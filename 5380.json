[
  {"content":"\r\nتاريخ فقه و فقها\r\nدكتر ابوالقاسم گرجى\r\nتهران\r\n1385\r\nسازمان مطالعه و تدوين كتب علوم انسانى دانشگاهها ( سمت )\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nالهيات ( فقه و مبانى حقوق اسلامى ) 2\r\nگرجى ، ابو القاسم\r\nتاريخ فقه و فقها / ابوالقاسم گرجى . - [ ويرايش 2 
  ] . - تهران : سازمان مطالعه و تدوين كتب علوم انسانى دانشگاهها ( سمت ) ، 1379 .\r\nهفت ، 362 ص . - ( « سمت » ؛ 201 : الهيات ( فقه و مبانى حقوق اسلامى ) ؛ 2 )\r\nبها : 25500 ريال . ISBN 964 - 459 - 426 - 6\r\nپشت جلد به انگليسى :\r\nAbolghasem Gorgy . History of Jurisprudence and Jurispudents .\r\nچاپ اول : 1375 ، چاپ هشتم : زمستان 1385 .\r\nكتابنامه : ص . [ 355 
  ] - 362 همچنين به صورت زيرنويس .\r\n1 . فقه - تاريخ . 2 . فقيهان - سرگذشتنامه . الف . سازمان مطالعه و تدوين كتب علوم انسانى دانشگاهها ( سمت ) . ب . عنوان .\r\n2 ت 4 گ / 148 BP\r\n39 / 297\r\nسازمان مطالعه و تدوين كتب علوم انسانى دانشگاهها ( سمت )\r\nتاريخ فقه و فقها\r\nدكتر ابوالقاسم گرجى\r\nچاپ اول : 1375\r\nچاپ هشتم : زمستان 1385\r\nتعداد : 3000\r\nحروفچينى و ليتوگرافى : سمت\r\nچاپ : مهر ( قم )\r\nقيمت 25500 ريال . در اين نوبت چاپ قيمت مذكور ثابت است و فروشندگان و عوامل توزيع مجاز به تغيير آن نيستند .\r\nآدرس ساختمان مركزى : تهران ، بزرگراه جلال آل احمد ، غرب پل يادگار امام ( ره ) ، روبروى پمپ گاز ، كد پستى 14636 ، تلفن 2 - 44246250 .\r\nwww . samt . ac . ir\r\ninfo @ samt . ac . ir\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nاگر فقهاى عزيز نبودند ، معلوم نبود امروز چه علومى به عنوان علوم قرآن و اسلام و اهل بيت به خورد توده ها داده بودند .\r\nصحيفهء نور ؛ ج 21 ؛ ص 89\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\nسخن « سمت »\r\nيكى از اهداف مهم انقلاب فرهنگى ، ايجاد دگرگونى اساسى در دروس علوم انسانى دانشگاهها بوده است و اين امر ، مستلزم بازنگرى منابع درسى موجود و تدوين منابع مبنايى و علمى معتبر و مستند با در نظر گرفتن ديدگاه اسلامى در مبانى و مسائل اين علوم است .\r\nستاد انقلاب فرهنگى در اين زمينه گامهايى برادشته بود ، اما اهميت موضوع اقتضا مىكرد كه سازمانى مخصوص اين كار تأسيس شود و شوراى عالى انقلاب فرهنگى در تاريخ 7 / 12 / 63 تأسيس « سازمان مطالعه و تدوين كتب علوم انسانى دانشگاهها » را كه اختصاراً « سمت » ناميده مىشود ، تصويب كرد .\r\nبنابراين ، هدف سازمان اين است كه با استمداد از عنايت خداوند و همت و همفكرى دانشمندان و اساتيد متعهد و دلسوز ، مطالعات و تحقيقات لازم را انجام دهد و در هر كدام از رشته هاى علوم انسانى به تأليف و ترجمه منابع درسى اصلى ، فرعى و جنبى اقدام كند .\r\nدشوارى چنين كارى بر دانشمندان و صاحبنظران پوشيده نيست و به همين جهت مرحلهء كمال مطلوب آن ، بايد بتدريج و پس از انتقادها و ياد آوريهاى پياپى ارباب نظر به دست آيد و انتظار مىرود كه اين بزرگواران از اين همكارى دريغ نوروزند .\r\nكتاب حاضر براى دانشجويان رشته فقه و مبانى حقوق اسلامى در مقطع كارشناسى به عنوان منبع اصلى درس « تاريخ فقه و فقها 1 و 2 » به ارزش 4 واحد تدوين شده است . اميد است علاوه بر جامعهء دانشگاهى ، حوزه هاى علميه نيز از آن بهره مند شوند .\r\nاز استادان و صاحبنظران ارجمند تقاضا مىشود با همكارى ، راهنمايى و پيشنهادهاى اصلاحى خود اين سازمان را در جهت اصلاح كتاب حاضر و تدوين ديگر آثار مورد نياز جامعه دانشگاهى جمهورى اسلامى ايران كمك نمايند .\r\n","description":"","footnote":"","page_name":" تعريف الكتاب 4 ","page_number":4},
  {"content":"\r\n\r\nپيشگفتار چاپ سوم\r\nدر آخرين سنوات تدريس اين جانب در دانشكدهء الهيّات و معارف اسلامى دروسى در برنامهء اين دانشكده گنجانده شد كه يكى از آنها « تاريخ فقه و فقها » براى رشتهء فقه و مبانى حقوق اسلامى بود كه اين جانب را نامزد تدريس آن كردند . بديهى است با تحمل اين مسئوليت تكليف سنگينترى نيز به عهدهء بنده در مىآمد ، و آن تهيهء « درس نامهء » مختصر ، مفيد ، كامل ، حاوى تمامى ادوار فقه و فقهاى شيعه و اهل سنت بود ، در حالى كه در آن موقع ، كتاب حاضريستندى وجود نداشت كه واجد همهء اين خصوصيات باشد . با اين حال در مقام فحص برآمدم ، لكن هر چه بيشتر در كتب شيعه و اهل سنت جستجو كردم كمتر به نتيجهء مطلوب دست يافتم . در كتب شيعه در ميان آثار گذشتگان اثر خاصّى در اين باب نيافتم ، لكن اين را به دست آوردم كه اهل تحقيق مىتوانند از آثار اين بزرگان در فهارس و تراجم ، رجال و تواريخ ، ملل و نحل ، حتى خود متون فقهى و اصولى و غير آنها به ظرائف دقيقى از تحوّل فقه دست يابند . در ميان آثار معاصران هم به تعدادى از آثار در اين باب برمىخوريم ، لكن اين آثار عموما به تاريخ فقها نپرداخته ، در باب تاريخ فقه هم بعضى تنها به برخى از ادوار فقه پرداخته ، بعض ديگر به جنبهء جغرافيايى تاريخ فقه دست زده ، بعضى هم در تاريخ فقه تنها تاريخ فقه اهل سنّت را مطرح ساخته است . خلاصه اين كه در آثار شيعه به كتاب جامع الاطرافى در اين باب دست نيافتم .\r\nآرى اخيرا گروهى از فضلا تحت اشراف آية الله حاج شيخ جعفر سبحانى در شهر قم ، مؤسسهء امام صادق ( ع ) ، به تأليف و چاپ كتاب عظيمى به نام « موسوعة طبقات الفقهاء » دست زده‌اند كه شايد تا كنون متجاوز از ده جلد آن به چاپ رسيده است ، هر جلد به فقهاى يك قرن اختصاص دارد و دو جلد اول آن به عنوان مقدّمهء موسوعه كه خود ايشان تأليف كرده‌اند در حقيقت تاريخ فقه و فقهاى كامل و مستقلى است . خداوند\r\n","description":"","footnote":"","page_name":" 1 ","page_number":5},
  {"content":"\r\nايشان را تأييد فرمايد .\r\nاما در بين اهل سنت ، گر چه در باب تاريخ فقه تأليفات سودمند و قابل ملاحظه اى وجود دارد ، اين تأليفات تنها به شناسايى و معرفى فقه و احيانا فقهاى خود آنان پرداخته و در تعريف و تبيين فقه شيعهء اثنا عشرى و فقهاء آنان ، يعنى مسلمانانى كه بيش از صد ميليون جمعيت دارند و داراى هزاران تأليف در فقه ، اصول ، تفسير ، حديث ، كلام ، فلسفه ، رجال ، درايه ، اخلاق ، تاريخ و ساير علوم و معارف اسلامى هستند راه تفريط پيموده‌اند و حتى در مواردى كه أحيانا نامى از آنان برده‌اند چه بسا در صحّت و دقت نقل تأمل است . توضيح اين مطلب به مجال وسيعترى نياز دارد .\r\nاز اين رو اين جانب خود به كار مشغول شدم و با استناد به كتب بسيارى از قدما و متأخرين شيعه و اهل سنّت در تواريخ عمومى و خصوصى و كتب رجال ، اعلام ، فهارس و تراجم ، ملل و نحل ، دائرة المعارفها و بالأخصّ خود كتب فقهى و اصولى در ادوار و اعصار مختلف اثرى تهيه كردم و مبناى تدريس اين درس قرار دادم .\r\nدر آغاز به فكر چاپ آن هم بودم ، لكن به علت نياز به تجديد نظر و عدم فرصت كافى از فكر چاپ منصرف شدم و كم كم حتى وجود آن را هم فراموش كردم . پس از چندين سال در دعوتى كه در سازمان سمت داشتم يكى از حاضران كه گويا دانشجوى اين جانب در اين درس بودند پيشنهاد اقدام به چاپ آن اثر را كردند . با پاسخ مساعد اين جانب و اعتذار به عدم فرصت كافى براى تجديد نظر ، دوست بزرگوار جناب آقاى مرقاتى كه در جلسه حضور داشتند وعدهء مساعدت دادند و خوشبختانه با تحمّل رنج فراوان و مشقّت بسيار ايشان به حمد الله كار ويرايش به نيكى انجام پذيرفت ، از خداوند متعال توفيق و سعادت هر چه بيشتر ايشان را خواهانم .\r\nپس از پايان ويرايش ، چاپ اول انجام گرفت ، و چون بر خلاف تصوّر با مطالعهء برخى از موارد به تعدادى سقط و اشتباه برخوردم كه برخى از آنها خالى از اهميت نبود درخواست انعكاس اغلاط در صفحهء جداگانه و ضميمهء آن با نسخ موجود نمودم ، و همين امر سبب تصميم بر بررسى دقيق مجدّد و تصحيح براى چاپ دوم شد ، متأسفانه اين تصحيح دقيق به موقع پايان نپذيرفت لذا چاپ دوم هم بر مبناى چاپ اول انجام گرفت و حتى در مورد تصحيحات گذشته هيچ گونه اقدامى انجام نگرفت نه به وسيلهء انعكاس در نسخه و نه به وسيلهء ضميمه كردن صفحهء جداگانه ، لذا تصحيح دقيق كامل به چاپ سوم موكول شد . براى پرهيز از تأخير ، نسخهء تصحيح شده را عينا به جناب آقاى\r\n","description":"","footnote":"","page_name":" 2 ","page_number":6},
  {"content":"\r\nمرقاتى كه كاملا به رموز كتاب آشنايى دارند تحويل شد .\r\nاين جانب در تصحيح اين كتاب نهايت سعى را به كار بردم ، اغلاط چاپى تصحيح ، سقطهايى كه وجود داشت تكميل ، مكرّرات و برخى از اضافات حذف ، و كمبودهايى كه به نظر مىرسيد جبران شد و لازم مىدانم در اين پيشگفتار به امورى اشاره گردد :\r\n1 . تعدادى از بزرگان علما و فقها از جمله سيد مرتضى ، شيخ طوسى ، شيخ انصارى را اين جانب به مناسبتهاى مختلف از نظر تاريخى و علمى و تحقيقى در مقالهء نسبتا مبسوطى معرفى كرده بودم ، براى پرهيز از زحمت مجدّد عين آن مقاله ها را براى چاپ ارسال داشتم با اين كه چه بسا مناسب بود تعديلى انجام مىگرفت تا با ساير فصول كتاب كه مبتنى بر اختصار بوده همخوانى بيشترى پيدا مىكرد . ضمن اشاره به اين كه عظمت و جلالت علمى آن بزرگان چه بسا اقتضاء اين تطويل را داشت ، از اين عدم تعديل پوزش مىطلبم .\r\n2 . افراد نسبتا بسيارى از دانشمندان و فقهاى و محدثان به عنوان استادان شيخ الطائفه ، شيخ طوسى - قدّس الله نفسه - ذكر شده است در حالى كه عظمت علمى آن بزرگوار و مقام بسيار والاى او اقتضا دارد چنين كسى كه شيخ بزرگوار تنها يك يا دو روايت از او نقل كرده و الَّا از لحاظ علمى به پايه و منزلت شاگردان او هم نمىرسد از استادان او محسوب نشود ، ضمن اظهار شرمندگى حذف بعضى از اين استادان را به بعد موكول مىكنم ، چرا كه اين حذف به دقت بيشترى نياز دارد ، و اكنون مجال آن نيست .\r\n3 . در مورد شيخ اعظم علَّامهء انصارى قدس سرّه اين جانب مقالهء نسبتا بزرگى به مناسبت كنگره اى كه در قم براى تجليل از مقام شامخ آن بزرگ مرد برگزار شده بود القا نمودم . در آن مقاله جنبهء اصولى ايشان در معرض مداقّه قرار گرفته شده بود و چون اين كتاب به عنوان تاريخ فقه نگارش يافته به جهت رعايت تناسب سعى كردم از اين جهت ( فقه ) هم حدود يك صفحه بر آن مقاله بيفزايم .\r\nدر اينجا سخن خود را در اين مقدمه به پايان مىبرم و از خداوند متعال توفيق همهء استادان و دانشجويان را آرزو دارم و اميدوارم در چاپ سوم ، اين كتاب به نحو مطلوبترى به چاپ برسد .\r\nابو القاسم گرجى\r\n1379\r\n","description":"","footnote":"","page_name":" 3 ","page_number":7},
  {"content":"\r\n\r\nپيشگفتار سخنى كوتاه و كلى در منابع تاريخ فقه\r\nتاريخ عبارت است از تبيين پيدايش شيء و تحوّل آن در طول زمان ، از اين روى هنگامى معنى و مفهوم پيدا مىكند ، يعنى مىتوان به تدوين تاريخ پرداخت كه أولا ، شىء قدم به عرصهء ظهور و بروز نهاده و ثانيا ، فى الجمله تحولى در آن پديد آمده باشد .\r\nبنا بر اين به هيچ وجه نمىتوان انتظار داشت دانشمندان صدر اول به اين كار ، يعنى تدوين تاريخ فقه يا اصول و مانند آنها دست زده باشند ، ليكن اين بدان معنى نيست كه از ديگر آثار آنان هم نمىتوان در اين باب بهره جست ، بلكه از نفس تأليفات فقهى و احيانا اصولى آن بزرگان و حتى از تأليفات آنان در رجال ، تراجم ، فهارس و غير آنها مىتوان به اين تحولات و شخصيت علمى مؤلَّفان پى برد . بنا بر اين ، منابع تاريخ فقه يا اصول بلكه ديگر علوم به كتب تاريخى اختصاص ندارد ، خود كتب فقهى و اصولى ، و حتى كتب رجال ، تفسير ، حديث ، طبقات مفسران ، محدثان ، تراجم و فهارس و غير آنها همه مىتوانند گوياى اين تحولات و نقشآفرينان آنها باشد ، زيرا در صدر اول ، مفسران و محدثان و غير آنان ، كسانى جز همان فقها و اصوليّين نبوده‌اند ، بعلاوه تفسير و حديث و امثال ذلك مهمترين منابع فقه يا اصول و قواعد فقهى است و تلقّى و دريافت دانشمندان از اين منابع متفاوت است و همين تفاوتها منشأ اين تحولات و معرّف شخصيّتهاى والاى به وجود آورندگان آن است . بنا بر اين ، اين تأليفات هم ، همه مىتواند منبع تاريخ فقه و فقها باشد .\r\nبر اين اساس از نظر اين جانب منابع تاريخ فقه و فقها ، همين طور اصول و اصوليين به طور كلى عبارت است از :\r\n1 . كتب فقهى و اصولى در ادوار مختلف از نظر اين جانب مهمترين منبع تاريخ فقه و اصول و نيز فقها و اصوليين است . بديهى است اصول أربعمائة كه از نخستين آثار شيعهء\r\n","description":"","footnote":"","page_name":" 4 ","page_number":8},
  {"content":"\r\nاماميه است نسبت به مثل مقنع و هدايهء صدوق ، همهء اينها نسبت به مقنعهء مفيد ، انتصار و ناصريات مرتضى ، همه نسبت به خلاف و مبسوط شيخ ، همه نسبت به كتب متأخران تا برسد به مثل مكاسب شيخ انصارى و غيره داراى تفاوتهاى گوناگونى است كه به خوبى نشانگر تحولات فقه است . در ادوار مختلفى كه بعد از اين به تفصيل ، ذكر آنها خواهد آمد : يكى صرفا نقل روايت است و ديگرى مضمون روايات با همان تعبيرات با حذف اسانيد ، سومى آراء مؤلَّف به استناد ادلَّه ، مخصوصا روايات ، و چهارمى اجتهادى كامل و پخته ، و هكذا تا برسد به آثار مردانى چون ابن ادريس ، محقق ، علامه و ديگر كسان تا خاتم فقها و مجتهدان شيخ انصارى و اين نه تنها معرّف ادوار اين تحولات است بلكه معرّف به وجود آورندگان آن ادوار است كه ذكر بسيارى از آنان خواهد آمد و هكذا نسبت به كتب اصولى ادوار مختلف از قبيل مختصر مفيد ، ذريعهء سيد مرتضى ، عدّهء شيخ طوسى ، تهذيب و مبادى و نهايهء علامه ، معارج ، معالم ، قوانين ، فصول ، قوامع ، حقائق ، مناهج ، ضوابط تا برسد به فرائد شيخ الشيوخ انصارى و غيره كه نيازى به توضيح بيشتر در اينجا نيست .\r\n2 . كتبى كه به معرّفى رجال و فهرست كتب و طبقات فقها و محدّثين و مفسّران پرداخته است ، از قبيل رجال و فهرس شيخ طوسى ، نجاشى ، كشّى ، ابن نديم ، علامه و نيز آثار متعدد ابن حجر ، ذهبى ، سيوطى و ديگران و نيز « طبقات الفقهاء » هاى مختلف چون طبقات شافعيه ، حنفيه ، حنابله و كتب تفسير ، حديث ، طبقات مفسّران ، محدثان و غير آنها و به طور كلى آثار بسيارى كه به طور مستقيم يا غير مستقيم مىتواند در تاريخ فقه و فقها ، اصول و اصوليين مورد بهره بردارى قرار گيرد .\r\n3 . دستهء ديگر آثار تاريخى عمومى و خصوصى است ، مانند تاريخ طبرى ، كامل ابن اثير ، طبقات ابن سعد ، تاريخ بغداد خطيب ، وفيات الاعيان ابن خلكان ، الوافى بالوفيات خليل بن ايبك صفدى ، فوات الوفيات ، شذرات الذهب ابن عماد حنبلى ، ميزان الاعتدال ذهبى ، لسان الميزان ابن حجر ، تهذيب ، تقريب التهذيب ، تهذيب التهذيب ابن حجر ، معارف ابن قتيبه ، العبر فى اخبار من غبر ، اعيان الشيعه عاملى ، طبقات أعلام الشيعه شيخ آقا بزرگ تهرانى ، الأعلام زركلى ، ريحانة الادب مدرس تبريزى .\r\n4 . دسته اى هم كتابهايى است كه در آداب و رسوم اقوام ، ملل ، فرق و امثال اينها نگاشته شده است ، مانند ملل و نحل شهرستانى ، الفرق بين الفرق عبد القاهر بغدادى ،\r\n","description":"","footnote":"","page_name":" 5 ","page_number":9},
  {"content":"\r\nفرق الشيعهء نوبختى و مقدمهء تاريخ ابن خلدون كه الحقّ كتابى است ارزشمند . اين گونه آثار هم مىتواند كمك قابل توجهى به تدوين تاريخ فقه و فقها بكند .\r\n5 . دستهء ديگر دائرة المعارفهاست ، مانند دائرة المعارف اسلام ، دائرة المعارف فريد وجدى ، دائرة المعارف بستانى ، دائرة المعارف بزرگ اسلام كه در كشورهاى مختلف چاپ شده يا در حال چاپ است .\r\n6 . بالاخره دسته اى نيز ، آثارى است كه متأخران و معاصران در باب تاريخ فقه نگاشته‌اند . اين قسم خود داراى انواعى است :\r\nالف ) برخى فقه را از لحاظ زمان بررسى كرده و تحول آن را مورد توجه قرار داده‌اند ، مانند تاريخ التشريع الاسلامى خضرى بك ، تاريخ المذاهب الفقهية شيخ محمد ابو زهره ، ادوار فقه مرحوم شهابى ، مخصوصا جلد اول آن و كتب و مقالات ديگر .\r\nب ) برخى فقه را از لحاظ مكان بررسى كرده‌اند ، مانند مقدمهء شرح لمعهء ده جلدى چاپ نجف . البته اين قسم هم به دلالت التزام بر تحوّل زمانى دلالت دارد .\r\nج ) گروهى هم در باب تاريخ فقه به شرح احوال فقها به ترتيب تاريخى بسنده كرده‌اند ، مانند صاحب مقابيس . اين قسم احيانا مىتواند بر تحوّل تاريخى فقه دلالت كند ، چرا كه تغيير نظر متأخّران در فقه يا اصول بلكه در همهء علوم معلول پى بردن آنان است به سستى و نادرستى نظر متقدّمان ، در اين صورت بررسى احوال و افكار فقها و اصوليين متأخر التزاما بر تحويل فقه يا اصول متقدّم هم دلالت مىكند . شايد به همين جهت باشد كه در مورد تاريخ فلسفه غالبا به همين نحو عمل مىشود ، يعنى نويسندگان به جاى اين كه تاريخ فلسفه بنويسند تاريخ فلاسفه مىنويسند و نام آن را تاريخ فلسفه مىگذارند .\r\nليكن از نظر اين جانب در هيچ مورد تاريخ علم با تاريخ عالم يكى نيست و همواره اين دو نوع تاريخ متفاوت است و بر فرض ، اين مطلب در مثل فلسفه و علوم حقيقيّه درست باشد چرا كه اگر در گذشته مثلا مىگفتند عناصر چهار چيز است : آب ، خاك ، آتش و هوا ، چون در حال حاضر در اثر پيشرفت علم و وسائل آزمايشگاهى به دست آمده است كه أولا ، اين اشياء بسيط نيستند بلكه از چيزهاى متعدّد ديگر تركيب شده‌اند ، بنا بر اين آن چيزها را بايد مادّه و عنصر ناميد نه اين امور را . ثانيا ، بر فرض بساطت اين امور يا ذرّات تركيب يافته از آنها ، بسائط اختصاص به اينها ندارد بلكه چيزهاى بسيار ديگرى هستند كه همين حالت را دارند و بالنتيجه عناصر ، خيلى بيش از اينهاست ، بديهى است اين مطلب چنان كه بر تاريخ دانشمندان دلالت دارد بر تحول علم\r\n","description":"","footnote":"","page_name":" 6 ","page_number":10},
  {"content":"\r\nهم دلالت دارد . اما در فقه و ساير علوم اعتباريّه امر بر اين منوال نيست ، مسائل اين گونه از علوم ، تابع شرائط و اوضاع و احوال است ، چنانچه يكسان باشد حكم يكى است و لو زمان و مكان مختلف باشد و در صورتى كه مختلف باشد حكم متفاوت مىشود و لو زمان و مكان يكى باشد و بر فرض صحّت فرضيهء مذكور در پاره اى از علوم مورد بحث مثلا در علم اصول ، يا در برخى از موارد ديگر در همهء موارد نمىتوان آن را پذيرفت . در هر حال ، آثارى كه تاريخ فقه را به اين نحو بررسى كرده است نامگذارى آنها به نام تاريخ فقها مناسبتر است تا به نام تاريخ فقه ، چنان كه بعدا هم به آن اشاره خواهد شد .\r\nتاريخ فقه يا اصول ، آن است كه كليّات فقه يا قواعد فقه و يا مسائل اصول را بررسى كند كه در چه زمان پديد آمده و در طول تاريخ چه تحوّلى بر آن رخ داده است . بررسى احوال فقيهان از اين موضوع خارج است .\r\n7 . ضمنا اشاره به اين مطلب هم ضرورت دارد كه بررسى قرائن و شواهدى كه توأم با آيات و روايات است از جمله شأن نزول آيه و مورد ورود روايت و مسائلى از اين قبيل و به طور كلَّى كليّهء قرائن حاليّه و مقاليّه از امورى است كه مىتواند تحوّلات فقه و اصول ، مخصوصا آن چه در حدوث و پيدايش حكم ، مدخليّت دارد تبيين نمايد .\r\nاين مسأله به دقّت بيشتر و بحث وسيعتر نياز دارد كه اكنون مجال آن نيست .\r\nبه نظر اين جانب در بين اين انواع منابع ، بهترين منبع براى بررسى ادوار و تحولات فقه در طول زمان ، منبع اول است ، از اين طريق است كه به خوبى مىتوان دريافت فلان مسألهء فقهى ، اصولى و قواعد فقه در چه زمان پديد آمده ، در طول تاريخ چه دگرگونيهايى بر آن رخ داده و بالاخره چه كسانى در اين پيدايش يا دگرگونيها دخيل بوده‌اند و وجه آن چيست .\r\nصرف نظر از اين راه ، رجوع به كتب و منابع تاريخى بهترين راهى است كه به وسيلهء آن مىتوان از تحوّلات فقه و اصول و مانند آنها آگاهى يافت ، شايد اولويّت آنها به همين ترتيبى است كه در اين نوشته آمده يعنى أولا كتب رجال ، اعلام ، تراجم و فهارس و نيز آن چه در باب منابع فقه نگاشته شده است ، بعد از اين كتبى كه در باب تاريخ عمومى يا خصوصى تأليف شده است ، و بالاخره كتب ملل و نحل و فرق و مانند اينها .\r\nامّا رجوع به دائرة المعارفها يا تواريخى كه متأخّران در باب تاريخ فقه يا اصول نوشته‌اند طريق ، رسم و روش مقلَّدان است و متأسفانه در زمان حاضر غالبا همين راه پيموده مىشود با اين كه بديهى است راهها يكى نيست : شيعه در تاريخ فقه و اصول راهى\r\n","description":"","footnote":"","page_name":" 7 ","page_number":11},
  {"content":"\r\nرا مىپيمايد و اهل سنت راهى ديگر ، هيچ كدام نمىتوانند از ديگرى پيروى كنند ، ليكن تقليد راهى است سهل و آسان و تحقيق طريقى است بس صعب و دشوار .\r\nآرى استفاده از راه هفتم راهى است درست و منطقى ليكن أولا ، موارد استفاده از آن چندان زياد نيست ، ثانيا معروف است كه مىگويند شأن نزول و مورد روايت نه معمّم است و نه مخصّص . از اين سخن مىتوان به عدم اعتبار آن پى برد ، مگر اين كه گفته شود :\r\nاين سخن در موارد عدم اعتبار است و الَّا چنانچه قرينه معتبر باشد و صدق آن بر مورد قطعى باشد مىتوان بر آن اعتماد كرد و معمم و مخصّص حكم قرار داد .\r\nدر پايان اين ديباچه لازم مىدانم ضمن آرزوى توفيق و سعادت ، تشكرات صميمانه خود را از دو دوست بسيار عزيز و ارجمندم ابراز دارم :\r\n1 . جناب آقاى سيد طه مرقاتى عضو هيئت علمى و معاون محترم سازمان سمت ، كه اين جانب را قرين منت خود ساخته و در هر چه بهتر ساختن اين اثر مخصوصا در موارد زير يارى داده و كوشش فراوان به كار برده‌اند :\r\nالف ) استخراج تاريخچهء مختصر كاتبان وحى و خلفاء راشدين و برخى از اقوام و ملل از قبيل ازارقه ، نجدات و ديگران .\r\nب ) پاره اى از ارجاعات و ذكر منابع .\r\nج ) شكل پاره اى از اعلام كه مورد غفلت اين جانب واقع شده است .\r\nد ) همچنين ذكر تعداد زيادى از روات شيعه كه باز اين جانب غفلت كرده‌ام و همچنين تاريخچهء كوتاه آن .\r\nه ) ذكر تعدادى از دانشمندان و فقيهان معاصر اهل سنت و شيعه .\r\nو ) ذكر مشايخ و شاگردان برخى از بزرگان ، مانند شيخ طوسى - قدس الله نفسه .\r\n2 . جناب آقاى مسعود حائرى ، محقق گرامى كه اين جانب را در مورد پيدايش اخباريان و مقاومت اصوليين در برابر آنان يارى فراوان داده‌اند .\r\nخداوند متعال اين هر دو دوست فرزانه و يار ديرينه را توفيق و سعادت فراوان نصيب فرمايد .\r\nاز خداوند متعال براى خود و ديگران آرزوى توفيق و سعادت دارم .\r\nابو القاسم گرجى\r\n1374\r\n","description":"","footnote":"","page_name":" 8 ","page_number":12},
  {"content":"\r\n\r\n1 - 0 مقدمه\r\n1 - بدون شك دانستن تاريخ پيدايش و تحوّل هر علم در درك مسائل آن علم نقش بسزايى دارد\r\nو هنگامى مىتوان سير تطوّر يك علم را بررسى كرد كه از آثار و شيوهء كار علمى دانشمندان در آن رشته آگاهى داشت . بنا بر اين ، تحقيق و تتبّع در تاريخ فقه و فقها و به تبع آن آشنايى با تاريخ اصول فقه و دانشمندان اين علم براى درك بهتر اين دانشها امرى ضرورى است .\r\nقبل از آغاز بحث ، لازم است به عنوان مقدمه در بارهء چند اصطلاح به اختصار توضيحاتى داده شود :\r\n1 - 1 - تاريخ چيست ؟ گر چه امروزه تاريخ را به ذكر چرايى پيدايش ( واسطه در ثبوت ) اشياء هم اطلاق كرده‌اند و به آن فلسفهء تاريخ نام داده‌اند ، ليكن بدون شك در اصل ، واژهء « تاريخ » عبارت از بيان موقعيت زمانى اشياء بوده است و در اينجا هم همين معنى مقصود اصلى است ، گر چه احيانا از علل وقوع حوادث هم بحثى به ميان آمده است .\r\nتاريخ داراى دو جنبه است : يكى بيان جنبهء حدوث ، يعنى وجود پس از عدم مطلق شيء و ديگرى بيان تحول حادث در طول زمان ، تاريخ فقه و فقها بين شيعه و سنّى بيشتر به جنبهء دوم توجه دارد ، زيرا درست است كه در تاريخ فقه از عصر تشريع هم كه آغاز پيدايش احكام است سخن به ميان آمده است ، اما اين به معناى آغاز پيدايش فقه يعنى استنباط احكام نيست . فقه به معناى استنباط احكام شرعى ، به صورت گسترده ، از زمانى آغاز شد كه دسترسى به منبع وحى و مفسّران بى واسطهء آن امكان نداشت ، يعنى دورهء تشريع و بيان احكام به وسيلهء پيامبر صلَّى الله عليه و آله و دورهء صحابه و ائمهء معصومين عليهم السلام : مفسران احكام سپرى شده بود . البته مورّخان فى الجمله از پيدايش احكام به طور كلى هم بحث كرده‌اند ، ولى چه بسا مناسبتر اين بود كه در بارهء منشأ پيدايش كليات احكام بيع و اجاره و غيره چه بوده است ؟ چه چيز سبب شد خيار مجلس\r\n","description":"","footnote":"","page_name":" 9 ","page_number":13},
  {"content":"\r\nيا خيار حيوان جعل شود ؟ سبب جعل وصيت و ارث چه بوده است ؟ اين گونه بحثها ، يعنى بيان علل تشريع احكام و شأن نزول آيات حدّ وسطى است بين تاريخ فقه و فلسفهء تاريخ فقه .\r\n2 - 1 - 0 فقه چيست ؟ فقه در لغت به معناى مطلق فهم يا فهم دقيق مسائل نظرى است و در اصطلاح دانستن احكام شرعى فرعى از روى ادلَّهء تفصيلى آنهاست . بنا بر اين ، فقه مطلق دانستن احكام نيست بلكه دانستن استدلالى احكام است ، يعنى دانستن از روى ادله و وسائط در اثبات آنها نه وسائط در ثبوت .\r\n3 - 1 - 0 حكم شرعى چيست ؟ حكم شرعى را به وجوهى تعريف كرده‌اند كه هيچ كدام خالى از خلل نيست . به نظر اين جانب آن چه را شارع مقدس به عنوان شارعيّت براى موضوعات مختلف اعتبار كرده است حكم شرعى گويند ، مانند وجوب ، حرمت ، ملكيّت ، زوجيّت ، پاكى ، ناپاكى و ضمان .\r\nبديهى است صدق عرفى حكم بر اين اعتبارات ، مانند كليهء اعتبارات ديگر ، بر اين متوقف است كه به نحوى از انحاء حاكم آن را ابراز ( انشاء ) كرده باشد ، بنا بر اين ، گر چه حقيقت حكم را همان اعتبار نفسانى تشكيل مىدهد اما مادامى كه اعتبار مزبور ابراز و تبيين نشده باشد از نظر عرف مصداق حكم نخواهد بود .\r\nحكم شرعى بر دو قسم است : تكليفى و وضعى حكم تكليفى : حكمى است شرعى كه موضوع آن ، فعل يا ترك مكلَّف است ، تنها از لحاظ لزوم و يا عدم لزوم انجام ( اقتضاء و تخيير ) ، حكم تكليفى پنج قسم است : وجوب ، حرمت ، استحباب ، كراهت و اباحه . اين احكام را اصطلاحا احكام خمسهء تكليفيه گويند .\r\nحكم وضعى : حكمى است شرعى كه گر چه پيوسته با افعال و تروك مكلَّفان هم ارتباط پيدا مىكند ليكن اين ارتباط هميشه مستقيم نيست ، يعنى ابتداء به فعل يا ترك مكلَّف تعلق نگرفته بلكه به اشياء يا اشخاص تعلق گرفته است ، مانند زوجيت همسر و شرطيت بلوغ و عقل ، يا اگر بر فرض به طور مستقيم هم به فعل يا ترك مكلَّف تعلق گرفته اين ارتباط و تعلق از لحاظ لزوم يا عدم لزوم انجام آن فعل يا ترك نيست بلكه به جهت بيان شرطيت فعلى براى صحّت فعلى ديگر است ، مانند شرطيت نماز ظهر براى صحت نماز عصر ، يا بيان سببيّت فعلى براى اثرى ، مانند سببيت انشاء عقد براى آثار آن ، يا مانعيت فعلى از تحقق امرى ، مانند مانعيت تكلم از صحت صلاة و هكذا .\r\nبنا بر اين كليهء مجعولات شارع براى موضوعات مختلف ، به جز احكام خمسهء\r\n","description":"","footnote":"","page_name":" 10 ","page_number":14},
  {"content":"\r\nتكليفيه ، احكام وضعيه است ، مانند جزئيت ، سببيت ، شرطيت ، مانعيت ، ملكيت ، زوجيت ، لزوم ، جواز ، طهارت ، نجاست ، حجيت و عدم حجيت و ولايت . بنا بر اين انحصار آن در سه يا پنج يا هفت و نه ، چنان كه در كتب پيشينيان آمده است ، وجهى ندارد . « 1 » علاوه بر تقسيم حكم به تكليفى و وضعى ، تقسيمات ديگرى نيز براى حكم وجود دارد ، از جمله : تقسيم حكم به واقعى و ظاهرى ، تأسيسى و امضائى ، تقسيم حكم واقعى به واقعى اوّلى و ثانوى ، تقسيم حكم ظاهرى به مؤدّاى أمارات و مؤدّاى اصول ، تقسيم حكم تكليفى به مولوى و ارشادى ، الزامى و ترخيصى و احيانا تقسيم حكم به فتوائى ، قضائى و حكومتى . « 2 » در اينجا مناسب است كه به يكى از تقسيمات احكام اشاره شود كه تا كنون به آن اشاره نشده است و آن تقسيم حكم است به خصوصى و عمومى : مقصود از حكم خصوصى حكمى است كه موضوع آن فرد يا افراد خاص است اعم از آن كه تنها يك فرد مكلَّف به انجام يا ترك آن باشد ، مانند خصائص پيامبر صلَّى الله عليه و آله يا افراد زياد به نحو عموم افرادى يا بدلى يا مجموعى ، مانند وجوب نماز و روزه ، واجبات كفائيه ، واجبات دسته جمعى ، احكام عقود و ايقاعات و احوال شخصيه . مقصود از حكم عمومى حكمى است كه موضوع آن فرد يا افراد نيست بلكه جامعه است ، مانند مقررات فرهنگى ، بهداشتى ، جنگ ، صلح ، بيمه ، ماليات ، مقررات حقوقى ، جزائى ، سياسى ، اقتصادى ، بين المللى . در حقيقت احكام خصوصى همان احكامى هستند كه فقها تا كنون به استنباط آنها مشغول بوده‌اند و مقلَّدان هم در آنها از ايشان تقليد مىكرده‌اند ، اما احكام عمومى احكامى هستند كه قواى مقننه بر مبناى مصالح عمومى جامعه به تصويب آن اشتغال داشته و دارند و حكومتها آنها را به اجرا درمىآورند .\r\n\r\n4 - 1 - 0 فقيه كيست ؟ فقيه صفت مشبهه و يا صيغهء مبالغه از مادهء فقه است . با توجه به تعريف فقه ، فقيه در اصطلاح كسى است كه به احكام شرعى از روى ادله تفصيلى آنها آگاهى دارد .\r\n5 - 1 - 0 ادله فقه كدامند ؟ منابع استنباط احكام نزد شيعه و بيشتر مسلمانان عبارت است از :\r\nكتاب ، سنت ، اجماع و عقل .\r\n","description":"","footnote":"\r\n« 1 » . رك . رسائل شيخ انصارى و كفايهء آخوند خراسانى و كتابهاى اصولى ديگر ، بحث احكام وضعيه .\r\n« 2 » . رك . مقالات حقوقى ، ابو القاسم گرجى ، ( تهران ، مؤسسه انتشارات و چاپ دانشگاه تهران ، 1369 ) ، 2 / 285 - 287 .\r\n","page_name":" 11 ","page_number":15},
  {"content":"\r\nكتاب : كتاب همان قرآن مجيد و وحى الهى به نبى اكرم است و بديهى است جز كلياتى از احكام را نمىتواند در بر داشته باشد .\r\nسنت : سنت عبارت است از فعل ، قول و تقرير پيامبر صلَّى الله عليه و آله و به عقيده شيعه مطلق معصوم ، البته فعل و قول و تقريرى كه در مقام بيان احكام باشد ، نه مسائل شخصى و عادى .\r\nاجماع : به عقيدهء شيعه ، اجماع عبارت است از اتفاق نظر فقها در صورتى كه از رأى و نظر معصوم كشف كند .\r\nعقل : هر حكم عقلى كه بتوان به وسيلهء آن به حكم شرعى رسيد دليل عقل ناميده مىشود كه بر دو قسم است : حكم عقلى مستقل و حكم عقلى غير مستقل . « 1 »\r\n6 - 1 - 0 علم اصول فقه چيست ؟ علم اصول را به تعبيراتى گوناگون تعريف كرده‌اند كه ظاهرا مقصود همه يكى است . جامعترين تعريف چنين است : علم اصول فقه دانستن قواعدى كلى است كه اگر مصاديق و افراد آنها به دست آيد و به آن قواعد ضميمه شود نتيجهء آن ، حكم كلى فقهى است ( چه حكم واقعى و چه حكم ظاهرى ) ، مثلا دلالت امر بر وجوب قاعدهء اصولى است ، زيرا اگر مصداقى از امر به دست آيد ، ( مثلا امرى كه به نفقه دادن به زن و فرزند تعلق گرفته است ) و اين مصداق به آن قاعده ضميمه گردد يعنى گفته شود :\r\n« به نفقه دادن به زن و فرزند امر شده است » و « هر چيز كه به آن امر شده واجب است » ( زيرا امر بر وجوب دلالت مىكند ) پس « نفقه دادن به زن و فرزند واجب است » ، اين نتيجه ، حكم كلى فقهى است . « 2 »\r\n7 - 1 - 0 بعد از توضيح مختصر چند اصطلاح ، كه در مباحث آينده مكررا به كار خواهد رفت ، به فهرست اجمالى مطالبى كه در اين كتاب در بارهء آنها بحث خواهد شد اشاره مىشود :\r\nبا توجه به تفاوتهايى كه در فقه - بويژه در دوره هاى ميانى - بين شيعه و اهل سنت وجود دارد ، بعد از بيان دورهء تشريع در بخشى مستقل ، ادوار فقهى فريقين جداگانه آورده شده است . البته چون در بارهء ادوار فقه اهل سنت كتابهاى مفصّل متعدد نگاشته شده است اين جانب سعى كرده‌ام در اين بخش ، مباحث به طور خلاصه بيان شود و مقدمه اى باشد براى ورود به ادوار فقه شيعه و نيز با توجه به اين كه علم اصول فقه از\r\n\r\n","description":"","footnote":"\r\n« 1 » . همان ، 288 - 289 .\r\n« 2 » . رك . تحوّل علم اصول ، ابو القاسم گرجى ، ( تهران ، بنياد بعثت ، 1361 ) ، 7 - 10 .\r\n","page_name":" 12 ","page_number":16},
  {"content":"\r\nعلوم آلى است و به عنوان ابزار مهمى در دست فقيه براى استنباط احكام شرعى قرار دارد و بررسى تحولات علم فقه بدون توجه به سير دگرگونى و تكامل علم « اصول فقه » تقريبا غير ممكن است ، لذا علاوه بر ذكر ادوار علم فقه ، بخش چهارم به بررسى سير تطور علم اصول فقه اختصاص يافته است . بنا بر اين ، كتاب حاضر بعد از مقدمه در چهار بخش سامان يافته است :\r\nبخش اول : عصر تشريع بخش دوم : مختصرى در بارهء ادوار فقه اهل سنت و فقهاى آنان بخش سوم : ادوار فقه شيعه و معرفى فقها و دانشمندان شيعه بخش چهارم : ادوار علم اصول فقه و دانشمندان اين علم\r\n2 - 0 عصر تشريع\r\nاين عصر از بعثت رسول اكرم تا رحلت آن بزرگوار را در بر مىگيرد . در اين دوره در اين باره بحث خواهد شد كه آيا قرآن در زمان حيات رسول خدا صلَّى الله عليه و آله صلى الله عليه و آله جمع و تدوين شده است يا در عصر خلفاى راشدين ؟ آيا پيغمبر هم اجتهاد مىكرده است ؟ و نيز آيا صحابه و ديگر أعلام آن عصر اجتهاد مىكرده‌اند ؟ در ادامهء مباحث در اين بخش مختصرى از زندگى پيامبر آورده مىشود كه در عين اختصار جامع مطالب عمده است .\r\nدر همين بخش كاتبان وحى نيز معرفى خواهند شد .\r\n3 - 0 ادوار فقه اهل سنت\r\n1 - 3 - 0 دوره هاى تحوّل فقه اهل سنت عبارتند از :\r\nدورهء اول : عصر صحابه ( كبار و صغار ) دورهء دوم : عصر تابعين دورهء سوم : عصر پيشوايان مذاهب دورهء چهارم : عصر توقف اجتهاد و گزينش مذاهب دورهء پنجم : عصر تقليد محض دورهء ششم : عصر حاضر 2 - 3 - 0 دورهء اول گر چه در حقيقت از سال يازدهم تا حدود پايان قرن اول هجرت را شامل مىشود ولى چون در اين كتاب به ناچار زمان صحابهء صغار در مواردى در دورهء تابعان\r\n","description":"","footnote":"","page_name":" 13 ","page_number":17},
  {"content":"\r\nادغام شده است لذا در اين عصر بيشتر به كبار صحابه پرداخت شده است .\r\nعصر تابعان ( دورهء دوم ) گر چه به اعتبارى از اواخر قرن نخست هجرت به حساب مىآيد ولى به دليل تداخل زمان صغار صحابه با زمان كبار تابعان ، لذا اين عصر را از سال چهل و يكم آغاز كرده و تا زمان ظهور پيشوايان مذاهب فقهى يعنى همان اوائل قرن دوم ادامه داده‌ايم .\r\nدورهء سوم از اوائل قرن دوم تا نيمه قرن چهارم را شامل مىشود . در اين دوره پيشوايان بزرگ فقه و اجتهاد به ظهور پيوسته و سنت و فقه را تدوين كرده‌اند .\r\nدورهء چهارم عصر توقف اجتهاد و گزينش مذاهب بود . اين دوره از نيمهء قرن چهارم آغاز شد و تا سقوط خلافت عباسيان ادامه يافت . در اين عصر مناظرات و مجادلات شدت گرفت و پيروان مذاهب در مقابل يكديگر قرار گرفتند .\r\nدورهء پنجم عصر تقليد محض بود . در اين دوره اجتهاد به نهايت ضعف خود رسيد و تعصب فوق العاده اى نسبت به پيشوايان مذاهب فقهى حكمفرما شد و ارتباط علمى دانشمندان با يكديگر ، خصوصا دانشمندان سرزمينهاى مختلف از بين رفت و ركود چشمگيرى در مجامع علمى نمايان گرديد . اين دوره از سقوط بغداد به دست هولاكو تا دورهء حاضر را در برمىگيرد .\r\nعصر حاضر ، در اين دوره ، كه در اثر پيشرفتهاى شگرف و پديد آمدن مسائل جديد اقتصادى ، اجتماعى ، حقوقى ، سياسى و جز اينها ، احساس مىشود با اقتصار بر آراى مذاهب پيشين - حتى مهجورين - نيازهاى مذهبى مرتفع نگردد و صرف نظر از اين كه چه بسا از آغاز هم سدّ باب اجتهاد به مصلحت نبوده است ، دست كم در حال حاضر ضرورت دارد بار ديگر اين باب گشايش يابد و يا دست كم آراى ديگر ، مخصوصا نظر دانشمندان شيعه ، مورد توجه قرار گيرد ، اين عصر را بايد پايان ادوار فقهى اهل سنت دانست .\r\n4 - 0 ادوار فقه شيعه\r\n1 - 4 - 0 بايد اذعان داشت كه متأسفانه تا كنون كار قابل توجهى در اين باب صورت نگرفته است ، اهل سنّت يا ديگر كسان هم كه أحيانا در اين باب قلمى زده‌اند ناآگاهانه و يا خداى نخواسته تعصب آميز در كتابهاى مدوّن خويش به اين قسمت يا نپرداخته و يا به اشاره بسنده كرده‌اند ، گاه رأى يك عالم شيعى را رأى شيعه پنداشته و گاهى نظرهايى را\r\n","description":"","footnote":"","page_name":" 14 ","page_number":18},
  {"content":"\r\nبه عنوان نظر شيعه ذكر كرده‌اند كه بر فرض ، قائل شيعى داشته باشد ، مورد نقد و احيانا طرد عموم شيعه است . نام هر قوم يا ملتى را بر قشر عظيم آن قوم و ملت بايد اطلاق نمود يعنى به طور مطلق به كار برد نه بر فرد يا گروهكى كه أحيانا پيرو قابل توجهى ندارد بويژه آن كه مورد تنفّر و انزجار آن قشر عظيم هم بوده باشد .\r\n2 - 4 - 0 در هر حال تحوّل فقه از ديدگاه شيعه بايد در ادوار زير مورد بررسى قرار گيرد :\r\nدورهء اول : عصر تفسير و تبيين ، اين دوره به عهد ائمه عليهم السّلام اختصاص دارد . در اين عصر آيات قرآن كريم و سنت پيامبر گرامى اسلام به وسيلهء آن بزرگواران تفسير و تبيين شده است و أحيانا احكامى را كه در صريح آيات و سنت پيامبر به چشم نمىخورد ولى نزد آنان به وديعت نهاده شده بود ، بيان مىكردند . اصول أربعمائة از آثار اين دوره است .\r\nدوره دوم : عصر محدّثان ، اين عصر به محدّثانى چون كلينى ، صدوق و ديگران اختصاص دارد . در اين دوره هم به صاحبان اصول بايد توجه شود و هم به صاحبان كتب ، چه كتب حديثى چون كافى و فقيه ، چه كتب فقهى ، زيرا در اين عصر كتب فقهى هم بر متون احاديث استوار بوده است ، مانند شرايع على بن بابويه ، تكليف شلمغانى و مقنع و هدايهء صدوق .\r\nدورهء سوم : عصر آغاز اجتهاد ، يعنى عصر قديمين ( 3 - 3 - 3 ) و تكامل تدريجى آن يعنى عصر شيخ مفيد و سيد مرتضى .\r\nدورهء چهارم : عصر كمال اجتهاد ( عصر شيخ طوسى ) دورهء پنجم : عصر تقليد ( حدود يك قرن پس از عصر شيخ طوسى ) دورهء ششم : عصر نهضت دورهء هفتم : عصر پيدايش مذهب اخباريان دورهء هشتم : عصر جديد استنباط دورهء نهم : عصر حاضر 3 - 4 - 0 در اين اعصار تنها در عصر تشريع ( - 2 - 0 ) يعنى عصر رسول اكرم صلَّى الله عليه و آله شيعه و اهل سنت راه مشتركى داشتند ، اما در ساير دوره ها هر يك راه خويش را پيش گرفتند و تقريبا تا حدود زيادى از يكديگر دور شدند ، ولى در عصر اخير به حكم ضرورت و در اثر تلاشهاى بى وقفهء گروهى از دانشمندان شيعه و سنى مانند حضرت آية الله بروجردى و شيخ محمود شلتوت فاصلهء ايجاد شده بين اين دو فرقهء مسلمان رو به كاهش نهاده است .\r\n","description":"","footnote":"","page_name":" 15 ","page_number":19},
  {"content":"\r\nنكته اى كه تذكر آن را ضرورى مىدانم اين است كه اين جانب سعى كرده‌ام در اين تاريخچه آن چه را كه واقعيت مىپندارم به عرض برسانم و چندان كوشش ندارم آن چه را ديگران در اين باب گفته‌اند ، بگويم و أحيانا آن را تصحيح كنم ، بلكه چه بسا تا حدودى راه جديد خالى از تعصب را پيموده‌ام . لذا اگر چه در پاره اى از مسائل با ديگران موافقت دارم ، ليكن در پاره اى ديگر چه بسا راه جديد طى كرده‌ام و نيز در تاريخ فقه شيعه گر چه كار لازم تا كنون انجام نگرفته است و آثارى كه به نظر اين جانب رسيده است عموما كامل نيست و أحيانا برخى از راه ديگر وارد و خارج شده‌اند و بعضى هم جز پيروى از اهل سنت آن هم بدون بصيرت مطلب جديدى به ميدان نياورده‌اند . اين جانب كوشش كرده‌ام آن چه را كه به نظر خود واقعيت مىپندارم در عين ايجاز به نحو كامل بيان دارم .\r\nدر خاتمهء اين مقدّمه متذكَّر مىگردد كه بسيار كوشش شده است كه گزارش ادوار فقه اهل سنت در آن قسمت كه مربوط به خود ايشان است در نهايت اختصار برگزار گردد و تفصيل آن را به كتبى كه در اين باب نوشته‌اند ، احاله نمايم . اكنون در اصل مبحث وارد شده و مهمترين مباحث مربوط به هر عصر را بيان مىدارم .\r\n","description":"","footnote":"","page_name":" 16 ","page_number":20},
  {"content":"\r\n\r\n1 عصر تشريع\r\n\r\n1 - 1 دورهء تشريع\r\n( از سيزده سال قبل از هجرت تا ده سال پس از هجرت ) 1 - 1 - 1 اين دوره از آغاز بعثت پيغمبر اسلام صلَّى الله عليه و آله تا پايان عمر آن جناب را شامل مىشود ، بنا بر اين مدت آن حدود 23 سال است ، چه بنا بر مشهور ، حضرت در 63 سالگى رحلت فرمودند و بعثت ايشان پس از گذشت چهل سال از عمر شريفشان واقع شده است ، « 1 » و وفات آن بزرگوار پس از ده سال از هجرت يعنى اوايل سال دوازدهم هجرت به وقوع پيوسته است . « 2 »\r\nجمع قرآن در زمان رسول خدا صلَّى الله عليه و آله\r\n2 - 1 - 1 در اين دوره گر چه علاوه بر آيات قرآن مجيد از سنّت پيغمبر صلَّى الله عليه و آله هم مىتوان احكام و حقوق اسلامى را باز شناخت ، ليكن تنها اثرى كه بنا بر قول صحيح در همان دوره جمع و تدوين شده است قرآن كريم است .\r\nالبته احاديثى از طريق اهل سنت در دست است كه جمع قرآن را به ابو بكر يا عمر و يا عثمان نسبت داده است . ولى چون اين احاديث علاوه بر اين كه اخبار آحاد است و مفيد علم نيست و در باب آيات قرآن جز علم چيزى اعتبار ندارد ، از جهات زيادى هم با هم متعارض است و با دسته اى از احاديث هم كه دلالت دارد بر اين كه قرآن در زمان خود پيغمبر صلَّى الله عليه و آله جمع شده متعارض است . « 3 » لذا اين گونه احاديث از درجهء اعتبار ساقط است .\r\nبنا بر اين به طور قطع قرآن در زمان خود پيغمبر گرامى اسلام صلَّى الله عليه و آله جمع و تدوين شده است و آن چه به عثمان نسبت داده مىشود ، اگر مقصود جمع مردم بر يك قرائت نباشد به يقين درست نيست .\r\nدر اين باره به طور مفصل در بخش دوم بحث خواهد شد . ( - 3 - 1 - 2 )\r\n\r\n","description":"","footnote":"\r\n« 1 » . رك . طبقات ابن سعد ، 1 / 190 ، تاريخ طبرى ، 3 / 136 ، مروج الذهب مسعودى ، 2 / 275 ، كامل ابن اثير ، 2 / 46 ، بحار الأنوار ، 22 / 503 .\r\n« 2 » . مروج الذهب ، 2 / 284 و 291 ، كامل ابن اثير ، 2 / 323 ، بحار الأنوار ، 22 / 503 .\r\n« 3 » . البيان في تفسير القرآن ، 265 - 274 .\r\n","page_name":" 17 ","page_number":21},
  {"content":"\r\nآيات مكى و مدنى\r\n3 - 1 - 1 قرآن داراى 114 سوره است كه تعدادى از آنها مكَّى و دسته اى مدنى و برخى مورد اختلاف است و نيز در اين كه به كدام نوع از آيات مكَّى گفته مىشود و به كدام مدنى اختلاف نظر وجود دارد :\r\nگروهى به آياتى كه در مكه نازل شده است مكَّى گويند اگر چه اين نزول پس از هجرت رسول اكرم صلَّى الله عليه و آله به مدينه باشد ، و مدنى به آياتى گويند كه در مدينه نازل شده باشد . با اين دسته بندى آياتى كه در سفرها نازل شده است بايد نه مكَّى ناميده شود و نه مدنى . بعضى ديگر ، مكَّى به آياتى گويند كه خطاب به اهل مكه است و مدنى خطاب به اهل مدينه .\r\nمشهورترين اقوال اين است كه آيات نازل شده قبل از هجرت مكَّى است اگر چه در غير شهر مكه نازل شده باشد و مدنى آياتى است كه بعد از هجرت نازل شده است و لو در سال فتح مكه و يا در سال حجة الوداع و يا در سفرى از سفرها ، بنا بر اين آياتى كه در سفر هجرت پيش از ورود به مدينه نازل شده است هم مكَّى است . « 1 »\r\nتعداد سوره هاى مكى و مدنى قرآن\r\n4 - 1 - 1 در مورد تعداد سوره هاى مكَّى و مدنى اختلاف است :\r\nابن سعد در طبقات از ابن عباس نقل مىكند كه از أبيّ بن كعب شنيده است كه 27 سوره در مدينه نازل شده است و بقيه در مكه . « 2 » يعقوبى از ابن عباس روايت كرده كه سوره هاى مكَّى 82 و سوره هاى مدنى 32 سوره است . « 3 » سيوطى در اتقان از ابو الحسن حصّار در كتاب ناسخ و منسوخ اشعارى را نقل كرده است كه در آن اشعار 20 سوره به اتفاق مدنى محسوب شده و 12 سوره مورد اختلاف و بقيه سوره ها ( 82 ) مكَّى به حساب آمده است . « 4 » زركشى در برهان 85 سوره را مكَّى و بقيه را مدنى شمرده است . « 5 » از جمله سوره هاى مكَّى اين سوره هاست : اقرأ ، ن ، مزّمل ، مدّثر ، تبّت ، اذا الشّمس كوّرت ، سبّح اسم ربّك الاعلى ، و اللَّيل ، و الفجر ، و الضّحى ، أ لم نشرح ، و العصر ،\r\n\r\n","description":"","footnote":"\r\n« 1 » الاتقان ، 1 / 8 ، نوع اول .\r\n« 2 » همان ، 1 / 9 .\r\n« 3 » ادوار فقه ، 1 / 372 .\r\n« 4 » الاتقان : 1 / 11 .\r\n« 5 » البرهان : 1 / 193 - 194 .\r\n","page_name":" 18 ","page_number":22},
  {"content":"\r\nو العاديات ، كوثر ، ألهيكم ، أ رأيت ، قل يا أيها الكافرون ، أصحاب الفيل ، الفلق ، قل أعوذ برب النّاس ، توحيد .\r\nو از جمله سوره هاى مدنى اين سوره هاست : بقره ، آل عمران ، انفال ، أحزاب ، مائده ، ممتحنه ، نساء ، حديد .\r\nاما سوره هاى مورد اختلاف از جمله : رعد ، الرحمن ، حواريين ( صفّ ) ، تغابن ، تطفيف ، ليلة القدر ، زلزال ، بيّنة هستند .\r\nلازم است ذكر شود كه در پاره اى از سوره هاى مكَّى چند آيهء مدنى وجود دارد ، مثلا : سورهء انعام مكَّى است ولى سه آيه از آن * ( « قُلْ تَعالَوْا أَتْلُ » ) * تا آخر سه آيه در مدينه نازل شده است ، همين طور سورهء نحل مكَّى است جز سه آيه از آخر آن كه بين مكَّه و مدينه در هنگام بازگشت از أحد نازل شده است . سورهء حج نيز مكَّى است ولى آيات * ( « هذانِ خَصْمانِ » ) * تا پايان سه آيه در مدينه نازل شده است و همين طور برخى سور ديگر . « 1 »\r\nتعداد آيات قرآن\r\n5 - 1 - 1 در تعداد آيات قرآن نيز اختلاف است : بعضى 6000 ، برخى 6204 ، گروهى 6214 ، دسته اى 6219 ، و برخى 6225 و بالاخره بعضى هم 6323 گفته‌اند . « 2 » اين اختلاف نه بدان جهت است كه چيزى بر قرآن افزوده يا از آن كم كرده‌اند ، بلكه بدان جهت است كه در پاره اى از محلّ وقفها اختلاف وجود دارد ، بعضى آن را آخر آيه پنداشته و گروهى ديگر پايان آيه ندانسته‌اند ، در هر حال برگزيدهء مصاحف موجود طريقهء كوفيان است كه عدد اخير را در آيات پذيرفته‌اند . از اين تعداد بنا بر مشهور حدود 500 آيه به احكام اختصاص دارد كه اگر مكررات آن را حذف كنيم و به عدم دلالت پاره اى از آنها بر حكم مورد نظر ، توجه كنيم بقيه از لحاظ كميت ، تعداد قابل ملاحظه اى را تشكيل نمىدهد ولى در عين حال اصول كليات تمام احكام از عبادات ، معاملات ، احكام و سياسات را در بردارد .\r\nويژگيهاى آيات مكَّى و مدنى\r\n6 - 1 - 1 از ويژگيهاى آيات مكَّى و مدنى مىتوان به موارد ذيل اشاره كرد :\r\n1 . آيات مكَّى غالبا كوتاه و آيات مدنى غالبا بلند است ، مثلا جزء « قد سمع »\r\n\r\n","description":"","footnote":"\r\n« 1 » . الاتقان ، 1 / 9 .\r\n« 2 » همان ، 1 / 67 .\r\n","page_name":" 19 ","page_number":23},
  {"content":"\r\n( بيست و هشتم ) همه مدنى است در حالى كه عدد آياتش 137 آيه است ولى جزء « تبارك » ( بيست و نهم ) مكَّى است و عدد آياتش 431 آيه است و يا جزء « عمّ » ( سىام ) مكَّى است و عدد آياتش 570 آيه است و يا سورهء أنفال و شعراء هر دو نصف يك جزء از قرآن هستند ، ليكن اولى كه مدنى است 75 آيه دارد و دومى كه مكَّى است 227 آيه دارد .\r\n2 . در آيات مدنى غالبا ( به جز 7 مورد ) به مردم با عبارت * ( « يا أَيُّهَا الَّذِينَ آمَنُوا » ) * خطاب شده ولى در آيات مكَّى غالبا با عبارت * ( « يا أَيُّهَا النَّاسُ » ) * خطاب شده است .\r\n3 . آيات مكَّى غالبا در مقام بيان اين گونه امور است : اصول دين و خصوصيّات آن ، نعمتها و كيفرهاى خداوند ، تشويق به اخلاق نيك ، ضرب المثل به آن چه بر سر امم گذشته در اثر مخالفت با انبيا آمده است و اگر أحيانا در مقام بيان احكام باشد غالبا به طريق اجمال است نه تفصيل ، بر خلاف آيات مدنى كه در صورت بيان احكام غالبا به نحو تفصيل است .\r\nاقسام موضوعات آيات و تنوع تعابير آنها\r\n7 - 1 - 1 هدف قرآن به طور كلى بيان سه دسته از امور است : اصول ، فروع ، اخلاق ، فروع و احكام اسلامى خود بر سه اصل استوار است : عدم حرج ، تقليل تكاليف و تدريج . قرآن در بيان مطالب تنوّع دارد . مثلا طلب فعل را گاهى به مادهء امر ذكر مىكند ، مانند * ( « إِنَّ الله يَأْمُرُ بِالْعَدْلِ وَ . . » ) * « 1 » و گاهى به صورت خبر به مكتوب بودن فعل ، مانند * ( « كُتِبَ عَلَيْكُمُ الْقِصاصُ » ) * « 2 » و يا بر عهدهء همه يا دسته اى از مردم بودن ، مانند * ( « وَلِلَّه عَلَى النَّاسِ حِجُّ الْبَيْتِ . . » ) * « 3 » و * ( « عَلَى الْمَوْلُودِ لَه رِزْقُهُنَّ وَكِسْوَتُهُنَّ بِالْمَعْرُوفِ . . » ) * « 4 » و يا إخبار به وقوع فعل ، مانند * ( « وَالْمُطَلَّقاتُ يَتَرَبَّصْنَ بِأَنْفُسِهِنَّ ثَلاثَةَ قُرُوءٍ . . » ) * « 5 » و يا به امر حاضر يا غايب ، مانند * ( « حافِظُوا عَلَى الصَّلَواتِ وَالصَّلاةِ الْوُسْطى . . » ) * « 6 » و * ( « ثُمَّ لْيَقْضُوا تَفَثَهُمْ وَلْيُوفُوا نُذُورَهُمْ وَلْيَطَّوَّفُوا بِالْبَيْتِ الْعَتِيقِ » ) * « 7 » و يا با تعبير به فرض ، مانند * ( « قَدْ عَلِمْنا ما فَرَضْنا عَلَيْهِمْ فِي أَزْواجِهِمْ . . » ) * « 8 » و يا به طريق جملهء شرطيه ، مانند * ( « فَإِنْ أُحْصِرْتُمْ فَمَا اسْتَيْسَرَ مِنَ الْهَدْيِ . . » ) * « 9 » و يا خبر از خير بودن مانند * ( « وَيَسْئَلُونَكَ عَنِ الْيَتامى قُلْ إِصْلاحٌ لَهُمْ خَيْرٌ . . » ) * « 10 » و يا ذكر فعل مقرون به وعد ، مانند\r\n\r\n","description":"","footnote":"\r\n« 1 » . نحل ، 90 .\r\n« 2 » بقره ، 178 .\r\n« 3 » آل عمران ، 97 .\r\n« 4 » . بقره ، 233 .\r\n« 5 » بقره ، 228 .\r\n« 6 » بقره ، 238 .\r\n« 7 » حج ، 29 .\r\n« 8 » . احزاب ، 50 .\r\n« 9 » بقره ، 196 .\r\n« 10 » بقره ، 220 .\r\n","page_name":" 20 ","page_number":24},
  {"content":"\r\n* ( « مَنْ ذَا الَّذِي يُقْرِضُ الله قَرْضاً حَسَناً فَيُضاعِفَه لَه . . » ) * « 1 » و يا وصف فعل به برّ بودن ، مانند * ( « وَلكِنَّ الْبِرَّ مَنْ آمَنَ بِالله وَالْيَوْمِ الآخِرِ . . » ) * « 2 » و يا وصف فعل به رسيدن به برّ ، مانند * ( « لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ . . » ) * « 3 » و نهى هم همين طور : به نهى صريح ، مانند * ( « وَيَنْهى عَنِ الْفَحْشاءِ وَالْمُنْكَرِ وَالْبَغْيِ . . » ) * « 4 » ، تحريم ، مانند * ( « قُلْ إِنَّما حَرَّمَ رَبِّيَ الْفَواحِشَ ما ظَهَرَ مِنْها وَما بَطَنَ . . » ) * « 5 » ، عدم حلّ ، مانند * ( « لا يَحِلُّ لَكُمْ أَنْ تَرِثُوا النِّساءَ كَرْهاً . . » ) * « 6 » ، صيغه نهى ، مانند * ( « وَلا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ . . » ) * « 7 » ، نفى برّ ، مانند * ( « لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَالْمَغْرِبِ . . » ) * « 8 » ، نفى فعل ، مانند * ( « فَمَنْ فَرَضَ فِيهِنَّ الْحَجَّ فَلا رَفَثَ وَلا فُسُوقَ وَلا جِدالَ فِي الْحَجِّ . . » ) * « 9 » ، ذكر فعل مقرون به استحقاق إثم ، مانند * ( « فَمَنْ بَدَّلَه بَعْدَ ما سَمِعَه فَإِنَّما إِثْمُه عَلَى الَّذِينَ يُبَدِّلُونَه . . » ) * « 10 » ، مقرون به وعيد ، مانند * ( « الَّذِينَ يَلْمِزُونَ الْمُطَّوِّعِينَ مِنَ الْمُؤْمِنِينَ . . » ) * « 11 » ، وصف فعل به شرّ ، مانند * ( « وَلا يَحْسَبَنَّ الَّذِينَ يَبْخَلُونَ بِما آتاهُمُ الله مِنْ فَضْلِه هُوَ خَيْراً لَهُمْ بَلْ هُوَ شَرٌّ لَهُمْ . . » ) * « 12 » در مورد بيان اباحه به معناى اعم نيز تعبيرهاى قرآن متنوع است : تعبير به حلّ ، مانند * ( « أُحِلَّتْ لَكُمْ بَهِيمَةُ الأَنْعامِ . . » ) * « 13 » ، نفى إثم ، مانند * ( « فَمَنِ اضْطُرَّ غَيْرَ باغٍ وَلا عادٍ فَلا إِثْمَ عَلَيْه . . » ) * « 14 » و نفى جناح ، مانند * ( « فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْه أَنْ يَطَّوَّفَ بِهِما . . » ) * « 15 » به طور كلى احكامى كه قرآن بر آنها مشتمل است چند دسته است :\r\nدستهء اول . احكامى كه در بارهء روابط بين خلق و خالق نازل شده‌اند و آن بر دو قسم است :\r\n1 . آن كه به انشاء نيازمند است ، مانند نذر ، عهد و قسم ، 2 . آن كه به انشاء نياز ندارد و اين نيز بر چند قسم است : عبادات محض ، مانند نماز و روزه ، عبادات مالى كه جنبهء اجتماعى دارد ، مانند خمس و زكات ، عبادات بدنى كه جنبه سياسى و اجتماعى دارد و آن حج است ، عبادات تربيتى كه جنبه اجتماعى دارد ، مانند امر به معروف و نهى از منكر ، عبادات بدنى كه جنبهء ايثار دارد و هدف آن حفظ ، بقاء ، توسعه و دفاع از اسلام است و آن جهاد و دفاع است .\r\n\r\n","description":"","footnote":"\r\n« 1 » . بقره ، 245 .\r\n« 2 » بقره ، 177 .\r\n« 3 » آل عمران ، 92 .\r\n« 4 » . نحل ، 90 .\r\n« 5 » اعراف ، 33 .\r\n« 6 » نساء ، 19 .\r\n« 7 » انعام ، 152 .\r\n« 8 » . بقره ، 177 .\r\n« 9 » بقره ، 197 .\r\n« 10 » بقره ، 181 .\r\n« 11 » . توبه ، 79 .\r\n« 12 » . آل عمران ، 180 .\r\n« 13 » مائده ، 1 .\r\n« 14 » . بقره ، 173 .\r\n« 15 » . بقره ، 158 .\r\n","page_name":" 21 ","page_number":25},
  {"content":"\r\nدستهء دوم . احكامى كه وظائف مربوط به تأسيس و تنظيم خانواده ( احوال شخصيه ) را بيان مىكند ، مانند نكاح ، طلاق ، ارث و وصيت .\r\nدستهء سوم . معاملات ، كه روابطى است ميان افراد بشر و به انشاء نياز دارد و آن بر دو قسم است :\r\n1 . عقود كه به دو انشاء نياز دارد ، مانند بيع و اجاره ، 2 . ايقاعات كه به يك انشاء نياز دارد ، مانند طلاق .\r\nدستهء چهارم . احكام خوردنيها و آشاميدنيها و مقدمات آنها مانند اطعمه ، اشربه ، صيد ، ذباحه .\r\nدستهء پنجم . قضاء و شهادات .\r\nدستهء ششم . حكومت و ولايت امر .\r\nدستهء هفتم . تنبيهات و عقوبات مالى و بدنى ، مانند حدود ، قصاص و ديات .\r\nبا توجه به آن چه گذشت اگر مقصود از سوره هاى مكَّى سوره هايى باشد كه پيش از هجرت نازل شده است پس احكامى را كه آن سوره ها در بر دارد احكامى است كه پيش از هجرت تشريع شده است ، از قبيل 1 . امر به قيام و انذار و تكبير ، « 1 »\r\n2 . امر به انذار نزديكان در آغاز و سپس دعوت علنى ، « 2 »\r\n3 . امر به تطهير و اجتناب از پليدى ، « 3 »\r\n4 . قرائت و ترتيل قرآن ، « 4 »\r\n5 . امر به اقامهء صلاة ، « 5 »\r\n6 . امر به دادن زكات ، « 6 »\r\n7 . امر به قرض الحسنه ، « 7 »\r\n8 . نماز شب ، « 8 »\r\n9 . نماز جمعه ، برخى وجوب اين نماز را از احكام سال دوازدهم بعثت و بعضى از احكام سال اول هجرت دانسته‌اند ، « 9 »\r\n\r\n","description":"","footnote":"\r\n« 1 » . مدثر ، 1 - 3 .\r\n« 2 » شعراء ، 214 و حجر ، 94 .\r\n« 3 » . مدثر ، 4 و 5 .\r\n« 4 » مزمل ، 4 و 20 .\r\n« 5 » . مزمل ، 20 .\r\n« 6 » . مزمل ، 20 ، بنا بر اين كه آيهء بيست از سوره مكى باشد . ( الاتقان ، 1 / 17 )\r\n« 7 » . مزمل ، 20 .\r\n« 8 » مزمل ، 2 - 4 .\r\n« 9 » . ادوار فقه ، 1 / 83 - 88 .\r\n","page_name":" 22 ","page_number":26},
  {"content":"\r\n10 . سوره هاى معارج ، مزمل و مدثر از سور مكَّى متضمن احكامى است كه به برخى اشاره شد و بعض ديگر عبارت است از : وجوب حفظ فرج ، وجوب رعايت امانت و عهد ، وجوب قيام به شهادت و محافظت بر نماز ، « 1 » دفاع در راه خدا ، « 2 » تكليف كفار به فروع « 3 » و غير آنها ، 11 . با مراجعه به كتب سير و تواريخ و احاديث و غير آنها به دست مىآيد كه احكام ديگرى نيز قبل از هجرت پيغمبر صلَّى الله عليه و آله تشريع شده است ، مانند وجوب عدل و احسان ، صلهء رحم ، حرمت ربا ، خوردن مردار ، خوردن خون ، خونريزى به ناحق ، سرقت ، قتل نفس و اولاد ، بهتان و افتراء ، طغيان و عصيان ، شرك ، فاحشه ، دست درازى به مال يتيم و وجوب تكميل كيل و وزن ، عدالت ، وفاء به عهد و غير آنها . « 4 » .\r\nتشريع معظَّم احكام پس از هجرت پيامبر صلَّى الله عليه و آله بوده است ، از قبيل تبديل نمازهاى دو ركعتى به چهار ركعت ، حكم ديه و قصاص ، انواع نماز ، كيفيت وضو و تيمم ، ميراث ، اذان ، نماز ميت ، حكم قبله ، روزهء ماه رمضان ، اعتكاف ، نماز عيد فطر ، زكات فطره ، جهاد ، غنائم و خمس ، نماز عيد اضحى ، وصيت ، رجم ، حدّ سرقت ، نماز خوف ، حكم تيمم ، حرمت خمر ، نماز خسوف ، حجاب ، حد قذف ، حج ، نماز استسقاء ، ظهار ، ايلاء ، لعان و حدّ آن ، نماز قضاء و سهو در نماز ، قسامه ، نماز كسوف ، زكات ، ربا . « 5 » به نظر مىرسد كه مرحله اى از حكم ربا پيش از هجرت و مرحله اى ديگر از آن پس از هجرت بوده است .\r\nآيا پيغمبر صلَّى الله عليه و آله اجتهاد هم مىكرده است ؟\r\n8 - 1 - 1 اهل سنت معتقدند كه پيغمبر صلَّى الله عليه و آله در احكام هم به وحى ، اعم از قرآن يا غير آن و هم به اجتهاد خود عمل مىكرده است ، البته اجتهاد او بر خلاف ديگران به خطا نمىرفته است ، و بر اين مدعا به پاره اى از آيات و روايات استناد كرده‌اند ، مانند * ( « فَاعْتَبِرُوا يا أُولِي الأَبْصارِ » ) * « 6 » و * ( « وَلَوْ رَدُّوه إِلَى الرَّسُولِ وَإِلى أُولِي الأَمْرِ مِنْهُمْ لَعَلِمَه الَّذِينَ يَسْتَنْبِطُونَه مِنْهُمْ . . » ) * « 7 » و * ( « فَفَهَّمْناها سُلَيْمانَ وَكُلاًّ آتَيْنا حُكْماً وَعِلْماً . . » ) * « 8 » و سخن پيغمبر صلَّى الله عليه و آله به\r\n\r\n","description":"","footnote":"\r\n« 1 » . معارج ، 29 - 34 .\r\n« 2 » مزمل ، 20 .\r\n« 3 » مدثر ، 40 - 47 .\r\n« 4 » . ادوار فقه ، 1 / 88 - 96 .\r\n« 5 » همان جا و ص 363\r\n« 6 » . حشر ، 2 .\r\n« 7 » نساء ، 83 .\r\n« 8 » انبياء ، 79 .\r\n","page_name":" 23 ","page_number":27},
  {"content":"\r\nخثعميّه « أ رأيت لو كان على أبيك دين فقضيت أ كان يقبل منك » « 1 » و غير آن . « 2 » ابو على و ابو هاشم جبّائى تعبّد پيغمبر صلَّى الله عليه و آله را به اجتهاد در احكام شرعى نفى كرده و در جنگها واجب دانسته‌اند . « 3 » اگر مقصود از اجتهاد - چنان كه از ظاهر لفظ برمىآيد - عمل به وجوه ظنى غير معتبر ، مانند قياس و استحسان و مصالح ظنى باشد ، اين بدون اشكال حتى براى غير پيغمبر هم جايز نيست ، چه رسد به پيغمبر صلَّى الله عليه و آله ، « 4 » و اگر مقصود از اجتهاد عمل به طرق و امارات معتبر باشد ، اين بدون شك در حق غير پيغمبر جايز است اعم از آن كه در حضور پيغمبر صلَّى الله عليه و آله بوده و به ايشان دسترسى داشته باشند يا خير ، مگر اين كه دليل حجيت آنها را به غير متمكن از تحصيل علم منصرف بدانيم ، ليكن نسبت به پيغمبر صلَّى الله عليه و آله چه بسا با عنوان پيامبر ، رسول ، نبىّ و غيره سازگار نباشد و بعلاوه بر خلاف ظواهر برخى از آيات از جمله آيهء مباركهء * ( « ما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى » ) * « 5 » است . آرى در غير احكام ، مثلا : موضوعات احكام ، حكومت و داورى بين خصمين و مسائلى از اين قبيل اجتهاد به معناى استناد به طرق و امارات معتبر براى پيغمبر صلَّى الله عليه و آله ، مانند ديگران ، جايز است . دليل آن هم علاوه بر اطلاق ادلهء حجيت طرق و امارات ، برخى از آيات و روايات خاصّه است ، از قبيل * ( « وَشاوِرْهُمْ فِي الأَمْرِ » ) * « 6 » و « إنّما اقضى بينكم بالبيّنات و الأيمان » « 7 » از آن چه در فرع قبل دانسته شد معلوم گرديد غير پيغمبر هم اعم از حاضر يا غايب نمىتواند به اجتهاد مصطلح يعنى تعبّد به قياس و استحسان و نظير آنها عمل كند ، و امّا اجتهاد به معناى امروزى يعنى عمل به طرق و امارات معتبر براى غير پيغمبر مخصوصا غايبان و بالاخص امثال ما بدون اشكال صحيح ، بلكه به وجوب كفائى واجب است . آرى بدون شك اجتهاد به معناى به كار بردن حجج و اصول معتبر در احكام در عصر پيامبر گرامى اسلام به علت دسترسى به آن بزرگوار و سادگى و قلَّت مسائل مورد ابتلاء در حدود بسيار كم مورد داشته ، بر خلاف عصرهاى بعد كه هر چه دسترسى به پيشواى مفترض الطاعه كمتر مىشد و مسائل مورد ابتلاء رو به فزونى و\r\n\r\n","description":"","footnote":"\r\n« 1 » . اصول سرخسى ، 2 / 93 .\r\n« 2 » . همان جا و المستصفى ، 2 / 255 و تاريخ المذاهب الفقهيّة ، 8 و فواتح الرحموت ، 2 / 366 .\r\n« 3 » . عدة الاصول ، 2 / 294 .\r\n« 4 » همان جا .\r\n« 5 » نجم ، 3 .\r\n« 6 » . آل عمران ، 159 .\r\n« 7 » . كافى ، ج 7 ، باب إن القضاء بالبيّنات و الايمان ، حديث 1 ، وسائل ، 27 / 232 ، باب 2 ، حديث 10 .\r\n","page_name":" 24 ","page_number":28},
  {"content":"\r\nپيچيدگى مىگذاشت ، اجتهاد ، وسيعتر و گسترده تر مىگرديد ، پاره اى از احاديث هم بر اعتبار اجتهاد فى الجمله در آن عصر دلالت دارد . « 1 »\r\nدومين منبع استنباط احكام ( سنّت )\r\n9 - 1 - 1 پس از بحث در بارهء آيات قرآن به عنوان اولين منبع استنباط احكام و نيز بحثى كوتاه در بارهء پيامبر اكرم صلَّى الله عليه و آله به عنوان آورنده ، تبليغ كننده و مفسّر آيات ، ضرورت دارد در بارهء « سنت » ، كه دومين منبع استنباط احكام است ، مطالبى را به اختصار بيان داريم :\r\nسنّت كه در لغت به معناى طريقه و روش است در اصطلاح عبارت است از فعل ، قول و تقرير پيغمبر صلَّى الله عليه و آله در مقام تشريع احكام ، و يا به عقيدهء شيعه اماميه ، مطلق معصوم كه شامل امامان هم باشد . چنان كه مىدانيم وظيفهء پيغمبر اسلام تبليغ آيات قرآن * ( « يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ . . ) * « 2 » و تبيين مراد آنهاست ، * ( وَأَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ . . ) * « 3 » . لذا پيامبر اكرم صلَّى الله عليه و آله بعد از بعثت ، غايت كوشش خويش را در مورد تبليغ آيات قرآن و سپس براى روشن ساختن مراد خداوند از آيات ، بيانات و كارها و تقريراتى را انجام دادند كه نتيجهء آنها تبيين مجملات ، تخصيص عمومات و تقييد مطلقات آيات قرآن بود . جانشينان آن بزرگوار هم پس از رحلت ايشان همين راه را دنبال كردند . مجموعه اين گفتارها و افعال و تقريرهاى پيامبر از نظر اهل سنت و پيامبر و امامان در اصطلاح شيعه همان سنّت است .\r\nبه طورى كه در گذشته اشاره شد و در آينده هم از آن سخنى به ميان خواهد آمد ، اهل سنت به علَّت خوف از اختلاط و اشتباه احاديث با قرآن و يا به علل ديگر ، در آغاز يعنى در عهد پيامبر صلَّى الله عليه و آله و صحابه به جمع و تدوين حديث نمىپرداختند بلكه چنان كه سيوطى در تدريب الرّاوى مىگويد اين امر حدود اوائل سال 100 هجرى قمرى يا چنان كه بعض ديگر گويند در حدود سال 200 ، انجام گرفته است . ولى به عقيده شيعهء اماميه - چنان كه اشاره خواهد شد - جمع و تدوين حديث از همان عهد پيامبر بزرگوار ، صلَّى الله عليه و آله به دست امير المؤمنين و بعد سلمان و ابو رافع ( متوفاى حدود 35 ه ) و ديگران به وقوع پيوسته است . « 4 »\r\n\r\n","description":"","footnote":"\r\n« 1 » . رك . تاريخ المذاهب الفقهية ، 8 .\r\n« 2 » . مائده ، 67 .\r\n« 3 » نحل ، 44 .\r\n« 4 » . تأسيس الشيعه ، 280 .\r\n","page_name":" 25 ","page_number":29},
  {"content":"\r\n\r\n2 - 1 گوشه هايى از زندگانى رسول اكرم صلَّى الله عليه و آله\r\nبه طورى كه قبلا ذكر شد ( - 1 - 1 - 1 ) عصر تشريع از آغاز بعثت پيامبر اسلام تا پايان عمر ايشان را در بر مىگيرد ، و در همين دوره است كه احكام تشريع شده است . آشنايى با زندگى آورندهء اين شريعت در واقع شناختن زمان ، مكان و مقتضيات عصر آن بزرگوار است و اين آگاهى براى هر مسلمان متتبع و هر محقق جستجوگر و براى ورود به مطالعات تاريخ فقه ضرورى است . اين جانب سالها پيش مقاله اى در بارهء زندگى حضرت رسول صلَّى الله عليه و آله در مجموعه مقالات زندگانى اسوهء بشريت ارائه كرده بودم ، با توجه به موجز و جامع بودن آن و ضرورتى كه بيان شد اين مقاله عينا در اينجا آورده مىشود .\r\nو در ادامهء آن مختصرا در بارهء كاتبان وحى سخن گفته و به معرفى اجمالى ايشان خواهيم پرداخت .\r\n1 - 2 - 1 والدين و اجداد آن حضرت .\r\nابو القاسم ، محمد بن عبد الله بن عبد المطَّلب بن هاشم بن عبد مناف بن قصىّ بن كلاب بن مرّة بن كعب بن لؤىّ بن غالب بن فهر بن مالك بن نضر بن كنانة بن خزيمة بن مدركة بن اليأس بن مضر بن نزار بن معدّ بن عدنان .\r\nگويند : آن حضرت خود فرموده است « إذا بلغ نسبى إلى عدنان فأمسكوا » « 1 » ( هر گاه نسب من به عدنان رسيد از ذكر اجداد بالاتر خوددارى كنيد . ) عبد الله پدر بزرگوار آن حضرت بنا بر قول مشهور در سن 25 سالگى پيش از تولد حضرت در « دار النابغة » « 2 » وفات كرد و در همان جا دفن شد . « 3 » مادرش آمنه دختر وهب بن عبد مناف پس از شش سال و سه ماه از تولد آن حضرت در سفرى با فرزندش به مدينه در سن سى سالگى در « أبواء » وفات يافت و در همان جا دفن شد . « 4 »\r\n2 - 2 - 1 تولد تا آغاز جوانى .\r\nتاريخ تولد آن حضرت مورد اختلاف است : مشهور بين شيعه دو شنبه 17 ربيع الاول و مشهور بين اهل سنت دوازدهم همان ماه در سال عام الفيل است . « 5 » رسول خدا صلَّى الله عليه و آله هفت روز شير مادرش آمنه و چند روز شير ثويبه ، كنيز ابو لهب ، و تا پايان دو سال شير حليمهء سعديه را خورد .\r\n\r\n","description":"","footnote":"\r\n« 1 » . بحار الأنوار ، مجلسى ، 15 / 105 .\r\n« 2 » خانهء نابغهء جعدى شاعر معروف جاهلى .\r\n« 3 » . كامل ابن اثير ، 2 / 10 .\r\n« 4 » . تاريخ پيامبر اسلام ، محمد ابراهيم آيتى ، 52 .\r\n« 5 » . اقوال مختلف را مىتوانيد در متن و پاورقى تاريخ پيامبر اسلام ، ص 53 ملاحظه كنيد .\r\n","page_name":" 26 ","page_number":30},
  {"content":"\r\nپس از وفات مادرش آمنه ، ام ايمن كه آن حضرت را در سفر پرستارى مىكرد او را با خود به مكه آورد . رسول خدا تا پايان عمر جدش عبد المطلب تحت سرپرستى او زيست . به گفتهء واقدى هنگام وفات عبد المطلب ، رسول خدا هشت سال و هشت ماه و هشت روز از عمرش سپرى شده بود . « 1 » عبد المطلب هنگام وفات ، سرپرستى حضرت را به ابو طالب كه با عبد الله از يك مادر بودند سپرد .\r\nپيامبر خدا دو بار در سفر بازرگانى رهسپار شام شد : بار اول در سنّ نه يا دوازده يا سيزده سالگى كه با عمويش ابو طالب با كاروان تجارت به شام رفت . در اين سفر بود كه راهبى بحيرا نام آن حضرت را از روى علائم و آثار شناخت و ابو طالب را به مراقبت و نگهدارى او سفارش كرد . بار دوم چهار سال و سه ماه و شش روز پس از فجار چهارم ( فجار سلسله جنگهايى بود كه به علَّت اعمال خلاف برخى از افراد مثلا قتل در ماه‌هاى حرام بين طوايف عرب اتفاق مىافتاد ) بود كه چون خديجه از صدق و امانت و مكارم اخلاق آن حضرت خبر يافته بود او را با غلام خود ميسره براى تجارت رهسپار شام نمود . در همين سفر بود كه چون ميسره از آن حضرت كراماتى مشاهده كرده و خديجه را از آن آگاه ساخته بود وى در ازدواج با آن حضرت ترغيب شد و بدين منظور كس به جانب او فرستاد . ازدواج رسول خدا با خديجه دو ماه و بيست و چهار يا بيست و پنج روز پس از سفر بازرگانى شام اتفاق افتاد .\r\nده سال بعد ، آن حضرت در تجديد بناى كعبه و نهادن حجر الاسود به جاى خود شركت فرمود و به اختلافى كه در اين باب بين طوايف عرب به وجود آمده بود ، و مىرفت تا به جنگ منتهى شود ، پايان داد . پنج سالى پس از بناى كعبه آن حضرت به پيامبرى مبعوث شد .\r\n3 - 2 - 1 زنان پيامبر صلَّى الله عليه و آله ،\r\nمقصود از ذكر خصوصيات زنان آن حضرت اين است كه به خوبى روشن شود كه ازدواجهاى آن بزرگوار نمىتواند بر مبناى غرايز جنسى باشد ، بنا بر اين آن چه برخى از مغرضان گفته‌اند و أحيانا موجب گمراهى جمعى از ناآگاهان شده است به هيچ وجه شايسته تفوّه نيست . اينك زوجات آن حضرت :\r\n1 . خديجه بنت خويلد . او به شرح بالا به زوجيت آن حضرت درآمد و 15 سال از پيامبر اسلام صلَّى الله عليه و آله بزرگتر بود ، خديجه بيست و پنج سال در همسرى آن حضرت باقى بود تا وفات يافت .\r\n\r\n","description":"","footnote":"\r\n« 1 » . تاريخ پيامبر اسلام ، 61 به نقل از بحار الأنوار ، 15 / 151 .\r\n","page_name":" 27 ","page_number":31},
  {"content":"\r\n2 . سوده بنت زمعة . رسول خدا او را پس از وفات خديجه و پيش از عايشه به عقد خويش در آورد ، وى بيوهء سكران بن عمرو بود كه پس از وفات او در مكه به عقد آن حضرت در آمد و در آخر خلافت عمر يا در سال 54 هجرت وفات كرد .\r\n3 . عايشه دختر ابو بكر بن ابى قحافه . وى تنها دخترى بود كه در سن 7 سالگى به عقد آن حضرت در آمد و در سال 57 يا 58 هجرى وفات كرد .\r\n4 . حفصه دختر عمر بن خطَّاب . او بيوهء خنيس بن حذافهء سهمى بود كه پس از عايشه به عقد آن حضرت درآمد .\r\n5 . زينب دختر خزيمة بن حارث . زينب ، كه او را ام المساكين نامند ، بيوهء عبد الله بن جحش ، شهيد احد ، و يا به قول ابن هشام و ابن حزم بيوهء عبيدة بن حارث ، شهيد بدر است . وى پس از حفصه به عقد آن حضرت در آمد و دو سه ماه بعد وفات يافت . « 1 »\r\n6 . أمّ حبيبه رمله دختر ابو سفيان ، بيوهء عبيد الله بن جحش بود كه در حبشه به كيش نصرانى درآمد و همان جا وفات يافت . ام حبيبه را نجاشى در حبشه به وسيلهء خالد بن سعيد بن عاص به عقد پيامبر صلَّى الله عليه و آله درآورد و به مدينه فرستاد . وى پس از زينب به همسرى رسول خدا درآمد .\r\n7 . ام سلمه : هند دختر ابو اميّهء مخزومى . او با شوهرش عبد الله بن عبد الاسد مخزومى ، پسر عمّهء رسول خدا ، دو بار به حبشه هجرت كرد و بعد به مكه بازگشت و سپس به مدينه هجرت كرد . ابو سلمه ( شوهر ام سلمه ) در احد زخم برداشت و در سال چهارم شهيد شد . امّ سلمه بعد از شهادت شوهرش به عقد رسول خدا درآمد .\r\n8 . زينب بنت جحش ، دختر عمهء رسول خدا . او در آغاز به دستور رسول خدا صلَّى الله عليه و آله به عقد زيد بن حارثه درآمد . سپس از زيد طلاق گرفت و بعد از ام سلمه به همسرى رسول الله صلَّى الله عليه و آله درآمد . زينب در سال بيستم هجرت درگذشت .\r\n9 . جويريه دختر حارث بن أبى ضرار . او در غزوهء مريسيع اسير شد و در تقسيم غنيمت به سهم ثابت بن قيس درآمد . رسول خدا قيمت او را به ثابت پرداخت و او را آزاد ساخت . جويريه بعد از اين آزادى به اختيار خود به عقد رسول خدا درآمد و در اثر اين ازدواج ميمون بيش از يك صد خانوار اسير از بنى المصطلق از اسارت آزاد شدند .\r\nوى به سال 50 يا 56 هجرى وفات يافت .\r\n\r\n","description":"","footnote":"\r\n« 1 » . سيرة النبي ، 4 / 397 و جوامع السيرة ، 33 .\r\n","page_name":" 28 ","page_number":32},
  {"content":"\r\n10 . صفيه دختر حيّى بن أخطب از يهود بنى نضير . صفيه در آغاز بيوهء سلَّام بن مشكم و سپس كنانة بن ابى الحقيق بود . كنانه در جنگ خيبر كشته شد و صفيه اسير گشت و سپس به زوجيت رسول خدا درآمد . وى به سال 50 هجرى وفات يافت .\r\n11 . ميمونه دختر حارث بن حزن و خالهء عبد الله بن عباس و خالد بن وليد . او پيش از ازدواج با پيامبر صلَّى الله عليه و آله همسر أبو رهم بن عبد العزّى بود و بعد در ذى قعدهء سال هفتم در سفر عمرة القضاء به وسيلهء عبد الله بن عباس در سرف به عقد رسول خدا در آمد . وى به سال 51 يا 63 يا 66 هجرى درگذشت .\r\nكليهء زنان آن حضرت بجز خديجه و زينب دختر خزيمة بن حارث پس از وفات آن حضرت درگذشتند .\r\nبا توجه به خصوصياتى كه در مورد زوجات آن حضرت ذكر شد از قبيل اين كه :\r\n- همه بجز خديجه پس از بعثت ، بلكه بجز خديجه و سوده و عايشه همه پس از هجرت يعنى در حدود متجاوز از چهل ، پنجاه و يا حتى شصت سال كه از عمر آن حضرت گذشته بود به عقد او در آمدند .\r\n- تنها عايشه و شايد جويريه در سنين پايين به همسرى رسول خدا درآمدند ، اما بقيه همه پس از يك شوهر بلكه دو شوهر با آن حضرت ازدواج كردند ، و حتى خديجه علاوه بر دو شوهر حدود 15 سال از آن جناب بزرگتر بود .\r\n- با اين كه آن حضرت مخصوصا پس از بعثت و بويژه بعد از هجرت مىتوانست با هر كس و تحت هر شرايطى ازدواج كند با اين حال تعدادى از همسران او زنان بى سرپرست و بيوهء شهدا بودند .\r\n- بعضى چون صفيه و جويريه اسير جنگى و وابستهء اقوام دشمن بودند .\r\n- تعدادى چون عايشه ، حفصه ، صفيه و جويريه از وابستگان خاندانهاى بزرگ ، متنفّذ و سر شناس بودند .\r\nچگونه مىتوان گفت : هدف آن بزرگوار ( نعوذ با لله ) شهوت رانى و خوشگذرانى بود ( ! ! ) هدف او از اين ازدواجها جز بسط و توسعه و نفوذ اسلام چيزى نبود ، هدف او اين بود كه از عظمت و شوكت ديگران مخصوصا وابستگان خود به نفع اسلام و مسلمين استفاده كند تا هيچ كس در مغز خود اين را نپروراند كه بر اسلام جرأت و جسارت كند .\r\nپيامبر بزرگوار مىخواست از اين طريق حتى الامكان شهيد دادگان در راه خدمت به اسلام افسرده و دل سرد نشوند ، اسلام در دل دشمنان رخنه كند و آنان به اسلام جلب\r\n","description":"","footnote":"","page_name":" 29 ","page_number":33},
  {"content":"\r\nشوند . خلاصه جز اسلام انديشه ديگرى در سر نداشت ، تنها هدف او مصلحت اسلام و مسلمين بود .\r\n4 - 2 - 1 فرزندان آن حضرت صلَّى الله عليه و آله .\r\nنخستين فرزند او قاسم بود كه در دو سالگى در مكه وفات يافت .\r\nدومين فرزندش زينب بود كه بعد از قاسم تولد يافت و در هنگام تولد او پيامبر صلَّى الله عليه و آله سى ساله بود . زينب قبل از اسلام به ازدواج پسر خالهء خود ابو العاص بن ربيع درآمد و پس از جنگ بدر به مدينه هجرت كرد . او در سال هشتم هجرت در مدينه وفات يافت .\r\nسومين فرزند آن حضرت رقيه بود كه قبل از اسلام در مكه تولد يافت . رقيه پيش از اسلام به عقد عتبة بن أبى لهب درآمد و چون سورهء تبت نزول يافت هنوز عروسى واقع نشده بود كه به دستور ابو لهب عتبه از وى جدا شد . وى پس از اين ازدواج به عقد عثمان درآمد و در هجرت اول به حبشه با همسرش به حبشه هجرت كرد . رقيه بعدا به مكه بازگشت و به مدينه هجرت كرد . او در سال دوم هجرت پس از جنگ بدر ، همان موقع كه مژدهء فتح به مدينه رسيد ، وفات كرد .\r\nچهارمين فرزند وى ام كلثوم بود . او نيز در مكه تولد يافت و پيش از اسلام به عقد عتيبة بن ابى لهب درآمد و مانند خواهرش پيش از عروسى از وى جدا شد و در سال سوم هجرت به عقد عثمان درآمد . ام كلثوم در سال نهم هجرت درگذشت .\r\nپنجمين فرزند پيامبر فاطمه عليها السّلام بود . بسيارى از مورخان ولادت او را پنج سال پيش از بعثت در سال تجديد بناى كعبه دانسته‌اند . « 1 » كلينى مىگويد : ولادت فاطمه دختر رسول خدا پنج سال پس از بعثت روى داده است . « 2 » بر حسب ظاهر كلام يعقوبى كه سن آن حضرت هنگام وفات 23 سال بوده است . « 3 » ولادت او در سال بعثت روى داده است .\r\nاين قول با قول شيخ طوسى كه « سن آن حضرت عليها السّلام در هنگام ازدواج با على عليه السّلام ( 5 ماه بعد از هجرت ) سيزده سال بوده » « 4 » موافق است .\r\nعلاوه بر اين سه قول : 28 سال ، 18 سال و 23 سال در باب سن حضرت زهرا عليها السّلام اقوال ديگرى نيز وجود دارد : 27 سال ، 29 سال ( كه مسعودى آن را قول\r\n\r\n","description":"","footnote":"\r\n« 1 » . تاريخ پيامبر اسلام ، پاورقى ص 78 ، نقل از عاشر بحار ، 65 و مسعودى ، التنبيه و الاشراف ، 250 .\r\n« 2 » اصول كافى ، 1 / 457 - 458 .\r\n« 3 » . ترجمهء تاريخ يعقوبى ، 1 / 512 .\r\n« 4 » مصباح المتهجد ، 561 .\r\n","page_name":" 30 ","page_number":34},
  {"content":"\r\nبيشتر اهل بيت و شيعيان ايشان دانسته است ) 30 سال و 33 سال . « 1 » فاطمه عليها السّلام از امير المؤمنين عليه السّلام سه پسر آورد : حسن ، حسين و محسّن ( به كسر سين مشدد ) و دو دختر : زينب و ام كلثوم . « 2 » ششمين فرزند پيامبر ، عبد الله بود كه پس از بعثت رسول خدا در مكه متولد شد و طيب و طاهر لقب گرفت . « 3 » او در همان مكه وفات يافت و پس از وفات وى عاص بن وائل سهمى رسول الله صلَّى الله عليه و آله را « ابتر » خواند و به همين مناسبت سورهء كوثر نازل شد .\r\nدر اين كه طيب و طاهر لقب عبد الله است و يا اين كه طيب لقب عبد الله است و طاهر فرد ديگرى است ، و نيز در اين كه طاهر قبل از بعثت رسول الله صلَّى الله عليه و آله به دنيا آمد و يا پس از آن ، ميان مورخان اختلاف به چشم مىخورد .\r\nدر هر حال اين فرزندان ، همه فرزندان رسول خدا از خديجه‌اند .\r\nهفتمين فرزند رسول خدا ابراهيم است كه در سال هشتم هجرت از ماريهء قبطيه زاده شد و در سال دهم در 16 ماهگى ، يا در 18 و يا 22 ماهگى ، سه ماه پيش از وفات رسول خدا ، يا در هجدهم رجب در مدينه وفات كرد . « 4 » رسول الله صلَّى الله عليه و آله علاوه بر فرزندان مذكور فرزند خوانده اى هم داشتند كه نام او زيد بن حارثه بود . زيد بردهء خديجه بود كه از برادر زادهء خود حكيم بن حزام دريافت داشته بود . و چون رسول الله او را از خديجه خواسته بودند خديجه وى را به حضرت ببخشيد ، پيامبر صلَّى الله عليه و آله هم زيد را آزاد و فرزند خوانده خود ساختند و اين هنگامى بود كه هنوز بر آن حضرت وحى نيامده بود . « 5 »\r\n5 - 2 - 1 بعثت تا دعوت .\r\nپس از آن كه چهل سال كامل از عمر پيامبر سپرى شده بود ، بنا بر مشهور بين شيعهء اماميه در بيست و هفتم ماه رجب و بنا بر مشهور بين اهل سنّت در ماه رمضان و احيانا در ماه ربيع الاول ، به پيامبرى مبعوث شد و اولين آياتى كه بر آن حضرت نازل شد پنج آيه از اول سورهء اقرأ بود : اقرأ باسم ربك الَّذى خلق ، خلق الانسان من علق ، اقرأ و ربّك الاكرم ، الَّذى علَّم بالقلم ، علَّم الانسان ما لم يعلم . بعضى هم به موجب رواياتى\r\n\r\n","description":"","footnote":"\r\n« 1 » . تاريخ پيامبر اسلام ، پاورقى ص 3 ، نقل از عاشر بحار ، 65 و التنبيه و الاشراف ، 250 .\r\n« 2 » . جوامع السيرة ، 39 - 40 و معارف ابن قتيبه ، 62 - 63 .\r\n« 3 » . ترجمه تاريخ يعقوبى ، 1 / 375 .\r\n« 4 » . جوامع السيرة ، 38 - 39 و مصباح المتهجد ، 566 .\r\n« 5 » . سيرة ابن هشام ، 1 / 266 .\r\n","page_name":" 31 ","page_number":35},
  {"content":"\r\nاولين آيات را آيات سورهء مدثر و يا آيات سوره فاتحه دانسته‌اند . ولى پوشيده نيست كه بر حسب ظاهر بين روايات مختلف منافاتى نيست ، چرا كه اوليت امرى است اضافى .\r\nممكن است ، چنان كه بيشتر علما گفته‌اند ، پنج آيه از سورهء اقرأ پيش از بقيهء آيات نازل شده باشد در عين حال آيات سوره مدثر و سورهء حمد هم نسبت به ساير آيات اوليت داشته باشند . « 1 »\r\n6 - 2 - 1 آغاز دعوت و اولين كسانى كه به اسلام روى آوردند .\r\nپيامبر گرامى اسلام صلَّى الله عليه و آله دعوت خود را از محيط خانوادگى شروع كرد و اولين كسى كه على الاطلاق پيش از هر كس به آن حضرت ايمان آورد خديجهء طاهره بود . اما در بين مردان ، قول قوى بين مورخان آن است كه اولين كسى كه از مردان به آن حضرت ايمان آورد على عليه السّلام بود . امير المؤمنين عليه السّلام را رسول الله صلَّى الله عليه و آله به علت تنگدستي عموى خود ، ابو طالب ، از آغاز كودكى تحت سرپرستى خود گرفته بود ، او از خاندان آن بزرگوار محسوب مىشد . محمد بن اسحاق مىگويد : در همين محيط خانوادگى بود كه على بن ابى طالب پيش از همهء مردان به رسول خدا ايمان آورد و با وى نماز گزارد و در آن چه از جانب خدا مىآورد تصديقش مىكرد . « 2 » مقريزى مىگويد :\r\nعلى بن أبى طالب هر گز به خدا شرك نياورد . خداى متعال خير او را مىخواست ، او را در كفالت پسر عمويش قرار داد و هنگامى كه وحى به سوى رسول خدا آمد خديجه را خبر داد . او هم تصديق كرد . خديجه و على بن ابى طالب و زيد بن حارثه با آن حضرت نماز مىگزاردند و هنگامى كه بيم مزاحمت قريش مىرفت على و زيد او را محافظت مىكردند . « 3 » مسعودى مىگويد :\r\nعلى عليه السّلام هر گز به خدا شرك نياورد تا از نو اسلام آورد بلكه در همه كارها پيرو رسول خدا بود و به وى اقتدا مىكرد و بر همين حال بالغ شد و خدا او را عصمت داد و مستقيم داشت و براى پيروى رسول خدا توفيق داد ، چه آن دو در طاعتها مضطر و مجبور نبودند بلكه با اختيار و قدرت طاعت پروردگار و موافقت امر وى و پرهيز از مناهى او را برگزيدند . « 4 »\r\n\r\n","description":"","footnote":"\r\n« 1 » . در اين باره رجوع شود به كتابهاى سيره و تاريخ از جمله سيرهء ابن هشام و تاريخ يعقوبى و نيز به كتب علوم قرآنى از جمله الاتقان فى علوم القرآن .\r\n« 2 » . سيرة ابن هشام ، 1 / 262 - 265 .\r\n« 3 » إمتاع الاسماع ، 16 - 17 .\r\n« 4 » . مروج الذهب ، 2 / 283 .\r\n","page_name":" 32 ","page_number":36},
  {"content":"\r\nدر عين حال - چنان كه ابن هشام در سيره مىگويد - اقوال ديگرى هم در ترتيب سابقين به اسلام وجود دارد : بعضى اولين ايمان آورنده را پس از خديجه ابو بكر ، بعضى زيد بن حارثه ، بعضى خبّاب بن أرتّ ، بعضى هم بلال بن حمامه دانسته‌اند . « 1 » به نظر اين جانب منشأ اختلاف يا اشتباه اين است كه اينان تصور كرده‌اند ايمان على عليه السّلام هم از قبيل ايمان افراد ديگر بود در حالى كه چنين نيست ، على عليه السّلام از همان آغاز تحت تربيت رسول خدا صلَّى الله عليه و آله بود ، همواره او را پيروى مىكرد ، از به دو ظهور اسلام حتى يك لحظه غير مؤمن نبود تا ايمان آورد بر خلاف بسيارى از ديگر مؤمنان .\r\nپس از ايمان سابقين ، تدريجا گروههاى ديگرى از نزديكان آن حضرت و ديگر مردم مكه به آن حضرت ايمان آوردند كه نام آنان در كتب تواريخ و سير مسطور است . « 2 »\r\n7 - 2 - 1 علنى شدن دعوت .\r\nپس از بعثت پيامبر عظيم الشأن صلَّى الله عليه و آله و اسلام آوردن گروهى از مردم مكه ، در آغاز ، رسول الله صلَّى الله عليه و آله با پيروان خود به دره هاى مكه مىرفتند و نماز مىگزاردند و سعى مىكردند نماز خود را از قريش پنهان دارند . بعضى از مشركان احيانا به اين راز پى مىبردند و به استهزاء و آزار نمازگزاران مىپرداختند ، تا اين كه مسلمانان خود را در خانهء أرقم پنهان ساختند و همان جا نماز مىگزاردند و خداوند را پرستش مىكردند . در همين حال خداوند رسول خدا را به آشكار ساختن دعوت خويش مأمور نمود . در همين خانه بود كه جماعتى به اسلام گرويدند .\r\nدر آغاز ، به موجب آيهء شريفهء * ( « وَأَنْذِرْ عَشِيرَتَكَ الأَقْرَبِينَ » ) * « 3 » به انذار عشيرهء خود مأمور شد . بعد از آن ، به موجب آيهء كريمهء * ( « فَاصْدَعْ بِما تُؤْمَرُ وَأَعْرِضْ عَنِ الْمُشْرِكِينَ » ) * به اعلان و تعميم دعوت مأمور گرديد . اين مأموريت پس از گذشت سه سال از بعثت به آن جناب محوّل شد . رسول خدا به پا ايستاد و مردم را به پرستش خداى يگانه و ترك عبادت بتها ، كه نه سود مىرسانند و نه زيان مىزنند ، نه مىآفرينند و نه روزى مىدهند ، نه زنده مىكنند و نه مىميرانند ، دعوت فرمود . قريش او را استهزاء كردند و آزار رساندند و به ابو طالب گفتند : به راستى برادر زاده ات خدايان ما را بد گفته و خردهاى ما را سبك شمرده و گذشتگان ما را گمراه دانسته است . رواست كه از اين كارها در گذرد و در مالهاى ما آن چه خواهد انجام دهد . رسول خدا فرمود : خداوند مرا\r\n\r\n","description":"","footnote":"\r\n« 1 » . تاريخ پيامبر اسلام ، پاورقى ص 93 .\r\n« 2 » رك . تاريخ پيامبر اسلام ، 94 .\r\n« 3 » . شعراء ، 214 .\r\n","page_name":" 33 ","page_number":37},
  {"content":"\r\nبراى فراهم ساختن دنيا و دل بدان بستن نفرستاده است ، مرا فرستاده تا پيام او را برسانم و به سوى او رهبرى كنم . « 1 » پيامبر بزرگوار اسلام صلَّى الله عليه و آله پس از آشكار ساختن دعوت خود ، پيوسته در دعوت مردم به پرستش خداوند ، ترك بت پرستى ، گواهى به يگانگى خداوند و نبوّت خود مىكوشيد ، و قريش هم بر تمسخر و آزار خود مىافزودند ، او را كاهن ، ساحر ، كذاب ، شاعر و مجنون مىخواندند و پيروانش را شكنجه مىدادند و از اسلام باز مىداشتند ، نهايت سعى خود را مبذول مىداشتند تا ابو طالب عموى پيامبر را كه بزرگترين حامى و مايهء دل گرمى او بود از حمايت او باز دارند ، گاه به او مىگفتند كه عمارة بن وليد را كه زورمندترين و زيباترين جوان قريش است به تو مىدهيم تا به جاى محمد به پذيرى و او را به ما تسليم دارى تا جانش بگيريم . ابو طالب مىگفت : چه زشت پيشنهادى ! پسر خود را مىدهيد تا او را پرورش دهم ، پسر من را مىخواهيد تا او را بكشيد ! گاهى هم او را به سرسختى در مقابل پيشنهادهاى منصفانهء قوم خود ( قريش ) رمى مىكردند . كار اين دشمنى و آزار به قدرى بالا گرفت و مسلمانان از شكنجه هاى مشركان به ستوه آمدند كه تعدادى از مسلمانان از دين اسلام برگشتند و تعدادى ديگر در دو نوبت به حبشه مهاجرت كردند :\r\nنوبت اول . در سال پنجم بعثت يازده مرد و چهار زن به سرپرستى عثمان بن مظعون پنهانى از مكه به حبشه گريختند . اين جماعت پس از دو ماه اقامت در حبشه ، شنيدند كه مردم مكه مسلمان شده‌اند و ديگر زحمتى براى مسلمانان در مكه نيست ، به مكه بازگشتند اما نزديك مكه دريافتند كه آن چه شنيده‌اند دروغ بوده است ناچار در پناه كسى و يا به طور پنهانى وارد مكه شدند و دوباره بيش از پيش مورد شكنجه و آزار مشركان عشيرهء خويش قرار گرفتند .\r\nنوبت دوم . بنا بر قولى پيش از گرفتارى بنى هاشم در « شعب ابى طالب » و بنا بر قول ديگران پس از آن ، 83 مرد و هيجده زن رهسپار كشور حبشه شدند . مهاجران نوبت اول كه به اذن رسول خدا دوباره به كشور حبشه مهاجرت كرده بودند پيش از ديگران به آن كشور رهسپار شدند . سرپرست مهاجران در اين نوبت جعفر بن ابى طالب بود .\r\nقريش كه از رفاه مسلمانان در كشور حبشه ناراضى بودند ، دو نفر را با هدايايى براى نجاشى به جانب وى گسيل داشتند تا آنان را براى شكنجهء بيشتر از آن كشور\r\n\r\n","description":"","footnote":"\r\n« 1 » . ترجمه تاريخ يعقوبى ، 1 / 379 - 380 .\r\n","page_name":" 34 ","page_number":38},
  {"content":"\r\nبازگردانند ، نجاشى كه با سؤالاتى از جعفر بن ابى طالب و فرستادگان قريش به نادرستى گفتار فرستادگان پى برده بود با توقف مهاجران در كشور حبشه موافقت كرد و فرستادگان قريش را افسرده و سر شكسته بازگرداند .\r\n8 - 2 - 1 پيمان نامهء قريش در شعب ابى طالب .\r\nقريش كه از يك سو از جريان شكست خود در حبشه سخت نگران شده بودند و از سوى ديگر مىديدند روز به روز بر انتشار اسلام و تعداد مسلمانان افزوده مىشود و برخى از مسلمانان هم در عملى كردن اسلام و آشكار خواندن قرآن اصرار مىورزيدند ، بر آن شدند كه عهد نامه اى عليه بنى هاشم و بنى عبد المطلب بنويسند ، در اين عهدنامه متعهد شدند كه از مسلمانان زن نگيرند و به مسلمانان زن ندهند ، چيزى به آنان نفروشند و چيزى از آنان نخرند . اين عهدنامه را در ميان كعبه آويختند .\r\nبنى هاشم و بنى عبد المطلب بن عبد مناف جز ابو لهب به ابو طالب پيوستند و به دره اى كه بعدها به شعب ابو طالب معروف شد درآمدند و به علت قطع خواربار از طرف قريش مدت سه سال در كمال محنت و سختى در شعب گذراندند ، تنها در موسم حج براى انجام مراسم و گاهى هم به طور پنهانى با كمال دشوارى از شعب خارج مىشدند ، كار به جائى كشيد كه شيون كودكان از بيرون شعب به گوش مىرسيد . ورود پيامبر صلَّى الله عليه و آله و نزديكان و ياران او در شعب در شب اول محرم سال هفتم بعثت اتفاق افتاد .\r\nپس از سه سال كه رسول خدا صلَّى الله عليه و آله و ابو طالب و خديجه تمام دارايى خود را از دست داده بودند جبرئيل به رسول خدا خبر داد كه موريانه عهدنامه را با همهء آن چيز كه در آن بوده بجز نام خداوند خورده است ، اين خبر را ابو طالب به قريش رساند و بالاخره در همين موقع با اختلاف سختى كه در ميان ايشان در اين مورد وجود داشت ، عهدنامه شكسته شد و مسلمانان از شعب خارج شدند .\r\n9 - 2 - 1 وفات ابو طالب و خديجه .\r\nدر حدود دو ماه كه از خروج بنى هاشم از شعب مىگذشت ، به فاصلهء سه روز ابو طالب و سپس خديجه در ماه رمضان سال دهم بعثت در گذشتند .\r\nخديجه در اين تاريخ 65 ساله و ابو طالب هشتاد و چند ساله بود و از عمر رسول خدا چهل و نه سال و هشت ماه و يازده روز مىگذشت . ابو طالب و خديجه هر دو در حجون مكه دفن شدند . وفات هر دو بزرگوار براى رسول خدا مصيبتى بزرگ بود كه او خود فرمود : تا روزى كه ابو طالب وفات يافت دست قريش از آزار من كوتاه بود . « 1 »\r\n\r\n","description":"","footnote":"\r\n« 1 » . إمتاع الاسماع ، 27 و أسد الغابة ، 5 / 439 و كامل ، 2 / 63 و طبقات ، 1 / 211 و سيرة النبي ، 2 / 25 - 28 و ترجمهء تاريخ يعقوبى ، 2 / 393 .\r\n","page_name":" 35 ","page_number":39},
  {"content":"\r\nپس از وفات ابو طالب گستاخى قريش و آزار رسول خدا صلَّى الله عليه و آله به نهايت رسيد :\r\nخاك بر سر او ريختند ، در طائف علاوه بر اين كه دعوت او را به اسلام نپذيرفتند او را اهانت كردند ، دشنام دادند و سنگ باران نمودند . بالاخره پس از ده روز اقامت در طائف از اسلام آوردن و كمك كردن قبيلهء بنى ثقيف مأيوس شد و به مكَّه بازگشت . در نزديكى مكه كسى را به ترتيب نزد أخنس بن شريق ، سهيل بن عمرو و مطعم بن عدىّ فرستاد و از هر كدام امان خواست ، اخنس و سهيل نپذيرفتند ، اما مطعم پذيرفت و رسول خدا در امان مطعم وارد مكه شد .\r\n10 - 2 - 1 واقعهء اسراء و معراج .\r\nصريح قرآن مجيد است كه خداى متعال بندهء خود ، محمد صلَّى الله عليه و آله را شبى از مسجد الحرام به مسجد الاقصى ( بيت المقدس ) برد تا برخى از آيات خود را به وى نشان دهد . « 1 » بر حسب روايات صاحب طبقات ، اسراء در شب هفدهم ربيع الاول يك سال پيش از هجرت از شعب ابى طالب روى داد و بر حسب بسيارى از روايات ديگر از خانهء امّ هانى دختر ابو طالب . « 2 » به روايت صاحب طبقات واقعهء معراج يعنى سير آن حضرت در عوالم بالا در شب هفدهم ماه رمضان هيجده ماه قبل از هجرت روى داده است ، ولى بسيارى از محدثان و مورخان اسراء و معراج را در يك شب دانسته‌اند . « 3 » فخر رازى مىگويد : اهل تحقيق برآنند كه به مقتضاى دلالت قرآن و حديث مروىّ در صحاح ، خداى متعال روح و جسد محمد را از مكه به مسجد الاقصى و از آنجا به آسمانها برد . « 4 » شيعهء اماميه هم بر اين عقيده‌اند كه اسراء و معراج در يك شب و در بيدارى با جسم پيامبر صلَّى الله عليه و آله واقع شده و علاوه بر ظاهر آيه ، احاديث متواتره خاصه و عامه نيز بر آن دلالت دارد . « 5 »\r\n11 - 2 - 1 مقدّمات هجرت و بيعتهاى عقبه .\r\nمردمى از يثرب كه گهگاه به منظور ملاقات كسانى و يا براى انجام مراسم حج يا عمره به مكه مىآمدند رسول گرامى اسلام با آنان ملاقات مىكرد و آنان را به توحيد و اسلام دعوت مىنمود و آياتى از قرآن كه بر وى نازل شده بود بر ايشان تلاوت مىكرد ، از جمله در سال يازدهم بعثت شش نفر از قبيلهء خزرج به مكه\r\n\r\n","description":"","footnote":"\r\n« 1 » . اسراء ، 1 .\r\n« 2 » الطبقات الكبرى ، 1 / 213 - 216 و سيرة ابن هشام ، 2 / 2 - 7 .\r\n« 3 » . همان جا و إمتاع الاسماع ، 28 - 30 .\r\n« 4 » مفاتيح الغيب ، 5 / 540 - 546 .\r\n« 5 » . تاريخ پيامبر اسلام ، 174 ، به نقل از بحار الأنوار ، 18 / 282 - 410 .\r\n","page_name":" 36 ","page_number":40},
  {"content":"\r\nآمدند و رسول خدا صلَّى الله عليه و آله در عقبهء منى با ايشان ملاقات كرد و در نشستى اسلام را بر ايشان عرضه داشت و قرآن را بر آنان تلاوت كرد ، خزرجيان كه علائم پيامبر را از يهوديان مدينه شنيده بودند او را شناختند و دعوت او را اجابت كردند و اسلام آوردند .\r\nچون به يثرب ( مدينه ) بازگشتند مطلب را با مردم خود در ميان گذاشتند و ايشان را به اسلام دعوت كردند و همين امر باعث شد كه اسلام در ميان مردم يثرب شيوع يابد .\r\nدر سال دوازدهم بعثت دوازده نفر از مردم مدينه در موسم حج در عقبه منى با آن حضرت ملاقات كردند و با رسول خدا بيعت كردند . پنج نفر از اين گروه در بيعت سال پيش نيز بودند . اين بيعت را بيعت عقبهء اولى گويند و از جملهء مواد آن به خداى شرك نورزيدن ، دزدى نكردن ، زنا نكردن ، نكشتن فرزندان خود ، نياوردن فرزندان از زنا و انجام كارهاى نيك بود . اين بيعت را بيعت نساء نيز گويند ، زيرا زنان هم با همين شرايط با پيامبر خدا بيعت كردند . رسول خدا مردى از ياران خود را با اين دوازده نفر براى تعليم قرآن و دعوت به اسلام روانهء مدينه ساخت ، پس از اين بيعت مردم بسيارى از اهل مدينه از جمله سعد بن معاذ و أسيد بن حضير به اسلام گرويدند .\r\nذى حجهء سال سيزدهم بعثت ، هفتاد و پنج نفر مرد و زن انصار و رسول خدا و عباس بن عبد المطلب حضور پيدا كردند و ميان رسول خدا و يثربيان بيعتى به وجود آوردند ، در اين بيعت پس از آن كه عباس بن عبد المطلب در باب عزت و شرف و حسب و مورد حمايت بودن رسول خدا در ميان قوم خود بياناتى ايراد كرد ، بيعتى ميان رسول خدا و يثربيان انجام شد كه حاصل آن اين است كه مردم يثرب رسول خدا و كسان او را مانند كسان و فرزندان خويش نگهدارى كنند و در راه او با سياه و سرخ بجنگند و عليه خويش و بيگانه وى را يارى دهند . پيامبر صلَّى الله عليه و آله هم تعهد وفادارى و بهشت كرد . اين بيعت را بيعت عقبهء ثانيه گويند .\r\nپس از بيعت ، رسول خدا از آنان خواست كه دوازده نفر از ميان خود برگزينند تا مانند نقباء بنى اسرائيل نقيب قوم خويش باشند يعنى عهده دار هر پيشامدى باشند كه ميان قوم خود روى مىدهد .\r\nپس از اين بيعت بود كه ياران آن حضرت تدريجا به مدينه مهاجرت كردند و زمينهء تصميم آن حضرت براى هجرت آماده شد .\r\n12 - 2 - 1 شوراى دار النّدوه يا تصميم نهايى قريش .\r\nچون بيعت دوم عقبه انجام شد و قريش دانستند كه عن قريب مدينه پايگاهى عليه آنان خواهد گرديد شورايى در دار الندوه\r\n","description":"","footnote":"","page_name":" 37 ","page_number":41},
  {"content":"\r\n( مجلس تصميم گيرى ) تشكيل دادند و در مقام پيشگيرى هجرت آن حضرت برآمدند . در اين مجلس پيشنهاداتى ارائه شد كه همگى مردود واقع شد جز نظرى كه ابو جهل ارائه كرد . پيشنهاد او اين بود كه از هر قبيله جوانى دلير و نسب دار و جذاب انتخاب شود و به هر يك از آنان شمشير برّنده اى داده شود و همداستان بر محمد بتازند و او را بكشند ، در اين صورت خون او بين همه قبائل پراكنده مىشود و ناچار به گرفتن ديه تن مىدهند . اين پيشنهاد به اتفاق آراء تصويب شد .\r\n13 - 2 - 1 دستور هجرت و ليلة المبيت .\r\nاز طرفى رجال قريش با تصميمى قاطع بر كشتن رسول خدا پراكنده شدند و از طرف ديگر جبرئيل فرود آمد و به رسول خدا گفت : امشب را در بسترى كه شبهاى قبل مىخوابيدى مخواب . قريش پيرامون خانهء رسول خدا را گرفته تا تصميم خود را كه كشتن رسول الله است عملى سازند . رسول خدا هم بر حسب وحى پروردگار و دستورى كه در مورد هجرت رسيده بود على را فرمود در بستر وى بخوابد و روپوش او را بر خود به پوشاند و سپس در مكه بماند و امانتهاى مردم را كه نزد رسول الله بود به آنان برساند .\r\nقريش روپوش رسول خدا را مىنگريستند و يقين داشتند كه او در زير آن خفته است در حالى كه نه چنين بود پيامبر خدا صلَّى الله عليه و آله با پاشيدن مشتى خاك بر سر آنها و تلاوت آيات : * ( « يس وَالْقُرْآنِ الْحَكِيمِ . . » ) * تا * ( « فَأَغْشَيْناهُمْ فَهُمْ لا يُبْصِرُونَ » ) * از ميان آنان گذشت و او را نديدند . كسى گفت : در انتظار كه نشسته اى ؟ گفتند : محمد ، گفت : به خدا قسم كه محمد رفت . در هر حال هنگامى كه على برخاست ، دانستند كه نقشهء آنان نقش بر آب شده است .\r\nرسول خدا صلَّى الله عليه و آله در شب پنجشنبه اول ماه ربيع الاول سال چهاردهم بعثت از مكه بيرون رفت و چون على عليه السّلام در آن شب در بستر رسول خدا بيتوته كرده بود آن شب را ليلة المبيت گفتند .\r\n14 - 2 - 1 غار ثور .\r\nرسول خدا در همان شب اول رهسپار غار ثور شد و تا سه روز با ابو بكر در غار ماندند و روز چهارم راه مدينه را در پيش گرفتند . قريش چون ديدند نقشهء آنان نقش بر آب شده است سخت به تكاپو افتادند و تا در غار ثور هم رفتند اما كسى از ايشان گفت :\r\nاين تار تنيده بر در غار ، تار عنكبوت قبل از تولد محمد است . « 1 »\r\n\r\n","description":"","footnote":"\r\n« 1 » . الطبقات الكبرى ، 1 / 288 .\r\n","page_name":" 38 ","page_number":42},
  {"content":"\r\nدر شب چهارم ربيع عبد الله بن أرقط ديلى كه مردى مشرك بود و رسول خدا او را اجير كرده بود ، دو شتر را كه قبلا به او سپرده بودند بر در غار آورد و سوار شدند و راه مدينه در پيش گرفتند . ابو بكر ، عامر بن فهيره را نيز به دنبال خويش سوار كرد ، بنا بر اين دو مرد مسلمان و يك مرد مشرك همسفر رسول خدا بودند .\r\nپس از اين كه رسول خدا از غار ثور رهسپار مدينه شد ، قريش سراقة بن مالك بن جعشم مدلجى را با جائزه اى رهسپار مدينه ساختند تا رسول خدا را دستگير كند و به آنان برگرداند . سراقه با اين كه پيامبر صلَّى الله عليه و آله را در بين راه بديد ، اسب او كه به سرعت آن را مىراند چند بار به سر در آمد و وى از پشت زين به زمين افتاد و بالاخره نتوانست به مقصود نائل آيد .\r\n15 - 2 - 1 ورود رسول خدا به مدينه و بناى مسجد .\r\nروز دوشنبه دوازدهم ربيع الأول نزديك ظهر رسول خدا وارد محلهء قبا شد و بر كلثوم بن هدم وارد شد و براى ملاقات مردم نشست خود را در خانهء سعد بن خيثمه كه زن و فرزند نداشت قرار داد و نخستين دستورى كه داد در هم شكستن بتها بود .\r\nعلى عليه السّلام هم پس از سه روز كه براى رد امانات رسول خدا در مكه توقف كرده بود به مدينه وارد شد و در همان خانهء كلثوم بن هدم مسكن گزيد .\r\nبه روايتى پس از چند روز كه رسول خدا در قبا در ميان قبيلهء بنى عمرو بن عوف اقامت داشت و مسجد قبا را تأسيس كرد روز جمعه بيرون رفت و نماز جمعه را همراه صد مسلمان در مسجدى در وادى « رانوناء » در ميان قبيلهء بنى سالم بن عوف به جاى آورد . مردم قبائل از او مىخواستند كه نزد آنان بماند ، مىفرمود : خلَّوا سبيلها فإنّها مأمورة ( راه شترم را باز كنيد كه او مأمور است ) تا در محلهء مالك بن نجّار در زمينى مربوط به دو كودك : سهل و سهيل فرزندان عمرو كه تحت سرپرستى معاذ بن عفراء قرار داشتند زانو زد ، رسول خدا فرود آمد و ابو ايّوب انصارى بار سفر او را به خانهء خود برد ، رسول خدا به خانهء ابو ايوب رفت و همان زمين دو كودك را از معاذ خريد و در آنجا مسجدى ساختند و رسول الله هم خود در بناى مسجد همكارى مىكرد . پيامبر خدا صلَّى الله عليه و آله تا زمانى كه مسجد و حجره هايش براى زنان او ساخته شد در طبقهء تحتانى خانهء ابو ايوب سكونت داشت .\r\n16 - 2 - 1 برخى از وقايع سال اول هجرت :\r\nاول . قرارداد صلح بين اوس و خزرج . اوس و خزرج كه از ديرباز به دشمنى و\r\n","description":"","footnote":"","page_name":" 39 ","page_number":43},
  {"content":"\r\nستيز مشهور بودند و به هر بهانه اى و لو ناموجّه به نبرد و زد و خورد مىپرداختند ، با ورود پيامبر گرامى صلَّى الله عليه و آله به مدينه ، اين ستيز و دشمنى به صلح و صفا مبدل شد و ديگر بار به گرد درشتى و خشونت نگراييدند .\r\nدوم . قرار داد مسالمت آميز ميان مسلمانان و يهود . اين قرار داد كه بين مهاجر و انصار از يك طرف و يهوديان از طرف ديگر بسته شد داراى هشت ماده است :\r\n1 . زندگى دو طرف در مدينه مانند يك ملت ، 2 . آزادى انجام مراسم دينى ، 3 . در موقع جنگ هر يك از دو طرف ديگرى را در صورتى كه متجاوز نباشد عليه دشمن يارى كند ، 4 . در موقع حمله به مدينه هر دو طرف بايد عليه دشمن تشريك مساعى كنند ، 5 . قرار داد صلح با دشمن با مشورت هر دو طرف بايد انجام گيرد ، 6 . مدينه كه شهر مقدسى است بايد از هر دو طرف مورد احترام قرار گيرد ، و هر نوع خونريزى در آن حرام خواهد بود ، 7 . در موقع بروز اختلاف بين طرفين آخرين داور شخص رسول الله است ، 8 . امضاء كنندگان با همديگر به خيرخواهى و نيكوكارى رفتار خواهند كرد .\r\nسوم . قرار داد برادرى ميان مهاجر و انصار . اين قرارداد هشت ماه پس از هجرت ميان آنان بسته شد ، و هر دو نفر از انصار و مهاجر مأمور شدند كه با هم قرار داد اخوّت ببندند و پيامبر صلَّى الله عليه و آله خود با على بن ابى طالب قرارداد اخوت بست . اين قرارداد و ماده دارد : يكى يارى دادن هر كدام ديگرى را در احقاق حق . ديگر توارث هر كدام از ديگرى . اين ماده با نزول آيهء ارث اولو الارحام نسخ شد .\r\n17 - 2 - 1 از سال دوم به بعد .\r\nتمام غزوات و سرايا در اين سالها واقع شد و آغاز آنها ماه صفر سال دوم بود . غزوات : برخوردهاى مسلمين با غير مسلمين بود كه خود پيامبر هم شخصا همراه سپاه بود و تعداد آنها 27 غزوه است . اختلاف مختصرى در تعداد آنها وجود دارد كه به اين اختلاف در كتاب تاريخ پيامبر اسلام اشاره شده است . در تمام اين غزوات كار به جنگ كشيده نشده است بلكه چنان كه ابن اسحاق در سيره و طبرسى در اعلام الورى گفته است : تنها غزوه هاى بدر ، احد ، خندق ، قريظه ، مصطلق ، خيبر ، فتح ، حنين و طائف به جنگ منتهى شده است . اما مسعودى به جاى مصطلق تبوك را نوشته است . ضمنا جنگ در تمام اينها به نفع مسلمين نبوده است بلكه در بعضى مانند أحد مسلمانان شكست خوردند . به قول ابن اسحاق بعثها و سرايا 38 بعث يا سريه است . اما مسعودى از جمعى 35 و از طبرى 48 و از بعضى 66 بعث و سريه نقل مىكند و طبرسى در اعلام الورى 36 سريه ذكر مىكند ، و در كتاب تاريخ پيامبر اسلام 82 سريه ذكر شده است .\r\n","description":"","footnote":"","page_name":" 40 ","page_number":44},
  {"content":"\r\nمهمترين اتفاقى كه در اين سنوات به وقوع پيوست چند چيز است كه به بعضى از آنها اشاره مىشود :\r\nنخست ، صلح حديبيّه است كه در سال ششم هجرت اتفاق افتاد . رسول خدا به عزم زيارت كعبه به جانب اين شهر رهسپار شد اما چون بيم داشت كه قريش با وى بجنگند از اصحاب و باديه نشينان اطراف خواست تا با وى همراهى كنند اما بسيارى از باديه نشينان همراهى نكردند و بالاخره با يك هزار و چند صد نفر از مسلمانان رهسپار شد و در ذى الحليفه محرم شد . مشركين قريش كه از اين حركت با خبر شده بودند تصميم به جلوگيرى گرفتند . اين خبر به پيامبر رسيد . پيامبر راه خود را تغيير داد تا به ثنيّة المرار نزديك حديبيه رسيد . قريش هم كه از اين تغيير مسير آگاه شده بودند سفيرانى براى دريافتن منظور رسول خدا از اين آمدن فرستادند . پاسخ حضرت به سفيران اين بود كه به قصد زيارت خانهء خدا آمده است . با اين حال قريش مقاومت مىكردند . پيامبر صلَّى الله عليه و آله عثمان را به سفارت نزد قريش فرستاد علاوه بر اين كه باز با آمدن رسول خدا موافقت نكردند عثمان را هم نزد خود نگه داشتند . مسلمانان تصور مىكردند كه عثمان را كشته‌اند لذا در زير درختى بيعت كردند تا پاى جان از پاى ننشينند . بعدا اطلاع يافتند كه عثمان زنده است . مشركان سهيل بن عمرو را براى انعقاد صلحى براى بازگشت رسول خدا و تاخير زيارت فرستادند تا اين كه بالاخره قرار داد صلح منعقد شد .\r\nپس از اين قرارداد رسول خدا با اصحاب به مدينه بازگشت و در ميان مكه و مدينه سورهء فتح نازل شد .\r\nدومين امر مهم ، اين بود كه پس از صلح حديبيه پيامبر اسلام فراغتى يافت و به دعوت پادشاهان مجاور به اسلام پرداخت و در اين باب ابن اسحاق 14 نامه بر مىشمارد كه در كتاب تاريخ پيامبر اسلام همهء آنها ذكر شده است . « 1 » سومين امر مهم ، جريان فتح مكه است كه در رمضان سال هشتم هجرت اتفاق افتاد و اسلام به نهايت شكوه و جلال خود رسيد .\r\nچهارمين امر ، وفدهاى « 2 » بسيارى بود كه در سالهاى نهم و احيانا قدرى قبل و بعد\r\n\r\n","description":"","footnote":"\r\n« 1 » . تاريخ پيامبر اسلام ، 480 .\r\n« 2 » . شمارهء اين وفدها 72 وفد است كه در پايان كتاب تاريخ پيامبر اسلام به همهء آنها اشاره شده است .\r\n","page_name":" 41 ","page_number":45},
  {"content":"\r\nآن به حضور آن حضرت مىرسيدند و معمولا براى اظهار اسلام و انقياد نسبت به مقام مقدس آن بزرگوار بود . « 1 »\r\n\r\n3 - 1 كاتبان وحى\r\n1 - 3 - 1 به شهادت قرآن و تاريخ ، پيامبر اسلام خواندن و نوشتن نمىدانست ، * ( « الَّذِينَ يَتَّبِعُونَ الرَّسُولَ النَّبِيَّ الأُمِّيَّ الَّذِي يَجِدُونَه مَكْتُوباً عِنْدَهُمْ فِي التَّوْراةِ وَالإِنْجِيلِ » ) * « 2 » و لازم بود براى مصون ماندن قرآن از تحريف گروهى به نوشتن آيات بپردازند . از اين رو پيامبر به برخى از صحابه امر فرمود تا آيات نازل شده را كتابت كنند ، اين گروه به « كتّاب وحى » شهرت يافته‌اند .\r\n2 - 3 - 1 در اينجا تنها به نام و ترجمهء برخى از آنان مىپردازيم و در بخش معرفى صحابه از بعضى ديگر ذكرى به ميان خواهد آمد . ناگفته نماند دسته اى از مؤلفان به اشتباه نام برخى از نسّاخ قرآن را با كتّاب وحى در آميخته‌اند و عدد آنها را به بيش از چهل رسانيده‌اند .\r\nكاتبان مشهور وحى عبارتند از :\r\n1 . على بن أبى طالب / 7 . ابو بكر بن أبى قحافه / 13 . عمر بن خطَّاب 2 . عثمان بن عفّان / 8 . أبى بن كعب / 14 . زيد بن ثابت 3 . زبير بن عوامّ / 9 . محمد بن مسلمة / 15 . معاوية بن أبى سفيان .\r\n4 . أبان بن سعيد بن عاص / 10 . خالد بن سعيد بن عاص / 16 . حنظلة بن ربيع 5 . خالد بن وليد / 11 . عبد الله بن أرقم / 17 . مغيرة بن شعبه 6 . عمرو بن عاص / 12 . جهيم بن صلت / 18 . عبد الله بن رواحه به طورى كه ذكر شد ترجمهء برخى از كتّاب وحى در شرح حال صحابه بيان خواهد شد و در اينجا به معرفى اجمالى بقيهء كتّاب مىپردازيم :\r\nزبير بن عوّام ( 36 ه . ) او پسر عمهء پيامبر ، صفيه بنت عبد المطلب و از هجرت كنندگان به حبشه بود . عمر بن خطاب زبير را از جملهء شش نفر اصحاب شورى قرار داد . وى در جنگ جمل امير لشكر عايشه بود و بعد از شكست در اين جنگ ، به دست ابن جرموز به\r\n\r\n","description":"","footnote":"\r\n« 1 » . رك . محمد رسول اللَّه صلَّى اللَّه عليه و آله ، محمد رضا ، 76 .\r\n« 2 » . اعراف ، 157 .\r\n","page_name":" 42 ","page_number":46},
  {"content":"\r\nقتل رسيد . ( أسد الغابة ، 2 / 196 ، الاصابه ، 1 / 545 ) محمد بن مسلمة ( 24 ه ) . وى در جنگ بدر و احد و جز اينها به غير از تبوك به همراه رسول خدا بود و در مدينه از دنيا رفت . ( أسد الغابة ، 4 / 330 ، الاصابه ، 3 / 383 ، سير اعلام النبلاء ، 2 / 369 ) معاوية بن ابى سفيان « 1 » ( 60 ه ) . اولين حكومت اموى به دست او در شام بنيان نهاده شد . وى بيست سال پيش از هجرت در مكه به دنيا آمد و در روز فتح مكه ( سال هشتم هجرت ) اسلام آورد . ( أسد الغابة ، 4 / 385 ، الاصابه ، 3 / 433 ) .\r\nأبان بن سعيد بن عاص ( 29 ه ) . أبان بعد از دو برادرش ، خالد و عمرو ، اسلام آورد .\r\nاسلام آوردن او به احتمال زياد قبل از روز فتح بوده است . پيامبر او را به عنوان عامل به سوى بحرين فرستاد . ( سير اعلام النبلاء ، 1 / 261 ، أسد الغابة ، 1 / 36 ، الاصابه ، 1 / 13 ) .\r\nخالد بن سعيد بن عاص ( 14 ه ) . خالد يكى از مسلمانان اوائل ظهور اسلام و هجرت كنندگان به حبشه بود كه در آنجا به مدت ده سال اقامت كرد و در فتح مكه و تبوك حضور داشت و در عهد ابو بكر در وقعهء مرج الصّفر از دنيا رفت . ( أسد الغابة ، 2 / 97 ، الاصابه ، 3 / 58 ، البداية و النهاية ، 7 / 377 ) .\r\nحنظلة بن ربيع ( متوفاى زمان خلافت معاويه ) . حنظلة از پيامبر روايت مىكرد و براى ايشان كتابت مىنمود . پيامبر او را به سوى مردم طائف فرستاد و در زمان خلافت معاويه از دنيا رفت . ( الاصابه ، 1 / 395 ) خالد بن وليد ( 21 ه ) . خالد در سال هشتم هجرى مسلمان شد . سپس روانه غزوات گرديد و از آن جمله غزوه مؤته را ديد . او در طول عمر شصت ساله اش با اهل ردّه و مسيلمه جنگيد . ( سير اعلام النبلاء ، 1 / 366 ، اسد الغابة ، 2 / 93 ، الاصابه ، 1 / 413 ) عبد الله بن أرقم ( 44 ه ) . وى در روز فتح مكه اسلام آورد و براى پيامبر و ابو بكر و عمر كتابت مىكرد و مانند زيد بن ثابت وحى را نيز كتابت مىكرد . ( الاصابه ، 2 / 273 ، اسد الغابة ، 3 / 115 ، سير اعلام النبلاء ، 2 / 482 ) مغيرة بن شعبه ( 50 ه ) . مغيره در صلح حديبيّه و بيعت رضوان حضور داشت . عمر\r\n\r\n","description":"","footnote":"\r\n« 1 » . بنا بر قولى معاويه كاتب نامه هاى پيغمبر بود نه كاتب وحى .\r\n","page_name":" 43 ","page_number":47},
  {"content":"\r\nإمارت بصره را به او سپرد و نخستين كسى بود كه ديوان بصره را بنيان نهاد . بعد از كشته شدن عثمان با معاويه بيعت كرد و تا پايان عمرش والى كوفه بود . ( الاستيعاب ، 3 / 388 ، الاصابه ، 3 / 452 ، اسد الغابة ، 4 / 406 ) عمرو بن عاص ( 43 ه ) . او قبل از فتح مكه اسلام آورد . در جنگ صفّين با معاويه بود و معاويه او را به ولايت مصر گمارد . ( الاصابه ، 3 / 2 ، الاستيعاب ، 2 / 508 ) جهيم بن صلت ( . . ) . جهيم در سال جنگ خيبر اسلام آورد و رسول خدا صلَّى الله عليه و آله از خيبر 30 درخت خرما به او داد . برخى معتقدند جهيم بعد از فتح مكه اسلام آورده ولى روايت معتبرى در اين مورد در دست نيست . ( اسد الغابة ، 1 / 311 ) عبد الله بن رواحه ( 8 ه ) . عبد الله بن رواحه يكى از دوازده نقيب « 1 » بود . او در جنگ احد و خندق و ديگر مشاهد رسول خدا حضور داشت و به سال هشتم هجرت در غزوهء مؤته به شهادت رسيد . عبد الله بن رواحه از شعراى صحابه بود . رسول خدا او را دو بار به فرماندهى سريّه اى به خيبر فرستاد . ( اسد الغابة ، 3 / 156 ، الاصابه ، 2 / 306 ، سير اعلام النبلاء ، 1 / 230 ) همان گونه كه ذكر شد ( - 1 - 1 - 1 ) چون دورهء تشريع مقارن زمان حيات رسول اكرم صلَّى الله عليه و آله بود فقه به معناى متداول امروزى در آن زمان وجود نداشت و در نتيجه نمىتوان شخصيتهايى را به عنوان فقيه آن دوره معرفى كرد و تنها گروهى از كاتبان وحى ، و نقل كنندگان آيات الهى و أحيانا احاديث نبوى به ديگران بودند كه مناسب مىنمود ذكرى از آنان به عمل آيد ، كه به چند نفر از ايشان اشاراتى شد . ( 2 - 3 - 1 )\r\n\r\n4 - 1 تدوين كنندگان حديث\r\n1 - 4 - 1 در اينجا نيز بىمناسبت نيست كه از برخى از صحابهء رسول اكرم صلَّى الله عليه و آله كه علاوه بر حضرت امير المؤمنين على عليه السّلام در همان زمان به جمع و تدوين حديث پرداختند ، اشاراتى داشته باشيم ، از جمله :\r\nابو رافع قبطىّ ( 35 ه ) . وى از ياران رسول خدا صلَّى الله عليه و آله و حضرت على عليه السّلام بود . ابو رافع\r\n\r\n","description":"","footnote":"\r\n« 1 » . چون بيعت دوم عقبه به انجام رسيد ، به دستور رسول خدا دوازده نفر از ميان هفتاد و پنج نفر بيعت كننده برگزيده شدند تا مسئول و مراقب آن چه در ميان قومشان مىگذرد باشند .\r\n","page_name":" 44 ","page_number":48},
  {"content":"\r\nكتابى را به نام السّنن و الأحكام و القضايا تدوين كرد . نجاشى در رجال خود بدان تصريح كرده است .\r\nسلمان فارسى ( 34 ه ) . وى كتاب جاثليق را بعد از وفات پيامبر صلَّى الله عليه و آله به درخواست ملك روم تدوين كرده است . شيخ طوسى در الفهرست « 1 » و ابن شهرآشوب در معالم العلماء « 2 » به اين امر اشاره كرده‌اند . ( - 6 - 1 - 2 ) ابو ذر غفارى ( 32 ه ) كتابى به نام الخطبة متعلق به اوست كه در آن كتاب جريانات بعد از رسول اكرم صلَّى الله عليه و آله ضبط شده است . « 3 » ( - 6 - 1 - 2 ) در كتابهاى حديثى شيعه از اين صحابه و تعدادى از ياران ائمه به عنوان پايه گذاران حديث شيعه و پيش آهنگان تدوين حديث نام برده شده است . « 4 »\r\n\r\n","description":"","footnote":"\r\n« 1 » . الفهرست ، 80 .\r\n« 2 » معالم العلماء ، 1 .\r\n« 3 » . الفهرست ، طوسى ، 45 و معالم العلماء ، 1 .\r\n« 4 » . به كتابهاى فهرست نجاشى ، تأسيس الشيعه و اعيان الشيعه و غير آنها رجوع شود .\r\n","page_name":" 45 ","page_number":49},
  {"content":"\r\n","description":"","footnote":"","page_name":" 46 ","page_number":50},
  {"content":"\r\n\r\n2 مختصرى دربارهء ادوار فقه اهل سنت و معرفى فقهاى آنان\r\n\r\n1 - 2 دورهء اول : عصر صحابه\r\n( اين عصر گر چه در حقيقت از سال يازدهم تا حدود پايان قرن اول هجرت را شامل مىشود ، ولى چون در اين كتاب زمان صحابهء صغار در دورهء تابعان ادغام شده است لذا در اينجا بيشتر به كبار صحابه توجه شده است ، يعنى از سال يازدهم تا پايان خلافت خلفا راشدين : سال چهلم هجرت ، در عين حال اين مطلب منافات ندارد با اين كه از صحابهء صغار نيز أحيانا بحثى به ميان آيد . )\r\n1 - 1 - 2 پس از رحلت پيامبر گرامى اسلام\r\nبتدريج بين پيروان آن حضرت در پاره اى از مسائل اختلاف بروز كرد . نخستين و مهمترين مسألهء مورد اختلاف مسألهء جانشينى آن حضرت بود ، گروهى از مسلمانان معتقدند كه نصب امام معصوم مفترض الطَّاعه براى حفظ و بسط و نشر شريعت و براى تبيين مقررات كتاب و سنت به دليل عقل بر شارع مقدّس واجب است و اين كار را هم پيامبر گرامى اسلام در سال دهم هجرت پس از آخرين حج خود در غدير خم نسبت به على بن ابى طالب عليه السّلام انجام داده است و پس از او هم نسبت به فرزندان او انجام گرفته است ، اين جماعت « شيعه » ناميده مىشوند و چون امام را مانند پيامبر ، معصوم و در قول و فعل و تقرير مفترض الطَّاعه مىدانند لذا ناگزير بايد به همان گونه كه در زمان پيغمبر صلَّى الله عليه و آله از آن بزرگوار قولا ، فعلا و تقريرا تبعيت مىكنند ، پس از رحلت ايشان هم از جانشينان ايشان پيروى كنند . گروهى ديگر از مسلمانان نصب جانشين را اساسا واجب نمىدانند ، مانند خوارج و يا اگر واجب بدانند به وجوب عقلى آن قائل نيستند بلكه آن را سمعا واجب مىدانند ، مانند جبّائيان و اصحاب حديث ، و يا اگر به وجوب عقلى آن معتقد باشند بر عقلا واجب مىدانند نه بر شارع . « 1 » بنا بر اين معتقدين به عدم وجوب نصب جانشين از سوى پيامبر خود به اين وظيفه اقدام كرده‌اند و به تصويب شورا در آغاز ابو بكر و سپس عمر و عثمان و على عليه السّلام را بر اين منصب گماشتند . اين جماعت « اهل سنت » ناميده شدند .\r\n\r\n","description":"","footnote":"\r\n« 1 » . شرح تجريد علامه ، 226 .\r\n","page_name":" 47 ","page_number":51},
  {"content":"\r\nاز همين جا نه تنها در امر اجتهاد اختلاف پديد آمد بلكه اساسا راه اين دو فرقه در تحول اجتهاد در فقه و حقوق اسلامى از هم جدا شد .\r\n2 - 1 - 2 شيعه تا زمانى كه خود را از دسترسى به پيشوايان خود متمكن مىديد\r\nچندان نيازى به اجتهاد به معناى وسيع آن احساس نمىكرد و در نتيجه تا زمان غيبت كبرى به طور گسترده به اجتهاد نپرداخت ولى بعد از آن ، دامنه اجتهاد را گسترش داد . بنا بر اين به نظر بنده مناسب است دورهء امامان را براى شيعه دوره اى از ادوار حقوق اسلام قرار داد به طورى كه زمان صادقين عليهما السّلام بويژه زمان حضرت صادق مخصوصا اواخر عمر پر بركت ايشان تحولاتى پديد آمد كه در مباحث آينده به آنها اشاره خواهد شد ( - 1 - 3 ) البته اين تحولات را نبايد تحولى در اساس استنباط دانست . اما اهل سنت از زمان رحلت پيامبر صلَّى الله عليه و آله يعنى آغاز دورهء صحابه ( عصر خلفاى راشدين ) تا حدود غيبت كبرى را به سه دوره از ادوار تاريخ فقه منقسم دانسته‌اند .\r\n- دورهء كبار صحابه : خلفاى راشدين تا زمان وفات علي بن أبي طالب عليه السّلام يعنى سال چهلم هجرت ، - دورهء صغار صحابه و تابعان : از حدود سال چهل و يكم تا اوائل قرن دوم ، - دورهء پيشوايان از مجتهدان : از اوائل قرن دوم تا نيمهء قرن چهارم هجرت . « 1 » بعضى ديگر از ايشان اين سه دوره را به عنوانهاى : دورهء صحابه ، دورهء تابعين و دورهء ائمهء مجتهدين ذكر كرده‌اند « 2 » .\r\nوحدت قرائات قرآن\r\n3 - 1 - 2 در دورهء صحابه چند امر جلب توجه مىكند كه در تاريخ فقه و حقوق اسلامى تأثير فوق العاده اى دارد ، مهمترين آنها جمع قرآن است . چنان كه در گذشته نيز اشاره شد .\r\n( - 2 - 1 - 1 ) اهل سنت به استناد پاره اى از احاديث « 3 » جمع قرآن را از وقايع اين عصر مىدانند و بر اين عقيده‌اند كه قرآن در زمان پيغمبر صلَّى الله عليه و آله بتدريج نازل مىشد و پيامبر نيز آنها را به صورت تدريجى به مردم تبليغ مىفرمود و مردم هم برخى آنها را حفظ مىكردند و گروهى ، از جمله كتّاب وحى آنها را مىنوشتند و پيامبر اكرم صلَّى الله عليه و آله ترتيب\r\n\r\n","description":"","footnote":"\r\n« 1 » . رك . تاريخ التشريع الاسلامى ، شيخ محمد خضرى بك .\r\n« 2 » . رك . تاريخ المذاهب الفقهية ، شيخ أبو زهره .\r\n« 3 » . علامه خوئى قدّس سرّه اهم اين احاديث را در كتاب البيان جمع كرده‌اند .\r\n","page_name":" 48 ","page_number":52},
  {"content":"\r\nآيات را از لحاظ سوره و آيه به آگاهى آنان مىرساند ولى تا زمانى كه آن حضرت حيات داشتند كسى به جمع اين صفحات و تبديل آنها به يك مصحف اقدام نكرد . « 1 » پس از رحلت آن بزرگوار ، در زمان خلافت ابو بكر به علت اين كه در جنگ يمامه بسيارى از حفّاظ قرآن كشته شده بودند و خليفه از اين وحشت داشت كه مبادا چيزى از قرآن از بين برود لذا طبق توصيهء عمر به زيد بن ثابت دستور داد كه اين صفحات متفرق ( صحف ) را به صورت يك مصحف درآورد و أحيانا اوراق را به هم دوخت تا چيزى از آن ضايع نشود و در اين زمينه زيد بن ثابت به حفظ و كتابت خود اكتفا نكرد بلكه از ديگر نويسندگان و حافظان و نيز از آن چه در خانهء خود پيغمبر صلَّى الله عليه و آله بود ، كمك خواست و سرانجام قرآن را به صورت يك مصحف درآوردند ، اين مصحف در زمان ابو بكر نزد او و سپس در زمان عمر پيش او و سپس در اختيار دخترش ، حفصه باقى ماند تا در زمان عثمان به علت وحشتى كه در اثر انتشار حفّاظ قرآن در شهرهاى مختلف اسلامى و اختلافاتى كه أحيانا در قرائت برخى از كلمات در بين ايشان وجود داشت ، در دل خليفه پديد آمد ، از حفصه درخواست كرد تا نسخهء مزبور را در اختيار او نهاده و از روى آن چند نسخه استنساخ نموده و به شهرهاى مهم اسلامى گسيل دارند .\r\nعثمان به زيد بن ثابت و عبد الله بن زبير و سعيد بن عاص و عبد الرحمن بن حارث دستور داد تا چند نسخه تهيه كنند . بعد از آماده شدن آنها نسخهء متعلق به حفصه را به او بازگرداند و نسخه هاى تهيه شده را براى كوفه ، بصره ، دمشق ، مكه و مدينه فرستاد و يك نسخه را نيز براى خود نگه داشت كه به مصحف امام معروف شد و دستور داد جز اين نسخه ها هر نسخهء ديگرى را خواه كامل و يا ناقص بسوزانند .\r\nاگر مقصود از جمع ابو بكر و يا هر كس ديگر اين است كه در گذشته اوراق قرآن به هم دوخته و صحافى نشده بود ، در زمان اينان به هم دوخته و صحافى شد و يا در گذشته بر روى شاخه هايى از درخت خرما يا بر روى سنگ نوشته شده بود ولى در زمان اين كسان أحيانا بر روى پوست يا چيز ديگر منتقل شد ، اينها امورى است ممكن ، ليكن نمىتوان آن را جمع و تدوين قرآن ناميد . ولى اگر مقصود اين است كه قرآن در زمان خلفا به صورت يك كتاب درآمد و قبل از آن چنين نبود ، اين مطلب قطعا درست نيست .\r\n\r\n","description":"","footnote":"\r\n« 1 » . تاريخ التشريع الاسلامى ، خضرى بك ، 88 .\r\n","page_name":" 49 ","page_number":53},
  {"content":"\r\nعلامه خوئى قدس سره پس از آن كه اهم احاديث مزبور را ، كه 22 روايت است ، در كتاب البيان گرد آورده و از چند جهت در آنها خدشه كرده‌اند .\r\nنخست از اين جهت كه روايات خود با هم متعارض و متناقض است و سپس دوازده وجه نقض را ذكر كرده‌اند كه از جملهء آنها اين است كه اين روايات بعضى جمع را به ابو بكر نسبت داده و برخى به عمر و گروهى به عثمان و ديگر اين كه در متصدى ، ملاك و مأخذ جمع و نظاير آن با هم متعارضند . « 1 » دوم اين كه روايات با روايات ديگر ، كه باز از طرق اهل سنت است و در كتب معتبر آنان مذكور است ، متعارض است ، چه آن روايات دلالت دارد بر اين كه جمع در زمان خود پيغمبر صلَّى الله عليه و آله انجام گرفته است « 2 » و بعلاوه با حديث ثقلين كه از طريق فريقين نقل شده ، منافات دارد ، چه در آن از قرآن به لفظ كتاب تعبير شده است و اگر بگويند به صفحات متفرق و يا مكتوب در سينه ها « كتاب » اطلاق شده است ، در پاسخ گفته مىشود : اين اطلاق مجازى است و بدون قرينه لفظ را نمىتوان بر آن حمل نمود .\r\nسوم اين كه روايات مذكور با قرآن هم متعارض است ، زيرا در قرآن ، هم از خود قرآن به كتاب تعبير شده است * ( ذلِكَ الْكِتابُ لا رَيْبَ فِيه ) * ، بعلاوه تحدّى قرآن به يك سوره و يا ده سوره و مانند خود قرآن دليل است بر اين كه سور قرآنى از آغاز از هم متمايز بوده به طورى كه حتى بين مشركان و اهل كتاب هم انتشار داشته است .\r\nچهارم اين كه با عقل هم جور در نمىآيد ، چه در آن روايات ملاك قرآن بودن آيات ، شهادت دو نفر و أحيانا يك نفر قائم مقام دو نفر قرار داده شده است ، در حالى كه عظمت قرآن فى نفسه و اهتمام پيغمبر و مسلمانان و منزلت بزرگ حافظان و حتى قاريان اقتضا دارد كه اشتهار و وضوح قران به مثابه اى باشد كه حتى كودكان هم از آن بى اطلاع نباشند ، چه رسد به بزرگها و أحيانا بزرگان و اصحاب پيغمبر .\r\nپنجم اين كه اجماع قاطبهء مسلمانان بر اين قائم است كه قرآن جز به تواتر ثابت نمىشود ، در حالى كه روايات مزبور دلالت دارد بر اين كه أحيانا حتى به شهادت يك نفر هم قناعت مىشده است . « 3 » خلاصه اين كه بدون شك ، قرآن در زمان خود پيامبر اكرم صلَّى الله عليه و آله جمع شده است و\r\n\r\n","description":"","footnote":"\r\n« 1 » . رك . البيان ، 266 - 268 .\r\n« 2 » . تعدادى از اين روايات با ذكر مأخذ در ص 265 - 268 كتاب البيان آمده است .\r\n« 3 » . رك . البيان ، 274 .\r\n","page_name":" 50 ","page_number":54},
  {"content":"\r\nبر فرض كه موقع ديگر هم جمع شده باشد به يقين مسألهء شهادت دو نفر يا يك نفر صحيح نيست .\r\nآرى خليفه سوم در راه جمع به معناى توحيد قرائت يعنى تثبيت قرائتى كه بين مردم شايع بوده و از پيغمبر صلَّى الله عليه و آله به تواتر رسيده بود ، كوشش فراوان به كار برد و اين عمل از اين جهت كه موجب توحيد كلمه و از بين بردن . موجبات تفرّق و تشتّت است بسيار قابل تقدير است . « 1 »\r\nمحدوديت نقل حديث در دورهء اول\r\n4 - 1 - 2 از احاديث بسيارى كه از طريق اهل سنت نقل شده است ، به دست مىآيد كه خلفاى راشدين و حتى صحابهء ديگر در اين دوره حتى الامكان سعى مىكردند كه كمتر پيرامون نقل احاديث بگردند و هر چه بيشتر در اين باره احتياط و تثبّت كنند ، گاهى ناقل حديث را از نقل حديث منع مىكردند ، گاهى از او شاهد مىخواستند و بالاخره گاهى هم او را به سوگند وادار مىكردند ، زيرا خوف آن را داشتند كه مبادا دروغ و خطا بستن بر پيغمبر صلَّى الله عليه و آله انتشار يابد « 2 » و يا احيانا با قرآن خلط شود و از اهميت قرآن بكاهد . « 3 » در هر حال همين امر موجب شد كه در اين دوره سنت كمتر نقل شود و تنها در صورت لزوم رواياتى كه نسبت آنها به پيغمبر صلَّى الله عليه و آله به ثبوت رسيده است نقل گردد . « 4 »\r\n\r\nامتيازات دورهء اول\r\n5 - 1 - 2 امتياز اول . در اين دوره بنيان ادلهء اربعه ( كتاب ، سنت ، اجماع ، رأى ) براى استنباط احكام نهاده شد . در آغاز ، اهل استنباط براى به دست آوردن حكم به نصوص كتاب و يا احاديث مورد وثوق مراجعه مىكردند ، اگر از نصوص و يا ظواهر آن حكم مسأله را به دست مىآوردند فبها و الَّا به فقها و مفتيان رجوع مىكردند . اگر مسأله اى عالم البلوى بود و يا با مصالح عمومى سر و كار داشت و يا مسألهء شخصى حائز اهميت بود ، مثلا مصداق\r\n\r\n","description":"","footnote":"\r\n« 1 » . همان جا .\r\n« 2 » ر ك . تاريخ التشريع الاسلامى ، 90 - 94 .\r\n« 3 » . علم الحديث ، مدير شانه چى ، ( مشهد ، انتشارات دانشگاه فردوسى ، 1354 ش ) 27 .\r\nبه نظر مىرسد چون - به طورى كه ذكر شد - قرآن در زمان خود پيغمبر صلَّى اللَّه عليه و آله جمع شده بود لذا حديث نمىتوانست با قرآن خلط شود .\r\n« 4 » . ر ك . تاريخ التشريع الاسلامى ، 90 - 94 .\r\n","page_name":" 51 ","page_number":55},
  {"content":"\r\nقاعده كلى بود كه به همه افراد اجتماع مربوط مىشد و يا لا اقل با جامعهء بزرگى مانند همه فقها در ارتباط بود ، در اين صورت با ديگر صاحب نظران در بارهء حكم مسأله استشاره مىشد اگر بر حكم آن اتفاقى به دست مىآمد به همان امر مورد اتفاق حكم مىشد و الا مفتى به رأى خود فتوا مىداد . در اينجا مناسب است چند مثال آورده شود :\r\nمثال اول . در آن هنگام كه مسلمانان ، ارض سواد ( عراق و فارس ) را فتح كردند ، صحابه در توزيع اراضى بين فاتحين اختلاف كردند : مقاتلان مىخواستند اراضى تقسيم شود و در بارهء آن به آيهء * ( وَاعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّه خُمُسَه وَلِلرَّسُولِ وَلِذِي الْقُرْبى وَالْيَتامى وَالْمَساكِينِ وَابْنِ السَّبِيلِ . . ) * « 1 » استدلال مىكردند ، چه عموم آيه ، شامل اراضى هم مىشود ولى عمر ، خليفه دوم ، تقسيم را به مصلحت نمىدانست . به عقيده او آيه تنها اموال منقول را در بر مىگرفت و نمىبايست اراضى بين جنگجويان تقسيم مىشد و بايد از جزيهء آنها براى سدّ ثغور ( مرزبانى ) و حمايت بلاد ( كشوردارى ) استفاده شود . بعلاوه در صورت تقسيم اين امكان وجود داشت كه در آينده فرزندانى از آنها به جاى بمانند كه شايستگى تملك آنها را نداشته باشند . پس از سه روز مجادله عمر به اين نص قرآنى كه مؤيد قول او بود برخورد : * ( ما أَفاءَ الله عَلى رَسُولِه مِنْ أَهْلِ الْقُرى فَلِلَّه وَلِلرَّسُولِ وَلِذِي الْقُرْبى وَالْيَتامى وَالْمَساكِينِ وَابْنِ السَّبِيلِ كَيْ لا يَكُونَ دُولَةً بَيْنَ الأَغْنِياءِ مِنْكُمْ وَما آتاكُمُ الرَّسُولُ فَخُذُوه وَما نَهاكُمْ عَنْه فَانْتَهُوا . . ) * « 2 » پس از آن كه عمر اين آيه را تلاوت كرد همه پذيرفتند و از نظر اول خود برگشتند . « 3 » مثال دوم . مادر مادرى نزد ابو بكر آمد و ارث خود را از پسر دخترش كه مادر او مرده بود ، خواست . ابو بكر به زن گفت : در كتاب خدا حقى براى تو نمىشناسم ، سپس به صحابه رو كرد و سؤال كرد آيا كسى هست كه بداند پيغمبر خدا صلَّى الله عليه و آله در اين باره چه فرموده است ؟ مغيرة بن شعبه گفت : پيامبر در بارهء او به سدس حكم كرده است ، ابو بكر گفت : چه كسى با تو به اين مطلب گواهى مىدهد ؟ كسى برخواست و گواهى داد ، ابو بكر به آن حكم كرد . « 4 » براى استناد به آراء اهل استنباط مىتوان به مثال اول تمسك جست . در آن مسأله خليفه در آغاز با مردم استشاره كرد آنگاه با دست يافتن به آيهء شريفه\r\n\r\n","description":"","footnote":"\r\n« 1 » . انفال ، 41 .\r\n« 2 » حشر ، 7 .\r\n« 3 » . تاريخ التشريع الاسلامى ، 102 و تاريخ المذاهب الفقهية ، 15 .\r\n« 4 » . تاريخ المذاهب الفقهية ، 16 .\r\n","page_name":" 52 ","page_number":56},
  {"content":"\r\n* ( ما أَفاءَ الله . . ) * به ظاهر آن استناد كرد و اراضى فتح شده را تقسيم نكرد . « 1 » استناد به رأى در اين دوره در مواردى كه نصّ خاصى از آيات و احاديث وجود نداشته و مسأله تقريبا جنبهء خصوصى داشته است جاى هيچ گونه شك و ترديد نيست ، عمر در آن هنگام كه شريح را براى قضا به كوفه فرستاد ، به او گفت : « انظر ما يتبيّن لك فى كتاب الله فلا تسأل عنه أحدا و ما لم يتبيّن لك فاتّبع فيه سنّة رسول الله صلَّى الله عليه و آله و ما لم يتبيّن لك فى السّنة فاجتهد فيه برأيك . » و به ابو موسى اشعرى نوشت : « القضاء فريضة محكمة او سنة متّبعة ثمّ قال : الفهم فيما تلجلج فى صدرك فما ليس فى كتاب و لا سنة اعرف الأشباه و الامثال و قس الأمور عند ذلك » و موارد بسيار ديگر . « 2 » .\r\nبنا بر آن چه دانسته شد منابع استنباط احكام و حقوق اسلامى در اين دوره چهار چيز بود :\r\n- قرآن ، در صورتى كه فقها از نصوص يا ظواهر قرآن مىتوانستند استفاده كنند تنها به آن استناد مىكردند ، زيرا قرآن اساس دين و مهمترين منبع استنباط احكام است .\r\n- سنّت ، در صورتى كه از نصوص و ظواهر قرآن نمىتوانستند استفاده كنند به سنّت استناد مىكردند ، البته در صورتى كه به روايت آن وثوق و اعتماد پيدا مىكردند .\r\n- رأى ، در صورتى كه حكم را در قرآن و سنّت نمىيافتند و مسأله هم از مسائل جزئى بود مفتى به اقتضاى رأى خود فتوا مىداد .\r\n- اجماع ، در صورتى كه حكمى در قرآن و سنّت يافت نمىشد و مسأله هم از مسائلى بود كه لازم بود نظر همهء اهل استنباط و احيانا عامه ملت به دست آيد ، در صورت دست يا بى به آن بر طبق آن فتوا داده مىشد .\r\nمقصود از رأى اين نيست كه مفتى بدون مراجعه به كتاب و سنّت از روى هواى نفس خود فتوا دهد ، چه رأى به اين معنى نه تنها از نظر شيعه بلكه بدون ترديد از نظر اهل سنّت هم بىاعتبار است ، بلكه مراد از رأى آن است كه هر گاه اهل استنباط از كتاب و سنّت ، دليل نصّ يا ظاهرى نيابند بر مبناى آن چه شارع مقدس بيان داشته است و با رعايت اهداف و مقاصد كلى شرع فتوا مىدهند . در اين صورت چنان كه از سخن صاحب التشريع الاسلامى هم به دست مىآيد ، « 3 » « رأى » را نبايد بر خصوص قياس مقصود دانست بلكه با مصالح مرسله و مانند آن هم تطبيق مىكند . خلاصه ، همان گونه كه\r\n\r\n","description":"","footnote":"\r\n« 1 » . تاريخ التشريع الاسلامى ، 102 .\r\n« 2 » همان ، 96 .\r\n« 3 » ص 95 .\r\n","page_name":" 53 ","page_number":57},
  {"content":"\r\nابو زهره معتقد است اهل استنباط با تأمل و تفكر ، حكمى را به دست مىآورند كه هر چه بيشتر به كتاب و سنّت نزديك باشد چه اين حكم در نتيجه به دست آوردن علت از مورد نص باشد كه قياس ناميده مىشود و چه به علت دست يا بى به مقاصد و اهداف شارع باشد كه احيانا مصلحت ناميده مىشود . « 1 » البته اگر رأى به حجت معتبر ، اعم از علم و يا علمى مستند باشد از نظر شيعه هم حجت است ولى اگر از راه ظن حاصل گردد اعم از آن كه دليلى بر اعتبار آن قائم نشده باشد ، مانند شهرت و يا دليل بر عدم اعتبار آن قائم شده باشد ، مانند قياس بدون شك از نظر شيعه ارزشى بر آن مترتّب نيست . بعلاوه از طريق اهل سنّت هم روايات بسيارى در مذمت آن وارد شده است . « 2 » در گذشته مثالهايى در مورد برخى از مصاديق رأى آورده شد . اينك مثالهاى ديگر در همين زمينه :\r\nمثال سوم . ابو بكر در مورد كلاله گفته است : « أقول فيها برأيى فإن أصبت فمن الله و إن أخطأت فمنّى و من الشّيطان : الكلالة ، دون الولد و الوالد .\r\nمثال چهارم . عبد الله بن مسعود در حكم مفوّضه گفته است : « أقول فيها برأيى فإن يكن صوابا فمن الله و إن يكن خطأ فمنّى . » روايات بسيار ديگرى هم در اين زمينه وجود دارد و حتى گفته‌اند : « رأى » به اين معنا را خود پيامبر هم تقرير فرموده است .\r\nمثال پنجم . پيامبر در آن هنگام كه معاذ را به يمن مىفرستاد ، فرمود : بم تقضى ؟\r\nقال : بكتاب الله ، قال رسول الله صلَّى الله عليه و آله : فإن لم تجد ؟ قال : بسنّة رسول الله ، قال : فإن لم تجد ؟ قال : أجتهد رأيى و لا آلو ، فقال صلَّى الله عليه و آله : الحمد للَّه الَّذى وفّق رسول رسول الله لما يرضى الله .\r\nامتياز دوم . از جمله امتيازات ديگر اين عصر سادگى استنباط و عدم وجود « ان قلت ، قلت » هاى دوره هاى متأخر است .\r\nامتياز سوم . در اين عهد افرادى به عنوان فقاهت مشهور شده‌اند : از جمله خلفاى راشدين ، عبد الله بن مسعود ، ابو موسى أشعرى ، أبيّ بن كعب ، معاذ بن جبل ، زيد بن ثابت ، در ادامه همين بخش در مورد معرفى اجمالى اين افراد اشاراتى به ميان خواهد آمد .\r\n\r\n","description":"","footnote":"\r\n« 1 » . تاريخ المذاهب الفقهية ، 17 .\r\n« 2 » ادوار فقه ، 1 / 437 .\r\n","page_name":" 54 ","page_number":58},
  {"content":"\r\nامتياز چهارم . ديگر اين كه مسائل مورد تفقه و استنباط غالبا از قبيل طلاق ، نكاح ، ميراث و غنيمت بوده كه جنبهء مادى داشته است و به ندرت مسائل عبادات مورد بحث و اختلاف واقع مىشده است .\r\nامتياز پنجم . در اين دوره كس يا كسانى وجود داشته‌اند كه رأى آنان قاطعيّت داشته و اختلاف را از بين مىبرده است .\r\nامتياز ششم . اجتهاد در اين دوره جنبهء هنر و صناعت به خود نگرفته بود بر خلاف ادوار بعد .\r\nامتياز هفتم . در اين دوره اهل علم منصفانه به خطا و اشتباه خود اعتراف مىكرده‌اند .\r\nامتياز هشتم . در اين دوره تأليف كتاب نيز آغاز شده است ، صرف نظر از قرآن مجيد كه جمع آن را به دوران صحابه نسبت داده‌اند و كتاب منسوب به على عليه السّلام كتابهايى هم به : سلمان ، أبو ذرّ ، أبو رافع ، على بن أبى رافع و سليم بن قيس نسبت داده شده است . « 1 »\r\n\r\nفقهاى دورهء اول « 2 »\r\n6 - 1 - 2 به طورى كه ذكر شد ( - 1 - 2 ) اين عصر ، كه به عصر صحابه نامگذارى شده است ، گر چه از نظر تاريخى از سال يازدهم تا حدود پايان قرن اول هجرت را در بر مىگيرد ولى چون زمان صحابه صغار در دورهء دوم ( عصر تابعان ) مورد بحث قرار مىگيرد لذا در اينجا بيشتر به كبار صحابه توجه شده است و بعد از ترجمهء مختصرى از خلفاى راشدين چند نفر از صحابه به عنوان نمونه معرفى مىشوند :\r\nابو بكر بن أبي قحافة ( 13 ه ) . عبد الله بن عثمان بن عامر بن عمرو بن كعب بن سعد بن تيم بن مرّة بن لؤىّ قرشى تيمى معروف به ابو بكر ، اولين خليفه بعد از رسول اكرم صلَّى الله عليه و آله بود . وى در مكه به دنيا آمد و در سال 13 هجرى از دنيا رفت . ابو بكر كه مردى نسب شناس و تاجر پيشه و از معروفين قريش بود در همان آغاز ، بعد از اسلام حضرت خديجه و على بن ابى طالب عليه السّلام و زيد بن حارثه به اسلام تشرف يافت و در اثر دعوت\r\n\r\n","description":"","footnote":"\r\n« 1 » . براى اطلاع بيشتر در بارهء اين امتيازات به كتاب ادوار فقه ، ص 497 به بعد مراجعه شود .\r\n« 2 » . ترجمه صحابهء پيامبر در اين بخش آورده مىشود و در بخش سوم تكرار نخواهد شد .\r\n","page_name":" 55 ","page_number":59},
  {"content":"\r\nاو عثمان بن عفّان ، زبير بن عوّام ، عبد الرحمن بن عوف ، سعد بن ابى وقّاص ، طلحة بن عبيد الله ، اسلام آوردند . البته در بارهء تقدم و تأخّر اسلام آوردن مسلمانان اقوال زيادى است كه مىتوان به تاريخ پيامبر اسلام تأليف مرحوم دكتر محمد ابراهيم آيتى با اضافاتى از اين جانب ، مراجعه كرد . « 1 » به طورى كه در تاريخ اسلام آمده است دشمنان اسلام مصمم شدند مردانى از قريش را براى كشتن رسول خدا مأموريت بدهند و خداوند پيامبر را از اين توطئه آگاه كرد و امر به هجرت نمود و پيامبر شبانه مكه را ترك كرد و على بن ابى طالب عليه السّلام در آن شب ( ليلة المبيت ) در بستر رسول خدا بيتوته كرد . رسول خدا در شب پنجشنبه اول ماه ربيع سال چهاردهم بعثت رهسپار غار « ثور » شد و ابو بكر در اين سفر همراه پيامبر بود .\r\nآيهء شريفهء * ( ثانِيَ اثْنَيْنِ إِذْ هُما فِي الْغارِ إِذْ يَقُولُ لِصاحِبِه لا تَحْزَنْ إِنَّ الله مَعَنا ) * « 2 » اشاره به همين واقعه است .\r\nابو بكر در سال ششم و هفتم دو مأموريت يافته است يكى سريّه غميم و ديگرى سريّه نجد . مدت خلافت ابو بكر دو سال بود . ( اسد الغابة ، 3 / 205 ، الاستيعاب ، 2 / 243 ، المعارف ، 98 ، طبقات ابن سعد ، 3 / 169 ) عمر بن خطَّاب ( 23 ه . ) ابو حفص ، عمر بن خطاب بن نفيل قرشى عدوىّ ، دومين خليفه بعد از پيامبر و نخستين خليفه اى بود كه لقب « امير المؤمنين » گرفت . مقارن ظهور اسلام مناصب كعبه به ده طايفه اختصاص داشت . منصب سفارت به دست عمر بن خطاب از طايفهء بنى عدىّ بود . عمر در آغاز بعثت از مخالفين مسلمانان بود ، سپس اسلام آورد و اين امر ، به دليل موقعيت خاص او موجب تقويت مسلمانان شد . عمر بر خلاف بقيهء مسلمانان مخفيانه به مدينه هجرت نكرد . او خود را به سلاح مجهز ساخت و پيش از حركت به مدينه در كعبه حضور يافت و در ملأ عام به طواف پرداخت . او در جنگ بدر ، أحد ، خندق ، بيعت رضوان ، خيبر و فتح و حنين و جز اينها حضور داشت و در برابر كافران با شدت تمام مىايستاد . به طورى كه در كتابهاى تاريخى منعكس شده است عمر در دوران خلافت خود در نهايت سادگى مىزيست . در زمان خلافت او فتوحات بسيارى صورت گرفت ، مانند فتح عراق ، شام ، مصر ، الجزيره ، بلاد فارس و خوزستان .\r\nبالاخره ، عمر بعد از ده سال خلافت به دست ابو لؤلؤ ضربت خورد و بعد از سه روز از\r\n\r\n","description":"","footnote":"\r\n« 1 » . ص 93 .\r\n« 2 » توبه ، 40 .\r\n","page_name":" 56 ","page_number":60},
  {"content":"\r\nدنيا رفت و در كنار قبر پيامبر دفن شد . ( اسد الغابة ، 4 / 52 - 78 ، الاصابة ، 3 / 265 ) عثمان بن عفّان ( 35 ه . ) بن أبى العاص بن أمية بن عبد شمس بن عبد مناف قرشى اموى از جملهء مسلمانان نخستين بود . او بعد از اسلام آوردن با دختر پيامبر به نام رقيه ازدواج كرد و به همراه او به حبشه هجرت كرد . بعد از رقيه با دختر ديگر پيامبر ام كلثوم ، ازدواج كرد .\r\nعثمان در جنگ بدر حضور نداشت زيرا همسرش رقيه در بستر بيمارى بود و روز اعلام خبر پيروزى لشكر اسلام از دنيا رفت . عثمان در بيعت رضوان نيز حضور نداشت زيرا پيامبر اكرم صلَّى الله عليه و آله او را براى ابلاغ پيام صلح به سوى مكه فرستاده بود . يكى از نقاط ضعف عثمان در دوران خلافتش اين بود كه امراى بلاد را از خويشان ناصالح خود قرار داد : معاويه را بر شام ، سعيد بن عاص را بر بصره ، عبد الله بن ابى سرح را بر مصر و عبد الله بن عامر را بر خراسان ابقاء يا منصوب كرد . اين امر موجبات نارضايى مردم را فراهم آورد و در نهايت زمينه قتل او را فراهم ساخت . از ويژگيهاى دوران خلافت او جمع قرآن و تهيه مصحفهايى با قرائات يكسان و ارسال آنها به بلاد مختلف اسلامى بود . ( الاصابه ، 2 / 462 ، اسد الغابة ، 3 / 376 ) على بن أبى طالب عليه السّلام ( 40 ه ) . بن عبد المطلب بن هاشم بن عبد مناف قرشى هاشمى بنا بر قول بيشتر علما ، نخستين مردى است كه اسلام آورد . هنگام بعثت ده ساله بود . او در دامن رسول خدا پرورش يافت و همواره در كنار پيامبر بود . در همه مشاهد به جز غزوه تبوك حضور داشت و در اكثر جنگها پرچم سپاه اسلام به دست ايشان بود . آنگاه كه پيامبر بين اصحاب عقد اخوت جارى مىكرد على را برادر خويش خواند .\r\nحضرت على عليه السّلام به رغم اين كه در روز غدير از طرف پيامبر اكرم صلَّى الله عليه و آله به جانشينى خود منصوب شد و با توجه به اين كه بعد از انتخاب خليفهء اول و دوم با توجه به مصالح اسلام و مسلمين سكوت كرد يكى از افرادى بود كه براى تصدّى خلافت بعد از خليفهء دوم در نظر گرفته شد و عبد الرحمن بن عوف در آغاز با شروطى خلافت را به ايشان پيشنهاد كرد ولى حضرت برخى از آن شرطها را نپذيرفت .\r\nغالب مورخين مىنويسند : على بعد از رحلت پيامبر همواره متصدى نصرت علم و فتوا بود . مردم بعد از كشته شدن عثمان با على بيعت كردند ولى ديرى نگذشت گروهى از صحابه چون طلحه ، زبير و عايشه به خونخواهى عثمان برخاستند و پيكار جمل را آفريدند و سپس معاويه ، كه در زمان عثمان و عمر إمارت شام را بر عهده داشت ، به\r\n","description":"","footnote":"","page_name":" 57 ","page_number":61},
  {"content":"\r\nمقابله با حضرت پرداخت و پيكار صفين را به وجود آورد . « 1 » ابن ابى الحديد در مقدمه شرح نهج البلاغه در باب بيان فضائل علمى حضرت على عليه السّلام بعد از ذكر مراتب علمى ايشان در علوم الهى و ديگر علوم در باره مرتبت آن حضرت در علم فقه مىنويسد : على اصل و اساس علم فقه بود . هر فقيهى در اسلام از آن بزرگوار بهره مند بوده است ، اصحاب ابو حنيفه مانند ابو يوسف و محمد بن الحسن فقه را از ابو حنيفه آموخته‌اند ، شافعى فقه را بر محمد بن الحسن و احمد بن حنبل بر شافعى قرائت كرده است و ابو حنيفه فقه را از جعفر بن محمد عليهما السّلام و او از پدرش و در نهايت از على عليه السّلام أخذ كرده‌اند و اما مالك بن أنس فقه را از ربيعة الرأي و او از عكرمة و او از عبد الله بن عباس و او از حضرت على أخذ كرده است . اما بازگشت فقه شيعه به آن بزرگوار روشن است و علاوه بر اينها فقهاى صحابه نيز از آن حضرت بهره مند بوده‌اند ، مانند عمر بن خطاب و عبد الله بن عباس . عمر در مسائل مشكل كه براى خود او و يا صحابه ديگر پيش مىآمد به ايشان رجوع مىكرد و خود در اين باره گفته است : « لو لا على لهلك عمر » يا « لا يفتينّ أحد فى المسجد و عليّ حاضر » . عامه و خاصه اين روايت را از پيامبر نقل كرده‌اند « 2 » : « أقضاكم علىّ » قضاء همان فقه است ، بنا بر اين على افقه صحابه است .\r\nابن ابى الحديد در ادامه در بارهء شجاعت ، قدرت ، سخاوت ، بردبارى ، جهاد در راه خدا ، فصاحت ، اخلاق نيكو ، زهد در دنيا ، عبادت ، قرائت قرآن ، تدبير و سياست ايشان با دقت تمام به اختصار سخن گفته است . « 3 » سيد رضى ( ره ) در خصائص الائمه عليهم السّلام مىنويسد : حضرت در سيزدهم رجب سى سال پس از عام الفيل در بيت الحرام در مكه به دنيا آمد . مادرش فاطمه بنت اسد بن هاشم بن عبد مناف نام داشت . آن حضرت در سال چهلم هجرت در بيست و يكم رمضان در سن 63 سالگى - بنا بر قول صحيح - در كوفه به شهادت رسيد . در موضع قبر ايشان اختلاف است و قول صحيح ، بدون ترديد ، اين است كه آن بزرگوار در قريه نجف مدفون است و زيارت امام صادق عليه السّلام در اين مكان دلالت بر اين امر دارد . « 4 » معاذ بن جبل ( 18 ه ) . بن عمرو بن أوس انصارى خزرجى ، ابو عبد الرحمن ، از صحابهء\r\n\r\n","description":"","footnote":"\r\n« 1 » . الاصابه ، 2 / 507 .\r\n« 2 » . سيوطى ، جامع صغير ، 1 / 58 به نقل از مسند أبى يعلى .\r\n« 3 » . شرح نهج البلاغه ، ابن أبى الحديد ، 11 - 30 .\r\n« 4 » . خصائص الائمه عليهم السّلام : خصائص امير المؤمنين ، 39 .\r\n","page_name":" 58 ","page_number":62},
  {"content":"\r\nبزرگ و عالم به حرام و حلال و يكى از شش نفرى بود كه در زمان پيامبر صلَّى الله عليه و آله به جمع قرآن پرداخت . در سنين جوانى اسلام آورد و پيامبر بين او و جعفر بن أبى طالب عقد اخوت بست . در عقبه از جملهء هفت نفر از انصار بود . در بدر ، احد ، خندق و جز اينها حضور داشت . پيامبر بعد از غزوهء تبوك او را به عنوان قاضى و راهنماى مردم يمن قرار داد و تا زمان رحلت پيامبر اكرم در يمن اقامت داشت و در عهد خلافت ابو بكر به مدينه بازگشت . معاذ در زمان خلافت عمر نيز مورد توجه او بود . ( الاعلام ، 7 / 258 به نقل از الاصابه ذيل 8039 ، اسد الغابة ، 4 / 376 ، حلية الاولياء ، 1 / 228 ، غاية النهايه ، 2 / 301 ، صفة الصفوة ، 1 / 195 ) سلمان فارسى ( 35 ه ) . در مورد نام قبل از اسلام او اختلاف است . او بعد از اسلام آوردن به سلمان المحمدي و سلمان ابن الاسلام ملقّب گشت . سلمان از معمّرين صحابه بود و بنا بر قولى 250 سال عمر كرده است . او سالها در رقيّت چندين نفر بود تا اين كه به دست پيامبر خريدارى و آزاد شد و اسلام آورد . در باره اسلام سلمان اقوال مختلف است . او علاوه بر مشاهد ديگر در غزوهء خندق حضور داشت و به تدبير او خندق حفر شد . او از جمله كسانى بود كه از تصميم سقيفه ناخشنود بود . سلمان به خاندان پيامبر و على عليه السّلام ارادت فوق العاده داشت . پيامبر بين او و ابو درداء پيمان برادرى بست .\r\nسلمان آگاه به علم شريعت و غير آن بود . پيامبر صلَّى الله عليه و آله در بارهء او چنين فرموده است : سلمان منا اهل البيت . سلمان از سوى عمر به إمارت مدائن برگزيده شد و تا پايان عمرش در آنجا اقامت داشت . او حتى در دوران إمارت زندگى بسيار ساده اى داشت .\r\nابن بابويه قمى در بارهء او كتابى به نام « اخبار سلمان و زهده و فضائله » دارد . ( الإعلام ، 3 / 112 ، طبقات ابن سعد ، 4 / 53 - 67 ، تهذيب ابن عساكر ، 6 / 188 ، الاصابه ، ذيل 3350 ، حلية الأولياء ، 1 / 185 ، صفوة الصفوة ، 1 / 210 ، اعيان الشيعه ، 7 / 280 - 283 ) ابو ذرّ غفارى ( 32 ه ) . جندب بن جنادة بن سفيان بن عبيد از بنى غفار از بزرگان صحابه و متقدمين آورندگان اسلام و در صداقت ضرب المثل بود . بعد از وفات رسول خدا به شام هجرت كرد و تا زمان خلافت عثمان در آنجا اقامت داشت . او فقرا را به مشاركتشان در اموال اغنيا ترغيب مىكرد ، و اين كار ، ثروتمندان را نگران مىساخت معاويه ، كه در آن زمان والى شام بود ، مشكل را با عثمان مطرح كرد و عثمان او را به مدينه خواست ولى او همواره به نكوهش ثروتمندان به خاطر منع مالشان از نيازمندان ادامه مىداد تا اين كه عثمان او را به ربذه ، از نواحى مدينه ، تبعيد كرد و تا پايان عمرش\r\n","description":"","footnote":"","page_name":" 59 ","page_number":63},
  {"content":"\r\nدر آنجا اقامت داشت . او كريمانه هر آن چه داشت به نيازمندان مىداد و چيزى براى خود نمىاندوخت و هنگام مرگش چيزى در خانه اش براى تكفين او يافت نشد . ابن بابويه قمى كتابى به نام « اخبار ابى ذر » دارد . ( الاعلام 2 / 140 ، طبقات ابن سعد ، 4 / 161 - 175 ، صفة الصفوة ، 1 / 238 ، الذريعه ، 1 / 316 ، الكنى و الاسماء ، 1 / 28 ) عبد الله بن مسعود ( 32 ه ) . بن غافل بن حبيب هذلى ، ابو عبد الرحمن ، از بزرگان صحابه و از نخستين كسان از اهل مكه بود كه اسلام آورد و اولين كسى بود كه قرآن را در مكه به جهر خواند . عبد الله خادم رسول خدا ، راز دار و همراه پيامبر در سفرها و غزوات بود . بعد از وفات رسول اكرم عمر او را به سرپرستى بيت المال كوفه گماشت و در زمان خلافت عثمان به مدينه بازگشت و در سن حدود شصت سالگى از دنيا رفت ( الاعلام 4 / 137 ، الاصابه ، ذيل شماره 4955 ، غاية النهاية ، 1 / 458 ، البدء و التاريخ ، 5 / 97 ، صفة الصفوة ، 1 / 154 ، حلية الاولياء ، 1 / 124 ) أبو موسى اشعرى ( 44 ه ) . عبد الله بن قيس بن سليم بن حضار بن حرب ، ابو موسى ، از بنى اشعر قحطان از صحابه پيامبر و يكى از دو حكم در جنگ صفين بود . در زبيد يمن به دنيا آمد و بعد از ظهور اسلام به مكه آمد و اسلام آورد . از هجرت كنندگان به حبشه بود .\r\nپيامبر او را به عنوان عامل به زبيد و عدن فرستاد و در زمان خلافت عمر والى بصره شد و اصفهان و اهواز به دست او فتح شد . در زمان خلافت عثمان بعد از مدتى عزل و به كوفه منتقل شد . با درخواست مردم از طرف عثمان والى كوفه شد و امارت او تا زمان قتل عثمان ادامه داشت . در زمان خلافت على عليه السّلام در پست خود ابقا شد ولى به دليل عدم همكارى با آن حضرت در كمك به ايشان در جنگ جمل عزل شد و در حكميت جنگ صفين عمرو بن عاص او را فريب داد . ( الاعلام ، 4 / 114 ، طبقات ابن سعد ، 4 / 79 ، الاصابه ، ذيل 4889 ، غاية النهايه ، 1 / 442 ، صفة الصفوة ، 1 / 225 ، حلية الاولياء ، 1 / 256 ) أبىّ بن كعب ( 21 ه ) . ابو المنذر ، أبىّ بن كعب بن قيس بن عبيد از قبيلهء بنى نجار از قبيلهء خزرج از صحابهء انصار و كتّاب وحى بود . در جنگهاى بدر ، احد و خندق و جز اينها رسول خدا صلَّى الله عليه و آله را همراهى كرده است . او در عهد پيامبر صلَّى الله عليه و آله فتوا مىداد و قرآن را در زمان ايشان جمع كرد و بر ايشان عرضه داشت . در خبر آمده است : « اقرأ أمتي أبيّ بن كعب » . وى در مدينه از دنيا رفت . « اسد الغابة ، 1 / 61 ، تهذيب الكمال ، 70 ، طبقات القراء ، 1 / 31 ، تهذيب التهذيب ، 1 / 187 ، الاصابة ، 1 / 26 ، طبقات الحفاظ ، 5 ، شذرات الذهب ، 1 / 32 - 33 ، كنز العمال ، 13 / 261 - 268 )\r\n","description":"","footnote":"","page_name":" 60 ","page_number":64},
  {"content":"\r\nزيد بن ثابت ( 45 ه ) . بن ضحاك انصارى خزرجى ، ابو خارجة ، از بزرگان صحابه و كاتبان وحى بود . در مدينه به دنيا آمد و در مكه رشد كرد . در شش سالگى پدرش از دنيا رفت . او در آموختن علم و فقه كوشيد به طورى كه در مدينه در قضاء ، فتوا و قرائت سرآمد اقران خود گرديد . زيد بن ثابت يكى از كسانى بود كه در زمان پيامبر صلَّى الله عليه و آله قرآن را جمع و به آن حضرت عرضه داشت . او در تهيه مصاحف براى بلاد اسلامى در زمان عثمان و بنا به قول اهل سنّت در زمان ابو بكر همكارى داشت . ( الاعلام ، 1 / 57 ؛ غاية النهايه ، 1 / 296 ؛ صفة الصفوة ، 1 / 294 )\r\n\r\n2 - 2 دورهء دوم : عصر تابعين\r\n( عصر تابعان گر چه از اواخر قرن اول به حساب مىآيد ، ولى ، چنان كه قبلا اشاره شد ( 1 - 2 ) ، زمان صغار صحابه در عصر تابعان ادغام شده است لذا آغاز اين عصر را سال چهل و يكم و پايان آن را عصر ظهور پيشوايان مذاهب فقهى ، يعنى همان اوائل قرن دوم بايد دانست . ) 2 - 2 در آغاز بحث در بارهء عصر تابعين بايد به چند امر به عنوان مقدمه اشاره كرد :\r\nنخست آن كه كلمه تابعين در مقابل كلمه صحابه است ، مقصود از صحابه كه جمع صاحب است كسانى هستند كه با گرويدن به دين اسلام به طور مستقيم از خود پيامبر صلَّى الله عليه و آله كم يا زياد مسائلى را آموخته‌اند . اما تابعان كسانى هستند كه مستقيما از پيامبر اسلام صلَّى الله عليه و آله چيزى نياموخته‌اند بلكه علوم خود را از راه صحابه از آن حضرت صلَّى الله عليه و آله دريافت داشته‌اند . اين نام براى آنان از آيهء شريفهء * ( « وَالسَّابِقُونَ الأَوَّلُونَ مِنَ الْمُهاجِرِينَ وَالأَنْصارِ وَالَّذِينَ اتَّبَعُوهُمْ بِإِحْسانٍ » ) * « 1 » گرفته شده است .\r\nدوم ، گر چه آغاز دوران تابعان را از اوائل قرن دوم كه زمان انقراض عهد صحابه است بايد محسوب داشت ، اما نظر به اين كه بسيارى از صحابه پس از دوران خلفاء راشدين به نقاط مختلف جهان اسلام براى تعليم قرائت و ساير معارف اسلام روى آوردند و بتدريج معلمان و متعلمان همه در يك جرگه يعنى جرگهء فقها در آمدند لذا سال 41 به بعد گر چه از سويى جزء دورهء صحابه است ، چرا كه در اين زمان صغار صحابه مىزيسته‌اند ، از سوى ديگر جزء دورهء تابعان است ، زيرا در اين زمان كبار تابعان زندگى مىكرده‌اند ، ليكن مناسب است كه اين دوره هم مانند دورهء قبل از كبار تابعان\r\n\r\n","description":"","footnote":"\r\n« 1 » . توبه ، 100 .\r\n","page_name":" 61 ","page_number":65},
  {"content":"\r\nآغاز شود ، بنا بر اين سال 41 كه پايان دورهء خلافت خلفاء راشدين و آغاز دوران خلافت بنى اميه است بايد آغاز اين دوره محسوب شود .\r\nسوم چنان كه در گذشته دانسته شد ( - 1 - 1 - 2 ) مسلمين در آغاز دورهء خلافت بر دو دسته شدند گروهى خلافت را به تنصيص پيامبر اسلام صلَّى الله عليه و آله حق مسلَّم على عليه السّلام و خاندان او مىدانستند . اين گروه شيعه ناميده شدند . و گروه ديگر منكر اين تنصيص بودند و خلافت را به انتخاب شورى به ابو بكر ، عمر ، عثمان و على تفويض نمودند . اينان سنّى ناميده شدند . در زمان خلافت ابو بكر و عمر پيروان على عليه السّلام از اين جهت كه آنان سعى داشتند رويّهء پيامبر را در بسط عدل و داد و مساوات حفظ كنند و از عمل به كتاب و سنّت منحرف نشوند و بعلاوه اشتغال ملت اسلامى به جنگها و فتوحات و كاميابيها سبب سكوت و سكون آنان شده بود دست از مخالفت و جدال با آنان برداشته بودند اما در پايان در زمان خلافت عثمان از اين جهت كه او از امويان بود و حتى الامكان سعى مىكرد امويان را در دستگاه خلافت وارد كند و نزديكترين افراد به او را همين امويان تشكيل مىدادند ، عمّال وى هم غالبا از همين قوم برگزيده مىشدند ؛ حتى كاتب و امين سرّ او مروان بن حكم اموى بود كه با همدستى پيروانش آن چه را كه پيامبر اسلام صلَّى الله عليه و آله بنا نهاده بود و شيخين در استوارى و استحكام آن كوشيده بودند در اثر جنگهاى متعصبانهء قومى ويران ساختند . از اين روى جماعاتى از بنى هاشم و پيروان آنان كه از اين امر ناخشنود بودند در صدد ابراز دشمنى و مخالفت با آن قوم برآمدند و حتى جمعيتهاى پنهانى هم تشكيل شد تا عثمان را از خلافت خلع كنند ؛ تا اين كه بالاخره در اثر اين هيجانات ، عثمان كشته شد .\r\nپس از قتل عثمان بسيارى از مسلمانان با حضرت على عليه السّلام بيعت كردند و بسيارى از مهاجران او را تأييد كردند ولى سه نفر از سر شناسان اصحاب بر او خروج كردند و هر كدام در باب قتل عثمان تهمتى بر على عليه السّلام وارد ساختند : حد اقل اين كه على از يارى عثمان بازنشست و با اين كه مىتوانست مردم را آرام كند آرام نكرد ، و از اين قبيل سخنان ؛ چند تن از بزرگان اصحاب هم نه با على بيعت كردند و نه با ديگرى ، خود را از اين امر بر كنار ساختند ؛ از جمله عبد الله بن عمر ، محمد بن مسلمه ، سعد بن أبى وقّاص ، أسامة بن زيد ، حسّان بن ثابت و عبد الله بن سلام .\r\nطلحه و زبير در جنگ جمل شكست خوردند ، طلحه در حين جنگ و زبير بعد\r\n","description":"","footnote":"","page_name":" 62 ","page_number":66},
  {"content":"\r\nاز فرار از صحنه جنگ به دست ابن جرموز كشته شدند . معاويه جنگ صفين را به پا كرد و در آن هنگام كه در شرف شكست بود حيله اى به كار برد و قرآنها بر سر نيزه كرد و خواستار حكميت شد . اين امر در بين پيروان على اختلاف افكند و على عليه السّلام با اين كه مىدانست كار معاويه حيله اى بيش نيست ناگزير به قبول حكميت شد ؛ گروهى از ياران على عليه السّلام كه بيشتر از قبيلهء تميم بودند و حكميت را نمىپذيرفتند ، متفرق شدند و سر به مخالفت با او برداشتند ، اين جماعت علاوه بر على با عثمان و معاويه هم مخالفت بودند .\r\nآنان خوارج « 1 » نام گرفتند و يكى از همين جمعيت به نام ابن ملجم على عليه السّلام را شهيد كرد .\r\nبنا بر اين تا اينجا دو دسته در مقابل جمهور اهل سنّت قرار گرفتند : شيعه و خوارج ، خوارج بر چند دسته شدند كه مشهورترين آنها أزارقه « 2 » ، نجدات « 3 » إباضيّه « 4 » و صفريّه « 5 » است ؛ اين جماعت خود در مقابل جمهور اهل سنّت و شيعه داراى فقه و عقايد خاصى هستند ، از جملهء عقايدشان تكفير مرتكب كبائر و عدم جواز تقيه است .\r\n\r\n","description":"","footnote":"\r\n« 1 » . خوارج : نخستين كسانى كه بر امير مؤمنان على بن ابى طالب عليه السّلام خروج كردند جماعتى بودند كه در جنگ صفين او را همراهى مىكردند . سردمداران اين گروه اشعث بن قيس و مسعر بن مذكى تميمى و زيد بن حصن طائى بودند . مشهورترين و عمده ترين فرقه هاى خوارج عبارتند از : ازارقه ، نجدات ، صفريه ، و اباضيه . همه اين فرقه ها تبرى از على و عثمان را بر هر عبادتى مقدم مىداشتند و مرتكبين كبائر را كافر مىشمردند و معتقد بودند هر گاه امام بر خلاف سنت عمل كند واجب است بيعت با او را شكست و عليه او خروج كرد . ( ملل و نحل ، شهرستانى ، 1 / 170 - 172 )\r\n« 2 » . أزارقه : ياران ابو راشد ، نافع بن ازرق بودند كه بعد از خروج به همراه نافع از بصره به اهواز كوچ كردند و بتدريج در شهرهاى فارس و كرمان گسترش يافتند . ازارقه بزرگترين و معتبرترين فرقه در زمان عبد اللَّه بن زبير بودند . شهرستانى در ملل و نحل به تفصيل عقايد اين فرقه را در هشت قسم تبيين مىكند ، مانند اين كه كشتن كودكان و زنان مخالفين جايز است . ( ملل و نحل ، 1 / 179 )\r\n« 3 » . نجدات : ياران نجدة بن عامر حنفى بودند كه بعدا بين آنان انشعاب به وجود آمد و به دو گروه عطويه و مذيكيه تقسيم شدند : عطويه پيروان عطيه بن اسود يمامى حنفى بودند و مذيكيه ياران ابى مذيك خارجى . ( ملل و نحل ، 1 / 187 )\r\n« 4 » . اباضيه : پيروان عبد اللَّه اباض بودند كه در زمان مروان بن محمد ، آخرين خليفهء امويان خروج كردند . ( ملل و نحل ، 1 / 212 ) گويند وى از بدعت خويش رجوع كرد و يارانش از او تبرى جستند ولى بعد از آن نيز به نام مؤسس فرقه منسوب ماندند . ( ملل و نحل ، 1 / 212 )\r\n« 5 » . صفريه : ياران زياد بن اصفر بودند . اين فرقه با ازارقه ، نجدات و اباضيه در مواردى مخالف بودند ، از آن جمله : اينان كشتن كودكان مشركان را جايز نمىشمردند و به كفر و مخلد در نار بودن آنان حكم نمىكردند . ( ملل و نحل ، 1 / 216 )\r\n","page_name":" 63 ","page_number":67},
  {"content":"\r\n\r\nامتيازات دورهء دوم\r\n2 - 2 - 2 امتياز اول .\r\nدر اين دوره بسيارى از فقها و قراء صحابه از مدينه به ديگر سرزمينها انتقال يافتند و همان جا مسكن گزيدند و احيانا بتدريج به وطن دوم خود منسوب گشتند .\r\nبسيارى از بزرگان تابعان نزد ايشان قرائت و دانشهاى ديگر دينى فرا گرفتند و با آنان در منصب فتوا و قضا شركت داشتند .\r\nامتياز دوم .\r\nدر اين دوره گر چه در آغاز يعنى در زمان خلفاى راشدين به علت رعايت احتياط و اين كه مبادا چيزى بر خلاف واقع به پيغمبر صلَّى الله عليه و آله نسبت داده شود و يا به علل ديگر ، روايت سنت چندان شيوع نداشت ، ليكن بتدريج موانع بر طرف شد و مردم بسيارى از شهرها براى استفتا يا تعلَّم علوم دينى به مدينه روى آوردند ؛ احتياجات تازهء دينى مسلمانان آنان را مجبور مىساخت تا احكام را از كسانى كه به آنها آگاهى داشتند ، سؤال كنند و در آن عصر جز صحابه يا كبار تابعين كسان ديگرى نمىتوانستند اين نياز را مرتفع سازند ؛ ايشان طبق رواياتى كه بلا واسطه و يا مع الواسطه از پيامبر صلَّى الله عليه و آله شنيده بودند ، به مسائل مطرح شده پاسخ مىگفتند .\r\nاحاديثى كه از اهل فتواى صغار صحابه و تابعين در اين عصر نقل شده بسيار است و چه بسا با آن چه از كبار صحابه نقل شده قابل مقايسه نيست .\r\nامتياز سوم .\r\nدر اين دوره تعصبات جماعتى سنى ، دسته اى شيعى و گروهى خارجى سبب مىشد كه احيانا احاديثى به نفع مذهب خويش يا به ضرر مذهب ديگر نقل كنند . مسافرتهاى محدثان و اهل فتوا به شهرهاى مختلف و ضعف ارتباط بين آنان و كثرت نقل حديث و مانند اينها هم موجب نقل احاديث متفاوت و هم آراء مختلف در مسائل مىشد و نيز موجباتى از قبيل برتر نشان دادن كسانى و خوار شمردن كسان ديگر از ناحيهء بىدينان ، تقرب به خداوند از جانب عابدان نادان ، ذكر عجائب و غرائب براى جلب توجه از ناحيهء محدثان فاسق ، پيروى از هواى نفس از قبل اهل دنيا و نظاير اين امور موجب مىشد كه احاديث دروغ وضع شود ، يا تصرفاتى اعم از افزودن يا كاستن و يا تغييراتى در متن يا دگرگونيهايى در سند احاديث به وجود آيد و هكذا اسباب بسيار ديگرى كه انحايى از اختلال در احاديث پديد مىآورد . اين عوامل در ادوار بعد ، كار اهل استنباط را در به دست آوردن احكام از احاديث دشوار ساخت .\r\nامتياز چهارم .\r\nدر اين دوره به علت فتوحات و گسترش اسلام بر تعداد مسلمانان غير عرب افزوده شد كه موالى نام گرفتند و از بين آنان فقيهان و صاحب نظران بسيارى قد\r\n","description":"","footnote":"","page_name":" 64 ","page_number":68},
  {"content":"\r\nبر افراشتند ، از قبيل عكرمه مولى ابن عباس ، نافع مولى عبد الله بن عمر ، محمد بن سيرين مولى انس بن مالك و عبد الرحمن بن هرمز أعرج مولى محمد بن ربيعه .\r\nامتياز پنجم .\r\nدر همين دوره نزاع در مبانى استنباط مسائل فقهى ، سنّت ، اجماع ، قياس و غيره بين اهل رأى ( اصحاب قياس ) و اهل حديث ( اصحاب آثار ) آغاز شد و به دوره هاى بعد منتهى گشت . البته كبار صحابه حتى الامكان از اعمال رأى پرهيز داشتند و چندان تمايلى به رأى نشان نمىدادند و احيانا از عمل به آن مذمت مىكردند ولى پس از عهد خلفاى راشدين گر چه برخى تنها در موارد قرآن و حديث فتوا مىدادند و از محدوده آن به موارد مشابه تعدى نمىكردند ، گروهى در پى به دست آوردن علل تشريع بودند تا از آن راه بتوانند احكام موارد مشابه را پيدا كنند . اين عمل قياس نام گرفت .\r\nكم كم كار اهل رأى بالا گرفت و حتى چه بسا برخى از احاديث را به علت مخالفت با اصول و عللى كه به دست آورده بودند ، رد مىكردند مخصوصا اگر با احاديث ديگر در تعارض بود . اغلب ، اين شيوه در بين اهل عراق شايع بود چنان كه شيوهء اول در بين اهل حجاز .\r\nگويند : ربيعة بن فرّوخ ( مشهور به ربيعة الرأي ) از سعيد بن مسيب از تابعين و بزرگان فقهاى اهل مدينه پرسيد : ديهء يك انگشت زن چيست ؟ گفت : ده شتر ، گفت : دو انگشت ؟ گفت : بيست . پرسيد : سه انگشت ؟ گفت : سى . پرسيد : چهار ؟ در پاسخ گفت :\r\nبيست . پرسيد : جرح كه زيادتر شد ديه كمتر مىشود ؟ سعيد از او پرسيد : آيا تو عراقى هستى ؟ اين سنّت است . سعيد معتقد بود كه زن تا ثلث ديه با مرد در ديه مساوى است از ثلث كه گذشت ديهء او نصف ديهء مرد مىشود .\r\nاگر براى اهل حديث و اهل رأى سه مرحله قائل شويم : تكوّن ، ظهور و انضباط ، دورهء صحابه را بايد از مرحلهء اول بشناسيم ، دورهء تابعين را از مرحلهء دوم و چنان كه خواهد آمد ، دورهء بعد را از مرحلهء سوم .\r\nبنا بر اين - چنان كه اشاره شد - در اين دوره اهل حديث و اهل رأى ظاهر شدند ، دسته اول از ظواهر نصوص تجاوز نمىكردند بر خلاف دسته دوم . از جمله كسانى كه از اهل عراق به رأى و قياس مشهور شدند ابراهيم بن يزيد نخعى كوفى بود . وى فقه را از دايى خود ، علقمة بن قيس نخعى از بزرگترين شاگردان ابن مسعود آموخت . ابراهيم بن يزيد استاد حمّاد بن أبى سليمان و او استاد ابو حنيفه بود . ابراهيم معاصر عامر بن شراحيل شعبى ، محدّث كوفه بود كه با به كارگيرى رأى در استنباط احكام مخالف بود .\r\n","description":"","footnote":"","page_name":" 65 ","page_number":69},
  {"content":"\r\nبه هر حال در اين دوره مناقشه بين اصحاب حديث و اصحاب رأى بتدريج زياد مىشد ليكن هنوز قواعد و ضوابط رأى معلوم و روشن نشده بود تا اين كه اهل رأى در موارد مختلف به روشنى وظيفهء خود را دريابند .\r\nامتياز ششم .\r\nدر دورهء اول تعدادى از فقهاء بزرگ از جمله : خلفاء راشدين نام برده شدند . ( - 6 - 1 - 2 ) پس از خلفاى راشدين نيز گروهى از صحابه همچنين بسيارى از تابعين به عنوان فقاهت مشهور شدند . در اوائل همين دوره به اين نيز اشاره شد كه بسيارى از فقها و قرّاء از مدينه به ديگر بلاد اسلامى انتقال يافتند و در آنجا به تدريس و تعليم قرائت پرداختند و شاگردان بسيارى به نام تابعان از خود به يادگار گذاشتند كه در ادامه همين دوره ( - 4 - 2 - 2 ) براى آشنايى با اين بزرگان به نام به تعدادى از آنان اشاره خواهيم داشت .\r\nامتياز هفتم .\r\nدر ميان دانشمندان تا حدى شهرت دارد كه فقهاى حجاز پيرو حديث بودند و فقهاى عراق اصحاب رأى ، ليكن اين بدين معنى نيست كه فقهاى حجاز تنها پيرو حديث بودند و هيچ گاه به رأى توجه نداشتند و بالعكس فقهاى عراق پيوسته از رأى و قياس تبعيّت مىكردند و به هيچ وجه به حديث استناد نمىكردند و نيز منظور عموم و استغراق نيست ، بلكه منظور گرايش فكرى غالب است . نكته اى كه تذكر آن مفيد به نظر مىرسد مطلبى است كه ابو زهره در تاريخ مذاهب فقهى به آن اشاره كرده است ، و آن اين است كه رأى غالب بر فقهاى عراق رأى مستند به قياس بوده است و رأى فقهاى حجاز رأى مستند به مصالح يعنى در مواردى كه احيانا نصّى يافت نمىشد فقهاى اهل حجاز مصالح را ملاك فتواى خويش قرار مىدادند .\r\nامتياز هشتم .\r\nدر خلال اين دوره بزرگترين بلاد اسلامى كه مهمترين مراكز شيوع و انتشار علوم و معارف ، تمدن و فرهنگ اسلامى واقع شد تأسيس و يا در اين طريق قرار گرفت : بغداد به وسيلهء ابو جعفر منصور ، خليفهء عباسى تأسيس و محل تجمع دانشمندان ، بازرگانان و صنعتگران شهرهاى مختلف قرار گرفت ، همين طور قرطبه در اندلس ، قيروان در افريقا ، فسطاط در مصر ، دمشق ، بصره ، كوفه ، مرو ، نيشابور و غيرها .\r\nبعد از اين در همين شهرها بود كه فقه ائمه و مجتهدين بزرگ انتشار يافت .\r\nامتياز نهم .\r\nجنبش علمى بود كه در شهرهاى اسلامى به وسيلهء موالى ايرانى ، رومى و مصرى كه در اثر پذيرش اسلام يا نزديكى با مسلمين علوم اسلامى را از ايشان كسب مىكردند و علوم و تمدن ديگر اقوام را به آنان تعليم مىدادند و از اين ره گذر\r\n","description":"","footnote":"","page_name":" 66 ","page_number":70},
  {"content":"\r\nشأن و مقام والائى كسب كردند و در علم ، سياست و دولت دخالت يافتند ، بويژه ايرانيانى كه در اثر نقل آداب و آراى فلسفى يونانيان از كتب فارسى به عربى كه بدون شك انتشار اين تراجم تأثير عميقى در افكار متكلمان و سقوط قدر و مكانت اهل حديث داشت آثار جاودانه اى در فكر و روح مسلمين به جاى نهادند و با اين كه اهل حديث سخت در برابر متكلمان ايستادند تأثير اين نهضت فكرى را بر افكار مسلمين حتى در نحوهء تفقّه و استنباط احكام نمىتوان ناديده گرفت .\r\nامتياز دهم .\r\nدر اين دوره حفظ و قرائت قرآن بيش از پيش بسط و گسترش يافت : در مدينه نافع بن ابراهيم ( متوفاى 167 ) و راويان او : قالون ( متوفاى 205 ) و ورش ( متوفاى 197 ) و در مكه عبد الله بن كثير ( متوفاى 120 ) و راويان او : بزى ( متوفاى 205 ) و قنبل ( متوفاى 291 ) و در بصره مازنى ( متوفاى 154 ) و راويان او ، در دمشق عبد الله بن عامر ( متوفاى 118 ) و راويان او : همين طور در كوفه عاصم و راويان او ، حمزه و راويان او كسائى و راويان او از قراء سبعه و نيز قاريان معروف ديگر كه جمعا آنان را تا 10 و 14 بر شمرده‌اند .\r\nكيفيت عمل به اجماع يا قول صحابه\r\n3 - 2 - 2 آخرين نكتهء قابل توجه در اين بحث « كيفيت عمل به اجماع يا قول صحابه » است .\r\nتابعين بلكه كسانى كه پس از ايشان بر منصب فتوا و قضا تكيه زدند و حتى بيشتر پيشوايان مذهبى اهل سنت نه تنها به اجماع صحابه اعتماد مىكردند و بر طبق آن فتوا مىدادند ، بلكه حتى قول بعض صحابه را نيز در صورت عدم معارضه حجّت و لازم الاتباع مىدانستند و بر طبق آن عمل مىكردند و در صورت معارضه هم يكى از آنها را بر نحو تخيير برمىگزيدند ، بلكه احمد بن حنبل در صورت تعارض اقوال صحابه ، بدون ترجيح همه را نقل مىكرد و عقيده داشت ما را نمىرسد كه بعضى از اقوال آنان را بر بعض ديگر ترجيح دهيم . بلكه احمد بن حنبل حتى قول تابعى را نيز مانند صحابى در صورت عدم وجود قول صحابى حجت مىدانست ، مالك هم در موطَّأ چه بسا اقوالى از تابعين را روايت مىكند و به همانها فتوا مىدهد ، مخصوصا تابعينى بزرگ چون سعيد بن مسيّب ، سالم بن عبد الله بن عمرو نافع مولاى سالم . « 1 »\r\n\r\n","description":"","footnote":"\r\n« 1 » . تاريخ المذهب الفقهية ، 80 .\r\n","page_name":" 67 ","page_number":71},
  {"content":"\r\nخلاصه آن كه : در صورتى كه صحابه اجماع داشته باشند ، چه قولى و چه عملى ، چه پس از مناقشه و چه قبل از آن ، اهل سنت همگى حتى ظاهريّه اتفاق دارند بر حجت بودن آن . « 1 » اما شيعه و خوارج آن را نمىپذيرند .\r\nشيعه اماميه معتقد است اجماع هيچ جماعتى به لحاظ نفس اجماع حجّت نيست ، زيرا دليلى بر حجيّت آن وجود ندارد و اصل ، عدم حجيّت است ، آرى در صورتى كه قول امام معصوم در قول مجمعين داخل باشد و يا به نحوى از آن كشف كند به يقين ، اين اجماع حجّت است ليكن نه به جهت حجيت نفس اجماع بلكه از اين لحاظ كه متضمّن يا كاشف از قول معصوم است . « 2 » اما در صورتى كه صحابه اجماع نداشته باشند ، در اين صورت اگر اختلاف در بين نباشد باز قول صحابى ، نزد اهل سنّت حجت است و حتى تابعان آن را مصداق سنّت دانسته‌اند اعم از آن كه نقل قول پيغمبر صلَّى الله عليه و آله باشد و يا اظهار نظر و رأى شخصى خود او .\r\nاين امر به تابعان اختصاص ندارد ، بلكه حتى فقهاى پس از ايشان همچنين اعتقادى داشته‌اند ، حتى احمد بن حنبل - چنان كه اشاره شد - قول تابعى را هم حجت مىداند .\r\nآرى از شافعى نقل خلاف شده است . دانشمندان اصول فقه به شافعى نسبت داده‌اند كه در قول قديم همين طور گفته است ولى در قول جديد به حجيت قول صحابى معتقد نيست .\r\nابو زهره مىگويد : ما ، هم رسالهء شافعى و هم كتاب الام را طبق روايت ربيع بن سليمان مرادى كه در مصر نوشته يا املا كرده ، ملاحظه كرده‌ايم ، رأى جديد او همانند رأى قديم اوست . ابو زهره بعد از نقل عباراتى از اين دو كتاب همين معنى را از ابن قيم نيز نقل كرده است . « 3 » آرى شافعى در صورتى كه دليل قويترى بيابد به قول صحابى عمل نمىكند و اين غير از عدم عمل به قول صحابى على الاطلاق است .\r\nاما شيعه با توجه به اين كه اجماع را فى حدّ نفسه حجت نمىداند و چنان كه ذكر شد اجماع صحابه را نيز از لحاظ نفس اجماع حجت نمىداند ، به طريق اولى قول و فتواى بعضى از آنان را نبايد به پذيرد . آرى در صورت موثق بودن ، روايت اهل ثقه را حجت مىداند ، در اين باب ظاهريه هم با شيعه موافق است .\r\n\r\n","description":"","footnote":"\r\n« 1 » . همان جا .\r\n« 2 » . رسائل ، شيخ انصارى ، مبحث اجماع منقول .\r\n« 3 » . تاريخ المذاهب الفقهية ، 81 .\r\n","page_name":" 68 ","page_number":72},
  {"content":"\r\nابو زهره مىگويد : فتواى صحابى از شش صورت خارج نيست :\r\n1 . اين كه از پيغمبر صلَّى الله عليه و آله شنيده باشد ، 2 . از كسانى كه از پيغمبر شنيده‌اند ، شنيده باشد ، 3 . از كتاب خدا فهميده باشد ، فهمى كه بر ما پوشيده است ، 4 . بر آن اتفاق داشته باشند ولى براى ما تنها قول مفتى نقل شده باشد ، 5 . به علت كمال آگاهى او به لغت و دلالت لفظ باشد بر وجهى كه فهم مطلب تنها به او اختصاص داشته باشد ، يا به موجب قرائن حاليّهء مقترن به خطاب و يا به سبب مجموع امورى كه در طول مصاحبت با پيامبر و مشاهدهء افعال و احوال و سيره و شنيدن سخن و آگاهى از مقاصد و شهود تنزيل وحى و مشاهدهء فعلى تأويل آن ، حكم را به دست آورده باشد به طورى كه ما نمىتوانيم آن را به دست آوريم ، 6 . در فهم خود اشتباه كرده باشد .\r\nتنها بنا بر فرض اخير فتواى او حجت نيست ، بر خلاف فرضهاى پنجگانه ديگر و چون فرض اخير يك احتمال از شش احتمال است نبايد بدان توجه كرد مانند احتمال خطاى نقل شخص ثقه از رسول الله صلَّى الله عليه و آله . « 1 » به نظر اين جانب تنها در صورتى قول ثقه حجت است كه روايت و نقل باشد و اما در صورتى كه اجتهاد و فتوا باشد به هيچ وجه براى كسان ديگر از اهل استنباط حجت نيست .\r\n\r\nفقهاى دورهء دوم\r\n4 - 2 - 2 اين دوره ، كه به عصر تابعان نامگذارى شده است ، به دليل تداخل زمان صغار صحابه با تابعين از سال چهل و يكم تا ظهور پيشوايان مذاهب فقهى را در بر مىگيرد . در اينجا با تفكيك فقهاى مدينه ، مكه ، كوفه ، بصره ، شام ، مصر و يمن به نام گروهى با ذكر تاريخ وفات و أحيانا ترجمه بسيار مختصر بسنده مىكنيم و خواننده را به منابعى كه مىتوان شرح حال مفصل آنها را به دست آورد ارجاع مىدهيم . « 2 »\r\n\r\n","description":"","footnote":"\r\n« 1 » . همان جا .\r\n« 2 » . منبع مورد استفاده ، كتاب الاعلام زركلى بوده است و بقيه منابع از آن منبع نقل شده است .\r\n","page_name":" 69 ","page_number":73},
  {"content":"\r\nاهل مدينه : « 1 »\r\nأمّ المؤمنين عايشه ( 57 ه ) ، دختر ابو بكر و زوجهء پيامبر خدا صلَّى الله عليه و آله دو سال قبل از هجرت به عقد پيامبر درآمد و در سال 57 هجرت وفات يافت . بسيارى از صحابه و تابعان از او نقل حديث كرده‌اند . مسند او در مسند احمد ( ص 29 - 282 ) مذكور است .\r\nعروة بن زبير ( پسر خواهرش ) و قاسم بن محمد ( پسر برادرش ) بيش از ديگران از او نقل حديث كرده‌اند . ( الاعلام ، 3 / 240 ، الاصابة ، كتاب النساء ، ذيل 701 ، طبقات ابن سعد ، 8 / 39 ، حلية الاولياء ، 2 / 43 ، تاريخ الخميس ، 1 / 475 ) عبد الله بن عمر ( 73 ه ) . او از پيامبر و بزرگان صحابه نقل حديث كرده و از او بسيارى از تابعان و از همه بيشتر سالم ( پسرش ) و نافع ( مولايش ) نقل حديث كرده‌اند . ( الاعلام ، 4 / 108 ، الاصابه ، ذيل 4825 ، تهذيب الاسماء ، 1 / 278 ) ابو هريرة ( 58 ه ) . عبد الرحمن بن صخر دوسى از پيامبر و صحابه ، بسيار روايت كرد و گروهى از تابعان ، از همه بيشتر سعيد بن مسيب ( دامادش ) و اعرج ( مولايش ) ، از او نقل حديث كرده‌اند ( الاعلام ، 3 / 308 ، الاصابه ، ذيل 1179 ) سعيد بن مسيّب مخزومى ( 94 ه ) . او پس از دو سال از خلافت عمر متولد شد و از بسيارى از كبار صحابه نقل حديث كرد . ( الاعلام ، 3 / 102 ، طبقات ابن سعد ، 5 / 88 ، الوفيات ، 1 / 206 ، صفة الصفوة ، 2 / 44 ) عروة بن زبير ( 94 ه ) بن عوام اسدى متولد در زمان خلافت عثمان از بسيارى از صحابه از جمله عايشه نقل حديث كرده است . ( الاعلام ، 4 / 226 ، ابن خلكان ، 1 / 316 ، صفة الصفوة ، 2 / 47 ، حلية الاولياء ، 2 / 176 ) ابو بكر بن عبد الرحمن ( 94 ه ) بن حارث بن هشام مخزومى ، متولد در زمان خلافت عمر ، از پدرش و ديگر صحابه نقل حديث كرده است و بسيارى از تابعان از جمله زهرى از او نقل حديث كرده‌اند . ( الاعلام ، 2 / 65 ، وفيات الاعيان ، 1 / 92 ) عبيد الله بن عبد الله بن عتبة بن مسعود ( 98 ه ) . ( الاعلام ، 4 / 195 ، تذكرة الحفاظ ، 1 / 74 ، الوفيات ، 1 / 271 ، تهذيب ، 7 / 23 ، صفة الصفوة ، 2 / 57 ) سالم بن عبد الله بن عمر ( 106 ه ) . ( الاعلام ، 3 / 71 ، تهذيب التهذيب ، 3 / 436 ، تهذيب\r\n\r\n","description":"","footnote":"\r\n« 1 » . لازم است ذكر شود نام امام على بن حسين و امام محمد باقر عليهم السّلام در كتابهاى مرجع در ذيل تابعان آورده شده است .\r\n","page_name":" 70 ","page_number":74},
  {"content":"\r\nابن عساكر ، 6 / 50 ، غاية النهاية ، 1 / 301 ، صفة الصفوة ، 2 / 50 ، حلية الاولياء ، 2 / 193 ) سليمان بن يسار ( 107 ه ) مولى ام المؤمنين ميمونه . ( الاعلام ، 3 / 138 ، وفيات الأعيان ، 1 / 213 ) .\r\nقاسم بن محمد بن ابى بكر ( 106 ه ) . ( الاعلام ، 5 / 181 ، الوفيات ، 1 / 418 ، صفة الصفوة ، 2 / 49 ) نافع ( 117 ه ) ، مولى عبد الله بن عمر . ( الاعلام ، 8 / 5 ، تهذيب ، 1 / 412 ، الوفيات ، 2 / 150 ، تاريخ اسلام ، ذهبى ، 5 / 10 ) محمد بن مسلم ( 124 ه ) ، معروف به ابن شهاب زهرى از اعاظم تابعان . ( الاعلام ، 7 / 97 ، حلية الاولياء ، 3 / 360 ، تذكرة الحفاظ ، 1 / 102 ، وفيات الاعيان ، 1 / 451 ، تهذيب التهذيب ، 9 / 445 ) ابو الزّناد ( 131 ه ) ، عبد الله بن ذكوان . ( الاعلام ، 4 / 85 ، تذكرة الحفاظ ، 1 / 126 ، تهذيب ابن عساكر ، 7 / 382 ) يحيى بن سعيد انصارى ( 146 ه ) . ( الاعلام ، 8 / 147 ، تهذيب التهذيب ، 11 / 221 ، تاريخ بغداد ، 14 / 101 ) .\r\nربيعة بن أبى عبد الرحمن فرّوخ ( 136 ه ) ، معروف به ربيعة الرأي و استاد مالك بن أنس . ( الاعلام ، 3 / 17 ، تذكرة الحفاظ ، 1 / 148 ، تهذيب التهذيب ، 3 / 258 ، الوفيات ، 1 / 183 ، صفة الصفوة ، 2 / 83 ، تاريخ بغداد ، 8 / 420 )\r\nاهل مكه :\r\nعبد الله بن عباس ( 68 ه ) ، حبر امت و ترجمان قرآن ، متولد دو سال پيش از هجرت .\r\n( الاعلام ، 4 / 95 ، الاصابه ، ذيل 4772 ، صفة الصفوة ، 1 / 314 ) مجاهد بن جبر ( 103 ه ) ، مولى ابن مخزوم . ( الاعلام ، 5 / 278 ، غاية النهاية ، 2 / 41 ، صفة الصفوة ، 2 / 117 ، ميزان الاعتدال ، 3 / 9 ) عكرمة بن عبد الله بربرى ( 107 ه ) ، مولى ابن عباس . ( الاعلام ، 4 / 244 ، تهذيب التهذيب ، 7 / 263 - 273 ، حلية الاولياء ، 3 / 326 ، ميزان الاعتدال ، 2 / 208 ، ابن خلكان ، 1 / 319 ) عطاء بن أبى رباح ( 114 ه ) ، مولى قريش ، متولد در زمان خلافت عمر . ( الاعلام ، 4 / 235 ، تذكرة الحفاظ ، 1 / 92 ، تهذيب ، 7 / 199 ، صفة الصفوة ، 2 / 119 ، ميزان الاعتدال ، 2 / 197 ، الوفيات ، 1 / 318 )\r\n","description":"","footnote":"","page_name":" 71 ","page_number":75},
  {"content":"\r\nاهل كوفه :\r\nعلقمة بن قيس نخعى ( 62 ه ) ، فقيه عراق و متولد زمان رسول خدا صلَّى الله عليه و آله . ( الاعلام ، 4 / 248 ، تهذيب التهذيب ، 7 / 276 ، تذكرة الحفاظ ، 1 / 45 ، حلية الاولياء ، 2 / 98 ) مسروق بن أجدع همدانى ( 63 ه ) . ( الاعلام ، 7 / 215 ، الاصابة ، ذيل 8408 ، تهذيب ، 10 / 109 ) عبيدة بن عمرو سلمانى مرادى ( 72 ه ) . ( الاعلام ، 4 / 199 ، تذكرة الحفاظ ، 1 / 47 ، تاريخ الاسلام ، 3 / 191 ) .\r\nاسود بن يزيد نخعى ( 75 ه ) . ( الاعلام ، 1 / 330 ، تذكرة الحفاظ ، 1 / 48 ، حلية الاولياء ، 2 / 102 ) شريح بن حارث كندى ( 78 ه ) ، قاضى معروف كوفه . ( الاعلام ، 3 / 161 ، طبقات ابن سعد ، 6 / 90 - 100 ، وفيات الأعيان ، 1 / 224 ، حلية الأولياء ، 4 / 132 ) ابراهيم بن يزيد نخعى ( 95 ه ) . ( الاعلام ، 1 / 80 ، طبقات ابن سعد ، 6 / 188 - 119 ، طبقات القراء ، 1 / 29 ) سعيد بن جبير ( 95 ه ) ، مولى والبة و مقتول به دست حجاج . ( الاعلام ، 3 / 93 ، وفيات الاعيان ، 1 / 204 ، طبقات ابن سعد ، 6 / 178 ، تهذيب التهذيب ، 4 / 11 ) عامر بن شراحيل شعبى ( 103 ه ) ، علامه تابعين . ( الاعلام ، 3 / 251 ، تهذيب التهذيب ، 5 / 65 ، الوفيات ، 1 / 244 ، حلية الاولياء ، 4 / 310 )\r\nاهل بصره :\r\nأنس بن مالك انصارى ( 93 ه ) ، خادم رسول الله صلَّى الله عليه و آله . بخارى هشتاد و مسلم هفتاد حديث از او نقل كرده‌اند . ( الاعلام ، 2 / 24 ، طبقات ابن سعد ، 7 / 10 ، صفة الصفوة ، 1 / 298 ) ابو الشعثاء ، جابر بن زيد ( 93 ه ) ، صاحب ابن عباس و مؤسس فقه خوارج است .\r\n( الاعلام ، 2 / 104 ، تذكرة الحفاظ ، 1 / 67 ، تهذيب التهذيب ، 2 / 38 ، حلية الأولياء ، 3 / 85 ) محمد بن سيرين ( 110 ه ) ، مولى انس بن مالك . ( الاعلام ، 6 / 154 ، تهذيب التهذيب ، 9 / 214 ، وفيات الأعيان ، 1 / 453 ، حلية الاولياء ، 2 / 263 ) قتادة بن دعامة دوسى ( 118 ه ) . ( الاعلام ، 5 / 189 ، تذكرة الحفاظ ، 1 / 115 ، ابن خلكان ، 1 / 427 )\r\n","description":"","footnote":"","page_name":" 72 ","page_number":76},
  {"content":"\r\nاهل شام :\r\nعبد الرحمن بن غنم اشعرى ( 78 ه ) . ( الاعلام ، 3 / 322 ، تذكرة الحفاظ ، 1 / 48 ، تهذيب التهذيب ، 6 / 250 ، الاصابه ، ذيل 6371 ) .\r\nابو إدريس خولانى ( 80 ه ) . ( الاعلام ، 3 / 239 ، تذكرة الحفاظ ، 1 / 53 ، تهذيب التهذيب ، 5 / 85 ، حلية الاولياء ، 5 / 122 ) قبيصة بن ذؤيب ( 86 ه ) . ( الاعلام ، 5 / 189 ، تهذيب الاسماء ، 2 / 56 ) مكحول بن أبى مسلم ( 113 ه ) ، اصلش از كابل بود . ( الاعلام ، 7 / 284 ، تذكرة الحفاظ ، 1 / 101 ، تهذيب التهذيب ، 10 / 289 ، وفيات الأعيان ، 2 / 122 ) رجاء بن حياة كندى ( 112 ه ) . ( الاعلام ، 3 / 17 ، تذكرة الحفاظ ، 1 / 111 ، تهذيب التهذيب ، 3 / 265 ، حلية الأولياء ، 5 / 170 ، ابن خلكان ، 1 / 187 ) عمر بن عبد العزيز ( 101 ه ) ، خليفه هشتم بنى اميه . ( الاعلام ، 5 / 50 ، تهذيب التهذيب ، 7 / 475 ، حلية الاولياء ، 5 / 253 ، كامل ابن اثير ، 5 / 253 ، صفة الصفوة ، 2 / 63 )\r\nاهل مصر :\r\nعبد الله بن عمرو بن عاص ( 65 ه ) . ( الاعلام ، 4 / 111 ، طبقات ابن سعد ، قسم دوم از جزء چهارم ، 8 - 13 ، الاصابه ، ذيل 4838 ، حلية الاولياء ، 1 / 283 ، صفة الصفوة ، 1 / 270 ) ابو الخير ، مرثد بن عبد الله يزنى ( 90 ه ) . ( الاعلام ، 7 / 201 ، تهذيب التهذيب ، 10 / 82 ، خلاصة التهذيب ، 318 ) يزيد بن أبى حبيب ( 128 ه ) ، مولى أزد . ( الاعلام ، 8 / 183 ، تاريخ الاسلام ، ذهبى ، 5 / 184 ، تذكرة الحفاظ ، 1 / 121 ، تهذيب ، 11 / 318 )\r\nاهل يمن :\r\nطاوس بن كيسان جندى ( 106 ه ) . ( الاعلام ، 3 / 224 ، تهذيب التهذيب ، 5 / 8 ، صفة الصفوة ، 2 / 160 ، حلية الاولياء ، 4 / 3 ) وهب بن منبّه صنعانى ( 114 ه ) عالم به علوم اهل كتاب . ( الاعلام ، 8 / 125 ، تاريخ الاسلام ، ذهبى ، 5 / 14 - 16 ، وفيات الأعيان ، 2 / 180 ، تهذيب التهذيب ، 11 / 166 ) يحيى بن أبى كثير ( 129 ه ) . مولى طىّء . ( الاعلام ، 8 / 150 ، تاريخ الاسلام ، ذهبى ، 5 / 179 ، تهذيب ، 11 / 268 ، طبقات ابن سعد ، 5 / 404 )\r\n\r\n3 - 2 دورهء سوم : عصر پيشوايان مذاهب\r\n( اين عصر از اوائل قرن دوم تا نيمهء قرن\r\n","description":"","footnote":"","page_name":" 73 ","page_number":77},
  {"content":"\r\nچهارم كه پيشوايان بزرگ فقه و اجتهاد در اين مدت زندگى كرده‌اند ، ادامه مىيابد و سنّت و فقه در اين دوره تدوين مىشود . )\r\n1 - 3 - 2 پس از دورهء تابعين به درخشانترين دورهء فقه اهل سنّت برمىخوريم\r\nكه همان دورهء پيشوايان بزرگ فقه اسلامى است .\r\nابو حنيفه و مالك ، از بزرگان ائمهء اربعه اهل سنّت ، به فقهاى دورهء تابعين متصل مىشوند .\r\nمثلا ابراهيم نخعى ، شعبى ، حمّاد بن أبى سليمان و عطاء بن أبى رباح استادان ابو حنيفه بوده‌اند و يا سالم بن عبد الله بن عمر ، نافع مولى عبد الله بن عمر ، فقهاى سبعه ( سعيد بن مسيب ، عروة بن الزّبير ، أبو بكر بن عبيد بن حارث ، قاسم بن محمد بن ابى بكر ، عبيد الله بن عبد الله بن عتبة بن مسعود ، سليمان بن يسار و خارجة بن زيد ) و شاگردان آنها و همين طور ابن شهاب زهرى و ربيعة الرّأى ، ناقل علوم فقهاى سبعه ، غالبا از استادان مالك بوده‌اند . گر چه در دورهء تابعين غالب اين فقها سعى مىكردند بين دقت روايت و صدق آن ، تفريع فروع بر اصول و افتاى به رأى جمع كنند ولى چنان كه اشاره شد ( - 1 - 2 - 2 ) به دليل رونق گرفتن بازار حديث ، احاديث دروغ زيادى جعل شد و رفته رفته مذاهب مختلفى پديد آمد ، جمهور مسلمين ، اهل سنت ناميده شدند و پيروان علىّ بن ابى طالب عليه السّلام شيعه و دشمنان آن حضرت و برخى از خلفاى ديگر خوارج . چنان كه اهل سنت بتدريج در اصول و فروع به چند دسته تقسيم شدند ، شيعه نيز به گروههايى چون كيسانيّه « 1 » ، زيديّه « 2 » ، اثنا عشريه « 3 » و همچنين خوارج ( ازارقه ، إباضيّه ، صفريه ) و غير آنها\r\n\r\n","description":"","footnote":"\r\n« 1 » . كيسانيه يا مختاريه فرقه اى از شيعه است كه به امامت محمد حنفيه ، فرزند على بن ابى طالب عليه السّلام قائل بوده‌اند . بنيانگذار اين فرقه مختار ثقفى بود كه خود را وزير و پشتيبان و رسول محمد حنفيه مىدانست و او را به عنوان مهدى مىخواند . اين فرقه به امكان بداء در خداوند اعتقاد داشتند . ( دائرة المعارف فارسى مصاحب ، ماده كيسانيه و الملل و النحل ، 1 / 235 - 242 )\r\n« 2 » . زيديه پيروان زيد بن على بن حسين عليهم السّلام هستند و امامت را از آن فرزندان حضرت فاطمه عليها السلام مىدانند و مىگويند : چنانچه فاطمىّ عالم شجاع به عنوان امام به پا خيزد تبعيت از او واجب است خواه از اولاد امام حسن باشند و خواه از فرزندان امام حسين . لازم است ذكر شود كه همه آراء زيديه از زيد بن على عليهما السّلام نيست . ( الجمل ، پاورقى ص 65 به نقل از مقالات الاسلاميين ، 1 / 129 - 132 و اوائل المقالات ، 46 و الملل و النحل ، 1 / 154 - 156 و المنية و الأمل ، 89 )\r\n« 3 » . اثنا عشريه يا اماميّه معتقدان به امامت حضرت على عليه السّلام و يازده فرزند او هستند كه با نص صريح پيامبر صلَّى اللَّه عليه و آله به امامت منصوب شد . آنان تصدى امور مسلمانان از سوى امام معصوم را امرى واجب مىدانند . ( الجمل ، پاورقى ص 65 به نقل از الفصول المختارة ، 239 - 240 و الملل و النحل ، 1 / 162 و الحور العين ، 157 و الفرق الاسلامية ، 61 و الروضة البهية ، 3 / 182 )\r\n","page_name":" 74 ","page_number":78},
  {"content":"\r\nتقسيم شدند و در نتيجه تحولات شگرفى در علوم اسلامى ، مخصوصا علم حديث و متعلَّقات آن از قبيل درايه و رجال و علم فقه و اصول فقه ، پديد آمد و در اثر همين تحوّلات نوابغ بزرگ ، آثار سودمند و گرانبهايى براى اولين بار در اين علوم ظاهر شد كه تا كنون مورد استفادهء بزرگان اهل فنّ قرار گرفته است و پيوسته بر اهميت آنها افزوده مىشود .\r\nاختلافات عمده فرق اسلامى\r\n2 - 3 - 2 اختلافاتى كه بين فرق مختلف مسلمين در مسائل فقه و مبانى اصولى آن به وجود آمده غالبا در اطراف مسائل فرعى مربوط به كتاب و سنت و اجماع و عقل دور مىزده نه در اطراف مسائل اصلى ، در اينجا به قسمتى از اين اختلافات ، كه راه و روش مذاهب مختلف را به خوبى روشن مىسازد اشاره مىشود :\r\nاول . در باب اصل كتاب ،\r\nيعنى : قرآن ، و حجّيّت و اعتبار آن بين مسلمانان هيچ گونه اختلافى به چشم نمىخورد ولى در پاره اى از خصوصيّات آن بحث و گفتگوهايى وجود دارد . اين بحثها خود بر دو دسته است ، برخى . به اصطلاح جزئى و كم اهميّت است ، مانند بحث در اطراف مقصود از كلمه يا جمله اى از قرآن كه نتيجه آن اختلاف در يك حكم فرعى فقهى است و بعضى بالنّسبه اساسى و مهمّ است و چه بسا موجب به وجود آمدن اصلى از اصول ، شده است . اين كه مثالى از هر دو دسته :\r\nدر آيهء شريفه ( و المطلَّقات يتربّصن بأنفسهنّ ثلاثة قروء ) « 1 » اختلاف است در اين كه مقصود از « قرء » چيست ؟ بسيارى از فقها ، از جمله : ابو حنيفه ، ابو يوسف ، محمّد و اسحاق ، آن را به « حيض » تفسير كرده‌اند ولى مالك و شافعى و گروهى ديگر ، از جمله احمد در يكى از دو روايت ، به « طهر » . شيعه هم به موجب اجماع و اخبار خود همين قول را برگزيده‌اند . « 2 » در باب تفسير قرآن به رأى گر چه احاديثى از طرق فريقين بر عدم جواز آن دلالت دارد ، « 3 » ليكن بسيارى از اهل سنّت عملا قرآن را به آراء خود تفسير كرده‌اند امّا شيعه بالعكس ، غالبا آيات قرآن را بر دو دسته تقسيم كرده‌اند :\r\n1 . آياتى كه به علت اجمال يا به جهت اين كه قطعا خلاف ظاهر آن اراده شده\r\n\r\n","description":"","footnote":"\r\n« 1 » . بقره ، 228 .\r\n« 2 » خلاف ، 3 / 50 ، تاريخ المذاهب ، 64 .\r\n« 3 » . مقدمه تفسير صافى و مجمع البيان و بحث حجيت ظواهر از علم اصول و تاريخ المذاهب الفقهية ، 65 .\r\n","page_name":" 75 ","page_number":79},
  {"content":"\r\nاست ذاتا به تفسير نياز دارند .\r\n2 . آياتى كه ذاتا به تفسير نياز ندارند ، مانند نصوص و ظواهر .\r\nدر مورد دسته اول به طور قطع آن را بدون دليل معتبر از جمله احاديث معتبر تفسير نكنند ، يعنى آيهء مجمل را بر يكى از محتملات و آيهء داراى ظهور را بر خلاف ظاهر حمل نكنند و در مورد قسم دوم چنانچه آيه در معنى خود نصّ باشد بدون اشكال آن را بر معنى خود حمل كنند و چنانچه ظاهر باشد در صورتى كه دليل معتبرى بر خلاف ظاهر دلالت نكند آيه را بر ظهور خود حمل كنند و در صورتى كه دليل معتبرى بر خلاف ظاهر دلالت كند بدون شك چنان كه اشاره شد آيه را بر خلاف ظاهر حمل كنند ، مانند موارد تخصيص عمومات و تقييد مطلقات ، و چنان كه پيداست همين قول درست است .\r\nدوم . در اين مورد كه آيا عمومات آيات قرآن را مىتوان به وسيلهء خبر واحد تخصيص زد\r\nيا مطلقات را تقييد كرد ؟ ( همين طور در مطلق حمل قرآن بر خلاف ظاهر ) بين فقها اختلاف است . ( البته اين بحث بحثى است علمى و الَّا در عمل اختلاف فاحشى وجود ندارد ) .\r\nشافعى و احمد و بسيارى ديگر از جمله شيعهء اماميه عمومات قرآن را به خبر واحد تخصيص مىزنند و مطلقات قرآن را به خبر واحد تقييد مىكنند ، ولى ابو حنيفه تخصيص قرآن را تنها به خبر متواتر و يا لا اقل خبر مشهور جائز مىداند . « 1 »\r\nسوم . اصل عمل به سنّت نيز در بين مسلمين جاى هيچ گونه بحث و تأمّلى نيست ،\r\nآرى شافعى در كتاب « الام » گفته است كه تنها گروهى از مردم بصره بوده‌اند كه به سنّت عمل نمىكردند ولى آنها هم در حال حاضر از بين رفته‌اند . « 2 »\r\nچهارم . در باب سنّت نيز چند مسأله مورد بحث است :\r\nدر صورتى كه سنت به خبر واحد ( خبرى كه به حدّ تواتر نرسيده باشد ) نقل شود آيا چنين خبرى حجّت است ؟\r\nيعنى سنّت را ثابت مىكند ؟ جمهور صحابه و تابعين و فقها و متكلَّمان تعبّد به خبر واحد را عقلا ممكن و سمعا واقع دانسته‌اند و در اين باب به اجماع صحابه و اخبار متواترهء نقل شده از پيامبر اسلام صلَّى الله عليه و آله تمسك كرده‌اند ، در مقابل ، قدريّه « 3 » و پيروان آنان از\r\n\r\n","description":"","footnote":"\r\n« 1 » . تاريخ المذاهب الفقهية ، 64 - 65 .\r\n« 2 » همان ، 66 .\r\n« 3 » . قدريه در كتب كلام و ملل و نحل لقب معتزله است ، اين لقب از آن روى به معتزله داده شده است كه به آزادى انسان و اختيار انسان در كارهايى كه انجام مىدهد قائل هستند ، و به قضا و قدر خداوندى ، يعنى حكم ازلى او در بارهء اشياء و افعال انسان معتقد نيستند .\r\n( دائرة المعارف فارسى ، مصاحب ، ماده قدريه و الملل و النحل ، 1 / 57 ) .\r\n","page_name":" 76 ","page_number":80},
  {"content":"\r\nظاهريه « 1 » چون قاسانى عمل به خبر واحد را جائز نمىدانند . شيعهء اماميه هم عمل به خبر واحد را عقلا جائز و شرعا واقع دانسته‌اند و تنها سيّد مرتضى و پيروان وى چون ابن زهرهء علوى ، طبرسى و ابن ادريس حلَّى با آن به مخالفت برخاسته‌اند . كسانى از شيعه كه خبر واحد را حجّت دانسته‌اند در اين باب به أدلَّهء اربعه تمسّك كرده‌اند . علاقه مندان براى اطلاع بيشتر مىتوانند به بحث حجّيّت خبر واحد از كتابهاى اصول فقه مراجعه كنند .\r\nدر اينجا ذكر دو نكته قابل توجّه به نظر مىرسد ، يكى اين كه چنان كه در گذشته اشاره شد ( - 1 - 2 - 2 ) جرياناتى كه در دورهء گذشته و مخصوصا در همين دوره اتّفاق افتاد سبب شد تقريبا همه منابع اصلى حديثى اهل سنت در اين دوره تأليف شود ، مانند موطَّأ مالك ، الجوامع فى السنن و الآداب سفيان بن عيينه ، جامع كبير سفيان ثورى ، الآثار ابو يوسف و بالاخره مسند احمد .\r\nنكتهء ديگر اين كه اهل سنّت به احاديثى عمل مىكنند كه به طرق صحيح نزد خود ايشان از پيامبر صلَّى الله عليه و آله يا صحابه نقل شده باشد ولى شيعه تنها خبرى را حجّت مىدانند كه ثقه يا خصوص عادل از پيامبر صلَّى الله عليه و آله يا امامان عليهم السلام نقل كرده باشد و براى صحابه و تابعين در اين باب امتياز خاصى قائل نيستند .\r\nپنجم . در باب رأى هم از دو جهت اختلاف است :\r\nنخست ، از لحاظ اين كه آيا اساسا مىتوان به وسيلهء رأى احكام فقه اسلامى را به دست آورد ؟ گروهى بر اين عقيده‌اند كه جز از راه نصوص نمىتوان به احكام دست يافت ، در رأس اين گروه داود ظاهرى و پيرو او ، پيشواى دوم ظاهريان ، ابن حزم اندلسى قرار دارد ، اما ديگران معتقدند كه در صورت فقد نص مىتوان براى استنباط احكام از رأى بهره جست .\r\nدوم ، اين كه چگونه رأيى حجّت است و مىتوان در راه به دست آوردن احكام از آن بهره جست ؟\r\nشيعهء اماميه در صورتى رأى را حجت مىدانند كه بر دليل و حجت معتبرى مبتنى\r\n\r\n","description":"","footnote":"\r\n« 1 » . ظاهريه طايفه اى از فقهاى اهل سنّت هستند كه مستند استنباط احكام را فقط ظاهر قرآن و سنّت مىشمارند و با رأى و قياس و استحسان و تقليد و استصحاب مخالفت دارند .\r\nمؤسس اين مذهب داود ظاهرى ( 270 ه ) كتابهاى بسيار نوشت و اين مذهب به نام او مذهب داود و مذهب داودى و پيروان آن داوديه نيز خوانده مىشوند . ( دائرة المعارف فارسى ، مصاحب ، ماده ظاهريه )\r\n","page_name":" 77 ","page_number":81},
  {"content":"\r\nباشد و يا به استناد اصلى از اصول معتبر به دست آمده باشد ، بنا بر اين ، در صورتى كه رأى از راه دليل غير معتبر حاصل شود براى استنباط احكام كفايت نمىكند ، خواه عدم اعتبار آن قطعى باشد ، مانند قياس و خواه مشكوك الاعتبار باشد ، مانند شهرت و ساير أمارات ظنى كه دليلى بر اعتبار آن قائم نشده است .\r\nشافعيه قياس را در موارد فقد نصّ براى الحاق امر غير منصوص به امر منصوص صالح دانسته‌اند ، حنفيه پا را از اين فراتر نهاده‌اند و علاوه بر قياس ، استحسان را نيز حجت مىدانند ، مالكيه ، زيديّه و برخى از حنابله علاوه بر اينها مصالح مرسله « 1 » را هم براى استنباط احكام كافى مىدانند ، بديهى است استناد به مصالح مرسله نيز به عدم وجود نصّ منوط است .\r\nاصحاب رأى جملگى بر اين اتفاق دارند كه در مقابل نصّ متواتر نمىتوان به استناد قياس ، حكمى را استنباط كرد ، اما در مقابل خبر واحد آيا نصّ مقدّم است يا قياس ؟ در اين صورت اگر علَّت قياس يعنى علَّت حكم در مقيس عليه منصوص باشد مىتوان آن را با خبر واحد در برابر هم دانست ، بلكه احيانا قياس بر نصّ ترجيح داده مىشود ، و چه بسا در اين صورت بتوان گفت : چنانچه نصّ نسبت به علَّت اخصّ باشد نصّ بر قياس تقدّم دارد . اما در صورتى كه علت منصوص نباشد بين فقها اختلاف است :\r\nگروهى در هر حال خبر واحد ( حديث ) را مقدّم مىدارند ، زيرا معتقدند در مقابل نصّ نمىتوان اجتهاد كرد و علاوه بر آن ، رأى در صورتى كار گشاست كه ضرورتى ايجاب كند و با وجود نصّ چنين ضرورتى در بين نيست ، اين ، رأى ابو حنيفه ، شافعى و احمد است .\r\nبعضى از حنفيّه گفته‌اند كه اگر راوى حديث از صحابهء فقيه ، چون عبد الله بن عباس و ابن مسعود و زيد بن ثابت ، باشد خبر مقدّم است ، ولى اگر فقيه نباشد ، چون ابو هريره ، قياس مقدّم است . اين رأى هم به ابو حنيفه نسبت داده شده است .\r\nمالكيّه مىگويند كه هر گاه رأى با عمل اهل مدينه تأييد شود خبر مردود است و در صورتى كه خبر با عمل اهل مدينه مخالف نباشد ولى با رأى مخالف باشد و رأى با هيچ قاعده فقهى سازگار نباشد خبر مقدّم است و در غير اين صورت به مقتضاى رأى عمل مىشود .\r\n\r\n","description":"","footnote":"\r\n« 1 » . مقصود از مصالح مرسله مصالحى است كه با مقاصد شريعت مقدس اسلام موافق است ولى نص خاصى نه بر اثبات آن وجود دارد و نه بر الغاى آن .\r\n","page_name":" 78 ","page_number":82},
  {"content":"\r\nششم . جمهور اهل سنّت اجماع صحابه را هم ممكن مىدانند و هم واقع ،\r\nدر مقابل ، نظَّام معتزلى آن را در غير ضروريّات غير ممكن مىداند ، احمد هم در برخى از مرويّاتش اجماع غير صحابه را امرى ناممكن دانسته است ، ولى شافعى ، چنانچه از ظاهر كلامش به دست مىآيد در اين مورد وقوع اجماع را نفى كرده است نه امكان آن را ، امّا از دعاوى اجماع ديگر فقيهان به دست مىآيد كه نه تنها اجماع را غير ممكن ندانسته بلكه حتى وقوع آن را هم پذيرفته‌اند . دانشمندان شيعه معتقدند كه مجرّد اجماع ، يعنى اتّفاق نظر فقيهان ، بر فرض امكان و وقوع به هيچ وجه دليل معتبرى بر حجيت آن وجود ندارد ، آن چه دليل معتبر بر حجيت آن قائم شده است رأى معصوم عليه السّلام است كه احيانا آراء مجمعين به دلالت تضمّن يا التزام بر آن دلالت دارد . به تعبير برخى از دانشمندان مانند صاحب قوانين ، فصول ، رسائل و كفايه حجيّت براى منكشف ( نظر معصوم ) است نه براى كاشف ( نفس قول مجمعين ) . « 1 » انواعى از اتفاق نظر وجود دارد و در اين كه از مصاديق اجماع است يا خير اختلاف است ، در زير به برخى از آنها اشاره مىشود :\r\n1 . اجماع سكوتى :\r\nاجماع سكوتى آن است كه از طرف عدّه اى از فقها در مورد مسأله اى نظرى ابراز شود و ديگران پس از آگاهى از نظر ابراز شده با امكان و تحقق مجال براى اظهار نظر مخالف ، سكوت كنند . در اين كه آيا اجماع سكوتى حجت است يا خير ؟ بين صاحب نظران اختلاف است .\r\n2 . اجماع مركب :\r\nاجماع مركب آن است كه براى فقيهان در مسأله اى بيش از يك نظر وجود دارد ليكن چنانچه براى هر صاحب نظرى بطلان نظر او به ثبوت رسيد نظر ديگر فقيهان را برمىگزيند نه نظرى خارج از مجموعه آراء . در اين كه آيا مىتوان در اجماع مركب از دو قول ، قول سوم احداث كرد ؟ اختلاف است ، و مشهور عدم جواز است .\r\n3 . آيا صرف توافق بيشتر فقها بر يك رأى اجماع محسوب مىشود يا خير ؟\r\n4 . اگر اجماع بر اين قائم باشد كه دليل حكمى فلان آيه يا حديث است ، آيا مىتوان براى آن حكم به دليل ديگر استناد كرد ؟\r\nپاسخ سؤالات فوق را مىتوان در كتابهاى اصولى مفصل به دست آورد .\r\nمالك اجماع اهل مدينه را نيز حجّت مىدانست ، شافعى هم ، در آغاز با او\r\n\r\n","description":"","footnote":"\r\n« 1 » . رجوع شود به رسائل شيخ انصارى ، مبحث اجماع و كتب اصولى ديگر .\r\n","page_name":" 79 ","page_number":83},
  {"content":"\r\nهم عقيده بود ، ولى بعدا چنان كه در كتاب اختلاف مالك آمده است از اين رأى عدول كرده است . اين نيز به مالك نسبت داده شده كه حتّى عمل اهل مدينه را نيز حجّت مىدانسته است ، ولى ديگر فقيهان در اين هر دو نظر با وى به مخالفت برخاسته‌اند .\r\nفقهاى اهل سنّت جملگى بر اين امر اتّفاق دارند كه فتاوى و اقوال صحابه نيز حجّت است ، ليكن در گذشته اشاره شد كه بعضى از تابعان مخالفت برخى از صحابه را به جز استادان خود جايز دانسته‌اند .\r\nمالك حتّى قول صحابه را از مصاديق سنت مىشمرد ، احمد در صورتى كه از صحابه قولى به دست نمىآورد به قول تابعين رجوع مىكرد ، و به طورى كه به شافعى نسبت داده شده در قول جديد خود با اين سخن به مخالفت برخاسته است ، ولى ابو زهره سخنانى بر خلاف اين ، حتى در قول جديد او ، از وى نقل كرده است و از ابن قيّم هم همين سخن نقل شده است . شيعه و خوارج نه فتواى صحابه را براى اهل استنباط حجت مىدانند و نه فتواى ديگران را .\r\n\r\nامتيازات دورهء سوم\r\n3 - 3 - 2 با توجه به آن چه ذكر شد مميزات اين دوره فهرستوار به قرار زير است :\r\nامتياز اول . در اين دوره تمدن اسلام در شهرهاى بزرگ ، مانند بغداد ، قرطبه در اندلس ، قيروان در افريقا ، فسطاط در مصر ، دمشق ، كوفه ، بصره ، مرو و نيشابور گسترش يافت و بدون شك اين گستردگى در بارور شدن فقه تأثيرى چشمگير داشت .\r\nامتياز دوم . جنبشهاى علمى ، كه از اواخر دورهء قبل آغاز شده بود ، بين انديشمندان اسلام بيشتر شد و اين امر دو عامل مهم داشت : يكى حضور موالى تازه مسلمان از فرس و روم و مصر و ديگر ترجمهء كتابهاى علمى به زبان عربى كه از اواخر دورهء قبل شروع شده بود .\r\nامتياز سوم . افزوده شدن تعداد حافظان و قاريان ، مانند قرّاى سبعه يا عشره يا اربعه عشر .\r\nامتياز چهارم . تدوين سنّت و حديث به دستور خليفهء اموى ، عمر بن عبد العزيز .\r\nامتياز پنجم . بحثهاى بسيار حول محور منابع كه بعد از اين به شرح آن خواهيم پرداخت .\r\nامتياز ششم . تدوين علم اصول فقه اهل سنّت به وسيلهء امام شافعى .\r\n","description":"","footnote":"","page_name":" 80 ","page_number":84},
  {"content":"\r\nامتياز هفتم . به وجود آمدن اصطلاحاتى چون فرض ، واجب ، سنّت ، مندوب و مستحب .\r\nامتياز هشتم . پيدايش فقيهان بزرگى كه در آينده به معرفى اجمالى آنان خواهيم پرداخت .\r\n\r\nكتابهاى مهم در دورهء سوم\r\n4 - 3 - 2 در اين دوره از پيشوايان مذاهب و از شاگردان آنان كتابهايى به يادگار مانده است كه به نام برخى از آنها اشاره مىشود :\r\nكتابهاى حنفيه :\r\n1 . كتابهاى متعددى كه از ابو يوسف ، شاگرد ابو حنيفه ، باقى مانده است . نام اين آثار در كتاب فهرست ابن نديم آمده است . يكى از آنها كه هم اكنون در دست است كتاب خراج است .\r\n2 . كتاب اختلاف ابو حنيفه و ابن ابى ليلى كه قسمتى از مسائل آن در كتاب تاريخ التشريع الاسلامى آمده است . « 1 » علاوه بر آن ، مسائلى در كتاب الام شافعى موجود است كه در آنها نظر ابو يوسف با رأى ابو حنيفه و ابن ابى ليلى موافق است و گاهى شافعى رأى ديگرى را در آن مسائل برگزيده است .\r\n3 . كتاب سير اوزاعى كه در آن مسائلى از جهاد نقل شده كه ابو حنيفه و اوزاعى در آن اختلاف نظر دارند . « 2 »\r\n4 . كتابهاى الجامع الصغير ، الجامع الكبير ، المبسوط ، السير الصغير ، السير الكبير ، محمد بن الحسن شيبانى .\r\n5 . كتاب كافى كه آن را محمد بن احمد مروزى در اوائل قرن چهارم در معانى كتب محمد بن الحسن نوشته است .\r\n6 . كتاب الردّ على اهل المدينة كه محمد بن الحسن آن را در مسائل اختلافى بين ابو حنيفه و اهل مدينه نوشته و شافعى آن را در كتاب الام آورده است و گاهى ابو حنيفه و گاهى اهل مدينه را تاييد كرده است . اين كتاب اخيرا در چهار جلد چاپ شده است .\r\n7 . كتاب الآثار محمد بن الحسن كه در فهرست نيامده ولى صاحب تاريخ التشريع\r\n\r\n","description":"","footnote":"\r\n« 1 » . ص 241 .\r\n« 2 » تاريخ التشريع الاسلامى ، 249 .\r\n","page_name":" 81 ","page_number":85},
  {"content":"\r\nآن را ذكر مىكند . « 1 »\r\n8 . كتاب المجرد ابو حنيفه ، تأليف حسن بن زياد لؤلؤى .\r\n9 . كتابهاى عيسى بن أبان ، شاگرد محمد بن الحسن ، در حج ، خبر واحد ، جامع ، اثبات القياس و اجتهاد الرأي .\r\n10 . كتب ديگرى از هلال بن يحيى ، معروف به هلال الرأي ، و ابو عبد الله محمد بن سماعه و خصاف و از همه مهمتر كتاب اختلاف الفقهاء طحاوى .\r\nكتابهاى مالكيّه :\r\n1 . الموطأ مالك كه آن را بسيارى از جمله يحيى بن يحيى ليثى و محمد بن الحسن روايت كرده‌اند .\r\n2 . المدوّنة الكبرى مالك .\r\n3 . مختصر كبير ، مختصر اوسط ، مختصر صغير از عبد الله بن عبد الحكم مصرى .\r\n4 . كتاب الاصول و كتاب سماعه از ابن قاسم .\r\n5 . كتاب احكام القرآن ، كتاب الوثائق و الشروط ، كتاب آداب القضاء و كتاب الدعوى و البيّنات از محمد بن عبد الله بن عبد الحكم .\r\n6 . كتاب المستخرجه از محمد بن احمد عتبى قرطبى .\r\n7 . كتاب جامع از محمد بن سحنون .\r\n8 . كتاب مجموعه از محمد بن ابراهيم بن عبدوس .\r\n9 . كتاب مبسوط و كتاب ردّ بر محمد بن الحسن و ابو حنيفه و شافعى از قاضى اسماعيل بن اسحاق ، از مؤلفان بزرگ مشرق .\r\n10 . كتاب معروف در فقه از محمد بن ابراهيم بن زياد اسكندرى ، معروف به ابن المواز ، از مؤلفان بزرگ مصر .\r\nكتابهاى شافعيه :\r\n1 . رسالهء شافعى در اصول .\r\n2 . كتاب الام كه شافعى يك بار بر شاگردان عراقى خود آن را املا كرده و بار ديگر بر شاگردان مصرى كه بار اول را مذهب قديم و بار دوم را مذهب جديد شافعى\r\n\r\n","description":"","footnote":"\r\n« 1 » . ص 259 .\r\n","page_name":" 82 ","page_number":86},
  {"content":"\r\nگويند ، بر اين كتاب چند كتاب ملحق شده است ، از جمله :\r\nكتاب ما اختلف فيه ابو حنيفه و ابن ابى ليلى كه اصل آن از ابو يوسف است ، كتاب خلاف على و ابن مسعود ، كتابى كه در آن شافعى موارد مخالفت ابو حنيفه و اصحابش را با على و ابن مسعود جمع كرده است ، كتاب اختلاف مالك و شافعى ، كتاب جماع العلم ، كتاب ابطال الاستحسان ، كتاب الرد على محمد بن الحسن ، كتاب سير الاوزاعى ، كتاب اختلاف الحديث ، كتاب المسند .\r\n3 . كتاب فقه حرمله كه املاى شافعى است .\r\n4 . مختصر كبير و مختصر صغير و كتاب الفرائض بويطى .\r\n5 . مختصر كبير ، مختصر صغير ، جامع كبير و جامع صغير مزنى .\r\n6 . شرح مختصر مزنى ، كتاب الفصول فى معرفة الاصول ، كتاب الشروط و الوثائق ، كتاب الوصايا و حساب الدور و كتاب العموم و الخصوص از ابو اسحاق ابراهيم بن احمد مروزى .\r\n7 . كتابهاى ديگر از ابن سريج و ابو بكر محمد بن عبد الله صيرفى و ديگران .\r\n\r\nفقهاى دورهء سوم\r\n5 - 3 - 2 در اين دوره كه درخشانترين دورهء فقه اهل سنت است يعنى دورهء پيشوايان بزرگ فقه مذاهب اهل سنّت ، در آغاز پيشوايان مذاهب چهارگانهء اهل سنّت را معرفى مىكنيم و سپس به ترجمه مختصر اساتيد آنان مىپردازيم كه به دليل نزديكى زمان ابو حنيفه و مالك به دورهء تابعان ( دوره دوم ) نام برخى از اساتيد اين دو امام مذهب در آن عصر ذكر شده است . بعد از معرفى استادان ، شاگردان ائمه اربعه معرفى شده‌اند و در پايان به گروهى ديگر از علماى اهل سنّت اشاره شده است كه در دو دستهء مذكور جاى نگرفته‌اند .\r\nابو حنيفه ، نعمان بن ثابت ( 150 ه ) .\r\nابو حنيفه ، نعمان بن ثابت بن زوطى كوفى ، مولى بنى تيم الله از ابناى فارس در سال 80 ه به دنيا آمد و در سال 150 ه از دنيا رفت . او در دورهء خلافت امويان و عباسيان مىزيست و از تابعان تابعين بود و بنا بر قولى از تابعين .\r\nابو حنيفه ، أنس بن مالك را درك كرده و از او حديث « طلب العلم فريضة على كلّ مسلم » را نقل كرده است . وى امام « اهل رأى » فقيه أهل عراق و بنيانگذار مذهب حنفى است . او حديث و فقه را از بزرگان علما چون حمّاد بن أبى سليمان فرا گرفت . از\r\n","description":"","footnote":"","page_name":" 83 ","page_number":87},
  {"content":"\r\nاستادان ديگر او مىتوان از ابراهيم نخعى ، شعبى و عطاء بن أبى رباح نام برد . ابو حنيفه در پذيرفتن حديث سخت مىگرفت و در استنباط احكام بيشتر به قياس و استحسان عمل مىكرد .\r\nكتاب الفقه الاكبر در غير علم فقه از اوست و نيز مسندى در حديث كه توسط شاگردان او نوشته شده است ، ولى در فقه كتابى از او باقى نمانده است . از شاگردان به نام ابو حنيفه مىتوان به چهار نفر اشاره كرد : ابو يوسف ( 182 ه ) ، محمد بن حسن شيبانى ( 189 ه ) ، ابو هذيل ( 158 ه ) ، حسن بن زياد لؤلؤى ( 204 ه ) . ( الفهرست ، ابن نديم ، 1 / 255 ، مرآة الجنان ، 1 / 309 ، شذرات الذهب ، 1 / 227 ، تهذيب التهذيب ، 10 / 449 - 452 ، سير اعلام النبلاء ، 6 / 390 - 403 ، ميزان الاعتدال ، 4 / 265 ، تاريخ بغداد ، 13 / 323 ، وفيات الاعيان ، 5 / 415 - 423 ، تذكرة الحفاظ ، 1 / 168 ) مالك ابن أنس ( 179 ه ) . مالك بن أنس بن أبى عامر أصبحى ، در فقه و حديث بعد از تابعين ، امام مدينه بود . در عهد خلافت وليد بن عبد الملك به دنيا آمد و در روزگار رشيد در مدينه از دنيا رفت . وى دوران خلافت امويان و عباسيان را درك كرد . برخى از استادان به نام او عبارتند از : عبد الرحمن بن هرمز ، نافع ، ابن شهاب زهرى و ربيعة بن عبد الرحمن معروف به « ربيعة الرأي » .\r\nكتاب الموطَّأ او در حديث و فقه از مآخذ معتبر سنى است . وى در استنباط احكام به كتاب ، سنت ، عمل اهل مدينه ، مصالح مرسله و قول صحابى هر گاه سند آن صحيح باشد و استحسان عمل مىكرد . مالك شاگردان بسيارى از بلاد مختلف داشت ، مانند عبد الرحمن بن قاسم ( 191 ه ) ، عبد الله بن وهب بن مسلم ( 197 ه ) ، على بن زياد تونسى ( 183 ه ) ، أسد بن فرات بن سنان تونسى ( 213 ه ) و اسماعيل بن اسحاق ( 282 ه ) . ( تهذيب التهذيب ، 10 / 5 ، طبقات الفقهاء ، 1 / 193 ، الاعلام ، 5 / 257 ، الوفيات ، 1 / 439 ، صفة الصفوة ، 2 / 99 )\r\nمحمد بن ادريس شافعى ( 204 ه ) .\r\nابو عبد الله محمد بن ادريس شافعى در سال 150 ه در غزه به دنيا آمد و در سال 204 ه در مصر از دنيا رفت . وى از محضر استادان زمان خود مانند مسلم بن خالد زنجى ، مالك بن أنس ، سفيان بن عيينه ، فضيل بن عياض و حمد بن حسن بهره مند شد . شافعى در بغداد كتاب قديم خود به نام الحجة را نوشت .\r\nسپس در سال 200 ه به مصر منتقل شد و در آنجا مذهب جديد خود را عرضه داشت و در همان شهر از دنيا رفت . كتاب الرسالة از كتابهاى نخستين علم اصول فقه ، و كتاب\r\n","description":"","footnote":"","page_name":" 84 ","page_number":88},
  {"content":"\r\nالأم در فقه از آثار اوست .\r\nشافعى در استنباط احكام به قرآن ، سنّت ، اجماع و قياس عمل مىكرد و به قول صحابه رجوع نمىكرد زيرا قول آنان را اجتهاداتى مىشمرد كه احتمال خطا در آنها مىرفت و نيز استحسان را نمىپذيرفت و مىگفت : « من استحسن فقد شرع » . احمد بن حنبل ، أبو ثور ، زعفرانى و كرابيسى آراى قديم او را نقل كرده‌اند و نيز اصحاب مصرى او مانند مزنى ، بويطى و . . فتاواى جديد او را نقل كرده‌اند . ( تهذيب التهذيب ، 9 / 25 - 31 ، طبقات الشافعية ، 1 / 185 ، شذرات الذهب ، 2 / 9 ، مرآة الجنان ، 3 / 13 ، تذكرة الحفاظ ، 1 / 329 ، الاعلام ، 6 / 26 ، الوفيات ، 1 / 447 ، البداية و النهاية ، 10 / 251 )\r\nاحمد بن حنبل شيبانى ( 241 ه ) .\r\nابو عبد الله ، احمد بن محمد بن حنبل شيبانى در بغداد به دنيا آمد و در همان شهر از دنيا رفت . او مسافرتهايى به كوفه ، بصره ، مكَّه ، مدينه ، يمن و شام و الجزيره كرد . ابن حنبل در بغداد در خدمت امام شافعى به آموختن فقه پرداخت .\r\nوى علاوه بر شافعى از محضر علماى عصر خويش كه عدد آنان به صد مىرسد ، استفاده كرد . احمد بن حنبل در جمع آورى و حفظ سنت همت بسيار گمارد تا جايى كه امام محدّثان عصر خويش نام گرفت . وى در جريان « خلق قرآن » در زمان مأمون ، معتصم و واثق سختىها ديد و زندانى شد .\r\nاحمد در استنباط احكام به قرآن ، سنت ، فتواى صحابه ، اجماع ، قياس ، استصحاب ، مصالح مرسله و سدّ ذرايع عمل مىكرد . وى در فقه كتابى ننوشت ، البته شاگردانش ، اقوال ، افعال و جوابهاى فقهى او را جمع آورى كرده‌اند . كتاب المسند در حديث ، شامل حدود چهل هزار حديث ، از آثار اوست . ( تهذيب التهذيب ، 1 / 72 ، طبقات الفقهاء ، 75 ، تذكرة الحفاظ ، 2 / 17 ، و تاريخ بغداد ، 4 / 412 ، الاعلام ، 1 / 203 ، صفة الصفوة ، 2 / 190 ، البداية و النهاية ، 10 / 325 - 343 )\r\nاساتيد ابو حنيفه :\r\nخفض بن غياث نخعى ( 194 ه ) .\r\nوى از قاضيان بغداد و كوفه و از فقهايى بود كه احاديث زيادى از او نقل شده است . نخعى از جملهء اساتيد ابو حنيفه شمرده شده است .\r\nشيخ طوسى در برخى موارد او را از اصحاب امام باقر و امام صادق عليهما السّلام مىشمارد .\r\n( رجال ، طوسى ، 118 و 175 و 471 ، تهذيب التهذيب ، 2 / 145 ، اعيان الشيعه ، 6 / 205 ، الاعلام ، 2 / 264 ، ميزان الاعتدال ، 1 / 266 )\r\nعامر بن شراحيل شعبى ( 103 ه ) .\r\nوى از راويان تابعى و از نزديكان عبد الملك\r\n","description":"","footnote":"","page_name":" 85 ","page_number":89},
  {"content":"\r\nبن مروان و از استادان ابو حنيفه بود . در زمان عمر بن عبد العزيز براى منصب قضاء تعيين شد . ( الاعلام ، 3 / 251 ، تهذيب التهذيب ، 5 / 65 ، الوفيات ، 1 / 244 ، حلية الاولياء ، 4 / 310 )\r\nحماد بن أبى سليمان اشعرى ( 120 ه ) .\r\nوى از استادان ابو حنيفه بود . شيخ در رجال خود او را از اصحاب امام باقر و امام صادق عليهما السلام مىشمارد . او از أنس ، زيد بن وهب و سعيد بن مسيّب و نخعى و ديگران روايت كرده است و از جمله شاگردان وى مىتوان از ثورى ، حماد بن سلمة ، حكم بن عتيبة ، أعمش و مغيره نام برد . ( اعيان الشيعه ، 6 / 223 )\r\nعطاء بن أسلم بن صفوان ( ابن أبى رباح ) ( 114 ه ) .\r\nوى از بزرگان فقهاى تابعى و يكى از استادان ابو حنيفه بود و در جند يمن به دنيا آمد و در مكه رشد كرد . ابن أبى رباح از مفتيان و محدثان مكه بود . ( الاعلام ، 4 / 235 ، تذكرة الحفاظ ، 1 / 92 ، تهذيب ، 7 / 199 ، صفة الصفوة ، 2 / 119 ، ميزان الاعتدال ، 2 / 197 ، حلية الاولياء ، 3 / 310 ، الوفيات ، 1 / 318 )\r\nاساتيد مالك :\r\nسالم بن عبد الله بن عمر بن خطاب ( 106 ه ) .\r\nوى يكى از فقهاى هفتگانه مدينه و از بزرگان تابعان بود . ( الاعلام ، 3 / 71 ، تهذيب التهذيب ، 3 / 436 ، غاية النهاية ، 1 / 301 ، صفة الصفوة ، 2 / 50 ، حلية الاولياء ، 2 / 193 )\r\nعبد الرحمن بن هرمز ( 117 ه ) .\r\nمعروف به أعرج . وى از حافظان و قاريان مدينه و از استادان مالك بود . ( الاعلام ، 3 / 340 ، تذكرة الحفاظ ، 1 / 91 ، طبقات القراء ، 1 / 381 ، مرآة الجنان ، 1 / 350 )\r\nابن شهاب زهرى ( 124 ه ) .\r\nوى يكى از فقهاى بزرگ تابعى از اهل مدينه بود و بعدها به شام منتقل شد و در آنجا اقامت گزيد . ( الاعلام ، 7 / 97 ، تذكرة الحفاظ ، 1 / 102 ، وفيات الاعيان ، 1 / 451 ، تهذيب التهذيب ، 9 / 445 ، غاية النهاية ، 2 / 262 ، صفة الصفوة ، 2 / 77 )\r\nربيعة الرّأى ( 136 ه ) .\r\nربيعة بن فرّوخ تيمى مدنى از فقهاى اهل مدينه بود ، ولى از نظر رأى با فقهاى بصرى موافقت داشت ، يعنى جزو اصحاب رأى « 1 » به حساب مىآمد .\r\n\r\n","description":"","footnote":"\r\n« 1 » . اصحاب رأى از نظر اهل حديث به فقهايى اطلاق مىشود كه قياس را پذيرفته‌اند . وجه تسميه آن چنين است كه آنها زمانى كه در مسأله اى حديثى به دست نمىآوردند به رأى خود عمل مىكردند .\r\n","page_name":" 86 ","page_number":90},
  {"content":"\r\nوى مرجع فتوا در مدينه و استاد مالك بود . ( الاعلام ، 3 / 17 ، تذكرة الحفاظ ، 1 / 148 ، تهذيب التهذيب ، 3 / 258 ، الوفيات ، 1 / 183 ، صفة الصفوة ، 2 / 83 ، تاريخ بغداد ، 8 / 420 )\r\nأبو زناد ( 131 ه ) .\r\nعبد الله بن ذكوان قرشى مدنى ، از بزرگان محدثان ، معروف به امير المؤمنين در حديث ، و از فقهاى اهل مدينه بود . وى از ثقات حديث و علماى عربى فصيح به شمار مىآمد . ( الاعلام ، 4 / 86 ، تذكرة الحفاظ ، 1 / 126 ، تهذيب ابن عساكر ، 7 / 382 )\r\nيحيى بن سعيد انصارى ( 143 ه ) .\r\nوى از بزرگان اهل حديث مدينه بود و در زمان بنى اميه در مدينه به امر قضا اشتغال داشت و در عهد عباسى به عراق منتقل شد و امور قضايى حيره را بر عهده گرفت . ( الاعلام ، 8 / 147 ، تهذيب التهذيب ، 11 / 221 ، تاريخ بغداد ، 14 / 101 ، النجوم الزاهرة ، 1 / 351 )\r\nنافع ( 117 ه ) . ابو عبد الله ، نافع مدنى\r\nاز فقهاى بزرگ تابعى در مدينه بود . روايات بسيارى از او نقل شده است كه غالبا از روايات موثق به شمار مىآيد . در زمان عمر بن عبد العزيز براى آموزش سنّت به مصر اعزام شد . ( الاعلام ، 8 / 5 ، تهذيب ، 10 / 412 ، وفيات 2 / 150 ، تاريخ الاسلام ذهبى ، 5 / 10 ) .\r\nاساتيد شافعى :\r\nمسلم بن خالد زنجى ( 179 ه ) .\r\nوى از بزرگان فقهاى تابعى و امام اهل مكه بود . شافعى در پيش او فقه آموخت و از وى اجازه افتا گرفت . احاديث منقول از او پيش اكثر علما ضعيف تلقى مىشود و مورد احتجاج قرار نمىگيرد . ( الاعلام ، 7 / 222 ، طبقات الفقهاء ، 48 ، اللباب ، 1 / 509 ، تذكرة الحفاظ ، 1 / 235 )\r\nسفيان بن عيينة ( 198 ه ) .\r\nوى از محدثان مكه بود . در كوفه به دنيا آمد و در مكه سكنى گزيد و در همان جا از دنيا رفت . او عالمى جليل القدر و ثقه بود . شافعى در بارهء او مىگويد : اگر مالك و سفيان نبودند علم از خطَّه حجاز رخت مىبست . دو اثر به او منسوب است : الجامع در حديث و كتابى در تفسير . امام شافعى و احمد بن حنبل از شاگردان او به شمار مىروند . ( الاعلام ، 3 / 105 ، تذكرة الحفاظ ، 1 / 242 ، صفة الصفوة ، 2 / 130 ، ابن خلكان ، 1 / 210 ، ميزان الاعتدال ، 1 / 397 ، حلية الاولياء ، 7 / 270 ، ذيل المذيل ، 108 ، تاريخ بغداد ، 9 / 174 )\r\n","description":"","footnote":"","page_name":" 87 ","page_number":91},
  {"content":"\r\nفضيل بن عياض ( 187 ه ) .\r\nوى از بزرگان صلحاى مكه ، شيخ حرم و ثقه در حديث بود .\r\nامام شافعى و ديگران پيش او علم آموختند . در سمرقند به دنيا آمد و بعدها در مكه سكنى گزيد و در همان جا از دنيا رفت . ( الاعلام ، 3 / 153 ، طبقات الصوفيه ، 6 - 14 ، تذكرة الحفاظ ، 1 / 225 ، تهذيب ، 8 / 294 ، صفة الصفوة ، 2 / 134 ، حلية الاولياء ، 8 / 84 ، ابن خلكان ، 1 / 415 )\r\nعبد الرحمن بن مهدى بصرى لؤلؤى ( 198 ه ) .\r\nوى از بزرگان حافظان حديث بود . از او آثارى باقى مانده كه در بغداد حديث كرده است . در بصره به دنيا آمد و در همان جا از دنيا رفت . ( الاعلام ، 3 / 339 ، تهذيب التهذيب ، 6 / 279 ، حلية الاولياء ، 9 / 3 ، تاريخ بغداد ، 10 / 240 ، اللباب ، 3 / 72 )\r\nهشيم بن بشير سلمى ( 183 ه ) .\r\nوى از مفسران و ثقات محدثان و استاد ابن حنبل بود .\r\nگويند غير از كتاب التفسير كتاب ديگرى در فقه به نام السنن و كتابى به نام المغازي به او منسوب است . ( الاعلام ، 8 / 89 ، تذكرة الحفاظ ، 1 / 229 ، ميزان الاعتدال ، 3 / 257 ، تاريخ بغداد ، 14 / 85 ، مرآة الجنان ، 1 / 393 ، تهذيب ، 11 / 59 - 63 ) وكيع بن جرّاح ( 197 ه ) . وى از محدثان عراق در عصر خود به شمار مىرفت . در كوفه به دنيا آمد . رشيد از او خواست امر قضا را در كوفه بر عهده بگيرد ولى به دليل زهد بسيار امتناع كرد . از آثار اوست : تفسير القرآن ، السنن ، المعرفة و التاريخ . ( الاعلام ، 8 / 117 ، تذكرة الحفاظ ، 1 / 282 ، مفتاح السعادة ، 2 / 117 ، الجواهر المضيئة ، 2 / 208 ، طبقات الحنابله ، 1 / 391 ، ميزان الاعتدال ، 3 / 270 ، تاريخ بغداد ، 13 / 466 )\r\nشاگردان ابو حنيفه :\r\nابو يوسف ( 182 ه ) .\r\nيعقوب بن ابراهيم بن حبيب انصارى از ياران و شاگردان ابو حنيفه و از نخستين نشر دهندگان مذهب او و مردى فقيه و حافظ حديث بود . در كوفه به دنيا آمد و در دوران حكومت رشيد عباسى در بغداد از دنيا رفت . در بغداد به امر قضا پرداخت و نخستين كسى بود كه لقب « قاضى القضاة » گرفت . وى را اولين واضع علم اصول در مذهب حنفى مىشناسند . وى با علم تفسير ، مغازى و تاريخ عرب آشنايى داشت . از آثار او مىتوان به اهم آنها به شرح ذيل اشاره كرد : الخراج ، الآثار ، النوادر ، اختلاف الامصار ، ادب القاضي ، الامالى فى الفقه ، الرد على مالك بن أنس ، الفرائض ، الوصايا ، الوكالة ، البيوع ، الصيد و الذبائح ، الغصب و الاستبراء . ابو يوسف يكى از\r\n","description":"","footnote":"","page_name":" 88 ","page_number":92},
  {"content":"\r\nاستادان امام ابن حنبل به شمار مىآيد . ( الاعلام ، 8 / 193 ، مفتاح السعادة ، 2 / 100 - 107 ، ابن النديم ، 1 / 203 ، النجوم الزاهرة ، 2 / 107 ، البداية و النهاية ، 10 / 180 ، الجواهر المضيئة ، 2 / 220 ، تاريخ بغداد ، 14 / 242 ، ابن خلكان ، 2 / 303 ، مرآة الجنان ، 1 / 382 - 388 )\r\nالشيبانى ( 189 ه ) . محمد بن حسن بن فرقد\r\nاز موالى بنى شيبان و از بزرگان فقه و اصول و از نشر دهندگان مذهب حنفى بود . او در شهر واسط به دنيا آمد و در كوفه رشد كرد و در پيش ابو حنيفه حديث شنيد . از سوى رشيد عباسى به امر قضا نصب شد و سپس عزل گرديد . در سفر خراسان رشيد را همراهى كرد و در شهر رى از دنيا رفت . خطيب بغدادى او را به لقب امام اهل رأى مىخواند . وى آثار زيادى در فقه و اصول از خود باقى گذاشته است ، از آن جمله : المبسوط ، الزيادات ، الجامع الكبير ، الجامع الصغير ، الآثار ، السير ، الامالى ، المخارج فى الحيل ، الحجة على اهل المدينة . ( الاعلام ، 6 / 80 ، الفهرست ابن نديم ، 1 / 203 ، الفوائد البهية ، 163 ، الوفيات ، 1 / 453 ، البداية و النهاية ، 10 / 202 ، الجواهر المضيئة ، 2 / 42 ، ذيل المذيل ، 107 ، لسان الميزان ، 5 / 121 ، النجوم الزاهرة ، 2 / 130 ، تاريخ بغداد ، 2 / 172 - 182 ، الانتفاء ، 174 ، مفتاح السعادة ، 2 / 107 )\r\nحسن بن زياد لؤلؤى ( 204 ه ) .\r\nوى از ياران و شاگردان ابو حنيفه و از فقهاى حنفى بود . به سال 194 در كوفه به امر قضا منصوب شد و سپس از اين كار كناره گرفت . از آثار اوست : ادب القاضي ، معانى الايمان ، النفقات ، الخراج ، الفرائض ، الوصايا و الامالى علماى حديث روايات او را سست مىشمارند . ( الاعلام ، 2 / 191 ، الفوائد البهية ، 60 ، ميزان الاعتدال ، 1 / 228 ، تاريخ بغداد ، 7 / 314 )\r\nزفر بن هذيل ( 158 ه ) .\r\nوى از ياران ابو حنيفه و از فقهاى بزرگ به شمار مىرفت .\r\nاصلش از اصفهان بود ولى در بصره اقامت داشت و در آنجا به امر قضا مىپرداخت و در همان شهر از دنيا رفت . او در آغاز از اصحاب حديث بود و بعدها در اثر مصاحبت با ابو حنيفه قياسات وى بر او غلبه كرد و خود چنين مىگفت : من مادامى كه حديثى در دسترس باشد به رأى عمل نمىكنم و هر گاه خبرى را دريابم رأى را ترك مىگويم .\r\n( الاعلام ، 3 / 45 ، الجواهر المضيئة ، 1 / 243 و 2 / 534 ، شذرات الذهب ، 1 / 243 ، الانتفاء ، 173 )\r\nعبد الرحمن بن قاسم عتقى مصرى ( 191 ه ) .\r\nوى از فقهاى پرهيزكار مالكى و از\r\n","description":"","footnote":"","page_name":" 89 ","page_number":93},
  {"content":"\r\nشاگردان امام مالك بود . در مصر به دنيا آمد و در همان جا از دنيا رفت . كتاب المدونه در شانزده جزء ، مهمترين كتاب مذهب مالكى ، از اوست كه از مالك روايت كرده است .\r\n( الاعلام ، 3 / 323 ، وفيات الاعيان ، 1 / 276 ، الانتفاء ، 50 ، حسن المحاضرة ، 1 / 121 ، المكتبة الأزهرية ، 1 / 403 )\r\nشاگردان مالك :\r\nعبد الله بن وهب بن مسلم فهرى مصرى ( 197 ه ) .\r\nوى از فقهاى مالكى و ياران مالك بود . در مصر به دنيا آمد و در همان جا از دنيا رفت . ابن وهب از جملهء علمايى بود كه در عين فقاهت و محدثى مردى پرهيزكار بود . از آثار اوست : الجامع ، الموطأ .\r\n( الاعلام ، 4 / 144 ، تذكرة الاولياء ، 1 / 279 ، تهذيب ، 6 / 71 ، الوفيات ، 1 / 249 ، الانتفاء ، 48 ، المكتبة الازهرية ، 1 / 402 )\r\nعلى بن زياد عبسى تونسى ( 183 ه ) .\r\nوى نخستين كسى بود كه الموطأ مالك را به مغرب آورد . در عصر او شخصى فقيه تر از او در منطقه افريقا وجود نداشت . قبر او تا كنون در تونس از معروفيت خاصى برخوردار است . ( الاعلام ، 4 / 289 ) أسد بن فرات ( 213 ه ) . وى از موالى بنى سليم و قاضى قيروان بود . اصلش از خراسان و تولدش در حرّان ( يا نجران ) بود . در تونس رشد كرد و در سال 172 براى كسب علم به مشرق رفت . او همچنين مردى شجاع بود و از اين رو به فرماندهى لشكر برگزيده شد و صقليه به دست او فتح گرديد . كتاب الاسدية در فقه مالكى از آثار اوست . ( الاعلام ، 1 / 298 ، معالم الايمان ، 2 / 2 - 17 ، تراجم اسلامية ، 130 ، رياض النفوس ، 1 / 172 - 189 ، المسلمون فى جزيرة صقلية ، 62 )\r\nابن عبد الحكم ( 268 ه ) .\r\nمحمد بن عبد الله بن عبد الحكم مصرى ، از فقهاى مالكى عصر خويش در مصر بود . مدتى ملازم شافعى شد ولى سپس به مذهب مالك روى آورد .\r\nدر فتنهء قول به خلق قرآن به بغداد برده شد و سپس به مصر بازگردانده شد و در همان جا از دنيا رفت . از آثار اوست : الرد على الشافعي ، احكام القرآن ، رد على فقهاء العراق ، ادب القضاة . ( الاعلام ، 6 / 223 ، وفيات الاعيان ، 1 / 456 ، ميزان الاعتدال ، 3 / 86 ، الانتفاء ، 113 )\r\nأشهب بن عبد العزيز قيسى ( 204 ه ) .\r\nوى از فقهاى ديار مصر در عصر خويش و از مصاحبان مالك بود . در مصر از دنيا رفت . ( الاعلام ، 1 / 333 ، تهذيب التهذيب ، 1 / 359 ، وفيات الاعيان ، 1 / 78 ، الانتفاء ، 51 و 112 )\r\n","description":"","footnote":"","page_name":" 90 ","page_number":94},
  {"content":"\r\nعبد الله بن عبد الحكم بن أعين ( 214 ه ) .\r\nوى از فقيهان مصر و از بزرگان اصحاب مالك بود و بعد از أشهب رياست دينى به دو منتهى شد . در اسكندريه به دنيا آمد و در قاهره از دنيا رفت . از آثار اوست : سيرة عمر بن عبد العزيز ، القضاء فى البنيان ، المناسك و الأهوال . ( الاعلام ، 4 / 95 ، سيرة عمر بن عبد العزيز ، 13 - 16 ، وفيات الاعيان ، 1 / 248 ، الانتفاء ، 52 )\r\nعيسى بن دينار بن واقد غافقى ( 212 ه ) .\r\nوى از فقهاى عصر خويش در اندلس بود .\r\nاصلش از طليطله و ساكن قرطبه بود . براى كسب دانش و آموختن حديث از موطن خود سفر كرد و بعد از بازگشت تنها محور اجتماع جوانان براى آموختن مسائل شرعى قرار گرفت . مردى پرهيزكار بود . ابن دينار در طليطله از دنيا رفت . ( الاعلام ، 5 / 102 ، بغية الملتمس ، 389 )\r\nاسماعيل بن اسحاق جهضمى ( 282 ه ) .\r\nوى از فقهاى مذهب مالكى و از خاندان علم و دانش بود . در بصره به دنيا آمد و در بغداد سكنى گزيد و در همان جا از دنيا رفت . مدتى امور قضاء بغداد ، مدائن و نهروانات را بر عهده داشت . از آثار اوست : الموطأ ، احكام القرآن ، المبسوط ، الرد على أبى حنيفة ، الرد على الشافعي ، الأموال و المغازي ، شواهد الموطأ ( در 10 جلد ) ، الاصول ، السنن ، الاحتجاج بالقرآن و فضل الصلاة على النبي صلَّى الله عليه و آله . ( الاعلام ، 1 / 310 ، الديباج المذهب ، 92 ، تاريخ بغداد ، 6 / 284 )\r\nشاگردان شافعى :\r\nاسماعيل بن يحيى مزنى ( 264 ه ) .\r\nوى از مصاحبان امام شافعى از اهل مصر ، مردى پارسا ، عالم و مجتهدى زبر دست و از پيشوايان مذهب شافعى بود . از آثار اوست :\r\nالجامع الكبير ، الجامع الصغير و المختصر . شافعى در بارهء او گفته است : مزنى يارى دهنده مذهب من بود . ( الاعلام ، 1 / 329 ، وفيات الأعيان ، 1 / 71 ، الانتفاء ، 110 ) ابراهيم بن خالد بن أبى يمان كلبى ، ابو ثور ، ( 240 ه ) . وى فقيهى پرهيزكار و از اصحاب امام شافعى بود . در سنين كهولت در بغداد از دنيا رفت . از او آثار بسيارى به جاى مانده است . از آن جمله كتابى در بيان اختلاف مالك و شافعى است كه در آن مذهب شافعى را تبيين كرده است . ( الاعلام ، 1 / 37 ، تذكرة الحفاظ ، 2 / 87 ، ميزان الاعتدال ، 1 / 15 ، تاريخ بغداد ، 6 / 56 ، الانتفاء ، 107 )\r\nابن صبّاح زعفرانى ( 259 ه ) .\r\nحسن بن محمد بن صباح از فقهاى شافعى و ثقات محدثان و راويان كلام امام شافعى و مردى فصيح و آشنا به زبان عربى بود و به دليل\r\n","description":"","footnote":"","page_name":" 91 ","page_number":95},
  {"content":"\r\nانتسابش به زعفرانيه ، نزديك بغداد ، بدين نام معروف است . ( الاعلام ، 2 / 212 ، تهذيب التهذيب ، 2 / 318 ، الانتفاء ، 105 )\r\nحسين بن على كرابيسى ( 248 ه ) .\r\nوى از فقهاى شافعى و از اصحاب امام شافعى بود .\r\nآثار بسيارى از او باقى مانده است ، از آن جمله : اصول الفقه و فروعه ، الجرح و التعديل .\r\nوى علاوه بر فقه در كلام و حديث نيز دست داشت . نسبتش به كرابيس به دليل اشتغال او به خريد و فروش پارچه كرباس بود . ( الاعلام ، 2 / 244 ، وفيات الأعيان ، 1 / 145 ، الانتفاء ، 106 ، تاريخ بغداد ، 8 / 64 )\r\nيوسف بن يحيى بويطى ( 231 ه ) .\r\nوى از اصحاب امام شافعى و جانشين درس و افتاى او بعد از فوتش بود . در قضيه خلق قرآن در ايام واثق در شرايط سختى به بغداد منتقل شد و از او خواستند تا بگويد قرآن مخلوق است . او از اين اقرار امتناع كرد و زندانى شد و در زندان از دنيا رفت . كتاب المختصر در فقه ، برگرفته از كلام شافعى ، از اوست . ( الاعلام ، 8 / 257 ، تهذيب ، 11 / 427 ، وفيات ، 2 / 346 ، تاريخ بغداد ، 14 / 299 ، الانتفاء ، 109 ، مفتاح السعادة ، 2 / 168 ، طبقات السبكى ، 1 / 275 )\r\nحرملة بن يحيى تجيبى ( 243 ه ) .\r\nوى از فقهاى شافعى و اصحاب امام شافعى و حافظان حديث بود . در مصر به دنيا آمد و در همان جا از دنيا رفت . المبسوط و المختصر از آثار اوست . ( الاعلام ، 2 / 174 ، وفيات الاعيان ، 1 / 128 ، ميزان الاعتدال ، 1 / 219 ، الانتفاء ، 109 )\r\nربيع بن سليمان مرادى ( 270 ه ) .\r\nوى از اصحاب امام شافعى و راوى كتاب او و نخستين املا كنندهء حديث در جامعهء ابن طولون بود . در مصر به دنيا آمد و در همان جا از دنيا رفت . ( الاعلام ، 3 / 15 ، تهذيب التهذيب ، 3 / 245 ، وفيات الاعيان ، 1 / 219 ، الانتفاء ، 112 )\r\nشاگردان احمد ابن حنبل :\r\nصالح بن أحمد بن محمد بن حنبل شيبانى ( 265 ه ) .\r\nوى در بغداد به دنيا آمد و زير دست پدرش ، امام احمد ، تربيت شد و از او علم آموخت . سپس به امر قضاء در اصفهان منصوب شد و در آنجا از دنيا رفت . ( الاعلام ، 3 / 188 ، ابن عساكر ، 6 / 362 ، الشذرات ، 2 / 149 )\r\nعبد الله بن أحمد بن محمد بن حنبل شيبانى ( 290 ه ) .\r\nوى از حافظان حديث بغداد بود و كتابى به نام الزوائد دارد كه در آن مطالبى به كتاب الزهد پدرش افزوده است و\r\n","description":"","footnote":"","page_name":" 92 ","page_number":96},
  {"content":"\r\nكتاب ديگر او به نام زوائد المسند است كه در آن حدود ده هزار حديث به مسند پدرش اضافه كرده است . ( الاعلام ، 4 / 65 ، تهذيب ، 5 / 141 ، المستطرفه ، 16 ، الطبقات ابن أبى يعلى ، 1 / 180 ، التيموريه ، 2 / 236 )\r\nاسحاق بن منصور مروزى ( معروف به كوسج ) ( 251 ه ) .\r\nوى از فقهاى حنبلى و از رجال حديث بود . در مرو به دنيا آمد سپس به عراق ، حجاز و شام سفر كرد و در نيشابور سكنى گزيد و در همان جا از دنيا رفت . كتاب المسائل در فقه ( خطى ) كه از امام احمد نقل شده است از اوست . ( الاعلام ، 1 / 297 ، طبقات الحنابله از ابن أبى يعلى ، 1 / 113 ، طبقات الحنابلة تلخيص نابلسى ، 74 ) ابراهيم بن اسحاق بغدادى حربى ( 285 ه ) وى از بزرگان محدثان بود . اصلش از مرو بوده ولى به بغدادى اشتهار داشت . حافظ حديث ، عارف به فقه و آشنا به احكام و مردى متعبّد بود . در پيش امام احمد فقه آموخت و كتابهاى بسيار نگاشت . از آن جمله : إكرام الضيف ، مناسك الحج ، سجود القرآن ، الهدايا و السنة فيها ، دلائل النبوة . ( الاعلام ، 1 / 32 ، تذكرة الحفاظ ، 2 / 147 ، إرشاد الأريب ، 1 / 37 ، صفة الصفوة ، 2 / 228 ، طبقات ابن ابى يعلى ، 1 / 86 )\r\nبرخى از فقهاى ديگر اهل سنّت :\r\nسليمان بن مهران أسدى ( ملقب به أعمش ) ( 148 ه ) .\r\nاصلش از منطقهء رى و محل رشد و فوتش كوفه بود . وى عالم به قرآن ، حديث و فرائض بود و حدودا 1300 حديث از او روايت شده است . ( الاعلام ، 3 / 135 ، الوفيات ، 1 / 213 ، تاريخ بغداد ، 9 / 3 )\r\nعبد الرحمن بن عمرو بن يحمد أوزاعى ( 157 ه ) .\r\nوى امام منطقه شام در فقه بود .\r\nدر بعلبك به دنيا آمد و در بقاع رشد كرد و در بيروت سكنى گزيد و در همان جا از دنيا رفت . اوزاعى مردى زاهد بود و از اين رو از تصدى امور قضاء امتناع كرد . او كتابى در فقه به نام السنن داشت و جوابهاى سؤالات فقهى از او كه به هفتاد هزار مىرسيد در مجموعه اى با عنوان المسائل گرد آمده است . كتابى به نام محاسن المساعى فى مناقب الامام أبى عمرو الاوزاعى بدون شناسايى مؤلف آن موجود است . ( الاعلام ، 3 / 320 ، الفهرست ابن نديم ، 1 / 227 ، الوفيات ، 1 / 275 ، حلية الأولياء ، 6 / 135 ، الشذرات ، 1 / 241 )\r\nمحمد بن عبد الرحمن بن أبى ليلى ( 148 ه ) .\r\nوى از فقيهان أهل رأى و قاضى كوفه در\r\n","description":"","footnote":"","page_name":" 93 ","page_number":97},
  {"content":"\r\nعصر بنى اميه و بنى عباس به مدت 33 سال بود و در همان شهر از دنيا رفت . ( الاعلام ، 6 / 189 ، تهذيب التهذيب ، 9 / 301 ، ميزان الاعتدال ، 3 / 87 ، وفيات الأعيان ، 1 / 452 ، الوافى بالوفيات ، 3 / 221 )\r\nليث بن سعد بن عبد الرحمن فهمى ( 175 ه ) .\r\nوى امام اهل مصر در عهد خويش در فقه و حديث بود . اصلش از خراسان و محل تولدش قلقشنده و محل فوتش قاهره بود . از او اخبار زيادى نقل شده است و مصنفاتى به دو منسوب است . ابن حجر عسقلانى در سيره وى كتابى به نام الرحمة الغيثية فى الترجمة الليثية نگاشته است . ( الاعلام ، 5 / 248 ، وفيات الاعيان ، 1 / 438 ، تهذيب التهذيب ، 8 / 459 ، تذكرة الحفاظ ، 1 / 207 ، النجوم الزاهرة ، 2 / 82 ، ميزان الاعتدال ، 2 / 361 ، حلية الأولياء ، 7 / 318 ، تاريخ بغداد ، 13 / 3 )\r\nسفيان بن سعيد ثورى ( 161 ه ) .\r\nوى از بزرگان علوم دين و از محدثان متقى در عصر خويش بود . در كوفه متولد شد و در همان جا رشد كرد . منصور عباسى از او خواست كه بر مسند قضاء بنشيند ولى نپذيرفت و در سال 144 از كوفه خارج شد و در مكه و مدينه سكنى گزيد . سپس مهدى عباسى او را خواست ولى ثورى متوارى و بعدها به بصره منتقل شد و در همان جا در حال اختفا از دنيا رفت . دو كتاب الجامع الكبير و الجامع الصغير در حديث و كتابى در فرائض از اوست . ( الاعلام ، 3 / 104 ، الفهرست ابن نديم ، 1 / 225 ، ابن خلكان ، 1 / 210 ، طبقات ابن سعد ، 6 / 257 ، حلية الاولياء ، 6 / 356 ، تهذيب التهذيب ، 4 / 111 - 115 )\r\nهلال بن يحيى بصرى ( 245 ه ) .\r\nوى از بزرگان فقهاى حنفى بود و به دليل وسعت اطلاعات و كثرت عمل به قياس به هلال الرأي لقب يافت . كتاب الشروط و احكام الوقف از آثار مهم اوست . ( الاعلام ، 8 / 92 ، الجواهر المضيئة ، 2 / 207 ، الفوائد البهية ، 223 ، مفتاح السعادة ، 2 / 124 )\r\nمحمد بن جرير طبرى ( 310 ه ) .\r\nوى مورخ و مفسرى توانا بود . در آمل طبرستان به دنيا آمد و بغداد را موطن خود قرار داد و در همان جا از دنيا رفت . امر قضا به دو پيشنهاد شد ولى امتناع كرد . آثار بسيارى از او باقى مانده است . از آن جمله : اخبار الرسل و الملوك ( تاريخ طبرى ) ، جامع البيان فى تفسير القرآن ( تفسير طبرى ) در 30 جزء ، اختلاف الفقهاء ، المسترشد فى علوم الدين . ابن اثير در بارهء او مىگويد : ابو جعفر در احكام دين مجتهد بود و از كسى تقليد نمىكرد . ( الاعلام ، 6 / 69 ، تذكرة الحفاظ ، 2 / 351 ، الوفيات ، 1 / 456 ، طبقات السبكى ، 2 / 135 - 140 ، مفتاح السعادة ، 1 / 205 و\r\n","description":"","footnote":"","page_name":" 94 ","page_number":98},
  {"content":"\r\n415 و 2 / 176 ، البداية و النهاية ، 11 / 145 ، غاية النهاية ، 2 / 106 ، ميزان الاعتدال ، 3 / 35 ، تاريخ بغداد ، 2 / 162 )\r\n\r\n4 - 2 دورهء چهارم :\r\nدورهء توقف اجتهاد و گزينش مذاهب ( اين دوره از نيمهء قرن چهارم آغاز مىشود و تا سقوط خلافت عباسيان ، عصر قيام بر مذاهب و شيوع مناظره و جدل ، ادامه مىيابد . ) - 4 - 2 اين دوره از اواخر قرن چهارم تا سقوط عباسيان ادامه داشت و در همين دوره امپراطورى بزرگ اسلام تجزيه شد و روابط بين اجزا قطع گرديد ، در مغرب در شهر أندلس عبد الرّحمن ناصر در شهرى كه نزديك تونس به نام مهديّه بنا شده بود عبيد الله مهدى فاطمى ، مؤسس دولت فاطمى ، و در مصر إخشيد ، در موصل و حلب بنى حمدان ، در يمن شيعهء زيدى ، در بغداد دولت ديلم ( آل بويه ) و بالاخره در مشرق دولت سامانى حكومت داشتند و براى بنى العبّاس جز اسم ، چيزى باقى نمانده بود ، بعد از اين سلجوقيان بر مشرق مسلط شدند و دولت آل بويه را از بغداد بر انداختند و خود به جاى ايشان نشستند و تنها به نام ، خلافت بنى العبّاس را پذيرفتند ، بعد از آن بتدريج دولت سلجوقيان گسترش يافت و در ملك شام با فاطميان درگير شدند ، بالاخره در تمام جهان اسلام جز مصر صاحب نفوذ شدند . بعد از آن در مورد شهرهاى مغرب و بلاد شام بين زمام داران مصر و سلجوقيان اختلاف به وجود آمد و همچنين امر موجب نزاع و ضعف طرفين گرديد و در نتيجه سبب جنبش صليبيان شد كه در اواخر قرن پنجم قيام كردند و بر بيت المقدس تسلط يافتند و رفته رفته بر آن بسنده نكردند و با به وجود آوردن جنگهاى متعدد خواستند بر مناطق ديگرى دست يابند . چيزى نگذشت كه سلجوقيان تار و مار شدند و اتابكان روى كار آمدند و در شرق و غرب ريشه دواندند تا اين كه از اعقاب آنان شخصى به نام محمود نور الدين ، فاطميان را بر انداخت و باز عباسيان به مصر بازگشتند . سپس قيام دولت صلاح الدين ايوبى ، يكى از اميران محمود نور الدين ، به وقوع پيوست .\r\nاواخر قرن ششم در منتهى اليه مشرق ، خوارزم شاه قيام كرد و تدريجا عظمت يافت و نزديك بود به بغداد برسد ، اوائل قرن هفتم تركان مغولى به رهبرى چنگيز خان مانند سيل هجوم كردند و چنگيز قبل از مرگش كشور را ، از سواحل چين تا سواحل درياى روم بين فرزندان خود تقسيم كرد . ديرى نپاييد كه هلاكو ، نوهء چنگيز خان ، رهبر\r\n","description":"","footnote":"","page_name":" 95 ","page_number":99},
  {"content":"\r\nلشكريان او در بغداد ، آخرين خليفهء عباسى را به قتل رساند و بغداد پس از ويرانى پايتخت حكومت آنان گرديد .\r\nدر اين دوره به موازات ضعف سياسى جهان اسلام از نظر علمى ( اجتهاد ) هم دچار ضعف شده بود ، دانشمندانى بزرگ به عرصهء وجود پا نهادند كه بدون شكّ روح اجتهاد در آنان ضعيف شده بود و در عين حال دورهء خاصى را براى حقوق و احكام اسلامى گشودند كه به نوبهء خود داراى امتيازات خاصى است :\r\n\r\nامتيازات دورهء چهارم\r\n2 - 4 - 2 امتياز اول .\r\nيكى از ويژگيهاى اين دوره گرايش فقها به تقليد از فقهاى گذشته بود به طورى كه هر دانشمندى پيرو يكى از مجتهدان عصر سابق مىشد و تنها به شرح ، تفسير ، جمع و يا تأليف آراء وى مىپرداخت : اين پيروى به حدّى رسيد كه يكى از پيشوايان اين دوره ، به نام ابو الحسن كرخى از فقهاى حنفى ، مىگفت : هر آيه و حديثى كه بر خلاف نظر اصحاب ما باشد مؤوّل يا منسوخ است .\r\nاين دانشمندان و لو از لحاظ سعهء علم و احاطه به اصول و طرق استنباط چه بسا از دانشمندان متقدّم كمتر نبودند ليكن آزادى علمى اسلاف خود را از دست داده بودند و هر كدام مذهب معيّنى را برگزيدند و هر گز به خود اجازهء تصرّف در آن نمىدادند . علت اين تقليد را بايد در امور ذيل جستجو كرد :\r\n1 . شايد يكى از بزرگترين علل اين گرايش به تقليد توفيق پيشوايان مذاهب دورهء گذشته در تربيت شاگردان نيرومند ، برجسته و با موفقيّت ممتاز در جامعه بود ، كه اين شاگردان هم توانستند به خوبى ديدگاههاى فقهى و طرق استنباط استادان خود را فرا گيرند و هم امكان يافتند از راه تعليم و تربيت شاگردان ممتاز و برجسته و نيز تدوين و تأليف ، آراء فقهى و شيوه هاى استنباطى آنان را بين مسلمين بگسترانند ، به طورى كه اين آراء به عنوان احكام و مقررات اسلامى تلقى شود و حتى حكَّام و زمام داران را ياراى اين نباشد كه كسى جز اين افراد و يا برگزيدگان آنان را به كرسى قضاء بنشانند .\r\nاين امر سبب شد كه هيچ كس و لو در مرتبهء بالايى از علم هم قرار داشته باشد به خود اين اجازه را ندهد كه مذهب جديدى ابداع كند و يا طريقهء نوينى در استنباط پديد آورد ، چرا كه در اين صورت چه بسا خارج بر جماعت و حكومت اسلامى محسوب گردد .\r\nاز اين رو كسى به ابداع و طريقهء جديد رغبت نمىكرد و همه به تقليد روى مىآوردند .\r\n","description":"","footnote":"","page_name":" 96 ","page_number":100},
  {"content":"\r\n2 . بديهى است حكم قضايى مانند فتوا نيست كه هر كس بتواند صرفا با توجه به كتاب و سنّت و ساير ادلَّه نظر خود را در حكم مسأله ابراز دارد ، بلكه به برنامه اى خاصّ ، مدوّن و منضبط نياز دارد ، چنانچه ضابطه اى نداشته باشد چه بسا تبعات سوء و عواقب ناگوار و غير قابل تحمّلى در بر خواهد داشت ، از اين روى از همان آغاز ، ضرورت ايجاد نظم در اين زمينه احساس مىشد ، ليكن در ادوار اوليه چندان در اين باره تقيّدى در كار نبود ، اما در ادوار بعد كه اين تقيّد بيشتر شد ، زمام داران كوشش مىكردند كه با كمك فقيهان از ميان عالمان به كتاب و سنّت و ساير منابع احكام كسانى را براى منصب قضاء برگزينند كه بهتر بتوانند احكام را از منابع استنباط كنند و در ميان طرفين دعوى پياده كنند ، بديهى است براى جلوگيرى از ناهماهنگى و تشتّت لازم بود چهار چوب و الگويى وجود داشته باشد كه قضات از اعمال نظر و سليقه شخصى ، پيمودن راه افراط و تفريط ، و هوى و هوس پرهيز كنند تا در احكام قضايى ناهمگونى و عدم تجانس پديد نيايد و اركان قضاء مختل نگردد ، و اين چهار چوب و الگو جز فقه كامل و منسجم مذاهب نمىتواند باشد ، از اين روى مهدى و رشيد فقه عراقيان را مبناى قضاء قرار دادند و تا زمان طولانى امر به همين منوال باقى ماند ، در اندلس و مغرب مذهب مالك مورد قبول حكومت قرار گرفت و در شام زمانى مذهب شافعى رسميت يافت ، و همين امر سبب شد كه فقها و دانشمندان تنها به مطالعه و تحقيق و بحث و تدريس همين مذاهب بسنده كردند و به خود اجازه استقلال ندادند .\r\n3 . تدوين مذاهب به وسيلهء مدوّنين مورد وثوق جوامع اسلامى سبب شد براى حل مسائل و مشكلات عملى جامعه مجموعه هاى بزرگ و سودمندى پديد آيد كه بىشك سرمايه هاى بس عظيمى هستند ، براى ارائه راه حلهاى حقوقى در همه ادوار و همين امر موجب اعجاب متأخران و مانع اجتهاد و تحقيق جديد آنان گرديد .\r\n4 . چه بسا تعصّبات شديد مذهبى پس از قرن سوم كه همه در اطراف مذاهب و بالمآل مذاهب فقهى بود اين تصور را به وجود آورد كه راه حلّ مسائل را تنها بايد از راه همين مذاهب بررسى كرد و راه حلّ ديگرى در اين باره وجود نخواهد داشت .\r\nاين اسباب و نظير اينها سبب شد كه دانشمندان تنها به مراجعه به اقوال سابقين اكتفا كنند و خود در مقام استنباط برنيايند . در عين حال در اين دوره به كلَّى باب اجتهاد سدّ نشد و فقها در مقام بيان علل استنباطات گذشتگان برآمدند و از اين رو آنان را علماى تخريج يعنى تخريج مناط ناميدند ، مثلا اگر پيشوايان از نصوص ، علَّت حكمى را\r\n","description":"","footnote":"","page_name":" 97 ","page_number":101},
  {"content":"\r\nبه دست مىآوردند و أحيانا غير منصوص را بر منصوص قياس مىكردند اين دانشمندان از احكامى كه آنان فتوى داده بودند تخريج مناط مىكردند و أحيانا مسائل مستحدث را بر آن قياس مىكردند و علاوه بر آن در مسائلى كه پيشوايان واقعا دو رأى داشتند و يا از آنان دو رأى يا بيشتر نقل شده بود يكى را بر ديگرى از لحاظ روايت يا درايت ترجيح مىدادند . ضمنا در اين دوره همهء مذاهب انديشه بستن باب اجتهاد را به يك اندازه در سر نداشتند ، اگر انديشه در بين حنفيان و شافعيان رواج پيدا كرده بود در مذهب مالكى هنوز چنين شيوعى به چشم نمىخورد و مذهب حنبلى به كلَّى با آن مخالف بود و مذاهب ديگر چون شيعه ، خوارج و ظاهريّه درست از همين ازمنه باب اجتهاد را بر خود گشودند . « 1 »\r\nامتياز دوم .\r\nويژگى ديگر اين دوره شيوع مناظره و جدل در مسائل فقهى بود اين مناظرات كه از دورهء پيش ، بلكه قبل از آن ، آغاز شده بود و بيشتر بين شافعى و محمّد بن الحسن ، شاگرد ابو حنيفه ، انجام مىشد در اين دوره رواج يافت به طورى كه براى مناظره مجالسى تشكيل مىدادند و بعضى اوقات اين مجالس در مقابل وزرا و بزرگان تشكيل مىشد « 2 » و كتابهايى هم در شرح اين مناظرات تأليف شده است كه به نام علم ادب بحث معروف شده‌اند . اين مناظره ها در آغاز به مسائل كلامى اختصاص داشت و تدريجا به گونه اى شيوع پيدا كرد كه به خونريزى و تخريب بلاد هم منتهى شد ولى بعدا در اثر كردار سوء أمرا ، به مسائل فقهى ، مخصوصا موارد اختلاف بين ابو حنيفه و شافعى ، كشانده شد . « 3 »\r\nامتياز سوم .\r\nهمان طورى كه بيان شد در اين دوره تعصّبات مذهبى شدّت گرفت و اين مىتواند سومين امتياز اين دوره به حساب آيد .\r\nامتياز چهارم .\r\nچهارمين امتياز اين دوره افزوده شدن مذهب اسماعيلى بر مذاهب شيعه بود .\r\n\r\nكتابهاى مهم در دورهء چهارم\r\n3 - 4 - 2 در اين دوره از علماى مذاهب اهل سنّت آثارى باقى مانده است كه به نام برخى از آنها اشاره مىشود :\r\n\r\n","description":"","footnote":"\r\n« 1 » . رك . تاريخ المذاهب الاسلامية ، 87 - 88 و 121 - 126 .\r\n« 2 » . تاريخ التشريع الاسلامى ، 287 به نقل از طبقات الشافعية ، ترجمهء حال شيخ ابو اسحاق شيرازى .\r\n« 3 » . همان ، 287 - 292 .\r\n","page_name":" 98 ","page_number":102},
  {"content":"\r\n1 . مختصر و شرح جامع كبير و صغير محمد بن الحسن شيبانى ، از عبيد الله بن حسن كرخى ، 2 . شرح مختصر كرخى ، از احمد بن على رازى جصّاص ، 3 . نوازل عيون و فتاوى ، از نصر بن محمد سمرقندى مشهور به امام الهدى ، 4 . خزانة الاكمل ، از يوسف بن محمد جرجانى ، 5 . مختصر و شرح مختصر كرخى ، از احمد بن محمد قدورى بغدادى ، 6 . كتاب الأسرار ، از عبد الله بن عمر دبوسى سمرقندى ، 7 . مختصر ، تجنيس و مبسوط ، از ابو بكر خواهر زاده محمد بن حسين بخارى ، 8 . مبسوط ، از شمس الأئمّة عبد العزيز بن احمد حلوانى بخارى ، 9 . مبسوط ، از على بن محمد بزدوى ، 10 . خلاصة الفتاوى ، از طاهر بن احمد بن عبد الرشيد بخارى ، 11 . فتاوى ولواجيّه ، از ظهير الدين عبد الرشيد بن ابى حنيفه ولواجى ، 12 . بدائع الصنائع ، از ابو بكر بن مسعود بن احمد كاسانى ، 13 . فتاوى ، واقعات ، امالى ، از فخر الدين حسن بن منصور اوزجندى فرغانى ، 14 . هدايه ، منتقى ، فرائض ، از على بن أبى بكر بن عبد الجليل فرغانى مرغينانى ، 15 . منتخبه ، وثائق ، از محمد بن يحيى بن عمر بن لبابه أندلسى ، 16 . احكام ، اصول ، از بكر بن علاء قشيرى ، 17 . اختلاف و اتفاق در مذهب مالك ، از محمد بن حارث بن اسد خشنى ، 18 . استيعاب ، از ابو بكر محمد بن عبد الله معيطى أندلسى ، 19 . كافى در فقه ، از يوسف بن عمر بن عبد البرّ ، 20 . نوادر و زيادات بر مدوّنه ، مختصر مدوّنه ، از ابو محمد عبد الله بن أبى زيد نفزى قيروانى ، 21 . اختصار مدوّنه ( تهذيب و تمهيد ) ، از ابو سعيد خلف بن ابى القاسم أزدى ، 22 . شرح مذهب مالك ، احتجاج و ردّ بر مخالفان مالك ، از ابو بكر محمد بن عبد الله أبهرى ، 23 . آثار متعددى در فقه مالكى ، از اليبرى ، معافرى ، عبد الوهاب بن نصر بغدادى ، لبيدى ، صقلى و مازرى صقلى ، 24 . بيان ، تحصيل و مقدمات ، از محمد بن احمد بن محمد بن رشد قرطبى ،\r\n","description":"","footnote":"","page_name":" 99 ","page_number":103},
  {"content":"\r\n25 . استيفاء ، منتقى ، سراج و مسائل خلاف ، از سليمان بن خلف باجى ، 26 . تبصره ( تعليقه بر مدوّنه ) ، از على بن محمد ربعى لخمى قيروانى ، 27 . احكام القرآن ، مسالك و محصول ، از ابن عربى معاجرى اشبيلى ، 28 . إكمال المعلم ، شفا و مشارق الأنوار ، از يحصبى ، 29 . عوفيه ( شرح تهذيب ) ، از مكى عوفى ، 30 . بداية المجتهد و نهاية المقتصد ، از ابن رشد حفيد ، 31 . الجواهر الثمينه ، از عبد الله بن نجم بن شاس جذامى سعدى ، 32 . شرح مزنى ، از ابراهيم بن احمد مروزى ، 33 . حاوى ، عمده ، هدايه ، محمد بن سعيد خوارزمى ، 34 . احكام ، اسماء و صفات ، از صبغى نيشابورى ، 35 . شرح مختصر ، از ابن ابى هريرة ، 36 . جامع در اصول و فروع و شرح مختصر ، از احمد بن بشر مروزى ، 37 . اصول فقه و شرح رساله ، از قفّال كبير شاشى ، 38 . إفصاح ، كفايه و قياس ، از صيمرى ، 39 . شرح مختصر و تلخيص ، از سنجى ، 40 . تعليقه بر شرح مزنى ، از اسفرايينى ، 41 . مجموع ، مقنع و لباب ، از ابن محاملى ، 42 . كتابهايى در خلاف ، مذهب و جدل ، از طاهر بن عبد الله طبرى ، 43 . حاوى ، اقناع و احكام سلطانيه ، از ماوردى ، 44 . زيادات ، مبسوط ، هادى و ادب قضات ، از هروى عبادى ، 45 . تنبيه ، مهذّب ، نكت ، از ابراهيم بن على فيروزآبادى ، 46 . شامل ، كامل ، عدة العالم و طريق سالم ، از ابن صباغ ، 47 . تتمه و مختصرى در فرائض و كتاب خلاف ، از عبد الرحمن بن مأمون متولى ، 48 . نهاية ، برهان ، از ابو المعالي عبد الملك بن عبد الله جوينى امام الحرمين ، 49 . بحر ، از ابو المحاسن عبد الواحد بن اسماعيل رويانى ، 50 . بسيط ، وسيط ، وجيز ، خلاصه ، مستصفى و احياء العلوم ، از حجة الاسلام محمد غزالى ، 51 . صفوة المذهب ، انتصار ، مرشد ، ذريعه ، از ابن عصرون ،\r\n","description":"","footnote":"","page_name":" 100 ","page_number":104},
  {"content":"\r\n52 . شرح كبير وجيز ( فتح العزيز ) ، از رافعى ، 53 . روضه ( مختصر شرح كبير رافعى ) و منهاج ، از محيى الدين ابو زكريا يحيى بن شرف بن مرّى نووى ، 54 . احكام سلطانيه ، از أبى يعلى ، 55 . المغنى ، از ابن قدامه حنبلى ، 56 . المحرر فى الفقه على مذهب الامام احمد بن حنبل ، از ابن تيميّه ( ابو البركات ) ، 57 . المذهب الاحمد فى مذهب احمد ، از ابن جوزى .\r\n\r\nفقهاى دورهء چهارم\r\n4 - 4 - 2 در حقيقت فقهاى اين دوره را بايد مكمل مذاهب پيشوايان مذهبى آنان دانست : گاهى برخى از روايات مختلفهء منقول از آنان را بر بعض ديگر ترجيح داده‌اند ، گاهى علل احكام را به دست آورده و احكام غير منصوص را بر منصوص قياس كرده‌اند . در هر حال در اينجا به دليل كثرت فقهاى اين دوره و رعايت اختصار به ذكر تعدادى از مشاهير فقيهان بسنده مىكنيم :\r\nاز حنفيان :\r\nعبيد الله بن حسن كرخى ( 340 ه ) ،\r\nابو الحسن ، صاحب مختصر و شرح جامع كبير و صغير محمد بن حسن شيبانى . ( الاعلام ، 4 / 193 ، الفوائد البهية ، 107 ، المكتبة الأزهرية ، 2 / 45 )\r\nاحمد بن على رازى جصّاص ( 370 ه ) .\r\nابو بكر ، شاگرد كرخى و شارح مختصر او و صاحب برخى از كتب ديگر ( الاعلام ، 1 / 171 ، الجواهر المضيئة ، 1 / 84 )\r\nنصر بن محمد سمرقندى ( 373 ه ) ،\r\nابو الليث مشهور به امام الهدى ، شاگرد هندوانىّ ، صاحب نوازل ، عيون ، فتاوى و جز اينها . ( الاعلام ، 8 / 27 ، الجواهر المضيئة ، 2 / 196 )\r\nيوسف بن محمد جرجانى ( 398 ه ) ،\r\nابو عبد الله ، شاگرد كرخى ، صاحب خزانة الاكمل در 6 جلد و كتب ديگر .\r\nاحمد بن محمد قدورى بغدادى ( 428 ه ) ،\r\nابو الحسن ، صاحب مختصر و شرح مختصر كرخى و كتب ديگر . ( الاعلام ، 1 / 212 ، وفيات الاعيان ، 1 / 21 ، الجواهر المضيئة ، 1 / 93 ، النجوم الزاهرة ، 5 / 24 )\r\n","description":"","footnote":"","page_name":" 101 ","page_number":105},
  {"content":"\r\nعبد الله بن عمر دبوسى سمرقندى ( 430 ه ) ،\r\nابو زيد ، واضع علم خلاف ، صاحب كتب متعدد كه بهترين آنها كتاب أسرار است . ( الاعلام ، 4 / 109 ، وفيات الاعيان ، 1 / 253 ، اللباب ، 1 / 410 ، شذرات الذهب ، 4 / 245 )\r\nحسين بن على صيمرى ( 436 ه ) .\r\nابو عبد الله . ( الاعلام ، 2 / 245 ، الفوائد البهية ، 67 ، الجواهر المضيئة ، 1 / 214 )\r\nمحمد بن حسين بخارى ( 483 ه ) .\r\nابو بكر خواهر زاده ، صاحب مختصر ، تجنيس و مبسوط . ( الاعلام ، 6 / 100 ، الجواهر المضيئة ، 2 / 49 ، اللباب ، 1 / 392 )\r\nعبد العزيز بن احمد حلوانى بخارى ( 448 ه ) ،\r\nشمس الأئمّة صاحب مبسوط .\r\n( الاعلام ، 4 / 13 ، الفوائد البهية ، 95 ، الجواهر المضيئة ، 1 / 318 )\r\nمحمد بن أحمد سرخسى ( 482 ه ) ،\r\nشمس الأئمة شاگرد حلوانى ، املا كنندهء كتاب مبسوط در 15 جلد در زندان و نيز داراى چند كتاب ديگر . ( الاعلام ، 5 / 315 ، الفوائد البهية ، 158 ، الجواهر المضيئة ، 2 / 28 )\r\nمحمد بن على دامغانى ( 478 ه ) ،\r\nأبو عبد الله ، شاگرد صيمرى و قدورى . ( الاعلام ، 6 / 286 ، الجواهر المضيئة ، 2 / 96 )\r\nعلى بن محمد بزدوى ( 483 ه ) ،\r\nصاحب مبسوط در يازده مجلَّد و كتب متعدد ، از جمله اصول . ( الاعلام ، 4 / 328 ، الفوائد البهية ، 124 ، مفتاح السعادة ، 2 / 54 )\r\nابراهيم بن اسماعيل صفّار ( 574 ه ) ،\r\nابو اسحاق . ( الاعلام ، 1 / 32 ، الفوائد البهية ، 7 ، الازهرية ، 3 / 128 )\r\nطاهر بن احمد بن عبد الرشيد بخارى ( 542 ه ) ،\r\nصاحب خلاصة الفتاوى و كتابهاى ديگر . ( الاعلام ، 3 / 220 ، الفوائد البهية ، 84 ، الجواهر المضيئة ، 1 / 265 )\r\nعبد الرشيد بن أبى حنيفه ولوالجى ( 540 ه ) ،\r\nظهير الدين ، صاحب فتاوى ولوالجيّه .\r\n( الاعلام ، 3 / 353 ، الفوائد البهية ، 94 ، الجواهر المضيئة ، 1 / 313 )\r\nابو بكر بن مسعود بن احمد كاسانى ( 587 ه ) ،\r\nمؤلف كتاب بدائع الصنائع و غيره .\r\n( الاعلام ، 2 / 70 ، الجواهر المضيئة ، 2 / 244 ، أعلام النبلاء ، 4 / 305 )\r\nحسن بن منصور أوزجندى فرغانى ( 592 ه ) ،\r\nفخر الدين ، معروف به قاضى خان ، صاحب تصنيفات و تأليفات عديده ، از جمله : فتاوى ، واقعات ، امالى . ( الاعلام ، 2 / 224 ، الفوائد البهية ، 64 ، الجواهر المضيئة ، 1 / 205 ) .\r\nعلى بن أبى بكر بن عبد الجليل فرغانى مرغينانى ( 593 ه ) ،\r\nصاحب هداية ، منتقى ، فرائض و غيرها . ( الاعلام ، 4 / 266 ، الفوائد البهية ، 141 ، الجواهر المضيئة ، 1 / 383 )\r\n","description":"","footnote":"","page_name":" 102 ","page_number":106},
  {"content":"\r\nاز مالكيان :\r\nمحمد بن يحيى بن عمر بن لبابه أندلسى ( 330 ه ) ،\r\nصاحب تأليفات متعدد ، از جمله :\r\nمنتخبه ، وثائق . ( الاعلام ، 7 / 136 ، بغية الملتمس ، 134 ، جذوة المقتبس ، 91 ، الديباج المذهب ، 251 )\r\nبكر بن محمد بن علاء قشيرى ( 344 ه ) ،\r\nصاحب كتابهايى از جمله : احكام ، اصول .\r\n( الاعلام ، 2 / 69 ، العبر ، 2 / 263 )\r\nمحمد بن القاسم عنسى ( 355 ه ) ،\r\nابو اسحاق ، معروف به ابن قرظى ، صاحب تأليفات بسيار . ( الاعلام ، 6 / 335 ، الديباج المذهب ، 248 )\r\nمحمد بن حارث بن اسد خشنى ( 361 ه ) ،\r\nصاحب تأليفاتى ، از جمله : اختلاف و اتفاق در مذهب مالك . ( الاعلام ، 6 / 75 ، ارشاد الأريب ، 6 / 472 ، جذوة المقتبس ، 49 ، بغية الملتمس ، 61 ، تاريخ الأندلس ابن فرضى ، 1 / 404 )\r\nخلف بن ابى القاسم أزدى ( 372 ه ) ،\r\nابو سعيد ، معروف به ابن براذعى ، صاحب تأليفاتى ، از جمله اختصار مدوّنه به نام تهذيب و تمهيد . ( الاعلام ، 2 / 311 ، معالم الايمان ، 3 / 184 ، الديباج ، 112 )\r\nمحمد بن عبد الله أبهرى ( 375 ه )\r\nابو بكر ، صاحب تصنيفاتى در شرح مذهب مالك ، احتجاج و ردّ مخالفان مالك و غيرها . ( الاعلام ، 6 / 225 ، تاريخ بغداد ، 5 / 462 ، الوافى بالوفيات ، 3 / 308 )\r\nمحمد بن عبد الله ( 399 ه ) ،\r\nابو عبد الله ، معروف به ابن أبى زمنين البيرى ، صاحب تأليفاتى در اطراف مدوّنه و احكام و غيرها . ( الاعلام ، 6 / 227 ، تاريخ علماء الأندلس ابن فرضى ، 2 / 80 ، الديباج المذهب ، 269 )\r\nعلى بن محمد بن خلف معافرى ( 403 ه )\r\nابو الحسن ، صاحب تأليفات سودمند در فقه و احكام و غيرها . ( الاعلام ، 4 / 326 ، معالم الايمان ، 3 / 168 ، وفيات الاعيان ، 3391 )\r\nقاضى عبد الوهاب بن على بن نصر بغدادى ( 422 ه ) ،\r\nصاحب تأليفات بسيار در فقه و احكام و غيرها . ( الاعلام ، 4 / 184 ، فوات الوفيات ، 2 / 21 ، البداية و النهاية ، 12 / 32 ، الشذرات ، 3 / 223 )\r\nعبد الرحمن بن محمد حضرمى ( 440 ه ) ،\r\nابو القاسم ، معروف به لبيدى ، داراى كتابى بزرگ در مسائل مدوّنه و غيره . ( الاعلام ، 3 / 326 ، الديباج ، 152 ، اللباب ، 3 / 66 )\r\nسليمان بن خلف باجى ( 474 ه ) ،\r\nابو الوليد ، صاحب استيفاء ، منتقى ، سراج و مسائل\r\n","description":"","footnote":"","page_name":" 103 ","page_number":107},
  {"content":"\r\nخلاف و غيرها . ( الاعلام ، 5 / 12 ، الديباج المذهب ، 120 ، الوفيات ، 5 / 215 )\r\nعلى بن محمد ربعى لخمى قيروانى ( 498 ه ) ،\r\nابو الحسن ، داراى تعليق بر مدوّنه ، به نام تبصره . ( الاعلام ، 4 / 328 ، معالم الايمان ، 3 / 246 ، الديباج المذهب ، 203 )\r\nمحمد بن احمد بن رشد قرطبى ( 520 ه ) ،\r\nابو الوليد ، داراى تأليفات متعدد ، از جمله :\r\nبيان تحصيل و مقدمات . ( الاعلام ، 5 / 316 ، قضاة الاندلس ، 98 ، الديباج ، 278 )\r\nمحمد بن على بن عمر تميمى مازرى صقلى ( 536 ه ) ،\r\nابو عبد الله ، صاحب كتابهايى در فقه ، اصول و غيرها . ( الاعلام ، 6 / 277 ، وفيات الاعيان ، 1 / 486 ، المكتبة الازهرية ، 1 / 569 )\r\nمحمد بن عبد الله ،\r\nمعروف به ابن معافرى اشبيلى ( 543 ه ) ، ابو بكر ، صاحب احكام القرآن مسالك و محصول ، ( الاعلام ، 6 / 230 ، وفيات الاعيان ، 1 / 489 ، الديباج المذهب ، 281 )\r\nعياض بن موسى يحصبى سبتى ( 541 ه )\r\nقاضى ابو الفضل ، صاحب اكمال المعلم ، شفاء و مشارق الأنوار و غير آنها . ( الاعلام ، 5 / 99 ، وفيات الاعيان ، 1 / 392 ، قضاة الاندلس ، 101 )\r\nمحمد بن احمد بن محمد . . بن رشد ، حفيد ( 595 ه ) ،\r\nصاحب بداية المجتهد و نهاية المقتصد . ( الاعلام ، 5 / 318 ، قضاة الاندلس ، 111 ، طبقات الاطباء ، 2 / 75 ، شذرات الذهب ، 4 / 320 )\r\nعبد الله بن نجم بن شاس جذامى سعدى ( 610 ه ) ،\r\nابو محمد ، داراى كتابى به نام الجواهر الثمينة . ( الاعلام ، 4 / 142 ، وفيات الاعيان ، 1 / 257 ، الذخيرة السنية ، 56 )\r\nاز شافعيه :\r\nابراهيم بن احمد مروزى ( 340 ه ) ،\r\nابو اسحاق ، صاحب تصنيفات بسيار از جمله : شرح مزنى . ( الاعلام ، 1 / 28 ، وفيات الاعيان ، 1 / 4 ، شذرات الذهب ، 2 / 355 )\r\nاحمد بن اسحاق صبغى نيشابورى ( 342 ه ) ،\r\nابو بكر ، مصنف كتاب احكام ، اسماء و صفات و غيرها . ( الاعلام ، 1 / 95 ، النجوم الزاهرة ، 3 / 310 ، طبقات سبكى ، 2 / 81 )\r\nعتبة بن عبيد الله بن موسى قاضى ( 350 ه ) ،\r\nابو السائب ، يكى از علماء شافعيه .\r\n( الاعلام ، 4 / 201 ، طبقات سبكى ، 2 / 244 ، شذرات الذهب ، 3 / 5 )\r\nاحمد بن بشر مروزى ( 362 ه ) ،\r\nقاضى ابو حامد ، مصنف كتاب جامع در اصول و فروع\r\n","description":"","footnote":"","page_name":" 104 ","page_number":108},
  {"content":"\r\nو شرح مختصر . ( الاعلام ، 1 / 104 ، طبقات الشافعية ، 2 / 82 ، شذرات الذهب ، 3 / 40 )\r\nمحمد بن على بن اسماعيل ( 365 ه ) ،\r\nمعروف به قفّال كبيرشاشى ، صاحب كتاب اصول فقه و شرح رساله . ( الاعلام ، 6 / 274 ، وفيات الاعيان ، 1 / 458 ، طبقات سبكى ، 2 / 176 ، مفتاح السعادة ، 1 / 252 )\r\nمحمد بن سليمان صعلوكى ( 361 ه ) ،\r\nابو سهل ، مدرّس و مفتى در شهر نيشاپور .\r\n( الاعلام ، 6 / 149 ، طبقات شافعيه ، 2 / 161 - 164 ، الوافى بالوفيات ، 3 / 124 )\r\nحسين بن شعيب سنجى ( 427 ه ) ،\r\nابو على ، اولين كسى كه بين طريقهء عراق و خراسان جمع كرد ، شارح مختصر و تلخيص . ( الاعلام ، 2 / 239 ، وفيات الاعيان ، 1 / 145 ، طبقات المصنف ، 48 )\r\nاحمد بن محمد اسفرايينى ( 408 ه ) ،\r\nابو حامد ، استاد طريقهء عراق ، نزد داركى فقه آموخت ، تعليقاتى بر شرح مزنى دارد . ( الاعلام ، 1 / 211 ، طبقات شافعيه ، 3 / 24 ، البداية و النهاية ، 12 / 2 )\r\nاحمد بن محمد ضبى ( 415 ه ) ،\r\nابو الحسن ، معروف به ابن محاملى ، مصنف مجموع ، مقنع ، لباب و غيرها . ( الاعلام ، 1 / 211 ، طبقات سبكى ، 3 / 20 ، ابن خلكان ، 1 / 20 )\r\nعبد الله بن احمد قفّال صغير ( 417 ه ) ،\r\nاز بزرگان فقهاى خراسان ، داراى موقعيتى است نظير ابى حامد اسفرايينى . ( الاعلام ، 4 / 66 ، وفيات الاعيان ، 1 / 252 ، مفتاح السعادة ، 2 / 183 )\r\nطاهر بن عبد الله طبرى ( 450 ه ) ،\r\nابو الطيب ، رياست علمى بغداد به او رسيد و داراى كتبى است در خلاف ، مذهب و جدل . ( الاعلام ، 3 / 223 ، الوفيات ، 1 / 233 ، طبقات شافعيه ، 3 / 176 - 197 )\r\nعلى بن محمد ماوردى ( 450 ه ) ،\r\nابو الحسن ، صاحب حاوى ، اقناع ، الاحكام السلطانيه و غير آنها . ( الاعلام ، 4 / 327 ، طبقات سبكى ، 3 / 303 ، الوفيات ، 1 / 326 ، الشذرات ، 3 / 285 )\r\nمحمد بن احمد هروى عبادى ( 458 ه ) ،\r\nابو عاصم ، صاحب زيادات ، مبسوط ، هادى و آداب قضات ، ( الاعلام ، 5 / 314 ، وفيات الاعيان ، 1 / 463 ، طبقات المصنف ، 56 )\r\nعبد الرحمن بن محمد فورانى مروزى ( 461 ه ) ،\r\nابو القاسم ، صاحب ابانه و عمده و غير آنها . ( الاعلام ، 3 / 326 ، ابن خلكان ، 1 / 276 ، لسان الميزان ، 3 / 433 )\r\nقاضى حسين بن محمد مروروذى ( 462 ه ) ،\r\nابو عبد الله ، شاگرد قفال و امام الحرمين .\r\n","description":"","footnote":"","page_name":" 105 ","page_number":109},
  {"content":"\r\n( الاعلام ، 2 / 254 ، طبقات سبكى ، 3 / 155 )\r\nابراهيم بن على فيروزآبادى ( 462 ه ) ،\r\nابو اسحاق ، صاحب تنبيه ، مهذب در فقه و نكت در خلاف و غيرها . ( الاعلام ، 1 / 51 ، طبقات سبكى ، 3 / 88 ، وفيات الاعيان ، 1 / 4 )\r\nعبد السيّد بن محمد ( 477 ه ) ،\r\nابو نصر ، معروف به ابن صباغ ، صاحب شامل ، كامل ، عدة العالم ، طريق سالم و غيرها . ( الاعلام ، 4 / 10 ، وفيات الاعيان ، 1 / 303 ، طبقات شافعيه ، 3 / 230 )\r\nعبد الرحمن بن مأمون متولى ( 478 ه ) ،\r\nابو سعد ، صاحب تتمه و مختصر در فرائض و كتاب خلاف . ( الاعلام ، 3 / 323 ، وفيات الاعيان ، 1 / 277 )\r\nعبد الملك بن عبد الله جوينى ( 478 ه ) ،\r\nابو المعالي ، امام الحرمين ، صاحب نهايه در فقه و برهان در اصول فقه . ( الاعلام ، 4 / 160 ، وفيات الاعيان ، 1 / 287 ، طبقات سبكى ، 3 / 249 )\r\nعبد الواحد بن اسماعيل رويانى ( 505 ه ) ،\r\nابو المحاسن ، صاحب بحر ، ( الاعلام ، 4 / 175 ، وفيات الاعيان ، 1 / 297 )\r\nمحمد بن محمد بن محمد غزالى ( 505 ه ) ،\r\nحجة الاسلام ابو حامد ، صاحب بسيط ، وسيط ، وجيز ، خلاصه ، مستصفى و احياء العلوم . ( الاعلام ، 7 / 22 ، وفيات الاعيان ، 1 / 463 ، طبقات شافعيه ، 4 / 101 ، شذرات الذهب ، 4 / 10 )\r\nابراهيم بن منصور عراقى ( 596 ه ) ،\r\nابو اسحاق . ( الاعلام ، 1 / 74 ، ابن خلكان ، 1 / 5 )\r\nعبد الله بن محمد ،\r\nمعروف به ابن عصرون ( 585 ه ) ، ابو سعد ، صاحب صفوة المذهب ، انتصار ، مرشد ، ذريعه ، قاضى دمشق . ( الاعلام ، 4 / 124 ، وفيات الاعيان ، 1 / 255 ، طبقات سبكى ، 4 / 237 )\r\nعبد الكريم بن محمد قزوينى رافعى ( 623 ه ) ،\r\nابو القاسم ، صاحب شرح كبير وجيز به نام عزيز يا فتح العزيز . ( الاعلام ، 4 / 55 ، فوات الوفيات ، 2 / 3 ، طبقات شافعيه ، 5 / 119 )\r\nيحيى بن شرف بن مرّى نووى ( 676 ه ) ،\r\nمحيى الدين ، ابو زكريا ، صاحب كتاب روضه : مختصر شرح كبير رافعى و منهاج . ( الاعلام ، 8 / 149 ، طبقات شافعيه ، 5 / 165 ، النجوم الزاهرة ، 7 / 278 )\r\nاز حنابله :\r\nابن قدامه مقدسى ( 620 ه ) ،\r\nابو محمد ، موفق الدين ، عبد الله بن احمد بن محمد بن\r\n","description":"","footnote":"","page_name":" 106 ","page_number":110},
  {"content":"\r\nقدامه جمّاعيلى ، صاحب مغنى و مقنع و غيره . ( الاعلام ، 4 / 67 ، مختصر طبقات حنابله ، 45 ، البداية و النهاية ، 13 / 99 ، شذرات الذهب ، 5 / 88 )\r\nابن تيميّه حرّانى ( 622 ه ) ،\r\nمحمد بن خضر بن محمد . . حرّانى حنبلى . ( الاعلام ، 6 / 113 ، الوافى بالوفيات ، 3 / 37 ، ابن خلكان ، 1 / 518 )\r\nابن حاجب ، عثمان بن عمر ( 626 ه ) ،\r\nصاحب مختصر و غيره . ( الاعلام ، 4 / 211 ، وفيات الاعيان ، 1 / 314 ، غاية النهاية ، 1 / 508 )\r\nابن اثير جزرى ( 630 ه ) ،\r\nعز الدين ، على بن محمد ، صاحب كامل و غيره . ( الاعلام ، 4 / 331 ، وفيات الاعيان ، 1 / 347 ، طبقات سبكى ، 5 / 127 )\r\nعبد الرحمن بن نجم ، ناصح ( 634 ه ) ،\r\nابن الحنبلى . ( الاعلام ، 3 / 340 ، مرآة الزمان ، 7008 ، شذرات الذهب ، 5 / 164 )\r\nعبد الغنى بن عبد الواحد بن على جمّاعيلى ( 600 ه ) .\r\n( الاعلام ، 4 / 34 ، تذكرة الحفاظ ، 4 / 160 ، شذرات الذهب ، 4 / 345 )\r\nابن تيميه ( 652 ه )\r\nعبد السلام بن عبد الله ( جد شيخ الاسلام ابن تيميه ) . ( الاعلام ، 4 / 6 ، غاية النهاية ، 1 / 385 ، الفوات ، 1 / 274 )\r\nابن جوزى ( 656 ه ) ،\r\nيوسف بن عبد الرحمن ، صاحب معادن الإبريز فى تفسير الكتاب العزيز ، المذهب الاحمد فى مذهب احمد و الايضاح فى الجدل ، مقتول با سه فرزندش به دست تاتار . ( الاعلام ، 8 / 236 ، ذيل مرآة الزمان ، 1 / 332 ، ذيل طبقات حنابله ، 2 / 258 ، شذرات ، 5 / 286 )\r\nعبد العزيز بن عبد السلام ( 660 ه ) ،\r\nسلطان العلماء ، صاحب تأليفات بسيار . ( الاعلام ، 4 / 21 ، فوات الوفيات ، 1 / 287 ، طبقات سبكى ، 5 / 80 - 107 )\r\nابن قدامه ( 628 ه )\r\nعبد الرحمن بن محمد ، صاحب شافى ، شرح كبير مقنع . ( الاعلام ، 3 / 329 ، النجوم الزاهرة ، 7 / 358 ، فوات الوفيات ، 1 / 261 )\r\n\r\n5 - 2 دوره پنجم : عصر تقليد محض\r\n( از سقوط بغداد به دست هولاكو تا جنگ جهانى دوم ) 1 - 5 - 2 در اين عهد قبائل مختلف ترك بر قسمت عظيمى از بلاد اسلامى تسلَّط يافتند و بدون برخورد با مانع مهمى با موفقيت به راه خود ادامه مىدادند ، تنها در قسمت شامات ، مصريان در مقابل مهاجمان ايستادند و توفيق هم يافتند . ليكن چون اين قيام به قيادت مماليك بود و مماليك هم از عنصر ترك بودند مىتوان گفت : در آن اوان همهء مستوليان\r\n","description":"","footnote":"","page_name":" 107 ","page_number":111},
  {"content":"\r\nبر بلاد اسلامى از عنصر ترك بودند ، بجز بلاد مغرب كه از اين كليّت مستثنى بود .\r\nاين توضيح بجاست كه اين اتراك گر چه در آغاز مسلمان نبودند ليكن بتدريج همه اسلام را پذيرفتند .\r\nاوائل قرن هشتم به همّت يكى از سران بلند همت قبائل ترك به نام عثمان كجك در قسمت تركيهء آسيايى ، همان قسمت از آسياى ميانه كه پيوسته آل سلجوق در آن حكومتهاى كوچكى به وجود مىآوردند ، كشور بزرگى تشكيل داد كه بتدريج گسترش يافت و حتّى قسمت بزرگى از سرزمينهاى اروپايى را نيز فرا گرفت .\r\nاين حكومت در نيمهء قرن نهم شهر بزرگ قسطنطنيّه را گشود و پايتخت خود ساخت و چون بتدريج به كشورهاى بزرگ اسلامى از جمله مصر دست يافتند آخرين خليفهء عباسى را از ميان برداشتند و خود را به عنوان خليفه ملقّب ساختند . بالنتيجه مركز خلافت از مصر به قسطنطنيه انتقال يافت و معظم بلاد اسلامى در زير سيطرهء عثمانيان قرار گرفت ، تا اين كه در اوج عظمت اين حكومت چراغ اسلام پس از حدود هشت قرن در بلاد اندلس به كلى خاموش شد و در اوائل قرن سيزدهم هجرى كشور مصر هم با انتخاب محمد على پاشا به امارت ، عظمت ديرينه خود را باز يافت . همچنين بتدريج ساير سرزمينهاى اسلامى نيز آزاد شد .\r\n2 - 5 - 2 اجتهاد در اين دوره . در اين دوره اجتهاد به نهايت ضعف رسيد و تمام امتيازات مثبت دورهء قبل خود را از دست داد ، گوييا بتدريج اهل سنّت حق اجتهاد و اظهار نظر را از خود سلب كردند و حتّى به درك و فهم كتب گذشتگان - بويژه پيشوايان - وقعى نمىنهادند ، بين مردم و دانشمندان ، بين سرزمينهاى مختلف اسلامى پيوند مستحكمى وجود نداشت ، گر چه در نيمهء اول اين دوره در اين زمينه ها كتب وسيع و سودمندى تأليف شد . امّا صرفا گردآورى آراء و ديدگاههاى پيشوايان فقه بود ، حدّ اكثر ادلَّهء ديدگاهها هم به آن ضميمه مىشد ، از اجتهاد و تحقيق در آنها خبرى نبود ، احيانا به تلخيصات و اختصاراتى هم بر مىخوريم ، ليكن چه بسا اختصاراتى است مخلّ ، از تحقيق و تتبّع اثرى در آنها به چشم نمىخورد ( به كتابهاى كنز الدقائق عبد الله بن احمد نسفى ( 710 ه ) ، مختصر خليل بن اسحاق ( 776 ه ) و منهج الطلَّاب زكريّا بن محمد انصارى ( 926 ه ) رجوع شود ) ، اما در نيمهء دوم متأسفانه آثار اين چنينى هم وجود ندارد .\r\n\r\nامتيازات دورهء پنجم\r\n3 - 5 - 2 از آن چه تا كنون ذكر شد به دست آمد كه از امتيازات مثبت نبايد سخنى به ميان آيد ، اما\r\n","description":"","footnote":"","page_name":" 108 ","page_number":112},
  {"content":"\r\nامتيازات منفى به طور خلاصه عبارت است از :\r\nامتياز اول .\r\nبه نظر مىرسد كه در اين دوره پيروى و لا اقلّ وابستگى به پيشوايان مذاهب فقهى يك ضرورت مذهبى شده و حالت تقدّس و شعاريّت به خود گرفته است ، چنان كه اگر كسى به پيامبر اسلام صلَّى الله عليه و آله وابستگى نداشته باشد نمىتواند ادعاى اسلام كند ، همين طور كسى كه به پيشوايان مذاهب فقهى وابسته نباشد نمىتواند ادعاى سنى بودن داشته باشد ، لذا با اين كه برخى از بزرگان نيمهء اول اين دوره به طور قطع از برخى از پيشوايان مذاهب فقهى خود كمتر نبودند ، با اين حال به هيچ وجه حاضر نبودند وابستگى خود را به يكى از ائمهء فقه از دست بدهند . در ادامه اين بخش ( - 4 - 5 - 2 ) برخى از بزرگان نيمهء اول اين دوره را نام خواهيم برد و همين معنى معناى عدم استقلال و جايگيرى روح تقليد است در بين فقيهان اين دوره .\r\nامتياز دوم .\r\nامتياز ديگر اين است كه ارتباطات علمى دانشمندان با يكديگر ، خصوصا دانشمندان سرزمينهاى مختلف از ميان رفته بود حتّى مردم عادى هم چندان به رجوع به اهل علم احساس نياز نمىكردند .\r\nامتياز سوم .\r\nفقها به طور مستقيم از كتب پيشوايان ، خصوصا در صورتى كه پيشواى مذهبى خود آنان نبودند استفاده نمىكردند ، أحيانا به طور غير مستقيم اقوال آنان را از كتب ديگر پيروان اخذ مىكردند .\r\nامتياز چهارم .\r\nكتب تحقيقى بلكه حتّى تتبّعى تأليف نمىشد ، اگر أحيانا تأليفى صورت مىگرفت تلفيقى بود از كتب ديگران ، و چه بسا چنان كه اشاره شد اختصاراتى بود مخلّ از آن كتب . امتيازات ديگرى از اين دست را مىتوان بر اين امتيازات افزود .\r\n\r\nفقهاى دورهء پنجم\r\n4 - 5 - 2 در اين دوره اجتهاد به نهايت ضعف رسيد و بتدريج اهل سنّت حق اجتهاد و اظهار نظر را از خود سلب كردند . بنا بر اين در اين دوره با فقهايى نام آور برخورد نمىكنيم و از اجتهاد و تحقيق در اين عصر خبرى نيست و تنها با تلخيصات آثار گذشتگان مواجه مىشويم كه گاهى هم مخلّ بوده است . به هر حال در اينجا به معرفى برخى از علماى اين دوره اشاره مىكنيم :\r\nنسفى ( 710 ه ) ،\r\nعبد الله بن احمد بن محمود ، صاحب كنز الدقائق و غيره . ( الاعلام ، 4 / 67 ، الفوائد البهية ، 101 ، الجواهر المضيئة ، 1 / 270 )\r\n","description":"","footnote":"","page_name":" 109 ","page_number":113},
  {"content":"\r\nابن رفعه ( 710 ه ) ،\r\nاحمد بن محمد بن على أنصارى . ( الاعلام ، 1 / 222 ، طبقات الشافعية ، 5 / 177 ، ايضاح المكنون ، 1 / 158 )\r\nإسنوى ( 721 ه ) ،\r\nابراهيم بن هبة الله ، صاحب الوسيط و الوجيز در فقه ، ( الاعلام ، 1 / 78 ، طبقات الشافعية ، 6 / 83 ، بغية الوعاة ، 189 )\r\nابن تيمية ( 728 ه )\r\nشيخ الاسلام ، احمد بن عبد الحليم بن عبد السلام ، صاحب الفتاوى المصرية ، منهاج السنة ، مجموعهء رسائل و غيره . ( الاعلام ، 1 / 144 ، فوات الوفيات ، 1 / 35 - 45 ، البداية و النهاية ، 14 / 135 ، النجوم الزاهرة ، 9 / 271 )\r\nابن قيم جوزيّه ( 751 ه ) ،\r\nشمس الدين ابو عبد الله ، محمد بن ابى بكر بن قيم جوزيه ، شاگرد ابن تيميه ، صاحب اعلام الموقعين ، الطريق الحكمية ، شفاء العليل و غيره . ( الاعلام ، 6 / 56 ، بغية الوعاة ، 25 ، البداية و النهاية ، 14 / 234 ، شذرات الذهب ، 6 / 168 )\r\nسبكى ( 756 ه ) ،\r\nعلى بن عبد الكافي ، تقى الدين ، صاحب مختصر طبقات الفقهاء ، مجموعة فتاوى و غير اينها . ( الاعلام ، 4 / 302 ، طبقات الشافعية ، 6 / 146 - 226 ، غاية النهاية ، 1 / 55 ، حسن المحاضرة ، 1 / 177 )\r\nابن رجب حنبلى ( 795 ه ) ،\r\nعبد الرحمن بن احمد بغدادى دمشقى ، صاحب شرح جامع ترمذى ، شرح اربعين ، قواعد فقهية و غيره . ( الاعلام ، 3 / 295 ، شذرات الذهب ، 6 / 339 ، الفهرس التمهيدى ، 392 و 404 )\r\nسبكى ( 771 ه ) ،\r\nعبد الوهاب بن على بن عبد الكافي ، صاحب طبقات الشافعية الكبرى در 6 جلد ، الاشباه و النظائر و غيره . ( الاعلام ، 4 / 184 ، حسن المحاضرة ، 1 / 182 ، الدرر الكامنة ، 4 / 425 ، التيمورية ، 3 / 130 )\r\nإسنوى ( 772 ه ) ،\r\nعبد الرحيم بن الحسن ، صاحب التمهيد ، الكلمات المهمة فى مباشرة أهل الذمة . ( الاعلام ، 3 / 344 ، بغية الوعاة ، 304 ، البدر الطالع ، 1 / 352 )\r\nخليل بن اسحاق بن موسى ( 776 ه ) ،\r\nصاحب مختصر . ( الاعلام ، 2 / 315 ، الدرر الكامنة ، 2 / 86 ، حسن المحاضرة ، 1 / 262 ، الديباج المذهب ، 115 )\r\nبعلى ( 778 ه ) ،\r\nمحمد بن على ، شيخ حنابله در بعلبك ، صاحب مختصر الفتاوى المصرية . ( الاعلام ، 6 / 286 ، الدرر الكامنة ، 4 / 84 ، شذرات الذهب ، 6 / 254 )\r\nبلقينى ( 805 ه ) ،\r\nعمر بن رسلان ، صاحب التدريب در فقه شافعى و تصحيح المنهاج در شش مجلد . ( الاعلام ، 5 / 46 ، شذرات الذهب ، 7 / 51 ، حسن المحاضرة ، 1 / 183 ، التاج ، 9 / 143 )\r\n","description":"","footnote":"","page_name":" 110 ","page_number":114},
  {"content":"\r\nمقدسى ( 820 ه ) ،\r\nمحمد بن على ، صاحب الفيه اى به نام النظم المفيد الأحمد فى مفردات الامام احمد . ( الاعلام ، 6 / 287 ، شذرات الذهب ، 7 / 147 ، الدارس ، 2 / 48 ، الضوء اللامع ، 8 / 178 )\r\nابن بلقينى ( 824 ه ) ،\r\nعبد الرحمن بن عمر ، صاحب كتابهايى در تفسير و فقه و غيره .\r\n( الاعلام ، 3 / 320 ، شذرات الذهب ، 7 / 166 ، الضوء اللامع ، 4 / 106 ، التاج ، 9 / 143 )\r\nعزّ مقدسى ( 846 ه ) ،\r\nعبد العزيز بن على ، صاحب عمدة الناسك فى معرفة المناسك .\r\n( الاعلام ، 4 / 23 ، الدارس ، 2 / 53 ، الشذرات ، 7 / 259 ، الضوء اللامع ، 4 / 222 )\r\nكمال الدين بن الهمام ( 861 ه ) ،\r\nمحمد بن عبد الواحد ، صاحب فتح القدير در فقه حنفى در 8 جلد . ( الاعلام ، 6 / 255 ، الضوء اللامع ، 8 / 127 - 132 ، الفوائد البهية ، 180 ، شذرات الذهب ، 7 / 289 )\r\nجلال الدين محلَّى ( 864 ه ) ،\r\nمحمد بن احمد ، صاحب كنز الراغبين در دو مجلد در شرح المنهاج در فقه شافعى . ( الاعلام ، 5 / 333 ، حسن المحاضرة ، 1 / 252 ، شذرات الذهب ، 7 / 303 ، الضوء اللامع ، 7 / 39 - 41 )\r\nبلقينى ( 868 ه ) ،\r\nصالح بن عمر ، صاحب تتمة التدريب و غيره . ( الاعلام ، 3 / 195 ، الضوء اللامع ، 3 / 312 - 314 ، حوادث الدهور ، 3 / 573 )\r\nجلال الدين سيوطى ( 911 ه ) ،\r\nعبد الرحمن بن أبى بكر ، صاحب آثار بسيارى چون :\r\nالجامع الصغير و الحاوى للفتاوى . ( الاعلام ، 3 / 301 ، شذرات الذهب ، 8 / 51 ، الضوء اللامع ، 4 / 65 )\r\nزكريا أنصارى ( 926 ه ) ،\r\nزكريا بن محمد ، صاحب فتح الرحمن ، ( الاعلام ، 3 / 46 ، الكواكب السائرة ، 1 / 196 )\r\nشويكى ( 939 ه ) ،\r\nاحمد بن محمد ، مفتى حنابله در دمشق ، صاحب توضيح در جمع بين مقنع ابن قدامه و تنقيح علاء مرادى . ( الاعلام ، 1 / 233 ، الكواكب السائرة ، 2 / 99 )\r\n\r\n6 - 2 دورهء ششم : عصر حاضر\r\n( از حدود جنگ جهانى تا زمان حاضر ) 1 - 6 - 2 در اين دوره دو خصوصيّت بارز ديده مىشود :\r\nنخست آن كه اهل سنّت خود را از تقيّد به مذهب خاصّ از مذاهب اربعه رها ساخته‌اند يعنى ضرورى نمىبينند كه در تمام مسائل تنها از يك مجتهد پيروى كنند ، بلكه أحيانا شافعيه در مسأله يا مسائلى از ابو حنيفه يا مالك يا احمد تقليد مىكند و همين طور بر عكس .\r\n","description":"","footnote":"","page_name":" 111 ","page_number":115},
  {"content":"\r\nبعد از جنگ جهانى دوم كشورهاى اسلامى بيش از پيش با تمدّنهاى غربى آشنا شدند و اين امر تأثير زيادى بر مسلمانان گذاشت . ارتباط ملل غربى با ملتهاى اسلامى موجب شد تا مسلمانان براى ايجاد سازگارى با مسائل روز جهان در امور شرعى تجديد نظرهايى به عمل آورند . لذا خود را ناچار دانستند در هر مسأله اى رأى مذهبى را برگزينند كه سازگارى بيشترى با اين نوع مسائل داشته باشد ، حتّى برخى از دانشمندان بزرگ ، مانند شيخ شلتوت ، اخذ به مذهب جعفرى را هم أحيانا تجويز كردند با اين كه چنين امرى در گذشته حتّى تصورش هم آسان نبود .\r\nدوم آن كه به علَّت پيدايش مسائل مستحدثه ، مانند بيمه ، مسائل مربوط به خانواده ، تساوى حقوق ، مسائل اقتصادى ، معاملات بانكى ( معامله سفته ، ربا و . . ) ، اين فكر در بين دانشمندان قوت گرفت كه بار ديگر باب اجتهاد مفتوح شود و أحيانا با توجه به روح شرع ، ظواهر برخى از نصوص ، مصالح و حتّى مقتضيات زمان و آراى صاحب نظران گذشته ، از نو مسائل شرعى مورد بررسى قرار گيرد و همان گونه كه از برخى اظهارات دانشمندان به دست مىآيد آنها از سدّ باب اجتهاد راضى نبوده‌اند .\r\n\r\nفقهاى دورهء ششم\r\n2 - 6 - 2 آخرين دوره در تقسيم بندى ما در اين كتاب به فقهاى عصر حاضر منتهى مىشود . به طورى كه قبلا ذكر شد در اين دوره فقهاى اهل سنّت خود را از قيد مذهب خاص رهانيدند و در هر مسأله اى خود را مجاز دانستند كه به يكى از مذاهب چهارگانه اهل سنّت رجوع كنند و حتّى در زمانهاى اخير برخى از مفتيان انتخاب آراى فقهاى شيعه را نيز مجاز شمردند و پيشرو اين نهضت علمى جامع الازهر در مصر بود . اينك به معرفى برخى از فقيهان اين زمانهاى اخير مىپردازيم :\r\nشمس الدين رملى ( 1004 ه ) ،\r\nمحمد بن أحمد ، فقيه مصر ، صاحب غاية البيان فى شرح زيد ابن رسلان . ( الاعلام ، 6 / 7 ، خلاصة الاثر ، 3 / 342 ، التيمورية ، 3 / 115 ، معجم المطبوعات ، 952 )\r\nسالم سنهورى ( 1015 ه ) ،\r\nسالم بن محمد ، مفتى مالكى در مصر ، صاحب حاشية على مختصر الشيخ خليل ( خطى ) . ( الاعلام ، 3 / 72 ، خلاصة الاثر ، 2 / 204 )\r\nشوبرى ( 1069 ه ) ،\r\nمحمد بن أحمد ، فقيه شافعى از اهل مصر ، صاحب الاجوبة عن الأسئلة فى كرامات الاولياء ( خطى ) ( الاعلام ، 6 / 11 ، خلاصة الأثر ، 3 / 385 ، الكتبخانة ، 1 / 334 )\r\n","description":"","footnote":"","page_name":" 112 ","page_number":116},
  {"content":"\r\nميّاره ( 1072 ه ) ،\r\nمحمد بن احمد ، فقيه مالكى از اهل فاس ، صاحب الاتقان و الاحكام فى شرح تحفة الحكام . ( الاعلام ، 6 / 11 ، التيمورية ، 3 / 297 ، سلوة الأنفاس ، 1 / 165 - 167 ، الازهرية ، 2 / 304 )\r\nأحسائى ( 1083 ه ) ،\r\nمحمد بن احمد ، فقيه حنفى از اهل أحساء نجد ، صاحب شرح القدوري . ( الاعلام ، 6 / 12 ، خلاصة الأثر ، 4 / 313 ، تاريخ العراق بين احتلالين ، 5 / 107 )\r\nخلوتى ( 1088 ه ) ،\r\nمحمد بن احمد بهوتى ، فقيه حنبلى از مصر ، صاحب تحريرات و آثار غير مطبوع ديگر . ( الاعلام ، 6 / 12 ، خلاصة الأثر ، 3 / 390 ، دار الكتب ، 5 / 130 )\r\nالحموى ( 1098 ه ) ،\r\nاحمد بن محمد مكى ، از فقهاى حنفى در مصر ، صاحب غمز عيون البصائر ، نفحات القرب و الاتصال . ( الاعلام ، 1 / 239 ، معجم المطبوعات ، 375 ، هدية ، 1 / 164 )\r\nاليوسى ( 1102 ه ) ،\r\nحسن بن مسعود ، فقيه مالكى در مغرب ، صاحب قانون أحكام العلم . ( الاعلام ، 2 / 223 ، اليواقيت الثمينة ، 1 / 133 ، الاستقصا ، 4 / 51 ، شجرة النور ، 328 )\r\nابن مسناوى ( 1136 ه ) ،\r\nمحمد بن أحمد ، فقيه مالكى در مغرب ، صاحب نتيجة التحقيق . ( الاعلام ، 6 / 13 ، نشر المثانى ، 2 / 124 ، إتحاف أعلام الناس ، 4 / 74 و 139 )\r\nالهلالي ( 1175 ه ) ،\r\nاحمد بن عبد العزيز ، فقيه مالكى ، صاحب نور البصر فى شرح المختصر خليل . ( الاعلام ، 1 / 151 ، نشر المثانى ، 2 / 273 ، معجم المطبوعات ، 1893 ، فهرس الفهارس ، 2 / 421 )\r\nالمجيرى ( 1181 ه ) ،\r\nاحمد بن عبد الفتاح ، فقيه شافعى أزهرى ، شيخ الشيوخ در عصر خود ، صاحب شرحان لمتن السلم كبير و صغير و جز اينها ، متوفى . ( الاعلام ، 1 / 152 ، سلك الدرر ، 1 / 116 ، التيمورية ، 3 / 289 )\r\nشيخ محمد كردى ( 1194 ه ) ،\r\nمحمد بن سليمان ، فقيه شافعى در حجاز ، صاحب الفتاوى و فتح القدير باختصار متعلقات نسك الأجير . ( الاعلام ، 6 / 152 ، سلك الدرر ، 4 / 111 ، التيمورية ، 3 / 256 ، معجم المطبوعات ، 1155 )\r\nابن جوهرى ( 1215 ه ) ،\r\nمحمد بن احمد ، از فقهاى شافعى مصر ، صاحب مختصر المنهج در فقه ، ( الاعلام ، 6 / 16 ، الكتبخانة ، 3 / 225 ، ايضاح المكنون ، 1 / 18 ، التيمورية ، 3 / 66 )\r\nالسّياغى ( 1221 ه ) ،\r\nحسين بن احمد ، از فقهاى زيديه ، صاحب الروض النضير\r\n","description":"","footnote":"","page_name":" 113 ","page_number":117},
  {"content":"\r\n( الاعلام ، 2 / 232 ، نيل الوطر ، 1 / 366 )\r\nطهطاوى ( 1231 ه ) ،\r\nاحمد بن محمد ، فقيه حنفى ، صاحب حاشية الدر المختار ، حاشية على شرح مراقى الفلاح . ( الاعلام ، 1 / 245 ، خطط مبارك ، 13 / 56 ، المكتبة الازهرية ، 2 / 139 و 244 )\r\nالباجورى ( 1277 ه ) ،\r\nابراهيم بن محمد ، شيخ جامع الازهر ، از فقهاى شافعى ، صاحب حاشية على مختصر السنوسى . ( الاعلام ، 1 / 71 ، ايضاح المكنون ، 1 / 244 ، خطط مبارك ، 9 / 2 ، معجم المطبوعات ، 507 )\r\nمغربى بيبانى ( 1279 ه ) ،\r\nيوسف بن عبد الرحمن ، از فقهاى شافعى ، صاحب شرح مولد الدردير ( خطى ) . ( الاعلام ، 8 / 237 ، منتخبات التواريخ لدمشق ، 700 ، روض البشر ، 260 ، فهرس الفهارس ، 2 / 454 )\r\nشيخ عليش ( 1299 ه ) ،\r\nمحمد بن احمد ، از بزرگان فقهاى مالكى در مغرب ، صاحب منح الجليل على مختصر خليل ، در 4 جلد و غيره . ( الاعلام ، 6 / 19 ، خطط مبارك ، 4 / 41 ، ايضاح المكنون ، 1 / 271 ، التيمورية ، 3 / 212 )\r\nابن عابدين ( 1307 ه ) ،\r\nاحمد بن عبد الغنى ، فقيه حنفى ، صاحب 20 مجلد كتاب و رساله چون تبرئة الشيخ الاكبر . . ( الاعلام ، 1 / 152 ، الاعلام الشرقية ، 2 / 180 ، تراجم أعيان دمشق ، 38 )\r\nالرافعى ( 1308 ه ) ،\r\nعبد الغنى بن احمد ، از فقهاى حنفى ، صاحب تعليقات على حاشية ابن عابدين على الدر . ( الاعلام ، 4 / 32 ، تراجم علماء طرابلس ، 83 ، ايضاح المكنون ، 1 / 282 )\r\nآلوسى ( 1317 ه ) ،\r\nنعمان بن محمود ، ملقب به رئيس المدرسين ، صاحب جلاء العينين فى محاكمة الاحمدين . ( الاعلام ، 8 / 42 ، أعلام العراق ، 57 - 68 ، المسك الأذفر ، 51 ، معجم المطبوعات ، 1 / 7 )\r\nشيخ محمد عبده ( 1323 ه )\r\n، مفتى ديار مصر ، از بزرگان اصلاح و مجددان اسلام ، صاحب الاسلام و النصرانية ، الاسلام و الرد على منتقديه و آثار بسيار ديگر . ( الاعلام ، 6 / 252 ، الفكر السامى ، 4 / 36 ، معجم المطبوعات ، 1677 ، مذكرات عنانى ، 187 )\r\nالوزّانى ( 1342 ه ) ،\r\nمحمد المهدى بن محمد ، از فقهاى مالكى در فاس ، صاحب الكواكب النيارة و آثار بسيار ديگر . ( الاعلام ، 7 / 114 ، معجم الشيوخ ، 2 / 48 ، فهرس المؤلفين ، 291 ، معجم المطبوعات ، 195 )\r\nمحمد عارف منير ( 1342 ه ) ،\r\nاز فقهاى شافعى ، صاحب حسن الابتهاج بالاسراء و\r\n","description":"","footnote":"","page_name":" 114 ","page_number":118},
  {"content":"\r\nالمعراج . ( الاعلام ، 6 / 180 ، ايضاح المكنون ، 1 / 81 ، الاعلام الشرقية ، 2 / 117 ، معجم المطبوعات ، 1258 )\r\nعبد القادر بدران ( 1346 ه ) ،\r\nاز فقهاى حنبلى ، صاحب المدخل إلى مذهب الامام احمد ، شرح روضة الناظر لابن قدامه و آثار بسيار ديگر . ( الاعلام ، 4 / 37 ، الاعلام الشرقية ، 2 / 128 ، معجم المطبوعات ، 541 )\r\nسنوسى ( 1351 ه ) ،\r\nاحمد الشريف بن محمد ، صاحب الأنوار القدسية ، الفيوضات الربانية . ( الاعلام ، 1 / 135 ، فهرس الفهارس ، 1 / 146 ، معجم الشيوخ ، 1 / 136 - 145 )\r\nسبكى ( 1352 ه ) ،\r\nمحمود بن محمد ، فقيه مالكى ، صاحب الدين الخالص در شش جلد و آثار ديگر . ( الاعلام ، 7 / 186 ، الازهرية ، 3 / 26 ، الاعلام الشرقية ، 2 / 181 ، معجم المطبوعات ، 1005 )\r\nشيخ محمد بخيت ( 1354 ه ) ،\r\nاز فقهاى حنفى ديار مصر ، از مخالفان سر سخت حركت اصلاح عبده ، صاحب ارشاد الامة إلى احكام اهل الذمة و آثار بسيار ديگر . ( الاعلام ، 6 / 50 ، الفكر السامى ، 4 / 38 ، مرآة العصر ، 2 / 467 ، تاريخ الازهر ، 172 )\r\nمراغى ( 1355 ه ) ،\r\nمحمد بن محمد بن حامد جرجاوى ، از فقهاى مالكى در مصر ، صاحب آثار خطى بسيار . ( الاعلام ، 7 / 81 ، فهارس الازهرية و دار الكتب ، 1 / 121 و 2 / 43 )\r\nاكرارى ( 1358 ه ) ،\r\nمحمد بن احمد ، از فقهاى مالكى در مغرب ، صاحب تأليفات مخطوط ، متوفى 1358 . ( الاعلام ، 6 / 23 ، سوس العالمة ، 207 ، 218 )\r\nظواهرى ( 1363 ه ) ،\r\nمحمد الاحمدى بن ابراهيم ، فقيه شافعى مصرى ، صاحب العلم و العلماء و آثار ديگر . ( الاعلام ، 6 / 26 ، الاعلام الشرقيه ، 2 / 147 )\r\nمحمد بن مصطفى مراغى ( 1364 ه ) ،\r\nاز پيشروان اصلاح و از مشايخ جامع الازهر ، صاحب الدروس الدينية ، بحوث فى التشريع الاسلامى . ( الاعلام ، 7 / 103 ، الاعلام الشرقية ، 2 / 176 )\r\nاحمد ابراهيم ( 1364 ه ) ،\r\nاز فقها و اساتيد حقوق جامع مصر ، صاحب احكام الأحوال الشخصية فى الشريعة الاسلامية ، النفقات ، الوصايا و غيره . ( الاعلام ، 1 / 90 ، فهرس المكتبة الازهرية ، 6 / 67 )\r\nمصطفى عبد الرزاق ( 1366 ه ) ،\r\nاز اساتيد الازهر و از وزراى اوقاف مصر ، صاحب الامام الشافعي و آثار بسيار ديگر ( الاعلام ، 7 / 231 ، الازهر فى الف عام ، 181 - 188 ، الكنز الثمين ، 170 )\r\n","description":"","footnote":"","page_name":" 115 ","page_number":119},
  {"content":"\r\nاحمد رضا ( 1372 ه )\r\nصاحب الدروس الفقهية . ( الاعلام ، 1 / 125 )\r\nشيخ محمود شلتوت ( 1383 ه ) ،\r\nفقيه و مفسر مصرى ، از فقهاى روشن فكر الازهر و معتقد به فتح باب اجتهاد ، صاحب آثار بسيار از جملهء : الاسلام عقيدة و شريعة ، فصول شرعية اجتماعية ، حكم الشريعة الاسلامية فى تنظيم النسل . ( الاعلام ، 7 / 173 ، الازهر فى الف عام ، 3 / 112 ، الشخصيات البارزة ، 296 )\r\nمصطفى سباعى ( 1384 ه ) ،\r\nاز اساتيد رشته حقوق دانشگاه و از فعالان جمعيت اخوان المسلمين . ( الاعلام ، 7 / 231 ، مجلة حضارة الاسلام ، سال پنجم ، شمارهء ويژه سال 1384 )\r\nمحمد بن عبد العزيز ( 1385 ه ) ،\r\nابن مانع ، از ملازمان محمد عبده ، صاحب مختصر عنوان المجد فى تاريخ نجد . ( الاعلام ، 6 / 209 ، تاريخ الأحساء ، 35 ، مجلة العرب ، 5 / 977 )\r\nابو زهرة ( 1394 ه ) ،\r\nمحمد بن أحمد ، از بزرگان علماى شريعت اسلامى در زمان خود صاحب حدود 40 مجلد كتاب از آن جمله : تواريخ مفصلة و دراسة فقهية اصولية للأئمة الاربعة ، چهار كتاب در بارهء چهار ائمه اهل سنّت . ( الاعلام ، 6 / 25 ، تقويم دار العلوم ، 266 ، جريدة الاهرام ، 13 آوريل 1974 ، حضارة الاسلام ، 39 - 51 )\r\n","description":"","footnote":"","page_name":" 116 ","page_number":120},
  {"content":"\r\n\r\nادوار فقه شيعه و معرفى فقها و دانشمندان شيعه\r\nهمانطور كه در گذشته اشاره شد ( - 2 - 4 - 0 ) ادوار فقه شيعه را مىتوان به 9 دوره تقسيم كرد . اينك به شرح خصوصيات آنها مىپردازيم :\r\n\r\n1 - 3 دورهء اول : عصر تفسير و تبيين\r\n1 - 1 - 3 اين دوره از رحلت پيامبر صلَّى الله عليه و آله آغاز مىشود و تا پايان غيبت صغرى ( 329 ه ) ادامه مىيابد . در اين عصر گر چه به علَّت رحلت پيامبر گرامى اسلام صلَّى الله عليه و آله باب اجتهاد در نزد اهل سنّت مفتوح شد ولى شيعه به دليل حضور امامان به اجتهاد نيازى پيدا نكردند ، چه به عقيده آنان اقوال ، افعال و تقريرات امامان به منزله قول ، فعل و تقرير پيامبر صلَّى الله عليه و آله است و در حجيّت آن جاى هيچ گونه تردّدى وجود ندارد . البته كسانى كه به علَّت دورى و يا جهات ديگر به آن بزرگواران دسترسى نداشتند به صورت ساده اى در مسائل اجتهاد مىكردند . مثلا ناگزير بودند به خبر ثقه عمل كنند زيرا براى ايشان دسترسى به نفس قول يا فعل يا تقرير پيامبر يا امامان به طورى كه علم وجدانى حاصل كنند ممكن نبود و يا ناگزير بودند به ظواهر قرآن يا حديث نبوى و يا روايات امامان عليهم السلام عمل كنند و يا در موارد فقد نص يا اجمال و يا تعارض نصوص به آن چه عقل آنان حكم مىكرد ، از براءت يا احتياط و غيره عمل كنند . پيداست اجتهاد تا اين اندازه كار چندان دشوارى نبود و تنها عقل آنان و يا روش عقلا براى به دست آوردن حكم مسأله كفايت مىكرد .\r\n\r\nامتيازات دورهء اول\r\n2 - 1 - 3 با اين كه در اين دوره اجتهاد به صورت گسترده مطرح نبود در عين حال داراى امتيازاتى است كه بايد آنها را ذكر كرد :\r\nامتياز اول .\r\nپيشوايان اهل سنّت تا اوائل قرن دوم به عللى كه به خوبى روشن نيست از تدوين حديث امتناع مىكردند . به طورى كه نقل مىكنند : ابو بكر در آغاز احاديثى را جمع كرده بود ولى بعدا آنها را سوزاند ، عمر نيز در آغاز قصد نوشتن سنن را\r\n","description":"","footnote":"","page_name":" 117 ","page_number":121},
  {"content":"\r\nداشت ولى با اين كه با أصحاب مشورت كرده بود و آنان هم به كتابت ، رأى مثبت داده بودند ، با اين حال پس از يك ماه تأمّل ، از خداوند طلب خير كرد و بالاخره تصميم گرفت كه كتابت نكند « 1 » و حتّى در اين باب حديثى هم از پيغمبر نقل مىكنند كه فرموده است : لا تكتبوا عنّى و من كتب عنّى غير القرآن فليمحه . . « 2 » شايد ، چنان كه گفته‌اند ، علَّت اين امر ترس از اشتباه با قرآن ، يا ترس از اين كه اين امر سبب شود مردم از قرآن غفلت ورزند و يا علَّت آن احتياط در امر نقل حديث باشد . « 3 » مؤيّد اين احتمال اين است كه در ذيل حديث مذكور چنين آمده است : و من كذب علىّ متعمّدا فليتبوّأ مقعده من النّار . « 4 » گويند : اولين كسى كه به فكر جمع حديث افتاد عمر بن عبد العزيز ( خلافت 99 - 101 ) بود . او دستور اين كار را به ابو بكر بن محمّد يا به ابن شهاب زهرى و يا به عموم بداد ، و در هر حال از اين اثر اطلاعى در دست نيست ، شايد به علت قلَّت زمان خلافت او بود ( دو سال و پنج ماه ) كه اين امر به انجام نرسيد و يا اين كه بر فرض تدوين ، از ميان رفته است .\r\nصاحب ، تأسيس الشيعه در اين قول خدشه مىكند و بنا بر قول بعضى از مورّخان ، تدوين حديث را به آغاز سال 200 مربوط مىداند . وى در ادامه مىافزايد : از نظر شيعه ، چنان كه در احاديث وارد است ، على عليه السّلام در عهد خود پيغمبر به اين كار مبادرت ورزيده است . « 5 » نجاشى در كتاب فهرست خود گويد : اولين كس از شيعه كه پس از على به جمع احاديث پرداخت ابو رافع بود كه تحت ولاء ( مولى ) رسول الله قرار داشت .\r\nوفات او در اول خلافت امير المؤمنين عليه السّلام بوده است . بعد از او نويسندگان آثار و اخبار عبارت بودند از سلمان ، أبو ذرّ غفارى ، أصبغ بن نباته ، و سپس عبيد الله بن أبى رافع ، كاتب أمير المؤمنين ، و بالاخره حارث بن عبد الله همدانى ، ربيعة بن سميع ، سليم بن قيس ، علىّ بن أبى رافع ، ميثم تمّار و عبيد الله بن الحرّ الجعفى . « 6 » سپس صاحب تأسيس الشيعه سير تدوين حديث را در طبقات بعد مىشمارد .\r\nدر آغاز به علت اختلافاتى كه در مسألهء خلافت وجود داشت و نيز به علت فشارهايى كه از طرف دستگاههاى خلافت و پيروان ايشان بر امامان و به طور كلَّى بر\r\n\r\n","description":"","footnote":"\r\n« 1 » . علوم الحديث ، صبحى صالح ، 39 - 40 .\r\n« 2 » همان ، 20 .\r\n« 3 » همان ، 41 .\r\n« 4 » . همان ، 20 .\r\n« 5 » تأسيس الشيعه ، 279 .\r\n« 6 » . فهرس اسماء ، 280 .\r\n","page_name":" 118 ","page_number":122},
  {"content":"\r\nشيعيان وارد مىشد چندان مجالى براى نشر معارف اسلامى و تدوين احاديث وارده از پيغمبر و امامان از ناحيهء شيعه وجود نداشت ، لذا كمتر به تأليف كتابهاى حديث مبادرت مىورزيدند ، اما در زمان صادقين عليهما السلام بويژه در زمان امام صادق عليه السّلام بلكه تا حدودى هم در زمان امام رضا عليه السّلام به علت فراغت و آزادى بيشترى كه اين بزرگواران و ياران ايشان به علت گرفتاريها و درگيريهايى كه خلفا با هم داشتند مجال بيشترى براى تعليم و تعلم و نشر معارف اسلامى پيدا كردند . در مقدمه شرح لمعه ، چاپ نجف ، نويسندهء مقدمه ، محمد مهدى آصفى ، از محمد بن معروف هلالى نقل مىكند كه گفت : به حيره نزد جعفر بن محمد صادق عليهما السّلام رفتم از كثرت مردمى كه دور آن حضرت جمع بودند نمىتوانستم خدمت ايشان برسم تا اين كه روز چهارم مرا ديدند و به خود نزديك كردند ، پس از اين كه مردم متفرق شدند به قصد قبر امير المؤمنين رفتند و من هم به دنبال ايشان رفتم و سخنشان را مىشنيدم . « 1 » از حسن بن على بن زياد وشّاء نقل مىكند كه به ابن عيسى مىگفت من در اين مسجد ( يعنى مسجد كوفه ) نهصد شيخ را ديدم كه همه مىگفتند : حدّثنى جعفر بن محمّد عليهما السّلام . « 2 » از ميان اصحاب امام صادق أبان بن تغلب از آن حضرت سى هزار و محمّد بن مسلم چهل هزار حديث از باقرين عليهما السّلام نقل كرده‌اند . « 3 » حافظ ابو العباس بن عقدهء همدانى كوفى ( 333 ه ) كتابى در نامهاى كسانى كه از حضرت صادق عليه السّلام حديث روايت كرده‌اند تصنيف كرده كه در آن چهار هزار نفر معرّفى شده است . « 4 » در اين باب در كتاب تأسيس الشيعه سخنانى از طبرسى در إعلام الورى و شيخ مفيد در إرشاد و محقق در معتبر و شهيد در ذكرى نقل مىكند . « 5 » در هر حال در اين دوره در باب حديث ، كتب بسيارى تأليف شده است كه در بين آنها 400 كتاب شهرت بيشترى پيدا كرده و به نام اصول أربعمائه معروف شده است .\r\nتأليف اين كتب گر چه شايد به زمان صادقين عليهما السّلام اختصاص نداشته باشد ولى به يقين بيشتر اين كتابها در آن زمان تأليف شده است . صاحب الذّريعه در جلد دوم\r\n\r\n","description":"","footnote":"\r\n« 1 » . مقدمه شرح لمعه 10 جلدى ، 23 به نقل از رجال نجاشى .\r\n« 2 » همان ، 31 .\r\n« 3 » . همان ، 33 .\r\n« 4 » همان جا .\r\n« 5 » تأسيس الشيعه ، 287 .\r\n","page_name":" 119 ","page_number":123},
  {"content":"\r\nصد و هفده اصل از اين اصول را با ترجمهء مؤلفان آنها ذكر مىكند . اين اصول گر چه همه در حال حاضر در دست نيست ولى بسيارى از آنها نزد شيخ حرّ عاملى و بعضى نزد علَّامه مجلسى و بعضى هم نزد حاجى ميرزا حسين نورى وجود داشته است . « 1 » خلاصه اين كه در اين دوره نقل روايت و تدوين حديث در بين شيعه آن چنان وسعت يافت كه در هيچ عصر و دوره و در هيچ مذهبى اين طور وسعت نيافته است .\r\nهشام كلبى بيشتر از دويست كتاب ، ابن شاذان صد و هشتاد كتاب ، ابن دؤل صد كتاب و ابن أبى عمير نود و چهار كتاب تأليف كرده‌اند . « 2 » صاحب الذريعه دويست نفر از مصنّفان شاگردان حضرت صادق عليه السّلام را بجز مؤلَّفان اصحاب ديگر ائمّه برشمرده است و براى آنان 739 كتاب ذكر كرده است . « 3 » شايد يكى از علل توسعهء دامنهء تدوين حديث اين بوده است كه پيشوايان شيعه شاگردان خود را به كتابت حديث تشويق مىكرده‌اند . « 4 »\r\nامتياز دوم .\r\nامتياز ديگر اين عصر تمسّك به ائمه عليهم السّلام بود ، چه شيعه در برابر نيازهاى مسلمانان و مراجعات زياد آنان ، به امامان خود مراجعه مىكردند در حالى كه اهل سنّت در مقابل مراجعات زياد به فقيهان و عدم وجود احاديث به مقدار كافى و عدم دستيابى به صريح آيات قرآنى در مورد حكم همهء مسائل ، به قواعدى از قبيل قياس ، مصالح مرسله ، استحسان و سدّ و فتح ذرائع استناد مىكردند ، امّا شيعه ، أولا - مجموع احاديث نبوى و روايات امامان عليهم السّلام براى رفع احتياجات ايشان كافى بود ، ثانيا - از نظر ايشان عمل به قواعد مذكور ، به علَّت ترتّب مفسده ، يا حد اقل به علَّت عدم وجود مصلحت ، منهىّ عنه يا در حكم منهىّ عنه است ، چرا كه در احتجاج به أماره لازم است حجّيّت آن قطعى باشد ، چنانچه عدم حجّيّت قطعى باشد مانند قياس ، و يا حجّيّت آن مشكوك باشد مانند ديگر أمارات نمىتوان در حكم مسأله بدان استناد نمود ، و لذا در مورد أمارات مشكوك الحجيّه گفته‌اند : مشكوك الحجّيّه در حكم چيزى است كه عدم حجّيّت آن قطعى است ، و در اين باب حكم قطعى عقل ، و بناء قاطبهء عقلاء ، بر آن كافى است ، و نيازى به استدلال به ساير ادلَّهء اربعه نيست چنان كه مرحوم شيخ ( ره ) در آغاز بحث ظن بدان استدلال كرده‌اند . « 5 »\r\n\r\n","description":"","footnote":"\r\n« 1 » . مقدمه شرح لمعه ، 35 به نقل از اعيان الشيعه ، 1 / ق 2 ، 37 .\r\n« 2 » . همان جا به نقل از الذريعه ، 1 / 17 .\r\n« 3 » همان ، 36 .\r\n« 4 » . همان ، 37 .\r\n« 5 » رسائل ، آغاز بحث ظن ، اصل عدم حجّيّت ظن .\r\n","page_name":" 120 ","page_number":124},
  {"content":"\r\nدر مورد قياس ، أبان بن تغلب مىگويد : به امام صادق عليه السّلام گفتم : چه مىفرمايى در بارهء كسى كه يك انگشت زنى را قطع كرده است ، فرمود : بايد ده شتر بدهد ، گفتم : دو انگشت قطع كرده ، فرمود : بيست شتر ، گفتم : سه انگشت قطع كرده ، فرمود : سى شتر ، گفتم : چهار انگشت قطع كرده ، فرمود : بيست شتر ، گفتم : سبحان الله ، سه انگشت قطع كند در آن سى شتر است ، چهار انگشت قطع كند در آن بيست شتر است ؟ ! در آن هنگام كه در عراق بوديم اين سخن به ما مىرسيد و ما از آن كس كه گفته است براءت مىجستيم و مىگفتيم : آن كس كه آن سخن را آورده شيطان است ، حضرت عليه السّلام فرمود : ساكت اى أبان تو مرا به قياس اخذ كرده اى در حالى كه چنانچه سنت قياس شود دين از بين مىرود ، اين حكم رسول الله صلَّى الله عليه و آله است ، زن تا ثلث ديه با مرد مساوى است همين كه به ثلث رسيد زن به نصف برمىگردد . « 1 » در مقابل راه و روش اهل سنّت ، دانشمندان شيعهء اماميّه علاوه بر احاديث وارده از پيامبر صلَّى الله عليه و آله و ائمهء معصومين عليه السّلام كه اين خود تقريبا براى استنباط احكام كفايت مىكرد ، به ادلَّهء عقليّه مستقله و غير مستقله از قبيل ملازمهء بين حكم عقل و شرع ، ملازمهء بين وجوب شىء و وجوب مقدمه و مانند اينها ، استناد مىكردند و پاره اى از احكام را استنباط مىكردند . از اينها گذشته در موارد عدم وجود دليل ، براى به دست آوردن وظيفهء عملى به موجب ادلهء عقليه و نقليه به اصول و قواعدى به نام اصول عمليّه استناد مىكردند و وظائف عمل خود را به دست مىآوردند . اين اصول عبارتند از اصل براءت ، استصحاب ، اشتغال و تخيير . و همين طور به قواعد كلَّى فقهى بسيارى كه از ادله به دست آورده و مىتوانستند به وسيلهء آنها مشكلات فقهى خود را حلّ كنند ، از قبيل اصل صحّت عقد ، اصل لزوم عقد ، قاعدهء لا ضرر . در موارد شبهات موضوعيّه نيز براى به دست آوردن موضوعات احكام از أمارات و اصول متعدّد موضوعى كه دانشمندان آنها را در كتب قواعد فقهى خود گرد آورده‌اند استفاده مىكردند . بديهى است با اين وصف پيروان خود را از عمل به قياس ، استحسان ، مصالح مرسله و غيرها بىنياز ساخته‌اند .\r\nامتياز سوم .\r\nدر اوائل اين دوره نقل حديث چندان شيوع نداشت ولى در زمان صادقين عليهما السّلام نقل حديث شيوع پيدا كرد . در اين بين افرادى هم پديد آمدند كه به\r\n\r\n","description":"","footnote":"\r\n« 1 » . رسائل ، مبحث قطع و كتاب من لا يحضره الفقيه ، باب جراحت و قتل .\r\n","page_name":" 121 ","page_number":125},
  {"content":"\r\nدواعى مختلف از قبيل كسب وجهه ، تعصّبات مذهبى ، ايجاد حبّ و بغض و غير ذلك اخبارى دروغ جعل كردند و در ميان اخبار داخل كردند . لذا در ميان اخبار ، تعارض و اختلاف پديد آمد . راويان از امامان جوياى علاج معارضه شدند ، از ناحيهء امامان رواياتى در اين زمينه وارد شد كه به اخبار علاجيّه معروفند . مفاد اين اخبار غالبا ترجيح يكى از متعارضين است بر ديگرى ، به پاره اى از صفات راوى و روايت و غيرها از قبيل ، اعدليّت ، افقهيّت راوى يكى از متعارضين نسبت به ديگرى ، يا موافقت يكى از دو روايت با كتاب خداوند ، شهرت روائى و غيرها ، و در صورت تساوى متعارضين از جميع جهات ، تخيير « 1 » و بنا بر بعضى از روايات در صورت تساوى ، احتياط يا توقّف\r\nامتياز چهارم .\r\nدر اين دوره در اثر به وجود آمدن اختلافات بسيار در حكم مسائلى در ميان مذاهب ، گروهى از معاندان كوشش مىكردند كه در اين گونه مسائل فضا را بر خلاف امامان عليه السّلام و دوستان آنان تيره سازند تا از اين ره گذر به مقاصد نامطلوب خويش دست يابند ، امامان عليهم السّلام هم از اين مسائل به خوبى آگاه بودند . لذا با نهايت حزم و دور انديشى سعى مىكردند كوشش دشمن را عقيم سازند و نگذارند به هدف شوم خود برسد ، از اين روى چه بسا لفظا و حتّى عملا از اصل وجود خلاف و شكاف تغافل مىكردند و مسأله را آن طور كه مذهب خصم اقتضاء داشت القا مىكردند ، بديهى است در موقع خلوت ، دوستان خود را از حكم صحيح مسأله آگاه مىساختند و توصيه مىفرمودند تا در حدّ امكان مطلب را كتمان كنند تا موجبات ناراحتى و زحمت خود و دوستان فراهم نيايد . مقصود از تقيّه در فقه شيعه همين معناست ، و به همين منظور در موارد تعارض مخالف مذهب عامّه بر موافق ترجيح داده شده است .\r\nخلاصه امتيازات : كثرت احاديث ( بر خلاف اوائل ) ، ردّ قياس و استحسان ، كثرت اختلاف و صدور اخبار علاجيه ، تقيه و تعيين موازين و مقاييس اجتهاد .\r\n\r\nفقهاى دورهء اول\r\n3 - 1 - 3 دورهء اول ، كه پس از رحلت پيامبر اكرم صلَّى الله عليه و آله آغاز شد و تا غيبت كبرى ادامه يافت ، زمان حضور امامان معصوم عليهم السّلام بود و چون از نظر شيعه امامان جانشينان معصوم پيامبر صلَّى الله عليه و آله بودند و در حقيقت مفسّران شريعت به شمار مىآمدند نمىتوان آن\r\n\r\n","description":"","footnote":"\r\n« 1 » . همان ، مبحث تعادل و تراجيح .\r\n","page_name":" 122 ","page_number":126},
  {"content":"\r\nبزرگواران را به عنوان فقيه معرّفى كرد ، ليكن چون در ميان شاگردان ايشان - بويژه شاگردان صادقين عليهما السّلام - افرادى بودند كه در عين اين كه غالبا فقط ناقل احاديث آنان بودند و هيچ گاه در آن تصرفى نمىكردند با اين حال از اين جهت كه داراى فهم و استنباط خاصّى بودند مىتوان بر آنان اطلاق فقيه كرد .\r\nصاحب كتاب تأسيس الشيعه در فصل دهم در بارهء پيدايش علم فقه بحث مىكند و از برخى از ياران ائمّه به عنوان پايه گذاران علم فقه نام مىبرد . « 1 » وى فقهاى اين دوره را در سه گروه آورده است ، در گروه اول تنها يك نفر را ، در گروه دوم سه فقيه را و در گروه سوم چند طبقه از فقها را ذكر كرده است :\r\nگروه اول :\r\nعلىّ بن أبى رافع .\r\nأو در ولاء ( مولى ) رسول الله صلَّى الله عليه و آله و از فقهاى شيعه و از خواصّ امير المؤمنين بود . نجاشى در معرّفى مصنّفان شيعهء اماميه از عليّ بن أبى رافع كه از تابعين شيعه و ياران امير المؤمنين عليه السّلام و كاتب ايشان بود ياد مىكند ، و مىنويسد : . . حفظ [ علىّ بن أبى رافع 
  ] كثيرا و جمع كتابا فى فنون الفقه : الوضوء و الصّلاة و سائر الأبواب ، تفقّه على أمير المؤمنين و جمعه فى أيامه . . .\r\nگروه دوم :\r\nسعيد بن مسيّب ( 94 ه ) .\r\nسعيد بن مسيّب بن حزن بن أبى وهب قرشى مدنى يكى از فقهاى هفت گانه ( سبعه ) بود . ( - 4 - 2 - 2 )\r\nقاسم بن محمّد بن أبى بكر ( 101 ه يا 102 يا 108 ) .\r\nوى يكى از فقهاى مدينه بود ( - 4 - 2 - 2 ) ابو أيّوب مىگويد : از او برتر نديده‌ام .\r\nابو خالد كابلى « 2 » .\r\nدر حديثى آمده است كه سعيد بن مسيّب ، قاسم بن محمد و ابو خالد كابلى از ثقات على بن الحسين و ياران ايشان بوده‌اند . « 3 »\r\nگروه سوم در سه طبقه :\r\nطبقه اول . فقهايى كه از أصحاب امام باقر و امام صادق عليهما السّلام بوده‌اند :\r\n\r\n","description":"","footnote":"\r\n« 1 » . تأسيس الشيعه ، 298 - 302 .\r\n« 2 » . در اين كه ابو خالد كابلى يك نفر بوده يا دو نفر ، يكى اكبر به نام وردان و لقب كنگر و ديگرى اصغر ، ميان صاحبان رجال اختلاف است . ( رك . رجال شيخ طوسى ، تنقيح المقال ، قاموس الرجال و معجم رجال الحديث . )\r\n« 3 » . تأسيس الشيعه ، 299 .\r\n","page_name":" 123 ","page_number":127},
  {"content":"\r\nزرارة بن أعين شيبانى ( 150 ه )\r\nاز اهل كوفه ، صاحب الاستطاعة و الجبر .\r\n( اعيان الشيعه ، 7 / 46 ، الفهرست شيخ طوسى ، 74 ذيل 302 ، جامع الرواة ، 324 )\r\nمعروف بن خرّبوذ .\r\n( معجم رجال الحديث ، 18 / 262 ذيل 12483 )\r\nبريد بن معاويه عجلى ( 150 ه ) .\r\n( اعيان الشيعه ، 3 / 558 )\r\nابو بصير أسدى .\r\n( اعيان الشيعه ، 2 / 292 ، معجم رجال الحديث ، 10 / 214 ذيل 7096 ، جامع الرواة ، 2 / 334 )\r\nفضيل بن يسار نهدى .\r\nوى در زمان امام صادق از دنيا رفت . ( معجم رجال الحديث ، 13 / 362 ذيل 9437 )\r\nمحمد بن مسلم بن رباح .\r\n( معجم رجال الحديث ، 17 / 262 ذيل 11780 ، جامع الرواة ، 2 / 193 )\r\nطبقه دوم . فقهايى كه از اصحاب امام صادق عليه السّلام بوده‌اند :\r\nجميل بن درّاج .\r\nوى در زمان امام رضا عليه السّلام از دنيا رفت . ( اعيان الشيعه ، 4 / 220 ، معجم رجال الحديث ، 4 / 151 ذيل 2362 )\r\nعبد الله بن مسكان .\r\nوى كتابى در امامت و كتابى در حلال و حرام دارد . ( معجم رجال الحديث ، 10 / 339 ذيل 7163 )\r\nعبد الله بن بكير بن أعين .\r\n( معجم رجال الحديث ، 10 / 127 ذيل 6736 )\r\nحمّاد بن عيسى جهنى .\r\nكتابهاى النوادر ، الزكاة و الصلاة بنا بر قول شيخ طوسى به او منسوب است . ( معجم رجال الحديث ، 6 / 325 ذيل 3963 )\r\nحمّاد بن عثمان الناب .\r\n( معجم الرجال الحديث ، 6 / 212 ذيل 3958 )\r\nأبان بن عثمان احمر بجلى .\r\n( اعيان الشيعه ، 2 / 100 ، الفهرست شيخ طوسى ، 18 ذيل 52 ، جامع الرواة ، 12 )\r\nطبقه سوم : فقهايى كه از اصحاب امام كاظم و امام رضا عليهما السّلام بوده‌اند :\r\nيونس بن عبد الرحمن ( 208 ه ) .\r\n( اعيان الشيعه ، 10 / 326 )\r\nصفوان بن يحيى بجلى كوفى ( 210 ه ) .\r\n( معجم رجال الحديث ، 9 / 128 ذيل 5923 ، الفهرست شيخ طوسى ، 83 ذيل 346 )\r\nمحمد بن أبى عمير .\r\n( معجم رجال الحديث ، 22 / 101 ذيل 14997 ، الفهرست شيخ طوسى ، 142 ذيل 607 )\r\nعبد الله بن مغيره كوفى .\r\n( معجم رجال الحديث ، 10 / 252 ذيل 7176 )\r\n","description":"","footnote":"","page_name":" 124 ","page_number":128},
  {"content":"\r\nحسن بن محبوب ( 224 ه ) .\r\n( معجم رجال الحديث ، 5 / 90 ذيل 3071 ، الفهرست شيخ طوسى ، 46 ذيل 151 )\r\nاحمد بن محمد بن أبى نصر .\r\n( معجم رجال الحديث ، 2 / 235 ذيل 801 ) صاحب تأسيس الشيعه گويد : فقهاى ياد شده همه داراى مصنفانى در فقه بوده‌اند و در كتابهاى فهرست ، مانند فهرست شيخ طوسى ، فهرست نجاشى و فهرست ابن نديم از آنها نام برده شده است . ( - 3 - 1 - 3 ) شش فقيهى كه در طبقه اول از آنها نام برده شد و از اصحاب صادقين عليهما السّلام بوده‌اند در طبقه ابو حنيفه قرار داشته‌اند . در اين صورت چگونه مىتوان گفت ابو حنيفه اولين كسى است كه علم فقه را تصنيف كرد ؟ !\r\nفقهاى صاحب كتاب مهم فقهى دورهء اول\r\n4 - 1 - 3 در اينجا به فقهايى اشاره مىكنيم كه در اين دوره مجموعه هاى بزرگى در فقه تصنيف كرده‌اند :\r\nابو المقدام ثابت بن هرمز .\r\nاو داراى كتابى در فقه بود كه آن را از امام زين العابدين عليه السّلام روايت كرده است .\r\nمحمد بن معافى ( 265 ه ) .\r\nاو از اصحاب امام كاظم و امام رضا عليهما السّلام بود و كتابى به نام شرائع الاديان داشت .\r\nعلى بن حمزهء بطائنى .\r\nاو از شاگردان امام صادق عليه السّلام بود و كتابهايى از جمله كتابى به نام جامع ابواب الفقه داشت .\r\nعبد الله بن مغيره بجلى .\r\nوى از اصحاب امام كاظم عليه السّلام بود و به طورى كه نجاشى در الفهرست آورده داراى كتابهاى زيادى در ابواب مختلف فقه بوده است .\r\nابراهيم بن محمّد ثقفىّ ( 283 ه ) .\r\nوى كتابى در فقه به نام العقد و الاحكام داشت .\r\nابراهيم بن محمّد أسلمى ( 184 ه ) .\r\nاو كتابى مبوّب در حلال و حرام داشت و آن را از امام صادق عليه السّلام روايت كرده است .\r\nحسن بن على ، ابو محمد حجّال .\r\nاو كتابى بزرگ به نام الجامع فى ابواب الشريعه داشت .\r\nعلىّ بن محمّد بن شيره القاساني .\r\nاو بنا به گفتهء نجاشى كتابى بزرگ به نام الجامع فى الفقه داشته است .\r\nصفوان بن يحيى بجلى ( 210 ه ) .\r\nاو داراى كتابهايى به ترتيب كتابهاى فقهى بود .\r\nحسن بن محبوب سرّاد ( 224 ه ) .\r\nاز ياران امام رضا عليه السّلام و از شصت نفر از\r\n","description":"","footnote":"","page_name":" 125 ","page_number":129},
  {"content":"\r\nاصحاب امام صادق عليه السّلام روايت مىكرده است . او در زمان خود به شيخ الشيعه معروف بوده و داراى كتابهاى بسيارى است ، از جمله : كتابهايى در فقه كه يكى از آنها المشيخه نام داشت .\r\nسعد بن عبد الله قمىّ أشعرى .\r\nاو از اصحاب امام عسكرى عليه السّلام و داراى كتابهاى متعددى است از جمله كتابهايى در ابواب مختلف فقه كه آنها را از طريق اهل بيت عليهم السّلام گرد آورده است .\r\nعبيد الله بن علىّ بن أبى شعبه .\r\nاو كتابى تصنيف و به حضرت صادق عليه السّلام عرضه كرد و حضرت آن را تصحيح فرموده و كتابى نيكو شمرد . اين كتاب مورد اعتماد ديگران قرار گرفت .\r\nعلىّ بن احمد كوفى .\r\nوى صاحب كتب بسيار از جمله كتابى در فقه به ترتيب كتاب مزنى . نجاشى او را در فهرست مصنفان شيعه نام برده و گفته است : در پايان امر غالى شده است . صاحب تأسيس الشيعه او را از صاحبان كتب تفريع ( كتب اجتهادى ) برشمرده است . « 1 »\r\nاصحاب معروف ائمهء معصومين عليهم السّلام\r\n5 - 1 - 3 در اينجا فهرست نام محدثان معروف را كه غالبا از ياران و شاگردان امامان شيعه بودند ، بر اساس حروف الفبا ذكر مىكنيم و براى مطالعه بيشتر به كتابهاى مرجع ارجاع مىدهيم :\r\nأبان بن تغلب .\r\n( قاموس الرجال ، 1 / 97 ذيل 17 ، معجم رجال الحديث ، 1 / 143 ذيل 28 )\r\nأبان بن عثمان .\r\n( - 3 - 1 - 3 )\r\nابن أبي عمير -\r\nمحمد بن أبى عمير . ( - 3 - 1 - 3 )\r\nابن محبوب -\r\nحسن بن محبوب . ( 3 - 1 - 3 )\r\nابو حمزه ثمالى .\r\n( معجم رجال الحديث ، 21 / 135 ذيل 14192 )\r\nابو على بن راشد .\r\n( معجم رجال الحديث ، 21 / 248 ذيل 14561 )\r\nاحمد بن محمد بن أبى نصر\r\nبزنطى . ( - 3 - 1 - 3 )\r\nجابر بن يزيد جعفى . ( 128 ه ) .\r\n( قاموس الرجال ، 2 / 532 ذيل 1346 ، الفهرست شيخ طوسى ، 45 ذيل 147 )\r\n\r\n","description":"","footnote":"\r\n« 1 » . تأسيس الشيعه ، 301 .\r\n","page_name":" 126 ","page_number":130},
  {"content":"\r\nجميل بن درّاج .\r\n( - 3 - 1 - 3 )\r\nحسن بن على بن زياد\r\nوشّاء بجلى كوفى . ( جامع الرواة ، 1 / 210 ، معجم رجال الحديث ، 5 / 34 ذيل 2960 )\r\nحسن بن على بن فضّال .\r\n( الفهرست شيخ طوسى ، 47 ذيل 153 ، جامع الرواة ، 1 / 214 )\r\nحمران بن أعين شيبانى .\r\n( معجم رجال الحديث ، 6 / 255 ذيل 4017 ، قاموس الرجال ، 4 / 13 ذيل 2440 )\r\nداود بن كثير .\r\n( قاموس الرجال ، 4 / 258 ذيل 2746 ، جامع الرواة ، 1 / 307 ) زرارة بن أعين . ( - 3 - 1 - 3 ) سعيد بن مسيّب . ( - 3 - 1 - 3 )\r\nسليم بن قيس هلالى .\r\n( جامع الرواة ، 1 / 374 ، الفهرست ابن نديم ، 307 )\r\nصعصعة بن صوحان .\r\n( جامع الرواة ، 1 / 411 ، تهذيب التهذيب ، 4 / 370 ، طبقات ابن سعد ، 6 / 221 )\r\nعبد العظيم حسنى .\r\n( جامع الرواة ، 1 / 460 ، معجم رجال الحديث ، 10 / 46 ذيل 6580 )\r\nعبد الله بن سنان .\r\n( جامع الرواة ، 4 / 487 ، معجم رجال الحديث ، 10 / 209 ذيل 6908 )\r\nعبد الله بن مسكان .\r\n( - 3 - 1 - 3 )\r\nعبيد بن زرارة بن أعين .\r\n( جامع الرواة ، 1 / 524 ، معجم رجال الحديث ، 11 / 47 ذيل 7395 )\r\nعلى بن ابراهيم قمى .\r\n( جامع الرواة ، 1 / 545 ، معجم رجال الحديث ، 11 / 193 ذيل 7816 )\r\nعلى بن جعفر بن محمد المدني .\r\n( جامع الرواة ، 1 / 561 ، تنقيح المقال ، ذيل 8198 )\r\nعلى بن حسن فضّال .\r\n( جامع الرواة ، 1 / 569 ، الفهرست شيخ طوسى ، 92 ذيل 381 )\r\nعلى بن مهزيار اهوازى .\r\n( جامع الرواة ، 1 / 604 ، الفهرست شيخ طوسى ، 88 ذيل 369 )\r\nعلى بن يقطين بن موسى بغدادى .\r\n( جامع الرواة ، 1 / 609 ، معجم رجال الحديث ، 12 / 227 ذيل 8587 )\r\nفضل بن شاذان نيشابورى .\r\n( الفهرست شيخ طوسى ، 124 ذيل 552 ، جامع الرواة ، 1 / 5 )\r\nفضيل بن يسار .\r\n( - 3 - 1 - 3 )\r\n","description":"","footnote":"","page_name":" 127 ","page_number":131},
  {"content":"\r\nليث بن بخترى مرادى ، ابو بصير .\r\n( جامع الرواة ، 2 / 34 ، الفهرست شيخ طوسى ، 130 ذيل 574 ، تنقيح المقال ، ذيل 9998 )\r\nمحمد بن احمد خاقان نهدى .\r\n( جامع الرواة ، 2 / 60 )\r\nمحمد بن اسماعيل بن بزيع .\r\n( جامع الرواة ، 2 / 69 ، الفهرست شيخ طوسى ، 155 ذيل 691 )\r\nمحمد بن جعفر أسدى رازى .\r\n( جامع الرواة ، 2 / 83 ، الفهرست شيخ طوسى ، 151 ذيل 646 )\r\nمحمد بن حسن بن صفّار قمى .\r\n( جامع الرواة ، 2 / 93 ، تنقيح المقال ، ذيل 10551 )\r\nمحمد بن حسين زيّات همدانى .\r\n( جامع الرواة ، 2 / 96 ، تنقيح المقال ، ذيل 10583 )\r\nمحمد بن حمران نهدى .\r\n( جامع الرواة ، 2 / 105 ، تنقيح المقال ، ذيل 10633 )\r\nمحمد بن قاسم بن فضيل .\r\n( جامع الرواة ، 2 / 177 ، معجم رجال الحديث ، 17 / 161 ذيل 11600 )\r\nمحمد بن مسلم\r\nبن رباح . ( - 3 - 1 - 3 )\r\nمعاوية بن عمار بجلى دهنى .\r\n( جامع الرواة ، 2 / 239 ، الفهرست شيخ طوسى ، 166 ذيل 725 )\r\nميرك بن موسى بن ابراهيم حسينى تونى .\r\n( جامع الرواة ، 2 / 284 ، تنقيح المقال ، ذيل 12345 )\r\nهشام بن الحكم كندى .\r\n( جامع الرواة ، 2 / 313 ، الفهرست شيخ طوسى ، 174 ذيل 761 )\r\nيحيى بن قاسم .\r\nمعروف به ابى بصير اسدى . ( - 3 - 1 - 3 )\r\nيونس بن ظبيان كوفى .\r\n( جامع الرواة ، 2 / 355 ، تنقيح المقال ، ذيل 13356 )\r\nيونس بن عبد الرحمن .\r\n( جامع الرواة ، 2 / 356 ، الفهرست شيخ طوسى ، 181 ذيل 789 )\r\n\r\n2 - 3 دورهء دوم : عصر محدّثان\r\n1 - 2 - 3 دورهء محدّثان از حدود غيبت كبرى ( يعنى اواسط نيمهء اول قرن چهارم ) تا نيمهء اول قرن پنجم را در بر مىگيرد . رهبران اين دوره كه بزرگترين محدّثان و فقهاى شيعهء اماميه محسوب مىشوند غالبا در دو شهر مهم مذهبى و فرهنگى آن روزگار ، يعنى قم و رى ،\r\n","description":"","footnote":"","page_name":" 128 ","page_number":132},
  {"content":"\r\nزندگى مىكردند و در تهذيب و تنقيح و تنظيم حديث شيعه نهايت تلاش خود را مبذول مىداشتند . كتب حديثى كه در اين دوره تأليف شده ، اصول منابع فقه شيعهء اماميه را تشكيل مىدهد . بدون شكّ حكومت شيعى مذهب آل بويه در اين عصر در پيدايش و رشد اين دوره تأثير بسزائى داشته است .\r\n\r\nامتيازات دورهء دوم\r\n2 - 2 - 3 امتياز اول\r\nدر اين دوره مهمترين منابع حديثى شيعهء اماميه تأليف شد . كتب حديثى دورهء قبل ، گر چه از لحاظ تعداد و اصالت حائز كمال اهميت است ، ولى با توجه به فائدهء چهارم از فوائد پايان كتاب وسائل الشيعه كه در آن فائده صاحب وسائل منابع مستقيم خود را حدود 82 منبع ، و منابع غير مستقيم خود را حدود 96 منبع ، و منابعى كه مؤلَّفان از آنها نام نبرده‌اند بيش از شش هزار و ششصد مىشمارد ، اهميت كتب روائى عصر اخباريان ( دورهء هفتم ) به خوبى آشكار مىگردد . « 1 » ليكن در عين حال به هيچ وجه نمىتوان عملى را كه در آن عصر انجام گرفته با عمل اين عصر در بارهء تدوين حديث مقايسه نمود ، چه در دورهء قبل ( دورهء اول ) هر كدام از راويان آن چه كه بلا واسطه يا مع الواسطه از امام عليه السّلام مىشنيدند يا مىديدند ، همانطور كه فرا گرفته بودند ، يعنى و لو به صورت متفرّق و نامنظَّم ، در اصول خود يادداشت مىكردند ، مثلا در جنب روايتى كه در باب صلاة يا زكات ثبت كرده بودند روايتى در باب ديات يا قصاص و اخلاق و تفسير ثبت مىكردند ولى در اين دوره ( دورهء دوم ) محدّث تمام رواياتى را كه ديگران به طور غير منظم نوشته بودند ملاحظه كرده و از آنها آن چه را كه به نظرش صحيح مىرسيد هر كدام را در باب مناسب خود ثبت و ضبط مىكرد . مراجعه به كتابهاى كافى و من لا يحضره الفقيه به خوبى اين حقيقت را آشكار مىسازد . بديهى است اين روش فوق العاده ، به دست آوردن روايات از كتب را آسان و مطمئن مىسازد .\r\nامتياز دوم .\r\nدر اين دوره براى اولين بار كتب فقهى فتوايى به صورت بالنّسبه نظرى ولى به طور ابتدايى تأليف شد . اين كتب را مىتوان به چند دسته تقسيم كرد :\r\nدستهء اول .\r\nكتبى كه در پاسخ سؤالاتى كه از نواحى مختلف عالم اسلامى مىشد\r\n\r\n","description":"","footnote":"\r\n« 1 » . وسائل الشيعه ، چاپ 30 جلدى مؤسسهء آل البيت ، جلد سى ام .\r\n","page_name":" 129 ","page_number":133},
  {"content":"\r\nتأليف شده است ، مانند كتاب جوابات المسائل البصريّات ، جوابات المسائل القزوينيّات ، جوابات المسائل الكوفيّات ، جوابات المسائل المصريّات و جوابات المسائل الواسطيّة كه همه را نجاشى از تأليفات صدوق ( ره ) شمرده است . « 1 »\r\nدستهء دوم .\r\nكتبى كه ابتداء براى شخص خاصّى ، يا در پاسخ به درخواست او نوشته شده است ، مانند الرسالة الأولى كه شيخ صدوق آن را در پاسخ به درخواست ابو محمّد فارسى در بارهء شهر رمضان نوشته است . « 2 » و يا بدون درخواست نوشته شده است ، مانند رسالة إلى ولده تأليف على بن بابويه به فرزندش صدوق ( ره ) . « 3 »\r\nدستهء سوم .\r\nكتبى كه براى جماعتى و يا اهل يك شهرى با درخواست يا بدون درخواست آنها نوشته شده است ، مانند الرسالة الثانية إلى اهل بغداد فى معنى شهر رمضان و جواب مسألة فى الطلاق و ردت اليه من المدائن و جواب مسألة نيشابور . « 4 »\r\nدستهء چهارم .\r\nكتبى كه در پاره اى از مسائل فقهى و يا در بابى از ابواب فقهى نوشته شده است ، مانند الاعتكاف ، الاغسال ، التقيّه ، التيمّم ، جامع الحج و جامع فقه الحج . « 5 »\r\nدستهء پنجم .\r\nكتبى كه در قسمتى از فقه و يا دورهء كامل فقه نوشته شده است . مانند مقنعه و هداية .\r\nدر هر حال اين كتب با كتبى كه در دوره هاى بعد تأليف شده است يك فرق عمده دارد ، در اين كتب تنها به مسائلى اقتصار شده كه در نصوص به آنها تعرّض شده است ، ليكن در آنها اقوال مختلف ، احتجاجات ، مخصوصا احتجاجات عقلى وجود ندارد و بطور خلاصه ، كتب فقهى اين دوره صرفا فروعى است كه در روايات وارد شده است با همان مضامين و غالبا با همان تعبيرات ، ليكن با حذف اسناد روايات .\r\nامتياز سوم .\r\nدر اين دوره دانشمندان بزرگ و معروفى ، بويژه در علم حديث پديد آمدند ، و با نگاشتن كتب حديثى مهمّى دانشمندان پس از خود را تا ابد رهين منّت خود ساختند كه در اينجا به معرفى برخى از آن بزرگان مىپردازيم :\r\n\r\n","description":"","footnote":"\r\n« 1 » . مقدمه من لا يحضره الفقيه ، 51 .\r\n« 2 » همان جا .\r\n« 3 » . قسمتى از اين كتاب در آخر مقنع آورده شده است .\r\n« 4 » . مقدمه من لا يحضره الفقيه ، ص 51 ، شماره 46 و 48 و ص 51 شماره 79 .\r\n« 5 » . همان جا ، شماره 13 ، 14 ، 27 ، 29 ، 34 ، 41 .\r\n","page_name":" 130 ","page_number":134},
  {"content":"\r\n\r\nفقهاى دورهء دوم\r\n3 - 2 - 3 در اين دوره ، همان گونه كه از نام دوره به دست مىآيد ، به دليل نزديكى به عصر ائمه عليهم السّلام هنوز بازار حديث رونق داشت و مسائل فقهى به صورت نقل حديث مطرح مىشد و شخصيتهاى فقهى نيز با عنوان محدّث معروف شده‌اند . مانند\r\nعلى بن ابراهيم قمّى\r\nصاحب تفسير معروف استاد ثقة الاسلام كلينى ، صاحب چندين اثر در فقه و غيره از جمله : كتابهاى قرب الإسناد ، الشرائع و كتاب الحيض . « 1 » تاريخ وفات او معلوم نيست ، ولى از استنباط صاحب تنقيح المقال به دست مىآيد كه در سال 307 زنده بوده است . « 2 »\r\nمحمّد بن يعقوب بن اسحاق كلينى رازى ( 329 ه ) ،\r\nمعاصر على بن الحسين بن بابويه پدر صدوق . مهمترين اثر او كتاب شريف كافى است .\r\nاستادان كلينى\r\nكلينى مشايخ روايى بسيارى داشت ، از جمله :\r\nابو على ، أحمد بن ادريس بن أحمد أشعرى قمى ( 306 ه ) .\r\nأحمد بن عبد الله بن أميّة .\r\nابو العباس ، احمد بن محمد بن سعيد همدانى ، معروف به ابن عقده ( 333 ه ) .\r\nابو عبد الله ، احمد بن عاصم عاصمى كوفى .\r\nابو جعفر ، احمد بن محمد بن عيسى اشعرى قمى .\r\nاحمد بن مهران .\r\nاسحاق بن يعقوب .\r\nالحسن بن خفيف .\r\nالحسن بن الفضل بن يزيد يمانى .\r\nالحسين بن الحسن حسينى أسود .\r\nالحسين بن الحسن هاشمى حسنى علوى .\r\nالحسين بن على علوى .\r\nابو عبد الله الحسين بن محمّد بن عمران بن أبى بكر اشعرى قمىّ ، معروف به ابن عامر .\r\n\r\n","description":"","footnote":"\r\n« 1 » . مقدمه شرح لمعهء 10 جلدى ، 46 به نقل از رجال نجاشى ، 197 .\r\n« 2 » . تنقيح المقال ، 2 / 260 .\r\n","page_name":" 131 ","page_number":135},
  {"content":"\r\nحميد بن زياد ، اهل نينوا ( 310 ه ) .\r\nابو سليمان ، داود بن كورهء قمىّ .\r\nابو القاسم ، سعد بن عبد الله بن أبى خلف أشعرى قمىّ ( 300 ه ) .\r\nابو داود ، سليمان بن سفيان .\r\nابو العباس عبد الله بن جعفر حميرى قمىّ .\r\nابو الحسن على بن ابراهيم قمى ، صاحب تفسير معروف .\r\nعلى بن الحسين سعدآبادى .\r\nابو الحسن ، على بن عبد الله خديجى اصغر .\r\nابو الحسن ، على بن محمّد رازى كلينى ، معروف به علَّان .\r\nعلى بن محمّد بن ابى القاسم بندار .\r\nابو الحسن على بن محمد بن ابى القاسم برقى .\r\nعلى بن موسى بن جعفر كميذانى .\r\nابو محمّد ، القاسم بن العلاء .\r\nابو الحسن ، محمّد بن اسماعيل نيشابورى .\r\nابو العباس ، محمّد بن جعفر رزّاز ( 301 ه ) .\r\nابو الحسن ، محمّد بن أبى عبد الله جعفر بن محمد بن عون اسدى كوفى ، ساكن رىّ .\r\nابو جعفر ، محمّد بن الحسن بن فرّوخ ، صفّار أعرج قمىّ ، صاحب بصائر الدّرجات ( 290 ه ) .\r\nمحمّد بن الحسن طائى .\r\nابو جعفر ، محمّد بن عبد الله بن جعفر حميرى قمىّ .\r\nمحمّد بن عقيل كلينى .\r\nابو الحسين ، محمّد بن على بن معمر كوفى ، صاحب الصّبيحى .\r\nابو جعفر ، محمّد بن يحيى عطَّار أشعرى قمىّ .\r\nشاگردان كلينى و راويان از او\r\nاز كلينى گروه كثيرى روايت كرده‌اند ، از جمله :\r\nابو عبد الله ، احمد بن ابراهيم ، معروف به ابن ابى رافع صيمرى .\r\n","description":"","footnote":"","page_name":" 132 ","page_number":136},
  {"content":"\r\nابو الحسين ، احمد بن احمد ، كاتب كوفى .\r\nابو الحسين ، احمد بن على بن سعيد كوفى .\r\nابو الحسين ، احمد بن محمّد بن على كوفى .\r\nابو غالب ، احمد بن محمّد بن محمد بن سليمان ، زرارى ( 368 ه ) .\r\nابو القاسم ، جعفر بن محمّد بن جعفر بن موسى بن قولويه ( 368 ه ) .\r\nابو الحسن ، عبد الكريم بن عبد الله بزاز تنيسى .\r\nعلى بن احمد بن موسى ، دقّاق .\r\nابو عبد الله ، محمّد بن ابراهيم بن جعفر ، كاتب نعمانى ، معروف به ابن زينب . وى از خصّيصين كلينى بود و كافى را كتابت مىكرد .\r\nابو عبد الله ، محمّد بن أحمد بن عبد الله بن قضاعه صفوانى ، ساكن بغداد . وى نيز از خصّيصين كلينى و كاتب كافى بود و از كلينى اجازه قرائت حديث دريافت كرد .\r\nابو عيسى ، محمّد بن أحمد بن محمّد بن سنان سنانى زاهرى ، ساكن رىّ .\r\nابو المفضّل ، محمّد بن عبد الله بن المطَّلب شيبانى .\r\nمحمّد بن على ماجيلويه .\r\nمحمّد بن محمّد بن عصام كلينى .\r\nابو محمّد ، هارون بن موسى بن أحمد ، شيبانى تلعكبرى ( 385 ه ) . « 1 » نويسندگان ، مترجمان و فهرست نويسان شيعه همگى و برخى از اهل سنّت ، زبان قلم به مدح و ثناى وى و اثر عظيمش كافى گشوده‌اند . آقاى حسين على محفوظ در مقدمهء چاپ هشت جلدى تهران ، آخوندى ، قسمتى از اين ستايشها را ذكر كرده است . « 2 » براى كلينى آثارى در تعبير رؤيا ، رجال ، ردّ بر قرامطه ، رسائل امامان و غيرها ذكر شده است كه بزرگترين و مهمترين تأليف او كتاب شريف كافى است . اين كتاب داراى شروح ، تراجم ، تحقيقات ، حواشى و تعليقاتى است كه بسيارى از آنها در مقدمهء آقاى حسين على محفوظ ذكر شده است . « 3 » كلينى به سال 328 يا 329 يا 330 در بغداد وفات يافت و در ناحيهء غربى بغداد ، باب الكوفة به خاك سپرده شد . در پايان قرن چهارم به علَّت خرابى كه اتّفاق افتاد به\r\n\r\n","description":"","footnote":"\r\n« 1 » . نام اين استادان و شاگردان و محل ترجمهء آنان همه در مقدمه آقاى حسين على محفوظ بر كتاب كافى ، 20 - 25 ذكر شده است .\r\n« 2 » . كافى ، جلد اول ، مقدمه ، ص 26 - 29 و 33 - 34 .\r\n« 3 » همان ، 37 - 45 .\r\n","page_name":" 133 ","page_number":137},
  {"content":"\r\nناحيهء شرقى ، مكان فعلى انتقال يافت . « 1 »\r\nابو القاسم ، جعفر بن محمد بن جعفر بن موسى بن قولويه ( 368 ه ) ،\r\nصاحب كامل الزّياره شاگرد كلينى و استاد شيخ مفيد ، صاحب تأليفات بسيار از جمله كتابهايى در فقه به عدد كتب فقه . « 2 »\r\nعلىّ بن الحسين بن موسى بن بابويه قمىّ ( 329 ه ) ،\r\nپدر شيخ صدوق . وى داراى تأليفات بسيارى است كه تعداد زيادى از آنها در فقه ، ابواب مختلف فقه و برخى از مسائل فقهى است از قبيل كتاب الشّرائع ، كتاب النكاح ، كتاب المواريث ، كتاب الحجّ ، كتاب الصّلاة ، كتاب الجنائز ، كتاب النساء و الولدان ، كتاب الوضوء ، كتاب مناسك الحجّ ، كتاب التّسليم و علاوه بر اينها كتابهايى هم در موضوعات مختلف ديگر دارد : از قبيل كتاب الامامة و التّبصرة من الحيرة ، كتاب الاملاء ، كتاب المنطق كتاب الإخوان ، كتاب التفسير ، كتاب قرب الإسناد و چنان كه ابن نديم در فهرست خود پس از وصف او به فقاهت و ثقه بودن ، نقل مىكند : در پشت جزئى ( صفحه اى ) به خط فرزندش ابى جعفر ديده است كه به فلان كس اجازه دادم كتب پدرم را كه دويست كتاب است روايت كند . « 3 » ابن بابويه در سال 329 يا 328 در شهر قم وفات يافت و همان جا در جوار فاطمهء معصومه عليهما السّلام دفن شد ، و قبر او مزار مؤمنان است . « 4 »\r\nمحمّد بن علىّ بن حسين بن موسى بن بابويه ( 381 ه ) ،\r\nمكنّى به ابو جعفر و معروف به ابن بابويه و صدوق ، رئيس محدّثان شيعه و يكى از بزرگترين اركان شريعت .\r\nمترجمان و فهرست نويسان و اجازه دهندگان همگى در مدح و ثناى وى و آثار گرانقدرش داد سخن در داده‌اند : شيخ الطائفه در رجال و فهرست ، نجاشى در رجال ، خطيب بغدادى در تاريخ ، رشيد الدين سروى در معالم العلماء ، علَّامهء حلَّى در خلاصه ، حسن بن داود در رجال ، ابن ادريس در سرائر ، شيخ حسين پدر شيخ بهائى در درايه ، سيّد شفيع جاپلقى در الرّوضة البهيّة ، فخر المحقّقين در اجازه اش به شيخ شمس الدين محمّد بن صدقه ، محقق كركى در اجازه اش به ميسى ، شهيد ثانى در اجازه اش به شيخ حسين بن عبد الصمد حارثى ، مولى حسن على بن مولى عبد الله شوشترى در اجازه اش به شيخ محمّد تقى مجلسى ، مولى ابو القاسم جرفادقانى در اجازه اش به مولى مهر على\r\n\r\n","description":"","footnote":"\r\n« 1 » . همان ، 47 - 49 .\r\n« 2 » تنقيح المقال ، 1 / 223 .\r\n« 3 » . همان ، 2 / 284 ، صاحب قاموس الرجال نظر ابن نديم را ردّ مىكند .\r\n« 4 » . همان ، 2 / 283 و ريحانة الادب ، 7 / 401 .\r\n","page_name":" 134 ","page_number":138},
  {"content":"\r\nجرفادقانى ، وحيد بهبهانى در تعليقه اش به منهج المقال ، مجلسى به نقل از ابن طاوس ، شيخ بهائى در خاتمهء وجيزه ، مجلسى در وجيزه و بحار ، شيخ ابو على حائرى در منتهى المقال ، مولى على كنى در توضيح المقال ، سيد مصطفى تفرشى در نقد الرجال ، ميرزا ابو القاسم نراقى در شعب المقال ، شيخ اسد الله شوشترى در مقابس ، خوانسارى در روضات ، سيّد مهدى بحر العلوم در فوائدش همه و همه در تعظيم و تبجيل ، در صدق و حفظ و صفات و ساير ملكات ، سخت وى را ستوده‌اند .\r\nصدوق قدّس سره در آغاز در مولد خويش : شهر مقدس قم بيش از 20 سال تحت سرپرستى پدر بزرگوارش رشد كرد و در اين شهر علاوه بر پدر ، از بزرگان بسيارى از جمله : محمّد بن الحسن بن احمد بن الوليد و حمزة بن محمّد بن احمد بن جعفر بن محمد بن زيد بن علىّ عليهم السّلام بهره برد و خود به آموزش ديگران پرداخت . در ماه رجب سال 339 به طلب حديث از شهر قم خارج شد و سپس به سفرهاى پى در پى پرداخت . در آغاز به دعوت امير ركن الدّولهء بويهى و ديگر اهالى در رى سكنى گزيد ، عامّهء مردم براى اخذ احكام ، دانشپژوهان هم براى اخذ علوم و معارف گرداگرد او حلقه زدند ، او خود هم از اين غفلت نورزيد كه از دانشمندان آن سامان بهره گيرد . در رجب سال 347 در رى از ابو الحسن محمّد بن احمد بن على بن أسد أسدى ، معروف به ابن جرارهء برذعى ، يعقوب بن يوسف بن يعقوب ، احمد بن محمّد بن الصقر صائغ ، ابو على احمد بن محمّد بن الحسن قطَّان ، معروف به ابو على بن عبد ربّه رازى حديث مىشنيد .\r\nبعد از اين سفر به سفرهاى ديگر رفت و از مشايخ حديث و صاحبان فضل ، حديث شنيد و بهره برد و خود نيز آثارى به جاى نهاد .\r\nدر خراسان ، چند بار به مشهد مقدّس سفر كرد و در برخى از اين سفرها چند مجلس از مجالس خود را تحرير نمود .\r\nدر استرآباد گرگان از ابو الحسن محمّد بن القاسم مفسّر تفسير امام عسكرى عليه السّلام و از ابو محمّد ، القاسم بن محمّد استرآبادى و أبو محمّد ، عبدوس بن علىّ بن العباس گرگانى و محمّد بن على استرآبادى حديث شنيد .\r\nدر نيشابور عده اى به دور او گرد آمدند و سؤالاتى مطرح كردند و پاسخهاى خود دريافت مىداشتند ، و خود نيز از مشايخ مشهور آن سامان چون ابو على عطَّار ، ابو منصور ، احمد بن ابراهيم بن ابى بكر خوزى ، و ابو سعيد ، محمّد بن الفضل بن محمّد بن اسحاق مذكَّر نيشابورى ، معروف به معلَّم ، و ابو الطَّيّب ، الحسين بن احمد بن محمّد رازى ، و ابو سعيد ،\r\n","description":"","footnote":"","page_name":" 135 ","page_number":139},
  {"content":"\r\nمحمّد بن الحسن بن محمّد بن على بن احمد بن على بن الصّلت قمىّ حديث شنيد .\r\nدر مرو رود از ابو يوسف ، رافع بن عبد الله بن عبد الملك و ابو الحسين ، محمّد بن عليّ بن الشاه فقيه مروزى حديث شنيد .\r\nدر سرخس از أبو نصر ، محمّد بن احمد بن ابراهيم بن تميم سرخسى فقيه حديث شنيد .\r\nدر سمرقند كه در سال 368 وارد آن شهر شد از ابو أسد ، عبد الصّمد بن عبد الشهيد و عبدوس بن على گرگانى حديث شنيد .\r\nدر بلخ كه به سال 368 در آن شهر وارد شد از ابو على ، الحسن بن علىّ بن محمّد بن على بن عمرو عطَّار ، و ابو عبد الله ، الحسين بن احمد آشنايى رازى عدل ، و حاكم ، ابو حامد ، احمد بن الحسين بن على ، و الحسين بن احمد استرآبادى ، و ابو الحسن ، محمّد بن سعيد بن عزيز سمرقندى حديث شنيد . در اين شهر از برخى از مشايخ حديث چون :\r\nابو القاسم عبيد الله بن احمد فقيه و ابو الحسن طاهر بن محمّد بن يونس فقيه اجازهء نقل حديث دريافت داشت .\r\nدر ايلاق كه در سال 368 در آن محلّ وارد شد از أبو نصر محمّد بن الحسن بن ابراهيم كرخى كاتب ، و أبو الحسن محمّد بن عمرو بن على بن عبد الله بصرى حديث شنيد ، و در مدت اقامت وى در اين سرزمين با شريف ، ابو عبد الله ، محمّد بن الحسن ، معروف به نعمت گرد آمد و وى از بيشتر مصنفات صدوق اطَّلاع يافت و از آنها نسخه برداشت و 245 كتاب از مصنّفات را از او روايت كرد . در اجتماع شيخ با شريف ، سخن از من لا يحضره الطَّبيب تأليف محمّد بن زكريّاى رازى ( 364 ه ) برفت ، شريف از شيخ درخواست كرد كه كتابى اين چنين در حلال و حرام ، شرائع و احكام بنگارد . شيخ اجابت كرد و من لا يحضره الفقيه را تأليف كرد .\r\nدر فرغانه از ابو احمد ، محمّد بن جعفر بندار شافعى ، و اسماعيل بن منصور بن احمد قصار و تميم بن عبد الله بن تميم قرشى و ديگران حديث شنيد .\r\nدر همدان كه به سال 354 هنگام توجّه به بيت الله الحرام در آن شهر وارد شد از ابو أحمد القاسم بن محمّد بن احمد بن عبد ربّه سرّاج همدانى ، محمّد بن الفضل بن زيدويه جلاب ( يا حلاب ) همدانى و احمد بن زياد بن جعفر همدانى حديث شنيد ، و از ابو العبّاس الفضل بن الفضل بن عبّاس كندى همدانى اجازه نقل حديث دريافت كرد در بغداد كه به سال 352 در آن شهر وارد شد هم خود نقل حديث كرده است و هم\r\n","description":"","footnote":"","page_name":" 136 ","page_number":140},
  {"content":"\r\nاز مشايخ آن سرزمين حديث شنيد ، بار ديگر در سال 355 هنگام بازگشت از سفر حجّ به آن شهر وارد شد . از جملهء كسانى كه در اين شهر از آنان حديث شنيده است مشايخى چون ابو محمّد الحسن بن يحيى حسينى علوى و ابو الحسن على بن ثابت دواليبى ( كه در اول بار يعنى سال 352 از او حديث شنيده بود ) و محمّد بن عمر حافظ ، و ابراهيم بن هارون هيبستى بودند .\r\nدر كوفه كه هنگام سفر حج يعنى سال 354 در آن شهر وارد شده بود در مسجد جامع از جماعتى چون محمّد بن بكران نقّاش ، احمد بن ابراهيم بن هارون فامى ، حسن بن محمّد بن سعيد هاشمى ، ابو الحسن علىّ بن عيسى مجاور در مسجد الكوفة حديث شنيد ، و از افرادى ديگر در جاهاى ديگر ، از قبيل محمّد بن على كوفى در مسجد ( يا مشهد ) امير المؤمنين عليه السّلام در كوفه ، ابو الحسن علىّ بن الحسين بن شقير بن يعقوب بن الحرث بن ابراهيم همدانى در منزلش در كوفه ، و از ابو ذر يحيى بن زيد بن العباس بن الوليد بزاز و حسن بن محمّد سكونى مزكَّى در كوفه .\r\nدر مكَّه و مدينه هنگام تشرّف به حج در سال 354 هم به يقين از گروهى حديث شنيده ولى نقلى از آن به عمل نيامده است .\r\nدر فيد هم پس از بازگشت از حجّ از ابو على ، احمد بن ابى جعفر بيهقى حديث شنيده است .\r\nشيخ صدوق ( ره ) در روايات خود به نقل از اين شيوخ بسنده نكرده است بلكه كسان ديگرى هم به اجازات خود به وى اجازهء نقل حديث داده‌اند ، از جمله : سليمان بن احمد بن ايوب لخمى كه چنان كه در صفحهء 125 عيون اخبار الرضا آمده از اصفهان به او نقل حديث را نوشته است .\r\nجز اين افراد كسان بسيار ديگرى نيز بوده‌اند كه صدوق ( ره ) از آنان حديث شنيده و اجازهء نقل حديث داشته است . سيد حسن موسوى خرسان در مقدمهء چاپ اخير كتاب من لا يحضره الفقيه تعداد 211 نفر از شيوخ صدوق را به نقل از خاتمهء مستدرك نورى ( ره ) به ضميمهء آن چه خود از اساتيد صدوق ( ره ) بر آن اطَّلاع يافته ، ثبت كرده است . با مراجعه به اين افراد به خوبى مىتوان دريافت كه شيوخ روايى شيخ به شيوخ سابق الذكر اختصاص نداشته است .\r\nامّا تلاميذ صدوق ( ره ) . شك نيست كه با توجّه به آن چه از نجاشى ( ره ) نقل شده كه از سنين جوانى او شيوخ شيعه از وى روايات دريافت مىداشته‌اند ، و اين كه وى سفرهاى\r\n","description":"","footnote":"","page_name":" 137 ","page_number":141},
  {"content":"\r\nزياد به سرزمينهايى كه در حقيقت حوزه هاى علمى جهان اسلام بوده ، انجام داده است و در اين سفرها همّ او تنها سماع و أخذ حديث نبوده بلكه در عوض در مقام نشر علم و بثّ احاديث اهل بيت عليهم السّلام هم بوده است ، و بالأخره با توجّه به مدّت عمر او كه از هفتاد هم گذشته است و در اين مدّت پيوسته در مقام تأليف كتب ، عقد مجالس روايت و سماع حديث ، جمع اصول حديث و نشر و اشاعهء احكام بوده است مىتوان گفت كه شاگردان و روايت كنندگان از او تعداد بسيار زيادى بوده‌اند ، ليكن مترجمان تنها تعداد كمى از بزرگان آنان را ذكر كرده‌اند . ما در اينجا به ذكر همين تعداد از اين بزرگان اقتصار مىكنيم :\r\nشاگردان شيخ صدوق\r\nشيخ بزرگوار ، فقيه نبيه ، الحسين بن على بن موسى بن بابويه قمّى ، برادر صدوق ( ره ) .\r\nشيخ ثقة الدين ، الحسن بن الحسين بن على بن موسى بن بابويه ، برادرزادهء او .\r\nشيخ ثقه ، على بن احمد بن العباس ، پدر شيخ نجاشى ، كه چنانچه در رجال نجاشى در ترجمهء صدوق آمده به سال 355 در بغداد از او حديث شنيد و اجازه يافت همهء كتب او را از وى روايت كند .\r\nشيخ ثقه ، ابو القاسم على بن محمّد بن على خزّاز ، صاحب كفاية الأثر و غيرها .\r\nشيخ ثقهء فاضل فقيه ، ابو عبد الله الحسين بن عبيد الله بن ابراهيم غضائرى .\r\nشيخ جليل ، ابو الحسن جعفر بن الحسين ( يا الحسن ) حسكهء قمى ، استاد شيخ طوسى .\r\nشيخ ابو جعفر محمّد بن احمد بن العباس بن فاخر دوريستى ، پدر شيخ جعفر دوريستى معاصر شيخ طوسى ، شاگرد مفيد ( ره ) .\r\nابو زكريّا محمّد بن سليمان حمرانى .\r\nشيخ ابو البركات على بن الحسن خوزى .\r\nشيخ ابو الحسن ، محمّد بن احمد بن على بن شاذان قمى .\r\nاحمد بن محمّد عمرى .\r\nشيخ جليل ، زعيم طايفه ، محمّد بن محمّد بن النعمان ، ملقّب به مفيد ، در بغداد از او حديث شنيد .\r\nشيخ جليل ثقه ، ابو محمّد هارون بن موسى تلعكبرى .\r\nعبد الصمد بن محمّد قمى .\r\nمحمّد بن طلحة بن محمّد ، نعالى بغدادى ، از استادان خطيب بغدادى ، چنان كه در تاريخ آورده است .\r\n","description":"","footnote":"","page_name":" 138 ","page_number":142},
  {"content":"\r\nسيّد شريف ، ابو عبد الله محمّد بن الحسن ، معروف به نعمت ، همان كسى كه از او تأليف « من لا يحضر . . » را خواست .\r\nعلى بن محمّد عمرى ( به صفحهء 26 از مجلَّد اجازات بحار رجوع شود ) .\r\nسيد شريف ، ابو البركات ، على بن الحسين حسينى ( مقدمهء امالى صدوق ) .\r\nشيخ جليل ، الحسن بن محمّد بن الحسن قمىّ ، صاحب تاريخ قم ( سيد صدر ، تأسيس الشيعه ، ص 255 ) .\r\nابو بكر ، محمّد بن احمد بن على ، از روات كتاب امالى صدوق .\r\nآثار علمى صدوق ( رحمه الله )\r\nكثرت تأليفات و تنوع آثار آن بزرگ بر هيچ كس پوشيده نيست ، برخى از مترجمان آثار او را به حدود 300 بلكه به بيشتر از 300 رسانده‌اند ، سيّد حسن موسوى خرسان در مقدمهء چاپ اخير كتاب من لا يحضره الفقيه تعداد 219 اثر از آثار آن بزرگوار را ذكر كرده است . در اينجا برخى از اين آثار را نام مىبريم :\r\nاثبات الخلافة لأمير المؤمنين عليه السّلام ؛ اثبات النّص على الأئمة عليهم السّلام ؛ الاعتقادات ؛ الامالى ، كه به المجالس يا عرض المجالس معروف است و نجاشى آن را العوض عن المجالس ناميده است ، مجالسى است كه بتدريج در جاهاى متعدّدى آنها را تأليف كرده و چند بار چاپ شده و ترجمه گرديده و بر آن حواشى و تعليقاتى نوشته شده است ؛ تجارات در فقه ؛ تفسير القرآن ؛ التوحيد ؛ ثواب الاعمال ؛ جامع فقه الحجّ ؛ الجمل ، در تاريخ جنگ جمل ؛ حذو النّعل بالنّعل ، كه به نام التّقيّه هم ناميده شده است ؛ الخصال در اخلاق به ترتيب اعداد ، در آغاز به خصلتهاى يگانه ، و بعد دوگانه ، سه گانه ، همين طور تا 400 . اين كتاب چند بار به طبع رسيده و ترجمه هم شده است ؛ خلق الانسان ؛ دعائم الاعتقاد يا دعائم الاسلام ، دلائل الائمه و معجزاتهم ؛ الرّجال ؛ الرجال المختارين من اصحاب النبي صلَّى الله عليه و آله ؛ الرجعة ؛ الشّورى ؛ عقاب الاعمال ؛ علل الشرائع ؛ عيون اخبار الرّضا عليه السّلام ، اين كتاب چند بار چاپ شده و شرح و ترجمه هم شده است . كمال الدين و تمام النعمه ، كه به آن إكمال الدين و اتمام النعمه هم گفته مىشود ، اين اثر چند بار در ايران ، آلمان و برخى از كشورهاى عربى چاپ شده است ؛ مدينة العلم ، كتابى است در 10 جزء ، بزرگتر از من لا يحضره الفقيه ، برخى از دانشمندان اين كتاب را در مقابل كتب اربعه ، اصل پنجم محسوب داشته‌اند ، و صاحب الذريعه بر فقدش تأسف خورده است ؛\r\n","description":"","footnote":"","page_name":" 139 ","page_number":143},
  {"content":"\r\nمصادقة الاخوان ، برخى از دانشمندان اين كتاب را از پدر صدوق دانسته‌اند ؛ المصابيح كتابى است در رجال ، داراى چندين جزء هر جزء در بارهء راويان از يكى از معصومين عليه السّلام تأليف شده است ؛ معانى الاخبار ؛ المقنع ، در فقه ؛ من لا يحضره الفقيه يكى از كتب اربعهء مورد اعتماد شيعه كه داراى شروح و حواشى بسيارى است و چنان كه برخى احصا كرده‌اند تعداد اخبار كتاب من لا يحضره الفقيه 5963 حديث است . الهداية ، كتابى است در فقه كه علاوه بر چاپ سنگى ضمن مجموعهء الجوامع الفقهيّه اخيرا با كتاب المقنع به همّت يكى از افاضل تصحيح و با مقدمه اى در تاريخ فقه به چاپ رسيده است .\r\nصدوق - عليه الرحمة - بجز اين تأليفات ، تأليفاتى هم در هر يك از ابواب فقهى دارد ، و شايد به اعتبار همين قبيل تأليفات پيشينيان است كه هر يك از ابواب فقهى به عنوان كتاب نامگذارى شده است . تعدادى از اين تأليفات او هم به عنوان « جوابات مسائل . . » است و تعدادى هم به عنوان مجلس و يا به عنوان رساله تأليف يافته است . در اينجا از ذكر همهء اين تأليفات خوددارى شده است . طالبان مىتوانند به مقدمهء آقاى سيد حسن موسوى خرسان بر چاپ اخير « من لا يحضر . . » مراجعه كنند .\r\nصدوق - عليه الرحمة - به سال 381 در رى وفات يافت و قبر شريفش در همان جا مزار مؤمنان است . رحمه الله و جعل الجنّة مثواه . « 1 »\r\n\r\n3 - 3 دورهء سوم : عصر آغاز اجتهاد\r\n1 - 3 - 3 اين دوره نيز مقارن آغاز دورهء قبل ، يعنى حدود آغاز غيبت كبرى به وسيلهء قديمين : ابن ابى عقيل عمّانى ، معاصر كلينى ( 329 ه ) ، و ابن جنيد إسكافى ( 381 ه ) آغاز شد و نزديك يك قرن و نيم دوام يافت و در زمان شيخ مفيد ( 413 ه ) و شاگرد او ، سيّد مرتضى ( 436 ه ) نضج گرفت .\r\nعلم فقه كه در دورهء قبل در حقيقت جمع نصوص بود ، در اين دوره به صورت اجتهادى درآمد و به بركت علم اصول ، كه مسائل آن از عرف و لغت و عقل و سيرهء عقلا و نصوص اخذ شده بود ، رونق گرفت و براى اولين بار به دست دانشمندان شيعهء اماميّه مسائل فقهى از نصوص استخراج و تحقيق و تنقيح شد و فروعى كه نصّى در بارهء آنها\r\n\r\n","description":"","footnote":"\r\n« 1 » چنان كه قبلا هم اشاره شد اين ترجمه از مقدمهء آقاى سيد حسن موسوى خرسان بر چاپ اخير كتاب من لا يحضره الفقيه اخذ شده است .\r\n","page_name":" 140 ","page_number":144},
  {"content":"\r\nوارد نشده بود ، از اصول كلى استنباط گرديد . لذا اين دوره را مىتوان به طور مطلق هم دورهء اجتهاد ناميد .\r\n\r\nامتيازات دورهء سوم\r\n2 - 3 - 3 امتياز اول .\r\nدر اين دوره براى اولين بار در فقه شيعه اثر رأى و اجتهاد به خوبى محسوس گرديد و فقه شيعه از صورت نقل متون نصوص به صورت فنّى درآمد و با به كار بردن استدلال ، فروع - اعمّ از منصوص و غير منصوص - بر اصول منطبق گرديد . مطالعهء آثار اين دوره ، بويژه آثار سيّد مرتضى ، به وضوح اين حقيقت را آشكار مىسازد .\r\nامتياز دوم .\r\nدر اين دوره ، علم اصول كامل شيعه به طور مستقل نگاشته شد ، مانند كتاب الذريعة إلى اصول الشريعة ، تأليف سيّد مرتضى ( 436 ه ) .\r\nامتياز سوم .\r\nدر اين دوره در نتيجه تفريع ، حكم مسائلى كه نصوص متعرّض آنها نشده بود ، بيان شد مانند المقنعه شيخ مفيد و الانتصار سيد مرتضى كه در اين كتابها مسائل فقهى تقريبا به صورت تطبيقى مبوّب جمع آورى شده است .\r\nامتياز چهارم .\r\nدر اين دوره فقهاى نام آورى چون ابن ابى عقيل ، ابن جنيد ، شيخ مفيد ، سيّد مرتضى « 1 » پا به عرصهء علم و فقاهت نهادند كه آثار پر ارزش برخى از آنان تا كنون هم چنان مىدرخشد و هنوز هم فقها در استنباطاتشان از آنها بهره مىجويند .\r\n\r\nفقهاى دوره سوم\r\n3 - 3 - 3 در اين دوره ، نخستين پايه هاى اجتهاد به دست فقهايى پايه گذاشته شد كه اين كار ارزشمند آن بزرگان تا كنون در مسير تكامل فقه تأثير بسزائى داشته است . اينك به معرفى اين پيشگامان فقاهت مىپردازيم :\r\nابن ابى عقيل عمّانى .\r\nحسن بن على بن ابى عقيل ، ملقب به حذّاء ، از اعيان فقها و متكلمين شيعه و معاصران كلينى ( 329 ه ) و از مشايخ ابو جعفر ابن قولويه ( 369 ه ) بوده است . وى نخستين كسى است كه در اوائل غيبت كبرى فقه را مهذّب كرد . با قواعد\r\n\r\n","description":"","footnote":"\r\n« 1 » . در معرفى فقهاى دورهء سوم ( - 3 - 3 - 3 ) در بارهء سيد مرتضى به طور مفصل بحث شده است و اين مطالب با اندكى تغيير ، از مقدمهء كتاب الذريعهء سيد مرتضى اخذ شده است كه سالها پيش به همراه تصحيح اين كتاب ، تأليف كرده‌ام و از سوى دانشگاه تهران منتشر شده است .\r\n","page_name":" 141 ","page_number":145},
  {"content":"\r\nاصولى تطبيق داد و طريق اجتهاد مصطلح را رايج كرد و ابن جنيد اين راه را ادامه داد .\r\nدر اصطلاح فقها اين دو فقيه قديمين ناميده مىشوند . از فتاواى نادر ابن ابى عقيل عدم تنجّس آب قليل به مجرد ملاقات نجس و وجوب اذان و اقامه در نماز صبح و شام است .\r\nكتاب المتمسك بحبل آل الرسول در فقه منسوب به اوست و قسمتهايى از آن در مآخذ فقهى متأخّر مانند سرائر ( ص 102 و 398 ) ابن ادريس و مختلف علامه در موارد بسيار نقل شده است . ( ريحانة الادب ، 5 / 234 ؛ روضات الجنات ، 168 ؛ هدية الاحباب ، 46 ؛ طبقات اعلام الشيعه : نوابغ الرواة فى رابعة المئات ، 95 ؛ خلاصة تهذيب الكمال ، 367 )\r\nابن جنيد إسكافى ( 381 ه ) .\r\nمحمّد بن احمد بن جنيد ، معروف به إسكافى و ابن جنيد ، از اعاظم فقهاى متقدم شيعه و از مشايخ شيخ مفيد و ابن عبدون و مشايخ مشايخ نجاشى و شيخ طوسى بوده است . وى و ابن ابى عقيل نخستين فقيهانى بودند كه باب اجتهاد را گشودند . از ويژگيهاى ابن جنيد اين بود كه قياس را حجت مىدانست و به همين جهت به نظر مخالف او در احكام فقهى بين فقها اهميتى داده نمىشود . آثار او در فقه و اصول و غير آنها حدود چهل اثر است كه به برخى از آنها اشاره مىشود :\r\n1 . احكام الأرش ؛ 2 . الاحمدى فى الفقه المحمدي ؛ 3 . الارتياع فى تحريم الفقاع ؛ 4 . الاستنفار إلى الجهاد ؛ 5 . الإفهام لأصول الاحكام ؛ 6 . تبصرة العارف و نقد الزائف در فقه ؛ 7 . تهذيب الشيعة لأحكام الشريعة ؛ 8 . استخراج المراد من مختلف الخطاب ؛ 9 . اشكال جملة المواريث ، 10 . ألفي مسألة . ( ريحانة الادب ؛ 1 / 70 ؛ هدية الاحباب ؛ 98 ؛ روضات الجنات ؛ 560 ؛ طبقات اعلام الشيعة ، 235 ؛ الاعلام ، 5 / 312 ؛ الفهرست طوسى ، 134 ؛ رجال نجاشى ، 273 ؛ الذريعة 1 / 299 )\r\nابن قولويه ( 369 ه ) .\r\nشيخ جعفر بن محمّد ، ابو القاسم ، معروف به ابن قولويه ، از مشاهير فقهاى اماميه و اكابر مشايخ محدثين شيعه در قرن چهارم بود و از كشى و كلينى روايت كرده و شيخ مفيد و ديگران از وى روايت كرده‌اند . از تأليفات اوست :\r\nتاريخ الشهور و الحوادث ، الجمعة و الجماعات ، الشهادات ، القضاء و ادب الحكام ، كامل الزيارات و غيره . ( ريحانة الادب ، 6 / 121 ؛ نامه دانشوران ، 1 / 470 ؛ روضات الجنات ، 143 ؛ رجال طوسى ، 458 ؛ رجال نجاشى ، 95 ؛ أمل الآمل ، ق 2 / 55 ؛ منتهى المقال ، 79 ؛ الكنى و الالقاب ، 1 / 385 )\r\n","description":"","footnote":"","page_name":" 142 ","page_number":146},
  {"content":"\r\nشيخ مفيد « 1 » ( 413 ه ) .\r\nابو عبد الله ، محمّد بن محمّد بن نعمان حارثى عكبرى بغدادى ، معروف به شيخ مفيد از بزرگان علما و فقهاى شيعه ، در يازدهم ذى القعده سال 336 در روستايى به نام عكبرا در ده فرسنگى بغداد به دنيا آمد و نزد پدرش به آموختن قرآن و مقدمات پرداخت و به همراه او به بغداد رفت و نزد اساتيد برجستهء عصر خويش علوم متداول آن زمان را به خوبى فرا گرفت و به مرتبهء بالايى از علم رسيد ، به طورى كه - به رغم حداثت سن - سلطان بويهى عضد الدولة ديلمى به منظور ارج نهادن به مقام شامخ علمى شيخ به ديدار وى به سرايش روانه شد .\r\nاساتيد شيخ .\r\nعصر شيخ مفيد عصر شكوفايى علم بود و از اين رو شيخ توانست از محضر اعاظم محدثين ، متكلمين و فقهاى فريقين استفاده كند . مؤلف كتاب اعيان الشيعه پنجاه و شش تن از اين بزرگان را معرفى مىكند . مشهورترين آنها عبارتند از :\r\n1 . شيخ صدوق ( 381 ) ؛ 2 . ابن جنيد اسكافى ( 381 ) ؛ 3 . ابن قولويه ( 369 ) ؛ 4 . ابو غالب زرارى ( 368 ) ؛ 5 . محمّد بن عمران مرزبانى ( 384 ) ؛ 6 . ابو بكر محمّد بن عمر جعابى ( 355 ) ؛ 7 . ابو عبد الله حسين بن على جعل بصرى ( 369 ) ؛ 8 . على بن عيسى رمّانى ( 384 ) .\r\nشاگردان شيخ .\r\nشيخ مفيد يكى از دانشمندان بزرگ شيعه است كه در پاى درس اين شخصيت برجسته شاگردان مبرّز بسيارى حضور مىيافتند كه در اينجا به نام برخى از آنها اشاره مىشود :\r\n1 . سيد مرتضى ( 436 ) ؛ 2 . سيد رضى ( 406 ) ؛ 3 . شيخ طوسى ( 460 ) ؛ 4 . نجاشى ( 450 ) ؛ 5 . سلَّار ديلمى ( 463 ) ؛ 6 . ابو الفتح كراجكى ( 449 ) ؛ 7 . ابو يعلى محمّد بن حسن جعفرى ( 463 ) .\r\nآثار شيخ .\r\nشيخ مفيد علاوه بر تربيت شاگردان زياد ، آثار علمى ارزشمندى نيز از خود به جاى گذاشته است كه متاسفانه اكثر آنها به دست ما نرسيده است ؛ مورخين عدد اين كتابها را حدود دويست ذكر كرده‌اند :\r\n1 . الارشاد فى معرفة حجج الله على العباد ،\r\nنخستين و دقيقترين كتاب در شرح حال ائمهء اطهار عليهم السّلام ، علماى پس از شيخ در شرح حال ائمهء اطهار بيشتر به اين كتاب\r\n\r\n","description":"","footnote":"\r\n« 1 » . بخشى از اين ترجمه از مقدمه كتاب الجمل ، نوشتهء آقاى سيّد على مير شريفى ، به صورت خلاصه آورده شده است .\r\n","page_name":" 143 ","page_number":147},
  {"content":"\r\nاعتماد كرده‌اند . اين كتاب به زبانهاى فارسى ، اردو و انگليسى برگردانده شده است .\r\n2 . المقنعة ،\r\nكتاب ارزشمندى است در ابواب فقه و از قديمترين متون فقهى شيعه به شمار مىآيد . شيخ طوسى آن را بطور مبسوط به نام تهذيب الاحكام ( يكى از كتب اربعه ) شرح كرده است .\r\n3 . الجمل و النصرة لسيد العترة فى حرب البصرة ،\r\nاين كتاب به زبان فارسى و فرانسه برگردانده شده است .\r\n4 . الأمالى ،\r\nيا المجالس ، مشتمل بر 42 مجلس ، كه اخيرا توسط استاد ولى به فارسى ترجمه شده است .\r\n5 . العيون و المحاسن ،\r\nدر اين كتاب مناظرات شيخ با مخالفين ذكر شده است و سيد مرتضى منتخبى از آن را به نام الفصول المختارة من العيون و المحاسن گرد آورده و در نجف به چاپ رسيده است و آقا جمال الدين خوانسارى آن را به فارسى ترجمه كرده است .\r\n6 . اوائل المقالات فى المذاهب و المختارات ،\r\nدر اين كتاب آراى خاص شيعه اماميه در مسائل كلامى ذكر شده است .\r\n7 . تصحيح الاعتقاد بصواب الانتقاد ،\r\nاين كتاب شرح انتقادى كتاب عقايد شيخ صدوق است .\r\n8 . الافصاح فى الامامة ،\r\nاين كتاب بحث مستوفايى است در اثبات امامت امير المؤمنين على عليه السّلام .\r\n9 . المسألة الكافية فى ابطال توبة الخاطية ،\r\nدر اين كتاب در بارهء مسأله توبه عائشة و طلحة و زبير بحث شده است .\r\n10 . كتاب المزار ،\r\nاين كتاب در دو قسمت تدوين يافته است : قسمت اول در بارهء فضيلت كوفه و كربلا و زيارت امير المؤمنين و امام حسين عليهما السّلام و قسمت دوم در بارهء فضيلت زيارت رسول اكرم صلَّى الله عليه و آله و حضرت فاطمه و ساير ائمه عليهم السّلام است .\r\nمنزلت علمى شيخ مفيد : « 1 »\r\nقبل از شيخ مفيد ، فقه در بين علماى شيعه به صورت\r\n\r\n","description":"","footnote":"\r\n« 1 » . چون همزمان با تدوين اين كتاب كنگره بزرگداشت شيخ مفيد در ايران برگزار شد و به همين مناسبت مطالب خوبى از سوى محققان ارائه گرديد . مطالب اين بخش از شرح حال شيخ ، غالبا از آن منشورات برگرفته شده است و اين جانب تحقيق مستقلى در اين باب انجام نداده‌ام .\r\n","page_name":" 144 ","page_number":148},
  {"content":"\r\nكنونى رايج نبود بلكه احاديث فقهى منقول از ائمهء اطهار عليهم السّلام با سلسلهء سند عينا در كتابها نقل مىشد و فقها هيچ گونه تصرفى در متن حديث نمىكردند و حتّى در نقل احاديث ، سلسلهء سند آنها را نيز ذكر مىكردند . بعدها اين شيوه ، اندكى تكامل يافت و فقها ، به خود اجازه مىدادند كه در همان محدودهء احاديث تا حدّى اجتهاد كنند و طبق مدلول و مضمون احاديث فتوى دهند ، كتاب الشرائع ابن بابويه ( پدر شيخ صدوق ) و المقنع و الهداية شيخ صدوق بر همين شيوه تأليف يافته است . در اين دوره ، تمسك به ظواهر احاديث به شدت رواج داشت و بهره گرفتن از عقل و انديشه منزلت چندانى نداشت و اين امر در مسير تكامل علوم و پيشرفت علما مانع ايجاد كرده بود .\r\nبا ظهور شيخ مفيد اين مانع جدى از مسير حركت انديشمندان شيعى برداشته شد .\r\nشيخ با نيروى ادراك قوى خود در برابر جمود حاكم قيام كرد و مشرب فقهى جديدى را بر اساس قواعد و اصول منظم پايه گذارى كرد و شاگردانش ، سيد مرتضى و شيخ طوسى ، اين راه را ادامه دادند . اين شيوهء اجتهاد ، راه ميانه اى بود بين روش حديثى شيخ صدوق و شيوهء قياسى ابن جنيد در فقه . او در آغاز براى استنباط احكام ، اصولى را در كتاب التذكرة بأصول الفقه تدوين كرد و سيد مرتضى در كتاب الذريعه و شيخ طوسى در كتاب عدة الاصول اين ابتكار استاد را پى گرفتند . البته شيخ هم خود در اين شيوه از استاد خود ، ابن ابى عقيل عمانى ، الهام گرفته بود .\r\nشيخ در شيوهء اجتهادى خود براى عقل جايگاه بلندى قائل بود و يكى از راههاى رسيدن به شناخت مفاهيم كتاب و سنّت را عقل مىدانست و حتّى بر اين اعتقاد بود كه اگر حديثى مخالف احكام عقل باشد مردود است .\r\nشيخ مفيد با همان صلابت و قدرتى كه در برابر انديشهء حديثگرايى ايستاد با كسانى هم كه قياس را ملاك استنباط احكام قرار مىدادند نيز به مقابله پرداخت و از استاد خود ، ابن جنيد ، به دليل تبعيت از اين شيوه با شدّت توأم با احترام انتقاد كرده و با برهان قوى آن را رد مىكرد و كتابهايى در ردّ تأليفات ابن جنيد نگاشت ، مانند نقض رسالة الجنيدى إلى اهل مصر « 1 » و النقض على ابن الجنيد فى اجتهاد الرأي . « 2 » او خود در اين باره مىنويسد : اما كتابهاى ابو على بن جنيد ، او آنها را به احكامى آميخته و در آنها به ظن عمل كرده و روش ناپسند مخالفين ما ، قياس را به كار بسته است\r\n\r\n","description":"","footnote":"\r\n« 1 » . نجاشى ، 312 و المسائل السرويّة مفيد ، 224 .\r\n« 2 » نجاشى ، 315 .\r\n","page_name":" 145 ","page_number":149},
  {"content":"\r\nو از اين طريق مسائل منقول از امامان عليهم السّلام و ديدگاههاى شخصى خود را درهم آميخته و اين دو را از همديگر جدا نساخته است ، هر چند كه اگر آنها را از يكديگر جدا هم مىساخت باز در آثار او حجتى نمىبود زيرا او در نقل روايات تنها به متواترها اعتماد نكرده بلكه اخبار آحاد را هم تكيه گاه خود قرار داده است . « 1 » بنا بر اين شيخ مفيد با طرد فقه مبتنى بر حديثگرايى و كنار گذاشتن روش فقهى مبتنى بر رأى شخصى و قياس ، راه سومى را در فقه هموار نمود . در اين شيوه اجتهاد ، شيخ بين اخبار متعارض جمع كرده و از به كارگيرى اخبار آحاد عارى از قرائن صحت خوددارى و با تدوين اصول فقه عملا فقه جديدى را پايه گذارى نموده است .\r\nآخرين نكته اى كه مناسب مىدانم در اين مقال در بارهء شيخ بزرگوار اشاره كنم ، اين مطلب است كه چون شيخ در عصرى مىزيست كه علماى بزرگى از مذاهب مختلف اسلامى در مركز حكومت اسلامى ، بغداد ، زندگى مىكردند و مجالس بحث و گفتگوى علمى بين آنها متداول بود و بيشتر اوقات اين مناظرات پيش خلفا برگزار مىشد طبعتا شيخ براى دفاع از مبانى اعتقادى شيعه در اين جلسات حاضر مىشد و با مخالفين به مناظره مىپرداخت و به شبهات آنان پاسخ مىداد و اين مباحثات به گونه اى ارائه مىشد كه هر گونه كينه و دشمنى را از دل مخالفين مىزدود ، به طورى كه هنگام فوت اين شخصيت بزرگ علمى و مذهبى مردم بغداد از مخالف و موافق به شدت متأثر بودند و با شركت گستردهء خود در تشييع ، اين تأثر را به نمايش گذاشتند .\r\nبا توجه به موقعيت اجتماعى زمان شيخ مفيد بين مذاهب مختلف اسلامى آراء فقهى و كلامى مطرح و طبيعتا با يكديگر تطبيق داده مىشد و هر صاحب رأيى براى اقناع طرف مقابل دليل و برهان اقامه مىكرد و شيخ در اين عرصه با تكيه بر مبانى استوار شيعه به خوبى درخشيد و در اين زمينه كتاب ارزشمندى به نام الاعلام فيما اتفقت الامامية عليه من الاحكام تأليف كرد و در واقع نخستين بناى فقه مقارن به دست اين عالم توانا تأسيس شد و با انتصار سيد مرتضى و خلاف شيخ طوسى و تذكرة الفقهاى علامه اين بنا تكميل گرديد و گسترش يافت . شيخ در مقدمه الاعلام چنين مىنويسد : اكنون من احكام فقهى مورد اتفاق اماميه و مسائل فقهى اتفاقى اهل سنّت و يا برخى از فرقه هاى آنان را كه با نظر اماميه اختلاف دارند ، در اينجا گرد آورده‌ام تا به اول كتاب اوائل\r\n\r\n","description":"","footnote":"\r\n« 1 » . عدة رسائل شيخ مفيد ، 222 .\r\n","page_name":" 146 ","page_number":150},
  {"content":"\r\nالمقالات فى المذاهب و المختارات افزوده شود و كسى در اين كار بر من سبقت ندارد .\r\nبه هر حال بايد اعتراف كرد كه شيخ مفيد از احيا كنندگان بزرگ علوم اسلامى و از مروجان سخت گوش فرهنگ شيعى و از نشردهندگان فقه اماميه است و به حق ، هم در حال حيات و هم حال مماتش براى شيعيان مفيد بود و خواهد بود . ( رجال نجاشى ، 283 ، فهرست شيخ طوسى ، 157 ، معالم العلماء ، 113 ، لسان الميزان ، 5 / 368 ، طبقات اعلام الشيعة : النابس فى القرن الخامس ، 186 ، ريحانة الادب ، 4 / 58 ، الاعلام ، 7 / 21 ، روضات الجنات ، 4 / 24 ، ميزان الاعتدال ، 3 / 131 ، الذريعة ، 1 / 302 و 509 )\r\nسيد مرتضى « 1 » ( 436 ه ) .\r\nعلى بن الحسين ، ملقب به سيد مرتضى و علم الهدى از بزرگان فقهاى اماميه در سال 355 هجرى در بغداد به دنيا آمد . پدرش ، ابو احمد ، - كه براى او نيز مورخان القابى چون « اجل ، طاهر ، اوحد ، ذو المناقب » آورده‌اند - حسين نام داشت و نقيب طالبيان در بغداد و فرزند موسى بن محمّد بن موسى بن ابراهيم بن موسى الكاظم ( هفتمين امام شيعهء اماميه ) بود .\r\nمادرش فاطمه فرزند حسن ، ملقب به « الناصر الصغير » نقيب علويان در بغداد ، و حسن فرزند احمد بن الحسن ( الناصر الكبير الاطروش ) بن على بن الحسن بن على بن عمر الاشرف بن على ، زين العابدين ( چهارمين امام شيعهء اماميه ) بود و بنا بر اين از طرف مادر نسب او به علويان طبرستان مىرسد .\r\nاز كتب بسيار به دست مىآيد كه پدر و اجداد سيد مرتضى داراى مقامات عالى و مناصب رفيع ظاهرى و معنوى بوده‌اند « 2 » و چنان كه از سلسلهء نسب او هويداست از ناحيهء ابوين با فاصلهء كوتاهى به امامين همامين « موسى الكاظم » و « على بن زين العابدين »\r\n\r\n","description":"","footnote":"\r\n« 1 » . ترجمهء سيد مرتضى قدس سره در كتب تواريخ و تراجم عامه و خاصه مانند معجم الادباء تأليف ياقوت حموى و وفيات الاعيان تأليف ابن خلكان و روضات الجنات تأليف سيد محمّد باقر خوانسارى و ريحانة الادب تأليف ميرزا محمّد على مدرس تبريزى خيابانى مسطور است و اختلاف قابل توجهى بين آنها مشهود نيست ، ولى مبسوطترين كتابى كه در اين قسمت يافتم كتاب ادب المرتضى تأليف دكتر عبد الرزاق محى الدين است كه به عنوان رسالهء دكترى نگارش يافته و در بغداد مطبعة المعارف در سال 1957 ميلادى به طبع رسيده است ، اين جانب قسمت مهم اين ترجمه را با اصلاحاتى از آن كتاب اخذ كرده‌ام .\r\n« 2 » . رك . شرح ابن ابى الحديد ، 1 / 10 ، و منهج المقال ، 27 و كامل ابن اثير و منتظم ابن جوزى ، حوادث سالهاى 301 و 310 و 400 ه ، و ناصريات ، 1 و كتب ديگر .\r\n","page_name":" 147 ","page_number":151},
  {"content":"\r\nمنتهى مىگرديده است .\r\nاين نسبت رفيع و وقايعى كه اتفاق مىافتاد « 1 » موجب شد كه براى معاصران او حتّى براى خود او نسبت به آينده اش احساسى بس شگرف پديد آيد كه در پيدايش شخصيت عظيم علمى و اجتماعى او فوق العاده مؤثر واقع شود ، معاصران ، وى را به ديدهء تعظيم و تكريم مىنگريستند و خود او نيز غالبا به شخصيت ممتاز خود و پدرانش فخر و مباهات مىكرد . « 2 » و همين موجبات ، او را به وظايف خطيرى كه آينده به عهدهء او مىگذاشت آگاه مىساخت ، و لذا همواره در تكميل شخصيت خود از هر حيث نهايت كوشش را مبذول مىداشت .\r\nبه خوبى معلوم نيست كه او از چه وقت ، و به چه چيز ، در آغاز تحصيل دانش اشتغال ورزيده است ، همين قدر معلوم است كه در كودكى بين دوازده و پانزده سالگى نزد ابن نباته به فرا گرفتن ادب اشتغال داشته است « 3 » و بنا بر اين به نظر مىرسد كه در آن هنگام كه مادرش او را براى تحصيل فقه نزد شيخ مفيد برده سن او از حدود پانزده سال كمتر نبوده ، زيرا برادرش ، رضى نيز با او بوده و رضى در حدود چهار يا پنج سال از او كوچكتر بوده است . و بعيد به نظر مىرسد كه او قبل از اين كه طرفى از علوم ادبى - كه مقدمهء فقه است - بسته باشد به تحصيل فقه اشتغال ورزيده باشد .\r\nآثار علمى و ادبى او گواه صادقى است بر اين كه او از سنين كودكى در تحصيل دانش نهايت كوشش را مبذول مىداشته است ، به طورى كه در بيست و هفتمين سال عمر خود مرجع فقهى و كلامى شمرده شد و از اين پس اماميه و غير اماميه از بلاد مختلف اسلامى به وسيلهء نامه ها و رساله ها به او رجوع مىكردند . « 4 » مقام علمى سيد مرتضى بىنياز از بيان است . وى بىشك يكى از بزرگترين دانشمندان شيعهء اماميه محسوب مىشود ، و چنان كه از تصنيفات و تأليفات بسيار او به دست مىآيد در بسيارى از علوم عصر خويش چون كلام ، فقه ، اصول ، تفسير ، فلسفهء الهى ، فلك ، انواع ادب : از لغت ، نحو ، معانى ، انشاء ، شعر و مانند اينها استادى ماهر ، بلكه يگانهء عصر خويش بوده است . او كوشش خود را بيشتر به فقه و كلام و ادب اختصاص\r\n\r\n","description":"","footnote":"\r\n« 1 » . مانند خواب شيخ مفيد كه در بيشتر تواريخ و تراجم مسطور است و نظائر آن .\r\n« 2 » . رك . فهرست اغراض و مضامين ديوان سيد .\r\n« 3 » . روضات الجنات به نقل از الدرجات الرفيعة ، 375 .\r\n« 4 » . المسائل الموصلية الاولى ملاحظه شود كه در سال 382 تأليف شده است .\r\n","page_name":" 148 ","page_number":152},
  {"content":"\r\nمىداد و از اين ره گذر به مذهب شيعهء اماميه و استحكام آراء اصلى و فرعى ايشان خدمت مىكرد .\r\nروش او در اصول پيروى از دليل عقل بود و از اين رو نه تنها با اشاعره بلكه حتّى با ظاهريان از اماميه نيز مخالفت مىكرد . در فقه به خبر واحد عمل نمىكرد و در استنباط احكام از ادلهء اصوليهء لفظيه و عقليه استفاده مىكرد و لذا با محدّثين و اخباريين از اماميه نيز موافقت نداشت .\r\nدر بيان مطالب بدون اين كه به تمهيد مقدمه بپردازد وارد اصل مطلب مىشد و هيچ گاه از غرض به دور نمىرفت . جز به قصد توضيح و يا تمثيل به طور استطراد چيزى به ميان نمىآورد ، و در اين صورت پس از انجام مقصود به زودى به اصل مطلب باز مىگشت .\r\nدر بحثها و سخنان خود طالب چيزى جز حقيقت نبود و لذا راه جدل و خصومت نمىپيمود ، و از طريقهء اعتدال منحرف نمىشد ، و خلاصه : همواره متوجه مسئوليت خود در مقابل خالق و خلق بود .\r\nمنزلت علمى سيد\r\nبين معاصران از كتب و رسائلى كه در مقام پاسخ به مسائلى كه از اقطار مختلف اسلامى از او سؤال شده است تأليف كرده به خوبى مشهود است . « 1 » اين سؤالات بعضى به قصد اخذ رأى از راه استدلال بوده « 2 » و بعضى به قصد عمل به مضمون جواب به عنوان تقليد « 3 » و بعض ديگر به قصد انكار و تعجيز « 4 » ، و بالاخره قسمتى نيز به قصد تعرض به بعضى از آراء اماميه و يا متكلمين به طور كلى « 5 » بوده است .\r\nچنان كه ذكر شد بعضى از اين رسائل جواب مسائلى است كه در سنين جوانى پيش از آن كه به زعامت اماميه برسد از او سؤال شده « 6 » و اين خود روشنترين گواه بر عظمت منزلت او نزد معاصران است .\r\nسيد بعضى از مؤلفات و قصائد خود را به جهت پاسخ به خواستهء بعضى از خلفا « 7 »\r\n\r\n","description":"","footnote":"\r\n« 1 » . مانند المسائل الموصلية ، و المسائل الطرابلسية ، و مسائل اهل مصر ، و المسائل الديلمية ، و المسائل الجرجانية ، و مسائل ديگر .\r\n« 2 » كتاب انتصار ملاحظه شود .\r\n« 3 » . مسائل اهل ميافارقين ملاحظه شود .\r\n« 4 » . المسائل التبانيات كه ابو عبد اللَّه بن التبان ، متكلم ( 419 ه ) سؤال كرده ، و نيز المسائل الموصلية الثالثة ملاحظه شود .\r\n« 5 » همان جا .\r\n« 6 » . المسائل الموصلية الاولى ملاحظه شود .\r\n« 7 » . ديوان سيد ، 1 / 16 ، 62 ، 288 و موارد ديگر ملاحظه شود .\r\n","page_name":" 149 ","page_number":153},
  {"content":"\r\nو يا به اقتراح بعضى از وزيران « 1 » ساخته و پرداخته ، و آنان در تقديم خواسته و اقتراح خود نهايت ادبى را كه سائل نسبت به مسئول مرعى مىداشته است به كار مىبرده‌اند .\r\nشيخ مفيد كه استاد سيد و بزرگترين مقام و مرجع شيعهء اماميه محسوب مىشد سيد را در جاى خود مىنشاند و دوست مىداشت كه به جهت تقدير از مكانت علمى او ، و به خاطر تربيت او براى جانشينى خود در زعامت اماميه چون شاگردى در محضر او بنشيند . « 2 » مجلس سيد مرتضى مجمع مردان متفكر ، و مركز انتشار بحثهاى كلامى و فقهى و ادبى بود . ابو العلاء معرى ( 449 ه ) همزمان با ورودش به بغداد به مجلس سيد مراوده پيدا كرد و بين آنان سخنانى ظريف و نغز از ادب و جدل رد و بدل مىشد . ابو اسحاق صابى ( 384 ه ) و عثمان بن جنى ( 392 ه ) نيز از ملازمان مجلس سيد بودند . « 3 » سيد مرتضى كتابى را كه تأليف مىكرد هنوز پايان نيافته بود بين مردم منتشر مىشد به طورى كه گاه از دست او خارج مىشد و ديگر نمىتوانست در آن تجديد نظر كند . « 4 » عنايت مردم به مؤلفات سيد به حدى بود كه در ايام حيات وى كتبى از ناحيهء مخالفان در نقض « 5 » و از ناحيهء موافقان در تأييد و شرح آنها تأليف مىشد « 6 » و گاه كتابى كه در نقض كتاب سيد نوشته شده بود ، در همان زمان حيات وى به كتاب ديگر نقض مىشد . « 7 » تأثير سيد در متأخران از خود ، بر اهل فضل و دانش پوشيده نيست ، و مطالعهء آثار فقها و اصوليين و ديگر دانشمندان اين حقيقت را به خوبى اثبات مىكند ، ولى ذكر بعضى از كتب كه به شيوهء تأليفات سيد تأليف شده ، و يا مؤلفان آن كتب به تحقيق در موضوع تحقيق او پرداخته ، و يا به شرح يا ايجاز آثار وى همت گماشته‌اند ، در اين مقام\r\n\r\n","description":"","footnote":"\r\n« 1 » . رساله الولاية من قبل الظالمين كه براى وزير مغربى تأليف كرده ملاحظه شود .\r\n« 2 » . روضات الجنات ، 377 .\r\n« 3 » ادب المرتضى ، 122 .\r\n« 4 » . خاتمه كتاب شافى ملاحظه شود .\r\n« 5 » . نقض الشافي تأليف ابو الحسين بصرى . در كتاب ادب المرتضى ، ص 122 پاورقى 5 از رياض العلماء ، ص 279 به جاى ابو الحسين ، ابو الحسن نقل كرده است .\r\n« 6 » . ادب المرتضى ، در پاورقى ص 122 و 123 از كتاب رياض العلماء ، ص 328 نقل مىكند كه در ترجمهء ابن براج طرابلسى از جملهء مؤلفات او شرح جمل العلم و العمل را شمرده كه اصل آن از مرتضى است و در ص 197 در ترجمهء سلار بن عبد العزيز از جملهء مؤلفات او كتاب تتمة الملخص را بر شمرده كه اصل آن از علم الهدى است و نيز كتاب تلخيص الشافي از شيخ طوسى است و شافى از سيد .\r\n« 7 » . الرد على نقض الشافي تأليف سلار ، ادب المرتضى ، 123 به نقل از رياض العلماء ، 280 .\r\n","page_name":" 150 ","page_number":154},
  {"content":"\r\nبدون فائده نيست :\r\nسيد كتاب انتصار را در متفردات اماميه تأليف كرد ، شاگرد او شيخ طوسى ( 460 ه ) نيز كتابى بر همان منوال به نام خلاف در موارد اختلاف شيعه با مذاهب اهل سنّت به رشتهء تحرير و تأليف در آورد ، و مىتوان تذكرة الفقهاء علامهء حلى ( 726 ه ) را نيز تا حدى مقتبس از همان سبك دانست .\r\nسيد كتاب الحدود و الحقائق را در تعريف مصطلحات شرعيه نگاشت و كفعمى ( 905 ه ) كتاب اختصار الحدود و الحقائق را . « 1 » سيد كتاب تنزيه الانبياء را تأليف كرد و عبد الوهاب بن على الحسينى « 2 » كتابى به همين نام در تلخيص و اتمام و توضيح آن نگاشت « 3 » ، و شايد كتاب تخطئة الانبياء تأليف امام غزالى ( 505 ه ) نيز نقض همين كتاب سيد باشد . « 4 » سيد كتاب انقاذ البشر من الجبر و القدر را تأليف كرد و علامهء حلى در موضوع همين كتاب كتابى به نام استقصاء النظر فى القضاء و القدر « 5 » به رشته تحرير در آورد .\r\nراجع به كتاب غرر و درر دو كتاب تأليف شده است : يكى تعليقى است به نام التعليقات على كتاب الغرر و الدرر از دانشمندان قرن ششم ، سيد ضياء الدين ، فضل الله « 6 » و ديگرى شرحى است به نام الفوائد الغوالي فى شرح شواهد الامالى از دانشمند ، شيخ محسن جواهرى ( 1355 ه ) . « 7 » ناگفته نماند كه شيخ سعيد بن هبة الله بن الحسن راوندى ( 573 ه ) مدفون در قم كتابى در موارد اختلاف بين سيد و شيخ مفيد به نام الاختلافات بين الشيخ المفيد و السيد المرتضى تأليف كرده و در آن كتاب در 95 مورد اختلافات بين آن دو را برشمرده است . « 8 » خلاصه : آراء سيد در فقه و اصول و تفسير و كلام و ادب همواره زنده و در مؤلفات دانشمندان پس از او مذكور است و در محافل علمى مورد بحث و تحقيق قرار مىگيرد .\r\n\r\n","description":"","footnote":"\r\n« 1 » . الذريعة ، 1 / 365 و ريحانة الادب ، 3 / 371 .\r\n« 2 » . از افاضل اواخر قرن نهم و اوائل قرن دهم .\r\n« 3 » . ادب المرتضى ، 124 به نقل از فهرست مخطوطات مكتبة الرضا ، 469 .\r\n« 4 » . ادب المرتضى ، 124 به نقل از رياض العلماء ، ترجمهء مرتضى .\r\n« 5 » . روضات الجنات ، 173 .\r\n« 6 » . ادب المرتضى ، 125 به نقل از رياض العلماء ، 146 .\r\n« 7 » . ادب المرتضى ، 125 و 159 .\r\n« 8 » الذريعة ، حرف الهمزة ، 361 .\r\n","page_name":" 151 ","page_number":155},
  {"content":"\r\nمنزلت اجتماعى سيد .\r\nآن چه در عصر سيد موجب افتخار و منشأ شرف و احترام بود در وجود او مجتمع بود .\r\nوى داراى نسب علوى بود و غالبا پدران و اجدادش مردان فضيلت و از برجستگان عصر خويش محسوب مىشدند . مادرش نيز علوى بود و در سلسلهء پدران و اجداد او مردانى بزرگ چون ابو محمّد اطروش ، حسن بن على ملقب به ناصر الحق و الناصر الكبير صاحب ديلم و طبرستان قرار داشت . از طريق مادر با خاندان آل بويه نيز نسبت عرضى داشت . در كتاب ناصريات سيد مرتضى خود گويد : حسن « الناصر الصغير » - كه جد مادرى وى است - پسر خالهء « بختيار عز الدوله » بود . « 1 » پدر و اجداد مادرى و پدرى « سيد » نقيبان ، و اميران حج ، و واليان مظالم ، و سفيران پادشاهان بودند . او خود زعيم مذهبى و علمى بود ، رئيس و فقيه اماميه ، دانشمند يگانه و اديب فرزانه عصر خويش بود .\r\nدر حال حيات پدر با اين كه هنوز بيش از 25 سال نداشت به جانشينى از پدر براى نقابت طالبيان ، نظر در مظالم ، امارت حج برگزيده شد ، ابن جوزى در منتظم در حوادث 380 گويد : از جمله حوادث اين سال فرمان نقابت طالبيان ، و نظر در مظالم ، و امارت حج بود كه براى « ابو محمّد ، حسين بن موسى ، موسوى » نوشته شد ، و دو فرزندش مرتضى ، ابو القاسم و رضى ، ابو الحسن به جانشينى او انتخاب شدند ، و از دار الخلافه به ايشان خلعت داده شد . « 2 » اين مناصب بزرگ را شريف مرتضى اصالة بين سالهاى 406 - 436 هجرى متصدى شد و در روز تصدى ، عهدنامهء او در حضور فخر الملك و اشراف و قضات و فقها قرائت شد و اين عبارت از آن عهد نامه است . « هذا ما عاهد عبد الله ابو العباس احمد الامام القادر با لله امير المؤمنين إلى على بن موسى العلوي حين قربته اليه الانساب الزكية و قدمته لديه الاسباب القوية و استظل معه بأغصان الدوحة الكريمة و اختص عنده\r\n\r\n","description":"","footnote":"\r\n« 1 » . ناصريات ، 1 .\r\n« 2 » . صاحب ادب المرتضى در ص 104 - 106 گويد : نقابت سيد نقابت عامه بوده ، و امارت او بر حج ولايت بر اقامهء حج ، و ولايت او بر مظالم ولايت تشريعيه و تنفيذيه ، و شرط تصدى اين نوع مناصب اين است كه متصدى داراى بالاترين مقام علمى و اخلاقى ، و واجد شرائط شرافت و عدالت باشد . ( براى اطلاع بر حقيقت اين مناصب و اقسام و احكام و شروط تصدى آن رجوع شود به الاحكام السلطانية تأليف ماوردى ، معاصر مرتضى ، ص 164 و 185 و 180 )\r\n","page_name":" 152 ","page_number":156},
  {"content":"\r\nبوسائل الحرمة الوكيدة فقلد الحج و النقابة و امره بتقوى الله « . « 1 » در سال 397 بهاء الدوله به موجب فرمانى سيد را به ذو المجدين ملقب ساخت . « 2 » انتشار امر فاطميان مصر خليفهء عباسى را به وحشت انداخت ، و وى را برانگيخت تا براى شهادت به نادرستى نسب فاطميان به شخصيات بارز مجتمع خود پناه برد ، در مقدم ايشان از مرتضى و رضى در خواست توقيع كرد . « 3 » مقام اجتماعى سيد به طورى بالا رفت كه در آن هنگام كه لشكريان بر پادشاه بويهى شوريدند خانهء سيد پناهگاه پادشاه و وزرا شد . « 4 » از اين مقوله سخن بسيار است و در تواريخ مسطور ، و خلاصه اين كه : سيد در وقايع سياسى مرجع بسيار مهمى بود و گاه مثل پادشاه و خليفه و ديگر پيشوايان به دو پناه مىبردند . « 5 » سيد بسيار توانگر و ثروتمند بود ، و در رجال دين و علم و ادب از معاصران او كمتر مىتوان نظير او را يافت . گويند : او و برادرش ، رضى ، در آن ايام كه به جانشينى پدر متصدى امارت حج بودند در راه سلامت حجاج از مال شخصى خود نه هزار دينار به راهزنان عرب پرداختند . « 6 » از يحيى بن الحسين علوى زيدى روايت شده كه سيد هر سال بيست و چهار هزار دينار عايدى ملكى داشت . « 7 » از قاضى تنوخى روايت شده كه مرتضى به قدرى از املاك به جاى گذاشت كه در وصف نگنجد ، وى داراى هشتاد قريهء آباد بين بغداد و كربلا بود . « 8 » گويند : سيد مدرسه و طلابى داشت كه خود متكفل مخارج آنها بود ، و أحيانا به هر طلبه در ماه دوازده و يا هشت دينار مىپرداخت ، و بعضى از فقراء غير مسلمان نيز به قصد استفاده از اين شهريه نزد او علم فلك مىآموختند . « 9 » و او قريه اى براى كاغذ فقها وقف كرده بود . « 10 » وى 80 هزار مجلد كتاب از مقروآت و مصنفات و محفوظات خود به جاى\r\n\r\n","description":"","footnote":"\r\n« 1 » . كامل و منتظم ، حوادث 406 .\r\n« 2 » منتظم ، حوادث 397 .\r\n« 3 » . كامل و منتظم ، حوادث 402 .\r\n« 4 » كامل و منتظم ، حوادث 424 و 427 .\r\n« 5 » . منتظم ، حوادث 423 و 427 ، و ديوان مرتضى ، 5 / 16 نسخهء سماوى . ( ادب المرتضى ، 109 )\r\n« 6 » . منتظم ، حوادث 389 و روضات الجنات ، 375 .\r\n« 7 » . معجم الادباء ، 5 / 177 . ( ادب المرتضى ، 110 )\r\n« 8 » . ادب المرتضى به نقل از رياض العلماء ، 471 .\r\n« 9 » . ادب المرتضى به نقل از رياض العلماء ، ترجمهء شيخ طوسى و ابن براج .\r\n« 10 » روضات الجنات ، 375 .\r\n","page_name":" 153 ","page_number":157},
  {"content":"\r\nگذاشت ، صاحب روضات الجنات از ثعالبى نقل مىكند كه پس از اين كه قسمت مهمى از اين كتب به رؤسا و وزرا اهدا گرديد بقيه به 30 هزار دينار تقويم شد . « 1 » سيد مرتضى را به « ذو الثمانين » و يا « ثمانينى » ملقب كرده‌اند ، چرا كه 80 كتاب تأليف نمود ، و 80 قريه مالك بود ، و 80 سال زندگى كرد « 2 » ، و چنان كه گفته شد 80 هزار جلد كتاب داشت . او به علم الهدى نيز ملقب شد ، زيرا در سال 420 كه وزير ابو سعيد ، محمّد بن عبد الرحيم مريض شد على بن ابى طالب عليهما السّلام را در خواب ديد كه به او مىگويد : به علم الهدى بگو : بر تو فاتحه بخواند تا بهبود يا بى ، پرسيد : علم الهدى كيست ؟ فرمود : على بن الحسين الموسوي ، وزير بدين عنوان بر او نامه بنوشت ، سيد اين لقب را بر خود شناعتى دانست و از قبول آن امتناع ورزيد ، وزير گفت : به خدا سوگند براى تو ننوشتم جز آن چه امير المؤمنين عليه السّلام فرمود ، چون القادر با لله اين قصه بشنيد براى مرتضى بنوشت : آن چه جدت تو را بدان ملقب نموده به پذير ، مرتضى پذيرفت . « 3 » گويند : ابو العلاء معرى را پس از بازگشت از عراق از شأن سيد مرتضى پرسيدند ، در جواب گفت :\r\n\r\nيا سائلى عنه لما جئت تسأله\r\nالا هو الرجل العاري من العار\r\nلو جئته لرأيت الناس فى رجل\r\nو الدهر فى ساعة و الارض فى دار « 4 »\r\n\r\nدر سال 406 برادرش رضى وفات يافت ، مردم همه بر جنازهء او حاضر شدند ، او نتوانست برادرش را در حال نزع و يا روى شانه ها ببيند ، به مشهد كاظمين عليهما السّلام پناه برد ، وزير « فخر الملك » او را به خانه بازگردانيد و در مجلس تعزيت بنشست ، و برادر را به قصيده اى لبريز از حزن و اندوه مرثيه گفت . « 5 » سيد مرتضى هشتاد سال عمر خود را توأم با سياست و تأليف و كارهاى بزرگ ديگر گذرانيد ، و در روز يكشنبهء 25 ربيع الاول سال 436 به درود حيات گفت ، جنازه اش را گروهى از شاگردانش تشييع كردند . احمد بن الحسين ، النجاشي به كمك شريف ، ابو يعلى ، محمّد بن الحسن الجعفرى و سلار بن عبد العزيز كه از اعلام شاگردان او بودند متصدى غسل او شدند ، پسرش در خانه اش در محلهء كرخ بر او نماز خواند ، و در شب همان روز كه وفات يافته بود به خاك سپرده شد ، و به مرگش طومار زندگى يكى\r\n\r\n","description":"","footnote":"\r\n« 1 » . همان جا .\r\n« 2 » همان جا .\r\n« 3 » همان جا .\r\n« 4 » همان جا .\r\n« 5 » . منتظم و كامل ، حوادث 406 .\r\n","page_name":" 154 ","page_number":158},
  {"content":"\r\nاز بزرگترين دانشمندان قرن چهارم پيچيده شد .\r\nدر حال حاضر در كاظمين در نزديكى صحن دو ضريح است كه به سيدين سندين ، مرتضى و رضى ، منسوب است و عامه بدانها تبرك مىجويند و شبها در آنها چراغ روشن است ولى مورخان بعضى گويند : كه جنازهء هر دو به كربلا منتقل ، و در نزديكى ضريح امام حسين عليه السّلام در مقبرهء جدشان ابراهيم دفن شد « 1 » ، و برخى ديگر قبر آنان را در بغداد در خانهء خودشان مىدانند . « 2 » مرتضى فرزند پسرى داشت كه به ابو جعفر ، محمّد موسوم بود « 3 » ، و ابو العلاء او را « اطهر مرضى » لقب داده ، و در مرثيهء جدش ابو احمد نقيب وى را نظير پدر و عمويش شمرده است . « 4 » مرتضى در تربيت او بسيار كوشيد ، و ابو الفتح نيشابورى نحوى را بر تأديب او گماشت . « 5 » صاحب ادب المرتضى گويد : آن طور كه براى من ظاهر شده او بهره اى از علم نداشته ، زيرا در تراجم اعلام اماميه نامى از او برده نشده است . « 6 » ابن خلكان او را از وفات يافتگان سال 443 دانسته و نامش را ابو عبد الله ، الحسين ذكر كرده است . اين پسر در زمان حيات پدر ازدواج كرد و از او فرزندى تولد يافت كه نسل سيد از اين فرزند باقى ماند تا به ابو القاسم النسابة صاحب كتاب ديوان النسب رسيد . ابو القاسم النسابة را پسرى بود نامش احمد كه به موت او خاندان شريف منقرض شد . « 7 » صاحب ادب المرتضى از كتاب روضات الجنات نقل كرده كه در كتاب انساب الطالبيين براى سيد مرتضى دو دختر نيز به نام زينب و خديجه ذكر شده است و خود گويد : بنا بر آن چه من قرائت كرده‌ام برادرش رضى در سه قصيده او را به سه دختر تهنيت گفته « 8 » ، و به وفات دو دختر او را تعزيت « 9 » ، و بعد مىگويد : ممكن است دختر سوم همان باشد كه زنده ماند و چنان كه صاحب رياض العلماء گفته است : زنى فاضله و جليله\r\n\r\n","description":"","footnote":"\r\n« 1 » . روضات الجنات ، 384 به نقل از كتاب الدرجات الرفيعة ، و كتب ديگر .\r\n« 2 » . منتظم ، حوادث 436 ، و خطيب بغدادى ، 11 / 403 .\r\n« 3 » . مقدمه ديوان الشريف المرتضى به قلم رشيد الصفار ، 115 به نقل از عمدة الطالب .\r\n« 4 » . ادب المرتضى ، 78 ، پاورقى به نقل از سقط الزند ، 2 / 63 .\r\n« 5 » . ادب المرتضى ، به نقل از ديوان مخطوط سيد ، 3 / 66 .\r\n« 6 » . ادب المرتضى ، 78 .\r\n« 7 » . ادب المرتضى ، پاورقى ص 78 به نقل از رياض العلماء مخطوط به نقل از شريف ابو الحسن علوى عمرى نسابهء معروف به ابن صوفى در كتاب خود المجدي فى انساب الطالبيين .\r\n« 8 » . ديوان رضى ، 1 / 359 و 462 و 251 .\r\n« 9 » ديوان رضى ، حرف الباء .\r\n","page_name":" 155 ","page_number":159},
  {"content":"\r\nبوده و از عموى خود كتاب نهج البلاغه را روايت كرده است ، و بنا بر آن چه قطب راوندى در آخر شرح خود بر نهج البلاغه آورده شيخ عبد الرحيم بغدادى معروف به ابن الاخوة از او روايت مىكرده است . « 1 » ليكن پوشيده نماند كه اگر آن چه صاحب ادب المرتضى از خود گفته صحيح باشد ، آن چه به روضات الجنات نسبت داده كه انساب الطالبيين دو دختر به سيد مرتضى نسبت داده قطعا صحيح نيست ، زيرا منقول از انساب الطالبيين نسبت دو دختر ( زينب و خديجه ) به پدر شريف مرتضى است نه به خود او .\r\nاستادان سيد مرتضى .\r\nمورخان جماعتى از اعلام قرن رابع در فنون مختلف را بر شمرده‌اند كه سيد نزد آنان درس مىخوانده و يا از آنان روايت مىكرده است كه ذيلا نام عده اى از آنان ذكر مىشود :\r\nعبد الرحيم بن نباتة الخطيب ( 374 ه ) .\r\nوى در علوم ادب و صناعت خطابه امام و استادى ماهر بوده « 2 » و سيد مرتضى و برادرش سيد رضى در كودكى شاگردى او مىكرده‌اند . « 3 »\r\nابو عبد الله ، محمّد بن محمّد بن النعمان\r\nمعروف به « مفيد » ( - 3 - 3 - 3 ، شيخ مفيد ) .\r\nمحمّد بن عمران الكاتب ( 384 ه )\r\nمعروف به مرزبانى . او خود از بغوى و ابن دريد و ابن انبارى و نفطويه و ديگران روايت مىكرده و صيمرى و تنوخى و جوهرى و شريف مرتضى از او روايت كرده‌اند . « 4 » روايات مرتضى در امالى بيشتر از مرزبانى است . وى داراى كتب و روايات ادبى بسيار است كه از آن جمله بايد موشح و معجم الشعراء را نام برد . صاحب منتظم عيب او را سه چيز مىداند : ميل به تشيع ، و به اعتزال ، و تخليط مسموع به اجازه . « 5 »\r\nالحسين بن على بن الحسين ( 418 ه )\r\nمعروف به وزير مغربى بنا بر نقل كتاب ادب المرتضى « 6 » صاحب رياض العلماء در صفحهء 72 گويد : از كلام صاحب فهرست بر مىآيد كه مرتضى از او روايت مىكرده است . وى داراى كتبى است كه از آن جمله بايد خصائص علم القرآن و اختصار علم المنطق و اختصار غريب المصنف و اختيار شعر\r\n\r\n","description":"","footnote":"\r\n« 1 » . ادب المرتضى ، 80 به نقل از رياض العلماء نسخهء خطى ؛ آقا شيخ آقا بزرگ ، 670 .\r\n« 2 » . ابن خلكان ، 2 / 331 .\r\n« 3 » روضات الجنات ، 375 و 376 .\r\n« 4 » . ادب المرتضى ، 114 به نقل از رياض العلماء خطى ؛ 471 به نقل از ابن اثير جزرى در جامع الاصول .\r\n« 5 » منتظم ، حوادث 384 .\r\n« 6 » ص 114 .\r\n","page_name":" 156 ","page_number":160},
  {"content":"\r\nأبى تمام و اختيار شعر البحترى و اختيار شعر المتنبي و الطعن عليه را نام برد . « 1 » او در ميافارقين درگذشت و به مشهد امير المؤمنين على عليه السّلام منتقل و در آنجا دفن شد . « 2 » سيد مرتضى رسالهء الولاية من قبل الظالمين خود را براى او تأليف كرده است .\r\nابو القاسم على بن حبشى الكاتب .\r\nتلعكبرى از او روايت كرده و حديث شنيده است ( سال 332 ه ) ، شيخ طوسى كتابى از او به نام الهدايا ياد كرده است و شيخ مفيد و سيد مرتضى از او روايت كرده‌اند . « 3 »\r\nسهل بن احمد الديباجى ( 380 ه )\r\nاز رواة قرن چهارم ، كتاب محمّد بن محمّد بن اشعث از اوست ، به روايت او هيچ يك از اماميه و اهل سنّت اعتماد نمىكنند ، اماميه او را به وضع و واقفيت متهم كرده‌اند « 4 » ، و اهل سنّت او را كذاب و رافضى و غالى و زنديق مىدانند . « 5 » صاحب ادب المرتضى گويد : من براى مرتضى از سهل روايتى به دست نياورده‌ام ولى خطيب بغدادى و صاحب رياض العلماء « 6 » قائل به ثبوت روايت هستند .\r\nالحسين بن على بن الحسين بن بابويه القمي ،\r\nبرادر شيخ صدوق كه نزد اماميه ثقه ، جليل ، عظيم الشأن بوده و سيد مرتضى بلا واسطه و نجاشى با واسطه از او روايت مىكنند . « 7 » وى داراى كتابهايى است كه از آن جمله الرد على الواقفة و كتاب التوحيد و نفى التشبيه است . « 8 » صاحب ادب المرتضى گويد : مرتضى را استادان ديگرى نيز بوده كه من در اثناء مطالعهء كتب رجال خصوصا كتاب رياض العلماء به نام آنان برخورد كرده‌ام . « 9 »\r\nشاگردان سيد مرتضى .\r\nشريف مرتضى را شاگردان بسيارى نيز بوده كه از عده اى از آنان ذيلا نام برده مىشود :\r\nمحمّد بن الحسن بن على الطوسي\r\n( 460 ه ) . ( - 3 - 4 - 3 )\r\nحمزة بن عبد العزيز الديلمى ،\r\nملقب به سلار ( سالار ) ( 448 ه و يا 463 ه ) يكى از اعاظم اماميه و از اكابر تلاميذ سيد مرتضى و از خواص اصحاب او بود\r\n\r\n","description":"","footnote":"\r\n« 1 » . روضات الجنات ، باب الحاء ، 240 .\r\n« 2 » كامل ، حوادث 414 ، 417 .\r\n« 3 » . رجال ابو على ، باب « على » .\r\n« 4 » رجال ابو على ، باب السين .\r\n« 5 » . تاريخ بغداد ، 9 / 120 و شذرات الذهب ، حوادث 436 .\r\n« 6 » . ادب المرتضى ، 116 به نقل از رياض العلماء مخطوط ، 471 به نقل از ابن اثير جزرى .\r\n« 7 » . روضات الجنات ، 1 / 183 .\r\n« 8 » همان جا و رجال ابو على باب العين .\r\n« 9 » . صاحب ادب المرتضى در پاورقى صفحه 116 نام عده اى از آنان را با ذكر مستند بيان داشته است .\r\n","page_name":" 157 ","page_number":161},
  {"content":"\r\nكه بديشان در فتوى اعتماد مىداشت ، سيد او را نائب خود در شهر حلب ، و گاه جانشين خود در تدريس نيز قرار مىداد . او اولين كسى بود كه به حرمت نماز جمعه در زمان غيبت فتوى داد .\r\nسلار داراى تأليفاتى است كه از آن جمله بايد المقنع و التقريب « 1 » و المراسم و الرد على ابى الحسين البصرى و تتمة الملخص را بر شمرد كه به ترتيب در بارهء مذهب و اصول فقه و فقه و رد بر ابو الحسين بصرى در نقض كتاب الشافي سيد مرتضى ، و تكميل كتاب الملخص سيد مرتضى ، نوشته شده است . « 2 »\r\nقاضى عبد العزيز بن نحرير بن عبد العزيز « 3 » بن البراج الطرابلسي\r\n( 481 ه ) زاده و بزرگ شده در مصر و وجهى از وجوه ، و از فقهاء اماميه بود و مدت بيست سال متصدى قضاء در طرابلس بوده است .\r\nدر اصول و فروع كتابهايى دارد كه از آن جمله بايد كتاب المهذب و شرح جمل العلم و العمل - كه اصل آن از سيد مرتضى است - و الجواهر و المعالم و المنهاج و الكامل و المقرب را بر شمرد . « 4 »\r\nنظام الدين ابو الحسن\r\n( و يا ابو عبد الله ) سليمان بن الحسن ( و يا الحسين ) الصهرشتى الديلمى ، فقيه فاضل دين دار ، در مجلس درس سيد مرتضى مىنشست و از بزرگان شاگردان او بود . او را اقوالى است كه گاه در كتب فقه به نام او نقل مىشود .\r\nاو داراى تأليفاتى است كه از آن جمله است : شرح ما لا يسع جهله « 5 » و تنبيه الفقيه و النصير فى نقض كلام صاحب التفسير يعنى قاضى ابو يوسف قزوينى و الانفرادات بالفتوى و عمدة الولي . « 6 »\r\nابو الفتح محمّد بن على الكراجكي ( 449 ه ) .\r\nيافعى گويد : او رأس شيعه ، و صاحب تصانيف ، نحوى ، لغوى ، منجم ، طبيب ، متكلم ، و از بزرگان اصحاب مرتضى بوده است ،\r\n\r\n","description":"","footnote":"\r\n« 1 » . روضات الجنات در ص 200 به نقل از خلاصهء علامه ، و همچنين كتب ديگر اين كتاب را به نام التقريب ياد مىكنند ولى ادب المرتضى در ص 118 آن را به نام التعريب ياد كرده است .\r\n« 2 » . روضات الجنات ، 200 و ادب المرتضى به نقل از رياض العلماء مخطوط ، 447 - 448 و كتب ديگر .\r\n« 3 » . موافق روضات ، 351 ولى در ادب المرتضى ابن نحرير بن عبد العزيز را ندارد .\r\n« 4 » . روضات الجنات ، 351 و معالم العلماء ، 71 و كتب ديگر . ( ادب المرتضى ، ص 119 )\r\n« 5 » . روضات الجنات ، نقل از معالم العلماء ، 303 ، ولى در ادب المرتضى ، 119 « شرح ما لا يسع تنبيه الفقيه عليه » ضبط شده است .\r\n« 6 » . روضات الجنات ، 303 و معالم العلماء ، 49 و كتب ديگر . ( ادب المرتضى ، ص 119 )\r\n","page_name":" 158 ","page_number":162},
  {"content":"\r\nاغلب ايام عمر را در گردش بسر مىبرده ، ولى قسمت مهم در قاهره اقامت داشته است . « 1 » او داراى تأليفاتى است كه از جمله : التعجب من اغلاط العامة فى مسألة الامامة « 2 » و كتاب النوادر و كنز الفوائد و الاستظهار فى النص على الائمة الاطهار و معونة الفارض فى استخراج سهام الفرائض را بايد نام برد . در كتب اماميه از نظرات او بسيار نقل شده است . « 3 »\r\nابو عبد الله جعفر بن محمّد الدوريستى « 4 »\r\nكه از طريق قرائت روايت بر مفيد و مرتضى شاگردى آنان نموده است . « 5 » او داراى كتبى است كه از جملهء آنهاست : كتاب الكفاية فى العبادات و كتاب الاعتقادات و كتاب الرد على الزيدية . « 6 »\r\nيعقوب بن ابراهيم الفقيه البيهقى\r\nكه ديوان سيد را به اجازهء او در سال 404 روايت كرده است . « 7 » سيد مرتضى شاگردان بسيار ديگرى نيز داشته كه برخى از آنان را صاحب ادب المرتضى در پاورقى ص 120 كتاب خود ذكر كرده است .\r\nآثار علمى و ادبى سيد مرتضى .\r\nبراى سيد مرتضى حدود هشتاد اثر علمى و ادبى ذكر شده كه در اين مقدمه بر آن چه صاحب ادب المرتضى ذكر كرده اقتصار مىشود :\r\n1 . الانتصار :\r\nكتابى است در فقه متضمن احكامى كه قطعا و يا ظنا اماميه در آنها منفردند . اين كتاب دو مرتبه در ايران چاپ سنگى شده است : يكى در سال 1275 در ضمن الجوامع الفقهية و ديگرى در سال 1315 به طور جداگانه . اين كتاب بر بيش از 319 مسألهء فقهى مشتمل است و هم از نظر تاريخى و هم از نظر علمى حائز كمال\r\n\r\n","description":"","footnote":"\r\n« 1 » . تاريخ يافعى ، حوادث 399 ، روضات الجنات ، 552 و كتب ديگر .\r\n« 2 » . اين نام به اين صورت از كتاب ريحانة الادب ، 3 / 352 گرفته شده است ، ولى در كتاب ادب المرتضى ، ص 119 التعجب من الامامة فى اغلاط العامة ضبط شده است .\r\n« 3 » . رك . تاريخ يافعى ، حوادث 399 و روضات الجنات ، 552 ، و مقدمه بحار الأنوار و ريحانة الادب ، 3 / 352 و كتب ديگر .\r\n« 4 » . چنان كه در معجم البلدان مذكور است از قراء رى ، و عبد اللَّه بن جعفر بن محمّد بن موسى بن جعفر ابو محمّد الدوريستى به آن منسوب است .\r\n« 5 » . در روايات با واسطه راوى بايد داراى مستندى باشد كه به استناد آن بتواند روايت را از راوى قبل از خود نقل كند و مستند يكى از چند چيز مىتواند باشد : 1 . شنيدن روايت از خود راوى ، 2 . خواندن روايت بر او ، 3 . اجازهء روايت كتاب او از او ، و مقصود از عبارت متن قسم دوم است .\r\n« 6 » روضات الجنات ، 144 .\r\n« 7 » . ادب المرتضى ، 120 به نقل از مقدمهء ديوان مرتضى مخطوط .\r\n","page_name":" 159 ","page_number":163},
  {"content":"\r\nاهميت است ، زيرا : قديمترين كتاب فقهى شيعه است كه متعرض مسائل خلافى شده و اقوال مختلفهء در آن مسائل را بيان داشته ، و بعلاوه فقه شيعهء اماميه را بر اساسى محكم و حججى قوى بنا نهاده است و فقهاء متأخر چون شيخ طوسى و علامه حلى و ديگران از اين روش پيروى كرده ، و تأليفات فقهى خود را بر اين پايه استوار داشته‌اند .\r\nدر اين كتاب ، شريف مرتضى برخى از تأليفات خود را مانند مسائل ابى عبد الله بن التبان « 1 » و مسائل الخلاف « 2 » و مسائل اهل الموصل « 3 » و المسائل الطرابلسيات « 4 » و اصول الفقه « 5 » نام برده است .\r\nسيد مرتضى انتصار را پس از سال 420 تأليف كرده است . « 6 »\r\n2 . الناصريات :\r\nاين كتاب بر 207 مسألهء فقهى و اعتقادى مشتمل است و سيد مرتضى آن را در مقام شرح و نقد و تسديد فقه جدّ خود ، حسن اطروش ، صاحب « ديلم » و « طبرستان » تأليف كرده است .\r\nصاحب ادب المرتضى گويد : معروف است كه « حسن اطروش » زيدى بوده ، ولى بسيارى از علماء اماميه او را شيعهء اثنا عشرى مىدانند ، و بر حسب آن چه از همين رساله به دست مىآيد او امامى اثنا عشرى نبوده ، زيرا در بيشتر مسائل فرعى ، و بسيارى از مسائل اعتقادى بر خلاف مذهب اماميّه حكم كرده است و براى اثبات نظر خود به مسألهء 205 و 207 استشهاد كرده است . « 7 » اين كتاب به سال 1276 ه در ضمن الجوامع الفقهية در ايران چاپ شده ، و از اين لحاظ حائز اهميت است كه أولا مذهب « الناصر » و دعوت او را در بلاد ديلم بيان داشته ، و ثانيا مذاهب مختلف خصوصا مذهب زيدى و اثنا عشرى را در يك جا جمع كرده است .\r\nسيد در اين كتاب نيز بعضى از مؤلفات خود را از جمله : كتاب الخلاف « 8 » و مسائل اصول الفقه « 9 » و العدد « 10 » و تنزيه الانبياء « 11 » نام برده است .\r\n\r\n","description":"","footnote":"\r\n« 1 » . ص 5 .\r\n« 2 » ص 6 و 84 .\r\n« 3 » ص 11 و 82 و 120 .\r\n« 4 » . ص 62 .\r\n« 5 » ص 121 .\r\n« 6 » . رجوع شود به صفحهء 5 كه به جواب مسائل اهل موصل ارجاع داده و خود گويد : در سال 420 وارد شده است .\r\n« 7 » . رك . به ادب المرتضى ، ص 65 - 66 و 134 - 135 .\r\n« 8 » . ص 2 و 3 و مسألهء 24 ، 25 ، 34 ، 35 ، 46 .\r\n« 9 » مسألة 81 و 137 .\r\n« 10 » . مسألة 127 .\r\n« 11 » مسألة 205 .\r\n","page_name":" 160 ","page_number":164},
  {"content":"\r\n3 . الشافي فى الامامة :\r\nاين كتاب را سيد در نقد كتاب المغنى من الحجاج ، تأليف دانشمند معتزلى معاصر خود قاضى عبد الجبار تأليف كرده ، و به سال 1301 ه در دو مجلد در ايران چاپ سنگى شده است .\r\nنقص اين كتاب - چنان كه خود در مقدمه تصريح كرده - اين است كه سيد به جهت اختصار تنها اوائل كلام صاحب المغنى را ذكر كرده و نسبت به بقيه بر اصل كه در آن روزها در دست مردم بوده حواله داده است و چون در اثناء تأليف متوجه اين عيب شده و در صدد جبران آن بر آمده است نسبت به مقدار باقى توانسته است جبران كند ولى نسبت به گذشته چون اصل از دست او خارج و بين مردم منتشر شده و جمع آن غير ممكن بوده نتوانسته است در آن تجديد نظر كند .\r\nشيخ طوسى در تلخيص اين كتاب تلخيص الشافي و ابو الحسين بصرى در نقض بر آن نقض الشافي و ابو يعلى سلار بن عبد العزيز در نقض بر اين نقض النقض على النقض « 1 » را تأليف نموده‌اند و همه در حال حيات مرتضى بوده است .\r\nاين كتاب بهترين وسيله براى دريافت عمق انديشهء امامى در بارهء مذهب است ، و در اين باب جز اين كتاب نمىتواند - چنان كه شايسته است - رهنمون طالبان حقيقت باشد . در اين كتاب فرق بين زيديه و اماميه در امامت « 2 » ، و همچنين فرق بين معتزله و اماميه « 3 » ، و تكذيب اتهامات بر شيعه در باب اعتقاد به زيادتى علم امام بر پيغمبر ، و اعتقاد به اين كه اگر امام نباشد آسمانها بر پا نيست « 4 » و اين كه معارف همه ضرورى است ، « 5 » و رأى اماميه در باب بداء « 6 » ، و فرق بين اجماع نزد اماميه و ديگران « 7 » ، و عدم وجوب علم امام به بواطنى كه آگاهى بر آن واجب نيست « 8 » ، و مطالب ديگر مطالعه مىشود .\r\nسيد مرتضى در اين كتاب به رساله اى كه در باب شبهه اى بر حديث « أنت منى بمنزلة هارون من موسى » تأليف كرده « 9 » و همچنين به سخنى كه در باب وعيد در پاسخ از پرسشهاى اهل موصل بيان كرده « 10 » اشاره كرده است و نيز اشاره\r\n\r\n","description":"","footnote":"\r\n« 1 » . ادب المرتضى ، 136 به نقل از رياض العلماء مخطوط ، 279 .\r\n« 2 » ج 1 ، ص 2 .\r\n« 3 » . ج 1 ، ص 2 به بعد .\r\n« 4 » ج 1 ، ص 3 .\r\n« 5 » ج 1 ، ص 12 .\r\n« 6 » . ج 1 ، ص 13 .\r\n« 7 » ج 1 ، ص 15 و 42 به بعد .\r\n« 8 » . ج 1 ، ص 72 به بعد .\r\n« 9 » . ادب المرتضى ، 137 به نقل از شافى ، 1 / 76 .\r\n« 10 » ادب المرتضى ، 137 به نقل از شافى ، 1 / 76 ، 188 .\r\n","page_name":" 161 ","page_number":165},
  {"content":"\r\nكرده است به اين كه در نظر دارد كتاب مستقلى در بارهء جواز اظهار معجزات به دست غير پيامبران تأليف كند . « 1 »\r\n4 . انقاذ البشر من الجبر و القدر :\r\nرساله اى است كوچك در كلام كه در آن سيد با اسلوب خطابى بليغ ، مسألهء قضا و قدر را بررسى كرده و آيات بسيارى از قرآن را در مقام استدلال بر رأى خود ذكر كرده است و ضمنا تاريخ اين عويصه را از روز پيدايش آن به وسيلهء « معبد جهنى » و « ابو الاسود دؤلى » تا روزگار خويش بيان داشته است .\r\nاين رساله در سال 1935 م به كوشش شيخ على خاقانى در حدود نود صفحه به قطع كوچك در نجف به چاپ رسيده است . نام اين رساله در اجازهء بصروى « 2 » نيامده ولى در معالم العلماء مذكور است . « 3 » سيد در اين رساله به يكى از مؤلفات خود به نام صفوة النظر اشاره كرده است . « 4 »\r\n5 . المحكم و المتشابه :\r\nرسالهء كوچكى است كه در ايران ضمن چند رسالهء ديگر در 128 صفحه به قطع كوچك به چاپ رسيده است . در اين رساله از ناسخ و منسوخ ، محكم و متشابه ، عامّى كه از آن خاص اراده شده ، تحريف در قرائت ، فرق بين رخصت و عزيمت ، و مطالب ديگر بحث شده است .\r\nفهرست نويسان اين رساله را به سيّد نسبت داده‌اند ، ولى در صفحهء اول رساله نص صريح است بر اين كه اين رساله همه از تفسير محمّد بن ابراهيم بن حفص النعماني - كه قبل از عصر مرتضى مىزيسته - نقل شده است ، بنا بر اين وجهى براى نسبت رساله به سيد جز اين كه او ناسخ رساله باشد نيست . اين رساله در ضمن فهرست كتبى كه بصروى روايت كرده نيست ، ولى صاحب بحار و شيخ شهيد در حواشى خلاصه ، اين رساله را در عداد تأليفات سيد ذكر كرده‌اند . « 5 »\r\n6 . تنزيه الانبياء :\r\nاين كتاب در 189 صفحه ، در ايران به چاپ سنگى رسيده\r\n\r\n","description":"","footnote":"\r\n« 1 » . ادب المرتضى ، 137 به نقل از شافى ، 1 / 145 .\r\n« 2 » . اجازهء بصروى اجازه نامه اى است كه سيد مرتضى در سال 417 هجرى به يكى از شاگردان خود به نام ابو الحسن ، محمّد بن محمّد البصروى فقيه ، داده كه در آن اجازه نامه مؤلفات خود را شماره كرده ، و اجازهء روايت آنها را داده است . صورت اين اجازه هم اكنون در خزانهء كتابخانهء آستان قدس موجود است ، ( به فهرست كتابخانه ، كتب خطى ، ج 2 ، ص 39 باب فقه مراجعه شود ) و نيز كتاب رياض العلماء خطى در صفحه 480 - 482 صورت اين اجازه را ثبت كرده است . ( ادب المرتضى ، 131 )\r\n« 3 » . ص 101 .\r\n« 4 » . ص 81 .\r\n« 5 » رياض العلماء خطى ، ص 485 - 487 . ( ادب المرتضى ، 139 )\r\n","page_name":" 162 ","page_number":166},
  {"content":"\r\nاست . مسائل مختلف اين كتاب به نقطهء مركزى بحث و خلاف بين اماميه و معتزله در مسألهء عصمت انبياء منتهى مىشود ، اماميه مىگويند : انبياء هيچ گاه مرتكب گناه نخواهند شد ، چه گناه بزرگ و چه گناه كوچك ، و چه قبل از نيل به مقام نبوت و چه بعد از آن ، ولى معتزله تنها ارتكاب گناهان كبيره ، و يا صغيره اى را كه موجب استخفاف شود برايشان محال مىدانند و اما ارتكاب گناهان صغيره اى را كه موجب استخفاف نگردد چه قبل از نيل به مقام نبوت و چه بعد از آن برايشان تجويز مىكنند . اين كتاب بار ديگر در سال 1352 ه در نجف به چاپ رسيده است .\r\nسيّد در قسمت مهم اين كتاب هم خود را بر صرف ظواهر آيات و يا احاديث نبويّه اى كه از آنها نسبت خطا و گناهان كوچك بر پيغمبران استفاده مىشود به كار برده است و نيز امامان شيعهء اماميه را - چنان كه مقتضاى مذهب ايشان است - چون پيغمبران معصوم دانسته و حكم به حسن سيرت همهء آنان كرده است .\r\nسيّد در اين كتاب مسائلى را به كتاب الشافي « 1 » و رسالهء المقنع فى الغيبة « 2 » خود ارجاع داده است . اين كتاب را تتمه اى است كه عبد الوهاب الحسينى - كه از افاضل قرن نهم و اوائل قرن دهم است - آن را تأليف نموده است . « 3 »\r\n7 . الاصول الاعتقادية :\r\nاين رسالهء كوچك كه در بارهء صفات خدا ، نبوت ، امامت ، بعث ، وعد و وعيد ، شفاعت ، عذاب قبر ، فناء عالم ، ميزان ، صراط ، بهشت ، دوزخ تأليف يافته است در بغداد در سال 1954 م به چاپ رسيده است . « 4 »\r\n8 . الفصول المختارة :\r\nاين كتاب در دو جزء در نجف به چاپ رسيده است . سيد در اين كتاب چنان كه خود در مقدمهء آن گفته است فصولى از كتب شيخ مفيد را به طور عموم ، و نكته هايى از كتاب العيون و المحاسن او را بخصوص گرد آورده ، و - چنان كه از خلال كتاب به دست مىآيد - آن چه را كه مفيد بر او املاء كرده بدان افزوده است .\r\nاز كتب رجال به دست مىآيد كه نسبت اين كتاب به شريف مرتضى مشكوك است ، زيرا در اجازهء بصروى مذكور نيست ، بعضى از مؤلفين كتب روايت آن را به مفيد نسبت داده‌اند « 5 » ابن شهرآشوب نيز اين كتاب را از مؤلفات مفيد شمرده است « 6 » ولى از\r\n\r\n","description":"","footnote":"\r\n« 1 » . ص 141 ، 163 .\r\n« 2 » . مجموعهء مخطوط آقاى شيخ آقا بزرگ تهرانى ، 264 . ( ادب المرتضى ، 140 )\r\n« 3 » . ادب المرتضى ، 140 به نقل از روضات الجنات ص 351 .\r\n« 4 » . ادب المرتضى ، 140 .\r\n« 5 » . رياض العلماء مخطوط ، نقل از كتاب بحار . ( ادب المرتضى ، ص 141 )\r\n« 6 » . معالم العلماء ، ص 101 .\r\n","page_name":" 163 ","page_number":167},
  {"content":"\r\nرجوع به خود كتاب به طور وضوح به دست مىآيد كه از شريف مرتضى است . سبط كركى عاملى در كتاب رفع البدعة خود از دو كتاب مختلف نقل مىكند كه يكى از مفيد است به نام العيون و المحاسن ، و ديگرى از سيد مرتضى به نام الفصول المختارة ، و همچنين در كتاب دفع المناواة عن التفضيل و المساواة « 1 » بنا بر اين ممكن است نام كتاب سيّد الفصول المختارة من العيون و المحاسن باشد ، زيرا بيشتر مطالب آن از كتاب العيون و المحاسن « مفيد » اقتباس شده است .\r\n9 . الولاية عن الجائر و يا الولاية من قبل الظالمين :\r\nرسالهء كوچكى است كه سيد آن را در سال 415 براى وزير ، ابو القاسم حسين بن على مغربى تأليف كرده است . اين رساله در بارهء حكم ولايت از طرف خلفاء جور است كه غالبا در بين اماميه مطرح ، و مورد اشكال بوده است . سيّد در اين رساله آن چه را كه والى از جانب جائر مىتواند انجام دهد و آن چه را نمىتواند انجام دهد بيان داشته است . اين رساله در ضمن اجازهء بصروى ذكر شده و صاحب ادب المرتضى گويد : نسخه اى خطى از اين رساله به قلم شيخ آقا بزرگ تهرانى نزد من موجود است . « 2 »\r\n10 . المقنع فى الغيبة :\r\nاين رساله در سال 1319 ه در حاشيهء درر الفرائد فى شرح الفوائد به چاپ سنگى رسيده است . « 3 » سيد در اين رساله مشكل غيبت امام دوازدهم را كه پيوسته باب هجوم بر اماميه بوده است و از ديرباز در مقام دفع آن بر آمده‌اند و رساله هاى زيادى در اين باب نوشته‌اند دفع كرده است .\r\nصاحب ادب المرتضى گويد : اين رساله در اجازهء بصروى و تذكرة المتبحرين و معالم العلماء مذكور است و از صاحب تذكره نقل مىكند كه گفته است : سيد اين رساله را براى وزير مغربى تأليف كرده است . « 4 »\r\n11 . احكام اهل الآخرة :\r\nرسالهء كوچكى است در اطراف آراء متكلمين در شأن اهل آخرت ، و چنان كه از خود رساله به دست مىآيد پيش از سيّد ، ابو الهذيل العلاف در اطراف اين مسأله سخن گفته است ، اين رساله در سال 1319 ه در حاشيهء كتاب درر الفرائد به چاپ رسيده است . « 5 »\r\n\r\n","description":"","footnote":"\r\n« 1 » . رياض العلماء مخطوط ترجمهء حال مرتضى . ( ادب المرتضى ، ص 141 )\r\n« 2 » . ص 142 .\r\n« 3 » درر الفرائد ، 344 - 352 .\r\n« 4 » ص 142 - 143 .\r\n« 5 » . درر الفرائد ، 352 - 363 ، و نيز در سال 1315 ه با دو رسالهء ديگر سيد مسألة فى العصمة و احكام اهل الآخرة در ضمن بيست رساله به نام الرسائل العشرون در ايران چاپ شده است .\r\n","page_name":" 164 ","page_number":168},
  {"content":"\r\n12 . المسائل الطرابلسية الاولى :\r\nصاحب ادب المرتضى گويد : نسخه اى از آن نيافتم ولى خود سيّد در المسائل الطرابلسية الثانية بدان ارجاع داده است و از اين ارجاع به دست مىآيد كه چنين رساله اى نيز از تأليفات او بوده است . « 1 »\r\n13 . المسائل الطرابلسية الثانية :\r\nرساله اى است كوچك ، سيّد اين رساله را در پاسخ سؤالهايى كه از شيخ ابو الفضل ، ابراهيم بن الحسن الابانى دريافت داشته تأليف كرده است . « 2 » اين رساله بر اصول مذهب امامى مشتمل ، و سيد در آن به كتاب المقنع فى الغيبة و الشافي فى الامامة خود ارجاع داده است . « 3 »\r\n14 . المسائل الطرابلسية الثالثة :\r\nرساله اى است خطى « 4 » مشتمل بر 23 مسأله كه سيّد در جواب سؤالهايى كه از شيخ ابو الفضل ، ابراهيم بن الحسن الابانى در سال 427 دريافت داشته « 5 » تأليف كرده است . از روح سؤالها پيداست كه سائل امامى بوده و دوست مىداشته كه مشكلات كلامى مربوط به مذهب از قبيل معنى علم خداوند به اشياء ، و نزول قرآن جملة واحدة ، و زندگى شهيدان پس از مرگ ، و خبرهاى كاهنان و حدود صحت آنها ، براى او روشن شود . « 6 » سيّد در اين رساله مسائلى را به كتاب الملخص « 7 » و الذخيرة و تنزيه الانبياء « 8 » ارجاع داده و چون به خبر واحد عمل نمىكرده است تصريح به وجوب حذر از قبول احاديث كتاب الكافي كلينى كرده است . « 9 »\r\n15 . المسائل الرسية الاولى :\r\nرساله اى است خطى مشتمل بر 28 مسأله كه سيّد در جواب مطالبى كه ابو الحسين ، المحسن بن محمّد بن الناصر الحسينى الرسى از او سؤال كرده تأليف كرده است . سائل - چنان كه ابن ادريس او را وصف كرده « 10 » و سؤالاتش بدان گواه است - دانشمندى بوده مدقق ، و فقيهى حاذق ، الزام كنندهء خصم ، احتجاج كننده اى كه جز مثل سيّد از عهدهء جواب احتجاجات او بر نمىآمده است ، سيد\r\n\r\n","description":"","footnote":"\r\n« 1 » . ص 143 - 144 به نقل از مجموعهء خطى آقا شيخ آقا بزرگ ، 172 ، 157 .\r\n« 2 » . مجموعهء خطى آقا شيخ آقا بزرگ ، 157 . ( ادب المرتضى ، 144 )\r\n« 3 » . همان جا .\r\n« 4 » همان ، 17 ، ( ادب المرتضى . 144 ) .\r\n« 5 » همان جا .\r\n« 6 » . مسألهء پنجم و ششم و هفتم ملاحظه شود .\r\n« 7 » . مسألهء اول و دوم و دوازدهم و هفدهم ملاحظه شود . ( ادب المرتضى ، 145 )\r\n« 8 » . مسألهء چهاردهم ملاحظه شود .\r\n« 9 » ادب المرتضى ، 145 .\r\n« 10 » . به مقدمهء رساله و نوشتهء آقا شيخ آقا بزرگ بر غلاف رساله مراجعه شود .\r\n","page_name":" 165 ","page_number":169},
  {"content":"\r\nمرتضى خود نيز از او تقدير كرده و بر او ثنا گفته است .\r\nاين رساله بر مسائل فقهى و كلامى مشتمل است و سيّد در اين رساله مسائلى را به كتاب خود مسائل فى اصول الفقه و المسائل المطلبيات ارجاع داده است . سيّد اين رساله را در سال 428 تأليف كرده ، و از اين جهت كه بر آخرين فتاوى فقهى و ديدگاههاى كلامى او مشتمل است حائز بسى اهميت است . صاحب ادب المرتضى گويد : نسخه اى از اين رساله به قلم آقا شيخ آقا بزرگ نزد من موجود است . « 1 »\r\n16 . المسائل الرسية الثانية :\r\nاين رساله نيز در پاسخ سؤالات ابو الحسين ، المحسن بن محمّد بن الناصر الحسينى الرسى است كه پس از رسالهء سابق الذكر بر سيد وارد شده و سيد آن را به همان رساله الحاق كرده است . اين رساله در پنج مسأله است .\r\nمسأله اول فقهى و بقيه آميخته اى است از فقه و كلام ، اين رساله از آخرين تأليفات سيد و بدين سبب معرف آخرين آراء و ديدگاههاى اوست .\r\nصاحب ادب المرتضى گويد : نسخه اى از اين رساله به قلم آقا شيخ آقا بزرگ نزد من موجود است . « 2 »\r\n17 . المسائل الموصلية الاولى :\r\nدر سه مسأله است : اعتماد ، وعيد ، قياس . « 3 » صاحب ادب المرتضى گويد : نسخه اى از اين رساله نيافتم ولى سيّد در كتب خود بسيار بدان ارجاع داده است . اين مسائل در آغاز جوانى از سيد سؤال شده است . « 4 »\r\n18 . المسائل الموصلية الثانية :\r\nنه مسألهء فقهى است كه بيشتر به متفردات اماميه و يا چيزهايى كه تفرد اماميه بدانها مظنون است مىرسد . صاحب ادب المرتضى گويد :\r\nنسخه اى از اين رساله نزد من ، و نسخهء ديگرى در كتابخانهء آستان قدس موجود است . « 5 »\r\n19 . المسائل الموصلية الثالثة :\r\nاين رساله 109 مسأله دارد و غالبا مسائلى است فقهى شبيه به كتاب انتصار . سيد در اين رساله به المسائل التبانيات « 6 » و المسائل الموصلية الاولى « 7 » و المسائل الموصلية الثانية « 8 » ارجاع داده است . صاحب\r\n\r\n","description":"","footnote":"\r\n« 1 » . ادب المرتضى ، 145 ، لازم است ياد آورى شود كه اخيرا مجموعه رساله هاى سيد مرتضى در « رسائل الشريف المرتضى » به چاپ رسيده است .\r\n« 2 » ص 146 .\r\n« 3 » . ادب المرتضى ، 146 به نقل از رياض العلماء خطى ، 483 ، و تذكرة المتبحرين ، 486 ، 219 ، 249 .\r\n« 4 » . ادب المرتضى ، 146 به نقل از تذكرة المتبحرين ، 486 و فهرست طوسى .\r\n« 5 » . ص 146 .\r\n« 6 » مقدمهء رساله .\r\n« 7 » مسألة 35 و 56 .\r\n« 8 » . مسألة 5 .\r\n","page_name":" 166 ","page_number":170},
  {"content":"\r\nادب المرتضى گويد : نسخه اى خطى از اين رساله در كتابخانهء آستان قدس موجود است كه تاريخ كتابت آن سال 676 است « 1 » و نسخهء ديگرى به خط آقا شيخ آقا بزرگ نزد خود من است . « 2 » اين رساله از اين جهت حائز اهميت است كه بر مقدار انتشار تشيع در موصل و جزيره در قرن چهارم دلالت مىكند .\r\n20 . مسائل اهل ميافارقين :\r\nاين رساله داراى 66 مسألهء فقهى و اعتقادى است كه عوام اهل ميافارقين از سيّد به عنوان اخذ رأى سؤال كرده‌اند و سيد از آنها جواب گفته است . صاحب ادب المرتضى گويد : نسخه اى خطى از اين رساله در كتابخانهء آستان قدس موجود است كه تاريخ كتابت آن سال 676 ه ) است و در آخر آن مناظرهء سيد با ابو العلاء معرى مسطور است ، و نسخهء ديگرى به خط آقا شيخ آقا بزرگ نزد من موجود است . « 3 »\r\n21 . مجموعة المسائل المتفرقة :\r\nاين مجموعه 27 مسأله دارد . صاحب ادب المرتضى گويد : « 4 » نسخه اى از آن به خط آقا شيخ آقا بزرگ نزد من است و از آن به دست مىآيد كه اين رساله از بعضى از رساله ها و كتابهاى مختلف سيّد مانند رسالهء رمليه و رسالهء واسطيه و كتاب غرر و درر گرد آمده « 5 » و گرد آورنده هم خود سيد نبوده بلكه ديگرى آنها را جمع كرده و به صورت كتابى در آورده است و لذا مسائل آن به تاريخهاى مختلف از جانب سيد نوشته شده است . « 6 » در اين رساله سيد به كتاب مصباح خود در فقه ارجاع داده است . « 7 »\r\n22 . مسألة فى العصمة :\r\nاين مسأله در ضمن مجموعهء آقا شيخ آقا بزرگ موجود است . « 8 »\r\n23 . مسألة فى الاعتراض على من يثبت قدم الاجسام :\r\nاين رساله نيز در ضمن مجموعهء آقا شيخ آقا بزرگ موجود است . « 9 » سيد در اين رساله به كتاب خود الملخص فى الاصول ارجاع داده است . اين رساله ، رسالهء فلسفى محض است .\r\n\r\n","description":"","footnote":"\r\n« 1 » . ص 147 به نقل از فهرست كتب خطى ، 2 / 38 .\r\n« 2 » ص 147 .\r\n« 3 » . ص 147 .\r\n« 4 » ص 148 .\r\n« 5 » . مجموعهء آقا شيخ آقا بزرگ ، 341 ، 346 ، 349 ، 310 ملاحظه شود . ( ادب المرتضى ، 148 )\r\n« 6 » . مسأله اول و دوم و سوم ملاحظه شود .\r\n« 7 » مجموعهء آقا شيخ آقا بزرگ ، 342 .\r\n« 8 » . ادب المرتضى ، 148 .\r\n« 9 » . مجموعهء آقا شيخ آقا بزرگ ، 315 - 317 . ( ادب المرتضى ، 148 )\r\n","page_name":" 167 ","page_number":171},
  {"content":"\r\n24 . ابطال العمل بخبر الآحاد :\r\nاين رساله را آقا شيخ آقا بزرگ از خط شيخ شهيد ، و او از خط جدش ، و جد شهيد از خط شريف مرتضى استنساخ كرده است . صاحب ادب المرتضى گويد : نسخه اى از آن نزد من است كه داراى دو صفحه است و سيد در آن به المسائل الحلبيات و المسائل التبانيات ارجاع داده است . « 1 » در اين رساله به بعضى از راويان حديث از اماميه مانند طاطرى و ابن سماعة و ديگران از « غلاة » و « مجسمه » و « خطابيه » و « مشبهه » و « مجبره » تعريض شده است . « 2 »\r\n25 . مجموعه اى مشتمل بر چهار مسأله :\r\nاول در طرق استدلال ، دوم در اين كه عدم الدليل دليل بر عدم است ، سوم در ولايت از جانب جائر ، - اين مسأله در جمادى الاولى سال 415 در مجلس وزير ، ابو القاسم ، الحسين بن على المغربي مورد سخن واقع گشته است - مسألهء چهارم در حكم باء تعديه . بنا بر اين ، رساله مجموعه اى است فقهى ، اصولى ، نحوى . صاحب ادب المرتضى گويد : نسخه اى از اين مجموعه به قلم آقا شيخ آقا بزرگ نزد من موجود است . « 3 »\r\n26 . مقدمة فى الاصول :\r\nبه طور موجز از اصول عقائد اماميه : توحيد ، عدل ، امامت ، معاد ، وعد و وعيد بحث ، و در بعضى از آراء معتزله مناقشه مىكند . صاحب ادب المرتضى گويد : نسخه اى از اين رساله ضمن مجموعهء آقا شيخ آقا بزرگ در يك ورق به خط نسخ ريز نزد من موجود است . « 4 »\r\n27 . فى من يتولى غسل الامام :\r\nرسالهء كوچكى است در يك صفحه راجع به اين عقيده كه امام را جز امام غسل نمىدهد ، سيد مرتضى اين عقيده را صحيح نمىداند بلكه احيانا آن را محال مىداند . در اين رساله به كتاب الذخيره ارجاع شده است . « 5 »\r\n28 . منع تفضيل الملائكة على الانبياء :\r\nرساله اى است در سه صفحه ضمن مجموعهء آقا شيخ آقا بزرگ موجود است . « 6 » سيد در اين رساله از تفسير آيهء شريفهء * ( وَلَقَدْ كَرَّمْنا بَنِي آدَمَ وَحَمَلْناهُمْ فِي الْبَرِّ وَالْبَحْرِ وَرَزَقْناهُمْ مِنَ الطَّيِّباتِ وَفَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا ) * سخن گفته است .\r\n29 . العدد و يا الرد على اصحاب العدد :\r\nدر اين رساله ، سيد اين عقيده را كه روزه به اكمال عدد ( سى روز ) ثابت مىشود رد كرده و رؤيت هلال را ملاك عمل قرار\r\n\r\n","description":"","footnote":"\r\n« 1 » . ادب المرتضى ، 149 .\r\n« 2 » مجموعهء آقا شيخ آقا بزرگ ، 335 .\r\n« 3 » . ص 149 .\r\n« 4 » ص 150 .\r\n« 5 » مجموعهء آقا شيخ آقا بزرگ ، 213 .\r\n« 6 » . مجموعه آقا شيخ آقا بزرگ ، 232 - 234 .\r\n","page_name":" 168 ","page_number":172},
  {"content":"\r\nداده است . « 1 »\r\n30 . مناظرة الشريف المرتضى لأبي العلاء المعري :\r\nرساله اى است در يك ورق به خط ريز كه در اصل شاگرد سيّد ، شيخ سليمان صهرشتى از او روايت « 2 » و سپس شيخ طبرسى در كتاب احتجاج آن را نقل كرده است و ديگر ناسخان از او نقل كرده‌اند . در اين رساله سيّد بر حدوث عالم و ابو العلاء بر قدم آن احتجاج مىكند . صاحب ادب المرتضى در اين نسبت خدشه كرده و بعلاوه اسلوب رساله را نزديك به اسلوب مرتضى نمىداند ، و لذا به صحت ورود و نسبت رساله به هر يك از شريف مرتضى و ابو العلاء معرى مطمئن نيست . « 3 »\r\n31 . الذخيرة :\r\nاين كتاب از تأليفات سيد است و او خود در كتاب ذريعه از آن نام برده است « 4 » و بعلاوه در كتب و فهارس نيز از اين كتاب به نام سيّد ياد شده است ، ولى بر حسب فحصى كه از طرف اين جانب به عمل آمده نسخه اى از آن در دست نيست ، صاحب ادب المرتضى نيز گويد : از اين كتاب نسخه اى در كتابخانه هاى ايران و عراق نيافتم ولى در ضمن رساله اى به نام مجموعة من كلام المرتضى فى فنون الكلام قسمتى از آن نقل شده است و از آن قسمت به دست مىآيد كه كتاب در اصول عقائد اماميه است و در آن از رسالت ، معجزه ، صفات خداوند ، امامت و شروط آن گفتگو شده است « 5 » ، لكن از كتاب ذريعه به دست مىآيد كه مسائل ديگرى از اصول فقه و كلام نيز چون اجماع و صفت علم حاصل از خبر در اين كتاب مطرح است « 6 » ، در بعضى از كتب مانند كتاب ريحانة الادب نيز اين كتاب مانند ذريعه از تأليفات سيد در اصول فقه شمرده شده است . « 7 »\r\n32 . مسألة وجيزة فى الغيبة :\r\nاين مسأله در بارهء حل معضل غيبت امام منتظر نگاشته شده است . بين ادلهء اين رساله با ديگر مطالبى كه سيد در اين باره نوشته - خصوصا المقنع فى الغيبة - هيچ گونه اختلافى به چشم نمىخورد . « 8 »\r\n33 . المسائل التبانيات :\r\nمسائلى است كه ابو عبد الله محمّد بن عبد الملك التبانى از سيد سؤال كرده ، و چنان كه از سؤالات او پيداست متكلمى ماهر بوده ، بلكه چه بسا از\r\n\r\n","description":"","footnote":"\r\n« 1 » . همان ، 213 - 228 .\r\n« 2 » همان ، 31 - 32 .\r\n« 3 » ص 152 .\r\n« 4 » . ص 4 و ص 485 ، اين كتاب اخيرا از سوى انتشارات جامعهء مدرسين در قم به چاپ رسيده است .\r\n« 5 » ص 152 به نقل از مجموعهء آقا شيخ آقا بزرگ ، 21 - 31 .\r\n« 6 » . ص 4 و ص 485 .\r\n« 7 » ريحانة الادب ، 3 / 119 .\r\n« 8 » . ادب المرتضى ، 152 به نقل از مجموعهء آقا شيخ آقا بزرگ 308 - 311 .\r\n","page_name":" 169 ","page_number":173},
  {"content":"\r\nديگر كسان كه از سيد سؤالاتى كرده‌اند فاضلتر بوده است . وى سؤال كرده است از اين كه : چرا اماميه اجماع و قياس را رفض كرده‌اند ؟ چرا سيد خود خبر واحد را حجت نمىداند با اين كه با رفتن خبر ، معظم احكام شريعت از بين مىرود ؟\r\nبنا بر نقل صاحب ادب المرتضى نسخه اى از اين رساله در كتابخانهء آستان قدس موجود است كه داراى 30 ورق و در سال 676 ه نوشته شده است ، و نسخهء ديگرى نيز به خط آقا شيخ آقا بزرگ نزد خود ايشان موجود است . « 1 »\r\n34 . اجوبة المسائل الديلمية :\r\nنسخه اى از آن در كتابخانهء آستان قدس موجود است . « 2 »\r\n35 . اجوبة المسائل الطبرية :\r\nنسخه اى از آن در كتابخانهء آستان قدس است كه در سال 1093 ه نوشته شده است . « 3 »\r\n36 . ديوان المرتضى :\r\nشعرهاى سيد مرتضى چنان كه از سخن بعض مورخان به دست مىآيد به بيست هزار مىرسد « 4 » و از كتب تراجم بر مىآيد كه بسيارى از مؤلفان در عصرهاى مختلف بر نسخه هايى از ديوان مرتضى دست يافته‌اند . « 5 »\r\n37 . شرح قصيدة السيد الحميرى :\r\nاين شرح در سال 1313 ه در ضمن چند رسالهء فارسى و عربى در قاهره به چاپ رسيده است . قصيده در مدح امام على بن ابى طالب عليهما السّلام است .\r\nدر اين شرح سيد سيره و فضائل و مواقف على عليه السّلام را بيان داشته و از لحاظ لغت و ادب مفردات قصيده را شرح ، و در ضمن ، بعضى از قضاياى تاريخى و ادبى را نقل كرده است . سيد اين شرح را براى فرزند خود نگاشته است . صاحب ادب المرتضى گويد : نسخه اى از اين شرح نزد محامى سيد صادق كمونه در بغداد است . « 6 »\r\n38 . الغرر و الدرر\r\nو يا امالى المرتضى : صاحب رياض العلماء نسخه هايى از اين كتاب را وصف كرده و در كتب خطى كتابخانهء آستان قدس چند نسخه از آن موجود است كه با نسخه هاى چاپى ايران و مصر از لحاظ عدد مجالس و ترتيب ابواب قدرى فرق دارد . « 7 »\r\n\r\n","description":"","footnote":"\r\n« 1 » . همان جا به نقل از مجموعهء شيخ ، 87 - 119 .\r\n« 2 » . همان به نقل از فهرست كتب خطى كتابخانهء آستان قدس ، ص 67 ، ديوان المرتضى اخيرا چاپ شده است .\r\n« 3 » همان جا .\r\n« 4 » همان ، 154 .\r\n« 5 » . همان جا .\r\n« 6 » ص 158 .\r\n« 7 » رك . ادب المرتضى ، 158 - 159 .\r\n","page_name":" 170 ","page_number":174},
  {"content":"\r\nاين كتاب داراى تكمله اى است كه صاحب ادب المرتضى گويد : نسخه اى خطى از آن را ، كه فضل الله بن على الحسينى ابن الرضا به سال 555 ه نگاشته است ، نزد شيخ محمّد رضا فرج الله ديده‌ام . « 1 » اين كتاب با تكمله اش به نام درر القلائد و غرر الفوائد در سال 1273 ه در تهران به چاپ رسيده ، و بدون تكمله به نام امالى المرتضى در سال 1325 ه در مصر در مطبعة السعاده چاپ شده و سيد محمّد بدر الدين النعسانى الحلبيّ و سيد احمد امين الشنقيطى بر آن شروح و تعليقاتى نوشته‌اند و اخيرا در مصر استاد محمّد ابو الفضل ابراهيم با استفاده از پنج نسخه اين كتاب را پاكيزه و محققانه به چاپ رسانده است .\r\nصاحب ادب المرتضى گويد : امالى شريف مرتضى داراى شرح معاصرى است به نام الفوائد الغوالي فى شرح شواهد الامالى كه علامهء جليل شيخ محسن بن الشيخ شريف جواهرى نجفى ( متوفى 1355 ه ) آن را نگاشته و من به سال 1955 م نسخهء خطى آن را در نجف نزد فرزند فاضل او شيخ محمّد حسن جواهرى ديده‌ام . اين شرح در چهار جلد بزرگ ، بيش از دو هزار ورق ، و مانند خود امالى جامع بين تفسير و ادب و تاريخ و لغت است . « 2 » چون اين كتاب در بعضى از موارد متضمن ستايش شريف و دعاء به طول بقاء براى اوست لذا بعضى آن را املاء سيّد و جمع بعض شاگردان او دانسته‌اند ، ولى صاحب ادب المرتضى گويد : از وحدت اسلوب كتاب به دست مىآيد كه تأليف و جمع هر دو از خود سيّد است ، براى شاگردان جز فضيلت روايت از سيّد و قرائت بر او چيز ديگرى نيست زيرا اگر كتاب جمع خود سيّد نباشد چون طرق روايت مختلف است عادة بايد اسلوب نيز مختلف باشد در صورتى كه اسلوب يكى است ، و ممكن است ستايش و دعاء به شريف كار شاگردان باشد كه در آغاز هر بحث كه از خود سيّد است در متن داخل مىكردند تا سخن خود سيّد از آن چه از ديگران نقل كرده ممتاز باشد . « 3 » بيشتر روايات سيّد در اين كتاب از استاد خود مرزبانى است كه شخصيت معروفى است ولى در بسيارى از موارد از دو شخصيت غير معروف نيز روايت مىكند : كه يكى على بن محمّد الكاتب و ديگرى ابو القاسم عبيد الله بن عثمان بن جنيقا الدقاق است . « 4 »\r\n\r\n","description":"","footnote":"\r\n« 1 » . 159 .\r\n« 2 » ص 159 .\r\n« 3 » ص 160 .\r\n« 4 » ص 160 .\r\n","page_name":" 171 ","page_number":175},
  {"content":"\r\n39 . الشهاب فى الشيب و الشباب :\r\nاين كتاب در سال 1302 ه با كتاب سلوة الخريف منسوب به جاحظ در مطبعة الجوائب به چاپ رسيده است . سيد در اين كتاب ، كه در سال 419 ه تأليف يافته است ، « 1 » بهترين سخنانى را كه در بارهء « شيب » و « شباب » گفته شده گرد آورده ، و معانى را با يكديگر سنجيده و نقد كرده است . او در اين زمينه از شعر ابن الرومى 46 بيت و از شعر ابو تمام 39 بيت و از شعر ابو عبادة البحترى 140 بيت و از شعر برادرش رضى 314 بيت و از شعر خود 463 بيت در اين كتاب آورده « 2 » و آخرين شعرى كه از خود آورده شعرى است كه در سال 421 ه سروده است .\r\nسيد مرتضى در اين كتاب از كتاب الغرر و الدرر خود بسيار ياد كرده است . « 3 » صاحب ادب المرتضى گويد : در اين كتاب نصوصى از كتاب الموازنهء آمدى ذكر شده است اثرى از آن در نسخهء چاپى الموازنه نيست ، لذا به نظر مىرسد كه نسخهء چاپى ناقص باشد . « 4 »\r\n40 . طيف الخيال :\r\nبيشتر فهرست نويسان اين كتاب را در جملهء آثار سيد مرتضى ذكر كرده‌اند . وى اين كتاب را پس از كتاب الشهاب « 5 » و همانند همان كتاب در تتبع و عرض ابيات معانى و موازنهء بين آنها و نقد « آمدى » در موازنه تأليف كرده ، و در موضوع « طيف » متجاوز از 220 بيت از شعر ابو تمام و در همين حدود از شعر برادرش رضى و تعداد بسيارى از شعر بحترى و 325 بيت از شعر خود ، و نيز اشعارى از ديگران در مقام موازنه و تتبع ابيات معانى در اين كتاب گرد آورده است . « 6 » اين كتاب يك بار در سال 1374 ه در مصر از روى نسخهء دار الكتب المصريه تحت شمارهء 10313 كه از نسخهء خطى كتابخانهء « اسكوريال » عكسبردارى شده است و بار ديگر در سال 1958 م در بغداد در مطبعة دار المعرفه به چاپ رسيده است .\r\n41 . الذريعة إلى اصول الشريعة :\r\nاين كتاب در اصول فقه شيعهء اماميه در چهارده باب ، و هر باب مشتمل بر چندين فصل نگاشته شده است و مباحث عمدهء آن عبارت است از : خطاب ، و امر و نهى و عموم و خصوص ، و مطلق و مقيد ، و مجمل و مبين ، و نسخ ، و اخبار ، و افعال ، و اجماع ، و قياس ، و اجتهاد و تقليد ، و حظر و اباحه ، و نافى ، و مستصحب حال .\r\n\r\n","description":"","footnote":"\r\n« 1 » . ص 3 .\r\n« 2 » به غلاف نسخهء چاپ مطبعة الجوائب مراجعه شود .\r\n« 3 » . ص 9 و 12 و 15 و 20 .\r\n« 4 » ص 161 .\r\n« 5 » . طيف الخيال ، 13 ، چاپ مصر .\r\n« 6 » ادب المرتضى ، 162 .\r\n","page_name":" 172 ","page_number":176},
  {"content":"\r\nاين كتاب از دو جهت حائز اهميت بسيار است :\r\nأولا : از اين جهت كه اولين كتاب كامل در اصول فقه شيعهء اماميه است . سيد در اين كتاب گر چه تنها آراء اهل سنّت چون ابو حنيفه و شافعى و جبائيان : ابو على و ابو هاشم و ابو الحسين البصرى و نظام و ابو العباس بن شريح و ابو بكر الفارسي و قفال و ابو القاسم البلخى و امثال آنان را نقل كرده ولى چون در هر مسأله از مسائل علم اصول مانند ساير علوم ، خود داراى نظرى متين و رأيى رزين است تأليف اين كتاب را بايد مبدأ تاريخ استقلال علم اصول شيعهء اماميه دانست . « 1 » ثانيا : از اين جهت كه سيد مرتضى در اين كتاب چنان كه خود در مقدمه گويد « 2 » مسائل اصول فقه را از مسائل اصول دين جدا كرده است در حالى كه در كتبى كه قبل از اين كتاب تأليف مىشده مسائل اصولين به يكديگر خلط مىشده است . « 3 » سيد در اين كتاب در هر مسأله آراء دانشمندان عامه را نقل و ادلهء ايشان را به تفصيل ذكر كرده و در مقام نقد برآمد . و بالاخره مختار خود را با تحقيقى كافى و وافى اثبات كرده و در برخى از موارد نظر بعضى از ايشان را صحيح دانسته و ادلهء آنان را تأييد ، و يا ادلهء جديدى بر مختار خود اقامه كرده است .\r\nنقش سيد مرتضى در تطوّر علوم اسلامى\r\nتأثير آراء سيّد در نظرات دانشمندان پس از او به خوبى از تأليفات آنان مشهود است ، در تمام مسائل آراء خاصهء او را نقل و چه بسا از او پيروى كرده و احيانا با او به مخالفت برخاسته‌اند ، در بسيارى از موارد عين عبارات او را نقل كرده‌اند « 4 » عدة الاصول شيخ طوسى كه خود يكى از مهمترين منابع اصول فقه شيعهء اماميه است غالبا همان نظرات و استدلالات سيّد را ذكر كرده ، و بلكه در بيشتر موارد همان تعبيرات را نيز با كمى اختلاف به كار برده است و حتّى در بعضى موارد يك بحث مفصل كه مشتمل بر\r\n\r\n","description":"","footnote":"\r\n« 1 » . منظور از علم اصول علم به معنى مصطلح است و الا بدون شك منابع قسمتى از علم اصول شيعه را بايد در سخنان امامان معصوم عليهم السّلام جستجو كرد .\r\n« 2 » . رك . ص 2 و 3 .\r\n« 3 » . براى نمونه به كتاب المغنى ، تأليف قاضى عبد الجبار معتزلى مراجعه شود .\r\n« 4 » . به كتابهاى عده ، تهذيب ، معالم ، قوانين ، فصول ، ضوابط و حقائق و كتب ديگر در مباحث اوامر و عموم و خصوص و اخبار و اجماع و قياس و غيرها مراجعه شود .\r\n","page_name":" 173 ","page_number":177},
  {"content":"\r\nصفحات عديده است عينا از كتاب ذريعه اقتباس و خود شيخ نيز بدين معنى تصريح و اعتراف كرده است . « 1 » اينك بعضى از آراء سيد كه در كتاب الذريعه آمده ياد مىشود :\r\nالف ) سيد مرتضى در باب استعمال لفظ در بيشتر از يك معنى به جواز قائل است ، چه اين معانى كه لفظ در آنها استعمال شده همه حقيقى باشند و چه بعضى حقيقى و بعضى مجازى ، و به طور خلاصه در مقام استدلال گويد : امتناع يا از ناحيه معبّر است و يا از ناحيهء عبارت : صورت اول صحيح نيست زيرا در اين صورت لازم مىآيد كه ارادهء دو معنى حتّى با فقد عبارت نيز مستحيل باشد ، در حالى كه مىدانيم صحيح است گفته شود : « لا تنكح ما نكح ابوك » و مقصود معقوده و موطوئهء پدر هر دو باشد ، و يا گفته شود : « ان لمست امرأتك فأعد الطهارة » و مقصود جماع و لمس به دست هر دو باشد ، و يا « ان كنت محدثا فتوضأ » و مقصود همهء احداث باشد ؛ صورت دوم نيز صحيح نيست زيرا بر حسب وضع ، لفظ عبارت از هر دو معنى شده است پس مانعى نيست كه مقصود از آن هر دو باشد . « 2 »\r\nب ) سيد يكى از علائم حقيقت را مجرد استعمال مىداند ، و معتقد است : هر گاه دليلى بر مجازيّت قائم نشود ، ظاهر از استعمال لفظ در معنى حقيقت است « 3 » و بر اين اصل امورى را مترتب ساخته است : از قبيل اشتراك لفظ امر بين قول و فعل « 4 » و اشتراك صيغهء امر بين امر و اباحه « 5 » و اشتراك امر بين ايجاب و ندب « 6 » و اشتراك امر بين مرّه و تكرار « 7 » و اشتراك امر بين فور و تراخى « 8 » و اشتراك الفاظى كه ادعاء وضع آنها براى عموم شده در لغت بين عموم و خصوص « 9 » و اشتراك استثناء عقيب جمل بين رجوع به\r\n\r\n","description":"","footnote":"\r\n« 1 » . رجوع شود به سر تا سر مبحث قياس از كتاب « عدة الاصول » .\r\n« 2 » . به ص 17 به بعد مراجعه شود .\r\n« 3 » . به ص 13 مراجعه شود ، سيد اصل حقيقت را حتّى در موردى كه معنى مستعمل فيه معلوم است ولى معنى حقيقى و مجازى معلوم نيست مانند موارد مذكور در متن جارى مىداند ولى مشهور اين اصل را منحصرا در موردى به كار مىبرند كه معنى حقيقى و مجازى معلوم است ولى مستعمل فيه معلوم نيست و به اين اصل اثبات مىكنند كه مستعمل فيه معنى حقيقى است و اما در موردى كه مستعمل فيه معلوم است ولى حقيقت و مجاز معلوم نيست استعمال را اعم از حقيقت مىدانند ، و خلاصهء وجه آن اين است كه اصول لفظيه اصولى هستند كه به حكم عقلا براى كشف از مراد به كار مىروند ، پس با علم به مراد جارى نمىشوند .\r\n« 4 » ص 27 و 28 .\r\n« 5 » ص 39 .\r\n« 6 » ص 52 .\r\n« 7 » . ص 101 .\r\n« 8 » ص 132 .\r\n« 9 » ص 202 .\r\n","page_name":" 174 ","page_number":178},
  {"content":"\r\nجميع و اخيره . « 1 »\r\nج ) سيد مرتضى كفار را چون مسلمين به فروع نيز مانند اصول مكلف مىداند و در اين باب مهمترين چيزى كه بدان استناد كرده اين است كه كفار نيز مانند مسلمين واجد شرائط صحت تكليف بوده و اگر به لحاظ كفر فاقد شرط صحت عملاند چون مىتوانند ايمان آورند تا عبادات از ايشان صحيحا واقع شود پس تكليف ايشان به عبادات مانند اصل ايمان بلا مانع است و چون خطابات مطلق و شامل عموم مردم مىشود پس كافر نيز مانند مؤمن مشمول آنها خواهد بود « 2 » و بعلاوه آيهء شريفهء * ( « ما سَلَكَكُمْ فِي سَقَرَ قالُوا لَمْ نَكُ مِنَ الْمُصَلِّينَ وَلَمْ نَكُ نُطْعِمُ الْمِسْكِينَ وَكُنَّا نَخُوضُ مَعَ الْخائِضِينَ وَكُنَّا نُكَذِّبُ بِيَوْمِ الدِّينِ » ) * دلالت دارد بر اين كه كفار به مثل خواندن نماز نيز مكلف و بر ترك آن معاقبند . « 3 »\r\nد ) صاحب معالم در مقام نقل اقوال در باب مقدمهء واجب مىگويد : حكايت قول به تفصيل بين سبب و غير سبب از سيد مرتضى شهرت يافته است ، ولى سخنش در ذريعه و شافى موافق اين حكايت نيست بلكه در آغاز چنين به نظر مىآيد . « 4 » از تعلق در عبارت سيد در ذريعه - چنان كه صاحب معالم نيز نقل كرده - به دست مىآيد كه سيّد مقدمهء واجب را به قول مطلق واجب مىداند ، لكن چون اين بحث را مانند بسيارى از اصوليين به مقدمات واجب مطلق اختصاص داده لذا در مقام تمييز مقدمات وجودى ( مقدماتى كه وجوب واجب نسبت به آنها مطلق است ) از مقدمات وجوبى ( مقدماتى كه وجوب واجب نسبت به آنها مشروط است ) مقدمات سببى را به ناچار از مقدمات وجودى دانسته ، ولى نسبت به مقدمات ديگر گفته است : ممكن است از مقدمات وجودى باشند و ممكن است از مقدمات وجوبى ، و بنا بر اين مقدمات سببى را - چون مطلقا مقدمه وجودى هستند - به قول مطلق واجب دانسته و نسبت به مقدمات ديگر وجوب را منوط به اطلاق وجوب واجب نسبت به آنها دانسته است . « 5 » ه ) سيد مرتضى قضاء را تابع اداء ندانسته ، و براى ثبوت قضاء در حق كسى كه در وقت ، عمل را انجام ندهد دليلى جديد لازم مىداند ، زيرا ايجاب فعل در وقت مخصوص مانند ايجاب فعل بر صفت مخصوص است ، چنان كه اين شامل فاقد صفت\r\n\r\n","description":"","footnote":"\r\n« 1 » . ص 250 .\r\n« 2 » ص 75 .\r\n« 3 » ص 78 .\r\n« 4 » معالم ، ص 57 .\r\n« 5 » . ص 83 به بعد .\r\n","page_name":" 175 ","page_number":179},
  {"content":"\r\nنيست ، آن نيز شامل غير وقت نخواهد بود . « 1 »\r\nو ) سيد در واجبات موسّعه به جواز تأخير عمل از اول وقت معتقد است و براى اين كه اين جواز تأخير موجب الحاق واجب به نفل نگردد براى كسى كه در اول وقت عمل را انجام ندهد به وجوب بدل قائل شده و بدل را عزم بر اداء در آينده دانسته است . « 2 »\r\nز ) سيد مرتضى تخصيص اكثر را جائز مىداند ، و براى جواز تخصيص عام به غايتى قائل نيست . « 3 »\r\nح ) تأخير بيان از وقت حاجت بدون خلاف قبيح و غير جائز است ، ولى در تأخير بيان از وقت خطاب تا وقت حاجت اختلاف است : دسته اى آن را مطلقا جائز و دستهء ديگر مطلقا غير جائز دانسته‌اند ، گروهى بين مجمل و عموم و شبه آن به تفصيل قائل شده‌اند : تأخير بيان مجمل را جائز دانسته و تأخير بيان عام و شبه آن را جائز ندانسته‌اند ، و جماعتى بين اوامر و اخبار به فرق قائل شده‌اند : تأخير بيان اوامر را جائز و تأخير بيان اخبار را غير جائز شمرده‌اند . مستفاد از سخن سيد مرتضى در اين باب اين است كه هر چيز كه مجمل و يا در حكم مجمل است در اين كه بدون بيان بر چيزى حمل نمىشود تأخير بيان آن جايز است و هر چيز كه با عدم بيان لا محاله بر وجهى از وجوه حمل مىشود تأخير بيان آن جائز نيست ، بنا بر اين چنان كه تأخير بيان مجمل جائز است تأخير بيان عام نيز در صورتى كه بر اصل لغت باقى باشد جائز است ، زيرا در اين صورت عام در حكم مجمل است و عموم و خصوص هر دو در آن محتمل ، ولى در صورتى كه عام از اصل لغت به عرف شرع كه ظهور در عموم است منتقل شود تأخير بيان آن جائز نيست « 4 » و حاصل آن چه در وجه اين تفصيل ذكر كرده اين است كه در صورت اول هر گاه مصلحتى مقتضى تأخير بيان باشد ، بر اين تأخير بيان هيچ گونه مفسده و قبحى مترتب نمىشود ، ولى در صورت دوم چون مفروض اين است كه كلام داراى ظهور است و القاء كلامى كه ظاهر است در معنايى كه مراد متكلم نيست بدون نصب قرينه در حال خطاب از حكيم ، قبيح است ، پس تأخير بيان در اين صورت قبيح و\r\n\r\n","description":"","footnote":"\r\n« 1 » . ص 116 .\r\n« 2 » ص 134 و 146 به بعد .\r\n« 3 » ص 297 .\r\n« 4 » . اين تفصيل در خصوص عام مبتنى است بر آن چه سيّد خود در الفاظ عموم اختيار كرده كه در لغت بين عموم و خصوص مشترك ( ص 201 ) و در عرف شرع به عموم منتقل شده است ( ص 53 ) .\r\n","page_name":" 176 ","page_number":180},
  {"content":"\r\nغير جائز است . « 1 »\r\nط ) سيد مرتضى حتّى در مورد مفهوم شرط و غايت كه قويترين مفاهيم است به مفهوم قائل نيست و حاصل سخن او در باب مفهوم شرط اين است كه تأثير شرط چيزى جز اين نيست كه حكم بر شرط معلق است و ممتنع نيست چيزى جانشين شرط شود و اين جانشينى ، شرط را از شرطيت ساقط نمىكند ، چنان كه آيهء شريفهء ( و استشهدوا شهيدين من رجالكم ) دلالت دارد بر اين كه انضمام شاهد دوم شرط قبول قول شاهد اول است ، و اين ، منافات ندارد با اين كه به حكم دليل ديگر انضمام دو زن به شاهد اول و يا به حكم دليل سوم انضمام يمين به شاهد اول قائم مقام انضمام شاهد دوم باشد ، پس نيابت چيزى از شرط بسيار است ، و به اين نيابت ، شرط از شرطيت ساقط نمىشود « 2 » و در باب مفهوم غايت گويد : تعليق حكم بر غايت جز بر اين دلالت ندارد كه حكم تا آن غايت ثابت است و اما پس از غايت حكم ثابت است يا ثابت نيست به ناچار بايد از دليل ديگر به دست آيد نه از دليل مغيا . « 3 »\r\nى ) سيد مرتضى تعبد به خبر واحد را عقلا جائز « 4 » و شرعا غير واقع دانسته است « 5 » و به مقتضاى اصل كلى كه تأسيس كرده « 6 » و ديگران نيز پذيرفته‌اند « 7 » كه « شك در حجيت مساوق با قطع به عدم حجيت است » خبر واحد را حجت ندانسته است ، دانشمندان ديگر چون غالبا ادلهء حجيت خبر واحد را تمام دانسته‌اند اصل مزبور را محكوم به آن ادله قرار داده‌اند ، ولى سيد چون در همهء ادلهء حجيت خبر واحد خدشه كرده اصل را به قوت خود باقى دانسته است .\r\nسيد مرتضى چون خبر واحد را حجت نمىداند خود را محتاج به بحث پيرامون مسائل تعارض ، ترجيح ، تخيير ، قبول و يا رد مراسيل ، و مانند اينها نمىبيند . « 8 » او تخصيص كتاب به خبر واحد را حتّى بنا بر حجيت خبر واحد جائز نمىداند ، و مىگويد : بين وجوب عمل به خبر واحد و عدم مقاومت خبر با ظهورات قرآنى منافاتى نيست . « 9 »\r\nيا ) در باب تعبّد پيغمبر قبل از پيغمبرى به شرائع سابق ، سيّد توقف كرده\r\n\r\n","description":"","footnote":"\r\n« 1 » . ص 362 به بعد .\r\n« 2 » ص 406 .\r\n« 3 » ص 407 .\r\n« 4 » . ص 519 .\r\n« 5 » ص 528 به بعد .\r\n« 6 » ص 528 به بعد .\r\n« 7 » . رجوع شود به ابتداء مبحث ظن از رسائل شيخ مرتضى انصارى و كفايهء محقق خراسانى - قدس سرهما - .\r\n« 8 » ص 554 .\r\n« 9 » ص 280 به بعد .\r\n","page_name":" 177 ","page_number":181},
  {"content":"\r\nو مىگويد : دليل موجب قطع بر يكى از دو طرف مسأله ( تعبد و عدم تعبد ) نيست و در جواب اين كه تعبد پيغمبر به شرائع سابق تبعيت افضل از مفضول است گويد :\r\nدر صورتى كه تعبد بر وجه اقتدا نباشد تبعيت افضل از مفضول نيست « 1 » و در جواب اين كه بدون تعبد به شرائع سابق چگونه ممكن است افعالى از قبيل حج و عمره انجام داده باشد ، گفته است : معلوم نيست پيغمبر قبل از پيغمبرى چنين افعالى انجام داده باشد ، ممكن است تنها به افعالى دست زده باشد كه در حكم به جواز آنها عقل كافى است « 2 » و اما تعبد به شرائع سابق پس از نبوّت ، در اين باب سيد بدون تأمل ، حكم به عدم صحت كرده است . « 3 »\r\nيب ) سيد مرتضى چون ديگر دانشمندان اجماع را حجت دانسته لكن نه از اين جهت كه اجماع است بلكه از اين جهت كه كاشف از رأى و نظر معصوم است « 4 » و علت حجيت اجماع را دخول قول معصوم در اقوال مجمعين « 5 » و كاشف از ثبوت اين علت را در مورد اجماع قاعدهء لطف مىداند . « 6 »\r\nيج ) سيد مرتضى در فصلى اقوال مختلف در باب قياس را نقل « 7 » و در فصل ديگر جواز تعبد به قياس را اثبات مىكند و وجوه مختلفى را كه در بطلان تعبد به قياس گفته شده رد كرده « 8 » و در فصل سوم به تفصيل در مقام اثبات عدم ورود تعبد به قياس بر آمده است . « 9 » سيد در اين فصل به دو دليل تمسك جسته و عدم حجيت قياس را اثبات كرده است :\r\nاول . اصل عدم حجيت كه در مورد شك در حجيت جارى است و به مقتضاى آن هر چيز كه حجيت آن مشكوك باشد محكوم به عدم حجيت مىشود چنان كه در باب خبر واحد دانسته شد .\r\nدوم . اجماع اماميه بر عدم حجيت قياس . ( پوشيده نماند اين دليل بر دليل اول حاكم است و با تماميت آن مجالى براى جريان دليل اول باقى نمىماند .\r\nيد ) سيد رجوع عامى به مفتى را به اجماع امت واجب دانسته است و در مفتى امور ذيل را معتبر مىداند : علم به جميع اصول بر سبيل تفصيل ، تمكن از حل شبهات\r\n\r\n","description":"","footnote":"\r\n« 1 » . ص 596 .\r\n« 2 » ص 596 .\r\n« 3 » ص 598 به بعد .\r\n« 4 » . ص 605 به بعد .\r\n« 5 » ص 605 به بعد .\r\n« 6 » . ص 606 .\r\n« 7 » ص 673 - 675 .\r\n« 8 » ص 675 - 697 .\r\n« 9 » . ص 697 به بعد .\r\n","page_name":" 178 ","page_number":182},
  {"content":"\r\nوارد شده بر آن ، علم به طريقهء استخراج احكام از كتاب و سنت ، دانستن لغت و عربيت به مقدارى كه بتواند در همه و يا لا اقل بيشتر مسائل و حوادث فتوا دهد و بعلاوه در مفتى ورع و ديانت و صيانت نفس و عدالت و تنزّه را شرط مىداند . در صورت تعدد مفتى با تساوى در فضيلت حكم به تخيير در استفتاء و يا رجحان بعضى در علم و ورع و دين حكم به تقديم راجع كرده است . « 1 »\r\nيه ) اختلاف است در اين كه اصل در چيزهاى قابل انتفاع و خالى از ضرر با قطع نظر از ادلهء شرعيه حظر است يا اباحه : بعضى اصل را حظر دانسته و بعضى اباحه و گروهى توقف كرده‌اند ، دستهء اول نيز اختلاف كرده‌اند : بعضى موضوع بحث را هر چيز كه داراى دو وصف مذكور است دانسته ، و بعضى ضروريات زندگى را استثناء كرده‌اند و در ضروريات به اباحه قائل شده‌اند . قائل به حظر و متوقف ، هر دو در عمل از اقدام خوددارى مىكنند ، ولى قائل به حظر براى اين كه اگر اقدام كند بر قبيح قطعى اقدام كرده و متوقف براى اين كه در صورت اقدام از اقدام بر قبيح ايمن نيست .\r\nسيد مرتضى در اين باب ادعاء علم ضرورى بر اباحه مىكند و اين حكم را از قبيل حكم عقل به حسن احسان و قبح ظلم مىداند . « 2 »\r\nيو ) سيد مرتضى استصحاب حال را حجت نمىداند و معتقد است : كسى كه به استصحاب حال تمسك مىجويد حكم را بدون دليل اثبات مىكند ، زيرا مفروض اين است كه دليل تنها بر ثبوت حكم در حالت اول دلالت مىكند ، پس اثبات حكم براى حالت دوم كه با حالت اول مغاير است جمع بين دو حالت مختلف است در حكم بدون دليل جامع و چنان كه در حالت اول اثبات حكم بدون دليل صحيح نبود همچنين در حالت دوم نيز صحيح نيست و همانطور كه اثبات حكم موضوعى براى موضوع ديگر بدون دليل خاص بر ثبوت حكم در موضوع دوم و بدون دليل جامع درست نيست ، همين طور در مورد حالت طارى بر يك موضوع ، اثبات حكمى كه ثابت است براى موضوع در يكى از دو حالت براى همان موضوع در حالت ديگر نيز صحيح نيست . « 3 » سيد در كتاب ذريعه برخى از تأليفات خود را نام برده است ، مانند الشافي و الذخيرة و مسائل اهل الموصل الاولى و قطعة من مسائل الخلاف فى اصول الفقه و العمدة يا العمد . « 4 »\r\n\r\n","description":"","footnote":"\r\n« 1 » . ص 799 - 801 .\r\n« 2 » ص 809 - 827 .\r\n« 3 » ص 829 به بعد .\r\n« 4 » . رك : ص 4 و 5 و صفحات ديگر .\r\n","page_name":" 179 ","page_number":183},
  {"content":"\r\nصاحب ادب المرتضى گويد : اين كتب نيز از تأليفات ادبى سيد مرتضى است ، ولى من نه از اصول نسخ آنها ذكرى يافتم و نه از بعضى از عبارات آنها نقلى : « 1 »\r\n1 . ابيات المعاني التى تكلم عليها ابن جنى .\r\n2 . النقض على ابن جنى فى الحكاية و المحكي .\r\n3 . كتاب البرق و يا البروق ( و يا المرموق فى اوصاف البروق ) 4 . كتاب الصرفة : كه رأى سيد را در اعجاز قرآن بيان مىكند .\r\nو نيز گويد : اين كتب نيز به سيد نسبت داده شده ولى در فهارس مذكور نيست . « 2 »\r\n1 . المسائل الفخرية : كه شيخ زين الدين البياضى در كتاب الصراط المستقيم خود آن را به سيد نسبت داده است . « 3 »\r\n2 . تنبيه الغافلين عن فضائل الطالبين : كه سيد حسين مجتهد در كتاب دفع المناواة خود آن را به سيد نسبت داده و مقدار زيادى از آن را نقل كرده است . « 4 »\r\n3 . الخطبة المقمصة . « 5 »\r\n4 . عيون المعجزات : صاحب ادب المرتضى از صاحب رياض العلماء نقل كرده كه گفته است : سيد هاشم بحرانى در كتاب صلة الابرار به نسبت اين كتاب به سيد تصريح كرده ، ولى براى خود من ثابت نشده است كه از تأليفات او باشد ، كتابى است لطيف ، نسخه اى قديمى از آن نزد ماست و شايد تأليف يكى از محدثان قديم باشد ؛ او در اين كتاب از ابى على محمّد بن همام و على بن محمّد بن ابراهيم روايت كرده است . « 6 » در كتاب ادب المرتضى پاورقى صفحات 164 - 166 متن اجازهء بصروى كه متضمن نص سيّد است بر مؤلفات خود نقل شده است ، مراجعهء به آن خالى از فائده نيست .\r\n\r\n4 - 3 دورهء چهارم : عصر كمال و اطلاق اجتهاد\r\n1 - 4 - 3 اين دوره از نظر زمانى به خوبى از دوره قبل ( دورهء سوم ) قابل انفكاك نيست ، چه سر سلسلهء اين دوره يعنى حضرت شيخ الطائفه ، شيخ طوسى - عليه الرحمه - معاصر\r\n\r\n","description":"","footnote":"\r\n« 1 » . ص 162 .\r\n« 2 » ادب المرتضى ، 163 .\r\n« 3 » . ادب المرتضى ، 163 به نقل از رياض العلماء خطى ، 481 .\r\n« 4 » . ادب المرتضى ، 163 به نقل از رياض العلماء ، 481 .\r\n« 5 » . ادب المرتضى ، 163 به نقل از ابن شهرآشوب ترجمهء مرتضى و رياض العلماء ، 485 .\r\n« 6 » . ادب المرتضى ، 164 به نقل از رياض العلماء ، 485 .\r\n","page_name":" 180 ","page_number":184},
  {"content":"\r\nشيخ مفيد و سيد مرتضى و بر جسته ترين شاگردان بزرگواران بود ، لذا على القاعده مىبايست اين دوره را امتداد دورهء قبل به حساب آورد ، ولى نظر به اين كه أولا - شيخ طوسى اجتهاد شيعه را ، چنان كه اشاره شد ، اطلاق و كمال بخشيد ، ثانيا - در باب فقه و اصول كتابهاى كامل و برجسته اى از خود به يادگار گذاشت ، ثالثا - اجتهاد شيعه را در برابر اجتهاد اهل سنّت ، خصوصا در برابر يكايك مذاهب مهم اهل سنّت عملا استقلال داد . اهل سنّت گر چه تا كنون نخواسته‌اند اين استقلال را به پذيرند ، بلكه حتّى سيد مرتضى نتوانست در كوشش خود در اين راه موفقيتى به دست آورد ، امّا شيخ طوسى عملا كامياب شد ، به فقه شيعه استقلال داد ، اهل سنّت ناگزير بايد اعتراف كنند كه فقه شيعه مىتواند رهبرى فقه را در دست گيرد و اين جز مرهون فعاليت مرحوم شيخ نخواهد بود ، رابعا - شيخ طوسى به علم فقه شيعه اعتدال بخشيد نه چون اخباريان صرفا اخبار را بر مبناى استنباط قرار داد و نه چون قدما تحت تأثير اهل رأى قرار گرفت و نه از مثل قياس هم در استنباط بهره جست ، بلكه در موارد وجود ظواهر كتاب و سنّت از آنها و در موارد ديگر از ادلهء عقليه استفاده مىكرد ؛ بنا بر اين علاوه بر كمال و اطلاق ، به اجتهاد استقلال و اعتدال بخشيد ؛ پس جا دارد كه وى را به وجود آورندهء دوره اى خاص از فقه قرار دهيم ، نهايت اين كه چون دورهء بعد ، عصر تقليد است و تقليد هم جز پيروى از مرحوم شيخ نبوده است ، بنا بر اين ، دورهء چهارم را نمىتوان امتداد دورهء قبل به حساب آورد ، در اين صورت دورهء چهارم به شيخ آغاز و به همو پايان يافته است و دورهء بعد در حقيقت دورهء فترت اجتهاد بوده است . در عين حال در ادامه اين دوره در مبحث معرفى فقها نام برخى از معاصران و نزديكان به عصر شيخ را بر خواهيم شمرد .\r\nشيخ طوسى در آغاز مبسوط مىگويد :\r\nچون اماميه در گذشته تفريع فروع نمىكردند و تنها به تبيين حكم موارد نصوصى كه دست به دست به آنها رسيده بود قناعت مىكردند مخالفان بر آنان طعن مىزدند . اين كتاب بدان خاطر تصنيف شد تا بدانند شيعهء اماميه به بركت احاديث وارده از ائمه عليهم السّلام مىتوانند تمام مسائل را استنباط كنند و نيازى به اعمال قياس و امثال آن ندارند .\r\nبه يقين مقصود مرحوم شيخ مطلق تفريع نيست بلكه تفريع كامل و مطلق است همان گونه كه خود مرحوم شيخ انجام مىداده است . چه ، چنان كه اشاره شد ، راه تفريع را قديمين گشودند ، و شيخ مفيد و سيّد مرتضى هم كه از استادان شيخ بودند نسبت به\r\n","description":"","footnote":"","page_name":" 181 ","page_number":185},
  {"content":"\r\nبيشتر مسائل تفريع مىكردند ، آرى بدون شكّ باب تفريع كامل را شيخ طوسى گشود .\r\nدر هر حال اين دوره را كه مقارن دورهء قبل بود مىتوان دورهء اجتهاد مطلق ، كامل و صحيح شيعه دانست .\r\n\r\nامتيازات دورهء چهارم\r\n2 - 4 - 3 امتياز اول .\r\nدر اين دوره ، اجتهاد به اطلاق و كمال خود رسيد و با تلاش فقيهان ، بويژه شيخ طوسى ، همهء فروع مطرح شده در آن عصر بر اصول خود تفريع شد و اين امر به فقه شيعه توان فوق العاده اى بخشيد .\r\nامتياز دوم .\r\nدر اين دوره به دليل اين كه در مجامع علمى ، آراء شيعه در كنار آراء اهل سنت قرار مىگرفت و چه بسا جلسات بحث و مناظره بين دانشمندان اين دو فرقه تشكيل مىشد فقهاى شيعه براى پاسخ به اين نياز به تدوين كتابهايى در فقه مقارن دست زدند ، يعنى آراء فقهى شيعه و اهل سنّت را در كنار هم قرار دادند و با استدلالى مناسب با منطق اهل سنّت در مقام اثبات نظر شيعه بر آمدند . مسائل الخلاف ، تأليف شيخ طوسى ( قدس سره ) در واقع در همين زمينه تأليف شده است و در دورهء قبل كتابهاى الاعلام فيما اتّفقت عليه الاماميّة من الاحكام مما اتّفقت العامة على خلافهم تأليف شيخ مفيد و الانتصار و مسائل الخلاف هر دو ، تأليف سيّد مرتضى ( ره ) در همين زمينه نگاشته شده بود .\r\nامتياز سوم .\r\nدر اين دوره و چه بسا فى الجمله از دورهء قبل ، شيعه نيز مانند اهل سنّت تمسّك به اجماع را پذيرفت ، نهايت نه به اين جهت كه اجماع خود موضوع حجّيّت است بلكه به جهت اين كه در هر مورد كه اجماع قائم شود مىتوان از اجماع به نحوى موافقت قول امام عليه السّلام را با آراء مجمعين و يا وجود نص معتبر استنباط كرد .\r\nامتياز چهارم .\r\nدر اين دوره دانشمندان بزرگى در بين شيعه به پا خاستند و كتابهاى مهمى را تأليف كردند كه تا ساليان متمادى اثر آنها در محافل علمى محسوس و مشهود بوده و پيوسته محور بحث و تحقيق و تدريس بوده است ، بلكه حتّى در زمان حاضر هم كتابهاى مرحوم شيخ طوسى در رشته هاى مختلف ، از قبيل فقه ، اصول ، تفسير همان منزلت و اعتبار خود را حفظ كرده است . علاوه بر شيخ طوسى دانشمندان ديگرى نيز در حدود اين دوره شهرت يافتند كه اينك تعدادى از آنان به طور اجمال معرفى مىگردند .\r\n","description":"","footnote":"","page_name":" 182 ","page_number":186},
  {"content":"\r\n\r\nفقهاى دورهء چهارم\r\n4 - 3 اين دوره با ظهور شيخ طوسى « 1 » و تلاش ايشان در گسترش دامنه فقه به عصر كمال اجتهاد نام گرفت . بزرگترين فقيه اين دوره شيخ طوسى ( ره ) است كه با تأليف و تدريس ، آثار و شاگردان به نامى از خود به يادگار گذاشته است . در اينجا به دليل مقام شامخ شيخ فقهاى معاصر ايشان را در ذيل استادان و شاگردان اين فقيه بزرگ معرفى مىكنيم .\r\nشيخ طوسى ( 460 ه )\r\nابو جعفر ، محمّد بن الحسن بن على بن الحسن الطوسي از بزرگان فقهاى شيعه در قرن پنجم بوده است . وى بعد از وفات سيد مرتضى زعامت مذهب جعفرى را بر عهده گرفت و با تربيت هزاران شاگرد و تأليف دهها اثر ماندگار علمى خدمتى بزرگ به عالم اسلام ، بويژه مذهب شيعه اماميه ، به انجام رساند كه تا كنون تأثير اين كار عظيم مشهود است .\r\nجمال الدين ، ابو منصور ، حسن بن يوسف ، علامه حلى ، ( 726 ه ) كه خود از نوابغ دهر و عجائب روزگار بود در خلاصة الاقوال در شأن او گويد :\r\n« شيخ الامامية و وجههم - قدس الله روحه - و رئيس الطائفة ، جليل القدر ، عظيم المنزلة ، ثقة ، عين ، صدوق ، عارف بالاخبار و الرجال و الفقه و الاصول و الكلام و الادب ، و جميع الفضائل تنسب اليه ، صنف فى كل فنون الاسلام ، و هو المهذب للعقائد فى الاصول و الفروع ، الجامع لكمالات النفس فى العلم و العمل » . « 2 » آية الله سيد مهدى بحر العلوم ( 1212 ه ) در الفوائد الرجالية گويد :\r\n« شيخ الطائفة المحقة و رافع اعلام الشريعة الحقة ، امام الفرقة بعد الائمة المعصومين عليهم السّلام و عماد الشيعة الامامية فى كل ما يتعلق بالمذهب و الدين ، محقق الاصول و الفروع و مهذب فنون المعقول و المسموع ، شيخ الطائفة على الاطلاق و رئيسها التى تلوى اليه الاعناق ، صنف فى جميع علوم الاسلام ، و كان القدوة فى كل ذلك و الامام » « 3 »\r\n\r\n","description":"","footnote":"\r\n« 1 » . اين جانب در گذشته مقاله اى در بارهء شيخ طوسى و عدة الاصول نوشته بودم كه در مجله دانشكده الهيات و معارف اسلامى به چاپ رسيده است ؛ با توجه به شخصيت فوق العاده شيخ و جامعيت آن مقاله و مورد استفاده بودن آن در اين كتاب مناسب ديدم با اندكى دخل و تصرف ، آن مطالب را در اينجا بياورم و اميدوارم مورد استفاده قرار بگيرد .\r\n« 2 » . ص 72 .\r\n« 3 » حياة الشيخ الطوسي ( مقدمه تبيان ، چاپ نجف ) ، ص « ى » .\r\n","page_name":" 183 ","page_number":187},
  {"content":"\r\nشيخ بزرگوار به سال 385 ه در طوس ، يكى از شهرهاى خراسان ، متولَّد شد ؛ در بيست و سه سالگى ( 408 ه ) رهسپار بغداد گرديد و از محضر درس استادان بزرگ آن سامان چون حسين بن عبيد الله بن ابراهيم معروف به ابن الغضائرى ( 411 ه . ) و ابو عبد الله ، محمّد بن محمّد بن النعمان معروف به مفيد ( 413 ه . ) و علم الهدى ، ابو القاسم على بن الحسين الموسوي ( 436 ه ) كه پس از وفات مفيد مدت 23 سال زعيم مذهب جعفرى بود ، استفاده مىكرد .\r\nشيخ در مدت زعامت سيد بيش از هر كس از محضر ايشان استفاده كرد و سيد بيش از همهء شاگردان نسبت به شيخ عنايت داشت و هر ماه به او 12 دينار مىپرداخت . « 1 » شيخ پس از وفات سيّد ( 436 ه ) خود پيشوا و زعيم مذهب جعفرى گشت و بسيارى از بزرگان دانشمندان از محضر درس او استفاده مىكردند . شيخ اسد الله دزفولى در مقدمهء مقابس الأنوار گويد : شاگردان او از دانشمندان شيعى بيش از 300 و از اهل سنّت تعداد بىشمارى بوده‌اند . « 2 » در سال 447 ه كه طغرل بيك اولين پادشاه سلجوقى وارد بغداد شد . آتش فتنه بين شيعه و اهل سنّت بالا گرفت و به فرمان او كتابخانهء ابو نصر شاپور بن اردشير وزير بهاء الدولهء بويهى كه دار العلم مهمى در بغداد بود بسوخت و دامن اين فتنه به شيخ الطائفه و ياران او نيز كشيده شد ؛ كتب و كرسى كلام شيخ را بسوختند . شيخ به نجف اشرف مهاجرت كرد و حوزهء علميه نجف را ، كه تا كنون موجب افتخار دانشمندان بلكه هر فرد شيعى امامى است ، تأسيس كرد .\r\nپس از شيخ ، ساليان دراز همهء دانشمندان شيعهء اماميه از فتاوى شيخ پيروى كرده و چه بسا اظهار نظر در قبال فتاوى او را اهانت به دو تلقى مىكردند . اولين كسى كه باب مخالفت و رد آراى او را گشود ابن ادريس حلى ( 598 ه ) بود . او دانشمندان بين عصر شيخ و عصر خود را مقلَّده مىناميد . با اين حال هيچ گاه تا كنون آراء شيخ در علوم\r\n\r\n","description":"","footnote":"\r\n« 1 » . رجوع شود به صفحهء هفت و يازده از مقدمهء اين جانب بر ذريعهء سيد مرتضى . مرحوم آقا شيخ آقا بزرگ تهرانى در مقدمهء تبيان ، چاپ نجف ، نام 37 نفر از استادان شيخ طوسى را به ترتيب حروف هجاء ذكر كرده است . ( ص أو )\r\n« 2 » . ص 6 . مرحوم آقا شيخ آقا بزرگ تهرانى در رسالهء حياة الشيخ الطوسي خود ( مقدمهء تبيان ، چاپ نجف ) نام 36 نفر از شاگردان شيخ را به ترتيب حروف هجا گرد آورده است ( ص أك ) .\r\n","page_name":" 184 ","page_number":188},
  {"content":"\r\nمختلف اهميت و اعتبار خود را از دست نداده است ، مخصوصا در فقه و اصول كه قاطبهء فقها و اصولين در كتب خود بيش از هر كتاب ، كتب شيخ را مرجع ، و موافقت و مخالفت او را در مسائل مورد توجه قرار داده‌اند . صاحب مقابس الأنوار پس از اشاره به اين معنى مىگويد : حتّى أن كثيرا ما يذكر مثل المحقق و العلامة او غيرهما فتاواه من دون نسبتها اليه ثم يذكرون ما يقتضى التردد أو المخالفة فيها فيتوهم التنافى بين الكلامين مع أن الوجه فيه ما قلناه . « 1 » شيخ طوسى مؤسس طريقهء اجتهاد مطلق « 2 » و در علوم نقلى به شيخ مطلق « 3 » و شيخ الطائفه و شيخ الاماميه معروف است .\r\nدر عظمت شيخ همين بس كه مهمترين منابع علوم نقلى مذهب جعفرى از تأليفات و تصنيفات اوست .\r\nدر اخبار دو كتاب از كتب اربعهء معتمدهء شيعهء اماميه را تأليف كرده است :\r\nتهذيب الاحكام و الاستبصار فيما اختلف من الاخبار .\r\nتهذيب را در شرح مقنعهء استاد خود ، مفيد ، نوشته ، و در آن چنان كه محقق شهير مرحوم آقا شيخ آقا بزرگ تهرانى در مقدمهء تبيان ذكر كرده است ، « 4 »\r\n13590 حديث گرد آورده است . « 5 » استبصار را در اخبار متعارضه و جمع بين آنها نوشته و - چنان كه خود در آخر كتاب فرموده - در اين كتاب 5511 حديث جمع كرده است . « 6 » اين دو كتاب از مهمترين مجاميع معتبريست كه از عصر تأليف تا كنون نزد فقهاء مذهب جعفرى مدار استنباط احكام شرعى بوده است .\r\n\r\n","description":"","footnote":"\r\n« 1 » . ص 6 .\r\n« 2 » . مقدمهء تبيان ، به قلم محقّق بزرگوار مرحوم شيخ آقا بزرگ تهرانى ، ص ج .\r\n« 3 » . در كتبى كه پس از علامهء محقق ، مرحوم شيخ مرتضى انصارى ( 1281 ه ) تأليف شده است غالبا شيخ به طور مطلق به اين دانشمند اطلاق مىگردد .\r\n« 4 » . ص ت .\r\n« 5 » . اين كتاب اولين بار در تهران در سال 1371 ه در ده مجلد با مقدمه و تحقيق و تعليق و شرح مشيخهء كتاب به وسيلهء آقاى سيد حسن موسوى خرسان منتشر شد . ( ناشر : شيخ على آخوندى )\r\n« 6 » . اين كتاب در سال 1307 ه در لكنهو ، و در سال 1317 ه در تهران ، و در سال 1375 - 1376 با مقدمهء اردوبادى و تحقيق و تعليق خرسان به چاپ رسيده است . ( ناشر : شيخ على آخوندى )\r\n","page_name":" 185 ","page_number":189},
  {"content":"\r\nدر فقه از جمله آثار گرانبهاى او سه كتاب نفيس نهايه ، مبسوط ، خلاف است .\r\nنهايه در مجرد فقه و فتاوى ، « 1 » مبسوط در فقه وسيع استدلالى « 2 » و خلاف در فقه مقارن . « 3 » پيش از شيخ ، دانشمندان بزرگ شيعه چون مفيد و سيد مرتضى و ديگران ، كتب نفيسى در اين زمينه ها تأليف كرده‌اند ، ولى به طور قطع در جامعيت و كمال و قوت استدلال همپايهء كتابهاى شيخ نيست .\r\nپس از آن بزرگوار به يقين اين علم راه كمال پيموده ، ليكن بدون شك از مهمترين منابع اصلى آن ، آثار شيخ بوده است .\r\nآن چه موجب اعجاب اين جانب است اين است كه از زمان تصنيف كتاب شريف خلاف تا كنون - يعنى حدود ده قرن - هنوز بر حسب ظاهر كتابى در فقه مقارن نوشته نشده است كه حاوى تمام مزاياى كتاب خلاف باشد ، يعنى بين ايجاز ، حسن اسلوب ، زيبايى و سلامت تعبير ، استدلال ، و بالاخره ذكر اقوال همهء مذاهب اسلامى جمع كرده باشد .\r\nدر اصول فقه مهمترين اثر شيخ كتاب عدة الاصول است كه از امهات منابع اصول فقه شيعه ، و دومين اثر مبسوط و كاملى است كه دانشمندى شيعى آن را به وجود آورده است . « 4 »\r\n\r\n","description":"","footnote":"\r\n« 1 » . اين كتاب با ترجمهء فارسى آن به كوشش آقاى محمّد تقى دانشپژوه به طور معرب و مشكول در سال 1342 - 1343 ه ش در چاپخانهء دانشگاه تهران تجديد چاپ شده است .\r\n« 2 » . اين كتاب در سال 1270 ه در ايران چاپ شده است .\r\n« 3 » . اين كتاب براى اولين بار در تهران در سال 1370 ه به دستور مرحوم آية اللَّه بروجردى با حواشى خود آن مرحوم به چاپ رسيد . پس از آن دو بار ديگر در سه و دو جلد ، حروفى چاپ شد . در سال 1344 ه ش قسمتى از آن يعنى از آغاز كتاب البيوع تا پايان كتاب قسمة الصدقات ، به هزينهء سازمان برنامه و كوشش دانشكدهء الهيات و معارف اسلامى دانشگاه تهران ، در چاپخانهء حيدرى با تصحيحات و تعليقاتى به چاپ رسيده است . تصحيح نيمهء دوم اين قسمت و تعليقات آن با كمك خود اين جانب انجام شده است . اخيرا با تحقيق و تعليق محققانهء آقايان : سيد جواد شهرستانى ، سيد على خراسانى ، و محمّد طه نجف در چندين مجلد از سوى انتشارات جامعه مدرسين حوزهء علميه قم در حال انتشار است كه تا كنون پنج مجلد آن از چاپ خارج شده است .\r\n« 4 » . اين كتاب به طور قطع پس از الذريعة إلى اصول الشريعة تصنيف استاد شيخ يعنى علم الهدى ، سيد مرتضى ، تصنيف شده است . اين كتاب تا كنون دو بار چاپ شده است : يكى در سال 1312 ه در بمبئى ، ديگر در سال 1314 ه با حاشيهء مولى خليل قزوينى ( 1089 ه ) در تهران .\r\n","page_name":" 186 ","page_number":190},
  {"content":"\r\nپس از اين پيرامون اين اثر نفيس و قسمتى از آراء شيخ در آن مطالبى به عرض خواهم رساند .\r\nدر علم كلام شيخ را تأليفاتى است كه شايد اهمّ آنها كتاب تمهيد الاصول « 1 » و تلخيص الشافي « 2 » باشد .\r\nدر علم تفسير شيخ - رحمه الله - يكى از برجسته ترين آثار علمى خود تبيان « 3 » را تأليف كرده است . او در اين كتاب انواع علوم قرآن از قرائت ، معانى ، اعراب ، تحقيق در اطراف آيات متشابهه ، پاسخ از مطاعن ملحدين و از فرق مخالفين چون مجبره ، مشبهه ، مجسمه و ديگران ، و بعلاوه نحوهء استدلال شيعه به آيات در اثبات معتقدات و اقوال خود در اصول و فروع همه و همه را با عباراتى موجز بيان داشته است . شيخ خود اين معنى را در آغاز مقدمهء كتاب كبير تبيان بيان فرموده است . « 4 » امام المفسرين طبرسى در بارهء اين تفسير در مقدمه تفسير كبير خود مجمع البيان گويد : فانه ( كتاب التبيان ) الكتاب الذي يقتبس منه ضياء الحق ، و يلوح عليه رواء الصدق ، قد تضمن من المعاني الاسرار البديعة ، و احتضن من الالفاظ اللغة الواسعة و لم يقنع بتدوينها دون تبيينها و لا بتنميقها دون تحقيقها و هو القدوة أستضيء بأنواره و أطأ مواقع آثاره . « 5 » شيخ بزرگوار در علوم مختلف ديگر نيز تأليفات بسيار گرانبهايى دارد كه يكى از بهترين آنها كتاب ثمين فهرست است . در اين كتاب اصحاب كتب و اصول را ذكر كرده و اسانيد خود را به آنان منتهى كرده است . « 6 »\r\n\r\n","description":"","footnote":"\r\n« 1 » . كتاب تمهيد الاصول ، شرح كتاب جمل العلم و العمل سيد مرتضى است . نسخه اى از آن در كتابخانه آستان قدس است و عكسى از اين نسخه در كتابخانهء مركزى دانشگاه تهران موجود است . ترجمه تمهيد الاصول اخيرا به چاپ رسيده است .\r\n« 2 » . اين كتاب - چنان كه از نامش پيداست - تلخيص كتاب شافى سيد مرتضى است . اين كتاب يك بار در آخر كتاب شافى به سال 1301 ه ق در ايران چاپ شده است و بار ديگر در سال 1383 ه ق در نجف اشرف با مقدمه و تعليق آقاى سيد حسين آل بحر العلوم .\r\n« 3 » . تفسير شريف تبيان اولين بار به كوشش مرحوم آية اللَّه حجت كوه كمرى در دو مجلد بزرگ در بين سالهاى 1360 - 1365 چاپ شد ، بار دوم در نجف اشرف در ده جلد با مقدمهء محققانه محقق بزرگ مرحوم آقا شيخ آقا بزرگ تهرانى در بارهء حيات شيخ ، به همت صاحب مكتبهء امين طبع گرديد .\r\n« 4 » ص 2 .\r\n« 5 »\r\n1 / 10 .\r\n« 6 » . اين كتاب بجز چاپ ليدن و چاپ كلكته ( سال 1217 ه ) در سال 1356 ه نيز براى بار سوم در نجف اشرف به كوشش محقق سيد محمّد صادق آل بحر العلوم با مقدمه و تصحيح و تعليقات به چاپ رسيده است .\r\n","page_name":" 187 ","page_number":191},
  {"content":"\r\nبراى مزيد اطلاع در بارهء آثار شيخ طوسى به رسالهء حياة الشيخ طوسى تأليف مرحوم آقا شيخ آقا بزرگ تهرانى مراجعه شود . « 1 »\r\nمصنفات شيخ در علم اصول فقه\r\nمصنفات شيخ كه همه يا قسمتى از آن در علم اصول فقه است عبارت است از :\r\n1 . مسألة فى العمل بخبر الواحد و بيان حجيته .\r\nاين اثر را صاحب ذريعه « 2 » در آن كتاب و همچنين در مقدمهء تبيان « 3 » ذكر كرده است .\r\n2 . النقض على ابن شاذان فى مسألة الغار .\r\nاين اثر به همين نحو در كتاب فهرست آمده است ، ولى مرحوم آقا شيخ آقا بزرگ تهرانى در حيات شيخ طوسى از علامه ، سيد مهدى بحر العلوم در الفوائد الرجالية نقل مىكند كه : انه نقض فى مسألة الغار و مسألة العمل بخبر الواحد و بعد خود فرموده است : فظاهر كلامه أنه رآه . « 4 »\r\n3 . عدة الاصول .\r\nعلامهء مرحوم آقا شيخ آقا بزرگ تهرانى در بارهء اين اثر شيخ گويد : ألفه فى حياة استاذه : السيد المرتضى ، و قسمه قسمين : الاول فى اصول الدين ، و الثانى فى اصول الفقه . « 5 » در اينجا تذكر دو امر خالى از فائده نيست :\r\nاول . اين كه فرموده‌اند كه : شيخ كتاب عدة الاصول را در حال حيات استاد خود سيد مرتضى تأليف كرده است . اين ، تنها نسبت به حدود سى و چهار صفحه از كتاب قطعى است ، زيرا شيخ در كتاب عدّه در بسيارى از موارد نام استاد خود ، سيد مرتضى را مىبرد ، و تنها ظاهرا در دو جا نام آن بزرگ را به دعاى أدام الله علوه كه بر حيات دلالت مىكند تعقيب مىنمايد ، يكى در صفحهء اول كتاب ، ديگر در صفحهء 34 ؛ اما در بقيهء موارد يا به دعاى قدس الله روحه و رحمه الله نام او را ياد مىكند مانند صفحات 68 و 124 و 199 و 203 و يا بدون دعا مانند صفحات 86 و 192 و 179 . ظاهرا اولين جايى كه شيخ سيد را به دعاى مردگان ياد مىكند صفحهء 68 كتاب است ، بنا بر اين شيخ تنها صفحات اول كتاب را در زمان حيات استاد نوشته است نه همهء آن را .\r\n\r\n","description":"","footnote":"\r\n« 1 » . مرحوم آقا شيخ آقا بزرگ از صفحهء « أو » اين رساله نام 47 عنوان تأليف شيخ الطائفه را با خصوصيات آنها به ترتيب حروف هجاء ذكر كرده است .\r\n« 2 »\r\n6 / 270 .\r\n« 3 » . مقدمهء تبيان ، ص غ .\r\n« 4 » مقدمهء تبيان ، ص أه .\r\n« 5 » . مقدمهء تبيان ، ص خ .\r\n","page_name":" 188 ","page_number":192},
  {"content":"\r\nدوم . آن چه محقق كبير مرحوم آقا شيخ آقا بزرگ تهرانى در ذيل كلام خود فرموده‌اند كه شيخ - قدس الله نفسه - كتاب عدّه را به دو قسمت تقسيم كرده است :\r\nقسمتى در اصول دين ، و قسمت ديگر در اصول فقه . به نظر اين جانب اين نيز خالى از تأمل نيست زيرا شيخ خود در اولين سطر كتاب مىفرمايد : قد سألتم أيدكم الله املاء مختصر فى اصول الفقه يحيط بجميع أبوابه على سبيل الايجاز . . و أنا مجيب إلى ما سألتم عنه مستعينا بحوله و در پايان فصل اول كه در بيان ماهيت اصول فقه ، و بيان مسائل و كيفيت ترتيب آن است مىفرمايد : و المطلوب من هذا الكتاب بيان ما يختصه من تصحيح أصول الفقه التى ذكرناها و بيان الصحيح منها و الفاسد و بعلاوه مراجعه به اين كتاب از آغاز تا پايانش به خوبى اين معنى را روشن مىكند كه مقصود جز ذكر مسائل اصول فقه نيست ، و اگر أحيانا مسأله اى از مسائل اصول دين مطرح شده ، استطراد و يا به جهت مسيس حاجت است ، او خود در ذيل فصل اول به اين معنى تصريح مىكند .\r\nمقايسهء اجمالى كتاب عدة الاصول با كتب متقدمان و متأخران . اگر براى علم اصول ، ادوارى فرض كنيم اولين دورهء آن را بايد هنگامى بدانيم كه در علم اصول تنها مسائل اصولى مطرح است و از در آميختن به مسائل علوم ديگر چون كلام و منطق و مسائل فلسفى و ديگر علوم مبراست . شايد بهترين مصداق براى اين دوره كتاب رسالهء شافعى ( 204 ه ) باشد ، اعم از آن كه اين كتاب اولين كتاب مدون در اين علم باشد يا نباشد ، زيرا رسالهء شافعى گر چه همهء مسائل اصولى را مطرح نكرده است ولى در عوض چون تا آن زمان هنوز نزاع بين اشاعره و معتزله در نگرفته است اين كتاب مسائل اصولى را به مسائل كلامى درنياميخته است .\r\nدر اين صورت دورهء دوم دوره اى است كه علم اصول در اثر شدت نزاع بين اشعريان و معتزليان سخت با مسائل كلامى درآميخته است ، بارزترين كتبى كه در اين دوره نوشته شده است : عمد قاضى عبد الجبار معتزلى ( 415 ه ) و معتمد ابو الحسين بصرى ( 436 ه ) است .\r\nدورهء سوم دوره اى است كه به شيعه اختصاص دارد بلكه اولين دورهء اصول شيعه است ، و در اين دوره اگر علم اصول سادگى اولى خود را از دست داده در عوض پختگى پيدا كرده و از آميختگى با مسائل علم كلام تا حدود بسيارى رهايى يافته است . از بهترين آثار علم اصول در اين دوره الذريعه إلى اصول الشريعة سيد مرتضى ( 436 ه ) و عدة الاصول شيخ طوسى است . سيد مرتضى به اين رهايى علم اصول از مسائل كلام\r\n","description":"","footnote":"","page_name":" 189 ","page_number":193},
  {"content":"\r\nدر مقدمه كتاب ذريعه تصريح كرده است . « 1 » شيخ طوسى نيز در عدة الاصول به اين معنى اشاره اى دارد . « 2 » در دوره هاى بعد علم اصول باز آميختگىهايى پيدا كرده است لكن نه با مسائل علم كلام بلكه با مسائل علم منطق و علوم ديگر ، به كتابهاى مستصفى غزالى ( 505 ه ) و الاحكام آمدى ( 631 ه ) و مختصر ابن حاجب ( 646 ه ) و كتب ديگر مراجعه شود . ( - بخش چهارم همين كتاب ) بنا بر اين مانند كتاب ذريعه و عده را از كتب عصرهاى درخشان اصول فقه بايد دانست .\r\nآن چه موجب شگفتى اين جانب است اين است كه شيخ طوسى كتاب عدة الاصول را اولين كتاب كامل در اصول فقه شيعه مىداند در حالى كه به طور قطع ذريعهء استاد او پيش از كتاب عده تصنيف شده است .\r\nشيخ در اين باره در آغاز كتاب عده مىگويد :\r\nقد سألتم أيدكم الله املاء مختصر فى اصول الفقه يحيط بجميع أبوابه على سبيل الايجاز و الاختصار على ما تقتضيه مذاهبنا و توجبه أصولنا فان من صنف فى هذا الباب سلك كل قوم منهم المسلك الذي اقتضاه أصولهم و لم يعهد لأحد من أصحابنا فى هذا المعنى الا ما ذكره شيخنا أبو عبد الله - رحمه الله - فى المختصر الذي له فى اصول الفقه و لم يستقصه و شذ منه أشياء يحتاج إلى استدراكها و تحريرات غير ما حررها و أن سيدنا الاجل المرتضى - ادام الله علوه - و ان كثر فى اماليه و ما يقرأ عليه شرح ذلك فلم يصنف فى هذا المعنى شيئا يرجع اليه و يجعل ظهرا يستند اليه ، و قلتم . . و أنا مجيبكم إلى ما سألتم عنه .\r\nبنا بر اين چند سؤال آميخته به تعجب پيش مىآيد : چگونه شيخ با اين كه از خواص شاگردان سيد بوده و مدت بيست و سه سال از اواخر عمر سيد در ملازمت او بوده از وجود اين تصنيف سيد با اين كه از اهم مصنفات او است بىخبر بوده است و در اين صورت پس اين تشابه شديد لفظى و معنوى بين عده و ذريعه براى چيست ؟ و بعلاوه اين نقل قولهاى مكرر شيخ از سيد در غالب مسائل خصوصا در نيمهء دوم كتاب « 3 » كه بجز\r\n\r\n","description":"","footnote":"\r\n« 1 » . ص 2 - 4 .\r\n« 2 » ص 4 .\r\n« 3 » . رجوع شود به صفحات 2 ، 13 ، 28 ، 34 ، 68 ، 86 ، 87 ، 124 ، 170 ، 177 ، 179 ، 189 ، 192 ، 199 ، 203 ، 209 ، 247 ، 255 ، 290 ، 296 ، 303 .\r\n","page_name":" 190 ","page_number":194},
  {"content":"\r\nچهار مورد « 1 » هيچ كدام به كتابى از كتب سيّد مستند نيست ، از كدام كتاب او اقتباس شده است ؟ آيا همه از كتابى غير ذريعه اخذ شده است ؟ آن كتاب كدام كتاب است ؟\r\nدر گذشته دانسته شد كه تأليف عده جز چند صفحه اى از آغاز آن در حال حيات سيد نبوده است ، پس نمىتوان گفت كه عده پيش از ذريعه تأليف يافته است ، و لذا در پاسخ سؤالات فوق يا بايد گفت كه كتب و رسائل ديگر سيد مورد استناد شيخ بوده و چون بين آن كتب و رسائل و بين ذريعه تشابه كامل وجود داشته ، لذا بين عده و ذريعه نيز تا اين حد تشابه پيدا شده است . سيد خود در مقدمهء ذريعه « 2 » گويد : « و لعل القليل التافه من مسائل اصول الفقه مما لم أمل فيه مسألة مفردة مستقلة مستقصاة لا سيما مسائله المهمات الكبار » و چه بسا همه و يا قسمتى از آن مسائل در دست نيست و يا اين كه مطالب نقل شده را شيخ از محضر درس سيد استفاده كرده است و يا اين كه آن را از اجزاء همين ذريعه پيش از آن كه به صورت كتابى مستقل درآيد ، اقتباس نموده است و بالاخره ممكن است از همين ذريعه استفاده كرده باشد ، لكن پس از تدوين صفحاتى از آغاز كتاب به كتاب ذريعه دست يافته ، نهايت به علت غفلت يا احساس عدم ضرورت نامى از آن نبرده است .\r\nتأثير دانشمندان متقدم در شيخ .\r\nدر كتاب عده از دانشمندان شيعه تنها دو تن از استادان خود را نام مىبرد : يكى شيخ مفيد و ديگرى سيد مرتضى . او از اين دو تن با تجليل تمام ياد مىكند ، و به تحقيق مىتوان گفت كه ، بيش از هر دانشمند ديگر اعم از شيعى يا سنى ، تحت تأثير افكار و آراء سيد مرتضى - قدس سره - بوده است .\r\nدر بين اهل سنت ، بيشتر ، بلكه همهء صاحب نظران در اين فن را نام مىبرد و آراء آنان را در مسائل مختلف ذكر مىكند . به نظر اين جانب در بين اهل سنّت بيش از هر كسى جبائيان : ابو على جبائى ( 303 ه ) و ابو هاشم جبائى ( 321 ه ) و قاضى عبد الجبار بن احمد معتزلى اسدآبادى ، صاحب كتاب العمد ، ( 415 ه ) در آراء او تأثير داشته‌اند .\r\nتأثير شيخ در دانشمندان متأخر .\r\nتأثير شيخ در دانشمندان متأخر بر هيچ كس از اهل فن پوشيده نيست . او در قاطبهء متأخران شيعهء اماميه در فقه ، اصول ، رجال ، روايت ، و ديگر دانشهاى نقلى تأثير فراوان داشته و در مسائل مورد اختلاف مخصوصا در فقه و اصول مهمترين نظراتى كه مورد توجه دانشمندان شيعهء اماميه است ، و أحيانا\r\n\r\n","description":"","footnote":"\r\n« 1 » . رجوع شود به صفحات 34 ، 179 ، 255 ، 290 .\r\n« 2 » ص 4 .\r\n","page_name":" 191 ","page_number":195},
  {"content":"\r\nطرفداران و پيروان بسيار دارد آراء شيخ الطائفه است . به يقين مىتوان گفت : هيچ فقيه اصولى نيست كه تا ، اين حد آراء او در كتب شيعه مورد توجه و عنايت دانشمندان قرار گرفته باشد .\r\nشيخ طوسى بر خلاف استاد خود ، سيد مرتضى كه در كتاب ذريعه در موارد لزوم به ذكر روايات عامه اقتصار مىكند گاه در بين كتاب عده رواياتى از طرق شيعه از امامان عليهم السلام نيز نقل مىكند « 1 » و أحيانا از راويان شيعه ، و يا از اهل سنّت ، آنان كه از امامان شيعه روايت مىكنند نام مىبرد . « 2 » از تأليفات خود استبصار « 3 » و تهذيب الاحكام « 4 » ، تلخيص الشافي « 5 » و كتاب الامامة « 6 » ، و از تأليفات استاد خود مفيد مختصرى در اصول فقه « 7 » ، از تأليفات استاد ديگرش ، مرتضى كتاب ذخيره « 8 » و ابطال القياس « 9 » و شافى « 10 » و بعضى از مسائل « 11 » او را ياد كرده است .\r\nشيخ از تأليفات اهل سنّت رسالهء شافعى « 12 » و به طور مكرر كتاب العمد « 13 » ، تأليف قاضى عبد الجبار معتزلى را نام برده است .\r\nاز ملتها و نحله هاى دينى و مذهبى نيز نام بسيارى در اين كتاب آورده شده است . « 14 » شيخ طوسى قدس سره مدت 12 سال از پايان عمر شريف خود را در نجف اشرف به تدريس و تصنيف و تأليف گذراند تا اين كه پس از 75 سال زندگى پر بركت و افتخار در شب دوشنبه بيست و دوم محرم سال 460 هجرى قمرى به درود زندگى گفت و بر حسب وصيتى كه كرده بود در منزل خود دفن شد . بعدها اين خانه به مسجد تبديل شد و اكنون گذشته از اين كه مزار شيخ الطائفه است يكى از معروفترين مساجد نجف اشرف است و\r\n\r\n","description":"","footnote":"\r\n« 1 » . مانند ص 61 .\r\n« 2 » . مانند زراره ، محمّد بن مسلم ، بريد ، ابو بصير ، فضل بن يسار ، در ص 62 و مانند حفص بن غياث ، غياث بن كلوب ، نوح بن دراج ، سكونى ، در ص 61 .\r\n« 3 » ص 56 .\r\n« 4 » . ص 56 .\r\n« 5 » ص 249 .\r\n« 6 » ص 269 .\r\n« 7 » ص 2 .\r\n« 8 » . ص 34 .\r\n« 9 » ص 255 - 290 .\r\n« 10 » ص 249 .\r\n« 11 » ص 179 .\r\n« 12 » . ص 294 .\r\n« 13 » ص 23 ، 161 .\r\n« 14 » . مانند سمنيه ، اصحاب اشعرى ، شيعه ، جهميه ، نجاريه ، صحابه ، تابعين ، متكلمين ، مجبره ، مشبهه ، مقلده ، غلاة ، واقفه ، فطحيه ، ناووسيه ، اصحاب شافعى ، اصحاب ابى حنيفه ، معتزله ، اصحاب الظاهر .\r\n","page_name":" 192 ","page_number":196},
  {"content":"\r\nپيوسته دانشمندان و فقهاء بزرگ حلقات درس خود را در اين مسجد تشكيل داده و مىدهند .\r\nشيخ را فرزندان و فرزند زادگانى بوده كه مهمترين و معروفترين آنان ابو على حسن بن ابى جعفر محمّد طوسى است . اين فرزند از بزرگان فقهاء شيعه و رواة حديث عصر خود بوده است ، در عظمت مقام به پايه اى رسيد كه او را به مفيد ثانى ملقب نموده‌اند . مرحوم آقا شيخ آقا بزرگ تهرانى در حياة الشيخ الطوسي نام 34 نفر از شاگردان و برخى از استادان و آثار او را ذكر كرده است . « 1 » اين بزرگ پس از سال 515 هجرى وفات يافته است .\r\nعدّه و آراء شيخ . اين كتاب در دو جلد تنظيم يافته است و پس از چند فصل مقدماتى ، بر ده گفتار ( كلام ) مشتمل ، و هر گفتار متضمن فصولى است . تعداد مجموع فصول كتاب 92 فصل است .\r\nدر اولين فصل از فصول مقدماتى اصول فقه را به ادله فقه تعريف كرده ، و تكلم در اين ادله را تكلم در اصول فقه دانسته است و چون اصل در اصول فقه خطاب و طريق اثبات خطاب است ، در تعريف خطاب وارد شده و آن را به « الكلام الواقع على بعض الوجوه » تعريف كرده است . شيخ مقوم خطاب را قصد خطاب مىداند .\r\nدر مقام بيان حصر مسائل علم اصول فرموده است : سخن يا در خود خطاب است و يا در طريق اثبات خطاب ، و يا در آن چه خطاب خود طريق اثبات آن است ، براى قسم اول پنج باب : اوامر و نواهى ، عموم و خصوص ، مطلق و مقيد ، ناسخ و منسوخ ، و براى قسم دوم يك باب : اخبار و براى قسم سوم نيز يك باب : افعال را ذكر كرده است .\r\nدر باب اجماع ، قياس ، اجتهاد ، صفت مفتى و مستفتى ، و حظر و اباحه كه گروهى آنها را از قسم سوم دانسته‌اند فرموده است : اما اجماع چون حجيت آن نزد شيعه از اين باب است كه معصوم در آن داخل است و خطا بر او جائز نيست و اين امرى است عقلى ؛ پس طريق اثبات آن عقل است نه سمع . اما قياس و اجتهاد نزد شيعه حجت نيست و اما صفت مفتى و مستفتى ، عقيده خود را در اين باب بيان خواهيم داشت . اما حظر و اباحه ، آن هم از اين باب خارج است زيرا طريق اثبات آن نيز - چنان كه خواهد آمد - عقل است نه سمع .\r\n\r\n","description":"","footnote":"\r\n« 1 » . مقدمهء تبيان ، ص أف - أخ .\r\n","page_name":" 193 ","page_number":197},
  {"content":"\r\nدر مقام ترتيب ، در آغاز اخبار را كه طريق اثبات خطاب است ، و سپس اقسام خطاب ، و بالاخره افعال را كه خطاب ، خود طريق اثبات آن است آورده است ، و در پايان آن چه را كه مخالفان ، اصل دانسته‌اند و در حقيقت اصل نيست بيان داشته است . « 1 » در فصل دوم به مناسبت اين كه از اصول « علم » به دست مىآيد به تعريف و تقسيم « علم » پرداخته ، آنگاه فرق بين علم و ظن را بيان نموده ، و بالاخره در بارهء « نظر » كه مقدمهء علم است و همين طور معنى « دلالت » بياناتى اظهار داشته است . در حد « علم » گفته است : « ما اقتضى سكون النفس » و اين تعريف را بهترين تعاريف « علم » دانسته است . « علم » را به ضرورى و مكتسب تقسيم نموده و در تعريف ضرورى گفته است :\r\n« ما كان من فعل غير العالم به على وجه لا يمكنه دفعه عن نفسه به شك أو شبهة » و آن را بر دو قسم دانسته است :\r\nاول . علمى كه ابتداء در نفس عاقل پديد مىآيد ، مانند علم به اين كه موجود قديم است يا حادث .\r\nدوم . علمى كه حصول آن به تحقق شرعى متوقف است مانند علم به مدركات كه بر ادراك توقف دارد .\r\nعلم مكتسب را به « ما يكون من فعل العالم به » تعريف كرده و آن را نيز بر دو قسم دانسته است :\r\nقسم اول . علمى كه جز از نظر ، در دليل پديد نمىآيد .\r\nقسم دوم . علمى كه عالم آن را ابتداء در نفس خود ايجاد مىكند .\r\nقسم اول خود بر سه قسم است :\r\n1 . اين كه از نظر در چيزى به چيز ديگر علم حاصل شود ، مانند نظر در حوادث كه موجب علم به محدث گردد و اين تنها در عقليات است نه در شرعيات .\r\n2 . اين كه از نظر در حكم ذاتى به صفت آن ذات علم به دست آيد ، مانند نظر در صحت فعل از زيد كه موجب علم به قدرت او گردد .\r\n3 . اين كه از نظر در حكم ذاتى به كيفيت صفتى براى آن ذات علم پيدا شود ، مانند نظر در جواز عدم بر ذاتى كه موجب علم به محدثيت او گردد و در شرعيات مانند نظر در وجوب چيزى كه موجب علم به وجود جهت وجوب براى آن چيز گردد .\r\n\r\n","description":"","footnote":"\r\n« 1 » . عدة الاصول ، 2 - 4 .\r\n","page_name":" 194 ","page_number":198},
  {"content":"\r\nقسم دوم از علوم مكتسبه - كه بدون نظر حاصل مىآيد - علمى است كه براى كسى كه در گذشته در معرفت خداوند نظر نموده ولى در اثر خواب يا غفلت براى او علم به دست نيامده است ، پس از مرور زمانى كه از خواب بيدار شده و ادله به خاطرش خطور مىكند علم برايش حاصل مىشود .\r\nاما « ظن » كه شرعا قابل استناد نيست ، ولى احكام بسيارى بر آن بستگى دارد مانند تنفيذ حكم به شهادت و مانند جهات قبله عبارت است از : « ما قوى عند الظان كون المظنون على ما ظنه و يجوز مع ذلك كونه على خلافه » . « 1 » تعريف « شك » را به تعريف « شاك » معلوم داشته و فرموده است : « و اما الشاك فهو الخالى من اعتقاد الشىء على ما هو به و لا على ما هو به مع خطوره بباله و تجويزه كل واحدة من الصفتين عليه » . « 2 » در تعريف « دلالت » گفته است : « هى ما أمكن الاستدلال بها على ما هى دالة عليه إلا أنها لا يسمى بذلك الا اذا قصد فاعلها الاستدلال » . « 3 » « دال » و « دليل » را فاعل دلالت دانسته ، ولى فرموده است : گاهى مجازا در خود دلالت استعمال مىشوند چنان كه گفته مىشود : « قول الله - تعالى - و قول الرسول دال على كذا و كذا من الاحكام » با اين كه در حقيقت « دال » خود خداوند و رسول است ، و همين طور در بارهء اجسام گفته مىشود : « انها دليل على خالقها » و يا در بارهء قرآن گفته مىشود : « دليل على الاحكام » و در عين حال در ذيل اين بيان فرموده است : « و لا يمتنع أن يقال أيضا انه حقيقة فيهما » .\r\n« مدلول » مكلف است كه براى او دلالت نصب شده تا به آن استدلال كند و گاهى مجازا بر مدلول عليه اطلاق مىشود چنان كه گويند : « هذا مدلول الدلالة » .\r\n« مدلول عليه » چيزى است كه نظر در دلالت به علم به آن چيز منتهى گردد .\r\n« مستدل » همان ناظر است ليكن پس از آن كه استدلال كند ، چنان كه « مستدل به »\r\n\r\n","description":"","footnote":"\r\n« 1 » . آن چه پيش از هر اشكال در اين تعريف به نظر مىرسد دورى بودن آن است ، ولى مىتوان در جواب دور گفت كه مقصود از كلمات « الظان » و « المظنون » و « ظنه » معناى لغوى ظن است نه معناى اصطلاحى آن كه در اينجا مقصود است .\r\n« 2 » . قيد « مع خطوره بباله الخ » براى اخراج جهل است .\r\n« 3 » . اين تعريف به تعريف « دال » ( به اصطلاح فعلى ) اشبه است ، و بعلاوه دورى است ، مگر اين كه مانند جواب فوق جواب داده شود .\r\n","page_name":" 195 ","page_number":199},
  {"content":"\r\nعينا همان دلالت است ليكن پس از استدلال به آن ، و « مستدل عليه » همان مدلول عليه است ولى پس از حصول استدلال .\r\n« نظر » به اين معانى اطلاق مىشود : گرداندن جارحهء درست به جانب مرئى به طلب رؤيت آن ، انتظار ، تعطف و رحمت ، فكر و نظرى كه واجب است همان فكر است .\r\n« ناظر » خود را به ضرورت ناظر مىداند و بين اين حال با ساير صفات خود چون معتقد ، ظان ، مريد ، فرق مىنهد .\r\nاز جمله شرط ناظر اين است كه به دليل ، بر آن وجه كه بر مدلول عليه خود دلالت مىكند ، آگاه باشد تا صحيح باشد نظرش توليد علم كند ، و لذا تا صحت فعل از زيد معلوم نباشد ، قدرت او بر فعل معلوم نيست و تا اتقان و حكيمانه بودن فعل معلوم نباشد ممكن نيست به آن فعل بر عالم بودن فاعل استدلال شود و تا معلوم نباشد كه * ( « أَقِيمُوا الصَّلاةَ وَآتُوا الزَّكاةَ » ) * سخن خداوند است و بر خداوند قبيح و تعميه و إلغاز جائز نيست نمىتوان به اين سخن بر وجوب صلاة و زكات استدلال نمود و لذا مجبره نمىتوانند به سخن خداوند استدلال كنند زيرا همهء قبايح را بر او تجويز كرده‌اند .\r\nشيخ پس از آن كه بسيارى از احكام نظر را ذكر كرده است فرموده است : « و النظر الذي ذكرناه لا يصح الا من كامل العقل » و در بارهء ماهيت عقل گفته است : « و العقل هو مجموع علوم اذا حصلت كان الانسان عاقلا » ، و بسيارى از علوم را كه در ماهيت عقل به آن اشاره كرده است بر شمرده و به دو دليل ، عقلى بودن آنها را اثبات نموده است : آنگاه در باره اماره گفته است : و اما الأمارة فليست موجبة للظن بل يختار الناظر فيها عندها الظن ابتداء . « 1 » در فصل سوم اقسام افعال مكلف را از لحاظ حسن و قبح ذكر كرده و مقسم را افعالى قرار داده كه مكلف ، به آن عالم و يا متمكن از علم باشد و نيز به طور سهو و الجاء آن را مرتكب نشده باشد . اين گونه افعال را بر دو قسم دانسته است : حسن و قبيح .\r\nفعل « حسن » بر دو قسم است :\r\n1 . فعلى كه داراى صفتى علاوه بر حسن نيست ، اين نوع فعل در صورتى كه فاعل بر حسن آن دلالت شده باشد به مباح موصوف مىگردد ، چنان كه شرعا به حلال و طلق و غيره نيز موصوف مىگردد .\r\n\r\n","description":"","footnote":"\r\n« 1 » . عدة الاصول ، 4 - 10 .\r\n","page_name":" 196 ","page_number":200},
  {"content":"\r\n2 . فعلى كه داراى صفت زائده است . اين قسم بر دو نوع است :\r\nيكى آن كه فعلش موجب استحقاق مدح است ، ولى تركش موجب استحقاق ذم نيست ، اين نوع به مرغب فيه ، مندوب اليه ، نفل ، تطوع ، موصوف مىگردد و هر گاه به ديگران تعدى كند احساس و انعام ناميده مىشود .\r\nديگر آن كه فعلش موجب استحقاق مدح و تركش موجب استحقاق ذم است ، اين نوع داراى دو صورت است :\r\nاول ، اين كه ترك فعل بعينه موجب استحقاق مذمت است ، مانند رد وديعه ، صلوات معينهء مفروضه ، اين قسم را واجب مضيق گويند . « 1 » دوم ، اين كه ترك فعل با ترك قائم مقامش موجب استحقاق مذمت است ، مانند كفارات ، صلوات در اوقات مخير فيها ، اداء دين به وسيلهء يكى از افراد پول خود ، اين قسم را واجب مخير فيه نامند . « 2 » در بعضى از واجبات فعل شخص ديگر قائم مقام فعل مكلف مىشود مانند جهاد ، غسل و نماز و دفن اموات ، اين نوع واجب را به « فرض على الكفاية » موصوف كنند .\r\n« قبيح » بيش از يك قسم نيست . مرحوم شيخ در تعريف آن فرموده است : « كل فعل يستحق فاعله الذم عل بعض الوجوه » .\r\nقبيح را شرعا محظور و محرم گويند به شرط آن كه فاعل بر حظر فعل دلالت و يا اعلام شده باشد .\r\nمكروه به فعلى گويند كه قبيح نيست ولى ترك آن از فعلش اولى است .\r\nبعضى از افعال حكمى را بر غير فاعل ايجاب كند ، مانند اتلاف طفل و مجنون كه رد عوض تالف را از مال طفل و مجنون بر ولى ايجاب مىكند .\r\nبعضى از افعال حكمى را بر غير فاعل ايجاب كند ، مانند اتلاف طفل و مجنون كه رد عوض تالف را از مال طفل و مجنون بر ولى ايجاب مىكند .\r\nبعضى از افعال حكمى را بر خود فاعل ايجاب مىكند مانند نماز باطل كه اعاده اش بر مكلف واجب است .\r\nبطلان شهادت به معناى عدم جواز تنفيذ حكم است با آن ، و صحت شهادت به معناى جواز تنفيذ حكم است با آن .\r\nعدم جواز وضوء به آب مغصوب به معناى وجوب اعاده و جواز آن به معناى به\r\n\r\n","description":"","footnote":"\r\n« 1 » . در اصطلاح متأخران اين نوع واجب را تعيينى گويند .\r\n« 2 » . در اصطلاح متأخران واجب تخييرى در مقابل تعيينى است نه در مقابل مضيق و بعلاوه تنها تخيير شرعى مانند كفارات را شامل مىشود ، نه تخيير عقلى مانند صلاة و أداء دين را .\r\n","page_name":" 197 ","page_number":201},
  {"content":"\r\nجاى صحيح واقع شدن آن است .\r\nصحت بيع به معناى وقوع تمليك است به آن و فساد بيع به معناى خلاف آن .\r\nشيخ پس از آن كه سخنانى در بارهء پاره اى از احكام وضعيه بيان داشته ، به عدم تأصل آنها در جعل ، و تبعيت آنها از احكام تكليفيه اشاره كرده و فرموده است : « و هذه الالفاظ اذا تؤملت يرجع معناها إلى ما قدمناه من الاقسام غير أن لها فوائد فى الشريعة تكشف عن أسباب أحكامها » . « 1 » در فصل چهارم از اين جهت كه « خطاب » نوعى از « كلام » است ، به تعريف و بيان اقسام و پاره اى از احكام « كلام » پرداخته و فرموده است :\r\n« حقيقة الكلام ما انتظم من حرفين فصاعدا من هذه الحروف المعقولة اذا وقع ممن يصح منه أو من قبيله الافادة » و بعد آن را به دو قسم تقسيم نموده : مهمل و مفيد . در تعريف مهمل گفته است : هو الذي لم يوضع ليفيد فى اللغة شيئا . و مفيد را بر دو قسم كرده است :\r\n1 . مفيدى كه داراى معناى صحيح است ولى در مورد ما وضع له مفيد نيست ، مانند اسماء القاب و امثال آن .\r\n2 . مفيدى كه در ما وضع له مفيد است . قسم دوم دو نوع است : حقيقت و مجاز .\r\nحقيقت سخنى است كه به وسيلهء آن ، معنايى كه در لغت براى آن وضع شده فهمانده شده است و بايد لفظ بدون زياده و نقصان و نقل ، قالب معنى باشد ، مانند « و لا تقتلوا النفس التى حرم الله الا بالحق » .\r\nمجاز لفظى است كه به وسيلهء آن ، معنايى كه در لغت براى آن وضع نشده افاده شده است و بايد يا به زياده ، يا به نقصان و يا به وضع در غير موضع ، لفظ با معنى مطابق نباشد : به زياده مانند * ( « لَيْسَ كَمِثْلِه شَيْءٌ » ) * كه كاف زائده است ، به نقصان مانند * ( « وَسْئَلِ الْقَرْيَةَ » ) * كه أهل حذف شده است ، به وضع در غير موضع مانند * ( « وَأَضَلَّهُمُ السَّامِرِيُّ » ) * كه فعل را به سامرى نسبت داده است با اين كه آنان در حقيقت خود گمراه شده بودند زيرا اين گمراهى به دعوت سامرى بود .\r\nحقيقت را بدون انتظار دليل بايد بر ظاهر خود حمل نمود ، ولى مجاز را بدون دليل نمىتوان بر معناى مجازى حمل كرد . حقيقت مطرد است مگر اين كه مانعى سمعى\r\n\r\n","description":"","footnote":"\r\n« 1 » . عدة الاصول ، 10 - 11 .\r\n","page_name":" 198 ","page_number":202},
  {"content":"\r\nيا عرفى و يا مانع ديگر اقتضاء عدم اطراد كند و گاه وضع ، خود مقتضى عدم اطراد است چنان كه « خل » به مفيد حموضت گويند لكن در مورد جنسى مخصوص . و به اعتبار همين اطراد است كه مىگويند : « الحقائق يقاس عليها » و اما مجاز مطرد نيست و نمىتوان بر آن قياس نمود و لذا گفتن « سل الحمير » و اراده كردن مالك حمير درست نيست با اين كه « سل القرية » و اراده اهل قريه درست است .\r\nحقيقت ممكن است استعمالش كم شود و همانند مجاز گردد مانند استعمال صلاة در دعا ، چنان كه مجاز ممكن است ، در اثر كثرت استعمال ، حقيقت عرفى شود ، مانند استعمال غائط در حدث مخصوص و يا دابه در حيوان خاص . كلام مفيد جز از دو اسم ، يا از يك اسم و يك فعل مركب نمىشود ، و در غير اين صورت كلام جز به تقدير يكى از دو قسم مزبور ، مفيد واقع نمىگردد ، مانند « يا زيد » كه به معناى « أدعو زيدا » است .\r\nكلام مفيد يا امر است و معناى امر ، مانند سؤال و طلب و دعا ، و يا نهى است ، و يا خبر . جحود ، قسم ، أمثال ، تشبيه همه در خبر داخل است . استخبار ، استفهام ، تمنى ، ترجى همه به اخبار شبيه است . گروهى مرجع همهء اقسام كلام را به خبر مىدانند زيرا مرجع أمر به « أريد منك أن تفعل » و مرجع نهى به « أكره منك الفعل » است و همين طور در ساير موارد .\r\nاسمهاى مفيد بر دو قسم است : مفيد يك عين و مفيد بيشتر از يك عين . قسم اول اسماء اجناس است و قسم دوم بر دو نوع است : يكى ، آن كه در اعيان متعدده مفيد يك معنى است مانند لون . دوم آن كه مفيد معانى مختلف است مانند اسمهاى مشترك چون قرء و جون و عين .\r\nگروهى مشترك لفظى ( قسم دوم ) را نفى كرده‌اند . ولى اين ، خلاف حادثى است كه قابل توجه نيست زيرا ظاهر مذهب اهل لغت ، خلاف آن است .\r\nشيخ در اينجا برخى از حروف و شبه حروف را كه مغير معنى جمله است ، مانند واو ، فاء ، ثم ، بعد ، إلى ، من ، باء ، أو ، فى ، آورده و معانى آنها را ذكر كرده است ، ولى به جهت اختصار از ذكر آنها خوددارى مىنماييم .\r\nسپس قول منكران مجاز را به استعمالات رد كرده و علائق مجاز را كثير و غير منضبط دانسته و به مجاز بدون حقيقت قائل نشده ، و مخاطبهء خداوند و همچنين پيغمبر را به مجاز پذيرفته و قول مخالفان را در اين باب غير قابل قبول و التفات دانسته و تنها استعاره را از اين جهت كه موهم حاجت است شايستهء سخن خداوند ندانسته است و لذا در مقام بيان فصل بين حقيقت و مجاز برآمده و در اين مقام وجوهى را ذكر كرده است :\r\n","description":"","footnote":"","page_name":" 199 ","page_number":203},
  {"content":"\r\n1 . نص اهل لغت « 1 » و يا دلالتى بر اين كه لفظ مجاز است .\r\n2 . علم به اين كه لفظ در آغاز براى چيزى وضع شده و سپس بر وجه تشبيه در معناى ديگرى به كار رفته است .\r\n3 . علم به اطراد لفظ در موردى ، و عدم اطراد آن بدون مانع عرفى يا شرعى در مورد ديگر .\r\n4 . علم به اين كه لفظ داراى حكم خاص و تصرفات مخصوصى است از قبيل اشتقاق ، تثنيه ، جمع ، تعلق به غير ، پس هر گاه لفظ در موردى بدون اين احكام به كار رفت معلوم مىشود كه مجاز است و لذا لفظ امر در قول حقيقت و در فعل مجاز است زيرا اشتقاقات لفظ امر تنها در امر به معناى قول صحيح است نه در امر به معناى فعل .\r\n5 . علم به اين كه تعلق لفظ به امر مذكور صحيح نيست ، مانند تعلق سؤال به قريه در * ( « سْئَلِ الْقَرْيَةَ » ) * ( مجاز در حذف ) .\r\n6 . استعمال لفظ در موردى از اين جهت كه جزاء ديگرى است ، مانند * ( « جَزاءُ سَيِّئَةٍ سَيِّئَةٌ مِثْلُها » ) * ( علاقهء مقابله ) .\r\n7 . استعمال لفظ در موردى از اين جهت كه به امر ديگرى منتهى مىشود ، مانند « حضره الموت » در مورد بيمار سخت ، ( به علاقهء ما يؤول ) .\r\n8 . استعمال لفظ در چيزى به علاقهء مجاورت با ديگرى .\r\nبسيارى از اسمها از معناى اصلى به معناى ديگرى نقل شده است : عرفا مانند دابه و يا شرعا مانند صلاة .\r\nدر اين صورت ، هر گاه در كتاب يا سنّت لفظى وارد شده باشد كه مراد از آن معلوم نيست : اگر استعمال لفظ در معناى لغوى و عرفى و شرعى يكسان باشد بايد بر معناى لغوى حمل گردد و اگر در لغت براى معنايى وضع شده و در عرف در معناى ديگرى حقيقت شده است بايد بر معناى عرفى حمل شود و اگر در لغت يا عرف در معنايى حقيقت است و شرعا در معناى ديگرى حقيقت شده است بايد بر معناى شرعى حمل شود . همين طور در صورتى كه لفظ از معناى لغوى به معناى عرفى نقل شده و سپس در شرع در معناى ديگرى غير از معناى عرفى به كار رفته است ، در اين صورت نيز بايد بر معناى شرعى حمل گردد ، زيرا خطاب خداوند و پيغمبر بايد بر مقتضاى شريعت حمل شود .\r\n\r\n","description":"","footnote":"\r\n« 1 » . به نظر اين جانب مناسب است به جاى نص اهل لغت ، نص واضع به كار رود .\r\n","page_name":" 200 ","page_number":204},
  {"content":"\r\nهر گاه خداوند يا پيغمبر اسمى را از معناى لغوى به معناى شرعى نقل كرده باشند واجب است تنها مخاطب را از اين نقل آگاه سازند نه ديگران را و لذا بر خداوند واجب نيست كه مراد خود را از كتب سالفه براى ما بيان دارد . « 1 » در فصل پنجم شيخ آن قسمت از صفات خداوند يا معصومين را كه در فهم مراد آنان از خطاب ، دخيل است از قبيل علم به اين كه خطاب از خداوند است و خطاب خداوند جائز نيست لغو و بى فائده باشد و . . ذكر كرده است . ولى چون اين بحث ، كلامى محض است از تفصيل و تطويل آن خوددارى مىنماييم . « 2 » در فصل ششم وجهى را كه خطاب خداوند بايد بر آن حمل گردد ذكر كرده و به طور خلاصه فرموده است :\r\nاگر خطاب داراى ظهور باشد ناگزير بايد خطاب را بر آن ظهور حمل كرد مگر اين كه دليلى بر خلاف ظاهر دلالت كند كه لا محاله بايد بر طبق آن دليل عمل شود .\r\nبنا بر اين هر گاه دليل خاصى وارد شود : اگر دليلى دلالت كند بر اين كه از دليل خاص چيز ديگرى اراده شده است ، واجب است دليل خاص بر مدلول اين دليل حمل گردد و اگر دليل تنها بر اين دلالت كند كه خاص اراده نشده است ملاحظه مىشود : اگر دليل خاص بر بيش از يك معناى عنائى قابل حمل نباشد واجب است بر خصوص آن معنى حمل شود ، و اگر بر معناى عنائى متعدد قابل حمل باشد بايد توقف كرد و نمىتوان خاص را بر بعض ، يا همهء آن معانى حمل كرد ، زيرا چه بسا يك وجه خاص اراده شده ، ليكن به علت جواز تأخير بيان تا وقت حاجت ، بيان به تأخير افتاده است آرى اگر حتّى وقت حاجت نيز مراد بيان نشد واجب است خاص بر همهء وجوه حمل گردد ، زيرا حمل بر بعضى از حمل بر بعض ديگر اولى نيست و اگر دليل بر وجه خاصى دلالت كند واجب است دليل خاص بر همان وجه خاص حمل گردد و نمىتوان آن را بر همهء وجوه حمل نمود زيرا دليل خاص مانند دليل عام و يا ظاهر ديگر در بقيه ظهور ندارد تا بتوان آن را بر همه حمل نمود و اگر دليل بر اين دلالت كند كه از دليل خاص هم خاص اراده شده و هم چيز ديگر بايد يقين كرد كه از دليل خاص همان اراده شده است و چيز ديگر به دليل ديگرى اراده شده است ، مانند آيهء شريفهء * ( « يا أَيُّهَا النَّبِيُّ إِذا طَلَّقْتُمُ النِّساءَ . . » ) * كه خود پيغمبر صلَّى الله عليه و آله از لفظ آيه اراده شده و ديگران به دليلى ديگر .\r\n\r\n","description":"","footnote":"\r\n« 1 » . همان ، 11 - 17 .\r\n« 2 » همان ، 17 - 19 .\r\n","page_name":" 201 ","page_number":205},
  {"content":"\r\nهر گاه دليل عامى وارد شد :\r\nاگر دليلى دلالت كند بر اين كه از عام چيز ديگرى غير از آن چه ظاهر آن اقتضا دارد اراده شده است واجب است دليل عام بر مقتضاى اين دليل حمل گردد و اگر دليل بر اين دلالت كند كه مراد از عام بعض مصاديق آن است ، اين دليل مانع از آن نيست كه عام را بر همهء مدلول خود حمل نماييم و اگر بر اين دلالت كند كه بعض مصاديق اراده نشده است ، اين بعض از تحت عام خارج شده و به يقين باقى مراد است و در اين نبايد توقف كرد ، زيرا عام بر خلاف خاص در باقى ظهور دارد .\r\nهر گاه در دليل ، لفظ مشتركى وجود داشته باشد :\r\nاگر دليلى بر اراده همهء معانى دلالت كند واجب است بر همه حمل شود و اگر بر ارادهء بعض دلالت كند ، ارادهء اين بعض قطعى است و نسبت به غير آن بايد توقف شود ، زيرا ارادهء يكى مانع از ارادهء ديگرى نيست و اگر بر عدم ارادهء بعضى دلالت كند واجب است بر ارادهء ديگرى يقين حاصل شود هر گاه لفظ بين دو معنى مشترك باشد ، و الا لازم مىآيد كه هيچ چيز از خطاب اراده نشده باشد ، ولى اگر لفظ بين چند معنى مشترك باشد ، آن معنى كه دليل بر عدم ارادهء آن وارد شده يقينا مراد نيست ، و در باقى بايد توقف نموده و در انتظار بيان بود .\r\nهر گاه لفظ مشترك بدون قرينهء معيّنه به كار رود توقف واجب است ، زيرا حمل بر بعض معانى اولى از حمل بر جميع نيست ، آرى اگر حتّى در وقت حاجت نيز قرينه نصب نشود واجب است بر همهء معانى حمل شود ، زيرا حمل بر بعض معانى أولى از حمل بر بعض ديگر نيست و اگر مراد بعض معانى بود لا اقل در وقت حاجت بيان مىشد .\r\nآنان كه تأخير بيان از وقت خطاب را نيز جائز نمىشمارند در صورت اطلاق و عدم نصب قرينه حتّى در زمان خطاب نيز لفظ مشترك را بر همهء معانى حمل مىكنند . ليكن حمل بر جميع در وقت حاجت در صورتى است كه جمع بين معانى ممكن باشد ، و الا به يقين بايد بر ارادهء تخيير حمل گردد . « 1 » قومى گفته‌اند : جائز است خداوند از هر مكلفى مؤداى اجتهاد او را بخواهد . ولى اين سخن بنا بر تصويب صحيح است و چون تصويب نزد ما باطل است پس جز تخيير وجهى ندارد .\r\n\r\n","description":"","footnote":"\r\n« 1 » . ظاهر كلام شيخ چنان كه علامه انصارى در مبحث قطع گويد تخيير واقعى است .\r\n","page_name":" 202 ","page_number":206},
  {"content":"\r\nبنا بر اين آياتى كه به دو قرائت مختلف المعنى قرائت شده است در صورتى كه دليلى بر ارادهء يكى از آن دو نباشد و همين طور خبرهاى متعارض در صورتى كه مرجحى براى يكى نباشد و نيز تاريخ ، اقتضاى نسخ نداشته باشد بايد بر تخيير حمل شوند .\r\nهر گاه در دليل لفظ منقول شرعى وجود داشته باشد واجب است بر معناى شرعى حمل شود و اگر دليل بر عدم ارادهء معناى شرعى دلالت كند بايد ساير معانى ملاحظه شود :\r\nاگر وجوهى كه حمل بر خطاب آنها ممكن است محصور و وقت ، وقت حاجت باشد بايد بر همهء معانى حمل شود ، زيرا حمل بر بعض از حمل بر همهء أولى نيست و اگر بعض معانى مراد بود چون مفروض اين است كه وقت حاجت است بايد بيان مىكرد . آرى اگر وقت حاجت نباشد ، لازم است توقف شود تا بيان بيايد ( مانند مشترك ) و اگر دليل بر ارادهء بعضى از وجوه دلالت كند چون ارادهء بعض با ارادهء وجوه ديگر منافات ندارد اگر وقت ، وقت حاجت باشد بايد بر همه حمل شود و الا لازم است توقف شود تا بيان بيايد .\r\nاما كيفيت ارادهء معانى مختلف از يك لفظ :\r\nاگر لفظ همهء معانى را بر نحو حقيقت شامل شود و در همه مفيد يك معنى باشد ، « 1 » بدون خلاف مىتوان به يك لفظ همهء معانى را اراده كرد و اگر در همه مفيد يك معنى نباشد بلكه مفيد معانى مختلف باشد ، « 2 » ابو هاشم و ابو عبد الله و پيروان آنان معتقدند كه به يك لفظ نمىتوان دو معناى مختلف را اراده كرد و اگر فرضا دليلى بر ارادهء هر دو باشد ، بايد فرض كرد كه متكلم لفظ را دو مرتبه تكلم كرده و در هر مرتبه يكى از دو معنى را اراده كرده است و بنا بر اين در آيهء شريفهء قرء « 3 » چون دليل بر ارادهء دو معنى دلالت كرده است ، « 4 » خداوند - تبارك و تعالى - دو مرتبه آيه را تكلم فرموده و سپس بر پيغمبر صلَّى الله عليه و آله نازل فرموده است . اينان در حقيقت و مجاز و كنايه و صريح نيز همين را گفته‌اند . مثلا در آيهء شريفهء * ( « أَوْ لامَسْتُمُ النِّساءَ » ) * « 5 » جائز نيست كه هم جماع اراده شده باشد و هم لمس به دست و يا در آيهء شريفهء * ( « لا تَنْكِحُوا ما نَكَحَ آباؤُكُمْ » ) * « 6 » هم عقد اراده شده باشد و هم وطى . گفته‌اند : « لا يجوز أن يريد باللفظ الواحد الاقتصار على الشىء و تجاوزه » « 7 » و در مقام استدلال گفته‌اند : « لا يصح أن يقصد المعبر باللفظ الواحد استعماله فيما وضع له و العدول به عن ذلك » . « 8 »\r\n\r\n","description":"","footnote":"\r\n« 1 » . ظاهرا مقصود مشترك معنوى است .\r\n« 2 » ظاهرا مقصود مشترك لفظى است .\r\n« 3 » . بقره ، 221 .\r\n« 4 » بنا بر مذهب تصويب .\r\n« 5 » نساء ، 42 .\r\n« 6 » . نساء ، 21 .\r\n« 7 » عدة الاصول ، 21 .\r\n« 8 » همان ، 22 .\r\n","page_name":" 203 ","page_number":207},
  {"content":"\r\nابو الحسن عبد الجبار بن احمد به تفصيل قائل شده است : در صورتى كه لفظ بين دو چيز مختلف مشترك باشد به طورى كه با ارادهء يكى ارادهء ديگرى صحيح نباشد و محال باشد ، استعمال لفظ در بيشتر از يك معنى جائز نيست و در غير اين صورت جائز است ، ولى در استعمال لفظ در معناى حقيقى و مجازى به عدم جواز قائل شده است . « 1 » شيخ عين عبارات ابو الحسن را از كتاب عمد نقل كرده و بعد فرموده است : « و هذا المذهب أقرب إلى الصواب من مذهب ابى عبد الله و ابى هاشم و ما ذكره سديد واقع موقعه و القول فى الكناية و الصريح يجرى أيضا على هذا المنهاج » ليكن در بارهء استعمال لفظ در معناى حقيقى و مجازى فرموده است : « و اما ما ذكره عبد الجبار من أنه لا يجوز أن يريد باللفظ الواحد الاقتصار على الشىء و تجاوزه عنه لأنه يتنافى أن يريد الزيادة و أن لا يريدها فالذى يليق بما ذكره من المذهب الصحيح غير ذلك و هو أن يقال : إن ذلك غير ممتنع لانه لا يمتنع أن يريد الاقتصار على الشىء و يريد أيضا ما زاد على ذلك على وجه التخيير و ليس بينهما تناف و ليس ذلك بأكثر من ارادة الطهر و الحيض باللفظ الواحد و قد أجاز ذلك فكذلك القول فى هذا » . « 2 » شيخ جمع بين ارادهء معناى لغوى و ارادهء معناى عرفى را نيز جائز دانسته و در مقام بيان ضابط كلى فرموده است : در صورتى كه هر دو معنى حقيقت باشد ، اگر وقت ، وقت حاجت باشد و قرينه اى براى يكى به خصوص نباشد بايد قطع به ارادهء هر دو از لفظ نمود و اگر بر يكى از دو معنى قرينه اى دلالت كند بايد لفظ را بر آن يك حمل نمود و اگر وقت ، وقت حاجت نباشد بايد توقف شود و انتظار بيان كشيده شود ، زيرا تأخير بيان از وقت خطاب مانعى ندارد و در صورتى كه از لفظ در يك معنى حقيقت و در ديگرى مجاز باشد واجب است لفظ بر معنى حقيقى حمل شود مگر اين كه دليلى بر ارادهء مجاز در بين باشد ، اين دليل ، مانع از آن نيست كه حقيقت نيز اراده شده باشد و لذا بايد بر هر دو حمل شود مگر اين كه دليلى بر عدم ارادهء حقيقت دلالت كند و يا جمع بين معنى حقيقى و معنى مجازى ممكن نباشد و اگر لفظ در لغت به معنايى و در شرع به معناى ديگر باشد بايد بر معناى شرعى حمل شود مگر اين كه دليلى بر ارادهء معناى لغوى و يا بر ارادهء هر دو دلالت كند كه در اين صورت بر مقتضاى دليل حمل مىشود .\r\nحكم كنايه و صريح نيز همين طور است : بايد بر صريح حمل شود مگر اين كه دليلى\r\n\r\n","description":"","footnote":"\r\n« 1 » . همان ، 22 - 23 .\r\n« 2 » همان ، 23 - 24 .\r\n","page_name":" 204 ","page_number":208},
  {"content":"\r\nبر كنايه يا هر دو وجود داشته باشد كه در اين صورت بر مقتضاى دليل حمل مىشود .\r\nحكم معناى لغوى و عرفى ، يا معناى عرفى و شرعى همانطور است كه در لغوى و شرعى دانسته شد . « 1 »\r\nاساتيد و مشايخ حديثى شيخ طوسى « 2 »\r\nشيخ مفيد\r\n« 3 » ( - 3 - 3 - 3 )\r\nسيد مرتضى\r\n« 4 » ( - 3 - 3 - 3 )\r\nغضائرى ( 411 ه ) .\r\nحسين بن عبيد الله بن ابراهيم غضائرى ، مكنى به ابو عبد الله از علماى بزرگ شيعه و از اساتيد شيخ طوسى بود . شيخ خود به شاگرديش نزد غضائرى تصريح دارد . تاريخ تولد مترجم معلوم نيست ولى سال 411 ه سال وفات او ذكر شده است . ( رجال ، طوسى ، 449 - 474 ، رجال ، نجاشى ، 55 ، رجال ، علامهء حلى ، 50 )\r\nقزوينى ( 408 ه ) .\r\nاحمد بن ابراهيم قزوينى ، بنا به گفتهء خود شيخ وى از اساتيد ايشان بوده است . سال وفات مترجم به حدود سال 408 ه بر مىگردد . ( فهرست ، طوسى ، 214 ، روضات الجنات ، 584 ، مستدرك الوسائل ، 3 / 506 )\r\nابن عبدون ( 423 ه ) .\r\nاحمد بن عبد الواحد بن احمد بزاز ، معروف به ابن الحاشر و ابن عبدون ، مكنى به ابو عبد الله . شيخ با عبارت « أخبرنى » و « اخبرنا » به استماع حديث از مترجم تصريح مىكند و در كتاب رجال خود به دريافت اجازهء نقل روايت چنين اشاره مىكند : و سمعنا منه و اجاز لنا بجميع ما رواه . غالب مصادر معتبر رجالى به شاگردى شيخ نزد ابن عبدون متعرض شده‌اند . ولى غير از بحر العلوم ديگران به تاريخ تولد وى اشاره نكرده‌اند . بحر العلوم در مقدمه رجال شيخ سال 330 ه را ذكر مىكند . ابن عبدون بنا بر\r\n\r\n","description":"","footnote":"\r\n« 1 » . همان ، 19 - 25 .\r\n« 2 » . معرفى اساتيد و شاگردان شيخ طوسى از كتاب الشيخ الطوسي تأليف حسن عيسى حكيم ( الاداب ، نجف اشرف ، چاپ اول ، 1395 ه - 1975 م ) نقل مىشود كه به وسيله آقاى سيد طه مرقاتى ترجمه شده است .\r\n« 3 » . رك . الفهرست ، طوسى ، 186 ، الامالى ، طوسى ، 1 / 61 ، معالم العلماء ، ابن شهرآشوب ، 101 ، بحار الأنوار ، علامه مجلسى 26 و 28 ، رجال ، علامه حلى ، 127 ، رجال ، ابن داود ، ق 1 ، 333 ، المنتظم ، ابن جوزى ، 8 / 11 ، شعب المقال ، نراقى ، 100 ، أمل الآمل ، حر عاملى ، ق 2 ، 304 .\r\n« 4 » . رك . الفهرست ، طوسى ، 125 ، رجال ، طوسى ، 486 ، رجال ، نجاشى ، 206 ، تاريخ بغداد ، خطيب ، 11 / 402 ، معالم العلماء ، ابن شهرآشوب ، 61 ، رجال ، علامه حلى ، 94 .\r\n","page_name":" 205 ","page_number":209},
  {"content":"\r\nقول غالب ترجمه نويسان در سال 423 ه از دنيا رفته است . ( رجال ، طوسى ، 450 ، رجال ، نجاشى ، 68 ، اعيان الشيعه ، 10 / 50 ، مقدمهء رجال طوسى ، بحر العلوم ، 35 ، تأسيس الشيعه ، 100 )\r\nنجاشى ( 450 ه ) . « 1 »\r\nاحمد بن على بن عباس نجاشى اسدى ، مكنى به ابو العباس يا ابو الحسين ، صاحب كتاب الرجال از اساتيد مسلم و مورد وثوق در علم رجال است و غالبا هنگام تعارض قول وى با ديگران حتى شيخ طوسى قول ايشان مقدم داشته مىشود .\r\nنجاشى معاصر شيخ و سيد مرتضى و يكى از شاگردان شيخ مفيد بود . جاى ملاحظه است كه شيخ طوسى نه در كتاب رجال و نه در فهرست نامى از نجاشى نياورده است ، در حالى كه نجاشى در رجال خود ترجمه شيخ را البته مختصر آورده است .\r\nعلامه حلى نجاشى را از شيوخ شيخ طوسى نام مىبرد و برخى از محققين با اين نظر موافقند . شيخ بهائى مىنويسد : نجاشى در قرائت با شيخ همراه بود و هر دو در درس شيخ مفيد و غضائرى حاضر مىشدند .\r\nنجاشى در ماه صفر سال 372 ه به دنيا آمد و در جمادى الاولى سال 450 ه از دنيا رفت . ( روضات الجنات ، 17 ، أمل الآمل ، ق 21 / 20 ، تنقيح المقال ، 1 / 63 ، لؤلؤة البحرين ، 405 ، رجال ، علامه ، 21 ، الاعلام ، زركلى ، 1 / 166 )\r\nابن الصلت ( 409 ه ) .\r\nاحمد بن محمد بن موسى بن الصلت اهوازى ، معروف به ابن ابى الصلت ، مكنى به ابو الحسن يكى از علمائى است كه شيخ از آنها روايت كرده است و جزء مشايخ شيخ و نجاشى است . شيخ خود با لفظ « اخبرنا » و « أخبرنى » از وى نقل روايت مىكند . علامه حلى در الاجازة الكبيرة به بنى زهره ، ابن ابى صلت را از مشايخ شيخ طوسى از اهل سنت معرفى مىكند . غالب مصادر به تاريخ تولد مترجم اشاره اى ندارند ولى بحر العلوم سال 317 ه را سال تولد وى ذكر مىكند . ابن صلت در سال 409 ه از دنيا رفته است ( أمل الآمل ، ق 2 / 27 ، اعيان الشيعه ، 44 / 36 ، روضات الجنات ، 584 ، الاجازه ، البحار ، 26 / 28 ، مقدمه رجال ، بحر العلوم ، 35 ، طبقات اعلام الشيعه قرن پنجم ، تهرانى ، 26 )\r\nابن حسكه .\r\nجعفر بن حسين بن حسكه قمى ، مكنى به ابو الحسين جزء مشايخ شيخ\r\n\r\n","description":"","footnote":"\r\n« 1 » . نجاشى از معاصران اساتيد شيخ و خود شيخ است و از نظر علمى از برجستگان به شمار مىرود و ذكر نام و ترجمه او در رديف مشايخ شيخ فقط به عنوان ثبت نام او در زمره دانشمندان دورهء چهارم است .\r\n","page_name":" 206 ","page_number":210},
  {"content":"\r\nطوسى در روايت ذكر شده است . علامه او را از مشايخ شيعه شيخ نام مىبرد . خود شيخ مترجم را در رديف شيخ مفيد و غضائرى و حمرانى جزء مشايخ خويش قرار مىدهد .\r\n( فهرست ، طوسى ، 157 و 186 ، الاجازة ، البحار ، 26 / 28 ، تنقيح المقال ، مامقانى ، 1 / 215 ، مستدرك الوسائل ، 3 / 509 )\r\nمحمدى ( 410 ه ) .\r\nحسن بن قاسم محمدى ، مكنى به ابو محمد و ملقب به شريف و المحمدي ، منسوب به محمد بن حنفيه پسر حضرت على عليه السّلام . بنا به گفتهء خود شيخ وى از مشايخ اوست . شيخ مىنويسد : « اخبرنا عنه محمد بن محمد بن النعمان ، و ابو محمد الحسن بن قاسم العلوي المحمدي ، و هو خاصىّ نزيل بغداد » . تاريخ تولد مترجم نامعلوم است ولى بنا بر احتمال علامه تهرانى در سال 401 ه از دنيا رفته است .\r\nشايد تاريخ مذكور اشتباه نسخ باشد و سال 410 ه درست باشد زيرا شيخ طوسى در سال 408 ه وارد بغداد شده است . ( رجال ، طوسى ، 503 ، فهرست ، طوسى ، 188 ، اعيان الشيعه ، 44 / 36 ، مقدمه تبيان ، تهرانى ، أخ )\r\nنيشابورى .\r\nابو حازم نيشابورى از تلامذه ابو منصور صرام ، صاحب كتاب بيان الدين ، بنا به قول خود شيخ از شيوخ ايشان بوده است ، « قرأت على ابى حازم النيشابوري اكثر كتاب بيان الدين و كان قد قرأه عليه » . ( فهرست ، طوسى ، 221 ، تنقيح المقال ، 3 / 10 ، طبقات اعلام الشيعه قرن پنجم ، تهرانى ، 8 )\r\nصفار .\r\nابو الحسن الصفار يا ابن الصفار را شيخ در رديف غضائرى و ابن عبدون و ابن اشناس و ابن غرور جزء شيوخ خود مىشمارد و علامه نيز وى را در زمرهء مشايخ شيعهء شيخ معرفى مىكند و محدث نورى نيز مترجم را از مشايخ شيخ در روايت مىداند .\r\n( الامالى ، طوسى ، 2 / 87 ، مستدرك الوسائل 3 / 509 ، الاجازه ، البحار ، 26 / 28 ) .\r\nابن اشناس « 1 » ( 439 ه ) .\r\nحسن بن محمد بن اسماعيل بن محمد بن اشناس ، معروف به ابن اشناس و ابن الحمامى ، مكنى به ابو على از علماء و محدثينى است كه از شيخ مفيد روايت كرده‌اند . وى از مشايخ شيخ در روايت است . شيخ در كتاب الامالى مترجم را در رديف شيخ مفيد و غضائرى مىشمارد . علامه وى را از مشايخ شيعه شيخ معرفى مىكند و بدين جهت است كه خطيب مىگويد : وى مجلس درسى در خانه اش در كرخ ترتيب داده بود كه شيعه در آن حاضر مىشدند . ابن اشناس تأليفاتى دارد ، مانند عمل ذى\r\n\r\n","description":"","footnote":"\r\n« 1 » . منسوب است به اشناس غلام متوكل . ( رك . اللباب ، ابن اثير ، 1 / 53 )\r\n","page_name":" 207 ","page_number":211},
  {"content":"\r\nالحجه .\r\nخطيب بغدادى تاريخ تولد مترجم را 359 ه و تاريخ وفاتش را 439 ه ذكر مىكند . ( تاريخ بغداد ، خطيب ، 7 / 426 ، الامالى ، 1 / 98 و 2 / 87 ، مستدرك الوسائل ، 3 / 510 ، الكنى و الالقاب ، 1 / 209 )\r\nفحام ( 408 ه ) .\r\nحسن بن محمد بن يحيى فحام يا ابن الفحام ، مكنى به ابو محمد و ملقب به سرّ من رأى يا سامرى ، بنا بر تصريح شيخ از مشايخ اوست . شيخ چنين تعبير مىكند :\r\n« أخبرنى » ، « اخبرنا » ابو الفحام ، طبرى مىگويد : شيخ طوسى در بغداد از وى استماع حديث كرده است . وى در سال 408 ه از دنيا رفت . ( الامالى ، 1 / 280 ، بشارة المصطفى ، طبرى ، 131 ، تنقيح المقال ، 1 / 310 ، تاريخ بغداد ، 7 / 424 )\r\nقزوينى ( 408 ه ) .\r\nحسين بن ابراهيم قزوينى ، مكنى به ابو عبد الله ، بنا بر تصريح شيخ از اساتيد وى بود . شيخ در كتابهايش چنين آورده است : « اخبرنا » ، « أخبرنى » الحسين بن ابراهيم . محدث نورى مترجم را از مشايخ شيخ در روايت ذكر مىكند . تهرانى سال وفات مترجم را سال 408 ه احتمال مىدهد . ( الامالى ، 2 / 271 ، الفهرست ، طوسى ، 84 ، مستدرك الوسائل ، 3 / 509 ، مقدمه تبيان ، أط )\r\nابن الخياط .\r\nحسين بن ابراهيم قمى ، مكنى به ابو عبد الله و معروف به ابن الخياط يا ابن الحناط از اساتيد شيخ بود . شيخ با عبارت « أخبرنى الحسين بن ابراهيم القمي » از او ياد مىكند و علامه وى را از مشايخ شيعه شيخ مىداند . ( الاجازة ، البحار ، 26 / 28 ، تنقيح المقال ، 1 / 316 ، ذيل 2699 ، مستدرك الوسائل ، 3 / 509 )\r\nتلعكبرى « 1 » ( 408 ه ) .\r\nحسين بن ابى محمد هارون بن موسى تلعكبرى از راويانى است كه شيخ به واسطه او از ابن قتاده قمى نقل روايت كرده است و بدين جهت گروهى او را از مشايخ شيخ و دسته اى از مشايخ وى در روايت به طور خاص مىدانند . مترجم احتمالا در سال 408 ه از دنيا رفته است . ( مستدرك الوسائل ، 3 / 509 ، مقدمه تبيان ، أط ، طبقات اعلام الشيعه قرن پنجم ، 68 ، مقدمه رجال شيخ طوسى ، بحر العلوم ، 39 )\r\nمغربى .\r\nابو الحسن بن سوار مغربى بنا بر ذكر محدث نورى از مشايخ شيخ در روايت است و گويا علامه مترجم را از مشايخ سنى شيخ مىداند . ولى بعد از مراجعه به اجازه مذكور معلوم شد كه از مترجم ذكرى نرفته است و شايد اين فرد در چاپ از اجازه فوق\r\n\r\n","description":"","footnote":"\r\n« 1 » . اين نسبتى است به محلى در عكبرا كه التل هم گفته مىشود و عكبرا شهرى از نواحى دجيل است . ( اللباب ، ابن اثير ، 1 / 179 ، معجم البلدان ، حموى ، 1 / 705 و 868 ، مراصد الاطلاع ، بغدادى ، 1 / 271 )\r\n","page_name":" 208 ","page_number":212},
  {"content":"\r\nافتاده است ، زيرا بحر العلوم در نقل نص اجازه از ابو حسين مغربى در رديف شيوخ شيخ نام مىبرد . ( مستدرك الوسائل ، 3 / 509 ، رجال ، طوسى ، 4 / 100 ، مقدمه رجال ، بحر العلوم ، 37 )\r\nابن حمومة .\r\nحمومة بن على بن حمويه بصرى ، مكنى به ابو عبد الله از جملهء مشايخى بود كه شيخ براى او در منزل غضائرى به سال 413 ه قرائت حديث مىكرد . لازم به ذكر است كه با توجه به سال وفات غضائرى ( 411 ه ) چنين به نظر مىرسد كه منزل غضائرى بعد از فوتش نيز كما كان مجلس درس . بحث بود . ( الامالى ، 2 / 13 ، طبقات اعلام الشيعه قرن پنجم ، 173 ، مستدرك الوسائل ، 3 / 509 )\r\nابن غرور « 1 » .\r\nابو طالب بن غرور از مشايخ شيخ در روايت بود . شيخ در ترجمهء حال احمد بن محمد بن عمر بن موسى بن جراح مىنويسد : « اخبرنا بجميع رواياته ابو طالب بن غرور عنه » . ترجمه نويسان بر اين امر متفق القولند . ( رجال ، طوسى ، 445 ، مستدرك الوسائل ، 3 / 509 ، طبقات اعلام الشيعه قرن پنجم ، 9 )\r\nاخو سروة .\r\nابو عبد الله ، اخو سروة ، بنا بر قول علامه از شيوخ شيعه شيخ طوسى است .\r\nنورى او را از مشايخ روايت شيخ مىداند و گروهى از محققين نيز با او موافقند . ( الاجازة ، البحار ، 26 / 28 ، طبقات اعلام الشيعه قرن پنجم ، 10 ، مستدرك الوسائل ، 3 / 509 )\r\nحويرى . ( بعد از 408 ه ) .\r\nابو طيب طبرى حويرى ، قاضى ، از شيوخ شيخ در روايت است . شيخ با عبارت « حدثنا » ، « اخبرنا » ابو الطيب الحسين بن محمد التمار به تتلمذش نزد وى تصريح مىكند . علامه مترجم را از شيوخ سنّى و كوفى شيخ مىشمارد ولى نورى مىنويسد : « من او را از مشايخ شيخ نيافتم گر چه در مورد وى مىگويد حدثنا ابو الطيب » . برخى از محققين تاريخ وفات مترجم را بعد از سال 408 ه ذكر مىكند .\r\n( مستدرك الوسائل ، 3 / 509 ، الامالى ، 1 / 2 ، همان ، 1 / 117 ، الاجازة الكبيرة ، البحار ، 26 / 28 ، مقدمهء رجال طوسى ، 37 ، طبقات اعلام الشيعه قرن پنجم ، 10 )\r\nابن فارسى .\r\nابو عبد الله بن فارسى از شيوخ شيعهء شيخ طوسى است و جزء كسانى است كه شيخ از آنها روايت مىكند . ( طبقات اعلام الشيعه قرن پنجم ، 10 ، ماضى النجف ، 2 / 479 ، مقدمهء رجال طوسى ، 37 )\r\n\r\n","description":"","footnote":"\r\n« 1 » . شايد غرور به عين مهمله و زاء معجمه باشد . رجوع شود به مقدمهء رجال طوسى 37 ، شمارهء 4 .\r\n","page_name":" 209 ","page_number":213},
  {"content":"\r\nنيشابورى .\r\nعبد الحميد بن محمد مقرئ نيشابورى ، مكنى به ابو محمد از شيوخ شيعهء شيخ طوسى است و جزء كسانى است كه شيخ از آنها روايت مىكند .\r\n( مستدرك الوسائل ، 3 / 510 ، طبقات اعلام الشيعه قرن پنجم ، 104 ، ماضى النجف ، 2 / 48 )\r\nمقرى ( بعد از 408 ه ) .\r\nحسنبش مقرى ، مكنى به ابو الحسين به تعبير علامه از مشايخ سنّى و كوفى شيخ است ولى در مؤلفات شيخ اشاره به چنين شخصى نشده است . نورى نيز مترجم را از مشايخ شيخ در روايت مىشمارد . برخى از محققين وفات مترجم را بعد از سال 408 مىدانند . ( مستدرك الوسائل ، 3 / 509 ، ماضى النجف ، 2 / 479 ، طبقات اعلام الشيعه قرن پنجم ، 56 ، مقدمه تبيان ، أط )\r\nابن مهدى ( 410 ه ) .\r\nعبد الواحد بن محمد بن عبد الله بن محمد بن مهدى ، مكنى به ابو عمرو ( بنا بر قول صاحب روضات الجنات ابو عمير ) و ملقب به فارسى و ابن خشنام از مشايخ شيخ در روايت شمرده شده است . عاملى مىنويسد : ابو على طوسى از پدرش از ابن مهدى روايت مىكند . شيخ به شاگردى خود چنين اشاره مىكند : « اخبرنا ابو عمرو - كذا - عبد الواحد بن محمد بن عبد الله بن محمد بن مهدى سنة عشر و أربعمائة فى منزله ببغداد فى درب الزعفراني « 1 » . . » . علامه مترجم را از شيوخ سنى و كوفى شيخ مىشمارد .\r\nبحر العلوم سال تولد مترجم را 318 ه و سال وفاتش را 410 ه حدس مىزند . ( الامالى ، 1 / 252 ، مقدمه رجال طوسى ، بحر العلوم ، 40 ، الاجازة ، البحار ، 26 / 28 ، طبقات اعلام الشيعه قرن پنجم ، 109 )\r\nابن الحمّامى ( 417 ه ) .\r\nعلى بن احمد بن عمر بن حفص مقرئ ، معروف به ابن الحمامى و مكنى به ابو الحسن از مشايخ شيخ در روايت شمرده شده است . شيخ طوسى مىگويد :\r\n« اخبرنا ابو الحسن على بن احمد بن عمر بن حفص المقرئ المعروف بابن الحمامى قراءة عليه » . ابن جوزى سال 328 ه را تاريخ تولد و تاريخ وفاتش را سال 417 ه ذكر مىكند ، ولى ابن اثير سال 420 ه را مىپذيرد . ( الامالى ، 1 / 263 ، اللباب ، ابن اثير ، 1 / 315 ، ماضى النجف ، 2 / 479 ، المنتظم ، ابن جوزى ، 8 / 28 )\r\nابن ابى جيد\r\n( بعد از سال 408 ه ) . على بن احمد بن ابى جيد قمى ، مكنى به ابو الحسين و\r\n\r\n","description":"","footnote":"\r\n« 1 » . محله اى است واقع در كرخ بغداد كه تجار و فقها در آن سكونت داشتند و معناى درب همان راه عبور است . ( رك . معجم البلدان ، حموى ، 2 / 562 ، مراصد الاطلاع ، بغدادى ، 2 / 520 )\r\n","page_name":" 210 ","page_number":214},
  {"content":"\r\nملقب به اشعرى بنا بر تصريح شيخ از مشايخ ايشان است . شيخ طوسى در كتابهاى خود چنين تعبير مىكند : « اخبرنا » ، « أخبرنى » ابن ابى جيد قمى . برخى از محققين به شاگردى شيخ نزد او تأكيد كرده‌اند . بحر العلوم تاريخ وفاتش را بعد از سال 408 ه مىداند .\r\n( رجال ، طوسى ، 444 ، رجال ، نجاشى 47 و 94 ، مقدمه رجال طوسى ، 36 ، تنقيح المقال ، 2 / 267 ذيل 8164 )\r\nمعدل ( 415 ه ) .\r\nعلى بن محمد بن عبد الله بن بشران المعدل ، مكنى به ابو الحسين و معروف به ابن بشران المعدل از مشايخ شيخ طوسى است . شيخ با عبارت « اخبرنا ابو الحسين ابن على - كذا - بن محمد بن عبد الله بن بشران المعدل فى منزله ببغداد فى رجب سنة احدى عشرة و أربعمائة » از او ياد مىكند . علامه حلى مترجم را از شيوخ سنى شيخ مىشمارد . احتمالا مترجم در سال 415 ه از دنيا رفته و در باب حرب « 1 » دفن شده است . ( الامالى ، 2 / 8 ، طبقات اعلام الشيعه قرن پنجم ، 126 ، الاجازة ، البحار ، 26 / 28 ، مستدرك الوسائل ، 3 / 509 ، المنتظم ، ابن جوزى ، 8 / 18 )\r\nابن شاذان « 2 » ( 425 ه ) .\r\nمحمد بن احمد بن شاذان ، مكنى به ابو الحسن يا ابو على ، موصوف به بغدادى و قمى از مشايخ شيخ طوسى است . شيخ به شاگرديش نزد وى چنين تصريح مىكند : « اخبرنا عنه ابو الحسن بن شاذان » و در ترجمه حسن بن محمد بن يحيى مىگويد : « اخبرنا عنه ابو الحسين بن ابى جعفر النسابة ، و ابو على بن شاذان من العامة » . علامه مترجم را از مشايخ سنى شيخ مىشمارد . برخى از مورخين او را اشعرى مذهب مىدانند . از ابن شاذان تأليفاتى باقى مانده است . در مورد تاريخ وفات وى اختلاف است : برخى سال 425 ه و گروهى سال 426 ه و دسته اى سال 420 ه را ذكر كرده‌اند . ( الامالى ، 2 / 295 ، الاجازة ، البحار ، 26 / 28 ، رجال ، طوسى ، 465 ، المنتظم ، 8 / 87 ، مرآة الجنان ، يافعى ، 3 / 44 )\r\nابن أبى الفوارس ( 412 ه ) .\r\nمحمد بن احمد بن ابى الفوارس ، مكنى به ابو الفتح و\r\n\r\n","description":"","footnote":"\r\n« 1 » . باب حرب مقبره اى در بغداد است كه برخى از علماء مانند احمد بن حنبل و بشر حافى در آنجا دفن شده‌اند . مقبرهء مذكور به حرب بن عبد اللَّه بلخى يكى از فرماندهان ابو جعفر منصور عباسى منسوب است . ( رك . معجم البلدان ، 1 / 444 ، 2 / 234 ، مراصد الاطلاع ، 1 / 144 و 360 ، غاية المرام ، عمرى ، 24 )\r\n« 2 » . ابن شهرآشوب در معالم العلماء ، ص 104 « محمد بن على بن الحسن بن شاوان القمي » ذكر كرده و بغدادى در هدية العارفين ، 2 / 63 ، « محمد بن احمد بن على بن الحسين ابن شاذان القمي » ذكر كرده است .\r\n","page_name":" 211 ","page_number":215},
  {"content":"\r\nمعروف به حافظ از مشايخ شيخ در روايت است . شيخ به شاگرديش نزد او چنين تصريح مىكند : « حدّثنا ابو الفتح محمد بن احمد بن ابى الفوارس الحافظ املاء فى مسجد الرصافة الجانب الشرقىّ ببغداد فى ذى القعدة سنة احدى عشرة و أربعمائة » . علامه مترجم را از مشايخ سنى شيخ مىشمارد . تاريخ تولد مترجم حدود سال 338 ه و تاريخ وفاتش حدود سال 412 ه بوده است . ( الامالى ، 1 / 312 ، ماضى النجف ، 2 / 479 ، المنتظم ، 8 / 5 ، الاجازة ، البحار ، 26 / 28 ، طبقات اعلام الشيعه قرن پنجم ، 151 )\r\nوكيل ( بعد از سال 410 ه ) .\r\nعلى بن شبل بن اسد وكيل ، مكنى به ابو القاسم و ملقب به وكيل بنا بر صريح شيخ از اساتيد ايشان است . شيخ چنين مىنويسد : « قرأ علىّ ابو القاسم بن شبل بن اسد الوكيل و أنا أسمع فى منزله فى الربض « 1 » بباب محول « 2 » فى صفر سنة عشر و أربعمائة . » شيخ همچنين در ترجمه ابراهيم بن اسحاق احمرى نهاوندى و ظفر بن محمد چنين آورده است : « اخبرنا ابن شبل الوكيل » . علامه حلى مترجم را از مشايخ شيعى شيخ مىشمارد . افندى در اين باره مىنويسد : شيخ طوسى و شيخ نجاشى از شاگردان ابن شبل وكيل بودند و بحر العلوم سال بعد از 410 ه را تاريخ وفات مترجم مىداند . ( الامالى ، 2 / 19 ، تنقيح المقال ، 2 / 293 ذيل 8320 ، طبقات اعلام الشيعه قرن پنجم ، 121 ، الاجازة ، البحار ، 26 / 28 ، رجال ، بحر العلوم ، 2 / 73 ، رياض العلماء ، 5 / ورقه 246 )\r\nتنوخى ( 447 ه ) .\r\nعلى بن ابى على محسن بن على تنوخى ، مكنى به ابو القاسم و معروف به قاضى و مقرئ و بغدادى را علامه حلى از شيوخ سنى و كوفى شيخ طوسى مىشمارد . ولى افندى معتقد است كه او ، به طورى كه از مفهوم اجازه بعضى از علماى شيعه آشكار مىشود ، از علماى شيعه است . برخى او را از معتزله و گروهى از شيعه مىدانند . تنوخى از شاگردان و روايت كنندگان از سيد مرتضى بوده است . محققين در تاريخ تولد مترجم اختلاف كرده‌اند . خطيب بغدادى تاريخ اواسط شعبان سال 365 ه را ذكر مىكند . ولى شايد سال 355 ه طبق روايت ابن كثير صحيحتر باشد . اما سال 447 ه براى وفات وى اتفاقى است . ( تاريخ بغداد ، 12 / 115 ، رياض العلماء ، 3 / ورقه 265 و 460 ، الاجازة ، البحار ، 26 / 28 ، وفيات الاعيان ، ابن خلكان ، 3 / 304 ، البداية و\r\n\r\n","description":"","footnote":"\r\n« 1 » . ربض نواحى و محلات اطراف شهر را گويند . ( رك . معجم البلدان ، 2 / 750 )\r\n« 2 » . محلهء بزرگى از محله هاى كرخ بغداد است . ( رك . مراصد الاطلاع ، 1 / 146 ، معجم البلدان ، 4 / 432 )\r\n","page_name":" 212 ","page_number":216},
  {"content":"\r\nالنهاية ، ابن كثير ، 12 / 67 )\r\nابن خشيش ( بعد از سال 408 ه ) .\r\nمحمد بن على بن خشيش ، مكنى به ابو الحسين بنا بر تصريح شيخ از اساتيد ايشان است . شيخ مىنويسد : « حدّثنا محمد بن على بن خشيش ابن نصر بن جعفر بن ابراهيم التميمىّ » . علامه حلى ، ابن خشيش را از شيوخ سنى شيخ مىشمارد . برخى از محققين تاريخ وفات مترجم را بعد از سال 408 ه احتمال مىدهند .\r\nلازم است ذكر شود كه شيخ در الامالى مكررا عبارات « اخبرنا ابن خنيس » و « حدثنا ابن خنيس » را در جايى ذكر كرده كه روايت مربوط به استادش ابن خشيش است و شايد در عبارات اشتباهى به وجود آمده باشد . ( الامالى ، 1 / 316 و 323 و بعد از آن ، ايضاح الاشتباه ، علامه حلى ، 74 ، طبقات اعلام الشيعه قرن پنجم ، 174 و 186 ، الاجازة ، البحار ، 26 / 28 ، مقدمهء تبيان ، أي )\r\nابن مخلد ( 419 ه ) .\r\nمحمد بن محمد بن محمد بن مخلد ، مكنى به ابو الحسن از شيوخ شيخ طوسى در روايت است . شيخ در بارهء تتلمذش نزد او چنين تصريح مىكند : « اخبرنا ابو الحسن محمد بن مخلد فى ذى الحجة سنة سبع عشرة و أربعمائة فى داره درب السلولي فى القطيعة « 1 » » . علامه حلى مترجم را از شيوخ سنى شيخ مىشمارد . خطيب تاريخ تولد ابن مخلد را سال 329 ه و تاريخ وفاتش را سال 419 ه ذكر مىكند .\r\n( الامالى ، 1 / 391 و 312 ، طبقات اعلام الشيعه قرن پنجم ، 186 ، تاريخ بغداد ، 3 / 231 ، الاجازة ، البحار ، 26 / 28 ، ماضى النجف ، 2 / 479 )\r\nحمرانى .\r\nمحمد بن سليمان حمرانى و بنا بر قولى حمدانى يا حرانى ، مكنى به ابو زكريا از مشايخ شيخ طوسى شمرده شده است . شيخ مترجم را در رديف اساتيد خود چون مفيد ، غضائرى و ابن حسكه نام مىبرد . علامه مىگويد : حمدانى از اهل طوس و از شيوخ شيعى شيخ طوسى است . علامهء تهرانى مترجم را از مشايخ شيخ قبل از هجرت به عراق در سال 408 ه احتمال مىدهد . ( الفهرست طوسى ، 186 ، تنقيح المقال ، 3 / 122 ذيل 10793 ، الاجازة ، البحار ، 26 / 28 ، مقدمه تبيان ، تهرانى ، أي )\r\nابن سنان .\r\nمحمد بن سنان را محدث نورى از مشايخ شيخ در روايت مىداند و در اين\r\n\r\n","description":"","footnote":"\r\n« 1 » . قطيعه به جاهايى گفته مىشود كه خلفاء براى موالى تقسيم مىكردند و آن در محله اى مقابل باب التبن واقع شده است . مانند قطيعة الربيع و قطيعة أم جعفر . ( رك . البلدان ، يعقوبى ، 19 ، مراصد الاطلاع ، 2 / 837 و 3 / 1105 - 1109 ، دليل خارطة بغداد ، مصطفى جواد و احمد سوسة ، 148 و 387 ، احسن التقاسيم ، مقدسى ، 120 ، غاية المرام ، عمرى ، 24 )\r\n","page_name":" 213 ","page_number":217},
  {"content":"\r\nقول به علامه در الاجازة الكبيرة اعتماد كرده است . ولى در اجازه فوق ذكرى از ابن سنان نشده است و بحر العلوم در رجال خود مترجم را از مشايخ سنى شيخ مىشمارد و او نيز به علامه اسناد داده است . بنا بر اين احتمال دارد نام مترجم از اجازهء علامه در چاپ افتاده باشد . ( مستدرك الوسائل ، 3 / 509 ، رجال ، بحر العلوم ، 4 / 100 ، ماضى النجف ، 2 / 479 )\r\nسكرى .\r\nابو منصور سكرى از مشايخ شيخ طوسى در روايت است . شيخ با عبارات « حدثنا ابو منصور السكرى » و « حدثنا ابو منصور » از مترجم ياد مىكند . برخى از محققين او را از مشايخ سنى يا زيدى شيخ مىشمارند . ولى محدث نورى سنى بودن مترجم را بعيد مىداند و معتقد است رواياتى كه به دو منسوب است اهل سنت آنها را نقل نمىكنند ، اما زيدى بودن او را نفى نمىكند . ( الامالى ، 1 / 313 ، رياض العلماء ، 5 / 257 ، مستدرك الوسائل ، 3 / 509 ، طبقات اعلام الشيعه قرن پنجم ، 12 )\r\nحفار ( 414 ه ) .\r\nهلال بن محمد بن جعفر حفار ، مكنى به ابو الفتح از مشايخ شيخ در روايت شمرده شده است . شيخ در تأليفاتش به تتلمذ خود نزد وى اشاره كرده ، مىنويسد : « قرئ على ابن ابى الفتح هلال بن محمد بن جعفر الحفار و أنا اسمع » « 1 » ، شيخ از مترجم اجازه نقل روايت نيز دريافت كرده است به طورى كه در ترجمهء اسماعيل بن على بن رزين خزاعى چنين آورده است : « و سمعنا هلال الحفار يروى عنه مسند الرضا عليه السّلام و غيره فسمعنا منه و اجاز لنا باقى رواياته » . سبكى نيز بر نقل حديث شيخ از هلال حفار اشاره مىكند . علامه حفار را از مشايخ سنى شيخ مىشمارد . ولى ديگران او را از رجال شيعه مىدانند . از حفار تأليفاتى مانند المسند و الامالى باقى مانده است .\r\nبنا بر قول خطيب مترجم در تاريخ 322 ه به دنيا آمده و در سال 414 ه از دنيا رفته است . ( الامالى ، 1 / 359 و 385 ، تاريخ بغداد ، 14 / 75 ، رياض العلماء ، 5 / 50 و 236 ، الاجازة ، البحار ، 26 / 28 ، طبقات الشافعية ، 4 / 127 ، الفهرست طوسى ، 36 )\r\nشاگردان شيخ طوسى\r\nشيخ طوسى حدود يك چهارم قرن ( 436 - 460 ه ) زعامت مطلق اماميه و حوزهء علميه بزرگ شيعه را بر عهده داشت و طبيعة شاگردان زيادى در پاى درس ايشان حاضر\r\n\r\n","description":"","footnote":"\r\n« 1 » . در دلالت اين جمله بر مدّعا تأمّل است مگر اين كه كلمهء ابن زائد باشد .\r\n","page_name":" 214 ","page_number":218},
  {"content":"\r\nمىشدند . بنا بر نقل منابع حدود سيصد نفر شاگرد از مذاهب مختلف اسلامى از دروس استاد بهره مىبردند « 1 » كه در اين مختصر ذكر همهء آنها ميسر نيست لذا به معرفى بعضى از آنها اكتفا مىشود :\r\nنسفى . « 2 »\r\nآدم بن يونس بن ابى المهاجر نسفى از شاگردان شيخ طوسى است كه همه تأليفات خود را در محضر استاد قرائت كرده است . ( منتهى المقال ، ابو على ، 17 ، مقابس الأنوار ، كاظمى ، 5 ، طبقات اعلام الشيعه قرن پنجم ، 95 ، رجال ، بحر العلوم ، 4 / 67 )\r\nخزاعى ( 480 ه ) .\r\nاحمد بن حسين بن احمد نيشابورى ، مكنى به ابو بكر ، از سيد رضى و سيد مرتضى و شيخ طوسى نقل روايت مىكرده و جزء شاگردان ايشان بوده است . از خزاعى تأليفاتى چون الامالى فى الاخبار و عيون الاحاديث به جاى مانده است و بنا بر قول بغدادى در سال 480 ه از دنيا رفته است . ( رياض العلماء ، 2 / 268 ، أمل الآمل ، ق 2 / 11 ، هدية العارفين ، بغدادى ، 1 / 80 ، اعيان الشيعه ، 9 : جزء 8 / 57 ، طبقات اعلام الشيعه قرن پنجم ، 14 )\r\nابن بابويه .\r\nاسحاق بن محمد بن حسن بن حسين بن بابويه قمى ، مكنى به ابو طالب همهء تصانيف خود را در حضور شيخ قرائت كرده است . از مترجم و برادرش روايات و مطولات و مختصراتى در باب اعتقادات به زبان فارسى و عربى باقى مانده است .\r\n( المقابس ، 5 ، أمل الآمل ، ق 2 / 32 ، رجال ، بحر العلوم ، 4 / 67 ، تنقيح المقال ، 1 / 123 ) ابن بابويه . ( 500 ه ) . اسماعيل بن محمد بن حسن بن حسين بن بابويه قمى ، مكنى به ابو ابراهيم ، همهء تأليفات خود را به همراه برادرش در حضور شيخ قرائت كرده‌اند .\r\nبحر العلوم تاريخ وفات او را هيجدهم صفر سال 500 ه ذكر كرده است . ( تنقيح المقال ، 1 / 127 ذيل 769 ، المقابس ، 5 ، رجال ، بحر العلوم ، 4 / 67 ، طبقات اعلام الشيعه قرن پنجم ، 33 ، مقدمه رجال طوسى ، 44 )\r\nاسدى .\r\nبركة بن محمد بن بركة اسدى ، مكنى به ابو الخير از شاگردان شيخ طوسى است .\r\n\r\n","description":"","footnote":"\r\n« 1 » . سفينة البحار ، 2 / 97 ، الفوائد الرضوية ، قمى ، 472 ، الكنى و الالقاب ، 2 / 363 ، ريحانة الادب ، مدرس ، 2 / 400 ، دائرة المعارف الإسلامية ، 15 / 376 .\r\n« 2 » . منسوب است به شهر نسف از شهرهاى ما وراء النهر . به اين شهر نخشب هم گفته مىشود و علماى بزرگى در علوم مختلف بدان منسوبند . ( رك . اللباب ، ابن اثير ، 3 / 223 ، معجم البلدان ، حموى ، 4 / 781 ، اعيان الشيعه ، امين 5 / 9 ، آثار البلاد ، قزوينى ، 466 )\r\n","page_name":" 215 ","page_number":219},
  {"content":"\r\nاز وى تأليفاتى چون حقايق الايمان در اصول به جاى مانده است . ( تنقيح المقال ، 1 / 164 ذيل 1220 ، منتهى المقال ، 63 ، رجال ، بحر العلوم ، 4 / 67 ، اعيان الشيعه ، 14 : جزء 13 / 421 )\r\nحلبى ( 447 ه ) .\r\nتقى بن نجم حلبى ، مكنى به ابو الصلاح از مشاهير شاگردان سيد مرتضى و نماينده وى در حلب بود . وى علاوه بر سيد از شيخ طوسى نيز استفاده علمى كرده است . مكانت علمى مترجم در حدّى بود كه شيخ در رجالش از وى چنين ياد مىكند : « تقى بن نجم الدين ثقة له كتب ، قرأ علينا و على المرتضى » . از حلبى تأليفاتى چون : الكافي فى الفقه به جاى مانده است . وى در تاريخ 347 ه در حلب به دنيا آمده و در سال 447 ه از دنيا رفته است . ( رجال ، طوسى ، 457 ، رجال ، علامه ، 28 ، معالم العلماء . ابن شهرآشوب ، 25 ، تنقيح المقال ، 1 / 185 ذيل 1406 ، لباب الالقاب ، كاشانى ، 25 )\r\nحسينى .\r\nجعفر بن على بن جعفر حسينى ، مكنى به ابو ابراهيم يا ابو الحسن بنا بر قول منتجب الدين از شاگردان شيخ طوسى و جزء كسانى است كه در حضور ايشان قرائت حديث كرده است . ( تنقيح المقال 1 / 219 ذيل 1746 ، رجال ، بحر العلوم ، 4 / 67 ، أمل الآمل ، ق 2 / 52 )\r\nحسكا ( 512 ه ) .\r\nحسن بن حسين بن بابويه قمى ، معروف به حسكا و مكنى به ابو محمد و ملقب به شمس الاسلام همه تصانيف خود را در « الغرىّ » نزد شيخ قرائت كرده است و اين امر دلالت بر آن دارد كه مترجم از تلامذه شيخ در نجف اشرف بعد از سال 448 ه بوده است . او خود با اين عبارت به تتلمذش نزد ايشان اشاره مىكند : « اخبرنا الشيخ السعيد ابو جعفر محمد بن الحسن الطوسي رحمهم الله بمشهد مولانا امير المؤمنين على بن ابى طالب فى جمادى الآخرة سنة خمس و خمسين و أربعمائة » . از آثار اوست : كتاب العبادات و كتاب الاعمال الصالحة و كتاب سير الانبياء و الائمة عليهم السلام . بنا بر قول بحر العلوم مترجم در روز يكشنبه ، چهارم جمادى الآخرة سال 512 ه از دنيا رفته است .\r\n( أمل الآمل ، ق 2 / 64 ، تنقيح المقال ، 1 / 273 ذيل 2409 ، رجال بحر العلوم ، 4 / 67 ، المقابس ، 5 ، لؤلؤة البحرين ، 335 )\r\nجبهانى .\r\nحسن بن عبد العزيز بن حسن جبهانى ، مكنى به ابو محمد و معروف به المعدل يا العدل در قاهره در حضور شيخ طوسى و شيخ ابن البراج قرائت روايت كرده است .\r\n( تنقيح المقال ، 1 / 287 ذيل 2498 ، رجال ، بحر العلوم ، 4 / 67 ، أمل الآمل ، ق 2 / 67 )\r\n","description":"","footnote":"","page_name":" 216 ","page_number":220},
  {"content":"\r\nلؤلؤى .\r\nابو الحسن لؤلؤى از اجلَّهء علماى زمان خود بود و در غسل شيخ طوسى به همراه سليقى و ابن عينزربى شركت داشت . افندى احتمال مىدهد مترجم از شاگردان شيخ باشد و علامه تهرانى نيز او را از تلاميذ شيخ مىشمارد . ( رياض العلماء 5 / 208 ، طبقات اعلام الشيعه قرن پنجم ، 145 )\r\nطوسى ( حدود 511 ه ) .\r\nحسن بن محمد بن حسن طوسى ، مكنى به ابو على و ملقب به مفيد ثانى از شاگردان پدرش بود و همه تأليفاتش را در محضر ايشان قرائت كرده است و از ايشان استماع حديث كرده و به دريافت اجازه نايل آمده است . تهرانى در مقدمه الغيبة تاريخ دريافت اجازه را در سال 455 ه يعنى پنج سال پيش از فوت شيخ ذكر مىكند . مترجم بعد از شيخ زعامت دينى را در نجف الاشرف به عهده گرفت و مرجع اعلاى اماميه شد ، به طورى كه ابن حجر مىنويسد : سپس در مشهد على ( رض ) فقيه و امام شيعه شد و اكثر اجازات علمى علماى شيعه به او منتهى مىشود . از آثار اوست :\r\nالامالى و شرح النهاية و المرشد إلى سبيل المتعبد . مصادر رجالى از ذكر تاريخ تولد و وفات مترجم غفلت كرده‌اند . ابن حجر مىگويد ابو على در حدود سال 500 ه از دنيا رفته و محدث نورى مىنويسد : از كتاب بشارة المصطفى در چند مورد چنين معلوم مىشود كه او در سال 511 ه زنده بوده است . ( مستدرك الوسائل ، 3 / 497 ، لسان الميزان ، 2 / 250 ، رجال ، بحر العلوم ، 4 / 67 ، مقدمه الغيبة ، تهرانى ، 11 ، تنقيح المقال ، 1 / 306 ذيل 2627 ، أمل الآمل ، ق 2 / 76 )\r\nسليقى .\r\nحسن بن مهدى سليقى ، مكنى به ابو طالب و معروف به علوى و حسنى و حسينى از شاگردان و روايت كنندگان از شيخ است . وى از جمله كسانى بود كه در غسل شيخ مشاركت داشت . او مىگويد : « تولَّيت انا و الشيخ ابو الحسن محمد بن عبد الواحد العينزربي و الشيخ ابو الحسن اللؤلؤي غسله فى تلك الليلة و دفنه » . از مترجم كتابى به نام المفتاح باقى مانده است . ( معالم العلماء ، 32 ، رياض العلماء ، 5 / 215 ، تنقيح المقال ، 1 / 312 ذيل 2672 ، اعيان الشيعه ، 23 / 327 ، رجال علامه ، 148 )\r\nجرجانى .\r\nحسين بن الفتح واعظ بكرآبادى جرجانى جزء شاگردان پسر شيخ طوسى ذكر شده است . ولى علامه تهرانى او را از شاگردان خود شيخ مىشمارد . ( مقدمه تبيان ، أل ، أمل الآمل ، ق 2 / 100 ، رياض العلماء ، 3 / 276 ، تنقيح المقال ، 1 / 340 ذيل 3025 )\r\nحمدانى .\r\nحسين بن مظفر بن على حمدانى ، بنا بر برخى از نوشته ها : همدانى ، مكنى به\r\n","description":"","footnote":"","page_name":" 217 ","page_number":221},
  {"content":"\r\nابو عبد الله و معروف به قزوينى همه تصانيف خود را در نجف نزد استاد قرائت كرده است . قابل توجه است كه در غالب مصادر موثق مدت تتلمذ مترجم نزد شيخ سى سال در نجف ذكر شده در حالى كه مدت اقامت شيخ در آنجا دوازده سال بوده است . از آثار اوست : هتك استار الباطنية . ( مقابس الأنوار ، 5 ، رياض العلماء ، 2 / 280 ، أمل الآمل ، ق 2 / 103 ، تنقيح المقال ، 1 / 345 ذيل 3072 ، تاسيس الشيعه ، 417 )\r\nحسينى .\r\nسيد ذو الفقار بن محمد بن معبد حسينى مروزى مكنى ، به ابو الصمصام و ملقب به عماد الدين از سيد مرتضى و شيخ طوسى روايت كرده است و از سوى آن دو بزرگوار اجازه نقل روايت داشت . ( مقابس الأنوار ، 5 ، رياض العلماء ، 2 / 339 ، رجال ، بحر العلوم ، 4 / 67 )\r\nحسينى .\r\nزين بن على بن حسين حسينى و بنا بر قولى حسنى ، مكنى به ابو محمد در حضور شيخ قرائت روايت كرده است . از آثار اوست : كتاب المذهب و كتاب الطالبية .\r\n( أمل الآمل ، ق 2 / 122 ، رجال ، بحر العلوم ، 4 / 67 ، طبقات اعلام الشيعه قرن پنجم ، 83 )\r\nحسينى .\r\nسيد زين بن الداعى حسينى از شيخ طوسى و سيد مرتضى و معاصرين آنها نقل روايت كرده است و كاظمى او را از شاگردان شيخ طوسى مىشمارد . ( أمل الآمل ، ق 2 / 123 ، تنقيح المقال ، 1 / 472 ذيل 4516 ، مقابس الأنوار ، 5 )\r\nصهرشتى « 1 » .\r\nسليمان بن حسن بن سلمان صهرشتى ، مكنى به ابو الحسن و ملقب به نظام الدين از شاگردان مبرز سيد مرتضى است . افندى مىنويسد : وى از گروهى از علما ، مانند سيد مرتضى و شيخ طوسى و نجاشى استفاده كرده است . گروهى بر افراد مذكور ابن المفضل شيبانى و شيخ ابو يعلى جعفرى را افزوده‌اند . از آثار اوست : قبس المصباح و شرح النهاية كه شرح و ايضاحى بر برخى از تأليفات شيخ طوسى است . ( أمل الآمل ، ق 2 / 128 ، رياض العلماء ، 2 / 447 ، تنقيح المقال ، 2 / 56 ذيل ، 5189 ، مقابس الأنوار ، 12 ، الكنى و الالقاب ، 2 / 400 )\r\nابن ابى غانم .\r\nصاعد بن ربيعة بن ابى غانم از كسانى است كه در حضور شيخ قرائت روايت كرده است . ( المقابس ، 5 ، رجال ، بحر العلوم ، 4 / 67 ، أمل الآمل ، ق 2 / 134 )\r\nمقرئ ( 506 ه ) .\r\nعبد الجبار بن على نيشابورى مقرئ ملقب به مفيد در حضور شيخ و\r\n\r\n","description":"","footnote":"\r\n« 1 » . منسوب است به شهر صهرجت در قاهره و بنا بر قولى به شهر صهرشت ديلم . ( ر ك .\r\nمراصد الاطلاع ، 2 / 858 ، روضات الجنات ، 303 )\r\n","page_name":" 218 ","page_number":222},
  {"content":"\r\nسلار بن عبد العزيز و ابن البراج قرائت روايت كرده است . ابن طاوس بر تلمذ مقرئ نزد شيخ به قول خود مترجم استدلال مىكند : « حدّثنا الشيخ ابو جعفر محمد بن الحسن بن على الطوسي رحمه الله بالمشهد المقدس الغروي على ساكنه افضل الصلوات فى شهر رمضان من سنة ثمان و خمسين و أربعمائة » . از مترجم آثار متعددى در فقه به فارسى و عربى باقى مانده است . بحر العلوم سال 506 ه را تاريخ وفات او مىداند . ( أمل الآمل ، ق 2 / 142 ، رياض العلماء ، 3 / 95 ، رجال ، بحر العلوم ، 4 / 67 ، سفينة البحار ، 2 / 391 ، تنقيح المقال ، 2 / 133 ذيل 6274 )\r\nخزاعى .\r\nعبد الرحمن بن احمد نيشابورى خزاعى ، مكنى به ابو محمد يا ابو عبد الله و ملقب به مفيد در حضور سيد رضى ، سيد مرتضى ، كراجكى و ابن البراج و سلار بن عبد العزيز و شيخ طوسى قرائت روايت كرده است . برخى از مصادر ، او را تنها شاگرد شيخ مىداند . از آثار اوست : سفينة النجاة فى مناقب اهل البيت . ( أمل الآمل ، ق 2 / 147 ، المقابس ، 5 ، مقدمه تبيان ، أم ، معالم العلماء ، 121 ، الذريعة ، 2 / 311 ، سفينة البحار ، 2 / 391 )\r\nابن براج ( 481 ه ) .\r\nعبد العزيز بن نحرير بن عبد العزيز بن البراج ، مكنى به ابو القاسم از شاگردان و غلامان سيد مرتضى بود و ماهانه هشت دينار مقررى از سيد مىگرفت . ابن براج علاوه بر سيد نزد شيخ طوسى نيز تتلمذ كرده و از نزديكان وى بود و در حضور ايشان قرائت روايت مىكرد . افندى در اين باره چنين مىنويسد : « قرأ على المرتضى فى شهور سنة تسع و عشرين و أربعمائة إلى ان مات المرتضى و كمّل قراءته - كذا - على الشيخ الطوسىّ و عاد إلى طرابلس فى سنة ثمان و ثلاثين و أربعمائة » . ابن براج نماينده شيخ طوسى در شام بود . از آثار اوست : شرح كتاب جمل العلم و العمل سيد مرتضى . مترجم در مصر متولد و رشد كرد . مصادر از ذكر تاريخ تولد او غفلت كرده‌اند در حالى كه سال 481 ه براى تاريخ وفات او اتفاقى است . ( رياض العلماء ، 3 / 79 ، معالم العلماء ، 71 ، أمل الآمل ، ق 2 / 152 ، لباب الالقاب ، 7 ، المقابس ، 11 ، طبقات اعلام الشيعه قرن پنجم ، 107 )\r\nابن بابويه ( 442 ه ) .\r\nعبيد الله بن حسين بن بابويه قمى ، مكنى به ابو القاسم و ملقب به موفق الدين از شاگردان شيخ محسوب شده است . وى علاوه بر شيخ از پدرش شمس الاسلام حسكا بن بابويه و سلار بن عبد العزيز و ابن البراج نيز استفاده علمى كرده است .\r\nبنا بر نقل بحر العلوم مترجم در چهارم جمادى الاولى سال 442 ه از دنيا رفته است .\r\n( رجال ، بحر العلوم ، 4 / 68 ، تنقيح المقال ، 2 / 239 ، ذيل 7652 ، مقدمه تبيان ، أم ،\r\n","description":"","footnote":"","page_name":" 219 ","page_number":223},
  {"content":"\r\nأمل الآمل ، ق 2 / 167 )\r\nتميمى .\r\nعلى بن عبد الصمد تميمى سبزوارى نيشابورى ، مكنى به ابو الحسن در حضور شيخ قرائت روايت كرده است . ( تنقيح المقال ، 2 / 295 ذيل 8349 ، مقابس الأنوار ، 5 ، طبقات اعلام الشيعه قرن پنجم ، 122 )\r\nعينزربى « 1 » .\r\nابو محمد بن الحسن بن عبد الواحد ، العينزربي و بنا بر قولى ابن عينزربى يا زربي از غلامان سيد مرتضى و از شاگردان شيخ طوسى بود . وى به همراه ابو الحسن لؤلؤى و حسن بن مهدى سليقى در غسل استادشان شيخ طوسى شركت داشت . از آثار اوست : عيون الادلة در علم كلام . ( رياض العلماء ، 5 / 254 ، طبقات اعلام الشيعه قرن پنجم ، 52 ، رجال علامه ، 148 ، معالم العلماء ، 131 )\r\nكراجكى « 2 » ( 449 ه ) .\r\nمحمد بن على بن عثمان كراجكى ، مكنى به ابو الفتح و ملقب به خيمى و كرخى از مشايخ بزرگ اماميه و از فقها و دانشمندان كثير السفر بود . مدتى در خيم از شهرهاى مصر سكنى گزيد و مدت زمانى در حلب و دمشق و طرابلس به سر برد و بالاخره در صور از دنيا رفت . مترجم در رديف شاگردان شيخ مفيد و سيد مرتضى و شيخ طوسى نيز شمرده شده است و در حضور آنان قرائت روايت كرده و از سيد و شيخ نقل روايت نموده است . از آثار اوست : كنز الفوائد و شرح جمل العلم سيد مرتضى .\r\nكراجكى در سال 449 ه از دنيا رفته است . ( معالم العلماء ، 105 ، أمل الآمل ، ق 2 / 287 ، رياض العلماء ، 5 / 76 ، لباب الالقاب ، كاشانى ، 25 ، رجال ، بحر العلوم ، 4 / 68 ، هدية العارفين ، 2 / 70 ، تنقيح المقال ، 3 / 159 ، ذيل 11134 ، روضات الجنات ، 579 )\r\nطرابلسى .\r\nمحمد بن هبة الله بن جعفر وارق طرابلسى ، مكنى به ابو عبد الله همه تصانيف و كتابهايش را در محضر شيخ قرائت كرده است . از آثار اوست : كتاب الزهد .\r\n( تنقيح المقال ، 3 / 198 ، ذيل 11485 ، رجال ، بحر العلوم ، 4 / 68 ، أمل الآمل ، ق 2 / 313 ، مقابس الأنوار ، 6 )\r\nفتال ( 508 ه ) .\r\nمحمد بن حسن بن على فتال فارسى نيشابورى ، بنا بر قول كاظمى\r\n\r\n","description":"","footnote":"\r\n« 1 » . منسوب است به عين زربه واقع در الجزيرة مجاور حران و نزديك شهر المصيصة .\r\nهارون الرشيد در سال 180 ه دستور بناى آنجا را صادر كرده است . ( ر ك . البلدان ، ابن الفقيه ، 113 ، البلدان ، يعقوبى ، 114 ، اللباب ، ابن اثير ، 2 / 162 )\r\n« 2 » . منسوب است به كراجك روستايى در باب واسط . ( ر ك . اللباب ، 3 / 32 ، مراصد الاطلاع ، 3 / 1153 )\r\n","page_name":" 220 ","page_number":224},
  {"content":"\r\nاز شاگردان شيخ طوسى است و برخى از محققين با اين نظر موافقند . در حالى كه گروهى او را از شاگردان ابو على طوسى مىدانند . از آثار اوست : روضة الواعظين و التنوير فى التفسير . مترجم بنا بر قول بعضى از دانشمندان رجال در سال 508 ه از دنيا رفته است . ( روضات الجنات ، 591 ، شهداء الفضيله ، امينى ، 37 ، معالم العلماء ، 103 ، مقدمه تبيان ، أم )\r\nابو الصلت .\r\nمحمد بن عبد القادر بن محمد ، ابو الصلت در حضور شيخ قرائت روايت كرده و جزء شاگردان وى به شمار مىآمده است . ( رجال ، بحر العلوم ، 4 / 67 ، رياض العلماء ، 5 / 214 ، طبقات اعلام الشيعه قرن پنجم ، 167 ، مقدمه تبيان ، أم ، المقابس ، 5 )\r\nآملى ( 525 ه ) .\r\nمحمد بن ابو القاسم طبرى آملى كجى ، مكنى به ابو جعفر در حضور ابو على طوسى قرائت روايت كرده است . مؤلف رياض العلماء مترجم را از معاصرين پسر شيخ طوسى مىشمارد . ولى گروهى از محققين او را از شاگردان شيخ طوسى مىشمارند . از آثار اوست : بشارة المصطفى ، اكثر مصادر از ذكر تاريخ تولد و وفات مترجم غفلت كرده‌اند ولى بغدادى تاريخ وفات او را سال 525 ه ) مىداند . ( رياض العلماء ، 3 / 497 ، رجال ، بحر العلوم ، 4 / 68 ، طبقات اعلام الشيعه قرن پنجم ، 183 ، هدية العارفين ، 2 / 86 ، تنقيح المقال ، 2 / 65 ذيل 10278 )\r\nحلبى .\r\nمحمد بن على بن حسن حلبى ، مكنى به ابو جعفر در حضور شيخ قرائت روايت كرده و جزء شاگردان او شمرده شده است . ابن طاوس سند حديثى را به ابو جعفر محمد بن حسن حلبى از ابو جعفر طوسى بدون واسطه مىرساند و از اين روايت به تتلمذ او نزد شيخ استدلال مىكند . افندى نيز مترجم را از شاگردان شيخ مىشمارد . ( رياض العلماء ، 5 / 194 ، اليقين ، ابن طاوس ، 79 ، رجال ، بحر العلوم ، 4 / 68 ، أمل الآمل ، ق 2 / 282 )\r\nمشهدى .\r\nمحمد بن على بن حمزه طوسى مشهدى ، مكنى به ابو جعفر و ملقب به عماد الدين بنا بر قول صدر از شاگردان شيخ طوسى است . قمى مىنويسد : به طورى كه از كتابهاى او به دست مىآيد و از آن چه در روايات منقول از وى موجود است ، ايشان در طبقه شاگردان شيخ الطائفه يا فرزندش شيخ ابو على است . از آثار اوست : الوسيله و الواسطة . مترجم در اوايل قرن پنجم در كربلاء از دنيا رفت و در بستان خارج محله باب النجف دفن گرديد . ( أمل الآمل ، ق 2 / 285 ، تنقيح المقال ، 3 / 155 ذيل 11107 ، تأسيس الشيعه ، صدر ، 305 ، الكنى و الالقاب ، 1 / 262 )\r\nديباجى .\r\nمطهر بن ابو القاسم على بن ابو الفضل محمد بن حسينى ديباجى ، مكنى به\r\n","description":"","footnote":"","page_name":" 221 ","page_number":225},
  {"content":"\r\nابو الحسن و ملقب به مرتضى ذى الفخرين ، در مراسم حج و بنا بر قولى در سفر حج در حضور شيخ قرائت روايت كرده و جزء شاگردان او شمرده شده است . ( تنقيح المقال ، 3 / 220 ذيل 11863 ، رجال ، بحر العلوم ، 4 / 68 ، أمل الآمل ، ق 2 / 323 ، المقابس ، 6 )\r\nحسينى .\r\nمنتهى بن ابى زيد بن كيابكى حسينى جرجانى كجى ، مكنى به ابو الفضل بنا بر قول خود مترجم از شاگردان شيخ است . او مىگويد : « حدّثنا الشيخ ابو جعفر محمد بن الحسن بن على الطوسي رحمه الله بالمشهد المقدس الغروي على ساكنه افضل الصلوات فى شهر رمضان من سنة ثمان و خمسين و أربعمائة » . ( أمل الآمل ، ق 2 / 326 ، أعيان الشيعه ، 48 / 97 ، مهج الدعوات ، ابن طاوس ، 218 )\r\nآبى ( 422 ه ) . « 1 »\r\nمنصور بن حسين آبى ، مكنى به ابو سعد يا ابو سعيد و ملقب به زين الكفاة در حضور شيخ قرائت روايت كرده و از شاگردان ايشان شمرده شده است . از آثار اوست : نزهة الآداب . مترجم در تاريخ 422 ه يا 421 ه از دنيا رفته است .\r\n( أمل الآمل ، ق 2 / 326 ، رجال ، بحر العلوم ، 4 / 68 ، تنقيح المقال ، 3 / 249 ذيل 12167 ، اعيان الشيعه ، 48 / 106 )\r\nسامانى « 2 » .\r\nغازى بن احمد بن ابى منصور سامانى ، ملقب به كوفى در حضور شيخ قرائت روايت كرده است . از آثار اوست : كتاب النور و البيان . مصادر از ذكر تاريخ تولد و وفات وى غفلت كرده‌اند و تنها محل فوتش كوفه ذكر شده است . ( أمل الآمل ، ق 2 / 213 ، رياض العلماء ، 3 / 562 ، تنقيح المقال ، 2 / 365 ، رجال ، بحر العلوم ، 4 / 68 ، طبقات اعلام الشيعه قرن پنجم ، 134 )\r\nفارسى .\r\nكردى بن عكبر بن كردى فارسى ، ملقب به حلبى در حضور شيخ قرائت روايت كرده است . بين او و استادش مكاتبات و سؤال و جوابهايى بوده است . ( تنقيح المقال ، 2 / 38 ذيل 9868 ، طبقات اعلام الشيعه قرن پنجم ، 143 ، رجال ، بحر العلوم ، 4 / 68 ، المقابس ، 5 )\r\nابن شهريار .\r\nمحمد بن احمد بن شهريار خزانه دار حرم امير المؤمنين ، مكنى به ابو عبد الله و ملقب به غروى از شاگردان و راويان از شيخ است . طبرى مىگويد : أخبرنى الشيخ الفقيه الامين ابو عبد الله محمد بن احمد بن شهريار الخازن قراءة عليه فى سنة اربع\r\n\r\n","description":"","footnote":"\r\n« 1 » . منسوب است به آبه قريه اى از قراى اصفهان . ( ر ك . اللباب ، 1 / 13 ، مراصد الاطلاع ، 1 / 2 )\r\n« 2 » . منسوب است به پادشاهان سامانى در بلاد ما وراء النهر . ( رك . اللباب ، 1 / 523 )\r\n","page_name":" 222 ","page_number":226},
  {"content":"\r\nعشرة و خمسمائة قال : حدّثنا الشيخ السعيد ابو جعفر محمد بن الحسن بن على الطوسي رضى الله عنه بالغريّ على ساكنه السلام سنة ست و خمسين و أربعمائة . ( مهج الدعوات ، ابن طاوس ، 218 ، رياض العلماء ، 5 / 282 ، مقابس الأنوار ، 5 ، بشارة المصطفى ، طبرى ، 126 ، طبقات اعلام الشيعه قرن پنجم ، 84 )\r\nحسينى .\r\nناصر بن عبد الرضا بن محمد بن عبد الله علوى حسينى ، مكنى به ابو ابراهيم در حضور شيخ قرائت روايت كرده و جزء شاگردان ايشان شمرده شده است . از آثار اوست : كتابى در مناقب آل الرسول . ( رياض العلماء ، 5 / 64 ، أمل الآمل ، ق 2 / 334 ، تنقيح المقال ، 3 / 266 ذيل 12388 ، رجال ، بحر العلوم ، 4 / 68 )\r\n\r\n5 - 3 دورهء پنجم : عصر تقليد\r\n- 1 - 5 - 3 پس از دورهء سابق حدود متجاوز از يك قرن دانشمندان غالبا در احكام اسلامى نظرى از خود ابراز نمىداشتند و اين شايد به علت درك عظمت علمى شيخ طوسى و اعتماد به آراء آن دانشمند بوده است و شايد به علت احساس عجز در مقابل استحكام مبانى شيخ و قوت استنباط او و يا به علت تلقى اهانت به مقام والاى شيخ .\r\nدر اين دوره چندان كتابى تأليف نشده است و چه بسا - چنان كه اشاره شد - دانشمندان اين عصر فتوا دادن و شايد تأليف كتاب فقهى را اهانت و جسارتى بر شيخ مىدانستند . در هر حال - چنان كه در دورهء بعد خواهيم ديد - اولين كسى كه مجددا باب اجتهاد را گشود ابن ادريس حلَّى بود . او دانشمندان اين عصر را مقلَّده مىناميد .\r\nدانشمندان پس از ابن ادريس ، مانند محقق و علامه كه از طرفى عظمت علمى شيخ را دريافته بودند و از طرف ديگر در مسأله تردّد يا نظر مخالف شيخ داشتند نظر او را بدون ذكر نام ذكر مىكردند و چون اظهار تردد يا مخالفت مىكردند اين طور تصور مىشد كه در صدر و ذيل سخن ايشان تنافى و تناقض است .\r\nمدت امتداد اين دوره حدود متجاوز از يك قرن بود ، يعنى از زمان شيخ طوسى ( 460 ه ) تا عصر ابن ادريس حلَّى ( 598 ) . در عين حال در اين دوره نيز دانشمندانى به ظهور پيوستند و از خود آثارى نيز به يادگار گذاشتند ، از جمله : شيخ سديد الدين محمود بن على حمصى رازى و ابو المكارم حمزة بن على بن زهرهء علوى ( 585 ه ) كه در ادامه همين گفتار به معرفى برخى از آنها به طور مختصر خواهيم پرداخت .\r\n","description":"","footnote":"","page_name":" 223 ","page_number":227},
  {"content":"\r\n\r\nفقهاى دورهء پنجم\r\n2 - 5 - 3 چنان كه پيشتر اشاره شد ( - 1 - 5 - 3 ) بعد از شيخ طوسى به دليل مقام شامخ علمى او ، يا به دليلى ديگر حدود يك قرن تنها آراء علمى وى بود كه در محافل علمى مطرح مىشد و هيچ فقيهى به خود اين اجازه را نمىداد كه در برابر آرا شيخ نظر مخالفى ابراز دارد . لذا در اين دوره به فقهاى برجسته اى برنمىخوريم ، در عين حال مناسب مىدانم كه به معرفى اجمالى برخى از دانشمندان اين عصر اشاراتى داشته باشم :\r\nطبرسى ، فضل بن حسن ( 548 ه ) .\r\nوى از فقها و مفسرين بزرگ شيعهء اماميه در قرن ششم بود . از شيخ ابو على پسر شيخ طوسى و شيخ عبد الجبار قارى رازى روايت كرده و صحيفة الرضا از جملهء مرويات اوست . شيخ عبد الله دوريستى ، شيخ حسن بن فضل ، صاحب مكارم الأخلاق ( پسر مترجم ) ، ابن شهرآشوب مازندرانى ، صاحب مناقب و معالم العلماء و شيخ منتجب الدين ، صاحب فهرست و شاذان بن جبرئيل ، صاحب مناقب و قطب راوندى ، شارح نهج البلاغه و ديگران از شاگردان مترجمند . از فتاواى مشهور او اين است كه وى همه منهيات دينى را از قبيل معاصى كبيره مىدانست و معتقد بود صغيره بودن بعضى نسبت به ما فوق خود است . طبرسى از جملهء عالمانى است كه آثار قلمى بسيار دارد و صاحب ريحانة الادب 19 عنوان از آنها را ذكر مىكند و اين جانب يكى از كتابهاى ارزشمند ايشان ، به نام جوامع الجامع در تفسير قرآن كريم را تصحيح كرده‌ام و تا كنون سه مجلد آن در انتشارات دانشگاه تهران به چاپ رسيده است .\r\nبرخى از آثار او عبارتند از : مجمع البيان در تفسير قرآن كه از تفاسير بسيار ارزشمند است ، العمدة فى اصول الدين و الفرائض و النوافل ، عدة السفر و عمدة الحضر ، تاج المواليد . ( ريحانة الادب ، 3 / 18 ، الاعلام ، 5 / 148 ، روضات الجنات ، 512 ، سفينة البحار ، 2 / 80 ، الذريعه ، 2 / 240 ، نامه دانشوران ، 2 / 663 ، هدية الاحباب ، 193 ، مستدرك الوسائل ، 373 و 486 ، طبقات اعلام الشيعة قرن ششم ، 216 )\r\nابو الفتوح ،\r\nحسين بن على رازى ( اواسط قرن ششم ) . وى از اعاظم علماى اماميه و از معاصران طبرسى و زمخشرى و معروف به امام سعيد و ترجمان كلام الله و قدوة المفسرين است . شيخ عبد الجبار رازى ، شيخ ابو على طوسى از اساتيد و ابن شهرآشوب و شيخ منتجب الدين بن بابويه و ديگران از شاگردان مترجمند .\r\nتفسير معروف روض الجنان و روح الجنان - كه در مجلدات متعدد به چاپ رسيده است - و كتاب روح الأحباب و روح الألباب فى شرح الشهاب از آثار اوست .\r\n","description":"","footnote":"","page_name":" 224 ","page_number":228},
  {"content":"\r\n( ريحانة الادب ، 5 / 147 ، روضات الجنات ، 183 ، هدية الأحباب ، 33 ، مستدرك الوسائل ، 325 و 487 ، طبقات اعلام الشيعة قرن ششم ، 79 )\r\nقطب الدين راوندى ( 573 ه ) .\r\nسعيد بن هبة الله از فقها و محدثان بزرگ شيعه و از شاگردان شيخ ابو على طبرسى و عماد الدين طبرى و سيد مرتضى رازى است . ابن شهرآشوب و شيخ منتجب الدين از وى روايت كرده‌اند . تأليفات بسيار و متنوع قطب راوندى خدمت بزرگى به عالم اسلام به حساب مىآيد ، مانند آيات الاحكام و بنا به قول صاحب الذريعة همان فقه القرآن است ( اولين كتابى است كه در بين شيعه در اين موضوع نوشته شده است ) ، احكام الاحكام ، الاختلافات الواقعة بين الشيخ المفيد و السيد المرتضى ، اسباب النزول ، تفسير القرآن ( صاحب ريحانة الادب چهل و سه عنوان ذكر كرده است ) . ( ريحانة الادب ، 3 / 305 ، روضات الجنات ، 301 ، هدية الأحباب ، 218 ، مستدرك الوسائل ، 489 ، طبقات أعلام الشيعة قرن ششم ، 124 ، الاعلام ، 3 / 104 ، سفينة البحار ، 2 / 437 ، الذريعة ، 7 / 145 )\r\nاحمد بن على طبرسى ( 588 ه ) .\r\nوى از بزرگان علماى اماميه در اواسط قرن ششم و از معاصران ابو الفتوح رازى و طبرسى صاحب مجمع البيان و از اساتيد شيخ منتجب الدين و ابن شهرآشوب است . برخى از آثار او عبارت است از : الاحتجاج على اهل اللجاج ، الكافي در فقه ، مفاخر الطالبية . ( ريحانة الادب ، 3 / 18 ، روضات الجنات ، 18 ، معجم المطبوعات ، 1288 ، اعيان الشيعة ، 10 / 97 ، طبقات اعلام الشيعة قرن ششم ، 11 ، الاعلام ، 1 / 173 ، هدية العارفين ، 1 / 91 )\r\nسديد الدين ، محمود بن على حمصى رازى\r\n( اواخر قرن ششم ) . وى از فقها و متكلمان متبحر شيعه و استاد فخر رازى و شيخ منتجب الدين و صاحب تأليفات زيادى است . از آن جمله : الامالى العراقية فى شرح الفصول الايلاقية ، بداية الهداية ، التبيين و التنقيح فى التحسين و التقبيح ، المصادر فى اصول الفقه ، المنتقد من التقليد و المرشد إلى التوحيد . سال فوت مترجم معلوم نيست و در كتاب منتقد در سال 583 به سيد ابو المظفر محمد بن على حسنى اجازه داده است . ( ريحانة الادب ، 1 / 346 ، روضات الجنات ، 663 ، هدية الأحباب ، 126 ، الذريعة ، 1 / 294 و 3 / 60 )\r\nعماد طوسى ،\r\nابن حمزه ( اواخر قرن ششم ) . محمد بن على طوسى ، مكنى به ابو جعفر ثانى يا ابو جعفر متأخر از علماى بزرگ شيعه و صاحب آثار بسيار است ، مانند ثاقب المناقب فى المعجزات الباهرات للنبي صلَّى الله عليه و آله و الأئمة المعصومين ، الواسطة ، الوسيله .\r\n","description":"","footnote":"","page_name":" 225 ","page_number":229},
  {"content":"\r\n( ريحانة الادب ، 3 / 130 ، اعيان الشيعة ، 6 / 65 ، روضات الجنات ، 594 ، الذريعة ، 5 / 5 ) ابن زهرة ، ابو المكارم ( 585 ه ) . حمزة بن على ، معروف به ابن زهرة و سيد ابن زهرة عالمى جليل القدر و از متكلمان و فقهاى شيعه است . اقوال وى از گذشته تا كنون در كتب فقهى منقول است . از تأليفات اوست : غنية النزوع إلى علمى الأصول و الفروع ، قبس الأنوار فى نصرة العترة الأطهار . ( ريحانة الادب ، 5 / 360 ، مستدرك الوسائل ، 475 ، هدية الأحباب ، 61 )\r\nمنتجب الدين ،\r\nعلى بن ابى القاسم حسكا ( 585 ه ) . وى از خانواده بابويه قمى و از بزرگان علماى حديث و معاصران ابن ادريس حلى و ابن شهرآشوب مازندرانى بود .\r\nشيخ ابو الفتوح رازى ، سيد مرتضى رازى ، سيد فضل الله راوندى و والد خود ( شيخ ابو القاسم عبيد الله ) و سيد ذو الفقار حسينى مروزى از جملهء مشايخ او بودند . كتابهاى الاربعون حديثا من الاربعين عن الاربعين فى فضائل امير المؤمنين عليه السّلام ، تاريخ علماء الشيعة ( بنا بر قول صاحب الذريعة غير از كتاب الفهرست اوست ) و الفهرست كه به منتجب لقب مؤلفش موسوم است . ( ريحانة الادب ، 4 / 85 ، هدية الأحباب ، 248 ، روضات الجنات ، 389 ، مستدرك الوسائل ، 465 )\r\nقطب الدين ،\r\nابو الحسن ، محمد بن حسين كيدرى « 1 » ( حدود 576 ه ) . وى از علماى اعلام و فقهاى به نام قرن ششم هجرى بود و در شعر و ادب نيز تبحر داشت . او از شاگردان فضل بن حسن طبرسى و عماد طوسى بود . اقوال او در كتابهاى فقهى از جمله مختلف ، غاية المراد ، مسالك و كشف اللثام مشهور است .\r\nاز تأليفات اوست : الاصباح فى فقه الامامية ، انوار العقول من اشعار وصى الرسول صلَّى الله عليه و آله ، البراهين الجلية فى ابطال الذوات الازلية ، حدائق الحقائق فى تفسير دقائق ، احسن الخلائق ( شرح نهج البلاغة ) ، الدرر فى دقائق علم النحو ، كفاية البرايا فى معرفة الانبياء و الاولياء ، لب الالباب فى بعض مسائل الكلام . ( ريحانة الادب ، 3 / 309 ، روضات الجنات ، 604 ، هدية الاحباب ، 219 )\r\nابن شهرآشوب سروى ،\r\nمحمد بن على ( 588 ه ) . وى از مفاخر علماى اماميه و مشايخ شيعه در اواخر قرن ششم هجرى بود . احمد بن ابى طالب طبرسى ، صاحب احتجاج و فضل بن حسن طبرسى ، صاحب مجمع البيان و زمخشرى ، صاحب كشاف و شيخ ابو الفتوح و قطب راوندى و ديگران از مشايخ مترجم هستند . وى گاهى به يك\r\n\r\n","description":"","footnote":"\r\n« 1 » . اين طور شهرت يافته ليكن محتمل است تصحيف كندرى ( از قراى نيشابور ) باشد .\r\n","page_name":" 226 ","page_number":230},
  {"content":"\r\nواسطه و گاهى دو واسطه از شيخ طوسى روايت مىكند و محقق ، صاحب شرائع با يك واسطه از وى روايت مىكند . علاوه بر علماى شيعه ، عامه نيز از مترجم تجليل كرده‌اند .\r\nاز تأليفات اوست : الاربعين فى مناقب سيدة النساء فاطمة الزهراء ( س ) ، الاسباب و النزول على مذهب آل الرسول ، معالم العلماء ، الانصاف ، الأوصاف ، اعلام الطرائق ، بيان التنزيل ، متشابه القرآن . ( ريحانة الادب ، 6 / 47 ، روضات الجنات ، 602 ، هدية الاحباب ، 69 ، مستدرك الوسائل ، 484 ، تنقيح المقال ، 2 / 89 ذيل 5628 )\r\n\r\n6 - 3 دورهء ششم : عصر نهضت مجدد مجتهدان\r\n1 - 6 - 3 تحمل وضع موجود در دورهء قبل براى برخى از صاحب نظران كه داراى نيروى قوى استنباط و انديشهء عميق فقهى بودند ، چون دانشمند بزرگ ابن ادريس حلى ( 598 ه ) ، دشوار بود لذا براى احياى مجدد اجتهاد و محو آثار تقليد قيام كردند و الحق خوب از عهدهء اين امر برآمدند . كتاب سرائر ابن ادريس كه يكى از مهمترين منابع فقهى شيعه است بهترين نمودار اين پديده است ، ابن ادريس در اين اثر نفيس خود در تمام فروع ، نظر شيخ را ذكر مىكند و به طور كامل در مقام نقد آن بر مىآيد . بتدريج اين پديده هر چه بيشتر وسعت يافت و دانشمندان بزرگ ديگرى ، چون محقق حلى ، علامه حلى و فخر المحققين همين راه را دنبال كردند و از اين ره گذر فقه شيعه بار ديگر در مسير پيشرفت و تكامل خود قرار گرفت .\r\nبسيارى از بزرگان اين عصر از حله برخاسته‌اند و اين شايد بدان جهت بود كه پس از اين بغداد مركزيت خود را از دست داد ، گروهى از اهل حله براى گرفتن امان نزد هلاكو ، فرمانده لشكريان مغول رفتند و هلاكو پس از آن كه به راست گويى آنان اطمينان يافت اهل اين شهر را امان داد ، لذا در ظل اين امان جلسات بحث و تدريس كلام و فقه داير شد .\r\nاين دوره از زمان ابن ادريس تا قرن يازده ( نهضت اخباريان ) ادامه داشت و هر چه از آغاز نهضت فقها مىگذشت رفته رفته نشاط علمى آنان رو به ضعف مىنهاد و اين امر خود زمينهء پيدايش مذهب اخبارى گرديد .\r\n\r\nامتيازات دورهء ششم\r\n2 - 6 - 3 امتياز اول .\r\nدر اين دوره اجتهاد كه از كالبد جامعهء دانشمندان شيعه رخت برسته بود ،\r\n","description":"","footnote":"","page_name":" 227 ","page_number":231},
  {"content":"\r\nبار ديگر بازگشت و بتدريج تكامل يافت .\r\nامتياز دوم .\r\nدر اين دوره نظم و ترتيب بيشترى براى كتب فقهى به وجود آمد .\r\nمراجعه به كتب فقهى محقق و علامه از جمله : شرايع ، تحرير ، ارشاد ، قواعد ، منتهى و لمعه و مقايسهء آنها با كتاب مبسوط و غيره اين واقعيت را آشكار مىسازد .\r\nامتياز سوم .\r\nدر اين دوره علاوه بر پيشرفت فقه مقارن ، چنان كه اثر آن در كتاب تذكرة الفقهاى علَّامه با مقايسهء آن با خلاف شيخ طوسى هويداست ، كتبى هم در مورد اختلاف شيعه ، مانند مختلف علَّامه حلَّى نگاشته شد . شايد بتوان گفت مفتاح الكرامة سيد جواد عاملى مصداق تكامل يافته تر اين قبيل كتب است . علت پيدايش اين نوع كتب اين بود كه دانشمندان شيعه در اثر دور شدن از عصر معصومين عليهم السّلام و اختلافاتى كه در سند و دلالت روايات به آن بر خورد مىكردند و مسائل مستحدثى كه احيانا پيدا مىشد به اختلافاتى در زمينهء مسائل فقهى مبتلا مىشدند كه بتدريج گسترش مىيافت ، در اين صورت طبيعى است كه دانشمندانى به تأليفاتى در اين زمينه مبادرت كنند .\r\nامتياز چهارم .\r\nبدون شك تحقيقات فقهى در اين عصر دقيقتر و عميقتر و پردامنه تر مىشد . ملاحظهء كتب مذكور و كتب ديگر دانشمندان مانند شرح لمعه ، مسالك ، ذخيره ، تذكره ، جامع المقاصد و شرح ارشاد اردبيلى براى اثبات اين مدعا كافى است .\r\nامتياز پنجم .\r\nدر اين دوره به دليل ميدان گستردهء فعاليت علمى ، دانشمندان بزرگ و پرتلاش ظاهر شدند كه ميزان كار برخى از آنان واقعا فوق العاده و تحسين برانگيز است . علامه حلى از آن زمره است . در اينجا به معرفى برخى از فقها مانند ابن ادريس حلى ، محقق حلى ، علامه حلى ، فخر المحققين و احمد بن فهد و بعض ديگر مىپردازيم .\r\n\r\nفقهاى دورهء ششم\r\n3 - 6 - 3 در اين دوره دانشمندان بزرگى پا به عرصهء فقه نهادند و با نيروى قوى استنباط و انديشهء عميق فقهى خود آثار تقليد را محو كردند و به احياى مجدد اجتهاد همت گماردند .\r\nسر سلسلهء اين بزرگان ابن ادريس حلى بود .\r\nابن ادريس حلى ( 598 ه ) .\r\nمحمد بن احمد يا محمد بن منصور بن احمد بن ادريس حلَّى عجلى ، ملقب به فخر الدين و معروف به ابن ادريس از فقهاى بزرگ شيعه است .\r\n","description":"","footnote":"","page_name":" 228 ","page_number":232},
  {"content":"\r\nوى در سال 543 به دنيا آمد و در محضر اساتيدى چون ابن زهره تتلمذ كرد و نخستين فقيهى بود كه بعد از حدود يك قرن فترت در اجتهاد شيعه بعد از شيخ طوسى در آراء شيخ اشكال و با استدلال ، خلاف آن را عرضه كرد . يكى از ويژگيهاى او فتاواى نادرش در بين شيعه است ، مثلا نجاست ولد الزنا اگر چه اظهار تشيع هم بكند ، مبطل روزه و موجب قضا و كفاره نبودن قى عمدى . تأليفات او عبارتند از : السرائر الحاوى لتحرير الفتاوى ، از مهمترين آثار مترجم در فقه ، جوابات المسائل كه شاگردش ابن قمرويه جمع آورده است ، المضايقة به خط ابن قمرويه ، مختصر تفسير التبيان .\r\nاساتيد ابن ادريس بنا بر نوشته خود عبارتند از : 1 . شيخ عربى بن مسافر ، 2 .\r\nمحمد بن على بن شهرآشوب ، 3 . سيد نظام الشرف ابن عريضى .\r\nابن ادريس بنا بر قول اصح در سال 598 ه در پنجاه و پنج سالگى از دنيا رفت .\r\n( ريحانة الادب ، 5 / 246 ، طبقات اعلام الشيعه ( الثقات العيون ، قرن ششم ) ، 290 ، روضات الجنات ، 598 ، هدية الاحباب ، 48 ، نامه دانشوران ، 1 / 239 )\r\nسيد ابن طاوس ( 664 ه ) .\r\nعلى بن موسى ، ابو القاسم ملقب به رضى الدين و ابن طاوس ، نوهء دخترى ابن ادريس ، از فقهاى زاهد و جامع فضايل بود و در كلمات اجله به قدوة العارفين و مصباح المتهجدين موصوف است . از ايشان تأليفات بسيارى به جاى مانده كه بيشتر در ادعيه و عبادات و تهذيب نفس است كه برخى از آنها عبارت است از :\r\nالاقبال لصالح الاعمال ( در 3 مجلد ) ، الامان من اخطار الاسفار و الازمان ، الطرائف فى مذهب الطوائف ، مهمات فى صلاح المتعبد و تتمات لمصباح المتهجد ، محاسبة النفس ، مؤلف ريحانة الادب 44 عنوان كتاب را در ذيل تأليفات مترجم آورده است .\r\nابن طاوس از مشايخ اجازه علامهء حلَّى و على بن عيسى اربلى و سيد عبد الكريم بن طاوس ( برادر زاده اش ) و ديگران بود . ( ريحانة الادب ، 6 / 60 ، روضات الجنات ، 392 ، مستدرك الوسائل ، 370 و 372 )\r\nعماد الدين طبرى يا طبرسى ( بعد از 698 ه ) .\r\nحسن بن على طبرسى يا طبرى مازندرانى مشهور به عماد الدين از بزرگان علماى اماميه بود و در فقه ، حديث و كلام تبحر داشت . وى از معاصران محقق حلَّى و خواجه نصير طوسى بود . تأليفات بسيارى از مترجم باقى مانده است كه به بعضى از آنها اشاره مىشود : اسرار الائمة يا اسرار الامامة ، العمدة فى اصول الدين و فروعه الفرضية و النقلية ، عيون المحاسن ، الكفاية فى الامامة ، المنهج فى فقه العبادات و الادعية و الآداب الدينية . ( ريحانة الادب ، 3 / 128 ،\r\n","description":"","footnote":"","page_name":" 229 ","page_number":233},
  {"content":"\r\nروضات الجنات ، 169 )\r\nمحقق حلَّى ( 676 ه ) .\r\nنجم الدين ، جعفر بن الحسن حلَّى از بزرگان فقهاى شيعه و صاحب آثار مهم در فقه است . از آن جمله مىتوان به شرائع الاسلام ، مختصر النافع ، شرح نكت النهاية در فقه و معارج الاصول در اصول اشاره كرد . وى علاوه بر تدوين و تأليف آثار ماندگار ، شاگردان برجسته اى را نيز تربيت كرده است . كه نام برخى عبارتند از : علَّامه حلَّى ( پسر خواهرش ) ، شيخ رضى الدين على بن يوسف ، ابن داود حلَّى ، سيد عبد الكريم بن احمد بن طاوس ، حسن بن ابى طالب يوسفى آبى ، شيخ صفى الدين عبد العزيز حلَّى ، شرف الدين ابو القاسم و شيخ شمس الدين محفوظ بن وشاح .\r\nلقب محقق : وى به دليل جامعيت فضايل علمى و عملى و تحقيقات عاليهء فقهى براى اولين بار در بين فقهاى شيعه به اين لقب ملقب شد ، به طورى كه اگر بدون قيد به كار رود تنها به ايشان انصراف دارد . اساتيد محقق عبارتند از جد و والد محقق سيد ابن زهره ، سيد فخار بن معد موسوى .\r\nاز جمله آثار مترجم عبارت است از : استحباب التياسر لأهل العراق ، مختصر المراسم ، نهج الوصول إلى علم الاصول ، المسلك فى اصول الدين ، المعتبر ( شرح المختصر ) . محقق در سال 676 در شهر حلَّه از دنيا رفت و در همان جا دفن شد . ( ريحانة الادب ، 3 / 482 ، الاعلام ، 2 / 123 ، أمل الآمل ، 36 ، روضات الجنات ، 1 / 146 ، الذريعة ، 2 / 186 ، فهرس الدار ، 1 / 570 ، مستدرك الوسائل ( سنگى ) ، 473 ، هدية الاحباب ، 233 ) حسن بن أبى طالب آبى ( بعد از 672 ه ) . وى از شاگردان محقق اول و صاحب كتاب كشف الرموز در شرح مختصر نافع است . او با استاد خود مباحثاتى داشته و زياده بر چهار زن را مطلقا حرام مىدانست اگر چه به صورت متعه باشد و نيز معتقد بود اگر كسى نماز قضا در ذمه داشته باشد مادامى كه آن را به جاى نياورد نمىتواند نماز ادا بخواند .\r\n( ريحانة الادب ، 1 / 14 ، هدية الاحباب ، 96 ، أمل الآمل ، 1 / 267 )\r\nعلامّه حلَّى ( 726 ه ) .\r\nابو منصور ، جمال الدين الدين حسن بن يوسف بن على بن مطهّر حلَّى از علما و فقهاى بزرگ شيعه است . وى در علوم مختلف نزد علماى عصر خويش تتلمذ كرده است . از آن جمله : محقق حلَّى ، خواجه نصير الدين طوسى ، شيخ سديد الدين يوسف بن مطهر حلَّى ( پدرش ) ، شيخ كمال الدين ميثم بحرانى ، شيخ نجم الدين على بن عمر كاتب قزوينى شافعى و شيخ شمس الدين محمد بن محمد كيشى و سيد على بن\r\n","description":"","footnote":"","page_name":" 230 ","page_number":234},
  {"content":"\r\nطاوس و شيخ يحيى بن سعيد حلَّى و سيد عبد الكريم بن طاوس .\r\nعلماى بسيارى نيز در محضر علامه تتلمذ كرده‌اند . از آن جمله : فخر الدين محمد ( فرزندش ) ، سيد عميد الدين و سيد ضياء الدين ( پسران خواهرش ) ، محمد بن على جرجانى و قطب الدين محمد رازى بويهى و شيخ حسين بن ابراهيم استرآبادى .\r\nعلامه در زمينهء علوم مختلف مانند كلام ، حكمت ، حديث ، رجال ، فقه و اصول كتابهاى ارزشمند بسيارى تأليف كرده است ، مانند كشف المراد ، أنوار الملكوت ، خلاصة الأقول ، تذكرة الفقهاء ، ايضاح الاشتباه ، الجوهر النضيد ، منتهى المطلب ، تحرير الأحكام الشرعية ، مختلف الشيعه ، قواعد الأحكام ، نهاية الإحكام ، تبصرة المتعلمين ، و إرشاد الأذهان إلى احكام الدين .\r\nمؤلف ريحانة الادب 120 عنوان كتاب از علامه ذكر مىكند . ( ريحانة الادب ، 3 / 109 - 113 ، مقدمه غاية المراد فى شرح نكت الارشاد ، نوشتهء رضا مختارى ، 25 - 28 ، الأعلام ، زركلى ، 2 / 227 ، لسان الميزان ، 2 / 317 ، تأسيس الشيعة الكرام لعلوم الاسلام ، 270 ، الوافى بالوفيات ، 13 / 85 ، اعيان الشيعه ، 5 / 396 ، الكنى و الالقاب ، 2 / 436 ، هدية الاحباب ، 202 ، رياض العلماء ، 1 / 358 ، أمل الآمل ، 2 / 81 ، لؤلؤة البحرين ، 210 ، منهج المقال ، 109 ، مقابس الأنوار ، 30 )\r\nمحمد بن علامه حلى ،\r\nفخر المحققين ( 771 ه ) . وى از بزرگان علماى اماميه و از شاگردان مبرز پدرش بود و علامه در مقدمه بيشتر آثارش از وى تمجيد كرده و از او خواسته است كه در صورت عدم توفيق به تكميل مصنفات خود آنها را اصلاح و تكميل كند و تجليل دو شخصيت بزرگ : شهيد اول و دوم از او نشان دهندهء مرتبه والاى علمى اوست .\r\nاز تأليفات اوست : ايضاح الفوائد فى شرح اشكالات القواعد كه به امر پدرش تأليف كرد و به گفته شيخ بهايى نظير آن در كتب فقهى استدلالى تأليف نشده است ، شرح مبادى الاصول علامه ، شرح نهج المسترشدين علامه ، منبع الاسرار ، الكافية الوافية ، جامع الفوائد فى شرح خطبة القواعد . ( ريحانة الادب ، 3 / 197 ، مستدرك الوسائل ، 459 ، روضات الجنات ، 614 ، هدية الاحباب ، 208 )\r\nشهيد اول ،\r\nشمس الدين ، ابو عبد الله مكى « 1 » ( 786 ه ) . محمد بن مكى عاملى از\r\n\r\n","description":"","footnote":"\r\n« 1 » . مقدمه غاية المراد فى شرح نكت الارشاد ، به قلم آقاى رضا مختارى ، 1 / 69 - 330 .\r\n","page_name":" 231 ","page_number":235},
  {"content":"\r\nبزرگان فقهاى شيعه است كه برخى از آثار علمى ارزشمندش تا كنون به عنوان متون درسى حوزه هاى علميه و مستند محققان مورد استفاده است . شرح حال شهيد اول در مصادر بسيارى از شيعه و سنى ذكر شده است . « 1 » اساتيد شهيد و كيفيت تحصيل او قبل از سال 751 معلوم نيست ، ولى از اين تاريخ به بعد با توجه به اجازاتى كه علماى آن زمان به شهيد داده‌اند اين امر روشن مىشود : اجازهء فخر الدين در سال 751 ، اجازهء عميد الدين ( پسر خواهر علامه ) در سالهاى 751 و 752 ، اجازهء حسن بن نماء حلَّى در سال 752 ، اجازهء ابن معيّه در سال 753 ، اجازهء ابن جماعة در سال 754 ، اجازهء شمس الأئمّهء كرمانى در سال 758 . شهيد به شهادت علماى بزرگ از شيعه و سنى در مرتبهء بالايى از علم و دانش قرار داشت و مسلما در شكل گيرى اين شخصيت كم نظير شاگردى بزرگان علماء و متخصصان در هر رشته و استفاده از علماى عامه در محيط باز علمى قرن هشتم در حوزه حلَّه تأثير بسزايى داشت و اين امر موجب شده بود كه شهيد در آراى فقهاى شيعه و سنى تسلط كافى داشته باشد و با اين كه از نظر زمانى دوران زندگى شهيد به عصر محقق و علامه نزديك بود و حوزه هاى علمى آن زمان به شدت از آراء اين دو فقيه بزرگ متأثر بود با اين حال با مقايسهء كتابهاى شهيد ، مانند لمعه با شرايع و قواعد به خوبى معلوم مىشود كه شهيد در همه زمينه ها حتى در تبويب و تفصيل آثار خود نيز مبتكر بوده است .\r\nآثار بسيارى از شهيد اول به جاى مانده است كه متجاوز از 27 عنوان است ، مانند البيان ، كتاب مختصرى در برخى از ابواب فقه است كه اخيرا به اهتمام شيخ محمد حسّون با فهارس متعدد و مقدمه مختصر در 406 صفحه در قم به چاپ رسيده است ، الدروس الشرعية فى فقه الامامية ، كه از كتابهاى دقيق شهيد در اكثر ابواب فقه است و به دليل شهادت مؤلف به پايان نرسيده است و از باب طهارت تا رهن را در بر مىگيرد . اين كتاب در سال 1269 در تهران در 406 صفحه در قطع وزيرى به چاپ رسيده است و\r\n\r\n","description":"","footnote":"\r\n« 1 » . آقاى مختارى 57 اثر را ذكر مىكند ، مانند غاية النهاية جزرى ، انباء الغمر ابن حجر عسقلانى ، 1 / 311 ، مجالس المؤمنين ، قاضى نور اللَّه شوشترى ، 1 / 579 ، أمل الآمل ، شيخ حر عاملى ، 1 / 181 ، بحار الأنوار ، مجلسى ، 1 / 10 و 107 / 17 و 108 / 152 ، رياض العلماء ، أفندى ، 5 / 185 ، روضات الجنات ، خوانسارى ، 7 / 3 ، مستدرك الوسائل ، 3 / 437 ، تنقيح المقال ، مامقانى 3 / 191 ، اعيان الشيعه ، 10 / 59 ، حياة الامام الشهيد الاول ، شيخ محمد رضا شمس الدين ( 1376 ه ) ، مفصلترين اثر در باره شرح حال شهيد اول .\r\n","page_name":" 232 ","page_number":236},
  {"content":"\r\nاخيرا در قم در سه جلد منتشر شده است . ذكرى الشيعة فى أحكام الشريعة ، كتاب استدلالى در فقه است كه مؤلف فقط به تأليف جزء اول توفيق يافته است و در آغاز به چند مبحث اصولى اشاره كرده است . اين جزء باب طهارة و صلاة را در برمىگيرد . اين كتاب در سال 1271 در قطع رحلى به همراه قواعد شهيد ثانى در تهران چاپ شده است ، اللمعة الدمشقية فى فقه الامامية ، مشهورترين اثر شهيد در همه ابواب فقه است و در حوزه هاى علميه و دانشگاهها متن دروس فقهى است . اين كتاب بارها به چاپ رسيده است و آخرين چاپ آن در مؤسسه فقه الشيعه بيروت در سال 1410 صورت گرفته است .\r\nشاگردان شهيد عبارتند از : فاضل مقداد ، محمد بن عبد العلى بن نجدة كركى ، على بن عز الدين حائرى ، محمد بن على ضحاك شامى ، على بن بشارة عاملى شقراوى ، احمد بن ابراهيم كروانى ، حسين بن على عاملى ، حسين بن محمد بن هلال كركى ، محمد بن محمد بن زهرة حسينى حلبى و حسن بن سليمان بن محمد حلَّى .\r\nشهيد ( ره ) در نهم جمادى الاولى سال 786 ه در دمشق بعد از يك سال حبس به شهادت رسيد و با كثرت شهداى شيعه در ميان علماى شيعه اين شهيد بزرگوار لقب شهيد به خود گرفت . « 1 »\r\nمحقق كركى ( 940 ه ) .\r\nشيخ نور الدين ، ابو الحسن ، على بن حسين بن عبد العالى عاملى كركى ، معروف به محقق كركى يكى از دانشمندان بزرگ شيعه عصر صفوى است كه با دارا بودن منزلت و الا در حكومت وقت توانست تا حد زيادى احكام عالى فقه را از طريق قدرت حاكمه در جامعهء ايران پياده كند و مسائل حكومتى و اجتماعى فقه را با استدلال قوى مطرح كند . كتاب جامع المقاصد فى شرح القواعد او كه متأسفانه همهء مباحث فقه را در بر ندارد ، دليل اين مدعاست .\r\nاز استادان مترجم در جبل عامل لبنان و نجف اشرف مىتوان به شيخ شمس الدين محمد بن خاتون عاملى ، احمد بن حاج على عاملى عينائى ، زين الدين جعفر بن حسام عاملى ، شيخ شمس الدين محمد بن داود بن مؤذن جزّينى ( پسر عموى شهيد اول ) ، على بن هلال جزائرى و سيد حيدر عاملى اشاره كرد .\r\n\r\n","description":"","footnote":"\r\n« 1 » . در مقدمه غاية المراد اقوال علما از مخالف و موافق در بارهء سبب شهادت شهيد اول به طور مفصّل ذكر شده است . ( رك . غاية المراد ، 1 / 240 - 259 )\r\n","page_name":" 233 ","page_number":237},
  {"content":"\r\nاز جمله شاگردان مترجم عبارتند از : شيخ على بن عبد العالى ميسى عاملى ، شيخ زين الدين فقعانى ، شيخ احمد بن محمد بن ابى جامع ، شيخ نعمة الله بن احمد بن خاتون عاملى و پدرش شيخ احمد بن خاتون ، شيخ برهان الدين ابراهيم بن على خوانسارى اصفهانى ، كمال الدين درويش محمد بن شيخ حسن عاملى نطنزى ، مير محمد بن ابى طالب استرآبادى ( پدر مير داماد ) ، نور الدين على بن عبد الصمد عاملى ( عموى شيخ بهايى ) ، شيخ على منشار عاملى و شيخ عبد النبي جزائرى ( صاحب كتاب حاوى الاقوال فى معرفة الرجال ) .\r\nاز جمله آثار محقق كركى علاوه بر جامع المقاصد عبارت است از : رساله در وجوب تخييرى يا عينى نماز جمعه با وجود مجتهد ، شرح ارشاد علامه ، شرح لمعهء شهيد اول ، رسالهء جعفريه ، صيغ العقود و الايقاعات ، رسالة اقسام الارضين . ( اعيان الشيعة ، 8 / 208 ، ريحانة الادب ، 3 / 489 ، طبقات اعلام الشيعة قرن نهم و دهم ، 4 / 160 )\r\nشهيد ثانى ،\r\nشيخ زين الدين بن على عاملى « 1 » ( 965 ه ) شهيد ثانى از فقهاى بزرگ و متبحر اماميه است كه در سخت ترين شرايط توانسته است تأليفات علمى بسيارى از خود به جاى بگذارد به طورى كه برخى از آنها به عنوان متن درس در حوزه هاى علميه و دانشگاهها و مرجع استفادهء محققان و مجتهدان تا كنون مطرح بوده است . شهيد ثانى در زمينه هاى مختلف از علماى خاصه و عامه استفاده كرده است . از آن جمله :\r\nعلى بن احمد ( پدرش ) ، شيخ على بن عبد العالى ميسى ، سيد بدر الدين حسن بن سيد جعفر أعرجى ، شهاب الدين احمد رملى شافعى ، شيخ ابو الحسن بكرى ، شمس الدين بن طولون دمشقى حنفى .\r\nاز جمله شاگردان شهيد ثانى عبارتند از : شيخ عز الدين حسين بن عبد الصمد ( پدر شيخ بهايى ) ، شيخ على بن زهرة جبعى ، سيد على عاملى ( پدر صاحب مدارك ) ، سيد عطاء الله بن سيد بدر الدين حسينى موسوى ، مولى محمود بن محمد لاهيجانى ، سيد جمال الدين حسين بن سيد نور الدين ، بهاء الدين محمد بن على عودى جزّينى ، وى از\r\n\r\n","description":"","footnote":"\r\n« 1 » . اين ترجمه به طور خلاصه از مقدمه كتابهاى غاية المراد و منية المريد به قلم آقاى رضا مختارى آورده شده است و در آنجا فهرست منابعى كه شرح حال شهيد ثانى آمده ذكر شده است . از آن جمله : أمل الآمل ، 1 / 85 - 91 ، رياض العلماء ، 2 / 365 - 386 ، روضات الجنات ، 3 / 352 - 387 ، مستدرك الوسائل ، 3 / 425 - 428 ، الكنى و الالقاب ، 2 / 381 - 391 ، اعيان الشيعة ، 7 / 143 - 158 ، قصص العلماء ، 248 - 263 .\r\n","page_name":" 234 ","page_number":238},
  {"content":"\r\nخواص شاگردان شهيد ثانى بوده و كتابى در ترجمه استادش به نام بغية المريد فى الكشف عن احوال الشيخ زين الدين الشهيد نوشته است .\r\nمترجم در طول عمر كوتاهش حدود شصت كتاب و رساله در موضوعات مختلف نگاشته است كه غالبا مورد استفادهء علما از گذشته تا حال بوده است ، مانند الروضة البهية فى شرح اللمعة الدمشقية ، مسالك الأفهام إلى تنقيح شرائع الاسلام ، روض الجنان فى شرح ارشاد الأذهان ، تمهيد القواعد الأصوليه و العربية . برخى از آثار شهيد ثانى مفقود شده و دسته اى هنوز به چاپ نرسيده است .\r\nشهيد ثانى بنا بر قول اصح در سال 965 بعد از دستگيرى در مكه مكرمه و انتقال به اسلامبول در زمان سلطان سليمان به شهادت رسيد .\r\nمحمد بن على عاملى جبعى ( 1009 ه ) .\r\nمعروف به صاحب مدارك الاحكام . وى از فقهاى بزرگ اماميه و نوهء دخترى شهيد ثانى است . صاحب مدارك با دايى خود صاحب معالم همدرس بود و نزد پدر خود و مقدس اردبيلى علم آموخته است . از او تأليفات ارزشمند و علمى باقى مانده است ، از آن جمله : مدارك الاحكام فى شرح شرائع الاسلام ، شرح الروضة البهية ، حاشيه بر استبصار ، حاشيه بر تهذيب الاحكام . ( ريحانة الادب ، 2 / 439 ، روضات الجنات ، 628 ، هدية الأحباب ، 189 ، مستدرك الوسائل ، 391 )\r\nحسن بن زين الدين ( 1011 ه ) ،\r\nصاحب معالم . وى از علما و فقهاى مشهور اماميه و صاحب كتاب درسى معروف اصول معالم الدين و ملاذ المجتهدين ، فرزند شهيد ثانى است و مانند پسر خواهرش ، صاحب مدارك نزد مقدس اردبيلى و ملا عبد الله يزدى ، صاحب حاشيه منطق شاگردى كرده است . مترجم و صاحب مدارك از نظر ورع و تقوى در مراتب بالإقرار داشتند ، به طورى كه در درس يكديگر حاضر مىشدند و به يكديگر اقتدا مىكردند . علاوه بر معالم ، آثار علمى دقيق ديگرى از مترجم باقى مانده است ، از آن جمله :\r\nمنتفى الجمان فى الأحاديث الصحاح و الحسان ، شرح الفيهء شهيد ، مشكاة القول السديد فى تحقيق معنى الاجتهاد و التقليد ، حواشى مختلف بر استبصار ، تهذيب و الروضة البهية .\r\nفرزند مترجم شيخ محمد ابن حسن ( 1030 ه ) ملقب به فخر الدين ، كه از علماى بزرگ عصر خود بود ، نيز صاحب آثار بسيار است ، از جمله : استقصاء الاعتبار فى شرح الاستبصار . ( ريحانة الادب ، 2 / 441 - 444 ، روضات الجنات ، 178 ، مستدرك الوسائل ، 391 ، هدية الاحباب ، 181 )\r\n","description":"","footnote":"","page_name":" 235 ","page_number":239},
  {"content":"\r\nشيخ بهايى ( 1030 ه ) .\r\nمحمد بن حسين بن عبد الصمد حارثى از فقها و دانشمندان بزرگ شيعهء اماميه و شيخ الاسلام عصر شاه عباس صفوى بود . وى علاوه بر تسلط در علوم دينى در دانشهاى ديگر نيز استادى كم نظير به حساب مىآمد . ساختن منارهء جنبان اصفهان و حمامى كه با يك شمع گرم مىشد نشان دهندهء قدرت علمى اين دانشمند بزرگ است .\r\nشيخ بهايى علاوه بر تتلمذ در محضر والدش ، حكمت و كلام را نزد ملا عبد الله يزدى ، صاحب حاشيهء تهذيب المنطق و طب را نزد حكيم عماد الدين محمود و رياضيات را نزد ملا افضل قاضى و مذهب را نزد ملا على آموخت .\r\nاز جمله شاگردان شيخ عبارتند از « 1 » : فاضل جواد ، ملا حسنعلى شوشترى ( تسترى ) ، مولى محمد محسن فيض كاشانى ، ملا صدرا ، محقق سبزوارى ، ملا محمد تقى مجلسى ، ملا محمد صالح مازندرانى .\r\nبرخى از تأليفات مترجم از اين قرار است : جامع عباسى در فقه ، تهذيب البيان در نحو ، تشريع الافلاك در هيئت ، الاسطرلاب و كشكول . ( ريحانة الادب ، 2 / 382 ، روضات الجنات ، 362 ، هدية الاحباب ، 109 )\r\nدانشمندان ديگر دورهء ششم\r\n4 - 6 - 3 در اين عصر دانشمندان و فقهاى بزرگ ديگرى نيز مىزيستند كه در اينجا به ذكر نام برخى از آنها اكتفا مىشود :\r\nعبد المطلب بن ابى الفوارس ( 754 ه ) ،\r\nصاحب كنز الفوائد . ( ريحانة الادب ، 3 / 135 )\r\nفاضل مقداد ( 826 ه ) ،\r\nصاحب كنز العرفان . ( ريحانة الادب ، 3 / 182 )\r\nابن فهد حلَّى ( 841 ه ) ،\r\nصاحب المهذب البارع . ( ريحانة الادب ، 6 / 109 ، روضات الجنات ، 20 )\r\nابن أبى جمهور أحسائى\r\n( بعد از سال 901 ه ) ، صاحب الأقطاب الفقهية . ( ريحانة الادب ، 5 / 215 ، روضات الجنات : 623 )\r\nعلى بن عبد العالى ميسى ( 933 ه ) ،\r\nصاحب شرح جعفريهء محقق كركى .\r\n( ريحانة الادب ، 4 / 133 ، روضات الجنات ، 407 )\r\n\r\n","description":"","footnote":"\r\n« 1 » . در ريحانة الادب نام 25 نفر ذكر شده است .\r\n","page_name":" 236 ","page_number":240},
  {"content":"\r\nحسين بن عبد الصمد عاملى ( 984 ه ) ،\r\nپدر شيخ بهايى ، صاحب دراية الحديث .\r\n( الاعلام ، 2 / 240 ، اعيان الشيعة ، 26 / 226 - 270 )\r\nمقدس اردبيلى ،\r\nاحمد بن محمد ( 993 ه ) ، صاحب زبدة البيان . ( ريحانة الادب ، 4 / 62 ، روضات الجنات ، 22 )\r\nمير داماد ،\r\nمحمد باقر بن شمس الدين ( 1040 ه ) ، صاحب تأليفات بسيار حدود 48 عنوان . ( ريحانة الادب ، 4 / 119 ) .\r\n\r\n7 - 3 دورهء هفتم : عصر پيدايش مذهب اخباريان\r\n1 - 7 - 3 در قرن يازدهم دانشمندانى از شيعه به استناد اين كه مؤسس علم اصول اهل سنتند و اگر براى استنباط مسائل فقهى از ادله ، نيازى به استفاده از قواعد اصولى باشد لازم مىآيد اصحاب امامان فقيه نباشند ، چرا كه آنان براى به دست آوردن احكام از روايات صادره از قواعد اصولى استفاده نمىكردند ، و بالاخره به استناد اين كه استفاده از قواعد علم اصول در استنباط احكام سبب مىشود احاديث ، اهميت لازم خود را از دست بدهد ، معتقد بودند كه منبع استنباط فقه شيعه منحصرا كتاب و سنت است نه آن چه مجتهدان مىگويند . از مهمترين پيشوايان اين گروه مولى محمد امين استرآبادى ( 1036 ه ) مؤلف كتاب الفوائد المدنية بود . او همهء مجتهدان از قديمين تا شهيدين و ديگران را به باد انتقاد مىگرفت و همه را پيرو مكتب اهل سنت مىدانست و كتاب الفوائد المدنية را به منظور رد مجتهدان نگاشت .\r\n\r\nامتيازات دورهء هفتم\r\n2 - 7 - 3 امتياز اول .\r\nدر اين دوره به دليل مخالفت سرسختانهء اخباريان ، علم اصول به ضعف گراييد .\r\nامتياز دوم .\r\nدر اين دوره كتب فقهى بر مبناى احاديث نگاشته مىشد ، مانند كتاب نفيس الحدائق الناضرة .\r\nامتياز سوم .\r\nدر اين دوره جوامع مهمى در اخبار به وجود آمد ، از قبيل كتاب وافى تأليف مولى محمد محسن فيض كاشانى ( 1091 ه ) ، كتاب وسائل الشيعة تأليف شيخ محمد بن حسن حرّ عاملى ( 1104 ه ) و بحار الأنوار تأليف مولى محمد باقر مجلسى ( 1110 ه ) .\r\n","description":"","footnote":"","page_name":" 237 ","page_number":241},
  {"content":"\r\nلازم است ياد آورى شود كه پس از بحث مختصر در بارهء دورهء جديد استنباط ( دورهء هشتم ) در بارهء پيدايش اخباريان و مقاومت اصوليين به تفصيل سخن خواهيم گفت .\r\n\r\nفقهاى دورهء هفتم\r\n3 - 7 - 3 اين دوره عصر پيدايش مذهب اخباريان بود و چنان كه قبلا اشاره شد اخباريان عقيده داشتند منبع استنباط فقه شيعه منحصرا كتاب و سنت است و در برابر اصوليين در استناد به قواعد اصولى سخت موضع مخالف مىگرفتند . اينك به اختصار به معرفى برخى از مشاهير علمى اين عصر اعم از اخباريان و اصوليان مىپردازيم :\r\nمحمد امين استرآبادى ( 1036 ه ) .\r\nوى از محققان و محدثان شيعه بود و مسلك اخبارى را در بين علماى شيعه رواج داد و در برابر اصوليين به شدت موضع گرفت و كتاب معروف خود را به نام الفوائد المدنية در ردّ اصوليين و تقويت مبانى مسلك اخبارى تأليف كرد . مترجم شاگرد صاحب مدارك و صاحب معالم بود و در آغاز پيرو اساتيد خود بود و از آن دو بزرگوار اجازه داشت ولى بعدها به اخباريگرى متمايل شد و در تخريب روش مجتهدان و تشييد مبانى اخباريان آن چنان سرسختانه به مبارزه پرداخت كه از حيطه مباحثات معمول علمى خارج شد و بناى عداوت را بين دانشمندان شيعه براى ساليان دراز بنيان نهاد .\r\nوى علاوه بر كتاب مذكور دو كتاب ناتمام به نام شرح استبصار و شرح تهذيب دارد . ( ريحانة الادب ، 1 / 65 ، روضات الجنات ، 33 ، مستدرك الوسائل ، 411 ، أمل الآمل ، 494 )\r\nمولى صالح مازندرانى ( 1080 ه ) .\r\nمولى محمد صالح بن مولى احمد سروى معروف به مولى صالح از علماى متقى و صاحب صفات نيكو و داماد و شاگرد مجلسى اول ، مولى محمد تقى بود و در محضر درس شيخ بهايى و ملا عبد الله شوشترى نيز شاگردى كرده است . از تأليفات اوست : حاشيهء شرح لمعه ، حاشيهء شرح مختصر الاصول عضدى ، حاشيه معالم ، شرح اصول كافى ، شرح زبدة الاصول شيخ بهايى .\r\nمترجم از دختر مجلسى اول ( آمنه بيگم ) ، كه خود نيز زنى عالم و پرهيزكار بود ، فرزندى به نام هادى داشت كه از فضلاى عصر خود به شمار مىرفت و مؤلف ريحانة الادب به برخى از آثار علمى او اشاره كرده است . ( ريحانة الادب ، 424 ، روضات الجنات ، 331 ، هدية الاحباب ، 176 )\r\n","description":"","footnote":"","page_name":" 238 ","page_number":242},
  {"content":"\r\nمولى محمد محسن فيض كاشانى ( 1091 ه ) .\r\nمحمد بن مرتضى ملقب به محسن و معروف به مولى محسن فيض از علماى بزرگ شيعه و صاحب آثار ارزشمندى است و در علوم مختلف ، فقه ، حديث ، تفسير ، كلام و شعر سرآمد عصر خود بود و علوم عقلى را از فيلسوف بزرگ ، ملا صدرا ، آموخت . فيض علاوه بر ملا صدرا از محضر سيد ماجد بحرانى ، ملا خليل قزوينى ، شيخ بهايى و شيخ محمد بن صاحب معالم نيز استفاده كرده است و شاگردانى چون علامه مجلسى ، سيد نعمت الله جزايرى تربيت كرده است . مؤلف ريحانة الادب به 120 عنوان اثر مترجم اشاره مىكند كه نام برخى در اينجا ذكر مىشود :\r\nالوافى در جمع و ترتيب و تهذيب اخبار كتب اربعه ، مفاتيح الشرائع شامل يك دوره كامل فقه ، المعارف فى اصول الدين المستفادة من الكتاب و السنة ، علم اليقين در كلام ، المحجة البيضاء در اخلاق ، نوادر الاخبار ، تشريح العالم در علم هيئت ، ترجمة التذكرة فى الحكمة الالهية ، الجبر و الاختيار . ( ريحانة الادب ، 3 / 238 ، روضات الجنات ، 542 ، قاموس الاعلام ، 5 / 3463 )\r\nطريحى ،\r\nصاحب مجمع البحرين ( 1085 ه ) . فخر الدين بن محمد از بزرگان علماى شيعه و از معاصران شيخ حر عاملى و مجلسى اول و دوم از مشايخ روايى پسرش شيخ صفى الدين و علامه مجلسى و سيد هاشم بحرانى بود . برخى از تأليفات او « 1 » بدين قرار است : مجمع البحرين ، كتاب لغت معروفى است كه مورد توجه غالب علماى شيعه و غير آنها بوده است ، مجمع الشتات ، شرح المبادي علامه ، الفخرية الصغرى و الفخرية الكبرى در فقه . ( ريحانة الادب ، 3 / 30 ، روضات الجنات ، 510 ، مستدرك الوسائل ، 389 ، هدية الاحباب ، 194 )\r\nمولى محمد باقر ، محقق سبزوارى ( 1090 ه ) .\r\nفرزند محمد مؤمن خراسانى و از فقها و محدثان بزرگ شيعه و از شاگردان برجستهء شيخ بهايى و دايى خود ، آقا جمال خوانسارى بود . او با مولى محسن فيض رابطه علمى نزديك داشت . و در زمان شاه عباس ثانى مىزيست و مورد توجه شاه بود . از آثار اوست : جامع الزيارات ، حاشيهء الهيات شفا ، حاشيهء شرح اشارات ، ذخيرة المعاد في شرح الارشاد ، روضة الأنوار فى آداب الملوك ، شرح زبدة الاصول شيخ بهايى و كتاب معروفش كفاية الاحكام كه مورد استناد غالب فقهاى عصرهاى بعدى بوده است . ( ريحانة الادب ، 3 / 488 ، روضات الجنات ، 116 ، مستدرك الوسائل ، 386 ، هدية الاحباب ، 235 )\r\n\r\n","description":"","footnote":"\r\n« 1 » . صاحب ريحانة الادب 31 عنوان ذكر كرده است .\r\n","page_name":" 239 ","page_number":243},
  {"content":"\r\nمحمد بن حسن حرّ عاملى ( 1104 ه ) ،\r\nمعروف به شيخ حر عاملى . وى از علماى بزرگ شيعه و مؤلف كتاب مشهور حديثى وسائل الشيعه است . مترجم بعد از گذران مقدمات نزد پدر ، عمو و جد مادريش از ديگر علماى عصر خويش نيز استفاده كرد و به منصب شيخ الاسلامى و قاضى القضاتى رسيد و در سفرى كه به اصفهان كرد با مجلسى آشنا شد و مورد احترام او و شاه سليمان صفوى قرار گرفت . وى از ميرزاى جزائرى و شيخ على سبط و مجلسى روايت كرده و مجلسى نيز از او روايت كرده است .\r\nاز آثار اوست : وسائل الشيعه ، ارجوزة فى الإرث ، أمل الآمل فى علماء جبل عامل ، بداية النهاية فى الواجبات و المحرمات المنصوصة . ( ريحانة الادب ، 1 / 315 ، روضات الجنات ، 644 ، الذريعة ، 1 / 129 و 3 / 393 )\r\nمولى محمد باقر مجلسى ( 1110 ه ) .\r\nوى فرزند مولى محمد تقى اصفهانى از بزرگان علما و فقها و محدثان شيعه و صاحب آثار ارزشمند علمى از جمله بحار الأنوار است .\r\nوى در عصر خويش منصب شيخ الاسلامى داشت . نفوذ اين فقيه بزرگ در حكومت وقت موجب شد كه بتواند با كمك علماى ديگر با تأليف و تصنيف آثارى ارزنده ، خدمات فراوانى به عالم اسلام انجام دهد . حاج ميرزا حسين نورى ، صاحب مستدرك الوسائل در بارهء شرح حال و دوران زندگى او مطالب مستوفايى بيان داشته است .\r\nمؤلف ريحانة الادب بعد از شرح مفصل احوال مجلسى نام 59 اثر او را ذكر مىكند ، از آن جمله : بحار الأنوار الجامعة لدرر اخبار الائمة الاطهار كه جامع احاديث كليه مجاميع حديثى شيعه است ، آداب الحج ، حاشيهء تهذيب الاحكام ، شرح روضهء كافى ، مشكاة الأنوار به فارسى در فضيلت قرائت قرآن ، الفوائد الطريفة فى شرح الصحيفة .\r\nشيخ حر عاملى و صدر الدين سيد على خان مدنى شيرازى از اساتيد و مشايخ روايى مجلسى است و ميرزا عبد الله افندى ، صاحب رياض العلماء ، سيد نعمت الله جزايرى ، مولى صالح مازندرانى و امير محمد صالح حسينى خاتونآبادى از شاگردان مجلسى به شمار مىآيند . ( ريحانة الادب ، 3 / 455 ، روضات الجنات ، 118 ، هدية الاحباب ، 230 ، مستدرك الوسائل ، 408 )\r\nدانشمندان ديگر دورهء هفتم\r\n4 - 7 - 3 در اينجا مناسب مىدانم نام برخى از علما و فقها و محدثان معروف شيعه را كه در اين عصر مىزيسته‌اند فهرستوار ذكر كنم :\r\n","description":"","footnote":"","page_name":" 240 ","page_number":244},
  {"content":"\r\nقاضى نور الله شوشترى ( 1019 ه ) ، صاحب مجالس المؤمنين و حدود 80 اثر ديگر .\r\n( ريحانة الادب ، 2 / 436 ، مستدرك الوسائل ، 314 ، روضات الجنات ، 524 ) شيخ عبد النبي جزايرى ( 1021 ه ) ، صاحب حاوى الاقوال و الاقتصاد فى شرح الارشاد . ( ريحانة الادب ، 2 / 420 ، مستدرك الوسائل ، 403 ، روضات الجنات ، 376 ) ميرزا محمد بن على استرآبادى ( 1028 ه ) ، صاحب الرجال ( منهج المقال ) .\r\n( ريحانة الادب ، 2 / 424 ، روضات الجنات ، 626 ، مستدرك الوسائل ، 390 ) سلطان العلماء ، سيد حسين ( 1098 ه ) ، صاحب آداب الحج و توضيح الاخلاق .\r\n( ريحانة الادب ، 2 / 214 ، روضات الجنات ، 195 ، هدية الاحباب ، 150 ) فاضل تونى ( 1071 ه ) ، صاحب الوافية . ( مقدمه الوافية به تحقيق سيد محمد حسين رضوى كشميرى ، أمل الآمل ، 163 ، رياض العلماء ، 3 / 273 ، قصص العلماء ، 269 ) مولى خليل قزوينى ( 1088 ه ) ، صاحب الصافي فى شرح الكافي . ( ريحانة الادب ، 3 / 293 ، روضات الجنات ، 267 ، هدية الاحباب ، 176 ) سيد نعمت الله جزايرى ( 1112 ه ) ، صاحب غاية المرام و كشف الاسرار و حدود 35 اثر ديگر . ( ريحانة الادب ، 2 / 253 ، روضات الجنات ، 372 ، هدية الاحباب ، 154 ) شيخ احمد جزايرى ( 1150 ه ) ، صاحب قلائد الدرر . ( ريحانة الادب ، 2 / 421 ) آقا جمال خوانسارى ( 1125 ه ) ، صاحب اختيارات الايام . ( ريحانة الادب ، 1 / 24 ) فاضل هندى ( 1137 ه ) ، صاحب كشف اللثام . ( ريحانة الادب ، 2 / 183 ، روضات الجنات ، 648 ) شيخ يوسف بحرانى ( 1186 ه ) ، صاحب الحدائق الناضرة ، ( ريحانة الادب ، 2 / 421 ، روضات الجنات ، 773 ، مستدرك الوسائل ، 387 )\r\n\r\n8 - 3 دورهء هشتم : عصر جديد استنباط\r\n1 - 8 - 3 مؤسس اين دوره استاد اكبر مولى محمد باقر بن محمد اكمل ، معروف به وحيد بهبهانى و آغا باقر بهبهانى ( 1205 ه ) پس از ضعفى كه در دورهء اخباريان در امر اجتهاد پديد آمد ، بتدريج استنباط را به بالاترين درجهء كمال خود رهنمون شد . رهبران اين دوره يعنى وحيد و شاگردان او در آغاز در راه مقاومت با نهضت اخباريان از بذل هيچ كوششى دريغ نمىكردند و نهايت سعى خود را به كار مىبردند كه أولا شبهات و اتهامات اخباريان را دفع كنند و ثانيا احتياج به قواعد اصولى را در استنباط اثبات كنند .\r\n","description":"","footnote":"","page_name":" 241 ","page_number":245},
  {"content":"\r\nوحيد بهبهانى كتاب الفوائد الحائرية خود را به همين منظور تأليف كرد .\r\nپس از شكست مكتب اخبارى دانشمندان اين عصر در راه تكميل و تقويت راه صحيح استنباط نهايت سعى را مبذول داشتند و كتب نفيسى در اين زمينه تأليف كردند .\r\nدانشمندان اين دوره را علاوه بر مؤسس آن مىتوان به سه دسته تقسيم كرد :\r\nدستهء نخست : شاگردان مستقيم استاد اكبر ، مانند سيد محمد مهدى بحر العلوم ( 1212 ه ) ، شيخ جعفر كاشف الغطاء ( 1227 ه ) ، ميرزا ابو القاسم قمى ( 1231 ه ) ، سيد على طباطبايى ( 1231 ه ) و شيخ اسد الله شوشترى ( 1234 ه ) .\r\nدستهء دوم : شاگردان برخى از علماى گروه نخست ، مانند سيد محسن أعرجى كاظمى ( 1240 ه ) ، شريف العلماء محمد شريف بن حسن على ( 1245 ه ) ، مولى احمد نراقى ( 1245 ه ) ، شيخ محمد تقى بن عبد الرحيم ( 1248 ه ) و صاحب جواهر ( 1266 ه ) .\r\nدستهء سوم : در رأس طبقهء بعد شيخ اعظم ، مرحوم شيخ مرتضى انصارى ( 1281 ه ) قرار دارد . شيخ بزرگوار قدس سره با ابتكارات علمى و شاگردان مستقيم و غير مستقيم او تا امروز توانسته‌اند با تلاشهاى پىگير خود علم فقه و اصول فقه ، بلكه به طور كلى اجتهاد را از لحاظ علمى و فنى به بالاترين مرحلهء خود برسانند ، لذا از نظر اين جانب تحول عظيم فقه و اصول از زمان مرحوم شيخ به بعد آغاز شده و صلاحيت دارد اين بزرگ را سر سلسلهء عظيم ترين دوره از ادوار فقه شيعه قرار دهيم ، اميد است پس از تكميل بحث در اين دوره تا حدودى به معرفى شيخ اعظم و پيروان او تحت عنوان دورهء نهم بپردازيم . در هر حال تا آنجا كه به بحث در اطراف دورهء نهم مربوط مىشود تذكر اين نكته بجاست كه تحول علم فقه و اصول در اين دوره به دست شيخ اعظم و پيروان او صورت پذيرفت و با ملاحظهء كتابهايى از قبيل فصول ، قوانين ، بويژه رسائل و كفايه در علم اصول فقه و همين طور رياض ، حدائق ، جواهر ، بويژه مكاسب ، مصباح الفقيه ، در علم فقه و مقايسهء اين كتب با كتابهاى متقدمان ، اعم از شيعه و سنى به خوبى اين حقيقت آشكار مىگردد .\r\nبا توجه به همبستگى دورهء هفتم و هشتم ، به طورى كه قبلا اشاره شد ، ضرورت دارد براى شناخت بهتر و دقيقتر ويژگيهاى اين دو دوره به شيوهء عمل دو گروه از دانشمندان ، اخباريان و اصوليين و مقايسهء اين دو شيوه ، آگاهى يا بيم و سپس به ذكر امتيازات دورهء هشتم بپردازيم .\r\n","description":"","footnote":"","page_name":" 242 ","page_number":246},
  {"content":"\r\nاما مسأله اول تحت عنوان پيدايش اخباريان و مقاومت اصوليين مورد بررسى واقع مىشود . « 1 »\r\n\r\nپيدايش اخباريان و مقاومت اصوليين\r\n2 - 8 - 3 بنيادهاى فكرى مكتبى را كه اينك به « اخباريگرى » موسوم شده است ، در جريانهاى فكرى قرون اوليهء اسلام و مقارن زمان حضور امام عليه السّلام مىتوان يافت . در همين اوان در فقه عامه نيز دو جريان فكرى وجود داشت : گروه اول كه عمدتا اهل حجاز بودند به « اهل حديث » اشتهار داشتند و گروه ديگر كه غالبا مقيم عراق بودند ، « اصحاب رأى » ناميده مىشدند .\r\nبنا به گفتهء شهرستانى ، علت تسميهء اهل حديث به اين نام اين بود كه آنان كوشش خود را بر تحصيل و نقل حديث و حكم بر طبق آن مقصود مىداشتند . « 2 » اينان براى يافتن احكام شرع بدوا به قرآن رجوع مىكردند و در صورتى كه حكم مسأله را نمىيافتند به احاديث پيامبر صلَّى الله عليه و آله مراجعه مىكردند ، اگر احاديث متعارض بود و دليلى بر ترجيح هيچ كدام نمىيافتند به اقوال و فتاوى صحابه رجوع مىكردند . اين گروه حتى خبر ضعيف و مرسل را بر قياس ترجيح مىدادند . « 3 » از شافعى نقل شده است كه اگر خبرى بر خلاف رأى من يافتيد ، بدانيد كه نظر همانست كه خبر بر آن دلالت دارد . « 4 » بر خلاف اين گروه ، اهل رأى چنانچه حكم مسأله اى را در قرآن پيدا نمىكردند و سنت قطعى نيز بر آن دلالتى نداشت ، به احاديث چندان اعتماد نمىكردند و بر مبناى مشابهت ( رأى و قياس ) ، فتوا مىدادند . اينان معتقد بودند فقيهى كه در مقررات اسلامى ممارست دارد مىتواند حكم مسائل را از روى مشابهتها به دست آورد . « 5 » در فقه شيعه ، نيز ، كوشش اصلى « محدثين » ، در جمع آورى و ضبط احاديث خلاصه مىشد . تأليفات فقهى آنان هم ، مجموعه اى از متون روايات با حذف اسناد بود كه به ترتيب موضوعى دسته بندى شده بود و براى آنان تأليفات فقهى ، همان گونه كه امروز متداول است ، وجود نداشت . گر چه به طور دقيق نمىتوان ادعا كرد كه اهل\r\n\r\n","description":"","footnote":"\r\n« 1 » . اين بررسى از آقاى مسعود حائرى است كه با تغييراتى در تعبيرات عينا در اينجا به چاپ مىرسد .\r\n« 2 » الملل و النحل ، شهرستانى ، 1 / 243 .\r\n« 3 » . اعلام الموقعين ، ابن قيم الجوزيه ، 1 / 32 .\r\n« 4 » . الملل و النحل ، شهرستانى ، 1 / 244 .\r\n« 5 » . و ربما يقدمون القياس الجلى على آحاد الاخبار . ( همان ، 1 / 246 )\r\n","page_name":" 243 ","page_number":247},
  {"content":"\r\nحديث اهل سنت و محدثان صدر اول شيعه و اخباريان اعصار اخير همه در طرز تفكر به طور كامل يكسان فكر مىكردند ، اما به يقين مىتوان گفت : همه در عدم اعتبار عقل در استنباط احكام شرعى و در جمود در پيروى از هر گونه حديث ، و در تقدم حديث حتى بر دليل عقلى متقن ، جامع مشترك داشتند .\r\nدر دورهء غيبت صغرى ، مركز حديثگرايى شيعه از كوفه به قم و خراسان انتقال يافت و قم به طور كامل در اختيار اين انديشه قرار گرفت . مكتب حديث قم ، سخت بر ضد نوبختيان و تمايل ايشان به پذيرفتن ديدها و روشهاى معتزليان عكس العمل نشان مىداد . دست كم دو نفر از شيوخ اين مكتب به بغداد رفتند و در ايام تحصيل شيخ مفيد ، در آن شهر تدريس مىكردند : يكى از آن دو ، محدث برجسته شيخ صدوق بود . « 1 » استيلاى اين تفكر تا نيمه دوم قرن چهارم ادامه يافت تا اين كه فقيه و متكلم برجستهء شيعه شيخ مفيد ، به مبارزه اى گسترده عليه اين گرايش دست زد . وى كه خود شاگرد شيخ صدوق بود در كتاب تصحيح الاعتقاد كه شرح رسالهء اعتقادات صدوق است ، به شدت وى را مورد انتقاد قرار داد . به عنوان نمونه در بحث « مشيت و اراده » ، مفيد پس از ذكر نظريهء صدوق و انتقاد و پاسخگويى از آن چنين مىگويد : « و السبب فى ذلك انه عمل على ظواهر الاحاديث المختلفة و لم يكن ممن يرى النظر فيميّز بين الحق منها و الباطل و يعمل على ما يوجب الحجة و من عوّل فى مذهبه على الاقاويل المختلفة و تقليد الرّواة كانت حاله فى الضعف ما وصفناه » ، يعنى علت اعتقاد صدوق در مورد مشيت الهى ، اين است كه به ظواهر احاديث مختلف عمل مىكند و حق و باطل احاديث را تفكيك نمىكند تا طبق احاديثى كه حجت هستند عمل كند . كسى كه در اظهار نظر به تقليد از رواة مىپردازد دچار چنين ضعفى مىشود . « 2 » از زمان اين فقيه بزرگ بود كه « عقل » جايگاه خاص خود را در فقه شيعه پيدا كرد . او به روشنى اعلام كرد كه اگر حديثى بر خلاف احكام عقلى باشد ، اين حديث مبناى حكم قرار نمىگيرد : « ان وجدنا حديثا يخالف احكام العقول طرحناه لقضية العقول بفساده » . « 3 » شريف مرتضى نيز با تأليفاتى نظير رسالة فى الرد على اصحاب العدد و رسالة فى ابطال العمل بأخبار الآحاد به سختى بر اهل حديث هجوم آورد و محدثان قم\r\n\r\n","description":"","footnote":"\r\n« 1 » . انديشه هاى كلامى شيخ مفيد ، مارتين مكدرموت ، ترجمهء احمد آرام ، 16 .\r\n« 2 » . تصحيح الاعتقاد ، شيخ مفيد ، 34 و 35 ، گفتنى است كه انتساب تصحيح الاعتقاد به مفيد قطعى نيست .\r\n« 3 » همان ، 125 .\r\n","page_name":" 244 ","page_number":248},
  {"content":"\r\nرا به فساد عقيده و انحراف متهم ساخت . البته روش اينان در مقابل صدوق متفاوت بود و او را از ديگران متمايز مىدانستند .\r\nمبارزات مفيد ، مرتضى و ديگر متكلمان و فقيهان شيعى نتيجه بخشيد و در نيمه اول قرن پنجم به زوال حاكميت حديث گرايان انجاميد .\r\nاين تفكر ، بار ديگر در قرن يازدهم هجرى و اين بار با نام « اخباريگرى » تجديد حيات يافت . سر آمد اخباريين در اين زمان شخصى به نام مولى محمد امين استرآبادى ( 1036 ه ) بود . زمينه گسترش اين تفكر ، بتدريج از يك قرن قبل آغاز شده بود : شهيد دوم رساله اى عليه پيروى بدون تحقيق از پيشينيان نوشت و شاگردش حسين بن عبد الصمد عاملى همان راه را ادامه داد و رساله اى نگاشت كه در آن ادعا شده بود اجتهاد تنها راه كشف احكام نيست . پس از او عبد النبي بن سعد جزايرى در كتاب خود به نام الاقتصاد فى شرح الارشاد ، روش مكتب اصول را مورد انتقاد قرار داد . مقدس اردبيلى در مواردى كه نظرات فقهاء پيشين با روايات مخالفت داشت ، در رد نظر آنان ترديد نمىكرد . سيد محمد عاملى صاحب مدارك نيز از همين روش پيروى كرد . حسن بن زين الدين عاملى ، صاحب معالم نيز با تأليفاتى نظير منتفى الجمان و تحرير طاوسى به اين احياء كمك كرد ، در همين زمان كتب بسيارى در علم حديث و علوم وابسته به آن نوشته شد ، موضوعاتى از قبيل حجيت خبر واحد در اصول مورد بحث واقع شد و مبارزه با منطق و فلسفه و كلا تحليلهاى عقلى كه بسيارى از مسائل اصول بدان وابسته بود شدت گرفت . « 1 » از دههء چهارم قرن يازدهم ، گرايش اخبارى در برخى از شهرها و مراكز علمى بين النهرين نفوذ كرد و به سرعت مورد پذيرش بسيارى از فقهاى آن سامان قرار گرفت « 2 » و سپس در ايران نيز به مرور از نيمهء دوم قرن يازدهم هوادارانى يافت و بسيارى از فقها در شهرستانهاى مختلف از آن جانبدارى كردند . « 3 » حوزهء اصفهان كه بزرگترين مركز علمى شيعه در آن ادوار بود بيشتر در دست اصوليين بود هر چند مجلسى اول به اخباريگرى تمايل داشت . زين الدين على بن سليمان بن درويش بن حاتم بحرانى ، اين گرايش را از ايران به « بحرين » منتقل ساخت . اخباريگرى از دهه هاى نخستين قرن دوازدهم بر همهء\r\n\r\n","description":"","footnote":"\r\n« 1 » . مقدمه اى بر فقه شيعه ، حسين مدرسى طباطبايى ، 57 و 58 با اندك تصرف .\r\n« 2 » . روضات الجنات ، 1 / 137 .\r\n« 3 » روضة المتقين ، 1 / 21 .\r\n","page_name":" 245 ","page_number":249},
  {"content":"\r\nمراكز علمى شيعه در ايران و عراق غلبه پيدا كرد و چند دهه فقه شيعى را در تصرف انحصارى خويش داشت تا اين كه در نيمهء دوم همين قرن در برابر گرايش اصولى شكست خورد .\r\nمركز اصلى اخباريين در اين دوران در بحرين بود و با اين كه در ايران و عراق شكست خورده بود هم چنان در آن منطقه باقى ماند به طورى كه حتى تا امروز نيز بر آن ديار مسلط و متّبع است . « 1 » فقهاى نامبردار اخبارى اندكند . از اين ميان مىتوان مولى محمد محسن فيض كاشانى صاحب مفاتيح الشرائع ، شيخ يوسف بحرانى مؤلف كتاب الحدائق الناضرة الدرر النجفية ، محمد بن الحسن الحرّ العاملى صاحب وسائل الشيعه ، نعمت الله بن عبد الله جزائرى نويسندهء غاية المرام و كشف الاسرار ، را نام برد .\r\nچنان كه قبلا اشاره شد ، در نيمهء دوم قرن دوازدهم دانشمند بزرگ معروف شيعى موسوم به وحيد بهبهانى كه در استدلال و تفكر عقلانى ، نبوغ خاصى داشت ، طومار مكتب اخبارى را در هم پيچيد .\r\nمباحث اصول را كه در اين زمان غالبا در حوزه هاى تدريس ، متروك مانده بود ، رونق بخشيد . شرايط لازم براى چنين تحولى بتدريج از ميانه قرن 12 فراهم شده بود .\r\nبرخى از اخباريان معتدل نظير صدر الدين محمد باقر همدانى در شرح وافيه ، شيخ يوسف بحرانى در مقدمهء حدائق و الدرر النجفية « 2 » برخى از استدلالات اصوليان را پذيرفته و روشهاى اخباريان را مورد انتقاد قرار داده‌اند و از برخوردهاى جسارت آميز آنان به شدت تبرّى جسته‌اند . از مكتب وحيد ، شاگردانى برخاستند كه هر يك استوانه اى در فقه شيعه محسوب مىشدند و اينان به نوبهء خود در رشد و گسترش مكتب اصولى شيعه تأثير بسزايى داشتند تا جايى كه هم اينك اخباريان ، جز تعدادى اندك كه در بلاد پراكنده‌اند ، پيروانى ندارند .\r\nچند تن از معروفترين شاگردان وى عبارتند از : علامهء بحر العلوم ، ميرزا مهدى شهرستانى ، سيد على طباطبايى ( صاحب رياض ) ، شيخ جعفر كاشف الغطاء ، ميرزاى قمى ، مولى مهدى نراقى ، شيخ اسد الله كاظمى ( صاحب مقابس الأنوار ) ، سيد جواد عاملى ( صاحب مفتاح الكرامة ) ، شيخ محمد تقى اصفهانى ( صاحب هداية المسترشدين ) ، مولى احمد نراقى .\r\n\r\n","description":"","footnote":"\r\n« 1 » . مقدمه اى بر فقه شيعه ، مدرسى طباطبايى ، 57 - 59 .\r\n« 2 » . الدرر النجفية ، 253 و 254 .\r\n","page_name":" 246 ","page_number":250},
  {"content":"\r\nموارد اختلاف بين اصوليين و اخباريين\r\n3 - 8 - 3 بعضى از نويسندگان ، موارد اختلاف متعددى را بين اخباريين و اصوليين برشمرده‌اند ، يكى از اهل فنّ تعداد موارد اختلاف را تا 43 مورد ذكر كرده است ، « 1 » ليكن چنان كه صاحب كتاب الدرر النجفية مىگويد تمام اين موارد را نمىتوان از وجوه اختلاف دانست ، چرا كه اين تعدادها غالبا از ناحيهء افرادى عنوان شده است كه هدفى جز بيان واقع داشته‌اند . بعلاوه بسيارى از آنها به موارد ديگر بازگشت مىكند ، بالاخره همو ، هشت مورد را به عنوان وجوه فرق بيان داشته و سعى در نزديك كردن موضع اخباريين و اصوليين كرده است . « 2 » به هر حال ، براى نشان دادن عظمت حركتى كه وحدى به وجود آورد و نيز پى بردن به بىپايگى و سطحى بودن تفكرات اخباريين ، عمده ترين موارد اختلاف اين دو مكتب را بر مىشماريم و مبانى استدلالى هر يك را به اختصار شرح مىدهيم . در اين قسمت ، بيشتر نوشته هاى وحيد بهبهانى و محمد امين استرآبادى مورد استناد قرار خواهد گرفت .\r\nاول : اجتهاد و تقليد\r\nاخباريين در نفى اجتهاد مىگويند : اساس تقسيم مردم به مجتهد و مقلد ، توسط عامه بعد از وفات رسول اكرم صلَّى الله عليه و آله صورت گرفته است ، ليكن شيعه از آنجا كه كليه احاديث و روايات را با توجه به قراين حاليّه و مقاليّه قطعى الصدور مىداند نياز به اجتهاد و پيروى از استنباطات ظنى مجتهدين ندارد ، بلكه همه مقلد معصومين عليهم السّلام هستند و روايات معصومين نيز متضمن معظم احكام مورد ابتلاست . در صورتى كه اگر علم به حكم شرعى حاصل نشود تكليف ما توقف است . بلكه به نظر بعضى از اخباريين نظير استرآبادى ، اجتهاد تخريب دين است ، و عمل به ظنّ پيروى از مخالفان : « 3 » اصوليين در پاسخ مىگويند : ادعاى قطع به صدور روايات ، ادعايى است بدون دليل و حتى مؤيدى هم بر آن ذكر نشده است ، بلكه بايد گفت چنين استدلالاتى ، مصادره به مطلوب هم هست . مدعى اين امر حتى يك مورد را به عنوان نمونه ذكر\r\n\r\n","description":"","footnote":"\r\n« 1 » . همان جا .\r\n« 2 » همان ، 253 - 256 .\r\n« 3 » . الفوائد المدنية ، مولى محمد امين استرآبادى ، 18 - 40 و 41 ، الاجتهاد و الاخبار ، آقا باقر بهبهانى ، 48 ، الدرر النجفية ، 254 .\r\n","page_name":" 247 ","page_number":251},
  {"content":"\r\nنكرده است كه در چه موردى و با چه قرائنى قطع حاصل شده است تا ديگران ادعاى او را بررسى كنند .\r\nبعلاوه ، قرائنى كه ادعا مىشود ، از آنجايى كه اين قرائن خارج از متن روايت است از امور روشن و بديهى نيست ، بدون كمك علومى مانند رجال ، بررسى صحت و سقم آن ممكن نيست . ارزشيابى روايات را نيز جز مجتهدان ، نمىتوانند به عمل آورند .\r\nعلماى رجال متقدم ، نظير عياشى و كشّى تا زمان نجاشى كه به زمان حضور نزديك بوده‌اند ، به قرائن حاليه و مقاليه اى كه اخباريها ادعا مىكنند ، بدون تتبع ، جرح و تعديل و تقويت و تضعيف استناد نكرده و بدانها دسترسى نداشته‌اند ، بنا بر اين وقتى روايات مفيد قطع نباشد و از طرفى ، به بقاء تكليف و وجوب رسيدن به احكام شرعى از هر طريق ممكن ، علم داريم ناچار هستيم براى وصول به اين احكام ، نهايت كوشش را به عمل آوريم ، احكام فقهى هم از جملهء قضاياى بديهى نيست كه نياز به اثبات نداشته باشد .\r\nبنا بر اين راههاى رسيدن به احكام را بايد بررسى كرد تا مشخص شود حدود دلالت اين طرق چيست ؟ مفيد قطع است يا ظن ؟ و اگر مفيد ظن است دليلى بر اعتبار آن وجود دارد يا نه ؟ بعلاوه چون نسبت به احكام ، جز در موارد معدودى ، علم حاصل نمىشود ، بايد طرق موصلهء ديگر را مورد توجه قرار داد . در اين راه است كه مجتهد با امواج متلاطم شبهات و آفات مواجه مىشود و جز مجتهد وارسته كسى را قدرت يافتن احكام شرع انور در اين راه پر خطر نيست . به عنوان نمونه اين آفات شبهات عبارتند از :\r\n1 . وجود عام و خاص ، ناسخ و منسوخ و محكم و متشابه و . . در آيات و روايات .\r\n2 . امتزاج اصطلاحات قديم و جديد مثل اصطلاح خصوص متفقّهه و متشرّعه با اصطلاح شرع و عرف و لغت .\r\n3 . اجمال و اختلال در متن كتاب و سنت ، اخبارى كه در حال تقيه صادر شده و تعارض و تنافى بين اخبار و اخبار و آيات و هر كدام با ساير ادله ، كه جز از طريق استنباط مجتهد ، يافتن راه علاج ممكن نيست .\r\n4 . وجود اجزاء و شرايط و موانع در احكام شرعى كه در بعضى از موارد مثل نكاح ، رضاع و ميراث ، عقول فحول نيز از تنقيح آن باز مىماند .\r\n5 . اخبار در بسيارى از موارد توسط محدثين تقطيع شده و هر قسمت در بابى ذكر شده است كه اين امر سبب اختلاف مفهوم روايات مىشود . « 1 »\r\n\r\n","description":"","footnote":"\r\n« 1 » . الاجتهاد و الاخبار ، آقا باقر بهبهانى ، 3 و 5 و 7 و 14 و 48 .\r\n","page_name":" 248 ","page_number":252},
  {"content":"\r\nاينها كه به عنوان نمونه ذكر شد ، ترديدى در ضرورت اجتهاد باقى نمىگذارد و بىپايگى عقايد اخباريين را آشكار مىكند . شيخ يوسف بحرانى كه خود از اخباريين معتدل است ، در پاسخ اين استدلال اخباريين كه همه مقلد معصومين هستند ، مىگويد : اگر همه مقلد معصومند چگونه فتواى عالم اخبارى با ديگرى فرق دارد و حال آن كه همهء آنان مقلدين معصومين عليهم السّلام هستند ، اين اعتقاد جز « تعسّف آشكار » ، چيزى نيست . « 1 »\r\nدوم : ضرورت علم اصول فقه\r\nاخبارىها مىگويند : علم اصول فقه پس از زمان ائمه به وجود آمده است . قدما و رواة احاديث ، با علم اصول آشنا نبودند ، در حالى كه احاديث را نقل و به آن عمل مىكردند .\r\nائمهء معصومين عليهم السّلام نه تنها آنان را مورد انكار قرار ندادند بلكه تقرير آنان بر ما ثابت شده است . تا زمان ابن أبى عقيل و ابن جنيد اين طريقه استمرار داشته ، سپس علم اصول فقه بين شيعه پديد آمده است ، چون علمايى نظير شيخ مفيد و سيد مرتضى و شيخ طوسى به تأليفات آنان حسن نظر داشتند . پيروى از اصول فقه در طول زمان مورد تبعيت قرار گرفت . علامه حلَّى اكثر قواعد اصول عامه را اخذ كرد و سپس شهيدين و ديگران نيز از آنان پيروى كردند . « 2 » اصوليين مىگويند : أولا ، همهء مسائل علم اصول ، پس از عصر ائمه عليهم السّلام به وجود نيامده زيرا حكم ما لا نصّ فيه ، تعارض ادله ، قياس ، استحسان ، استصحاب ، ناسخ و منسوخ ، محكم و متشابه ، عام و خاص ، افتاء و تقليد ، جواز و عدم جواز نقل حديث به معنى ، وضع شبهه در موضوع حكم شرعى ، اصل صحت تصرف ، اصل حقيقت و مانند اينها كه در احاديث ما ذكر شده است ، نشان مىدهد كه قسمتى از مسائل علم اصول به نحوى در زمان حضور معصومين عليهم السّلام و حسب احتياج آن زمان موجود بوده است و هكذا بسيارى از مسائل ديگر ، البته مسائلى مثل اين كه حقيقت شرعيه ثابت است يا نه ، چه بسا حادث باشد . هم عصران معصوم چون اصطلاح حضرت را مىدانسته‌اند اين مسأله بين آنان مطرح نشده است .\r\nثانيا ، بر فرض به پذيريم كه تمام يا بعضى از مسائل علم اصول بعد از عصر ائمه به وجود آمده چه ملازمه اى بين زمان ما و زمان آنان وجود دارد ؟ تا اگر آنها مستغنى\r\n\r\n","description":"","footnote":"\r\n« 1 » . الدرر النجفيّة ، 256 .\r\n« 2 » . الفوائد المدنية ، استرآبادى ، 30 ، الاجتهاد و الاخبار ، آقا باقر بهبهانى ، 42 .\r\n","page_name":" 249 ","page_number":253},
  {"content":"\r\nبوده‌اند ما هم مستغنى باشيم ؟ ! اين استدلال بسيار كودكانه و سست است . در زمان معصوم عليه السلام چون امكان حصول علم وجود داشته است و بعضى از مسائل براى آنان روشن بوده ، به اين مباحث نيازى احساس نمىشده است . بعلاوه اگر اهل آن زمان وضعى مشابه وضع ما را داشته‌اند و با اين حال ، مباحث مذكور را مطرح نكرده‌اند مقصرند . « 1 » بنا بر اين دورى از زمان نصوص و عدم دسترسى به معصوم است كه ما را نيازمند علم اصول ساخته و لذا اهل سنت از همان آغاز دوران خلافت به اين علم احتياج پيدا كرده‌اند و شيعه پس از غيبت كبرى . « 2 »\r\nسوم : بحث حجيّت ظن\r\nمسلك اخبارى ، جز علم كه كاشف قطعى از واقع است ، طريق ديگرى را حجت نمىداند .\r\nاين علم هم ، جز از طريق روايات ائمه طاهرين عليهم السّلام به دست نمىآيد . اخباريان روايات را طرق ظنّى نمىدانند . مستند ايشان آيات ناهيه از عمل به ظن * ( ( إِنَّ الظَّنَّ لا يُغْنِي مِنَ الْحَقِّ شَيْئاً ) ) * و رواياتى است كه بر « توقف » هنگام شبهه دلالت دارد و نيز برخى از توالى فاسد تبعيت از ظن مجتهد ، نظير تغيير مذهب حسب استنباطات ظنى مجتهدين ، حدوث فتنه و اختلاف نظر صاحبان فتوى است . « 3 » از اصوليين ، كسانى كه به حجيت ظن مطلق اعتقاد دارند ، در پاسخ مىگويند :\r\nعلم ، يكى از طرق موصله به احكام است ولى به جهاتى كه به آنها اشاره خواهد شد ، حصول قطع و يقين را - كه طبعا مطلوب هر مجتهدى است - در همه احكام ممكن نمىدانند بلكه معتقدند جز در موارد معدودى ، امكان حصول علم نيست . سپس با ترتيب مقدماتى كه به « مقدمات دليل انسداد » معروف است ، بر اين عقيده‌اند كه اگر علم به احكام شرعى ممكن نباشد ، بايد ملاحظه كرد كه آيا طرق ظنى كه حجيت آن شرعا ثابت شده است وجود دارد يا نه ؟ اگر چنين طرقى وجود نداشت و يا به مقصود ( به مقدار معظم احكام فقه ) وافى نباشد و از طرفى هم علم داريم كه ما قطعا به تكاليفى مكلف هستيم و اشتغال ذمه يقينى هم مستدعى فراغ يقينى است ، يعنى از طريق دستيابى قطعى به احكام شرع و عمل به آنها بايد فراغ ذمه حاصل كرد در حالى كه باب علم\r\n\r\n","description":"","footnote":"\r\n« 1 » . همان ، آقا باقر بهبهانى ، 42 - 44 .\r\n« 2 » . در بخش چهارم در اين باره توضيح بيشتر داده خواهد شد .\r\n« 3 » . الدرر النجفيّة ، شيخ يوسف بحرانى ، 62 - 64 ، الفوائد المدنية ، استرآبادى ، 90 - 129 .\r\n","page_name":" 250 ","page_number":254},
  {"content":"\r\n« مسدود » است ، لذا عقل بر سبيل قطع بر جواز اكتفا بر عمل به ظن در حال انسداد حكم مىكند . و الا يا بايد بگوييم تكاليف از بين رفته است و اين مقطوع الفساد است ، و يا با اين كه باب علم مسدود است باز واجب است احكام را از طريق علم به دست آوريم و به آن عمل كنيم و اين هم تكليف ما لا يطاق است و باطل و يا بايد احتياط كنيم و اين اختلال نظام يا عسر و حرج است كه آن هم باطل است ، بنا بر اين چنانچه به حجيت ظن قائل نباشيم امورى لازم مىآيد كه در بطلان هيچ كدام نمىشود ترديد كرد ، پس ملزوم آن هم كه عدم حجيت ظن مطلق مجتهد در حال انسداد است ، باطل است . « 1 » و اين كه جز به ندرت حصول علم ممكن نيست معلول علل زير است :\r\n1 . كتاب غالبا ظنى الدلالة است .\r\n2 . اخبار هم كه عمده در ثبوت احكام است غالبا ، هم ظنى الدلاله است و هم ظنى السند . بعلاوه به علت وجود اختلال در بعضى از آنها و نيز تعارض برخى اخبار ناگزير بايد از طرق ظنى مثل جرح و تعديل و جمع عرفى و نظاير آن استفاده كنيم . حتى مىتوان گفت چيزى نيست كه از چنين خدشه هايى سالم باشد . خلاصه اين كه همه طرقى كه در دست است از قبيل خبر واحد ، اجماع منقول ، شهرت و حتى ظواهر آيات همه ظنى است و راهى براى تحصيل علم نيست .\r\n3 . اصولى مانند براءت ، توقف ، استصحاب ، اصل عدم اگر حجت باشد حد اكثر ظنى است . ( مقصود ادلهء اصول است ، و الا خود اين اصول و قواعد حتى ظن هم به حكم خداوند ايجاد نمىكند ) 4 . قول لغوى و نحوى و صرفى كه در فهم آيات و اخبار بدان نيازمنديم جز از طريق ظن به دست نمىآيد ، بعلاوه ثبوت حقيقت شرعيه يا لغويه در بسيارى از الفاظ جز با ظن به دست نمىآيد . « 2 » بنا بر اين اگر باب علم مسدود باشد ، در پيروى از ظن مجتهد مجاز هستيم . در اينجا مناسب است اشاره شود كه :\r\nأولا : بعضى از ظنون كه دليل بر حجيت و اعتبار آنها قائم شده است ، به كلى از قلمرو بحث ظن خارج است ، زيرا اين ظنون از حيث ارزش و اعتبار ، هم رديف علم هستند و به همين جهت به « دليل علمى » يا « ظنون خاصّه » معروفند ، مانند خبر واحد ،\r\n\r\n","description":"","footnote":"\r\n« 1 » . همان ، 15 .\r\n« 2 » همان ، 7 ، 11 ، 13 و 14 .\r\n","page_name":" 251 ","page_number":255},
  {"content":"\r\nاصالة الظهور و اصول لفظى كه از مصاديق اصل ظهور است ، از قبيل اصل عموم ، اصل حقيقت ، اصالة الاطلاق ، اجماع منقول به خبر واحد بنا بر حجيت آن .\r\nثانيا ، بسيارى از بزرگان اصوليين ، حجيت مطلق ظن را قبول ندارند ، نظير شيخ اعظم انصارى و آخوند مولى محمد كاظم خراسانى : اينان با خدشه در بعضى از مقدمات دليل انسداد ، بر اين عقيده‌اند كه علم اجمالى به وجود احكام قطعى بين روايات موجود در كتب معتبر شيعه ، مقتضى است كه در اطراف علم اجمالى احتياط كنيم ، يعنى به روايات موجود در كتب مزبور از باب احتياط عمل كنيم . در اين صورت علم اجمالى ما به ثبوت احكام در بين جميع شبهات ( علم اكبر ) بلكه علم اجمالى به ثبوت احكام در بين مطلق امارات ( علم كبير ) منحل مىشود و بالنتيجه دليل انسداد عقيم مىشود و تنها در مورد روايات كتب معتبره بايد احتياط كرد ، و اين احتياط موجب اختلال نظام يا عسر و حرج نمىشود ، و بالاخره ظن مطلق حجت نمىشود . « 1 » بر فرض هم موجب اختلال نظام يا عسر و حرج شود چنان كه ميرزاى نائينى مىگويد ، به مقدار خروج از حرج و اختلال به نظام در احتياط تبعيض مىكنيم .\r\nچهارم : ادلهء احكام\r\nاخباريين ، ادلهء احكام را تنها كتاب و سنت مىدانند . بعضى از آنها دليل را تنها سنت ذكر مىكنند . گروه اخير معتقدند تفسير و فهم قرآن جز از طريق بيان ائمهء معصومين عليهم السّلام كه در ضمن روايات آمده ممكن نيست و به همين جهت مبناى انحصارى حكم شرعى همان روايات و احاديث است . « 2 » محمد امين استرآبادى ، در فصلى تحت عنوان : « فى بيان انحصار مدرك ما ليس من ضروريات الدين من المسائل الشرعية ، اصلية كانت او فرعية ، فى السماع عن الصادقين عليهما السّلام » به روشنى اين نظر را بيان مىكند و بر مدعاى خود به شرح زير استدلال مىكند : « 3 »\r\n1 . دليل قطعى بر اذن به جواز تمسك در نظرات دينى ، به غير از كلام عترت طاهره عليه السّلام نداريم . در حالى كه شك نداريم كه تمسك به كلام عترت جايز است ، نتيجه اين كه در اين باب تنها كلام معصومين متعيّن است .\r\n\r\n","description":"","footnote":"\r\n« 1 » . رك . فرائد الاصول ، شيخ مرتضى انصارى ، 1 / 175 به بعد و كفاية الاصول ، آخوند خراسانى ، 311 به بعد .\r\n« 2 » الدرر النجفية ، شيخ يوسف بحرانى ، 254 .\r\n« 3 » . الفوائد المدنية ، شيخ يوسف بحرانى ، 254 .\r\n","page_name":" 252 ","page_number":256},
  {"content":"\r\n2 . از مدلول اخبار متواتر در مورد « حديث ثقلين » ، مىفهميم كه اگر به كلام ائمه تمسك كنيم هم به كتاب عمل كرده‌ايم و هم به روايات وارده از عترت عليهم السلام ، زيرا ما راهى براى فهم مراد خداوند جز از طريق ائمه نداريم ، آنها هستند كه ناسخ و منسوخ و . . قرآن را مىشناسند .\r\n3 . هر طريقى غير از تمسك به كلام معصومين عليهم السّلام به اختلاف فتوى و دروغ بستن به خداوند منجر مىشود .\r\n4 . هر مسلكى ، غير از اين مسلك ، ظن را معتبر مىشناسند و حال آن كه ثابت كرديم كه ظن در احكام خداوند نفيا و اثباتا ، معتبر نيست .\r\n5 . به موجب ادله عقلى و نقلى ، مصلحت بعث رسل و انزال كتب ، رفع اختلاف و خصومتهاست ، در حالى اگر به ظن عمل كنيم ، مصلحت مزبور از دست مىرود و اختلاف و خصومت به بار مىآيد .\r\n6 . « دقيقهء شريفه » اى كه استرآبادى آن را به عنوان كشفى بزرگ معرفى مىكند بدين مضمون است كه : علم منطق ، علم مصون نگاه داشتن ذهن است از خطا در صورت قضايا نه در مادهء قضايا ، اگر به كلام معصومين عليهم السّلام تمسك كنيم ، از خطا ( در ماده ) هم مصونيم و الا از خطا مصون نيستيم و معلوم است كه عصمت از خطا مطلوب شرع و عقل است . پس اعتماد به دليل ظنى كه احتمال خطا در آن وجود دارد ، جايز نيست ، خواه دليلى ظنى الدلاله باشد يا ظنى المتن يا هر دو .\r\nبه نظر مىرسد ، كه ادله اى كه براى انحصار ادله احكام به روايات معصومين عليهم السّلام ذكر كرده است به علت سست بودن آن ، به پاسخگويى نياز ندارد و صرفا به منظور آگاهى از نحوهء استدلال اخباريها ذكر شده است . همين قدر ياد آورى مىكنيم كه ادلهء احكام نزد اكثريت قريب به اتفاق اصوليين چهار دليل است يعنى : قرآن ، سنت ، عقل و اجماع . البته در مورد دو دليل اخير ، بحث بسيارى وجود دارد . در مورد دليل عقل به اختلاف نظر اصوليين با اخباريين عن قريب اشاره خواهد شد و اما در مورد اجماع ، نظر اصوليين شيعه اين است كه اجماع فقها اگر از رأى معصوم كشف كند حجت است و الَّا نفس اجماع حجت نيست .\r\nپنجم : دليل عقل\r\nبا توجه به آن چه در مباحث قبل به آن اشاره شد ، اخباريين على الاصول عقل را به عنوان يكى از ادله احكام شرع نمىشناسند ، آرى برخى از آنان ، در مواردى به دليل عقل\r\n","description":"","footnote":"","page_name":" 253 ","page_number":257},
  {"content":"\r\nاستناد كرده‌اند ، مثلا استرآبادى در استدلال بر ردّ مرجّحات در مقام تعارض ادله مىگويد : دليل عقلى قطعى بر مرجّحات نداريم « 1 » همو در رد اجماع نيز مىگويد :\r\nدليل عقلى قطعى بر حجيت اجماع وجود ندارد . « 2 » در عين حال بعيد به نظر مىرسد كه آنان عقل را دليل مستقلى محسوب دارند بويژه آن كه منحصر دانستن ادلهء احكام به روايات ائمه عليهم السّلام با پذيرش عقل به عنوان يكى از ادله احكام منافات دارد . اظهارات صاحب حدائق مبنى بر اين كه : اخباريين دليل عقل را با همان ادلهء « نفى قياس » و « عمل به رأى » ، رد مىكنند « 3 » مؤيد بى اعتبارى عقل نزد اخباريان است . به هر حال با توجه به آن چه كه از استرآبادى نقل شد به طور قاطع مىتوان گفت كه اخباريان در اين باب ، مرزبندى دقيقى در نظراتشان وجود ندارد ، اما اصوليين ، در اينجا مطالبى در نقد و بررسى جايگاه عقل در استنباط احكام از اصولىّ برجسته ، شيخ محمد رضا مظفر به اختصار و اندكى تصرف ذكر مىكنيم . « 4 »\r\n1 . آيا افعال صرف نظر از جهات و عوارض خارجى مىتوانند به صفت حسن و قبح متصف شوند يا خير ؟ اشاعره مىگويند : خير ، عدليه ( اعم از معتزله و اماميه ) مىگويند : آرى ، بديهى است اين حسن و قبح از مصالح و مفاسدى كلى ناشى مىشود كه افعال ، واجد آنند . اين معنى را حسن و قبح ذاتى افعال نامند .\r\n2 . مدرك اين حسن يا قبح كيست ؟ شرع است يا عقل ؟\r\nاشاعره مىگويند : شرع است و بالنتيجه مىگويند كار خوب كارى است كه شارع در افعال تكوينيّه خود انجام دهد و در افعال تشريعيّه به ديگران انجام آن را دستور دهد و كار بد كارى است كه شارع در افعال تكوينيهء خود از آن امتناع ورزد و در افعال تشريعيه ديگران را از آن نهى كند و لذا مشهور است : الحسن ما حسّنه الشارع و القبيح ما قبّحه الشارع و گاهى گويند : الحسن ما فعله الشارع يا أمر به الشارع و القبيح ما تركه الشارع يا ما نهى عنه الشارع .\r\nمعتزله و همين طور شيعه مىگويند : مدرك ، عقل است و به همين اعتبار حسن و قبح را عقلى نامند .\r\n3 . بر فرض ادراك . حسن و قبح از ناحيهء عقل آيا حكم شرع تابع اين ادراك\r\n\r\n","description":"","footnote":"\r\n« 1 » . الفوائد المدنية ، 136 .\r\n« 2 » همان ، 133 .\r\n« 3 » . الحدائق الناضرة ، شيخ يوسف بحرانى ، 1 / 126 .\r\n« 4 » . اصول الفقه ، 1 / 213 به بعد .\r\n","page_name":" 254 ","page_number":258},
  {"content":"\r\nاست يا خير ؟\r\nدر آغاز بايد اشاره شود كه مقصود از ادراك عقل ادراك عقلاست بما هم عقلا ، در اين صورت اگر اين ادراك عقل مورد پذيرش عموم باشد ( به اصطلاح منطق از مقولات عامه باشد ) بيشتر اصوليين حكم شرع را تابع اين مىدانند و به آن ، ملازمهء بين حكم شرع و عقل گويند ، ليكن اخباريين و برخى از اصوليين منكر اين تبعيت شده‌اند ، اما در صورتى كه اين ادراك عمومى نباشد و لو آن كه شخصى هم نباشد بلكه به اصطلاح علم منطق از قضاياى مشهوره باشد بدون شك حكم شرع تابع آن نمىباشد و اين بايد دانسته شود كه ادراك حسن يا قبح به تنهايى براى به دست آوردن حكم شرع كافى نيست ، بلكه علاوه بر اين حكم كه حكم عقل علمى است و صغراى قياس استنتاج حكم شرعى قرار مىگيرد ، ملازمهء بين اين حسن و قبح با وجوب و حرمت شرعى هم بايد قاطعانه از ناحيهء عقل درك شود تا اين كه اين حكم عقل نظرى كبراى قياس قرار گيرد ، در اين صورت است كه به حكم شرعى قطع حاصل مىشود . در مورد اين قطع از سه جهت بحث و گفتگوست :\r\n1 . آيا شارع مىتواند حجيّت چنين قطعى را نفى كند ، به عبارت ديگر : مكلف را از تمسك و عمل به آن منع نمايد ؟\r\n2 . بر فرض امكان ، آيا نهى شارع از عمل به اين قطع به معناى نهى شارع از استناد به حكم عقلى است و لو آن كه مفيد قطع به حكم شرعى باشد چنان كه به اخباريين نسبت داده شده است ، به استناد اين كه مستفاد از قول حضرت عليه السّلام در روايت ابان بن عثمان : « إنّ دين الله لا يصاب بالعقول » همين معنى است . در اين صورت ظرف نزاع با اصوليين قاطبه يا بيشتر اخبارييناند كه اين قول به آنان نسبت داده شده است .\r\n3 . بنا بر عدم جواز نهى شارع از عمل به اين قطع ، آيا حكم شارع بر طبق حكم عقل ، همان امر و نهى شرعى است ، يا اين كه مانند خود حكم عقل صرفا بدين معنى است كه عمل ، شايستهء انجام است يا ترك ، نه وجوب و حرمت شرعى ، در اين صورت ، حكم به وجوب يا حرمت شرعى به دليل جداگانهء ديگرى نياز دارد و قاعدهء ملازمه براى آن كفايت نمىكند ؟\r\nدر هر حال ، به اخباريان نسبت داده شده است كه عقل را توان آن نيست كه حسن و قبح افعال را درك كند ، ليكن صحّت اين نسبت محل تأمّل است ، آن چه به ايشان قابل انتساب است اين است كه از اين ادراكات نمىتوان به حكم شرعى دست يافت ، به\r\n","description":"","footnote":"","page_name":" 255 ","page_number":259},
  {"content":"\r\nعبارت ديگر : اخباريان كبراى قياس را كه همان قاعدهء ملازمه است انكار كرده‌اند نه صغراى آن را كه ادراك حسن و قبح افعال از ناحيهء عقل است .\r\nاما از نظر اصوليّين ملازمهء بين حكم عقل و شرع مورد قبول است مگر نزد بعضى چون صاحب فصول كه به وى همانند اخباريان انكار ملازمه نسبت داده شده است .\r\nليكن اگر فرض شود كه عقلا عموما از آن جهت كه عاقلند به حسن عملى كه داراى مصلحت نوعى است ، مثلا موجب « حفظ نظام » و « بقاء نوع » است ، يا به قبح عملى كه در آن مفسده يا فوت مصلحت عمومى است ، مثلا موجب اخلال به « حفظ نظام » و « بقاء نوع » است حكم مىكنند ، چگونه ممكن است كه با اين تطابق رأى عقلا شارع مقدّس كه او هم مصداق عاقل ، بلكه رئيس و خالق عقلاست بر اين حسن يا قبح حكم نكند ؟ ! بنا بر اين هر كس كه بدين گونه به حسن يا قبح عقلى عملى حكم مىكند ناگزير بايد به ملازمهء بين آن و حكم شارع نيز حكم كند . آرى در صورتى كه حكم عقلا به حسن يا قبح عمل عمومى نباشد ، يا از اين جهت كه عاقلند نباشد بلكه بر مبناى عادت و انفعالات نفسانى باشد بدون شك اين حكم به حسن يا قبح مصداق باب ملازمه نخواهد بود و چه بسا صاحب فصول ( قدس سرّه ) كه با اين كه به تحسين و تقبيح قائل است منكر ملازمه شده است فرض را در اين گونه موارد كرده ، و يا اين كه سخن را در موردى فرض كرده است كه كشف ملاك ( مصلحت و مفسدهء حكم ) از راه عقل نظرى باشد نه از راه عقل عملى ، بديهى است به هيچ وجه عقل را ياراى اين نيست كه در همهء موارد ملاكات احكام را آن طور كه شارع مقدس در نظر گرفته دريابد ، و همين مقصود حضرت ابو جعفر عليه السّلام است كه فرموده است : « إنّ دين الله لا يصاب بالعقول » و بر همين مبناست كه قياس و ساير أمارات ظنيّه قابل استناد نيست ، مگر اين كه دليل معتبرى بر حجيّت اماره دلالت داشته باشد .\r\nششم : اصول عمليه\r\nدر حقوق اسلام تعداد نسبتا زيادى از اصول و قواعد وجود دارد كه دانشمندان علم اصول تنها به ذكر برخى از آنها به عنوان اصول عمليّه ، مانند اصل براءت ، استصحاب ، اشتغال و تخيير و برخى از آنها به عنوان اصول لفظيّه ، مانند اصل حقيقت ، عموم ، اطلاق ، ظهور قناعت كرده‌اند و برخى از اصول را هم اصل مستقلى ندانسته‌اند ، مانند اصل عدم كه مرجع آن را در باب اصول عمليّه به استصحاب و براءت ، و در باب الفاظ به همان اصل عموم ، اطلاق ، حقيقت و غيرها دانسته‌اند و بعضى از اصول و قواعد را هم به علت عدم اختلاف ،\r\n","description":"","footnote":"","page_name":" 256 ","page_number":260},
  {"content":"\r\nيا به علت قلَّت موارد و غيرها اساسا مطرح نكرده‌اند ، مانند اصل طهارت ، حلَّيّت ، قاعدهء فراغ و تجاوز . بحث ما در اينجا در اطراف اصول مذكور نيست ، بحث در مورد چند اصل است كه تقريبا مفادهاى مشابهى دارند و به همين علت بين دانشمندان اعم از اصولى و اخبارى در آنها خلطهايى هم وجود گرفته است و فى الجمله در مورد آنها بين اصوليان و اخباريان اختلافى هم وجود دارد . اين اصول عبارتند از : اصل اباحه يا حظر ، اصل براءت يا اشتغال ( احيانا به جاى اشتغال احتياط هم مىگويند ) و بالاخره اصل اباحه يا تحريم .\r\nبراى تبيين و توضيح مقصود از اين سه اصل ، طرح مسأله اى ضرورت دارد ، و آن اين است كه چنان كه متكلمان گفته‌اند بر خداوند حكيم به موجب قاعدهء لطف واجب است ابناء بشر را به مصالح خود نزديك و از مفاسد خود دور سازد و اين كار را به وسيلهء تشريع شرايع ، ارسال رسل و انزال كتب انجام داده است ، ليكن بحث در اين است كه آيا اين تبيين مصالح و مفاسد كه تكليف نام دارد نسبت به همهء موارد و كليهء افعال ضرورت دارد ؟ از سخن برخى از اخباريان به موجب پاره اى از احاديث بر مىآيد كه آرى ، و بر اين عقيده‌اند كه خداوند متعال اين كار را انجام داده است ، « 1 » و حق اين است كه چنان كه بيشتر علما گفته‌اند : خير ، بر خداوند تشريع شريعت ، و جعل احكام فى الجمله ( به اندازهء صدق دين ) لازم است ، اما در يكايك موارد خير ، مىتواند مكلفان را به عقل كه رسول باطنى آنان است احاله نمايد ، بنا بر اين بحث در اين است كه آيا در موارد سكوت :\r\n1 . صرف نظر از احكام شرع آيا عقل به جواز عمل مشكوك الجواز حكم مىكند ، چرا كه همه چيز براى انتفاع مردم آفريده شده است ، يا به عدم جواز آن حكم مىكند ، چرا كه تصرف در متعلق سلطنت غير ( خداوند ) بدون اجازهء او جايز نخواهد بود ، و يا بايد در اين زمينه توقف كرد ؟ كه وجه اول را اباحه و وجه دوم را حظر و وجه سوم را توقف نامند .\r\n2 . پس از ورود شرع ، آيا با توجه به مقررات شرع در اين گونه موارد يا در موارد عدم وصول حكم ، در صورت احتمال الزام به فعل يا ترك ، اصل براءت است يا احتياط ؟ پيداست كه اختلاف تنها در شبهات حكميهء تحريميه است نه در غير آن ، در اين صورت مرجع اين نزاع مربوط به بحث سوم است كه ذيلا به آن اشاره خواهد شد .\r\n\r\n","description":"","footnote":"\r\n« 1 » . محدّث امين استرآبادى در صفحهء 47 از كتابش ، الفوائد المدنية مىگويد : « إن كلّ ما تحتاج اليه الأمة إلى يوم القيامة ، عليه دلالة قطعيه من قبله تعالى حتّى أرش الخدش » و نيز رك . الحدائق الناضرة ، 1 / 44 و 45 .\r\n","page_name":" 257 ","page_number":261},
  {"content":"\r\n3 . آيا در خصوص شبهات حكميّهء تحريميّه اصل ، اباحه است يا احتياط ( تحريم ) ؟ اصوليّين به اصل اباحه قائلند « 1 » كه مصداق همان اصل براءت در مورد دوم است ، اما اخباريان به احتياط معتقدند و احيانا از آن به اصالة التحريم يا اصالة الحظر « 2 » تعبير كرده‌اند ، و در هر حال مصداق همان احتياط در مورد دوم است .\r\nتذكر . موارد اختلاف بين اصوليان و اخباريان به اين موارد اختصاص ندارد ، بلكه در اين باب موارد ديگرى هم وجود دارد كه على الجعالة به دو مورد اشاره مىكنيم :\r\n1 . در باب اصل حجيّت ظهور در بين اصوليّين فى الجمله اختلافى وجود ندارد ، و غالبا در ميان موارد ، فرق ننهاده‌اند ، چنانچه ظهور را در مورد اخبار حجّت مىدانند در مورد آيات و غيرها نيز حجّت مىدانند ، اگر قيودى را در حجّيّت ظهور اعتبار مىكنند از قبيل اعتبار ظن شخصى به وفاق ، يا عدم وجود ظن بر خلاف ، و يا مقصود به افهام بودن استناد كنندهء به ظهور ، اينها هيچ كدام به برخى از موارد اختصاص ندارد . اما اخباريين حجيّت ظهور را تنها به روايات اختصاص داده‌اند ، اما در مورد آيات به استناد اين كه ظواهر از متشابهات است ، يا به اين جهت كه حمل ظاهر بر ظهور خود ، مصداق تفسير به رأى است كه در روايات فريقين از آن نهى شده است و يا به موجب ادلهء ديگر ظواهر را حجّت ندانستند . « 3 »\r\n2 . در مورد استصحاب بيشتر اصوليّين به استناد اطلاق ادلهء استصحاب ، اين اصل را هم در شبهات موضوعيه حجّت دانسته‌اند و هم در مورد شبهات حكميه ، اما عده اى ، از جمله اخباريّين از مواردى كه در روايات معتبرهء اين باب ذكر شده استظهار كرده‌اند كه حجيّت استصحاب به موارد شبهات موضوعيه يا خصوص برخى از مصاديق آن از جمله طهارت و صلات اختصاص دارد . « 4 »\r\n\r\n","description":"","footnote":"\r\n« 1 » . رجوع شود به كتب اصولى دورهء اخير از جمله : فرائد الاصول ، شيخ انصارى ، 1 / 315 .\r\n« 2 » . الفوائد المدنية ، مولى محمد امين استرآبادى ، 78 . ضمنا اشاره به اين نكته مناسب است كه تعبير به اصالة الحظر چه بسا خلطى باشد از آن مرحوم بين اين اصل با اصل اول كه به تعبير « اصل اباحه يا حظر » به آن اشاره شد ، و بايد دانست كه اين خلط به ايشان هم اختصاص ندارد بلكه خلطى است بالنسبه شايع .\r\n« 3 » . رك . فرائد الاصول ، كفايه ، تقريرات مرحوم نائينى و غير اينها ، بحث حجّيّت ظهور .\r\n« 4 » . فرائد الاصول ، مبحث استصحاب ، نقل اختلاف در حجيّت استصحاب ، تفصيل بين شبهات حكميه و موضوعيه .\r\n","page_name":" 258 ","page_number":262},
  {"content":"\r\nدر هر حال موارد مذكور مهمترين موارد اختلاف بين اصوليّين و اخباريين است و به همين موارد در اينجا بسنده مىكنيم .\r\n\r\nامتيازات دورهء هشتم\r\n4 - 8 - 3 مهمترين امتيازات اين دوره عبارت است از :\r\nامتياز اول .\r\nشكست شديد نهضت اخباريان در اثر قيام اصوليّين به رهبرى استاد اكبر مرحوم وحيد بهبهانى بر ضد ايشان .\r\nامتياز دوم .\r\nخروج تدريجى مسائلى از علم اصول كه اهل سنت در علم اصول داخل كرده بودند و در استنباط شيعه تأثيرى نداشت ، مانند قياس اصولى ، استحسان ، مسائل مرسله ، سد و فتح ذرائع و احيانا استقراء .\r\nامتياز سوم .\r\nدخول تدريجى مسائلى در علم اصول كه مورد اختلاف اصوليان و اخباريان قرار گرفت ، از قبيل حجّيّت قطع حاصل از مقدمات عقليّه ، تقدم دليل عقلى قطعى بر دليل نقلى ، حجّيّت ظهور كتاب ، جريان اصل براءت در شبهات حكميهء تحريميّه . پيش از اين به تعدادى از اين مسائل اشاره شد و بعد از اين در معرفى شيخ انصارى قدّس سرّه توضيحات بيشترى در اين باره داده خواهد شد .\r\n\r\nفقهاى دورهء هشتم\r\n5 - 8 - 3 پس از پيدايش اخباريان و ركودى كه در پيشرفت علم اصول فقه پديد آمد گروهى از بزرگان و فقها به رهبرى استاد اكبر وحيد بهبهانى در برابر اين نهضت قد برافراشتند و با تلاش مستمر خود از نو به اين علم رونق بخشيدند و آن را به كمال لايق خود رساندند .\r\nاينك به طور مختصر به معرفى تعدادى از فقهاى اين دوره مىپردازيم :\r\nوحيد بهبهانى ( 1205 ه ) . مولى محمد باقر بن محمد اكمل معروف به آقاى بهبهانى و وحيد بهبهانى و استاد اكبر از شاگردان سيد صدر الدين قمى ، شارح وافيه و آقا جمال خوانسارى و از بزرگان و مجدّدان شيعه در اواخر قرن دوازدهم و اوائل قرن سيزدهم است وى سر سلسلهء فقهايى است كه با طرح مباحث دقيق اصولى در برابر اخباريان مقاومت كرد و از نو باب تفكر و انديشه را براى فقهاى شيعه گشود و دانشمندانى چون مولى مهدى نراقى ، ميرزاى قمى ، شيخ اسد الله شوشترى ، شيخ انصارى ، آخوند خراسانى و ميرزاى نائينى پيروان اين مكتب بودند .\r\n","description":"","footnote":"","page_name":" 259 ","page_number":263},
  {"content":"\r\nشاگردان برجستهء وحيد چون سيد مهدى بحر العلوم مؤلف مصابيح ، سيد جواد حسينى عاملى ، صاحب مفتاح الكرامة ، سيد على طباطبايى ، صاحب رياض المسائل ، شيخ جعفر كاشف الغطاء ، صاحب كشف الغطاء ، ميرزاى قمى ، صاحب قوانين ، شيخ اسد الله شوشترى كاظمى ، صاحب مقابس الأنوار ، مولى احمد نراقى ، صاحب مستند الشيعة و صاحب جواهر راه استاد را پيمودند و با شيوهء علمى با اخباريان مقابله كردند .\r\nاز آثار او است : الاجتهاد و الاخبار در ردّ اخبارى ، ابطال القياس ، الفوائد الحائرية ، اثبات التحسين و التقبيح العقليين ، مصابيح الظلام ، اصالة الصحة فى المعاملات و عدمها . ( ريحانة الادب ، 1 / 22 ، مستدرك الوسائل ، 383 ، روضات الجنات ، 123 ، هدية الأحباب ، 100 ، طبقات اعلام الشيعة : الكرام البررة ، 1 / 171 )\r\nسيد محمد مهدى طباطبايى ، بحر العلوم ( 1212 ه ) .\r\nوى فرزند سيد مرتضى از شاگردان برجستهء وحيد بهبهانى و از بزرگان علماى اماميه است و در بين علما مقامى و الا دارد . شيخ يوسف بحرانى ، سيد حسين قزوينى و شيخ محمد تقى دورقى از اساتيد ديگر مترجم بوده‌اند و سيد جواد عاملى ، صاحب مفتاح الكرامة و حجة الاسلام رشتى از جملهء تلامذه ايشان .\r\nاز تأليفات اوست : المصابيح ، اجتماع الامر و النهى ، اصالة البراءة . ( ريحانة الادب ، 1 / 144 قصص العلماء ، 133 ، مستدرك الوسائل ، 384 ، روضات الجنات ، 677 )\r\nشيخ جعفر كاشف الغطاء ( 1217 ه ) .\r\nوى فرزند شيخ خضر حلَّى جناحى ، معروف به شيخ اكبر از اكابر علماى اماميه و از شاگردان برجستهء وحيد بهبهانى و سيد مهدى بحر العلوم و از استادان صاحب جواهر و حجة الاسلام رشتى و شيخ محمد تقى صاحب هداية المسترشدين و سيد صدر الدين موسوى عاملى و سيد جواد عاملى ، صاحب مفتاح الكرامة و ديگران است .\r\nاز آثار اوست : كشف الغطاء ، اثبات الفرقة الناجية من بين الفرق الاسلامية ، بغية الطالب ، الحق المبين فى تصويب المجتهدين . ( ريحانة الادب ، 3 / 341 ، اعيان الشيعة ، 16 / 413 ، روضات الجنات ، 151 )\r\nسيد على طباطبايى ، صاحب رياض ( 1231 ه ) .\r\nوى فرزند سيد ابو المعالي از بزرگان اماميه در قرن سيزدهم و فقهاى به نام شيعه و خواهر زاده ، داماد و از شاگردان وحيد بهبهانى است .\r\n","description":"","footnote":"","page_name":" 260 ","page_number":264},
  {"content":"\r\nحاج سيد محمد باقر حجة الاسلام ، حاجى كرباسى ، ملا محمد تقى برغانى و شريف العلماء مازندرانى و سيد ابراهيم ، صاحب ضوابط و شيخ احمد احسائى و ديگران از مترجم روايت كردند و از شاگردان وى بشمار مىآيند .\r\nعلاوه بر كتاب مشهور رياض المسائل فى بيان احكام الشرع بالدلائل كه در نهايت مهارت نگاشته شده است و به طور اختصار اقوال فقها را با دليلهاى فقهى و بيانى شيوا عرضه داشته است ، آثار ديگرى از مترجم باقى مانده است ، مانند تكليف الكفار بالفروع ، حاشيهء حدائق بحرانى ، حجية الاجماع و الاستصحاب ، الشهرة ، ظواهر الكتاب و مفهوم الموافقة ، شرح كبير و صغير مختصر النافع و شرح مفاتيح ملا محسن فيض . ( ريحانة الادب ، 2 / 428 ، هدية الاحباب ، 174 ، روضات الجنات ، 414 ، احسن الوديعه ، 1 / 11 )\r\nميرزا ابو القاسم قمى ( 1231 ه ) .\r\nوى فرزند محمد بن حسن گيلانى ، معروف به محقق قمى از فقها و اصوليان بزرگ و صاحب كتاب معروف قوانين الاصول و از شاگردان برجستهء وحيد بهبهانى است و بزرگان چون محقق اعرجى و حجة الاسلام رشتى و سيد عبد الله شبّر از تلامذهء ايشان .\r\nاز ديگر آثار اوست : البيع الفضولي ، غنائم الايام ، مناهج الاحكام ، جامع الشتات ، الرد على الصوفية و الغلاة ، القضاء و الشهادات . ( ريحانة الادب ، 4 / 125 ، الكرام البررة ، ش 113 / ص 52 ، روضات الجنات ، 516 ، هدية الاحباب ، 36 ، مستدرك الوسائل ، 399 ، اعيان الشيعه ، 8 / 139 )\r\nسيد محمد طباطبايى ،\r\nمعروف به مجاهد ( 1242 ه ) . وى فرزند صاحب رياض از مشاهير علماى اماميه و استادان شيخ اعظم انصارى - قدس سر هما - و شاگردان پدر خود و سيد مهدى بحر العلوم بود . در زمان فتحعلى شاه قاجار در معرض سياست بازى رجال سياسى قرار گرفت .\r\nاز آثار اوست : المناهل در فقه : الوسائل إلى النجاة در اصول فقه ، جامع المسائل ، حاشيه بر معالم الاصول ، المصابيح در فقه . ( ريحانة الادب ، 2 / 447 ، هدية الاحباب ، 183 ، روضات الجنات ، 695 ، مقدمه مكاسب كلانتر ، 90 )\r\nشريف العلماء ( 1245 ه ) .\r\nمولى محمد بن مولى حسنعلى آملى مازندرانى ، ملقب به شريف الدين و مشهور به شريف العلماء از اعاظم فقها و اصوليين اواسط قرن سيزدهم است . وى در عصر خويش از مدرسان معروف بوده و شيخ انصارى و مولى آقا دربندى\r\n","description":"","footnote":"","page_name":" 261 ","page_number":265},
  {"content":"\r\nو صاحب ضوابط از شاگردان نام آور حوزه هاى درسى وىاند . از اساتيد ديگر مترجم مىتوان به نام سيد مجاهد و صاحب رياض اشاره كرد . كتاب جواز الامر مع العلم بانتفاء الشرط از آثار اوست . ( ريحانة الادب ، 2 / 362 ، اعيان الشيعه ، 1 / 42 ، روضات الجنات ، 11 ، هدية الاحباب ، 162 )\r\nاحمد بن محمد مهدى نراقى ( 1245 ه ) .\r\nنراقى از فقهاى بزرگ شيعه و از اساتيد شيخ انصارى - قدس - سرهما - و از شاگردان سيد بحر العلوم ، شيخ جعفر كاشف الغطاء و پدرش بود .\r\nاز آثار اوست : مستند الشيعه فى احكام الشريعة ، معراج السعادة در اخلاق ، عوائد الايام من قواعد الفقهاء الاعلام . ( ريحانة الادب ، 4 / 183 ، اعيان الشيعة ، 11 / 249 ، رياض العارفين ، 463 )\r\nشيخ محمد تقى ( 1248 ه )\r\n: صاحب هداية المسترشدين . وى از تلامذهء سيد بحر العلوم ، سيد على صاحب رياض ، سيد محسن كاظمى و شيخ جعفر كاشف الغطاء ( پدر زن خود ) است .\r\nاز آثار اوست : حاشيه بر معالم ، شرح الاسماء الحسنى ، حجية المظنة . ( ريحانة الادب ، 2 / 449 ، هدية الاحباب ، 185 ، روضات الجنات ، 131 )\r\nمير عبد الفتاح مراغى ( 1250 ه ) .\r\nوى از علماى معروف قرن سيزدهم است كه در فقه و حديث مهارت داشت و عناوين الاصول در قواعد مهم فقه شيعه از تأليفات مهم اوست .\r\n( ريحانة الادب ، 2 / 433 )\r\nشيخ محمد حسين اصفهانى ( 1260 ه يا 1254 ه ) :\r\nصاحب فصول . او فرزند عبد الرحيم و برادر شيخ محمد تقى ، صاحب هداية المسترشدين از دانشمندان صاحب نام شيعه و اهل دقت و تحقيق بسيار بود . علاوه بر كتاب الفصول فى علم الاصول آثار ديگرى نيز از مترجم باقى مانده است . ( ريحانة الادب ، 2 / 434 ، روضات الجنات ، 131 ، هدية الاحباب ، 177 )\r\nسيد ابراهيم موسوى قزوينى ( 1264 ه ) :\r\nصاحب ضوابط الاصول . وى از علماى برجستهء اواسط قرن سيزدهم و از شاگردان صاحب رياض و شريف العلماء و از مدرسان به نام بود . سيد حسين كوه كمرى صاحب قصص العلماء و شيخ زين العابدين مازندرانى و جز آنها از شاگردان مترجمند .\r\nاز آثار اوست : دلائل الاحكام فى شرح شرائع الاسلام ، صلاة الجمعة : القواعد\r\n","description":"","footnote":"","page_name":" 262 ","page_number":266},
  {"content":"\r\nالفقهيّة و نتائج الافكار ( ريحانة الادب ، 2 / 431 ، قصص العلماء ، 3 ، روضات الجنات ، 11 ، اعيان الشيعة ، 5 / 397 )\r\nشيخ محمد حسن اصفهانى ( 1266 ه )\r\n: صاحب جواهر الكلام . وى فرزند شيخ باقر از اركان علماى اماميه و صاحب بزرگترين موسوعه فقهى شيعه و از مراجع گرانقدر بوده و تا كنون كتاب مذكور از مهمترين منابع و مآخذ فقهى است . سيد جواد عاملى ، صاحب مفتاح الكرامة ، شيخ جعفر كاشف الغطاء و شيخ موسى كاشف الغطاء ، از استادان مترجمند .\r\nوى به جهت موقعيتى كه كتاب ارزشمندش در بين فقهاى بعد از خود پيدا كرد ملقب به شيخ الفقهاء شد و يكى از شاگردانش به نام شيخ العراقين ، در بارهء مرتبت اين اثر جاودان داد سخن داده است .\r\nصاحب جواهر از معاصران شيخ انصارى است و گروهى معتقدند شيخ به خاطر احترام زيادى كه براى ايشان قائل بود درسشان حاضر مىشد و در كتاب مكاسب با احترام خاص به تعبير بعض المعاصرين و نظاير آن از او ياد مىكند .\r\nاز ديگر آثار اوست : كتابهايى در باب حج ، خمس ، زكات ، دماء ثلاثة ، طهارت ، صلات ، فرائض و مواريث . ( ريحانة الادب ، 2 / 419 ، هدية الاحباب ، 171 ، مستدرك الوسائل ، 397 )\r\nفقهاى ديگر دورهء هشتم\r\n- 8 - 3 در پايان معرفى دانشمندان اين عصر مناسب است فهرستوار نام چند نفر از معاريف را نيز ذكر كنيم :\r\nسيد جواد عاملى ( 1226 ه ) :\r\nصاحب مفتاح الكرامة . ( ريحانة الادب ، 2 / 444 ، روضات الجنات ، 156 ، هدية الاحباب ، 182 )\r\nحاج مولى محمد حسن قزوينى ( 1240 ه ) :\r\nصاحب رياض الشهادة . ( ريحانة الادب ، 2 / 428 ، روضات الجنات ، 180 ، الذريعة ، 4 / 425 و 464 )\r\nمحقق اعرجى ( 1240 ه ) ،\r\nسيد محسن ، معروف به مقدس كاظمى ، صاحب الوافى فى شرح الوافية . ( ريحانة الادب ، 3 / 485 ، مستدرك الوسائل ، 399 ، روضات الجنات ، 549 )\r\nسيد عبد الله شبّر ( 1242 ه ) :\r\nصاحب تأليفات بسيار از جمله المناهج . ( ريحانة الادب ، 2 / 296 ، روضات الجنات ، 374 ، هدية الاحباب ، 159 ) .\r\n","description":"","footnote":"","page_name":" 263 ","page_number":267},
  {"content":"\r\nآقا محمد على ابن وحيد بهبهانى ( 1243 ه ) :\r\nصاحب مقامع الفضل . ( ريحانة الادب ، 2 / 446 ، روضات الجنات ، 123 ، هدية الاحباب ، 182 )\r\nسيد محمد باقر شفتى ( 1260 ه ) ،\r\nملقب به حجة الاسلام رشتى صاحب تحفة الابرار .\r\n( ريحانة الادب ، 1 / 312 ، روضات الجنات ، 124 ، هدية الاحباب ، 123 ، الذريعة ، 1 / 22 )\r\nشيخ حسن كاشف الغطاء ( 1262 ه ) :\r\nصاحب انوار الفقاهة . ( ريحانة الادب ، 3 / 343 ، روضات الجنات ، 181 ، مستدرك الوسائل ، 402 )\r\nسيد محمد ملقب به سلطان العلماء ( 1263 ه ) :\r\nصاحب اصل الاصول فى الرد على الاخباريين . ( أحسن الوديعة ، 1 / 41 ، ريحانة الادب ، 2 / 216 ، اعيان الشيعة ، 1 / 52 )\r\nسيد صدر الدين عاملى ( 1263 ه ) ،\r\nاز شاگردان سيد بحر العلوم . ( ريحانة الادب ، 2 / 467 ، هدية الاحباب ، 187 ، روضات الجنات ، 333 ، مستدرك الوسائل ، 397 )\r\nسيد محمد شفيع موسوى جاپلقى ( 1280 ه ) :\r\nصاحب القواعد الشريفية . ( أحسن الوديعة ، 1 / 32 ، ريحانة الادب ، 1 / 240 ، اعيان الشيعة ، 1 / 40 ، الذريعة ، 2 / 211 )\r\n\r\n9 - 3 دورهء نهم : عصر حاضر\r\n1 - 9 - 3 [ مقدمه 
  ]\r\nاين دوره كه در واقع از نظر روش دنباله دورهء هشتم به حساب مىآيد با شيخ مرتضى انصارى ( 1281 ه ) آغاز مىشود . او و شاگردان مستقيم و غير مستقيمش در راه تكميل فعاليت فقهاى دورهء قبل سعى وافر كردند و اجتهاد را به اوج كمال و ترقى رسانيدند و در واقع بايد شيخ انصارى را پيشواى عاليترين دورهء اجتهاد دانست . شيخ با دقت نظر و تحقيق خويش براى فقهاى معاصر خود و آيندگان راه استنباط صحيح را نشان داد و كتابهاى به جا مانده از او ، بويژه دو اثر گرانقدرش رسائل و مكاسب ، دليل روشنى است بر اين مدعا . ما در ادامه اين بحث در معرفى مرحوم شيخ انصارى در بارهء روش اصولى و دقت نظر فقهى اين فقيه و اصولى بزرگ شيعه به طور مستوفى بحث خواهيم كرد و بدون ترديد خواننده بعد از مطالعه آن مطالب با نگارنده هم رأى خواهد شد كه الحق شيخ انصارى - رضوان الله عليه - در بين فقهاى شيعه شخصيتى بى نظير و بديل بوده است و هنوز هم در بين دانشمندان شيعه چون ستاره اى تابان مىدرخشد .\r\n\r\n2 - 9 - 3 امتيازات دورهء نهم\r\nمهمترين امتيازات دورهء نهم عبارت است از :\r\n","description":"","footnote":"","page_name":" 264 ","page_number":268},
  {"content":"\r\nامتياز اول .\r\nدقت بى مانند و تحقيق بىنظير در به كار بردن مسائل اصولى در فروع فقهى ، و نيز استفاده از ادلهء عقلى و منطقى در مسائل فقه و همچنين در اصول در اين دوره با هيچ يك از دوره هاى قبل قابل مقايسه نيست .\r\nامتياز دوم .\r\nشيوه و روش مرحوم شيخ در تحقيقات خود ابتكارى بود ، و براى متأخران از خود اسوه و الگو قرار گرفت .\r\nامتياز سوم .\r\nشيخ چنان كه در فقه از اصول اهل سنت استفاده نمىكرد ، همچنين اصول خود را هم از اين اصول تهى ساخت ، همين طور پيروان او\r\nامتياز چهارم .\r\nشيخ هم در فقه و هم در اصول از مسائلى كه تحت تأثير اخباريان مطرح شده بود استفاده مىكرد .\r\nامتياز پنجم .\r\nدر اين دوره موارد جريان أمارات و اصول به خوبى و دقت بررسى و دسته بندى شد و تقدم و تأخر هر يك بر ديگرى روشن شد .\r\nامتياز ششم .\r\nمسائل مستحدثه در سالهاى اخير به طور متفرقه يا در رسائلى جداگانه مورد بحث و تحقيق قرار گرفت .\r\nگر چه نطفهء بسيارى از مسائل بالا در دورهء قبل بسته شد ولى در اين دوره به طور كامل به ثمر نشست .\r\nاين خلاصه اى است از امتيازات اين دوره .\r\n\r\n3 - 9 - 3 فقهاى دورهء نهم\r\nدر اين عصر با ظهور شيخ انصارى و شاگردان او روش فقهاى دورهء هشتم به اوج كمال خود رسيد . دقت نظر و موشكافى در بين فقها بيش از ادوار پيش معمول شد و مسائل اصولى كه غالبا از ادلهء عقلى نشأت گرفته بود در فروع فقهى وارد شد و دامنه مباحث اصولى و فقهى بسيار گسترش يافت .\r\nشيخ مرتضى انصارى « 1 » ( 1281 ه ) .\r\nمرتضى بن محمد امين در سال 1214 هجرى قمرى در شهر دزفول به دنيا آمد . نسب شريف او به صحابى بزرگوار ، جابر بن\r\n\r\n","description":"","footnote":"\r\n« 1 » . مطالب اين ترجمه ( نقش شيخ در علم اصول ، ص 260 ) از مقدمهء كتاب مكاسب شيخ به قلم سيد محمد كلانتر به اختصار و تصرّف در برخى از تعبيرات آورده شده است .\r\nبراى اطلاع بيشتر رجوع شود به : ريحانة الادب ، 1 / 115 ، روضات الجنات ، 665 ، مستدرك الوسائل ، 382 ، احسن الوديعه ، 147 - 150 ، الذريعه ، 1 / 87 و 449 .\r\n","page_name":" 265 ","page_number":269},
  {"content":"\r\nعبد الله انصارى سلمى خزرجى مىرسد .\r\nشيخ آموختن را با خواندن قرآن كريم آغاز كرد و بعد از گذراندن مقدمات از صرف و نحو و غيره در محضر عموى خويش ، شيخ حسين انصارى ، به فراگيرى فقه و اصول نزد استادان ديگر پرداخت و به درجه اجتهاد رسيد . بعد از فوت صاحب جواهر در سال 1266 ه . ق رياست مطلق دينى به شيخ منتقل شد و به دليل مقام والاى علمى و زهد و ورع كم نظير ، از لحاظ علمى و عملى به مرجعيّت بسيار بالائى دست يافت ، در عين حال گويند با اين كه همهء وجوه شرعى بلاد شيعه به جانب ايشان سرازير بود با اين حال هنگام مرگ كل ما ترك اين مرجع بزرگ مبلغ بسيار ناچيزى بود و معادل همان مبلغ هم بدهكار بودند و حتى هزينهء مراسم ترحيم هم به وسيله برخى از متمكنان پرداخت شد .\r\nاساتيد شيخ :\r\nشيخ حسين انصارى ( عموى ايشان ) ، سيد محمد مجاهد ، شريف العلماء مازندرانى ، مولى احمد نراقى ، شيخ موسى كاشف الغطاء ، شيخ على كاشف الغطاء .\r\nشاگردان شيخ :\r\nيكى از ويژگيهاى شيخ تربيت شاگردان بسيار بود به طورى كه در آن زمان در غالب بلاد شيعه شاگردان مجتهد ايشان رهبرى دينى مسلمانان را بر عهده داشتند . بنا بر اين ذكر نام اين گروه كثير از حوصله اين نوشتار خارج است و تنها مىتوان به عنوان نمونه به نام بعضى اشاره كرد :\r\n1 . ميرزا محمد حسن حسينى شيرازى ، معروف به سيد مجدد شيرازى ، 2 . شيخ جعفر شوشترى ، 3 . ميرزا حبيب الله رشتى ، 4 . شيخ محمد حسن مامقانى ، 5 . مولى محمد كاظم خراسانى ، 6 . سيد حسن كوه كمرى تبريزى ، 7 . ميرزا ابو القاسم كلانتر ، 8 . شيخ هادى تهرانى ، 9 . شيخ محمد طه نجف ، 10 . ميرزا عبد الرحيم نهاوندى ، 11 .\r\nآخوند ملا حسين قلى همدانى ، 12 . حاج ميرزا حسين خليلى تهرانى ، 13 . شيخ عبد الحسين ، نجل صاحب جواهر ، 14 . شيخ ابراهيم بن صادق عاملى ، 15 . فاضل شربيانى ، 16 . شيخ آقا حسن نجمآبادى .\r\nآثار شيخ :\r\nاز شيخ تأليفات زيادى باقى مانده است ولى از همه آنها مهمتر دو اثر ماندگار ايشان در فقه و اصول فقه است كه تا كنون به عنوان متن دقيق علمى در حوزه هاى علميه مطرح مىشود كه الحق از نظر دقت و استوارى علمى شايسته مقام شامخ آن عالم كم نظير بلكه بى نظير بوده است . اين دو اثر به مكاسب در فقه و رسائل در اصول فقه معروفند .\r\n","description":"","footnote":"","page_name":" 266 ","page_number":270},
  {"content":"\r\nآثار ديگر شيخ عبارتند از :\r\nرساله هايى در مباحث مختلف فقه كه در چاپهاى متعدد به كتاب مكاسب ملحق شده‌اند : رسالة فى التقية ، رسالة فى الرضاع ، رسالة فى القضاء عن الميت ، رسالة فى المواسعة و المضايقة ، رسالة فى العدالة ، رسالة فى المصاهرة ، رسالة فى قاعدة من ملك شيئا ملك الاقرار به ، رسالة فى قاعدة لا ضرر و لا ضرار .\r\nرساله هايى نيز در مباحث فقهى كه به مكاسب ملحق نشده‌اند : رسالة فى الخمس ، رسالة فى الزكاة ، رسالة فى الصلاة ، رسالة فى الخلل فى الصلاة ، رسالة فى الارث ، رسالة فى التيمم ، رسالة فى قاعدة التسامح فى ادلة السنن ، رسالة فى القرعة ، رسالة فى المتعة ردا على من حرمها ، مناسك حج ، حاشية على مبحث الاستصحاب من كتاب القوانين ، حاشية على ترجمة نجاة العباد ، حاشية على حاشية بغية الطالب ، كتاب الطهارة ، كتاب فى علم الرجال ، اصول الفقه ، حواشى متفرقه بر عوائد استادش مولى احمد نراقى .\r\nبه طورى كه گفته شد دو كتاب مكاسب و رسائل شيخ از اهميت فوق العاده اى برخوردار است ، از اين رو فقها و اصوليين بعد از شيخ در شرح و تبيين اين دو اثر آثار بسيارى به وجود آورده‌اند كه در شرح حال آن بزرگان به برخى از آنها اشاره خواهد شد .\r\nدر گذشته اشاره شد كه شيخ انصارى با دقت نظر خارق العادهء خود آن چنان تحول و تحركى در علم اصول فقه و شيوهء استدلال در مسائل فقهى به وجود آورد كه هنوز هم مبانى استوار آن فقيه بى بديل محور مباحثات علمى فقهاست . براى اين كه خوانندگان بيشتر با مقام شامخ ايشان آشنا شوند ، در اينجا به پاره اى از امتيازات ايشان در فقه و اصول اشاره مىكنم .\r\nنقش شيخ انصارى در علم فقه و اصول فقه\r\nيكى از درخشانترين ادوار علم اصول فقه ، دورهء جديد آن است كه پس از نهضت اخباريين ، به وسيلهء استاد اكبر مولى محمد باقر بن محمد اكمل معروف به « وحيد بهبهانى » يا « آقا باقر بهبهانى » ( 1205 ه ) پايه گذارى شده است . در اين دوره ، علم اصول بتدريج به بالاترين درجهء كمال سوق داده شد . رهبران اين دوره ، يعنى :\r\nوحيد و شاگردانش ، در راه مقاومت در برابر اخباريان و شكست نهضت آنان از هيچ كوششى دريغ نكردند .\r\nو نيز دانسته شد كه اين دسته از فقها در آغاز ، جز دفع شبهات و اتهامات و\r\n","description":"","footnote":"","page_name":" 267 ","page_number":271},
  {"content":"\r\nاثبات نياز استنباط مسائل فرعى به قواعد اصولى ، انديشه اى در سر نداشتند ، سپس قسمتى از موارد اختلاف بين اخباريان و اصوليان ، مانند : حجيت قطع حاصل از مقدمات عقليه ، حجيت ظواهر كتاب ، جريان اصل براءت در شبهات حكميهء تحريميه و مسائلى از اين قبيل را به نحوى كه در گذشته سابقه نداشت ، به تفصيل مورد بحث قرار دادند . آنگاه مباحثى را كه دانشمندان شيعه در ادوار قبل ، به پيروى از اهل سنت در كتب اصولى خود مطرح مىكردند ، مانند : قياس ، استحسان ، مصالح مرسله بتدريج از علم اصول خارج ساختند .\r\nو نيز دانسته شد كه خارج ساختن اين مسائل از علم اصول ، علاوه بر تأثير در رد اتهامات اخباريان ، اين تأثير را هم داشت كه معلوم مىساخت كه دانشمندان شيعه راه خود را در تدوين علم اصول باز يافته‌اند ، هر آن چه از نظر ايشان از مبانى فقه است و در استنباط احكام مىتوان بدان استناد كرد ، مىتواند در علم اصول مورد بحث قرار گيرد و لو آن كه از نظر جمعى از خود ايشان حجت نباشد يا مورد بحث واقع نشده باشد . مانند حجيت ظواهر كتاب ، اصل براءت در شبهات تحريميه و هر آن چه تحت اين ضابطه قرار نمىگيرد يعنى از نظر عموم شيعه قابل استناد نيست ، صحيح نيست كه در علم اصول مورد بحث قرار گيرد و لو آن كه از نظر اهل سنت قابل استناد باشد و يا حتى گذشتگان از شيعه هم آن را مورد بحث قرار داده باشند ، قياس ، استحسان ، مصالح مرسله و نظير اينها از همين قبيل است و به همين جهت است كه در اين دوره بتدريج اين مباحث از علم اصول شيعه خارج شده است .\r\nو نيز اشاره به اين نكته قابل توجه است كه در اين عصر سه دسته از بزرگان فقهاء و اصوليين بودند كه راه استاد وحيد را ادامه داده ، علم اصول را به كمال و ارتقاء رساندند :\r\nنخست ، شاگردان مستقيم استاد مانند سيد محمد مهدى بحر العلوم ( 1212 ه ) و شيخ اسد الله شوشترى ( 1234 ه ) .\r\nدوم ، شاگردان برخى از دستهء اول ، مانند سيد محسن اعرجى كاظمى ( 1240 ه ) ، شريف العلماء ، محمد شريف بن حسن على ( 1245 ه ) مولى احمد نراقى ( 1245 ه ) ، شيخ محمد تقى بن عبد الرحيم ( 1248 ه ) و شيخ محمد حسن نجفى ، صاحب جواهر ( 1266 ه ) .\r\nسوم ، طبقهء بعد كه در رأس ايشان شيخ مرتضى انصارى ( 1281 ه ) شاگرد\r\n","description":"","footnote":"","page_name":" 268 ","page_number":272},
  {"content":"\r\nشريف العلماء است كه تا كنون شاگردان مستقيم و غير مستقيم وى در راه تكميل اين دوره كوشيده و آن را به اوج كمال و ترقى رسانيده‌اند .\r\nشيخ انصارى - قدس الله نفسه - گر چه به اعتبارى ادامه دهندهء اين دوره است اما به اعتبارى دقيقتر و متينتر ، بايد وى را پيشواى عاليترين مرحله از مراحل پيشرفت علم اصول و مؤسس آخرين و برجسته ترين دورهء اين علم دانست . توضيح و اثبات اين مدعا به بررسى چند امر نياز دارد :\r\nامر اول : ابتكارات مرحوم شيخ\r\nصرف نظر از اين كه تعبير ابتكار چه بسا با روش مرحوم شيخ در تبيين و توجيه مطالب و نظرات خود سازگار نباشد ، كسانى كه با كتاب شريف رسائل و مخصوصا با كتاب عظيم متاجر آشنايى دارند ، به خوبى واقفند كه آن بزرگ مرد به علت خوى سرشار از تواضع و فروتنى و به جهت شدت تقوى و وارستگى پيوسته سعى داشت كه حتى آراء خاصه خود را از اختصاص به خود خارج كند و ديگران را در آن سهيم سازد . او در اين راه حتى از مدلولات التزامى بعيدهء سخنان بزرگان استفاده مىكند تا بالاخره به هر نحو كه ممكن است ، مطلب را از ابتكار و اختصاص به خود خارج كند . در عين حال مناسب است كه با ذكر مقدمه اى كوتاه ، آن چه به نظر خود از ابتكارات شيخ مىدانم ، بيان دارم :\r\nمقدمه . علم اصول كه پيش از وصول به مرتبهء كمال و همچنين پس از آن ، مراحلى را پيموده است ، مىتوان آن را به اعتبارى كلى به دو دورهء كاملا متمايز بخش كرد : دوره نخستين ، كه از به دو تدوين تا هنگام نهضت اخباريين را فرا مىگيرد ، و دورهء دوم ، كه از آن هنگام تا كنون را در بر دارد .\r\nدر دورهء نخست ، طى قرنها مسائل علم اصول تقريبا به همان صورت اوليه ، نظم و نسق ، طرح و تبيين ، نقل اقوال و نحوهء استدلال و پاسخ ، آغاز و فرجام يافت و در دورهء دوم كه با پرخاش شديد اخباريين به روش اصوليين آغاز شد و با عكس العمل سخت اصوليين روبرو گرديد و بالاخره به شكست اخباريين منتهى گشت ، اين تحول بزرگ پديد آمد كه مسائل عديده اى كه كم و بيش تحت تأثير اصول اهل سنت و غيره در علم اصول شيعه وارد شده بود ، مانند قياس ، استحسان ، مصالح مرسله رو به ضعف نهاد و كم كم به كلى از اين علم رخت بربست و در عوض مسائلى كه اساسا يا آشكارا در علم اصول مطرح نمىشد ، مانند مباحث قطع ، اصل حرمت عمل به ظن ، حجيت ظهور و\r\n","description":"","footnote":"","page_name":" 269 ","page_number":273},
  {"content":"\r\nفروع آن ، حجيت ظن مطلق ، اصل براءت و جريان آن در شبهات حكميهء تحريميه ، اصل اشتغال ، تخيير ، استصحاب بر مسائل اين علم افزوده شد .\r\nاكنون پس از ذكر مقدمهء مذكور به بيان امتيازات و ابتكارات اصولى شيخ مىپردازيم :\r\nالف ) از زمان قيام اصوليين بر ضد اخباريين تا زمان تدوين رسائل ، كتابهاى بسيارى در اصول فقه و فقه استدلالى نوشته شده است . « 1 » بدون شك همهء اين كتابها توانسته‌اند به سهم خود آثار مطلوبى در درك و فهم و استنباط طالبان علم و تحقيق پديد آورند ، ليكن به نظر اين جانب هيچ كدام نمىتوانند جاى كتاب رسائل شيخ ( قدس سره ) را بگيرند ، چه كتابهايى كه پيش از كتاب رسائل تأليف شده ، و احيانا برخى از آنها حدود دو قرن محور بحث و تحقيق بوده‌اند ، مانند قوانين ، فصول و هداية المسترشدين و غيرها ، اين كتابها با اين كه همه پس از نهضت اخباريان تصنيف و تأليف شده‌اند ، ليكن نتوانسته‌اند خود را از قيد مباحث گذشته كه در مقدمه به آن اشاره شد ، بر همانند و نيز نتوانسته‌اند مسائل مورد اختلاف ميان اخباريان و اصوليان را آن طور كه شايسته و بايسته است ، مورد بحث و تحقيق قرار دهند و چه كتابهايى كه بعد از كتاب رسائل تأليف شده‌اند ، و با اين كه اين كتابها به علت رعايت اختصار و كم حوصلگى محصلان ، تا حدود زيادى توانسته‌اند جاى كتاب رسائل را بگيرند ، اما به يقين نتوانسته‌اند مزاياى جالب كتاب رسائل را كسب كنند ، چه :\r\nأولا ، اين كتابها در اين نيمه از علم اصول ، همه به طور كامل از كتاب رسائل الگو گرفته‌اند و اگر به جهت رعايت اختصار يا علت ديگر ، برخى از مسائل را به استناد وجود جامع بين مسائل ، حذف كرده‌اند ، اهل دقت به خوبى در مىيابند كه نتوانسته‌اند حق مطلب را در تمام شقوق مسائل ادا كنند . مقايسهء انواع شبهات در اصول عمليه بين رسائل و اين كتابها ، به خوبى اين حقيقت را آشكار مىسازد .\r\nثانيا ، چرا بايد به علت وجود جامع بين انواع شبهه از ذكر مايز خوددارى شود ؟\r\nمرحوم شيخ با ذكر انواع شبهه خواسته است كه همين حقيقت را براى طالبان علم تبيين كند ، بعلاوه كتابى كه براى اولين بار تحول علمى را تبيين مىكند ، بايد براى درك بيشتر و بهتر ، همهء شقوق و خصوصيات را بيان كند .\r\n\r\n","description":"","footnote":"\r\n« 1 » . نام تعدادى از اين كتابها در بخش چهارم همين كتاب خواهد آمد .\r\n","page_name":" 270 ","page_number":274},
  {"content":"\r\nخلاصه اين كه ، كتاب شريف رسائل با اين كه بيش از نيمى از علم اصول را در بر ندارد ، اما در همان نيمه ، علم اصول را دچار تحولى عميق ساخت . مرحوم شيخ در اين مباحث براى اولين بار برجسته ترين ، كاملترين و محققانه ترين اثر عميق را از خود به يادگار گذاشت كه حاوى تمام مسائلى است كه بايد در بر داشته باشد ، و عارى از همه زوايدى است كه نمىتواند در استنباط فقه شيعه تأثير داشته باشد .\r\nب ) دومين امتياز و أحيانا ابتكارى كه شيخ بزرگوار ، علامهء انصارى در اين علم پديد آورده است ، آراء خاص و أحيانا استدلالات مخصوصى است كه در پاره اى از موارد بدان استناد كرده است ، در اينجا به برخى از آن آراء و استدلالات اشاره مىشود ، اميد است در آينده در اثر مستقلى قدرى مبسوط تر در باره يكايك آنها سخن به ميان آورد . اين نظرات به أمارات و اصول اختصاص ندارد ، بلكه در كليه مسائل علم اصول پراكنده است . اينك به برخى از آنها اشاره و در پايان ، يكى از آراء مرحوم شيخ در باب استصحاب مشروحا ذكر مىگردد :\r\n1 . مرحوم شيخ عقيده دارد كه اگر اخذ قصد امتثال در متعلق امر به يك امر غير ممكن باشد ، آمر مىتواند به وسيلهء دو امر به هدف خود برسد : يكى به خود عمل تعلق گيرد ، ديگرى به انجام دادن عمل به قصد امر . « 1 »\r\n2 . او بر خلاف مشهور معتقد است كه شرط در واجب مشروط ، قيد مادهء امر است و محال است كه قيد هيئت باشد . در عالم لبّ و معنى هم لازم است همين گونه باشد . « 2 »\r\n3 . در مورد دوران امر بين رجوع قيد به هيئت يا مادهء امر ، به رجوع قيد به ماده قائل شده است . « 3 »\r\n4 . در باب مقدمهء واجب ، مقدمه اى را واجب دانسته است كه هدف از انجام آن رسيدن به ذى المقدمه باشد . « 4 »\r\n5 . در مسألهء توسط در دار مغصوبه به سوء اختيار ، خروج را واجب دانسته ، بدون اين كه عقوبتى بر آن مترتب باشد . « 5 »\r\n6 . عامّ مخصّص را حتى بنا بر مجازيّت ، در باقى حجت مىداند . « 6 » .\r\n7 . تمسك به عام را در شبهات مصداقيه ، در صورتى كه مخصّص لبّى باشد ،\r\n\r\n","description":"","footnote":"\r\n« 1 » . مطارح الانظار ، 60 .\r\n« 2 » همان ، 52 .\r\n« 3 » همان ، 49 .\r\n« 4 » . همان ، 72 .\r\n« 5 » همان ، 153 .\r\n« 6 » . همان ، 192 ، هداية 1 .\r\n","page_name":" 271 ","page_number":275},
  {"content":"\r\nجايز مىداند . « 1 »\r\n8 . مرحوم شيخ معتقد است كه چنانچه قطع مأخوذ در موضوع ، بر وجه طريقيت اخذ شده باشد ، نفس دليل اعتبار أمارات و اصول براى قيام آنها به جاى قطع كافى است و نيازى به دليل خاصّ خارجى ندارد ، و چنانچه بر وجه وصفيّت اخذ شده باشد ، دليل اعتبار كافى نيست ، بلكه بايد دليل خاصّ خارجى بر اين قيام دلالت كند . « 2 »\r\n9 . وى معتقد است كه ادلهء اصول عمليه به علت تناقض صدر و ذيل نمىتواند شامل اطراف علم اجمالى شود ، « 3 » بر خلاف مرحوم آخوند كه عدم شمول را به جهت تعارض مىداند نه تنافى صدر و ذيل .\r\n10 . شيخ عقيده دارد كه علم اجمالى علت تنجّز است نسبت به مخالفت قطعيه و مقتضى تنجز است نسبت به موافقت قطعيه . « 4 »\r\n11 . شيخ ( ره ) در باب امكان تعبّد به أمارات غير علميه ، اصل را امكان مىداند و مىگويد : انّا لا نجد فى عقولنا بعد التأمّل ما يوجب الاستحالة و هذا طريق يسلكه العقلاء فى الحكم بالإمكان . « 5 »\r\n12 . شيخ در باب امكان تعبّد به أمارات غير علميه در مقام جمع بين نفى تصويب و عدم فوت مصلحت واقع ، قائل به مصلحت سلوكيّه شده است ، يعنى : أماره به هيچ وجه سبب حدوث مصلحت در مؤدّى نمىشود تا موجب تصويب اشعرى يا معتزلى گردد ، بلكه قيام أماره سبب حدوث مصلحت در سلوك مىگردد ، بدون اين كه به هيچ وجه در مؤدّى تغييرى حاصل گردد . « 6 »\r\n13 . شيخ استصحاب را در شك در مقتضى ، حجّت نمىداند . « 7 » بعد از اين در باب شكّ در مقتضى توضيح بيشترى خواهيم داد .\r\n14 . مرحوم شيخ احكام وضعيّه را بر خلاف احكام تكليفيه مجعول مستقل نمىداند ، بلكه به انتزاعيّت آنها از احكام تكليفيّه قائل است . « 8 »\r\n15 . حكومت و ورود از جمله اصطلاحاتى است كه مرحوم شيخ در مقام تقدّم\r\n\r\n","description":"","footnote":"\r\n« 1 » . همان ، 194 ، هداية 3 .\r\n« 2 » فرائد الاصول محشى ، 5 .\r\n« 3 » . همان ، تعارض استصحابين ، قسم دوم .\r\n« 4 » . همان ، مبحث قطع ، علم اجمالى ، ص 42 و اما المخالفة العملية فان كانت\r\n« 5 » . همان ، 45 .\r\n« 6 » همان ، 48 .\r\n« 7 » همان ، اصول عمليه ، استصحاب ، 202 .\r\n« 8 » . همان ، استصحاب ، 217 .\r\n","page_name":" 272 ","page_number":276},
  {"content":"\r\nبرخى از ادله بر ادلهء ديگر به كار برده است . توضيح اين اصطلاحات به مجال وسيعترى نياز دارد .\r\nاين اندكى بود از بسيار ، براى به دست آوردن كليهء نظرات شيخ بايد آثار آن بزرگ مورد مطالعهء كامل قرار گيرد ، و در اين صورت است كه به عظمت و جلالت مقام علمى او مىتوان پى برد .\r\nج ) سومين امتياز اصول شيخ قدس سرّه كه از نظر اين جانب مهمترين ابتكار يا امتياز اصول اوست ، اين است كه او بر خلاف بيشتر اصوليين در بسيارى از موارد ، آراء اصولى دانشمندان ، بلكه حتى خود مسألهء اصولى را از كتابهاى فقهى فقهاء به دست آورده است ، نه اين كه صرفا تئورىوار از كتب اصولى به دست آورده باشد ، چنان كه روش بيشتر دانشمندان متقدم ، بلكه همهء متأخران از شيخ است . همان گونه كه لغويان و فرهنگ نويسان اصيل ، لغت را از اهل محاوره ، بويژه بوميان اصيل دريافت داشته و مىدارند نه از ديگر لغويان ، يا حتى از موارد استعمال لغت در ميان اهل ادب ، مثلا : مسألهء « تمسك به عام يا استصحاب حكم مخصص » كه معمولا در تنبيهات استصحاب مطرح مىشود ، حكم مسأله و اقوال در آن را از كتابهاى فقهى رياض ، جامع المقاصد مسالك و غيرها ، در باب اختلاف در فوريّت و تراخى ، خيار عيب ، رؤيت ، غبن و غيرها اخذ كرده است و هكذا در مسألهء قطع قطَّاع ، علم اجمالى ، استصحاب كلى ، حادثين ، اصل مثبت ، تقدّم اصل سببى بر مسببى و غيرها . خلاصه آن كه مرحوم شيخ از در طريق وارد مسائل اصوليّه شده است ( و أتوا البيوت من أبوابها ) . متأسفانه اين روش دير نپاييد و دوباره طرح و تدوين مسائل اصولى به حالت اوليه بازگشت .\r\nامر دوم : شيخ انصارى از كدام اصوليين اثر پذيرفته است ؟\r\nبه نظر اين جانب تأثير و تأثر بر چند گونه است :\r\n1 . اين كه كسى در اثر اعتقاد مفرطانهء علمى به ديگرى ، يا به علت مرعوبيّت و مجذوبيّت و يا به جهت تجانس فكرى ، بدون اختيار به جانب عقيدهء علمى يا غير علمى ديگرى كشيده شود .\r\n2 . اين كه اظهار نظر كسى سبب انتقال ديگرى به طرح مسأله اى و اظهار نظر موافق يا مخالف او گردد .\r\n3 . اين كه كسى از سخن ديگران استفاده كند .\r\n","description":"","footnote":"","page_name":" 273 ","page_number":277},
  {"content":"\r\nاما به گونهء اول ، بدون شك هيچ كس اعم از متقدّمان يا متأخران و يا معاصران ، و حتّى اساتيد مرحوم شيخ ، بدين گونه در شيخ مرحوم تأثير نداشته‌اند . وى در مسائل اصولى آراء ديگران را مورد توجه قرار مىداد ، چنانچه يكى از آن آراء يا نظر ديگرى با مبانى علمى و اعتقادى وى سازگارى داشت ، آن را برمىگزيد و ديگر آراء را مردود مىدانست .\r\nاما به گونهء دوم ، بدون ترديد همهء صاحب نظران مىتوانستند در آراء او تأثير داشته باشند ، حتى كسانى كه از لحاظ مشرب فكرى با وى اختلاف فاحش داشتند . مثلا : تعدادى از مباحث را تحت تأثير مشرب اخبارى مطرح ساخته است ، از جمله : قطع حاصل از مقدمات عقليه ، حجيت ظواهر كتاب ، حجيت عقل ، اصل براءت در شبهات حكميّهء تحريميّه ، استصحاب در شبهات حكميّه ، قسمتى از مباحث تعادل و تراجيح .\r\nاما به گونه سوم ، از اين جهت نيز مرحوم شيخ از ديگران بهره برده است ، حتى نمىتوان گفت كه از استادان يا معاصران خود بيشتر بهره برده است ، مراجعه به رسائل اين حقيقت را به خوبى آشكار مىسازد ، چنان كه از مفيد ، مرتضى ، شيخ طوسى ، ابن ادريس ، ابن زهره ، علامه ، محقق ، شهيد ، صاحب معالم ، محقق كركى ، شيخ بهايى ، صاحب وافيه ، وحيد بهبهانى ، صاحب رياض ، كاشف الرّموز و ديگران نقل مىكند ، همين طور از صاحب فصول ، صاحب قوانين ، شريف العلماء ، صاحب مقابس ، كاشف الغطاء ، صاحب مستند ، صاحب جواهر و غيرهم ، بدون اين كه اين بزرگان بر روى او تأثير مثبت يا منفى قهرى داشته باشند . آن چه در مورد تأثير و تأثر گفته شد ، به مسائل اصولى اختصاص ندارد ، بلكه روش شيخ اعظم حتى در مسائل فقهى هم بر همين منوال است ، ليكن چون مسائل فقهى به طور مستقيم با عمل مكلَّف ارتباط دارد ، لذا با اين كه حتى در حجيت اجماع هم تأمّل دارد ، با اين حال در صورتى كه فتواى او بر خلاف نظر بزرگان فقه باشد ، به سهولت نمىتواند از آن نظر چشم پوشى كند .\r\nامر سوم\r\nچنان كه از بررسى امر اول به دست آمد ، و نيز از مطالعهء دورهء هشتم ادوار علم اصول فقه ( - 8 - 4 ) استفاده مىشود ، شيخ اعظم مؤسس عاليترين مرحله از مراحل علم اصول است . بنا بر اين أولا ، نقش او در تحقيقات بزرگان بعد از خود چيست ؟ و به عبارت ديگر\r\n","description":"","footnote":"","page_name":" 274 ","page_number":278},
  {"content":"\r\nتأثير او در دانشمندان بعد از خود چيست ؟ ثانيا ، او چه تحولى در مباحث اصولى پديد آورده است ؟ ثالثا ، منشأ توقف يك قرن و نيم بعد از او چيست ؟\r\nپاسخ قسمتى از اين سؤالات ، از بررسى امر اول به دست مىآيد ، حاصل اين كه مرحوم شيخ علم اصول را از مسائلى كه در استنباط شيعه تأثير نداشت ، از قبيل قياس ، استحسان ، مصالح مرسله پاك ساخت و در عوض مسائل بسيارى را كه به طور مستقيم يا غير مستقيم در استنباط شيعه دخالت دارند ، از قبيل بسيارى از مباحث أمارات و اصول ، در علم اصول وارد ساخت . شايد به همين علت است كه مرحوم شيخ در مباحث الفاظ خود مستقيما چيزى ننوشت . او مىخواست علم اصول را پاك و كامل گرداند ، تنها مباحث أمارات و اصول به اين حكّ و اصلاح نياز داشتند نه مباحث الفاظ ، در مباحث الفاظ بين شيعه و سنى ، اصولى و اخبارى اختلاف اساسى وجود نداشت ، لذا امكان داشت كه به كتابهاى گذشتگان از قبيل قوانين ، فصول ، حاشيهء شيخ محمد تقى بر معالم ( هداية المسترشدين ) اكتفا كرد . مرحوم شيخ ( ره ) - چنان كه معروف است - خود به اين امكان اكتفا در مورد كتاب هداية المسترشدين اشاره كرده است . همين مسائل سلبى و ايجابى ، بعلاوه آراء خاصهء اصولى شيخ ، و اخذ مسائل اصولى از كتب فقهى ملاك برترى اين مرحله از علم اصول است بر ساير مراحل ( تحولى كه شيخ در مباحث اصولى پديد آورده است ) .\r\nاما نقش مرحوم شيخ در تحقيقات بزرگان پس از خود همان الگودهى است ، دانشمندان متأخر ، مانند آخوند خراسانى ، فشاركى ، نائينى ، كمپانى ، عراقى از آن الگو پيروى كرده‌اند و در اين باره كاملا هم موفق بوده‌اند . البته در مورد اجزاء و قسمتهاى مختلف اين الگو اختلاف نظر و احيانا اختلاف مشربهايى هم وجود داشته است ، مرحوم شيخ خود بيشتر از احكام عقل ( نه صرفا از مصطلحات يا مسائل منطقى و فلسفى ) و يا بناء عقلاء بهره مىبرده است ، از قبيل حكم عقل به قبح عقاب بلا بيان ، وجوب دفع ضرر محتمل ، عدم خلوّ انسان از فعل و ترك ، بناء عقلاء بر عمل به ظواهر ، خبر واحد ، استصحاب . اما متأخران از ايشان ، از مسائل منطقى و فلسفى مانند قضيهء حقيقيه و طبيعيّه ، كلَّى و جزئى ، قياس منطقى ، الواحد لا يصدر . . اصالت وجود يا ماهيّت ، حركت قطعيّه و توسّطيّه ، مبادى اراده ، الشىء ما لم يجب لم يوجد ، لا به شرط و به شرط استفاده كرده‌اند .\r\nاما توقف يك قرن و نيم ، بلى هنوز دورهء جديدى به وجود نيامده است ،\r\n","description":"","footnote":"","page_name":" 275 ","page_number":279},
  {"content":"\r\nاگر مرحوم شيخ پرچمدار عاليترين مرحلهء علم اصول است ، اين بدان معنى نيست كه عاليتر از اين مرحله وجود ندارد ، بلكه بدين معنى است كه تا كنون به وجود نيامده است ، ليكن امكان وجود هست . هم اكنون خود اين جانب مرحلهء بالاترى را در تصوّر دارم كه نياز به دقّت و مجال وسيعترى دارد و اكنون فرصت آن را ندارم .\r\nبا توضيحاتى كه تا كنون داده شد ، مقايسهء بين اصول مرحوم شيخ و اصول شاگردان و اتباع او به خوبى روشن شد و نيازى به بحث مجدد در اين باره نيست .\r\nامر چهارم\r\nچرا مباحث اصولى مرحوم شيخ تنها در مورد قطع و أمارات و اصول دور مىزند ، آيا بحث در مورد مباحث الفاظ را به ديگران واگذار كرده است ، يا اين كه اين ، صرفا يك تصادف بوده است ؟\r\nبه نظر اين جانب اين صرفا يك تصادف نبوده است ، هدف مرحوم شيخ از نگارش رسائل اين بود كه آن قسمت از علم اصول را كه نياز به بازسازى و دگرگونى دارد و تا آن تاريخ هيچ كس عهده دار رفع اين نياز نشده بود ، بازسازى كند و تحول بخشد و اين قسمت منحصرا قسمت قطع و أمارات و اصول عمليه است نه مباحث الفاظ ، و الحق با تدوين كتاب بزرگ رسائل توانسته است اين مهم را به بهترين وجه تأمين كند . اما مباحث الفاظ به هيچ وجه نيازى به اين تحوّل نداشته است ، لذا بسيار صحيح و به جا بود كه اين قسمت را به امثال صاحب حاشيه واگذار كند و خود بدان دست نيازد . بديهى است در همه مسائل علمى اختلاف نظر وجود دارد ، ليكن مجرّد وجود اختلاف نظر در مسائل ، ضرورتى را براى تأليف جديد به بار نخواهد آورد . اين است سرّ پيشوايى آن مرد يگانه نسبت به عاليترين مرحله از مراحل علم اصول .\r\nامر پنجم\r\nشيخ مرحوم در روند مبارزه با اخباريان چه نقشى داشت و چه معضلى را حلّ كرد ؟ با توجه به اشارات گذشته ، مرحوم شيخ در تدوين كتاب رسائل با دو دسته به سختى مبارزه كرد : يكى سنّيان و ديگرى اخباريان .\r\nدر مبارزه با اهل سنّت دو نحو مبارزه را انجام داد : منفى و مثبت ، و اين هر دو نحو تنها در مورد أمارات بود . در مبارزهء منفى ، شيخ بزرگوار همهء أماراتى را كه در استنباط\r\n","description":"","footnote":"","page_name":" 276 ","page_number":280},
  {"content":"\r\nاهل سنت مؤثر بود ولى در استنباط شيعه نقشى نداشت ، چون قياس ، استحسان ، مصالح مرسله ، استقراء ، از علم اصول خارج ساخت و در مبارزهء مثبت ، ظنّ مطلق را كه اهل سنّت غايت اجتهاد دانسته‌اند ، تار و مار ساخت و عدم حجيت آن را به اثبات رساند .\r\nدر مبارزه با اخباريان ، مبارزه را به نحو مثبت انجام داد ، نظر خود را در مورد يكايك از امّهات آن چه كه اخباريان به آن معتقد بودند ، اظهار داشت و اثبات نمود ، از قبيل حجيّت قطع حاصل از مقدّمات عقليّه و تقدّم آن بر ادلهء نقليهء ظنيّه ، حجيّت ظواهر كتاب ، جريان اصل براءت در شبهات حكميّهء تحريميّه ، جريان استصحاب در شبهات حكميّه و مسائلى از اين قبيل . بديهى است كه اين به امارات اختصاص ندارد .\r\nخلاصه اين كه مبارزه اى را كه استاد اكبر ، وحيد بهبهانى آغاز كرد ، شيخ انصارى با قدرت تمام ادامه داد و بدون شكّ در شكست علمى اخباريان تأثير فراوان داشت .\r\nامر ششم\r\nبرخى تصوّر مىكنند كه تحقيقات گستردهء مرحوم شيخ در علم اصول صرفا جنبهء علمى دارد و در فقه او چندان مؤثر نيست ، از باب نمونه در كتاب رسائل ، در باب استصحاب با تحقيق عميقى عدم حجيّت استصحاب در شكّ در مقتضى را اثبات كرده است در عين حال در كتاب متاجر در موارد عديده اى اين استصحاب را اجرا كرده است ، و هكذا در مورد شهرت فتوايى ، اجماع و غيره .\r\nشايد فى الجمله بتوان اين مطلب را پذيرفت ، اما بطور وسيع يقينا خير ، زيرا با توجه به آن چه در تفسير شكّ در مقتضى خواهيم گفت ، معلوم مىشود كه همهء مواردى كه به مرحوم شيخ خرده گرفته شده است ، وى آن را شكّ در رافع مىداند نه شكّ در مقتضى ، بنا بر اين هيچ وجهى براى اين انتقاد وجود ندارد . آرى در مثل شهرت و حتى اجماع كه چندان در علم اصول مورد پذيرش او نيست ، در فقه نتوانسته است به سهولت از آن دست بكشد ، بلكه احيانا در مورد آراء برخى از بزرگان چون : شيخ طوسى ، علامه محقّق كركى ، كاشف الغطاء به همين نحو عمل كرده است و اين نيست جز به جهت احتياط و شدّت اعتقاد علمى به اين افراد .\r\nامر هفتم\r\nقبلا در باب تفاوت ميان اصول شيخ و اتباع او اشاراتى به عمل آمد ، اكنون مناسب است\r\n","description":"","footnote":"","page_name":" 277 ","page_number":281},
  {"content":"\r\nكه به امر فراموش شده اى در اين زمينه بپردازيم ، مرحوم شيخ كثيرا به دليل عقل و بناء عقلا هم استناد كرده است ، ليكن مقصود او از عقل ، عناوين مسائل فلسفهء نظرى نيست ، بلكه مقصود او أولا حكم عقل عملى است نه نظرى ، ثانيا منظور همان فطرت پاك و زلال انسانى است نه در حجاب تار و كدر عناوين فلسفى . در حقيقت مقصود او از عقل همان بناء عقلا است ليكن با در صد بالا ، به عبارتى ديگر مقصود از عقل ، مقبولات عامّهء منطقى است و مقصود از بناء عقلاء ، مشهورات . اما اتباع ، مخصوصا برخى از آنان ، بيشتر به عناوين مسائل فلسفى و منطقى اشاره كرده‌اند ، از قبيل مبادى اراده ، ارادهء تكوينى و تشريعى ، قاعدهء الواحد لا يصدر الا عن الواحد و بالعكس ، اصالت وجود يا ماهيّت ، حركت قطعيّه و توسطيّه ، الشىء ما لم يجب لا يوجد . به نظر اين جانب روش مرحوم شيخ بهتر ، آسانتر و به حق و صواب نزديكتر است .\r\nامر هشتم\r\nبه نظر اين جانب كتابهاى مرحوم شيخ مخصوصا كتابهاى رسائل و متاجر ، از بهترين و عميق ترين كتابهايى است كه در علم اصول و فقه نوشته شده است ، مناسب است با انجام چند عمل بر روى متون آنها ، تجديد چاپ شوند . در اين صورت است كه صلاحيّت دارند در حوزه ها و غير حوزه ها هم چنان متن درسى باقى بمانند البته با كارهايى كه بايد روى آنها انجام شود .\r\nبعد از ذكر نمونه هايى از ويژگيهاى علمى شيخ اعظم مناسب است به توضيح يكى از ابتكارات ايشان در علم اصول فقه با عنوان عدم حجّيّت استصحاب در شكّ در مقتضى بپردازم .\r\nاين بحث در چهار قسمت عرضه مىشود : 1 . استصحاب چيست ؟ ، 2 . تفاوت ميان استصحاب مورد بحث با سه قاعدهء ديگر ، 3 . تفاوت ميان شكّ در مقتضى و شكّ در رافع ، 4 . چرا استصحاب در شكّ در مقتضى حجيّت و اعتبار ندارد ؟\r\nقسمت اول\r\nاستصحاب ، حكم به بقاى حكم يا موضوع حكمى است با علم به حدوث آن ، در بقاى آن شكّ كرده‌ايم . مثلا مىدانيم كه وجوب يا حرمت يا حكمى ديگر ، از طرف شارع براى موضوع كلى جعل شده است ، ولى اكنون نمىدانيم كه آيا هنوز آن حكم مجعول\r\n","description":"","footnote":"","page_name":" 278 ","page_number":282},
  {"content":"\r\nباقى است يا از بين رفته است ، زيرا احتمال مىدهيم كه فلان شىء كه اكنون از بين رفته ، شرط حكم بوده يا فلان چيز كه تحقّق يافته ، مانع حكم بوده است ، در اين صورت حكم به بقاى حكم مجعول ، استصحاب حكمى نام دارد و يا مىدانيم كه آب موجود در گذشته كرّ بوده است ، ولى نمىدانيم كه هنوز به كرّيّت باقى است يا كريّت آن از بين رفته است ؟\r\nحكم به بقاى كرّيّت آب استصحاب موضوعى نام دارد .\r\nدر اعتبار و عدم اعتبار استصحاب اقوال بسيارى است كه يكى از آن اقوال ، اعتبار استصحاب است در شك در رافع ، نه در شك در مقتضى ، مرحوم شيخ در كتاب رسائل همين قول را برگزيده است .\r\nقسمت دوم\r\nدر فقه سه قاعده وجود دارد كه بين آنها و استصحاب ، جامع و قدر مشتركى وجود دارد .\r\nاز اين رو دانشمندان علم اصول در مقام بيان تفاوت آنها و استصحاب برآمده‌اند كه هم اكنون تفاوت هر كدام را با استصحاب بيان مىداريم :\r\nالف ) قاعدهء مقتضى و مانع : مقصود از اين قاعده اين است كه چنانچه در وجود مؤثر اصلى در پيدايش اثرى يقين داشته باشيم ، ولى احتمال مىدهيم چيز ديگرى نيز وجود دارد كه از تأثير آن جلوگيرى مىكند ، مثلا در امور تكوينى يقين داريم آتش كه مؤثر در احتراق است ، وجود دارد ولى احتمال مىدهيم كه در جسم مماسّ نيز رطوبت وجود دارد و اين رطوبت مانع است از آن چه در اثر تماس با آتش بسوزد ، و يا در امور تشريعى يقين داريم كسى كه به قصد اغتسال در آن فرو مىرود ، مقتضى وصول آب به بشره اش وجود دارد ، ولى محتمل است جسمى به بدنش چسبيده باشد كه مانع است از اين كه آب به بشره اش برسد . در اين صورت كسانى كه اين قاعده را حجّت مىدانند ، به تأثير مقتضى و عدم وجود مانع حكم مىكنند . جامع بين اين قاعده و استصحاب اين است كه در هر دو يقين و شكّ در يك زمان وجود دارد و در آن به عدم اعتناى به شكّ حكم مىشود . اما تفاوت بين آنها نيز روشن است ، در باب استصحاب ، يقين و شكّ هر دو به شك چيز تعلَّق گرفته است ، منتها زمان متيقّن قبل از زمان مشكوك است ، اما در اين قاعده يقين و شك به دو چيز كاملا مغاير با هم تعلق گرفته است : يقين به آب ( مقتضى ) ، و شكّ در وجود مانع وصول آب به بشره .\r\nب ) قاعدهء يقين ( شكّ سارى ) : مقصود از اين قاعده اين است كه چنانچه به\r\n","description":"","footnote":"","page_name":" 279 ","page_number":283},
  {"content":"\r\nوجود چيزى در زمانى يقين داريم ، در زمان بعد به وجود آن چيز در همان زمان شكّ كنيم ؛ مثلا در روز شنبه به مالكيّت زيد نسبت به خانه اى در زمان معينى ( مثلا روز جمعه ) يقين داريم ، در روز يكشنبه در مالكيت او نسبت به همان خانه در همان زمان معين ( روز جمعه ) شك مىكنيم . به همين جهت است كه آن را شك سارى نيز مىگويند . چرا كه شكّ به يقين سرايت كرده و آن را از بين مىبرد . تشابه اين قاعده با استصحاب روشنتر از قاعدهء قبل است ؛ چرا كه مانند استصحاب ، شكّ به همان چيزى تعلَّق گرفته كه يقين به آن تعلَّق گرفته است ، اما در عين حال تفاوت آنها نيز روشن است ، در اين قاعده زمان پيدايش صفت يقين ، غير از زمان پيدايش شكّ است ، يقين در زمان سابق ، اما شكّ در زمان لاحق ولى زمان متيقّن عين زمان مشكوك است ، ليكن در باب استصحاب ، زمان متيقّن غير از زمان مشكوك است ؛ اما زمان پيدايش يقين و شكّ مىشود يكى باشد و مىشود مغاير باشد و در صورت تغاير ، مىشود يقين قبل از شكّ باشد و مىشود شكّ قبل از يقين باشد ، مثلا به مالكيّت زيد نسبت به خانه در روز جمعه يقين داريم ، اما به مالكيّت او در روز شنبه شكّ داريم ، اعمّ از اين كه يقين و شكّ هر دو در روز دو شنبه حادث شده باشد يا يقين در روز شنبه و شكّ در روز سه شنبه و يا بالعكس . آرى لازم است اين دو صفت در يك زمان با هم جمع شود .\r\nج ) استصحاب قهقرى : تفاوت اين استصحاب با استصحاب مورد بحث در اين است كه در استصحاب مورد بحث ، زمان متيقّن قبل از زمان مشكوك است ، اما در اين استصحاب زمان مشكوك قبل از زمان متيقّن است . مثلا در حال حاضر زيد مالك خانه است ، اما معلوم نيست اين مالكيت از ده روز قبل بوده است يا از يك ماه قبل ، چنان كه حكم به مالكيت از يك ماه قبل كنيم ، اين استصحاب قهقرى است .\r\nهيچ كدام از اين قواعد ، دليلى بر حجيت آنها نيست ، جز استصحاب مورد بحث .\r\nبعد از اين به ادله آن اشاره خواهيم كرد .\r\nقسمت سوم : تفاوت بين شكّ در مقتضى و شكّ در رافع\r\nچنان كه در گذشته اشاره شد ، لفظ مقتضى در اصطلاح ، كاربردهاى متعددى دارد ، گاهى در مقابل مانع و شرط قرار مىگيرد و مقصود از آن ، جزء اصلى علت وجود تكوينى شىء است ، چنان كه در باب علت و معلول يا مقدمه ، مقتضى در همين معنى به كار مىرود و گاهى معذور از آن ، جزء اصلى علت وجود تشريعى شىء است ، چنان كه در باب\r\n","description":"","footnote":"","page_name":" 280 ","page_number":284},
  {"content":"\r\nقاعدهء مقتضى و مانع در اين معنى به كار مىرود . علاوه بر اين دو معنى ، گاهى هم در مصالح و مفاسدى كه به تبع آنها احكام شرعيّه جعل شده است ، به كار مىرود و چه بسا اطلاقات ديگرى هم بشود براى آن فرض كرد . منظور مرحوم شيخ يا ديگرى از لفظ مقتضى در مقابل رافع كه استصحاب را در آن حجت نمىداند ، هيچ يك از اين معانى نيست ، منظور ، مقدار قابليّت و استعداد بقاى مستصحب است در طول زمان .\r\nبديهى است كه هر چيزى به طور طبيعى تا اندازهء خاصّى صلاحيّت بقاء و دوام در طول زمان را داراست ، انسان تا حدى ، گياه تا حد ديگر و جماد و نبات تا اندازه اى ديگر ، بلكه اصناف يك نوع و حتى افراد يك صنف هم با توجه به ازمنه و امكنه و ساير خصوصيات همين گونه‌اند .\r\nبنا بر اين چنانچه مستصحب از احكام شرعيّه باشد ، مقدار صلاحيت بقاى آن را از حدود و غاياتى كه براى آنها تعيين شده است ، مىتوان به دست آورد . مثلا در آيهء شريفهء أتمّوا الصّيام إلى اللَّيل ، بنا بر اين كه غايت ، قيد وجوب اتمام باشد نه قيد صيام ، از « إلى الليل » مىتوان مقدار صلاحيّت بقاى حكم را بدست آورد و در صورتى كه حكم غايت نداشته باشد ، مقدار صلاحيّت بقاى آن را مىتوان به كمك مقدّمات حكمت از اطلاق كلام بدست آورد كه جميع ازمنه است و در صورت عدم تحقّق اطلاق ، يا بدين جهت كه دليل از قبيل اجماع و سيره و ساير ادله لبّيّه است و يا به جهت اين كه دليل ، لفظى است ، ولى مقدّمات حكمت در آن جريان ندارد ، صلاحيت بقاى آن را تا اندازهء متيقّن و قطعى دانست . در هر حال چنانچه به يكى از اين انحاء توانستيم مقدار صلاحيت بقاى حكم را بدست آوريم نسبت به ما قبل آن حد ، چنانچه در بقاى حكم شك كنيم ، شك در رافع است و نسبت به ما بعد آن ، شكّ در مقتضى و هكذا در مورد عدم احراز .\r\nضمنا اين هم بايد دانسته شود كه شك در غايت هم هميشه شك در رافع نيست ؛ ممكن است شك در رافع باشد ، ممكن است شك در مقتضى .\r\nاگر شكّ در مقدار غايت از جهت شبهه حكميّه باشد ، مانند شكّ در اين كه غايت نماز مغرب ذهاب حمرهء مغربيه است يا نصف شب ، يا از جهت شبهه مفهوميه ، مانند شك در اين كه غروب كه غايت نماز ظهرين است ، به معنى استتار قرص خورشيد است يا ذهاب حمرهء مشرقيه ، شك در بقاى حكم در زمان مشكوك ، يعنى : در فاصلهء\r\n","description":"","footnote":"","page_name":" 281 ","page_number":285},
  {"content":"\r\nبين ذهاب مغربيّه تا نصف شب در مثال اول يا فاصلهء بين استتار قرص تا ذهاب حمرهء مشرقيه در مثال دوم ، شكّ در مقدار استعداد حكم است براى بقاء در طول زمان ، و چنان كه دانسته شد اين ، همان شكّ در مقتضى است .\r\nاما اگر شكّ در حصول غايت از جهت شبهه موضوعيّه باشد ، مثل اين كه ندانيم كه آيا طلوع خورشيد كه غايت نماز صبح قرار داده شده ، تحقّق يافته است يا خير ؟ در اين صورت اين شكّ ، در حكم شك در رافع است ، و لو اين كه موضوعا شك در رافع نيست ، زيرا درست است كه شك در رافع شك در حدوث امر زمانى است كه رافع حكم باشد ، نه در حدوث نفس زمان ، يعنى : زمانى كه غايت حكم قرار داده شده است ، ليكن چون شك در طلوع ، به شك در مقدار استعداد حكم براى بقاء در طول زمان برنمىگردد ، زيرا معلوم است كه حكم تا طلوع شمس باقى است ، لذا حكما به شكّ در رافع ملحق است و لو اين كه موضوعا شكّ در رافع نباشد .\r\nآن چه تا كنون ذكر شد ، به صورتى مربوط است كه مستصحب از احكام شرعيّه باشد . اما اگر مستصحب از موضوعات احكام باشد ، تشخيص شكّ در مقتضى و شكّ در رافع در مورد آن روشن است ، چنانچه به تجربه و مانند آن به دست آورده باشيم كه موضوع هنوز براى بقاء استعداد دارد ، ليكن احتمال دهيم كه يك امر زمانى حادث شده است كه مستصحب را در اثناى عمر و استعداد بقاء از بين برده است اين ، شكّ در رافع است ، و در صورتى كه استعداد بقاى موضوع به دست نيامده باشد ، شكّ در مقتضى است .\r\nمقصود مرحوم شيخ از شكّ در مقتضى ، چنان كه از تمثيل او به بلد مبنىّ بر ساحل بحر به دست مىآيد همين معنى است ، نه معانى سه گانه ذكر شده و الَّا ، مخصوصا در صورتى كه مقصود معنى سوم باشد ، عدم حجيّت استصحاب در مورد شك در مقتضى ، سبب مىشود كه به كلى باب جريان استصحاب سدّ شود ، چرا كه در تمام موارد استصحاب حتّى در موارد شكّ در رافع ، مقتضى به معنى مصالح و مفاسد نيز مشكوك است و چنان كه در گذشته نيز اشاره شد ، همين توهم ، يعنى : توهم اين كه مقصود مرحوم شيخ از مقتضى معانى مذكوره است ، موجب شده است كه : أولا ، بر بسيارى از استصحاباتى كه مرحوم شيخ در كتاب متاجر اجراء نموده است ، اشكال شود به اين كه اين استصحابات بنا بر مبناى خود مرحوم شيخ قابل جريان نيست و ثانيا ، تصور شود كه\r\n","description":"","footnote":"","page_name":" 282 ","page_number":286},
  {"content":"\r\nآن مرحوم در فقه پاى بند به مبانى اصولى خود نيست و همين قول ، يعنى : عدم جريان استصحاب در شك در مقتضى و جريان آن در شك در رافع ، قول صحيح است .\r\nبنا بر اين تفاوت ميان شكّ در مقتضى و شكّ در رافع اين است كه شكّ در مقتضى ، شكّ در قابليت مستصحب است براى براى بقاء در طول زمان ، و شكّ در رافع ، شكّ در حدوث امر زمانى است كه مستصحب را از بين مىبرد ، چنان كه تفاوت ميان غايت و رافع نيز اين است كه غايت معمولا زمانى است كه امد و پايان زمان حكم قرار داده شده و بر فرض امر زمانى هم باشد ، قيد حكم قرار داده شده است ، اما رافع امر زمانى است كه حكم را از بين مىبرد و در هر حال وجودا و عدما قيد حكم نيست .\r\nقسمت چهارم\r\nدليل بر عدم جريان استصحاب در شك در مقتضى و جريان آن در شك در رافع اين است كه ادلهء استصحاب را مىتوان بر سه بخش تقسيم كرد :\r\n1 . ادلَّهء لبّيّه اى كه بر حجيت استصحاب دلالت دارد ، از قبيل اجماع ، بناء عقلا بر اخذ به حالت سابقه و تتبع و استقراء فقه . اين گونه ادله بر فرض صحّت ، دليلهايى هستند لبّى ، و قدر متيقّن از آنها شكّ در رافع است .\r\n2 . اخبار خاصّهء حجيت استصحاب : اين گونه اخبار هم به موارد شك در رافع اختصاص دارد .\r\n3 . اخبار عامه : عمده همين بخش از ادله است . مرحوم شيخ به صراحت طبع و شمّ عالمانهء خود از اين اخبار ، حجيت استصحاب را منحصرا در مورد شك در رافع استظهار كرده است و در مقام توضيح فرموده است : حقيقت نقض ( لا تنقض اليقين بالشكّ ) رفع هيئت اتّصاليّه است ، بر فرض مجازيّت مانند جملهء مورد بحث ، يا بايد در رفع امر ثابت به كار رود و يا در مطلق رفع يد از شىء و لو به جهت عدم مقتضى براى بقاء ، كه در صورت اول به شكّ در رافع اختصاص دارد و در صورت دوم شامل شكّ در مقتضى نيز مىشود . روشن است مجاز اول اولى است ، زيرا به حقيقت نزديكتر است ، چنان كه در « لا تضرب أحدا » ظهور فعل در ضرب مولم سبب مىشود كه « أحدا » را به احيا اختصاص دهيم ، همين طور ظهور نقض در اين جمله در رفع امر ثابت سبب مىشود كه از اطلاق لفظ يقين رفع يد كنيم و آن را به خصوص يقين متعلق به شىء داراى صلاحيّت بقاء ( شكّ در رافع ) اختصاص دهيم و در هر حال مقصود از يقين ، خود\r\n","description":"","footnote":"","page_name":" 283 ","page_number":287},
  {"content":"\r\nيقين نيست ، مقصود متيقّن است ، چرا كه متيقّن است كه قابل نقض اختيارى است و مىتواند متعلق نهى قرار گيرد ، نه نفس يقين كه قهرا با تبديل به شك از بين مىرود . « 1 » مرحوم آخوند اين توضيح را نپذيرفته است ، چرا كه أولا ، نقض به معناى رفع هيئت اتّصاليّه نيست ، بلكه ضدّ ابرام است يعنى : برهم زدن امر مستحكم و ثانيا ، متعلق نقض خود يقين است نه متيقّن ، نهايت نه به عنوان استقلالى بلكه به عنوان طريقى ، به اطلاق يقين و شكّ استناد كرده و استصحاب را هم در شكّ در مقتضى حجّت دانسته و هم در مورد شكّ در رافع . « 2 » اما مرحوم نائينى ظهور جمله را در اعتبار صلاحيّت بقاء پذيرفته و در تقريب آن گفته است : اضافهء نقض به يقين به اعتبار اين است كه يقين مستلزم جرى علمى بر طبق متيقّن است نه به اعتبار متيقّن يا به اعتبار احكام يقين و نقض يقين به شكّ به اين معنى در صورتى صادق است كه صلاحيّت متيقّن براى بقاء محرز باشد .\r\nبه نظر اين جانب اصل اعتبار احراز صلاحيّت بقاى مستصحب ، مورد اشكال نيست ، ليكن نه به جهت اين كه احراز در مفهوم نقض يقين به شكّ اخذ شده است بلكه بدين جهت كه با عدم احراز ، مورد ، شبههء مصداقيّهء حديث « لا تنقض . . » است ، و به تعبير صحيحتر شكّ در صدق عنوان نقض است .\r\nآن چه بدان اشاره شد ، در مورد شكّ در مقتضى است . و اما در مورد شكّ در رافع ، استصحاب جريان دارد ، اعم از آن كه شكّ در وجود رافع باشد يا در رافعيّت امر موجود و اعم از آن كه شك در رافعيت امر موجود از جهت شبههء حكميّه باشد يا شبهه مفهوميّه و يا شبهه موضوعيّه ، در گذشته به اين فروض با مثالهايى اشاره شد .\r\nاما ادّعاى اين كه شكّ در رافعيّت امر موجود ، نقض يقين به يقين است ، صحيح نيست ، زيرا نقض يقين به يقين در صورتى است كه يقين دوم به ضدّ متعلَّق يقين اول يا به نقيض آن تعلَّق گرفته باشد ، در مورد شكّ در رافعيّت امر موجود در مسأله بر اين گونه نيست ، بلكه بدون ترديد نقض يقين به شكّ است ، چرا كه نمىدانيم متيقّن سابق به امر موجود از بين رفته است يا خير ؟\r\n\r\n","description":"","footnote":"\r\n« 1 » . رسائل محشى ، استصحاب ، 202 .\r\n« 2 » . كفايه ، آخوند خراسانى ، تحقيق مؤسسهء آل البيت ، 390 .\r\n","page_name":" 284 ","page_number":288},
  {"content":"\r\nفقهاى بعد از شيخ انصارى\r\nكلانتر تهرانى ( 1292 ه ) .\r\nميرزا ابو القاسم بن محمد على از بزرگان علماى اواخر قرن سيزدهم و از شاگردان برجستهء شيخ انصارى و ملا عبد الله زنوزى و سيد ابراهيم قزوينى بود و بيشتر مطالب شيخ را بعد از درس براى حاضران حوزهء درس استاد تقرير مىكرد و همين تقريرات اصولى در مجموعه اى به نام مطارح الانظار در تهران به چاپ رسيده است و شيخ انصارى بارها به اجتهاد ايشان تصريح كرده است . آثار مخطوط زيادى از كلانتر در فقه و اصول باقى مانده است . ( ريحانة الادب ، 3 / 373 ، اعيان الشيعه ، 2 / 413 ، هدية الاحباب ، 35 ، الكنى و الالقاب ، 1 / 138 )\r\nسيد على قزوينى ( 1298 ه ) .\r\nسيد على بن سيد اسماعيل از علماى پرهيزكار اواخر قرن سيزدهم هجرى و از مدرسان و حاشيه نويسان معروف قوانين الاصول ميرزاى قمى است . از تأليفات ايشان است : حاشيهء قوانين ، حاشيهء معالم الاصول ، قاعدهء لا ضرر .\r\n( ريحانة الادب ، 3 / 295 ، احسن الوديعة ، 1 / 101 ، الذريعة ، 6 / 177 )\r\nسيد حسين كوه كمرى ( 1299 ه ) .\r\nوى از علماى بزرگ اماميه و از فقهاى متبحر اواخر قرن سيزدهم و از شاگردان به نام شيخ انصارى و مرجع تقليد بعد از شيخ بود . ميرزا احمد مجتهد تبريزى ، ميرزا لطف على امام جمعه ، صاحب فصول ، صاحب ضوابط و صاحب جواهر و شريف العلماء از اساتيد ديگر مترجم و حاج ميرزا موسى تبريزى ، صاحب اوثق الوسائل و شيخ حسن مامقانى و ديگران از شاگردان مترجم هستند . معروف است كه شيخ انصارى در موارد احتياط به مراجعه به فتاوى اوامر مىكرده است .\r\nسيد حسين كوه كمرى در باب اجاره ، ارث ، استصحاب ، حج ، زكات ، صلاة ، قضا و مقدمهء واجب كتابهايى تأليف كرده ولى به دليل بدى خط از بين رفته است .\r\n( ريحانة الادب ، 3 / 397 ، أحسن الوديعة ، 1 / 128 ، مقدمهء مكاسب كلانتر ، 1 / 149 )\r\nميرزا عبد الرحيم نهاوندى ( 1304 ه ) .\r\nوى از فقهاى متبحّر و از اجلاى شاگردان شيخ انصارى است كه سالهاى متمادى از ملازمين استاد بود . پدرش ميرزا نجف مستوفى حاكم نهاوند در زمان محمد شاه قاجار بود . در زمان حيات شيخ انصارى و بعد از آن جزء مدرسين به نام حوزهء نجف به شمار مىآمد . وى در سال 1289 ه به ايران عزيمت كرد و مدتى در مدرسهء فخريه به تدريس پرداخت .\r\nبرخى از آثار مترجم عبارت است از : حاشية القوانين ، كتاب الوقف و اصل البراءة . ( نقباء البشر ، ص 1108 / ش 1616 ، ريحانة الادب ، 4 / 253 )\r\n","description":"","footnote":"","page_name":" 285 ","page_number":289},
  {"content":"\r\nميرزاى شيرازى بزرگ ( 1312 ه ) . ميرزا محمد حسن حسينى شيرازى از مشهورترين شاگردان شيخ انصارى است . و بعد از تكميل مقدمات به حوزهء اصفهان عزيمت كرد و در درس اساتيد وقت شيخ محمد تقى اصفهانى ، صاحب حاشيه بر معالم ، سيد حسن بيدآبادى ، مشهور به مدرس و شيخ محمد ابراهيم كرباسى حاضر شد . سپس در سال 1259 به نجف اشرف منتقل شد و از حوزهء تدريس شيخ حسن كاشف الغطاء ، صاحب انوار الفقاهه ، و شيخ محمد حسن ، صاحب جواهر الكلام و شيخ اعظم انصارى استفاده كرد و تا زمان فوت شيخ از ملازمين و خواص شيخ به حساب مىآمد و بعد از ايشان مرجعيت شيعه به ايشان منتقل شد .\r\nاز جمله شاگردان وى عبارتند از : حاج آقا رضا همدانى ، حاج شيخ فضل الله نورى ، حاج ميرزا ابو الفضل طهرانى كلانترى و ميرزا محمد تقى شيرازى .\r\nيكى از اقدامات تاريخى ميرزا در دوران مرجعيت خود تحريم تنباكو بعد از اعطاى امتياز آن به حكومت بريتانيا بود و شيخ حسن كربلايى تسترى ، شاگرد ميرزا در سال 1310 رساله اى به زبان فارسى در بارهء موضوع تحريم تنباكو نگاشته است .\r\nمتأسفانه اثرى مكتوب از ميرزا به جا نمانده است ولى شاگردانش دروس استاد را تقرير كرده‌اند . ( مقدمهء مكاسب كلانتر ، 1 / 132 - 142 ، ريحانة الادب ، 4 / 124 ، نقباء البشر ، ص 436 / ش 865 )\r\nحاج ميرزا حبيب الله رشتى ( 1312 ه ) .\r\nوى مقدمات علوم را در موطن خود ( گيلان ) زير نظر پدر پرهيزكار خود ميرزا على خان گذراند و براى تكميل تحصيلات خود به شهر قزوين عزيمت نمود و از محضر ميرزا عبد الكريم ايروانى در فقه و اصول استفاده كرد و سپس به نجف اشرف منتقل شد و از حوزه درس صاحب جواهر مستفيد گرديد و بعدها از شاگردان برجسته شيخ انصارى محسوب و سالها از اين محفل پر فيض برخوردار شد . بعد از فوت سيد حسين كوه كمرى زعامت حوزه به ايشان منتقل شد .\r\nاز آثار علمى ايشان است : بدايع الافكار در علم اصول ، رسالة فى الغصب ؛ كتاب الاجارة ، رسالة تقليد الاعلم و غير اينها . ( ريحانة الادب ، 2 / 76 ، أحسن الوديعة ، 1 / 131 ، نقباء البشر ، ص 357 / ش 719 )\r\nميرزا محمد حسن آشتيانى ( 1319 ه ) .\r\nمترجم از علماى بزرگ و از شاگردان شيخ انصارى بود و حوزه درس ايشان در تهران مرجع استفادهء بسيارى از فضلاى آن عصر بوده است ، كتابهاى الاجارة ، الاجزاء ، احكام الأوانى ، احياء الموات و الوقف\r\n","description":"","footnote":"","page_name":" 286 ","page_number":290},
  {"content":"\r\nو بحر الفوائد فى شرح الفوائد ( شرح رسائل شيخ انصارى ) از آثار علمى ايشان است .\r\nمترجم در سال 1319 هجرى قمرى در تهران وفات يافت و جنازه ايشان به نجف منتقل شد و در مقبرهء شيخ جعفر شوشترى دفن گرديد . ( ريحانة الادب ، 1 / 21 ، احسن الوديعة ، 1 / 100 ، الذريعة ، 1 / 122 و 274 )\r\nشيخ محمد حسن مامقانى ( 1323 ه ) .\r\nشيخ محمد حسن بن مولى عبد الله از فقهاى بزرگ و متقى شيعه و صاحب تأليفات متعدد است . شرح حال ايشان را فرزندش شيخ عبد الله مامقانى در رسالهء مخزن المعاني به تفصيل آورده است كه در ذيل كتاب مقباس الهداية خود در سال 1345 ه در نجف به چاپ رسانده است . وى بعد از فوت پدرش تحت سرپرستى صاحب فصول رشد كرد .\r\nاساتيد او عبارتند از : سيد حسين كوه كمرى ، شيخ راضى نجفى ، شيخ حسن كاشف الغطاء و شيخ انصارى .\r\nبرخى از تأليفات مترجم عبارت است است از : بشرى الوصول إلى اسرار علم الاصول در 8 جزء ، غاية الأمل ، حاشية مكاسب ، ذرائع الاحلام فى شرح شرائع الاسلام . ( ريحانة الادب ، 3 / 433 ، أحسن الوديعة ، 1 / 137 ، نقباء البشر ، ص 409 / ش 819 )\r\nشيخ محمد طه نجف ( 1323 ه ) .\r\nمترجم فرزند شيخ مهدى نجف حكمآبادى تبريزى نجفى از مراجع تقليد در عصر خويش و از شاگردان شيخ مرتضى انصارى است . وى بعد از ميرزاى بزرگ به مرجعيت رسيد و به رغم سرازير شدن وجوه شرعى كما كان در نهايت سادگى مىزيست .\r\nبرخى از اساتيد او عبارتند از : شيخ عبد الرضا طفيلى در مقدمات ، شيخ جواد نجف ( دايى آن مرحوم ) در فقه و اصول ، سيد حسين كوه كمرى و شيخ محسن خنفر .\r\nبرخى از تأليفات مترجم عبارت است از : اتقان المقال فى علم الرجال ، الانصاف فى تحقيق مسائل الخلاف ، نعم الزاد و آثار ديگر كه شيخ آقا بزرگ تهرانى در طبقات اعلام الشيعة ( نقباء البشر ) آنها را به تفصيل بيان كرده است . ( نقباء البشر ، 961 / ش 1453 ، ريحانة الادب ، 2 / 415 ، احسن الوديعة ، 1 / 141 )\r\nآخوند مولى محمد كاظم خراسانى ( 1329 ه ) .\r\nاو به سال 1255 در خراسان به دنيا آمد . پدرش شيخ حسين از فضلاى هرات خراسان بود و آخوند بخش عمدهء تحصيلات خود را پيش پدرش به انجام رساند و در سال 1277 به سبزوار ، مركز علمى آن روز ، عزيمت نمود و بعد از بازگشت و توقف كوتاه در خراسان براى تحصيل حكمت و فلسفه\r\n","description":"","footnote":"","page_name":" 287 ","page_number":291},
  {"content":"\r\nبه تهران عزيمت كرد و در آغاز ، در درس ملا حسين خوئى شركت كرد و سپس به نجف اشرف رفت تا از محضر زعيم بزرگ حوزه ، شيخ اعظم انصارى بهره مند گردد و حدود چهار سال از اين محضر پر فيض استفاده كرد و از برجستگان تلامذه شيخ شناخته شد . بعد از فوت شيخ از درس فقه سيد على شوشترى و شيخ راضى ( 1290 ه ) و ميرزاى شيرازى استفاده كرد . آخوند بعد از وفات ميرزاى شيرازى و محقق رشتى از مدرسان بىبديل حوزهء علميه به شمار آمد به طورى كه متجاوز از هزار نفر از فضلا در پاى درس او حاضر مىشدند .\r\nيكى از مسائل مهمى كه در زمان آخوند در ايران روى داد مسأله انقلاب مشروطيت بود و پاى آخوند در اين جريان سياسى به ميدان كشيده شد و مشكلات فراوانى براى ايشان به بار آورد .\r\nآثار آخوند عبارت است از : كفاية الاصول ( براى اين كتاب علمى شروح مختلفى نوشته شده است ) ، تعليقه بر مكاسب ، تعليقه بر رسائل ، رسالة فى الفقه ( اللمعات النيرة ) ، حاشية بر اسفار صدر المتألهين شيرازى ، حاشية بر شرح منظومهء سبزوارى ، رسالات فى المشتق و الوقف و الرضاع و الدماء الثلاثة و الاجارة و الطلاق و معنى العدالة و الرهن ، ( اين هشت رسالة در يك جلد چاپ شده است ) ، روح الحياة ( رساله عمليه ) .\r\nآخوند در سال 1329 از دنيا رفت . ( مقدمه مكاسب شيخ به اهتمام كلانتر ، 1 / 153 - 158 ، مقدمه كفايه مؤسسه آل البيت ، 15 - 27 ، ريحانة الادب ، 1 / 16 ، الاعلام ، 7 / 11 ، احسن الوديعه ، 1 / 146 ، الذريعة ، 4 / 412 )\r\nسيد محمد كاظم يزدى ( 1337 ه ) .\r\nوى فرزند عبد العظيم طباطبايى از فقها و مراجع بزرگ تقليد شيعه در قرن چهاردهم بود . او بعد از گذراندن مقدمات به اصفهان عزيمت كرد و از علماى آن سامان از جمله صاحب روضات الجنات استفاده كرد و سپس به عراق عزيمت و در درس ميرزاى بزرگ در نجف اشرف حاضر شد و به مراتب بالاى علمى رسيد و بعد از فوت استادش به تدريس پرداخت و در نهايت ، رياست مذهبى شيعه در عصر خود به ايشان محول گرديد .\r\nاز آثار اوست : تعادل و تراجيح ، حاشيه بر مكاسب شيخ انصارى ، العروة الوثقى ، حجية الظن فى عدد الركعات و كيفية صلاة الاحتياط .\r\nوى چند مدرسه از جمله مدرسهء بزرگى به سال 1325 ه در نجف اشرف تأسيس كرد . ( ريحانة الادب ، 4 / 334 ، احسن الوديعة ، 1 / 152 )\r\n","description":"","footnote":"","page_name":" 288 ","page_number":292},
  {"content":"\r\nميرزا محمد تقى شيرازى ( 1338 ه ) .\r\nميرزا محمد تقى فرزند ميرزا محب على حائرى شيرازى و از فقها و مراجع بزرگ شيعه و رهبران انقلاب عراق عليه انگلستان بود . وى بعد از گذراندن مقدمات در شيراز و استفاده وافر از فاضل اردكانى به سامرا عزيمت كرد و در درس ميرزاى بزرگ حاضر شد و از مدرسان به نام آن حوزه گرديد و بعد از فوت استادش زعامت حوزه به ايشان منتقل شد .\r\nاز آثار اوست : شرح مكاسب ، شرح منظومهء رضاعيهء سيد صدر الدين عاملى ، القصائد الفاخرة فى مدح العترة الطاهرة . ( ريحانة الادب ، 4 / 123 ، احسن الوديعة ، 1 / 173 ، نقباء البشر ، 261 / ش 561 )\r\nشريعت اصفهانى ( 1339 ه ) .\r\nملا فتح الله بن محمد جواد از فقهاى بزرگ شيعه در قرن چهاردهم بود . در سال 1296 ه به عراق عزيمت كرد و از حوزهء درس حاج ميرزا حبيب الله رشتى و شيخ محمد حسين كاظمى استفاده كرد و از مدرسان به نام گرديد و شاگردان بسيارى را تربيت كرد . بعد از فوت ميرزا محمد تقى شيرازى رياست مذهبى به وى منتقل شد .\r\nاز تأليفات اوست : ابانة المختار فى ارث الزوجة من ثمن العقار ، اصالة الصحة ، افاضة القدير فى حل العصير ، قاعدة الطهارة . ( ريحانة الادب ، 2 / 317 ، احسن الوديعة ، 1 / 171 )\r\nشيخ محمد حسين كاشف الغطاء .\r\nوى يكى از علماى بزرگ شيعه بود كه در طول حيات علمى خود علاوه بر تحقيقات ارزشمندى در زمينه فقه و اصول و حديث با تأليف آثار ديگرى به شبهات مخالفين شيعه پاسخ داد . تعداد تأليفات او به حدود هشتاد عنوان مىرسد ، مانند الآيات البينات ، اصل الشيعة و اصولها ، تحرير المجلة ، حواشى عين الحياة در فقه ، الدين و الاسلام ، السياسة الحسينية ، المراجعات الريحانية ، الميثاق العربي الوطني . ( ريحانة الادب ، 3 / 434 ، احسن الوديعة ، 2 / 260 )\r\nميرزا محمد حسين نائينى ( 1355 ه ) .\r\nوى از فقهاى بزرگ اماميه در قرن چهاردهم بود كه به كثرت تحقيق و تربيت شاگردان عالم و مجتهد معروف است . بعد از وفات شريعت اصفهانى گروهى از ايشان تقليد مىكردند . مرحوم نائينى از شاگردان سيد محمد اصفهانى از مدرسان بزرگ در عصر ميرزاى بزرگ در سامرا بود . از جمله آثار تأليفى وى كتاب تنبيه الامة و تنزيه الملة است .\r\nغالب فقهاى عصر حاضر مانند آية الله سيد ابو القاسم خوئى ( ره ) و غيره از شاگردان مرحوم نائينى مىباشند . ( ريحانة الادب ، 4 / 162 ، احسن الوديعة ، 2 / 254 )\r\n","description":"","footnote":"","page_name":" 289 ","page_number":293},
  {"content":"\r\n4 - 9 - 3 فقهاى ديگر دورهء نهم\r\nدر اينجا نام گروهى از فقهاى اين دوره ذكر مىشود :\r\nفاضل دربندى ( 1285 ه )\r\nصاحب خزائن الاحكام . ( ريحانة الادب ، 2 / 14 )\r\nفاضل اردكانى ( 1302 ه ) .\r\n( ريحانة الادب ، 1 / 59 ، احسن الوديعة ، 1 / 80 )\r\nشيخ جعفر شوشترى ( 1303 ه ) .\r\n( ريحانة الادب ، 2 / 353 ، احسن الوديعة ، 1 / 75 ، نقباء البشر ، ص 284 / ش 600 )\r\nفاضل ايروانى ( 1306 ه ) .\r\n( ريحانة الادب ، 3 / 179 )\r\nشيخ زين العابدين مازندرانى ( 1309 ه ) .\r\n( ريحانة الادب ، 3 / 423 ، احسن الوديعة ، 1 / 95 )\r\nشيخ هادى تهرانى ( 1321 ه ) .\r\n( ريحانة الادب ، 1 / 229 ، احسن الوديعة ، 1 / 134 ، مقدمه مكاسب كلانتر ، 1 / 163 )\r\nفاضل شربيانى ( حدود 1322 ه ) .\r\n( ريحانة الادب ، 2 / 302 ، احسن الوديعة ، 1 / 143 ، مقدمه مكاسب كلانتر ، 1 / 172 )\r\nحاج آقا رضا همدانى ( 1322 ه ) ،\r\nصاحب مصباح الفقيه . ( ريحانة الادب ، 4 / 326 ، احسن الوديعة ، 1 / 145 )\r\nحاج ميرزا حسين حاج ميرزا خليل ( 1326 ه ) .\r\n( ريحانة الادب ، 1 / 408 ، مقدمه مكاسب كلانتر ، 1 / 169 )\r\nسيد اسماعيل صدر ( 1337 ه )\r\n( ريحانة الادب ، 2 / 461 ، احسن الوديعة ، 1 / 169 )\r\nشيخ احمد كاشف الغطاء ( 1344 ه ) .\r\n( ريحانة الادب ، 3 / 341 ، احسن الوديعة ، 2 / 258 ، نقباء البشر ، ص 123 / ش 277 )\r\nسيد حسن صدر ( 1354 ه ) .\r\n( ريحانة الادب ، 2 / 463 ، نقباء البشر ، ص 445 / ش 873 )\r\n\r\n5 - 9 - 3 فقهاى معاصر\r\nحاج شيخ عبد الكريم حائرى ( 1355 ه ) .\r\nوى يكى از فقهاى بزرگ شيعه و مؤسس حوزهء علميه قم است . وى بعد از گذراندن مقدمات در يزد براى ادامهء تحصيل به عتبات مشرف شد و از اساتيد وقت چون ميرزا محمد حسن شيرازى ، ميرزا محمد تقى شيرازى ، شيخ فضل الله نورى ، آخوند خراسانى و سيد محمد كاظم يزدى و بويژه سيد محمد فشاركى\r\n","description":"","footnote":"","page_name":" 290 ","page_number":294},
  {"content":"\r\nاستفاده كرد و در سال 1340 هجرى قمرى بعد از مدتى تدريس در اراك به قم آمد و در آنجا رحل اقامت افكند و از آن زمان حوزه تدريس دينى در اين شهر بنيان نهاده شد .\r\nآثار علمى ايشان عبارت است از : درر الفوائد فى الاصول ، كتاب الرضاع ، كتاب الصلاة .\r\nعلاوه بر آثار علمى تأسيسات متعددى به همت ايشان در قم به وجود آمده است . مانند بيمارستان قم ، قبرستان تازه قم در كنار رود خانه ، تعمير چند مدرسه قديمى و معروف قم و كتابخانه مدرسه فيضيه . ( ريحانة الادب ، 1 / 33 ، اعيان الشيعة ، 8 / 42 ، احسن الوديعة ، 2 / 268 ، نقباء البشر ، 1158 )\r\nشيخ محمد حسين اصفهانى ( 1361 ه ) .\r\nوى فرزند شيخ محمد حسن ، معروف به كمپانى از علماى بزرگ اماميه در قرن چهاردهم بود و در فقه ، اصول و حكمت و كلام تبحر خاصى داشت . شيخ فلسفه را نزد حاج ميرزا محمد باقر اصطهباناتى و فقه و اصول را نزد سيد محمد فشاركى و آخوند خراسانى و حاج آقا رضا همدانى فرا گرفت و به مقام بالاى علمى رسيد و شاگردان بسيارى تربيت كرد .\r\nاز آثار اوست : الاجارة ؛ الاجتهاد و التقليد و العداله ؛ حاشيه بر مكاسب ، حاشيه بر رسائل . مؤلف ريحانة الادب 22 عنوان از آثار مترجم را ذكر كرده است . ( ريحانة الادب ، 3 / 387 )\r\nآقا ضياء الدين بن محمد عراقى ( 1361 ه ) .\r\nوى از بزرگان فقهاى متأخر و از شاگردان برجسته آخوند خراسانى ، سيد محمد كاظم يزدى ، شيخ الشريعه اصفهانى و ميرزا حسين خليلى بود و بسيارى از فقهاى عصر حاضر مانند آية الله خوئى ، سيد محمد تقى خوانسارى ، سيد عبد الهادي شيرازى ، سيد على كاشانى يثربى ، سيد محسن حكيم ، شيخ عبد النبي عراقى ، شيخ محمد تقى آملى از محضر ايشان استفاده كرده‌اند . كتاب المقالات الاصولية و شرح تبصرهء علامه از تأليفات ايشان است . ( ريحانة الادب ، 1 / 25 ، نقباء البشر ، ص 956 / ش 1449 ، احسن الوديعة ، 2 / 262 )\r\nميرزا محمد على شاه آبادى ( حدود 1363 ه ) .\r\nوى از علماى بزرگ معاصر و از شاگردان مبرز ميرزا حسن آشتيانى ، آخوند خراسانى و ميرزا حسين خليلى و ميرزا محمد تقى شيرازى بود و در علم معقول از محضر ميرزا هاشم رشتى استفاده كرده است .\r\nاز تأليفات ايشان است : الانسان و الفطرة ، الايمان و الرجعه ، حاشيهء كفايه ، القرآن و العترة و منازل السالكين . امام خمينى ( ره ) از شاگردان اين مرد بزرگ بود و هميشه از ايشان با احترام تمام ياد مىكرد . ( ريحانة الادب ، 2 / 290 )\r\n","description":"","footnote":"","page_name":" 291 ","page_number":295},
  {"content":"\r\nسيد ابو الحسن اصفهانى ( 1365 ه ) .\r\nوى فرزند سيد محمد از مراجع عام در عصر خويش و از بزرگان شاگردان آخوند خراسانى بود . حسن مديريت اين مرجع بزرگ در مدت زعامت خود زبانزد عام و خاص است و در كتابهاى ترجمهء احوال علما نمونه هايى از كارهاى مدبرانه ايشان ذكر شده است . به دليل مرجعيت عام و صفات پسنديده مترجم تشييع جنازه اين مرجع كم نظير به گونه اى بود كه بنا بر نقل شيخ آقا بزرگ مراسم تشييع از بغداد تا نجف ادامه داشته و تا آن زمان مشابهى در عراق واقع نشده بود . ( نقباء البشر ، ص 41 / ش 92 ، احسن الوديعة ، 2 / 261 ، ريحانة الادب ، 1 / 84 )\r\nسيد جمال الدين گلپايگانى .\r\nفرزند سيد حسين يكى از مراجع تقليد در عصر خويش بود . وى بعد از گذراندن مقدمات و سطح به نجف اشرف منتقل و در درس آخوند خراسانى ، سيد محمد كاظم يزدى ، شيخ آقا رضا همدانى و ميرزا محمد تقى شيرازى و ميرزا محمد حسين نائينى حاضر شد .\r\nبرخى از آثار او عبارت است از : كتاب الطهارة ، كتاب الصلاة ، كتاب الوصايا و كتاب الاجاره و المكاسب و غيره . ( نقباء البشر ، ص 309 / ش 639 )\r\nحاج آقا حسين قمى ( 1366 ه ) .\r\nوى فرزند سيد محمود طباطبايى قمى حائرى از بزرگان علما و مشاهير مراجع تقليد در 1282 ه متولد شد و بعد از گذراندن مقدمات و سطح در تهران مدتى در درس ميرزاى بزرگ در سامرا حاضر شد ، سپس به تهران بازگشت و از درس فقه و اصول ميرزا محمد حسن آشتيانى و شيخ فضل الله نورى استفاده كرد و در عزيمت دوم خود به عراق از درس ميرزا حبيب الله رشتى ، مولى على نهاوندى ، آخوند خراسانى ، سيد محمد كاظم يزدى استفاده كرد . مترجم بعد از آقا سيد ابو الحسن اصفهانى به مرجعيت رسيد .\r\nاز جمله آثار او عبارت است از : مجمع المسائل ، الذخيرة الباقية فى العبادات و المعاملات ، مختصر الاحكام ، طريق النجاة . ( نقباء البشر ، ص 653 / ش 1089 )\r\nحاج آقا حسين بروجردى ( 1380 ه ) .\r\nفرزند سيد على طباطبايى بروجردى از مراجع بزرگ شيعه و از شاگردان آخوند خراسانى و شيخ الشريعهء اصفهانى بود . وى علاوه بر فقه و اصول در حديث و رجال نيز تبحر فوق العاده اى داشت . مدتى بعد از وفات مؤسس حوزهء علميه قم ، شيخ عبد الكريم حائرى و سيد ابو الحسن اصفهانى مرجعيت عام شيعه به ايشان منتقل شد .\r\nمرحوم بروجردى علاوه بر ادارهء حوزه هاى علميه و تربيت شاگردان بسيار آثار\r\n","description":"","footnote":"","page_name":" 292 ","page_number":296},
  {"content":"\r\nتأليفى متعددى نيز دارد ، از آن جمله : تجريد اسانيد الكافي ، حاشيه بر كفاية الاصول ، حاشيه بر رجال نجاشى ، جامع احاديث الشيعه . ( نقباء البشر ، ص 605 / ش 1308 ) سيد عبد الهادي شيرازى ( 1382 ه ) . وى فرزند ميرزا اسماعيل حسينى شيرازى از فقهاى معروف و از مراجع شيعه بود و در سال وفات پدرش ( 1305 ه ) به دنيا آمد و تحت اشراف ميرزاى بزرگ شيرازى ( پسر عموى پدرش ) رشد كرد . او بعد از گذراندن مقدمات از محضر اساتيدى چون ميرزا محمد تقى شيرازى ، آخوند خراسانى ، شيخ الشريعهء اصفهانى ، ميرزا محمد باقر اصطهباناتى و آقا ضياء الدين عراقى استفاده كرد .\r\nمترجم در زمان مرجعيت خود بينايى خويش را از دست داد . از جمله آثار او عبارت است از : دار السلام ، كتاب الصوم ، كتاب الزكاة ، الاستصحاب ، اجتماع الأمر و النهى .\r\n( نقباء البشر ، ص 1250 / ش 1778 )\r\nشيخ كاظم شيرازى .\r\nاز علما و مجتهدان معروف معاصر است . وى بعد از گذراندن مقدمات و سطوح در درس خارج ميرزا محمد تقى شيرازى حاضر شد و مدتها در كاظمين و كربلا و نجف جزء مدرسان به نام بود . ايشان تأليفاتى در فقه و اصول داشته‌اند .\r\n( أحسن الوديعة ، 2 / 278 ، اعيان الشيعة ، 9 / 401 )\r\nسيد محسن حكيم ( 1390 ه ) .\r\nفرزند سيد مهدى از فقهاى اماميه و مراجع بزرگ شيعه و صاحب تأليفات بسيار ( حدود 50 عنوان ) است . وى اولين كتابخانه عمومى را در نجف بنيان گذاشت و شاگردان بسيارى را تربيت كرد .\r\nاز آثار اوست : مستمسك العروة الوثقى ، حقائق الأصول ، دليل الناسك .\r\n( الأعلام ، 5 / 290 ، معجم العراقيين ، 3 / 92 ؛ معارف الرجال ، 3 / 121 )\r\nشيخ حسين حلى .\r\nوى فرزند شيخ على يكى از علماى معاصر ساكن نجف اشرف بود و بعد از گذراندن مقدمات و سطح ، مدت مديدى در درس ميرزا محمد حسين نائينى حاضر شد و به رغم شايستگى زعامت دينى ، وقت خود را به تدريس و تربيت علما اختصاص داد و در اين كار بسيار موفق بود .\r\nتقريرات درس ايشان را شاگردانش انتشار داده‌اند ؛ مانند بحوث فقهية تأليف عز الدين بحر العلوم . ( نقباء البشر ، ص 603 / 1309 )\r\n6 - 9 - 3 فقهاى ديگر معاصر\r\nدر اينجا نام گروهى از فقهاى معاصر ذكر مىشود :\r\n","description":"","footnote":"","page_name":" 293 ","page_number":297},
  {"content":"\r\nسيد محمد حجت كوه كمرى ( 1373 ه ) .\r\nاز مراجع قم ( ريحانة الادب ، 1 / 309 )\r\nشيخ محمد رضا تنكابنى .\r\nاز علماء بزرگ تهران ( نقباء البشر ، ص 768 / ش 1249 )\r\nسيد محمود شاهرودى ( 1394 ه ) ،\r\nيكى از مراجع نجف ، كتاب الحج تقرير درسى ايشان است .\r\nسيد حسن موسوى بجنوردى ( 1395 ه ) ،\r\nصاحب القواعد الفقهية و غيره .\r\nسيد محمد هادى ميلانى ( 1395 ه ) ،\r\nصاحب كتاب الخمس و كتاب الزكاة .\r\nسيد عبد الله شيرازى .\r\n( نقباء البشر ، ص 1195 / ش 1721 )\r\nسيد احمد خوانسارى ( 1404 ه ) ،\r\nصاحب جامع المدارك .\r\nسيد ابو القاسم خوئى « 1 » ( 1413 ه ) .\r\nوى در سال 1317 هجرى قمرى در شهرستان خوى به دنيا آمد و بعد از گذراندن مقدمات در 13 سالگى به نجف اشرف رهسپار شد و دروس سطح را از محضر پدر بزرگوارش ( آقا سيد على اكبر خوئى ) ، حاج ميرزا فرج الله تبريزى ، سيد على كازرونى و ميرزا محمود شيرازى فرا گرفت و از دروس خارج فقه و اصول اساتيدى چون شيخ الشريعهء اصفهانى ، حاج شيخ مهدى مازندرانى ، ميرزاى نائينى ، آقا ضياء عراقى و شيخ محمد حسين اصفهانى بهره مند شد و از شيخ محمد جواد بلاغى در علم كلام و تفسير و سيد حسين بادكوبه اى در حكمت و فلسفه ، آميرزا على آقا قاضى در اخلاق و سيد ابو القاسم خوانسارى در رياضيات استفاده كرد .\r\nاز مترجم آثار علمى فراوانى باقى مانده است . از آن جمله : لباس مشكوك در فقه ؛ اجود التقريرات ؛ البيان فى تفسير القرآن ؛ معجم رجال الحديث ؛ مبانى تكملة المنهاج و نيز دروس خارج فقه و اصول ايشان به قلم شاگردان برجسته اين فقيه بزرگوار تقرير شده است ، مانند التنقيح ، نگارش حاج ميرزا على تبريزى ؛ مستند العروة الوثقى ، نگارش شيخ مرتضى بروجردى ؛ مصباح الفقاهة ، نگارش شيخ محمد على توحيدى ؛ محاضرات فى اصول الفقه ، نگارش محمد اسحاق فياض ؛ دراسات فى الاصول ، نگارش سيد على شاهرودى .\r\nبه همت بلند اين مرجع بزرگ شيعه مراكز بزرگ تبليغى در نقاط مختلف جهان تأسيس شده است . مانند نيويورك ، لندن ، سوانزى آمريكا ، بمبئى ، كراچى ، مالزى و چند\r\n\r\n","description":"","footnote":"\r\n« 1 » . ترجمهء حاضر را اين جانب بعد از ارتحال اين مرجع عظيم الشأن به رشتهء تحرير در آوردم و در « يادنامه » آن بزرگوار به چاپ رسيده است .\r\n","page_name":" 294 ","page_number":298},
  {"content":"\r\nمدرسه علميه در قم ، نجف و مشهد .\r\nيكى از ويژگيهاى بارز ايشان تربيت شاگردان بسيار بود كه اينك در سراسر جهان به خدمت اشتغال دارند و اين جانب نيز توفيق داشتم سالها از محضر اين استاد فرزانه استفاده كنم و به جهت ارتباط نزديك علمى با ايشان در ايام رحلت آن بزرگوار مقاله اى در زمينه معرفى اجمالى ايشان نگاشته بودم كه در اينجا عينا آورده مىشود .\r\nدر حدود سال 23 - 1324 شمسى كه براى ادامهء تحصيل به حوزهء نجف اشرف - صانها الله عن أحداث الدّهر و حدثانه - رهسپار شدم اين حوزه يكى از درخشانترين دوره هاى رشد و شكوفايى خود را مىگذراند . علاوه بر زعامت و مرجعيت مطلقه اى كه در آن سرزمين مقدس وجود داشت و دانشمندان بزرگى كه در آن مهد فقه و امّ القراى استنباط به سر مىبردند ، برجستگانى در فقه و اصول در آن حوزهء مباركه تدريس مىكردند كه هر يك به تنهايى مىتوانستند حوزهء بزرگى را از لحاظ علمى اداره كنند .\r\nچون عدهء اين افراد نسبتا زياد بود كار انتخاب فردى كه بتوان از او حد اكثر بهره را برد آسان نبود . لذا اين جانب در به دو ورود در حوزهء تدريس بسيارى از آنان شركت كردم تا آن كه با دقت و كوشش بسيار توانستم يكى از اين بزرگان را كه حقا وحيد عصر و فريد دهر بود ، يعنى حضرت آية الله العظمى حاج سيد ابو القاسم خوئى را انتخاب كنم .\r\nاين جانب در طول عمرم بيش از هر كس ديگر از اين شخصيت بزرگ بهره گرفتم و بيش از يك دورهء كامل علم اصول ، تعدادى از كتب فقهى ( بيع ، طهارة ، صلاة و خمس ) را نزد ايشان آموختم . علاوه بر اين ، در ايام تعطيل نيز دروسى از قبيل تفسير و فروع علم اجمالى را در محضر ايشان فرا گرفتم .\r\nامتياز اين علامهء بزرگوار از ديگران در چند امر بود :\r\nنخست ، آن كه بيانى بسيار بليغ داشت و مسائل را بسيار گويا ، رسا ، روشن و منطقى مورد بحث قرار مىداد . ملاحظهء آثار آن بزرگ به خوبى اين حقيقت را آشكار مىسازد .\r\nدوم ، اين كه به علت بهره گيرى از استادان بيشتر ، طلاب تشنه و مشتاق را از آراء برجستگان بيشترى آگاه و سيراب مىساخت . ايشان در درس اصول كه بر حسب معمول به ترتيب كفايه تدريس مىشد ، ابتدا آراء مرحوم آخوند و دانشمندانى كه نظر آنان در اين كتاب آمده ، از قبيل صاحبان فصول ، هداية المسترشدين ، قوانين ، مرحوم\r\n","description":"","footnote":"","page_name":" 295 ","page_number":299},
  {"content":"\r\nشيخ و معاصران مرحوم آخوند را مطرح مىكردند ، و سپس نظر مرحوم نائينى را به عنوان « شيخنا الاستاذ » و مرحوم حاج شيخ محمد حسين اصفهانى را به عنوان « بعض مشايخنا المعاصرين » و مرحوم آقا ضياء عراقى را به عنوان « بعض الأساطين » عرضه مىنمودند و بالاخره نظر برگزيدهء خود را مطرح مىساختند .\r\nدر درس فقه هم ناگزير هر باب را به ترتيب كتابى مطرح مىنمودند ، بيع را به ترتيب متاجر شيخ - رحمه الله - طهارت و زكات و صلات را در آن زمان به ترتيب مصباح الفقيه حاج آقا رضا همدانى و ظاهرا در دوره هاى بعد به ترتيب عروة الوثقى ، و در اين درس نيز پس از نقل آراء صاحبان كتب و كسانى از متقدمان و متأخران ، و از جمله برخى شارحان و معلقان كه آراء آنان در كتاب نقل شده ، به آراء استادان مستقيم و غير مستقيم خود ، از قبيل مرحوم آخوند ، سيد محمد كاظم يزدى ، ايروانى كه بر مكاسب شرح يا تعليقه اى دارند و يا مرحوم نائينى و حاج شيخ محمد حسين اصفهانى و نيز محشّيان بزرگ عروة الوثقى مىپرداختند و بالاخره نظر خود را بيان مىفرمودند .\r\nسوم ، از لحاظ بيان دقيق ، مستقيم ، معقول و مطابق ذوق سليمى كه در عرضهء آراء داشت ، آراء ايشان پيوسته قاطعانه و مبتنى بر قياسات منطقى بود ، لذا هم بر دل مىنشست و هم در مغز جاى گير مىشد و اين نه تنها در فقه و اصول بود بلكه در همهء علوم اسلامى و اساسا در همه مسائلى كه تدريس مىفرمودند يا پاسخ مىدادند و يا خود مطرح مىنمودند ، مصداق داشت . ملاحظهء تقريرات درس يا آثار قلمى خود آن بزرگوار به خوبى اين حقيقت را آشكار مىسازد . صاحب نظرى بودند جوّال ، با بينشى دقيق ، ملاحظاتى عميق ، حدسى قوى ، فكرى ثاقب و رأيى صائب .\r\nگردآورى آراء ايشان به تأليفى وسيع نياز دارد ، ولى در اينجا مناسب است به برخى از نظرات ايشان به اختصار اشاره كنم :\r\nالف ) در شبهات مصداقى عام عقيده داشتند مىتوان آنها را از راه ضمّ وجدان به اصل ، و لو استصحاب عدم ازلى احراز نمود ؛ عنوان عام را به وجدان يعنى علم ، و عدم وجود عنوان خاص را به استصحاب عدم ، و لو عدم ازلى و اين بر خلاف نظر استاد ايشان بود .\r\nب ) در باب استصحاب ، استصحاب حكم كلى را جارى نمىدانستند ، نه بدين جهت كه استصحاب احكام اساسا جارى نيست ، چنان كه گروهى پنداشته‌اند ، بلكه بدين جهت كه پيوسته با استصحاب عدم جعل معارض است .\r\n","description":"","footnote":"","page_name":" 296 ","page_number":300},
  {"content":"\r\nج ) در مورد اكراه بر قتل ، بر خلاف نظر مشهور ، بر اين عقيده بودند كه چنانچه توعيد به كمتر از قتل نباشد مكره ( به فتح راء ) مىتواند مرتكب قتل شود و در اين صورت قصاص او جايز نيست ، نهايت آن كه بايد ديهء مقتول را بپردازد .\r\nد ) ضمان عاقله حكم تكليفى محض است . ( نظير نفقهء اقارب ) و ضمان وضعى با خود جانى است .\r\nه ) قاعدهء « الحدود تدرأ بالشبهات » به طور كلى چنان كه مشهور بر آنند درست نيست ، و تنها در موارد منصوصه جريان دارد .\r\nو ) در گذشته ايشان بر اين عقيده بودند كه عمل مشهور مىتواند ضعف حديث را جبران كند ، ولى پس از آن گفتند : شهرت عملى كه خود دليلى بر حجيت ندارد چگونه مىتواند غير حجتى را حجت كند ؟ ! و اين بر خلاف قول مشهور است .\r\nز ) اختلاف افق تأثيرى در واقعيت ثبوت هلال ندارد ؛ چنانچه ثابت شود در نقطه اى و لو دور دست ماه را رؤيت كرده‌اند ، اول ماه يا عيد اضحى ثابت مىشود و لو در نقاط ديگرى كه ماه قابل رؤيت نبوده است .\r\nح ) جز آيهء نجوى ، در هيچ آيهء ديگرى نسخ ثابت نشده است . و اين بر خلاف نظر اهل سنت و بسيارى از شيعه است .\r\nط ) چنان كه قرآن مجيد به زياده تحريف نشده ، بر خلاف نظر گروهى از اهل سنت و شيعه ، به نقيصه هم در آن تحريفى به وقوع نپيوسته است .\r\nآية الله العظمى خوئى صرف نظر از مقام ممتاز علمى ، مردى بودند وارسته ، با تقوى ، سليم النفس ، متخلق به اخلاق فاضله و عادل به تمام معناى كلمه .\r\nامام خمينى ( 1409 ه ) .\r\nحاج آقا روح الله خمينى در بيستم جمادى الآخرة 1320 در شهرستان خمين به دنيا آمد . پدر بزرگوارش آية الله سيد مصطفى موسوى كه از معاصران ميرزاى شيرازى و از علماى برجسته خمين به شمار مىآمد ، هنگامى كه حاج آقا روح الله پنج ماهه بود بين راه خمين و اراك به ضرب گلوله به شهادت رسيد .\r\nوى دروس مقدماتى را نزد اساتيد منطقه چون : آقا ميرزا محمود افتخار العلماء ، ميرزا رضا نجفى خمينى ، آقا شيخ على محمد بروجردى ، آقا شيخ محمد گلپايگانى و آقا عباس اراكى و برادرشان آية الله سيد مرتضى پسنديده ( ره ) فرا گرفت و در سال 1298 شمسى عازم حوزهء علميه اراك شد و مقارن هجرت آية الله حاج شيخ عبد الكريم حائرى يزدى ( 1300 شمسى ) به حوزهء علميه قم منتقل گرديد و نزد\r\n","description":"","footnote":"","page_name":" 297 ","page_number":301},
  {"content":"\r\nاساتيدى چون : آية الله سيد محمد تقى خوانسارى ، آية الله سيد على يثربى كاشانى و آية الله شيخ عبد الكريم حائرى دروس عالى فقه و اصول را ادامه داد و نيز از محضر مرحوم حاج سيد ابو الحسن رفيعى قزوينى در رياضيات ، هيئت و فلسفه و آقا ميرزا على اكبر حكمى يزدى در هيئت و مرحوم آقا شيخ محمد رضا مسجد شاهى اصفهانى در عروض و قوافى و فلسفه اسلامى و آية الله حاج ميرزا جواد ملكى تبريزى در اخلاق و عرفان استفاده و حدود شش سال عاليترين سطوح عرفان نظرى و عملى را نزد آية الله آقا ميرزا محمد على شاه آبادى - اعلى الله مقامه - سپرى كرد .\r\nامام خمينى - رحمه الله - سالهاى طولانى در حوزهء علميه قم به تدريس سطح و خارج فقه و اصول ، فلسفه و عرفان و اخلاق پرداخته و شاگردان بسيارى از محضر آن بزرگ استفاده كردند .\r\nتأليفات متعددى از حضرت امام قدس سرّه به جاى مانده است كه به نام برخى از آنها اشاره مىشود :\r\nتعليقات على شرح فصوص الحكم و مصباح الانس ، مصباح الهداية إلى الخلافة و الولاية ، سرّ الصلاة ( صلاة العارفين و معراج السالكين ) ، كشف اسرار ، انوار الهداية فى التعليقة على الكفاية ، الرسائل ، مناهج الوصول إلى علم الاصول ، رسالة فى الطلب و الارادة ، كتاب الطهارة در 4 مجلد ، المكاسب المحرمة در 2 جلد ، كتاب البيع در 5 جلد ، تحرير الوسيله در 2 جلد .\r\nاين جانب در جريان تدوين اين كتاب مطالبى در بارهء امام خمينى - رضوان الله عليه - آن گونه كه خود دريافته‌ام بدون تأثر از نوشتهء ديگران تحرير كرده‌ام كه ذيلا مىآورم :\r\nدانشمند بزرگوار ، فقيه وارسته ، آية الله العظمى حاج آقا روح الله خمينى ، امام امت و رهبر كبير انقلاب اسلامى ايران قدس سرّه حوالى سال 1340 شمسى كه نفوذ بيگانه به دستيارى محمد رضا پهلوى و وابستگانش رو به گسترش بود و هر چه بيشتر سعى بر اين بود كه سرزمين ايران از فرهنگ غنى اسلام تهى شود در برابر كجرويهاى اين رژيم قد علم كرد و حد اكثر كوشش خود را به كار برد تا نفوذ بيگانه را قطع كند و مجد و عظمت ديرينهء اسلام را به اين سرزمين بازگرداند ؛ نطقها ، خطابه ها و اعلاميه هاى داغ و آتشين ايشان سبب شد پس از چندى زندان و توقيف و حدود پانزده سال به تركيه و عراق تبعيد شود .\r\n","description":"","footnote":"","page_name":" 298 ","page_number":302},
  {"content":"\r\nمقارن قيام پرشور مردم ايران بر ضد نظام پهلوى دوران تبعيد به پايان رسيد و امام تصميم گرفت براى رهبرى اين قيام در فضاى آزاد به يكى از كشورهاى مسلمان عرب عزيمت فرمايد ولى به دليل عدم موافقت مقامات اين كشورها به فرانسه تشريف برد و اين سفر طليعهء اميدى شد بر كليهء جريانات آينده ، چرا كه از اين تاريخ مبارزات وارد مرحلهء جديدى شد و پس از گذشت مدت كمى از اين تاريخ با بزرگترين تجليل وارد خاك ميهن شد و بعد از گذشت چند روز ، حكومت دو هزار و پانصد سالهء شاهنشاهى را به فضل خداوند به جمهورى اسلامى تبديل كرد .\r\nآن چه به طور خلاصه در اين باب مىتوانم بگويم اين است كه اين گونه مبارزه يعنى جنگ با فقد كليهء وسايل و امكانات مادى با بزرگترين قدرت منطقه ، آن هم با قدرتى كه تمام قدرتهاى بزرگ جهانى به حمايتش برخاسته بودند ، براى اين جانب به هيچ وجه قابل تصور نبود ؛ نه به چشم ديده بودم ، نه به گوش شنيده و نه در تاريخ خوانده بودم ، تنها مىتوانستم آن را با مبارزات سيد انبياء صلَّى الله عليه و آله مقايسه كنم ، يگانه وسيله اى كه داشت و به پيروزى قطعىاش منتهى شد همان عزم آهنين و ارادهء پولادين و خلل ناپذيرى بود كه پيوسته مورد حمايت بى دريغ قاطبهء ملت مستضعف قرار مىگرفت و همين قدرت اراده بود كه نور اميد در دل تمام ملل مستضعف ، خاصّه امت اسلامى مىتاباند و پيوسته قدرتهاى استكبارى با فتنه ها و آشوبها و خونريزيها و ديگر وسايل در صدد خاموش كردن آن بوده و هستند و تا امر بر اين منوال است طبق وعدهء خداوندى هر گز به آن دست نخواهند يافت .\r\nطبق اعتقاد شايع در بين ملت مسلمان شيعهء اماميه ، امامت و رهبرى امت اسلامى به جانشينان بر حق پيامبر اسلام صلَّى الله عليه و آله اختصاص دارد و ديگران را نرسد كه به عنوان امام معنون دارند . آرى مجتهدان جامع الشرائط را مىتوان به عنوان نائب الامام ياد كرد . از اين روى امامت رهبر كبير انقلاب خشم بسيارى از دشمنان و حتى انتقاد برخى از مخلصان انقلاب را برانگيخته است كه آيا جز امامان معصوم امام ديگرى هم در شيعه وجود دارد ؟ در حالى كه أولا ، ثبوت حقيقت شرعيه در مورد لفظ « امام » و اختصاص آن به امامان معصوم عليهم السّلام مورد قبول نيست ، بلكه اطلاق آن در موارد ديگر به عنوان معناى لغوى و عرفى بدون اشكال است . آرى طبق عقيدهء شيعهء اماميه امامت امت علاوه بر شرايط عرفى مشروط است به شرايطى كه اهمّ آنها عصمت است و اين شرط طبق ادلهء معتبر قطعا در امامان معصوم عليهم السّلام وجود دارد . بنا بر اين هيچ مانعى\r\n","description":"","footnote":"","page_name":" 299 ","page_number":303},
  {"content":"\r\nوجود ندارد كه ما كسى را كه واجد شرايط عرفى امامت است ، يعنى مجتهدى است جامع الشرائط و مبسوط اليد حقيقة امام بناميم و ثانيا ، بر فرض ثبوت حقيقت شرعيه در اين لفظ ، چه مانعى دارد كه ما كسى را كه واجد شرايط عرفى امامت است و بعلاوه داراى شرايط عدالت و اجتهاد و بسط يد است به عنوان حقيقت لغوى و مجاز شرعى ، علاوه بر نيابت امام به جهت خصوصياتى كه ذكر شد ، امام هم بناميم ؟ از اين بابت مشكلى به وجود نمىآيد .\r\nغربزدگان سياست باز ، مردم ايران را از هويت خود تهى كرده بودند . بعضى مىگفتند : ما از خود چيزى نداريم ، بايد همان چيزى را كه به ما گفته‌اند بازگو كنيم ، آن چه را كه نوشته‌اند ترجمه كنيم . بعضى ديگر مىگفتند : ما حتى لولهنگ هم نمىتوانيم بسازيم ، چه رسد به استخراج و ادارهء نفت و از اين دست سخنان . اما امام امت مىگفت :\r\nما خود را گم كرده‌ايم ، همه كار مىتوانيم بكنيم ، به هيچ كس احتياج نداريم .\r\nرهبر كبير انقلاب در بحرانهاى بسيار شديد كه كوچكترين آنها مىتوانست حكومتى را متلاشى كند هيچ گاه از خود ضعف و نگرانى نشان نمىدادند بلكه با سخنان داغ و آتشين خود به مردم روح و نشاط مىبخشيدند ، تسلى خاطر مىدادند ، در شهادت 72 تن با اين كه شهيد بهشتى را يك ملت مىخواندند و يا در شهادت رئيس جمهور و نخست وزير اظهار مىداشتند طورى نشده ، ما از اين افراد زياد داريم و فورا با كمال صلابت و رشادت به انتخاب يا انتصاب ديگران به جاى آنان مىپرداختند .\r\nخلاصه آن كه امام به امت مسلمان ، خاصه ملت ايران ، بلكه به عموم مستضعفان جهان شور و نشاط بخشيدند ، شرف و افتخار دادند . ما با رجال سياسى بسيارى برخورد داشته‌ايم يا در تاريخ خوانده‌ايم و يا از افواه نام آنان را شنيده‌ايم ؛ هر گز كسى را اين گونه نديده‌ايم بدون كمترين ترس و واهمه ، با بزرگترين قدرتها در مىافتاد و مىجنگيد و هيچ گاه از خواستهء خود تنزل نمىكرد ، در عين حال پيوسته توفيق مىيافت و پيروز مىشد و اين نبود جز بدين جهت كه در مقابل خداوند در مقام كمال رضا و تسليم قرار داشت ، هيچ چيز جز رضاى خداوند او را راضى نمىكرد تنها قدرت اسلام و مسلمين را در نظر داشت ؛ به ياد ندارم زمانى از غير اسلام دم زده باشد . هدف او تنها رضاى خدا و پيروزى اسلام بود . اين جانب با مراجع بسيارى مأنوس بوده و يا تاريخ زندگى آنان را ورق زده‌ام الحق به چنين كسى تا كنون برخورد نكرده‌ام .\r\nامام خمينى فقيهى بود عادل ، فيلسوفى عارف ، سياستمدارى حقوقدان ،\r\n","description":"","footnote":"","page_name":" 300 ","page_number":304},
  {"content":"\r\nنويسنده اى خطيب ، باهوش ، زيرك ، داراى تشخيص صحيح ؛ به جا مىگفت و به جا عمل مىكرد ، مىغريد و طوفان به پا مىكرد ، در آغاز جنگ گفت : ديوانه اى سنگى انداخته است . الحق چنين بود صدام پس از هشت سال كه با كمك تمام قدرتهاى جهان مىجنگيد ، بالاخره مجبور شد بعد از پذيرش قطعنامه از سوى ايران بدون نتيجه جنگ را خود خاتمه دهد .\r\nپس از بازگشت به تهران در بهشت زهرا فرمود : من دولت تعيين مىكنم . ايشان بدون توجه به آن چه سياستمداران حقوقدان در باب انتقال قدرت مىگفتند ، به گفتهء خود جامهء عمل پوشاند ؛ موقع ديگرى خود را فرمانده كل قوا خواند و از آثار آن در راه تمشيت امور جنگ و غيره بهره مىبرد ، روزى هم به فرمانى مردم را به جبههء كردستان يا آبادان گسيل مىداشت ، زمانى هم با نهايت صلابت به ارشاد و هدايت مردم مىپرداخت ، در مواقع لازم هم با نهايت رأفت و مهربانى با مردم برخورد مىكرد .\r\nبرخى از دستورات و آراء امام بدين قرار است :\r\n- از اولين دستورات او تشكيل نماز جمعه بود و چون از مهمترين نظرات وى تقريب حوزه و دانشگاه بود محل انجام اين دستور را دانشگاه تهران قرار داد .\r\n- در تاريخ 29 / 8 / 62 در جمع اعضاى شوراى عالى قضائى ؛ رؤسا ، مستشاران ، دادياران ديوان عالى كشور ، قضات بازرسى كل كشور ، حقوقدانان شوراى نگهبان و اعضاى دادگاه عالى قم فرمودند : اگر اين قوّه درست بشود بسيارى از مشكلات كشور درست مىشود ، مردم سر و كار دارند با اين قوه ، با دادگسترى سر و كار دارند ، و به شما آقايان قضات هم عرض مىكنم كه خدا را در نظر داشته باشيد ، در باب قضا قوهء قضائيّه سر و كارش با جان مردم است با مال مردم است با نواميس مردم است و بايد هميشه خدا را ناظر و حاضر ببينيد كه خداى نخواسته مبادا يك اشتباهى در كار بشود يك وقت خطائى شود ، خطاى شماها بزرگ است و ممكن است يك خطا موجب قتل يك كسى بشود ، يك خطا موجب از بين رفتن آبروى كسى بشود ، اينها را بايد بسيار نظر بكنيد و بسيار دقت بكنيد كه اين شغل در عين حالى كه واجب است و لازم است همهء ما در صورتى كه به مقدار كفايت نباشد همه شركت بكنند و بسيار شريف است در عين حال خوب ، مسئوليتش هم بسيار زياد است .\r\n- در باب استقلال قوه قضائيّه بسيار تأكيد داشتند .\r\n- امام - رحمه الله - از اين كه ما خود را در مقابل كشورهاى بزرگ باخته‌ايم و به\r\n","description":"","footnote":"","page_name":" 301 ","page_number":305},
  {"content":"\r\nقول خود آن مرحوم : « خود را گم كرده‌ايم » خيلى رنج مىبردند و پيوسته ما را تشجيع مىكردند كه خود را چيزى بدانيم تا ترقى كنيم .\r\n- ايشان پيش از انقلاب بلكه حتى پس از انقلاب ، پيش از آن كه عميقا وارد مسائل حكومتى شوند غالبا چون ديگر فقيهان مسائل را تئورىوار يعنى صرفا به صورت فرضيه و به دور از واقعيتهاى زمان و مكان و ساير خصوصيات ظروف بررسى مىكردند و فتوا مىدادند ، بديهى است اين نوع فتاوى در زمان حاضر نمىتواند ملاك عمل قرار گيرد و چه بسا به انقلاب اسلامى شديدا لطمه مىزند و حتى ممكن است پياده شدن احكام اسلام را مورد تهديد قرار دهد . خوشبختانه پس از ورود عميق امام در مسائل حكومتى لزوم تغيير در پاره اى از آراء فقهى را احساس مىكردند كه ذيلا به پاره اى از اين تغييرات اشاره مىكنيم :\r\nدر مورد غناء و موسيقى . در گذشته يعنى در زمان نزول آيات و صدور روايات اساسا تصورى از اين نوع مفاهيم وجود نداشت مگر از آن غناء كه صرفا كار برد لهوى داشت ، خواننده و شنونده را از مبدأ و معاد و به طور كلى از ياد خداوند بىخبر مىساخت ، اين مفهوم كلى تنها به اين نوع از صدا انصراف داشت ، و نوع ديگر از آن را شامل نمىشد ، لذا ادلهء حرمت غناء تنها اين قسم را شامل مىشود ، اما امروز اين گونه نيست ، هر يك از موسيقى ، مجسمه سازى ، نقاشى و غيره نوع خاصى از تبيين مطالبند . مىتوان گفت :\r\nاين نحو از تبيين معانى قطعا يا حد اقل احتمالا مصداق عناوين محرّمه نيستند و قاعدهء كلى اقتضا دارد حلال باشند . اين است معناى تأثير زمان در تحول احكام .\r\nخون ، كود طبيعى و مانند اينها هم از همين قبيل است . در گذشته منفعت محلَّلهء مقصودهء عقلاء براى آنها تصور نمىشد لذا جا داشت كه معاملهء آنها را به نحو اطلاق نادرست بدانيم ، اما در زمان حاضر كه يقينا امر به نحو ديگرى است بايد معاملهء آنها را مانند ساير وسائل مشتركه جائز بدانيم .\r\nبه نظر اين جانب از جمله موضوعات مهمى كه جا دارد در آن تجديد نظر كنيم مسألهء حق معنوى است ، از قبيل حق مؤلف ، حق هنرمند و برنامه نويس . در گذشته از اين نوع مطالب تصورى نبود جز اين كه شخص چيزهايى را كه به ياد داشت ، اعم از خود ساخته يا گرد آورى آراء ديگران ، جمع و تدوين كند ، بديهى است نفس اين كار عملى است جائز ، چنان كه شخص اول مىتواند انجام دهد همين طور ديگران ، كسى حتى مدوّن اول نمىتواند ديگرى را از آن منع كند و نيز كسى نمىتواند بر روى آن با ديگرى\r\n","description":"","footnote":"","page_name":" 302 ","page_number":306},
  {"content":"\r\nمعامله اى انجام دهد چون حقى براى او وجود ندارد تا با ديگران بر روى آن معامله كند ، اما در حال حاضر عرضهء افكار تا مصنوعات و مؤلفات را نوعى حق انحصارى براى عرضه كننده مىدانند . لذا هم خود مىتواند بر روى آن معامله اى انجام دهد و هم مىتواند ديگرى را از چنين عملى منع كند ، اين حق حقى است انحصارى ، توضيح آن نياز به مجال وسيعترى دارد .\r\nمتأسفانه فقهاى شيعه از اين جهت كه از حكومت به كلى بر كنار شده بودند بتدريج طرح مسائل حكومتى هم از افكار آنان خارج شده بود و در كتب فقهى خود تنها به ذكر احكام خصوصى مىپرداختند و كمتر از احكام عمومى ( حكومتى ) و مبانى وصول به آنها سخنى به ميان مىآوردند ، خوشبختانه امام - رضوان الله عليه - اين مسأله را متوجه شده بودند و لذا به تشكيل مجمع تشخيص مصلحت پرداختند ، ليكن پيش از اين كه اين مسأله به خوبى جا بيفتد به رحمت ايزدى پيوستند . آن چه در اينجا مىتوانم به آن اشاره كنم اين است كه مبناى احكام عمومى ( حكومتى ) مصالح عمومى امت اسلامى است ؛ البته با توجه به اين كه در جعل اين احكام علاوه بر مصالح عمومى امت نبايد مصالح و مفاسد كلى مورد نظر شارع هم ناديده گرفته شود . لذا فقيه حاكم بايد هر دو جهت را مورد توجه قرار داده ، آنگاه چنين احكامى را جعل يا استنباط كند ، در اين صورت اين احكام نبايد موجب تحليل حرام يا تحريم حلال شود .\r\n- از جمله مسائلى كه امام خمينى - عليه الرحمه - سخت به آن اهميت مىدادند مسألهء وحدت ، تقريب بين مذاهب و عدم تفرق ميان آنان بود . مردم را شديدا از اعمال تفرقه برانگيز برحذر مىداشتند ، در ايام حج مصرانه شيعيان را به شركت در جماعات اهل سنت و عدم ارتكاب اعمال نامناسب توصيه مىنمودند . در مراسم حج ، ايرانيان را از كارهايى كه خود و ديگران را دچار مشقت مىكند از قبيل دقت و احتياط زياد در حال طواف بر محاذات شانهء چپ با بيت الله الحرام يا رعايت فاصله در همهء جوانب و غيره برحذر مىداشتند .\r\n- رهبر كبير انقلاب از آغاز انقلاب بسيار كوشش داشتند كه مردم را از ترسهاى افراطى كه سياستهاى فاسد داخلى و خارجى به آن دامن مىزدند ، مانند ترس از ساواك و نفوذ آن ، ترس از حكومت نظامى و محدوديتهاى آن ، ترس از ابرقدرتها و تهديدات آنها برهانند و بالمآل هدف ايشان اين بود كه صولت اين امور را بشكنند و هيبت آنها را از بين ببرند . خوشبختانه بسيار از اين جهت موفق بودند . به نظر اين جانب اگر اين توفيق\r\n","description":"","footnote":"","page_name":" 303 ","page_number":307},
  {"content":"\r\nنبود موفقيت انقلاب دچار ضعف و ترديد مىشد .\r\n- امام خمينى در علوم مختلف از قبيل فقه ، اصول ، تفسير ، حديث ، اخلاق ، عرفان ، سياست آثارى اعم از تصنيف و تأليف دارند كه قبلا به برخى از آنها اشاره شد .\r\nيكى از تأليفات ايشان كتب چهل حديث است كه در آن چهل حديث شرح و تفسير شده است و اينك يكى از آن احاديث با توضيحاتى در اطراف آن :\r\nيازدهمين حديث حديثى است كه كلينى به سند متصل از زراره نقل مىكند كه گفته است : از حضرت صادق عليه السّلام از * ( « فِطْرَتَ الله الَّتِي فَطَرَ النَّاسَ عَلَيْها » ) * سؤال كردم ، فرمود : همه را بر فطرت توحيد آفريد .\r\nحديث اشاره است به آيه شريفهء 30 از سورهء روم :\r\n* ( فَأَقِمْ وَجْهَكَ لِلدِّينِ حَنِيفاً فِطْرَتَ الله الَّتِي فَطَرَ النَّاسَ عَلَيْها لا تَبْدِيلَ لِخَلْقِ الله ذلِكَ الدِّينُ الْقَيِّمُ وَلكِنَّ أَكْثَرَ النَّاسِ لا يَعْلَمُونَ ) * : به گرايش به حق و خوددارى از باطل روى خود به جانب اين دين بدار : سرشتى كه خداوند همه مردم را بر آن سرشته است ، آفرينش خداوند تغيير پذير نيست ، اين ، دين پايدار است ، ليكن بيشتر مردم نمىدانند .\r\nفطرت در لغت به معنى آفرينش ( خلقت ) آمده و ممكن است به معنى شكافتن يا پاره كردن باشد ، مقصود از آن در آيهء مباركه شكل و هيئتى است كه خداوند آفرينش انسان را بر آن نحو قرار داده است و تفسير آن به توحيد ، چنان كه در حديث و تفسير آمده ، از باب ذكر مصداق است و به آن اختصاص ندارد ، و لذا در خود آيهء شريفه به طور كلى دين را كه اعم از توحيد است فطرت الله ناميده است ، در پاره اى از موارد به اسلام و معرفت و غيره تفسير شده است .\r\nفطرتى كه خداوند همه را بر آن نحو آفريده و به كسى اختصاص ندارد و در آن دگرگونى نيست و با اين كه از بديهى ترين بديهيات است بسيارى از آن غافلند . مفسران در طريقهء اثبات آن وجوه مختلفى آورده‌اند كه چه بسا بهترين وجه همان است كه مرحوم آية الله شاه آبادى فرموده است :\r\nاز جمله فطرتهايى كه انسان بر آن نحو آفريده شده فطرت عشق به كمال است ، اگر چه در اين كه كمال چيست ؟ و در كجا بايد آن را جست ؟ بين افراد اختلاف است : برخى آن را در ثروت ، بعضى در زيبايى و بعضى در چيزهاى ديگر مىدانند ، در حالى كه غالبا در تشخيص مصداق اشتباه كرده‌اند و لذا اگر برتر از آن چه كمال پنداشته‌اند بيابند از اولى بريده و به دومى پناه مىبرند و هيچ كس در هيچ مرتبه اى متوقف نمىشود . چنانچه عاشق زيبايى به زيباتر برخورد كند از اولى دست برداشته و به دومى روى مىآورد و هكذا ؛\r\n","description":"","footnote":"","page_name":" 304 ","page_number":308},
  {"content":"\r\nهمچنين عاشق ثروت و مكنت و غيره . از اين توضيح به دست مىآيد كه انسان عاشق كمال مطلق است و كمال مطلق جز خداوند چيز ديگرى نيست ؛ بنا بر اين انسان عاشق خداوند است و عاشق بدون معشوق نمىتواند باشد * ( « أَ فِي الله شَكٌّ فاطِرِ السَّماواتِ وَالأَرْضِ » ) * .\r\nو چنانچه فطرت عشق به كمال بر اصل وجود خداوند دلالت دارد ، همين فطرت و نيز فطرت تنفّر از نقص و كمبود بر توحيد و بساطت و به تعبير عرفانى بر واحديّت و احديّت پروردگار دلالت دارد ، چرا كه دانسته شد انسان بر حسب فطرت خود عاشق كمال است و از شئون فطرت عشق به كمال ، فطرت تنفر از نقص است ، اگر انسان به غذاى لذيذ علاقهء مفرط دارد ، ولى در آن غذا نقص و عيبى وجود دارد مثلا فشار يا قند خون را بيش از اندازه بالا مىبرد يا از جهتى به انسان فشار وارد مىآورد انسان از آن پرهيز مىكند ، همچنين اگر انسان به صورت زيبا علاقهء شديد دارد ، ليكن معشوق او به نقص و عيبى دچار است مثلا پاى او لنگ است يا تندخو است و يا بىسواد است بدون شك از آن اعراض مىكند و كسى را مىطلبد كه اين نقائص را نداشته باشد ، بديهى است معشوقى كه همهء كمالات را واجد است و داراى هيچ نقصى نيست كسى جز خداوند واحد و أحد نيست ، چه در غير اين صورت محتاج يا ناقص است و چنين موجودى كمال مطلق نخواهد بود .\r\nفطرت عشق به راحتى و آسايش مطلق هم كه همهء افراد بشر بر آن مفطور شده‌اند يكى از فطرتهايى است كه بشر را به معاد رهبرى مىكند ، چرا كه تمام افراد بشر از عالم و جاهل ، وضيع و شريف ، شهرى و دهاتى اگر از آنها سؤال شود براى چه اين همه خود را به مشقت مىافكنيد همه متفق الكلمه مىگويند براى اين كه به استراحت مطلقه برسيم ، نهايت هر كسى آن را در چيزى مىطلبد يكى در تحصيل مال ، ديگرى در غذاى لذيذ ، سومى در مكان مناسب ، چهارمى در مسافرت و غيرها ، بديهى است هيچ كدام از آنها انسان را به محبوب و معشوق خويش نمىرسانند ، زيرا هر چه را ، لذت و راحت بناميم بدون شك با ناملائمات بسيار توأم است : در به دست آوردن آن ، در حال استفاده و در نتيجه و عاقبت ، بنا بر اين هر گز معشوق انسان در اين عالم يافت نمىشود ، پس ناگزير عالم ديگرى وجود دارد كه معشوق انسان در آن عالم است و آن عالم معاد است . اين فطرت را مىتوان فطرت عشق به آسايش و رفاه مطلق ناميد كه يقينا در عالمى وجود دارد و آن نيست جز عالم آخرت .\r\n- در پايان مناسب مىدانم قسمتى از وصيت امام را در مورد دانشگاهها و دانشجويان به عرض برسانم :\r\n","description":"","footnote":"","page_name":" 305 ","page_number":309},
  {"content":"\r\nدانشگاهها اگر اسلامى ، انسانى و ملى بود مىتوانست صدها و هزارها مدرس به جامعه تحويل دهد ، ليكن چه غم انگيز و اسفبار است كه دانشگاهها و دبيرستانها به دست كسانى اداره مىشد و عزيزان ما به دست كسانى تعليم و تربيت مىديدند كه جز اقليت مظلوم و محرومى ، همه از غربزدگان و شرق زدگان با برنامه و نقشهء ديكته شده در دانشگاهها كرسى داشتند ، ناچار جوانان عزيز و مظلوم ما در دامن اين گرگان وابسته به ابرقدرتها بزرگ شده و به كرسيهاى قانونگذارى و حكومت و قضاوت تكيه مىكردند و بر وفق دستور آنان يعنى رژيم ستمگر پهلوى عمل مىكردند ، اكنون به حمد الله تعالى دانشگاهها از چنگال جنايتكاران خارج شده و بر ملت و دولت جمهورى اسلامى است در همه اعصار كه نگذارند عناصر فاسد داراى مكتبهاى انحرافى با گرايش به غرب و شرق در دانشسراها و دانشگاهها و ساير مراكز تعليم و تربيت نفوذ كنند و از قدم اول جلوگيرى نمايند تا مشكلى پيش نيايد و اختيار از دست نرود و وصيت اين جانب به جوانان عزيز دانشسراها و دانشگاهها آن است كه خودشان شجاعانه در مقابل انحرافات قيام نمايند تا استقلال و آزادى خود و كشور و ملت خودشان مصون باشد .\r\n","description":"","footnote":"","page_name":" 306 ","page_number":310},
  {"content":"\r\n\r\nادوار علم اصول فقه و دانشمندان اين علم « 1 »\r\n\r\n0 - 0 - 4 مقدمه\r\n. مسائل علم اصول فقه چون ديگر مسائل و همهء پديده ها يك باره پديد نيامده و پيوسته به يك حال باقى نمانده است ، ولى چه وقت پيدا شده و چه تحولاتى در آن رخ داده است ؟ مسأله اى است قابل بحث و در خور تحقيق . مباحثى كه در زير مىخوانيد كوششى است در راه پاسخ به اين پرسش .\r\nتاريخچه هاى مختصرى كه در خلال برخى از كتب ، يا به طور استقلال و يا در آغاز كتابهاى اصولى گرد آمده است گر چه بى شك سودمند و توانسته است تا حدود نسبتا زيادى راه را براى پاسخ به پرسش فوق ، از لحاظ مذاهب اهل سنت و حتى مذاهبى كه به قول نويسندگان از مذاهب بائده است چون مذهب ظاهريان و غيره هموار سازد ، ولى به يقين نتوانسته است جوابگوى مذهب شيعهء اماميه باشد ؛ كه قطعا پس از اهل سنت ، بزرگترين جمعيتهاى اسلامى را تشكيل مىدهد و در اين مذهب ، آثار بسيارى به جامعه اسلامى عرضه شده است ؛ از قبيل نهايه ، خلاف ، مبسوط شيخ الطائفه ، تذكره ، منتهى ، مختلف ، تحرير ، قواعد ، ارشاد علامهء حلى ، سرائر ابن ادريس ، شرائع و معتبر محقق ، لمعه و دروس و ذكرى و بيان شهيد اول ، مسالك ، شرح لمعهء شهيد ثانى ، جامع المقاصد محقق كركى ، شرح ارشاد اردبيلى ، كفايه ، ذخيرهء محقق سبزوارى ، رياض المسائل سيد على طباطبايى ، حدائق بحرانى ، مفتاح الكرامهء سيد جواد عاملى ، جواهر شيخ محمد حسن نجفى ، مكاسب شيخ انصارى ، مصباح الفقيه حاج آقا رضا همدانى ، و صدها تأليف مهم ديگر در فقه ، و همين طور آثار بسيارى از قبيل ذريعهء سيد مرتضى ، عدّهء شيخ طوسى ، تهذيب و نهايه و مبادى علامه و بالاخره معارج ، مناهج ، زبده ، معالم ، ضوابط ،\r\n\r\n","description":"","footnote":"\r\n« 1 » . چنان كه در آينده نيز اشاره خواهد شد تحقيق در اين بخش ( بخش چهارم ) به تأليفى عميق و وسيع نياز دارد كه متأسفانه به هيچ وجه در حال حاضر مجال آن نيست ، اميد است فرد يا افراد شايسته اى اين مهم را آن طور كه بايد و شايد به انجام رسانند . چون اين جانب جزوهء مختصرى در اين باره قبلا به چاپ رسانده بودم و در حقيقت مىتوان فتح بابى براى اين كار تلقى شود با اندك تصرف به عنوان آخرين بخش اين كتاب در اينجا مىآورم با اين اميد كه مورد استفادهء اهل تحقيق باشد .\r\n","page_name":" 307 ","page_number":311},
  {"content":"\r\nقوامع ، حقائق ، فصول ، قوانين ، رسائل و كفايه و صدها كتاب مهم ديگر در اصول فقه .\r\nنويسنده يقين دارد كه هيچ دانشمند منصفى ، اهل هر مذهب باشد ، اين حقيقت را انكار نمىكند كه كتبى نظير حدائق ، جواهر ، مكاسب و يا همانند قوانين ، فصول ، رسائل و كفايه را در وسعت و دقت و تحقيق ، در بين تأليفات ديگر مذاهب كمتر مىتوان يافت .\r\nافسوس كه حتى برخى از نويسندگان شيعه نيز در اين باب ، عنايت لازم را مبذول نداشته و نوشته هاى خود را منحصرا بر تاريخچه هايى كه بدان اشارت رفت ، استوار ساخته و آن طور كه شايسته است به اصول فقه مذهب شيعه توجه نكرده‌اند .\r\nنگارنده با اين كه در اين بخش كوشش فراوان به كار برده ، ليكن نيك مىداند كار كافى نكرده است ؛ چه تحقيق در اين باره مستلزم آن است كه يكايك مسائل اصول فقه بررسى شود تا معلوم گردد كه هر مسأله اى چه موقع پديد آمده و در طول تاريخ چه تحولاتى در آن پيدا شده است و اين خود كارى است عظيم و چه بسا ساليان دراز وقت مىخواهد . اميد است اين مختصر فتح بابى باشد براى كار وسيعتر و محققانه تر .\r\nاكنون پيش از ورود در اصل مبحث خاطر نشان مىسازد كه در باب تاريخ تحول علم اصول فقه در آغاز بايد دانسته شود كه :\r\n1 - 0 - 4 علم اصول چيست ؟\r\nعلم اصول را به تعبيراتى گوناگون تعريف كرده‌اند كه ظاهرا مقصود همه يكى است . جامعترين تعبيرات ، تعريف علم اصول است به : دانستن قواعد كليه اى كه اگر مصاديق و افراد آنها را به دست آورده و به آن قواعد ضميمه كنيم نتيجهء آن ، حكم كلى فقهى مىشود ( چه حكم واقعى و چه حكم ظاهرى ) ، مثلا : « دلالت امر بر وجوب » قاعده اى است اصولى ، زيرا اگر مصداقى از امر را به دست بياوريم ، فى المثل :\r\nامرى كه به نفقه دادن به زن و فرزند تعلق گرفته است ، و اين مصداق را به آن قاعده ضميمه كنيم ، يعنى بگوييم : « به نفقه دادن به زن و فرزند امر شده است » و « هر چيز كه به آن امر شده واجب است » ( زيرا امر بر وجوب دلالت مىكند ) نتيجه مىدهد كه « پس نفقه دادن به زن و فرزند واجب است » و اين نتيجه حكمى است فقهى .\r\n2 - 0 - 4 موضوع و فايدهء علم اصول چيست ؟\r\nيعنى اين علم در اطراف چه چيز بحث مىكند ؟\r\nبين دانشمندان علم اصول بويژه متأخران ، مشهور است كه موضوع علم اصول ، ادلهء اربعه يعنى : كتاب ، سنت ، اجماع و عقل است « 1 » ، نهايت بعضى از دانشمندان ، اين ادله\r\n\r\n","description":"","footnote":"\r\n« 1 » . قوانين ، ميرزا ابو القاسم قمى ، 1 / 9 ؛ فصول ، شيخ محمد حسين بن محمد رحيم ، 1 / 10 ؛ ( بر حسب شماره گذارى خود اين جانب ) ، قوامع الفضول ، محمود بن جعفر ميثمى ، 15 .\r\n","page_name":" 308 ","page_number":312},
  {"content":"\r\nرا با وصف دليل بودن ، موضوع اين علم قرار داده‌اند ؛ بنا بر اين ، گفتگو از حجت بودن ، يعنى : دليل بودن اين ادله ، از مسائل اصلى اين علم محسوب نمىشود ، بلكه از مبادى « 1 » اين علم است ، اين قول را به صاحب قوانين نسبت داده‌اند . « 2 » بعضى ديگر ذات اين ادله را صرف نظر از وصف دليل بودن ، موضوع علم اصول قرار داده‌اند ، بنا بر اين بحث از دليل بودن اين ادله هم جزء مسائل همين علم است . صاحب فصول اين قول را پذيرفته است . « 3 » صاحب كفايه نظر به اشكالاتى كه بر عقيدهء مشهور وارد است موضوع علم اصول را خصوص ادلهء اربعه قرار نداده است بلكه مىگويد : موضوع علم اصول ، كلىاى است كه بر تمام موضوعات مسائل علم اصول منطبق است ، چه از ادلهء اربعه باشد و چه نباشد ، بنا بر اين حتى مثل خبر واحد هم كه از ادلهء اربعه نيست چون موضوع يك مسألهء اصولى است تحت موضوع علم اصول داخل است . « 4 » از آن چه ذكر شد به دست آمد كه : مسائل علم اصول مسائلى است كه مىتواند ( و لو بنا بر يكى از اقوال ) كبراى قياس استنباط قرار گيرد ، يعنى : كبراى قياسى كه اگر صغراى مناسب ، ضميمهء آن گردد نتيجهء آن حكم كلى فقهى است ، مانند مسألهء حجت بودن و يا حجت نبودن خبر واحد ، استصحاب و قياس .\r\nبنا بر اين ، فايدهء علم اصول هم روشن شد و آن به دست آوردن قدرت و نيروى استنباط است .\r\n3 - 0 - 4 مسألهء مهمى كه در اين مقدمه طرح آن لازم است\r\nاين است كه تمايز علوم به چيست ؟\r\n\r\n","description":"","footnote":"\r\n« 1 » . مبادى علوم : مطالبى را گويند كه از مسائل اصلى علم خارج است ولى اساس و مبناى آنها قرار مىگيرد ؛ مبادى بر دو قسم است : تصورى و تصديقى ، مبادى تصورى تصوراتى است كه سبب معرفت مسائل علم مىشود ، مانند شناخت موضوعات يا محمولات مسائل علم . مبادى تصديقى ، تصديقاتى است كه سبب معرفت مسائل مىگردد ، مانند قضايايى كه در ادلهء مسائل اخذ شده و سبب علم به ثبوت محمولات مسائل براى موضوعات آنها مىشود . ( منطق تهذيب ، سعد الدين تفتازانى ، شرح تهذيب ، مولى عبد اللَّه يزدى ، معروف به حاشيهء ملا عبد اللَّه ، 151 ، منظومه و شرح آن ، حكيم سبزوارى ، 8 )\r\n« 2 » . از جمله علامه خوئى در اجود التقريرات ، 1 / 9 . اين جانب خود به قوانين مراجعه كردم و در متن نيافتم ولى در حاشيهء توضيح القوانين بر عبارت مصنف : « و اما موضوعه فهو ادلة الفقه » به نقل از حاشيهء خود مصنف به اين مطلب تصريح كرده است .\r\n« 3 » . فصول ، شيخ محمد حسين بن محمد رحيم ، 1 / 10 .\r\n« 4 » . كفايه ، مولى محمد كاظم خراسانى ، 1 / 6 ؛ چاپ توتونچيان .\r\n","page_name":" 309 ","page_number":313},
  {"content":"\r\nبه موضوعات علوم ، يا به اغراض آن و يا به امر ديگر ؟\r\nصاحب كفايه تمايز علوم را به اختلاف اغراضى كه سبب تدوين علوم شده‌اند مىداند و بر اين عقيده مترتب كرده است كه بنا بر اين ممكن است يك يا چند مسأله از مسائل دو علم محسوب شود ، چه ممكن است بر يك يا چند مسأله دو غرض مترتب باشد كه به اعتبار هر كدام علمى تدوين شده است . « 1 » مثلا مسألهء جواز يا عدم جواز اجتماع امر و نهى كه از مسائل علم اصول است و مقصود از طرح آن در علم اصول اين است كه از آن ، صحت يا عدم صحت عملى را كه به آن به دو عنوان امر و نهى تعلق گرفته است استنباط كنيم ، همين مسأله ممكن است از مسائل علم كلام هم باشد ، به اعتبار اين كه علم كلام علمى است كه از احوال مبدأ و معاد ، و از امورى كه صحيح است و يا ممتنع است از مبدأ صادر و يا به او مستند شود بحث مىكند و مسألهء اجتماع امر و نهى هم از همين قبيل است ، زيرا در اين مسأله بحث در اين است كه آيا عقلا جائز است خداوند عملى را كه به آن عمل از جهتى امر كرده از همان عمل از جهت ديگر نهى كند يا خير ؟\r\nاكنون در اصل مبحث وارد شده و بحث خود را در دو فصل دنبال مىكنم :\r\n\r\nفصل اول : پيدايش علم اصول و مقام آن در ميان علوم ديگر .\r\nفصل دوم : تحول و سير اين علم در طول تاريخ .\r\n1 - 4 : فصل اول : پيدايش علم اصول و مقام آن در ميان علوم ديگر\r\nبهره بردارى از علم اصول و استخدام اين علم براى علم فقه بدون شك پس از رحلت پيغمبر اكرم صلَّى الله عليه و آله آغاز شد و به تدرج در اثر ازدياد مسائل مورد ابتلاء و دور شدن از زمان حيات آن بزرگوار رو به فزونى و توسعه رفت و حتى نسبت به فقه شيعه آغاز بهره بردارى از علم اصول مخصوصا به معناى وسيع آن پس از غيبت كبرى ( 329 ه ) آغاز شد ، چه در زمان پيغمبر و نسبت به شيعه حتى در زمان امامان به علت دسترسى به كسانى كه قول و فعل و تقرير آنان حجيت داشت چندان نيازى به اجتهاد و به كار بردن قواعد اصولى نبود ، ولى اين تأخر احتياج به به كار بردن مسائل اصولى براى استنباط احكام فرعى به هيچ وجه دليل بر تأخر نفس مسائل از ظهور اسلام يا از امر ديگر نيست ، بلكه اين مسائل غالبا قديمتر از ظهور اسلام و حتى پاره اى از آنها بسيار قديمتر است .\r\n\r\n","description":"","footnote":"\r\n« 1 » . همان ، 1 / 5 .\r\n","page_name":" 310 ","page_number":314},
  {"content":"\r\nتوضيح اين كه مسائلى كه در علم اصول مورد بحث واقع شده است از چند نوع خارج نيست :\r\n1 - 1 - 4 مبادى لغوى علم اصول ،\r\nمانند وضع ، اقسام وضع ، حقيقت و مجاز ، منقول ، مشترك ، علائم حقيقت ، استعمال لفظ در بيشتر از يك معنى .\r\nاين نوع مسائل از مسائل اصلى علم اصول نيست ، بلكه غالبا از مسائل ادبى است و اگر در علم اصول مطرح شده است براى اين است كه درك موضوعات ، يا محمولات ، يا نسبتهاى پاره اى از مسائل علم اصول بر آنها توقف دارد ، بنا بر اين مسائلى از اين قبيل را نبايد در تاريخ پيدايش و تحول علم اصول به حساب آورد .\r\n2 - 1 - 4 مباحث الفاظ ،\r\nمانند مدلول امر ، مدلول نهى ، مدلول جمل خبريه ، فور و تراخى ، مرّه و تكرار ، توصّلى و تعبّدى ، امر عقيب حظر ، مدلول الفاظ عموم ، اسم جنس ، مجمل و مبين .\r\nاين نوع مسائل از مسائل اصلى علم اصول است ، ولى علم اصول ، اين مسائل را از لغت و ادب و أحيانا عرف و عقل اخذ كرده است ؛ بنا بر اين ، تاريخ اين نوع مسائل را بايد غالبا در تاريخ علوم لسانى و علوم ادبى و غيره جستجو كرد و لذا تاريخ آن قديمتر از تاريخ اسلام است .\r\n3 - 1 - 4 مباحث استلزامات\r\n( عقليات غير مستقله ) ، مانند وجوب مقدمه ، مبحث ضد ، اجتماع امر و نهى ، دلالت نهى بر فساد ( مفاهيم را نيز بايد به همين دسته ملحق كرد ) .\r\nاين نوع مسائل ، تركيبى است از لفظ و حكم عقل ، ليكن در علم اصول جنبهء عقلى مسأله مطرح است نه جنبهء لفظى آن ، يعنى در علم اصول بحث در اين است كه آيا بين وجوب شىء و وجوب مقدمهء آن عقلا ملازمه است يا خير ؟ ، آيا وجوب شىء عقلا ملازم است با حرمت ضد آن يا خير ؟ ، آيا اجتماع امر و نهى در يك چيز با تعدّد جهت مصداق اجتماع ضدين است يا خير ؟ و هكذا ، بنا بر اين ، تاريخ اين مسائل به تاريخ علوم عقلى ارتباط پيدا مىكند كه باز بسيار قديمتر از اسلام است .\r\nآرى در باب مفاهيم كه باز تركيبى است از لفظ و عقل ، علم اصول در جنبهء لفظى آن گفتگو مىكند نه در جنبهء عقلى آن ، يعنى مثلا در باب مفهوم شرط ، علم اصول از اين بحث مىكند كه آيا جملهء شرطيه بر عليت منحصرهء شرط براى جزا دلالت دارد تا از آن به حكم اين قاعدهء عقليه كه « انتفاء علت منحصره مستلزم انتفاء معلول است » استفادهء مفهوم بشود و يا دلالت ندارد تا چنين استفاده اى نشود ؟ ولى در عين حال جنبهء لفظى مذكور هم به علوم ادبى مربوط مىشود كه تاريخ آن قديمتر از اسلام است .\r\n","description":"","footnote":"","page_name":" 311 ","page_number":315},
  {"content":"\r\n4 - 1 - 4 مباحث عقليات مستقله ،\r\nمانند تحسين و تقبيح عقلى ، ملازمهء بين حكم عقل و شرع و اصول عقليه .\r\nچنان كه پيداست تاريخ اين نوع مسائل هم كه مسائلى است عقلى به قبل از اسلام مربوط مىگردد .\r\n5 - 1 - 4 مسائل عقلائى ،\r\nمانند حجيت ظهورات ، حجيت خبر ثقه .\r\nاين نوع مسائل هم مسائلى است عقلائى يعنى روش عقلا از قديم الايام بر طبق آنها معمول بوده و شارع مقدس هم اين روش را ردع نكرده ، بلكه أحيانا بالخصوص آن را امضا كرده است ، بنا بر اين در اين باب هم شارع ، حكم تأسيسى ندارد تا تاريخ آن به پس از اسلام مربوط گردد .\r\n6 - 1 - 4 مباحث شرعيه ،\r\nكه از آن به ادلهء سمعيه تعبير مىكنند ، مانند اصل براءت شرعى ، اصل احتياط شرعى ، استصحاب . تنها در اين نوع مسائل است كه مىتوان گفت : تاريخ پيدايش آن به پس از ظهور اسلام مربوط مىشود ولى در عين حال بعيد نيست كه حكم شرع در اين باب ، ارشاد به احكام عقلى و يا امضاء احكام عقلائى باشد كه تاريخ پيدايش آن به قبل از ظهور اسلام راجع مىگردد .\r\n7 - 1 - 4 تعارض ادله ،\r\nكه از آن به « تعادل و ترجيح » تعبير مىشود .\r\nاصول مباحث اين باب نيز عقلى و يا عقلائى است ، مانند اصل تساقط متعارضين ، جمع عرفى در مواردى كه متعارضين جمع عرفى دارد ، و به ندرت به مسائلى بر غير اين نحو برخورد مىكنيم ، مانند رجوع به مرجحات منصوصه ، در اين صورت اين نوع هم غالبا ريشهء قديمتر از اسلام دارد .\r\n8 - 1 - 4 اجتهاد و تقليد .\r\nاين باب و لو غالبا در كتب اصول مطرح شده است ولى به يقين مسائل آن فرعى است و به علم اصول مربوط نيست .\r\nبنا بر اين ، علم اصول از لحاظ مسائل ، علمى است التقاطى ، قريب به همهء مسائل آن از علوم ديگر اقتباس شده است ، ولى در عين حال نمىتوان گفت : علم اصول علم مستقلى نيست و از قبيل جنگ و كشكول است ، چه دانسته شد كه تمايز علوم به اختلاف اغراض است نه به اختلاف مسائل ، ممكن است دو علم در پاره اى از مسائل اشتراك داشته باشد ، نهايت در اين صورت بايد بر اين مسائل دو غرض مترتب باشد كه به اعتبار هر يك ، علمى تدوين شده است ؛ مسائل علم اصول غالبا از همين قبيل مسائل است ، بر بسيارى از آنها چند غرض مترتب است كه به اعتبار هر يك أحيانا علمى تدوين شده و\r\n","description":"","footnote":"","page_name":" 312 ","page_number":316},
  {"content":"\r\nيا ممكن است تدوين شود . اگر در اصول مطرح است براى اين است كه كبراى قياس استنباط ، واقع مىشود و اگر در علوم ديگر مطرح مىشود به جهت امر ديگرى است .\r\nدر خاتمهء اين بحث مناسب است متذكر گردد كه علم اصول مانند علم منطق علمى است آلى و نسبت آن به علم فقه مانند نسبت منطق است به علوم عقلى .\r\n\r\n2 - 4 فصل دوم : تحول علم اصول در طول تاريخ\r\nبراى اين علم در طول تاريخ ادوارى متصور است كه هر يك داراى مزاياى خاص و در تاريخ تحول علم تأثير بسزائى داشته است : اين ادوار بعضى به اهل سنت اختصاص دارد و بعضى به شيعه و برخى هم بين هر دو مذهب مشترك است .\r\n\r\nدورهء اول : دورهء تأسيس\r\n1 - 2 - 4 استاد محمد ابو زهره واضع علم اصول را شافعى دانسته و در كتاب محاضرات فى اصول الفقه الجعفرى گفته است : و الجمهور من الفقهاء يقرون للشافعي بأسبقيته به وضع علم الاصول . « 1 » او در كتاب الشافعي پس از ذكر اين معنى اضافه مىكند كه فخر رازى گفته است : اعلم أن نسبة الشافعي إلى علم الاصول كنسبة ارسطو إلى علم المنطق و كنسبة الخليل بن احمد إلى علم العروض . « 2 » به نظر اين جانب اگر مقصود از وضع علم اصول ، تأسيس و اختراع باشد به يقين ، نسبت آن به شافعى و يا هر شخص ديگرى در امثال اين علوم درست نيست ، چه دانسته شد كه علم اصول داراى انواعى از مسائل است كه به زبان ، ادب ، علوم عقلى ، بناء عقلا و شارع مربوط مىشود ، در اين صورت بايد نسبت تأسيس و اختراع آن را به اهل زبان ، عقل ، عقلا و شارع نسبت داد نه به شخص ديگر ، چگونه مىتوان گفت : دلالت امر بر وجوب ، نهى بر حرمت ، حكم عقل به حسن و قبح افعال ، عمل به خبر ثقه و حجيت استصحاب را شافعى تأسيس كرده و بنا نهاده است ؟ ! نسبت وضع منطق به ارسطو نيز همين حالت را دارد و اگر مقصود از وضع علم اصول ، كشف و تبيين و يا به كار بردن قواعد اصولى در استنباط احكام باشد ، چنانچه نسبت اين معانى به شافعى در برخى از\r\n\r\n","description":"","footnote":"\r\n« 1 » . محاضرات فى اصول الفقه الجعفرى ، ابو زهره ، 6 .\r\n« 2 » . الشافعي ، ابو زهره ، 196 - 197 .\r\n","page_name":" 313 ","page_number":317},
  {"content":"\r\nقواعد اصولى درست باشد يقينا در همه درست نيست ، بديهى است از صدر اسلام خصوصا پس از رحلت پيامبر اسلام باب اجتهاد و تمسك به قواعد اصولى براى استنباط احكام مفتوح بوده و صحابه و تابعين و فقها پيوسته در استنباطات خود و لو به طور ارتكازى به اين قواعد استناد مىجسته‌اند ، يعنى مثلا امر را بر وجوب ، نهى را بر حرمت حمل مىكرده ، عام را خاص تخصيص مىداده و مطلق را به مقيد تقييد مىكرده‌اند ، به ظواهر الفاظ عمل مىكردند ، و به اجماع و خبر ثقه استناد مىجسته‌اند ، آيا اين ، اجتهاد و تمسك به قواعد اصولى نيست ؟ ! آيا مىتوان گفت كه صحابه ، تابعين ، فقها مثلا ابن عباس ، ابن مسعود ، شعبى ، ابن سيرين ، ابن ابى ليلى ، ابو حنيفه ، مالك ، محمد بن الحسن و ديگران كه همه پيش از شافعى مىزيسته‌اند اجتهاد نمىكردند ؟ از مسائل اصولى ، مانند تمسك به ظواهر كتاب و سنت ، عمل به رأى و اجماع صحابه و مصالح مرسله و قياس و به كار بردن اين قواعد در استنباط احكام بىخبر بودند ؟ و اگر خبر داشتند باز به آنها استناد نمىجسته‌اند ؟ اگر چنين نمىكردند در اين صورت چگونه بر آنان فقيه اطلاق مىشده است ؟ چطور ابو حنيفه صاحب رأى و قياس بوده است ؟\r\nآرى در آغاز به علت قلت و سادگى مسائل مورد ابتلا ، دسترسى به مثل پيغمبر و صحابه ، وقوف به مقصود آيات و سنت به جهت اطلاع از شأن نزول و ساير شواهد و قرائن ، اجتهاد در سطح ساده ترى قرار داشت بر خلاف زمانهاى متأخر كه مسائل بيشتر و پيچيده تر شد ، زمان نزول كتاب و صدور سنت دور تر گشت ، قرائن و شواهد به خفا گراييد ، لذا اجتهاد دشوارتر شد ، بنا بر اين بدون ترديد ، اجتهاد در عصر شافعى دشوارتر از زمانهاى قبل بود .\r\nدر اينجا مناسب مىدانم كه به پاره اى از آيات و روايات اهل سنت و شيعه كه بر ثبوت اجتهاد از زمان خود پيغمبر اكرم ، يا بر حجيت فتوا به طور مطلق و يا بر استناد پيشوايان مذهب به ظواهر كتاب يا سنت و حتى بر وجود پاره اى از مصطلحات اصولى در عهد صحابه دلالت دارد اشاره كنم :\r\n1 . خداوند در قرآن فرموده است : فلو لا نفر من كل فرقة طائفة ليتفقهوا فى الدين . . « 1 » اين آيهء شريفه بر وجوب كفائى تفقه در دين دلالت دارد . آيا تفقه در دين جز\r\n\r\n","description":"","footnote":"\r\n« 1 » . توبه ، 122 ، يعنى چرا از هر جماعت دسته اى براى تفقه در دين كوچ نكرده‌اند ؟ ! .\r\n","page_name":" 314 ","page_number":318},
  {"content":"\r\nطلب شريعت و احكام آن و تخصص يافتن در اين زمينه ، معناى ديگرى دارد ؟ « 1 » و آيا اين معنى جز به وسيلهء به كار بردن قواعد اصولى ( و لو در سطح ساده ) ميسر است ؟\r\n2 . از پيغمبر صلَّى الله عليه و آله روايت شده است كه در آن هنگام كه معاذ را به يمن فرستاد به او فرمود : بم تحكم ؟ قال : بكتاب الله ، قال : فان لم تجد ؟ قال : بسنة رسول الله صلَّى الله عليه و آله ، قال :\r\nفان لم تجد ، قال : أجتهد رأيى . « 2 » و نيز پيغمبر صلَّى الله عليه و آله به ابن مسعود فرمود : اقض بالكتاب و السنة اذا وجدتهما فان لم تجد الحكم فيهما اجتهد رأيك . « 3 » روايات از طرق اهل سنت در مدح و ذمّ عمل به رأى و اجتهاد بسيار وارد شده است و از مجموع آنها به طور قطع به دست مىآيد كه عمل به اجتهاد در زمان صحابه بلكه در عهد خود پيغمبر بسيار معمول و متداول بوده است و پيدا است كه عمل به رأى و اجتهاد بدون استناد به قواعد اصولى و لو در سطحى بسيار ساده غير ممكن است .\r\n3 . از طرق شيعه نيز روايات بسيارى بر حجيت فتوا « 4 » و عدم جواز عمل به قياس و رأى وارد شده است ، از جمله : حضرت صادق عليه السّلام به أبان بن تغلب مىفرمايد :\r\nاجلس فى مسجد المدينة و أفت الناس فانى أحب أن أرى فى شيعتي مثلك . « 5 » و نيز به معاذ بن مسلم نحوى مىفرمايد : بلغنى أنك تقعد فى الجامع تفتى الناس ،\r\n\r\n","description":"","footnote":"\r\n« 1 » . راغب اصفهانى در كتاب مفردات خود پس از آن كه « فقه » را به معناى دست يافتن به دانشى پنهان از راه دانشى آشكار گرفته است ، گفته است : تفقه ، اذا طلبه فتخصص به ، قال :\r\n* ( « لِيَتَفَقَّهُوا فِي الدِّينِ »\r\n( راغب ، مفردات ، ماده فقه ) .\r\n« 2 » . صحيح ، ترمذى ، ابواب احكام ، باب 3 ، از عارضة الاحوذى ، 6 / 68 و سنن ، ابو داود ، كتاب الاقضية ، باب اجتهاد الرأي فى القضاء ، 2 / 272 و مسند ، احمد ، 5 / 230 و 236 و 242 و كتب اصولى ، بحث قياس ، از جمله : معتمد ، ابو الحسين بصرى ، و الذريعة ، سيد مرتضى ، 2 / 709 - 710 و عدة الاصول ، شيخ طوسى ، 2 / 285 . مفاد روايت اين است كه پيغمبر صلَّى اللَّه عليه و آله از معاذ سؤال فرمود : به چه حكم مىكنى ؟ پاسخ داد : به كتاب خدا ، فرمود : اگر نيافتى ؟\r\nپاسخ داد : به سنت رسول خدا ، فرمود : اگر نيافتى ؟ پاسخ داد : به اجتهاد خود .\r\n« 3 » . مراجع اصولى گذشته . يعنى به كتاب و سنت حكم كن هر گاه يافتى و الا اجتهاد كن .\r\n« 4 » . فتوا عبارت است از : بيان رأى ، صاحب مفردات گويد : الفتيا و الفتوى : الجواب عما يشكل من الاحكام .\r\n« 5 » . كافى ، كلينى ، 1 / 59 به بعد ، بابهاى رد به كتاب و سنت ، اختلاف حديث و غيره ، تقريرات آية اللَّه خوئى ، سيد محمد مهدى خلخالى ، مدارك العروة ، 16 و 15 ، يعنى : در مسجد مدينه بنشين و براى مردم فتوا بده . من دوست دارم در شيعهء خود مثل تو را ببينم .\r\n","page_name":" 315 ","page_number":319},
  {"content":"\r\nقلت : نعم و أردت أن أسألك عن ذلك ، تا اين كه مىفرمايد : اصنع ذلك فانى كذا أصنع « 1 » اطلاق بلكه صريح اين روايات نيز بر معمول بودن اجتهاد در آن ازمنه دلالت دارد .\r\n4 . پاره اى از روايات بر اين دلالت دارد كه امامان عليهم السّلام خود به ظواهر كتاب و سنت استناد مىكرده‌اند ، از جمله روايت صحيحى از زرارة وارد شده است كه : از حضرت ابى جعفر عليه السّلام سؤال مىكند : أ لا تخبرنى من أين علمت و قلت ان المسح ببعض الرأس و بعض الرجلين ؟ فضحك و قال : يا زرارة قاله رسول الله و نزل به الكتاب من الله - عز و جل - لأن الله - عز و جل - قال : * ( فَاغْسِلُوا وُجُوهَكُمْ ) * ، فعرفنا أن الوجه كله ينبغى ان يغسل ، ثم قال : * ( وَأَيْدِيَكُمْ إِلَى الْمَرافِقِ ) * ، فوصل اليدين إلى المرفقين بالوجه ، فعرفنا أنه ينبغى أن يغسلا إلى المرفقين ، ثم فصل بين الكلام فقال : و امسحوا برؤسكم ، فعرفنا حين قال : برؤسكم أن المسح ببعض الرأس لمكان الباء ، ثم وصل الرجلين بالرأس كما وصل اليدين بالوجه فقال : و ارجلكم إلى الكعبين ، فعرفنا حين وصلها بالرأس أن المسح على بعضها ، ثم فسر ذلك رسول الله للناس فضيعوه . « 2 »\r\n5 . در پاره اى از روايات برخى از مصطلحات اصولى مانند ناسخ و منسوخ ، عام و خاص وارد شده است . « 3 »\r\n6 . به اطلاق آيات و رواياتى كه بر حجت بودن خبر واحد ، اصل براءت ، استصحاب و غيره دلالت دارد نيز مىتوان استدلال نمود و به كار بردن پاره اى از قواعد اصولى را براى استنباط احكام از صدر اسلام اثبات كرد . « 4 »\r\n\r\n","description":"","footnote":"\r\n« 1 » . تقريرات آية اللَّه خوئى : مدارك العروة ، خلخالى ، 1 / 16 به نقل از وسائل ، باب 11 از ابواب صفات قاضى ، خبر 37 ، يعنى شنيده‌ام كه تو در مسجد مىنشينى و فتوى مىدهى ؟\r\nگفتم : آرى و مىخواستم در اين باره از شما سؤال كنم ، بالاخره فرمود : بكن من همچنين مىكنم .\r\n« 2 » . مصباح الفقيه ، حاج آقا رضا همدانى ، عمل چهارم وضو ، ص 144 . زراره سؤال مىكند :\r\nچرا مسح در وضو به جزئى از سر و جزئى از پاهاست ، حضرت به ظاهر كتاب و سنت استدلال مىكند ، به ظاهر * ( « فَاغْسِلُوا وُجُوهَكُمْ »\r\nشستن همهء صورت است ، و چون * ( « أَيْدِيَكُمْ إِلَى الْمَرافِقِ »\r\nبر آن عطف شده پس همهء آنها تا مرفق بايد شسته شود و ظاهر * ( « امْسَحُوا بِرُؤُسِكُمْ »\r\nبه علت وجود باء ، مسح به بعض سر است ، و چون * ( « أَرْجُلَكُمْ »\r\nبه او وصل شده پس مسح پا هم به بعض پاهاست .\r\n« 3 » . نهج البلاغه ، سيد رضى ، خطبهء 83 بر حسب شمارهء شرح ابن ابى الحديد .\r\n« 4 » . رسائل ، شيخ مرتضى انصارى ، كفايه ، مولى محمد كاظم خراسانى ، و همچنين ساير كتب اصول ، ابواب مذكور .\r\n","page_name":" 316 ","page_number":320},
  {"content":"\r\nخلاصهء سخن اين كه اين قبيل آيات و روايات ، همه بر اين دلالت دارد كه اجتهاد و به كار بردن قواعد اصولى ، و لو در سطحى بسيار ساده ، از همان صدر اسلام معمول و متعارف بوده است .\r\nپس اگر مقصود استاد ابو زهره و ديگران ، از كلماتى نظير وضع ، تدوين علم اصول باشد ، به اين معنى كه شافعى اولين كسى است كه در علم اصول كتابى تدوين كرده است ، پاسخ آن عن قريب در دورهء دوم تحول علم اصول داده خواهد شد .\r\nآية الله سيد حسن صدر در كتاب تأسيس الشيعة مؤسس علم اصول را امامين همامين : حضرت باقر و حضرت صادق عليهما السّلام دانسته و گفته است : اول من اسس علم الاصول و فتح بابه و فتق مسائله : الامام ابو جعفر الباقر عليهما السلام ثم بعده ابنه الامام ابو عبد الله الصادق عليه السّلام أمليا على اصحابهما قواعده الخ . « 1 » اين سخن نيز از لحاظ تعبير به تأسيس ، مانند تعبير ابو زهره خالى از بحث و انتقاد نيست .\r\n\r\nدورهء دوم : دورهء تصنيف\r\n2 - 2 - 4 اين دوره از لحاظ نقص و كمال ، خلط و عدم خلط با ساير علوم ، خود قابل تقسيم به چند دوره است كه اكنون مقصود ، دورهء آغاز تصنيف است :\r\nمسائل علم اصول كه در گذشته استقلال نداشت و در خلال مسائل فقهى مطرح مىشد در اين دوره استقلال خود را به دست آورد .\r\nابن خلدون در مقدمهء تاريخ خود گويد : كان اول من كتب فيه ( يعنى : فى علم الاصول ) الشافعي - رضى الله عنه - املى فيه رسالته المشهورة تكلم فيها فى الاوامر و النواهي و . . « 2 » علامه سيد حسن صدر - چنان كه ذكر شد - مؤسس علم اصول را صادقين عليهما السّلام دانسته و برخى از امالى آنان را كه بعدا به صورت تصنيفاتى در آمده از جمله : اصول آل الرسول ، تأليف سيد شريف موسوى هاشم بن زين العابدين خوانسارى اصبهانى و الاصول الاصلية ، تأليف سيد عبد الله علامه محدث شبرى و الفصول المهمة تأليف شيخ محدث محمد بن الحسن بن على بن الحر العاملى المشغري ، صاحب كتاب وسائل\r\n\r\n","description":"","footnote":"\r\n« 1 » . تأسيس الشيعة ، سيد حسن صدر ، 310 .\r\n« 2 » مقدمه ابن خلدون ، 455 .\r\n","page_name":" 317 ","page_number":321},
  {"content":"\r\nالشيعه ، بر شمرده و بعد گفته است : بنا بر اين سخن جلال الدين سيوطى در كتاب اوائل :\r\nاول من صنف فى اصول الفقه الشافعي بالاجماع ، اگر مقصود او تأسيس باشد به جا نيست و اگر هم مقصود ، تصنيف متعارف باشد باز درست نيست ، چه اولين مصنف در علم اصول ، هشام بن الحكم ، شيخ متكلمان اماميه است كه كتاب الالفاظ و مباحثها را تصنيف كرده و پس از او يونس بن عبد الرحمن كتاب اختلاف الحديث را ، كه همان مبحث تعادل و ترجيح است از امام موسى بن جعفر عليهما السّلام روايت كرده و شافعى از هر دو متأخر است . « 1 » ابو زهره در مقدمهء اصول الفقه الجعفرى در پاسخ سخن سيد صدر ، انتقاد كرده است به اين كه : درست است كه امامين : باقر و صادق عليهما السّلام مسائل علم اصول را بر اصحاب خود املا كرده‌اند ، ولى اين ، تصنيف نيست ، شافعى در اين علم تصنيف كرده است . از طرف ديگر درست است كه هشام بن الحكم و يونس بن عبد الرحمن پيش از شافعى اثر خود را به وجود آورده‌اند ، ولى أولا ، اين اثر بين علم اصول و علمى ديگر مشترك است ، ثانيا ، بر فرض اختصاص به علم اصول ، تنها مسأله اى است از مسائل علم اصول ، در حالى كه شافعى همهء مسائل اين علم را به ترتيبى بديع تصنيف كرده است . « 2 » به نظر اين جانب امام شافعى نه اين علم را تأسيس كرده و نه ( چنان كه ابو زهره خود اعتراف كرده است « 3 » ) تصنيف كاملى به وجود آورده است ، بلكه تنها بر آن چه ديگران آورده‌اند افزوده ، و در بارهء آن در خور استعداد سرشار خويش تحقيق كرده است و اين خود كمالى است كه جز از مانند او نمىتوان انتظار داشت .\r\nبعلاوه اين كتاب نيز ( مانند كتبى كه سيد حسن صدر از امالى امامين ذكر كرده است ) از امالى شافعى است نه تأليف او « 4 » و چه بسا متن كتاب هم كه مطالب را غالبا به صورت « قال الشافعي » از او نقل كرده است به خوبى اين مدعا را ثابت مىكند .\r\nناگفته نماند كه در رسالهء شافعى مسائل ، چنان كه در ادوار بعد شايع شد ، به طور مجرد طرح نشده ، بلكه در قالب كتاب و سنت بدانها توجه شده است . مقايسهء اين عناوين : « باب ما نزل من الكتاب عاما يراد به العام و يدخله الخصوص » « 5 » ، « باب ما أنزل\r\n\r\n","description":"","footnote":"\r\n« 1 » . تأسيس الشيعة ، 311 .\r\n« 2 » اصول الفقه الجعفرى ، ابو زهره ، 8 - 9 .\r\n« 3 » . آنجا كه گفته است : « و لا نقول ان الشافعي قد أتى بالعلم كاملا » ، 9 .\r\n« 4 » . مقدمهء رسالهء شافعى ، احمد شاكر ، 12 .\r\n« 5 » رسالة ، شافعى ، 53 .\r\n","page_name":" 318 ","page_number":322},
  {"content":"\r\nمن الكتاب عام الظاهر و هو يجمع العام و الخاص « « 1 » ، » باب بيان ما نزل من الكتاب عام الظاهر يراد به كله الخاص « « 2 » با آن چه در كتب متأخران آمده به خوبى اين حقيقت را آشكار مىسازد و نيز در اين كتاب مسائل علم اصول بر مسائل ديگر علوم غالب نيست تا بتوانيم به حكم تغليب اين كتاب را از كتب اين علم بناميم . در اين كتاب اين عناوين به چشم مىخورد : « باب فرض الله طاعة رسوله مقرونة بطاعة الله و مذكورة وحدها » « 3 » ، « باب ما أمر الله من طاعة رسوله » « 4 » ، « باب ما أبان الله لخلقه من فرضه على رسوله اتباع ما أوحى اليه و ما شهد له به من اتباع ما أمر به و من هداه و أنه هاد لمن اتبعه » « 5 » ، « باب فرض الصلاة الذي دل الكتاب ثم السنة على من تزول عنه بالعذر و على من لا تكتب صلاته بالمعصية » « 6 » ، « باب الفرائض التى أنزله الله نصا » « 7 » ، « الفرائض المنصوصة التى سن رسول الله معها » « 8 » ، « جمل الفرائض » « 9 » ، « فى الزكاة » « 10 » ، « فى الحج » « 11 » ، « فى العدد » « 12 » ، « فى المحرمات النساء » « 13 » ، « فى محرمات الطعام » « 14 » و عناوين ديگر از اين قبيل . بنا بر اين با توجه به حجم اين كتاب ، اطلاق كتاب اصول فقه بر آن ، چه بسا اطلاق حقيقى نباشد .\r\nدر عين حال مطالعهء اين كتاب مانند ساير آثار شافعى به خوبى مىتواند عظمت علمى او را آشكار سازد .\r\nدر اينجا تذكر يك نكته را ضرورى مىدانيم و آن نكته اين است كه درست است دانشمندان شيعه پيش از اهل سنت به تدوين پاره اى از مسائل علم اصول مشغول شدند ، ليكن اين نه به خاطر آن بود كه مىخواستند مسائل اصولى را در راه استنباط احكام فرعى به كار برند ، چه در اين زمان هنوز پيشوايان مذهبى آنان در قيد حيات بودند و با وجود آنان شيعه خود را به به كار بردن مسائل اصولى براى استنباط احكام نيازمند نمىديد ، بلكه غالبا به خاطر اين بود كه در مقابل اهل سنت از عقائد خاص خود دفاع كنند ، از اين رو بيشتر در مسائلى از قبيل « اختلاف الحديثين » ، « ابطال القياس » كه خود در بارهء آنها نظرى خاص داشتند به تصنيف مىپرداختند .\r\nاما اهل سنت گر چه ديرتر از شيعه به كار تدوين پرداختند ، ليكن بدون شك\r\n\r\n","description":"","footnote":"\r\n« 1 » . همان ، 56 .\r\n« 2 » همان ، 58 .\r\n« 3 » همان ، 73 .\r\n« 4 » همان ، 82 .\r\n« 5 » . همان ، 85 .\r\n« 6 » همان ، 117 .\r\n« 7 » همان ، 147 .\r\n« 8 » همان ، 161 .\r\n« 9 » . همان ، 176 .\r\n« 10 » همان ، 186 .\r\n« 11 » همان ، 197 .\r\n« 12 » همان ، 199 .\r\n« 13 » . همان ، 201 .\r\n« 14 » همان ، 206 .\r\n","page_name":" 319 ","page_number":323},
  {"content":"\r\nزودتر از آنان به فكر طرح و تكميل اين علم بودند تا از آن در راه استنباط احكام استفاده كنند :\r\nنخست . به خاطر اين كه زودتر از شيعه يكى از مهمترين منابع احكام را كه سنت است به رحلت پيغمبر اكرم از دست دادند .\r\nدوم . براى اين كه آن چه به طريق صحيح از پيامبر بديشان رسيده بود براى رفع تمام نيازهاى مذهبى آنان كافى نبود .\r\nاز اين رو از همان آغاز مسألهء رأى و اجماع را مطرح ساخته و سپس براى جبران كمبود به مثل قياس ، فتواى اهل مدينه ، مصالح مرسله و استحسان متوسل شدند و در اين زمينه بتدريج كتابهايى نيز تصنيف كردند .\r\nامتيازات دورهء دوم\r\nمهمترين امتيازات اين دوره عبارت است از :\r\nامتياز اول .\r\nمسائل علم اصول قبل از دورهء تدوين توأم با مسائل فقهى ، بلكه در ضمن آن مسائل مطرح مىشد ، ولى در اين دوره استقلال خود را به دست آورد .\r\nامتياز دوم .\r\nچون علم اصول در اين دوره مراحل ابتدائى خود را طى مىكرد و بعلاوه هنوز مسائل فقهى پيچيده و بغرنج مطرح نشده بود ، لذا داراى سادگى خاص بود و به دقتها و موشكافيهاى عصرهاى متأخر دچار نشده بود .\r\nامتياز سوم .\r\nگر چه بحثهاى كلامى در عهد امويان آغاز و در عهد عباسيان رونق گرفت ولى چون در اين دوره هنوز مبارزات كلامى مانند قرن سوم به بعد شدت نگرفته بود و بعلاوه پيشوايان مذاهب حتى الامكان از ورود در اين مسائل ابا داشتند و حتى احيانا پيروان خود را از آن منع مىكردند ، لذا در اين دوره هنوز مسائل كلامى و همين طور مباحث منطقى كه از لوازم بحثهاى كلامى است در علم اصول وارد نشده بود .\r\n\r\nدورهء سوم : دورهء اختلاط\r\n3 - 2 - 4 دورهء سوم دورهء اختلاط علم اصول با علم كلام است . اين دوره به اهل سنت اختصاص دارد .\r\nمتكلمان اهل سنت مخصوصا معتزله كه بيشتر ، اهل بحث و جدل بودند در علم اصول وارد شده و آن را از مسير اصلى خود كه استنتاج احكام فرعى است تا حد\r\n","description":"","footnote":"","page_name":" 320 ","page_number":324},
  {"content":"\r\nزيادى منحرف ساختند و مسائل اصولى را كلى و مجرد از مسائل فرعى ، مورد مطالعه قرار مىدادند .\r\nدر حقيقت با توجه به غرض تدوين علم اصول ، كتب اصولى اين دوره را بايد مجموعه اى از علوم لغوى ، ادبى ، كلامى و احيانا منطقى و نظير اينها دانست نه كتب اصولى ، مانند حالتى كه قبل از به كار بردن اين علم براى استنباط احكام ، وجود داشت .\r\nكتابهايى كه در اين دوره تصنيف شده غالبا از متكلمان ، خاصه معتزليان است و چون به علت سدّ باب اجتهاد ( در قرن چهارم ) در حقيقت اصول اهل سنت تا كنون دنبالهء همين دوره را طى مىكند و تغيير فاحشى در اساس آن به وجود نيامده است ، جز اين كه - چنان كه اشاره شد - قسمتى از مسائل منطقى هم بتدريج در آن وارد شد و غالبا متأخران به شرح و توضيح و تعليق كتب متقدمان پرداختند نه به تصنيف كتب مستقل ، لذا قسمتى از مهمترين كتب اصولى اهل سنت از مذاهب مختلف را كه در اين دوره و بعد تصنيف شده با ذكر تاريخ وفات مصنف بر مىشمريم ، از جمله :\r\n1 . آراء اصولى ابو على محمد بن عبد الوهاب بن سلام جبائى ( 303 ه ) .\r\n2 . آراء اصولى ابو هاشم عبد السّلام بن محمد بن عبد الوهاب جبائى ( 321 ه ) « 1 »\r\n3 . اصول ابو الحسن عبيد الله بن الحسن كرخى ( 340 ه ) . « 2 »\r\n4 . اصول الفقه ابو بكر احمد بن على رازى جصّاص ( 370 ه ) .\r\n5 . العمد ، تصنيف قاضى عبد الجبار بن احمد معتزلى اسدآبادى . ( 415 ه ) .\r\n6 . المغنى ، تصنيف قاضى عبد الجبار بن احمد معتزلى اسدآبادى .\r\n7 . التحصيل ، تصنيف ابو منصور عبد القاهر بن طاهر تميمى أسفرايينى ( 429 ه ) .\r\n\r\n","description":"","footnote":"\r\n« 1 » . اين دانشمند فرزند دانشمند قبل و با هم به نام جبائيان معروف و از پيشوايان معتزله‌اند . نام مشخصى براى كتاب اصولى اين دو دانشمند نيافتم . كتاب الفهرست ، يكى از تأليفات ابو هاشم را كتاب الاجتهاد نام مىبرد . در هر حال در كتب اصولى ، خاصه كتب اصولى متقدمان نام اين دو بسيار برده مىشود . ( معتمد ، ابو الحسين بصرى ، عدّة الاصول ، شيخ طوسى و كتب ديگر اصولى )\r\n« 2 » . نام اين دانشمند نيز در كتب متقدمان بسيار برده مىشود . معلوم مىشود مانند دو دانشمند قبل آراء خاص اصولى دارد . اثر اصولى او كه فروع حنفيان بر آن استوار است نام خاصى ندارد ، از آن به عنوان « رسالة فى الاصول » ياد شده اين رساله ، ضميمه تأسيس النظر دبوسى چاپ شده است . ( معجم المطبوعات ، يوسف اليان سركيس ، ج 2 ، ستون 1551 ، الاعلام ، زركلى ، 4 / 347 )\r\n","page_name":" 321 ","page_number":325},
  {"content":"\r\n8 . تقويم الادلة ، تصنيف ابو زيد عبد الله بن عمر دبوسى قاضى حنفى ( 430 ه ) .\r\n9 . المعتمد ، تصنيف ابو الحسين محمد بن على الطيب بصرى ( 436 ه ) .\r\n10 . الاحكام فى اصول الاحكام ، تصنيف ابو محمد على بن احمد بن سعيد بن حزم اندلسى ظاهرى ( 456 ه ) .\r\n11 . الكفاية ، تصنيف ابو يعلى محمد بن الحسين بن محمد بن الفراء حنبلى ( 458 ه ) .\r\n12 . البرهان ، تصنيف ابو المعالي عبد الملك بن ابى محمد عبد الله بن يوسف امام الحرمين جوينى ( 478 ه ) .\r\n13 . كنز الوصول ، تصنيف فخر الاسلام على بن محمد بزدوى ( 483 ه ) .\r\n14 . اصول ابو بكر سرخسى محمد بن احمد بن ابى بكر ( يا ابى سهل ) شمس الائمهء حنفى ( 482 ه يا 490 ه ) .\r\n15 . المستصفى ، تصنيف حجة الاسلام ابو حامد محمد بن محمد ابن محمد بن احمد غزالى ( 505 ) .\r\n16 . كفاية الفحول فى علم الاصول ، تصنيف عبد العزيز بن عثمان بن ابراهيم ، معروف به قاضى نسفى ( 533 ) .\r\n17 . المحصول ، تصنيف محمد بن عمر بن حسين بن حسن ، معروف به امام فخر رازى ( 606 ) .\r\n18 . الاحكام فى الاصول الاحكام ، تصنيف ابو الحسن ، على بن محمد بن سالم آمدى ( 631 ) .\r\n19 . منتهى السؤل و الأمل ، تصنيف ابو عمرو ، عثمان بن عمر بن ابى بكر بن يونس ، معروف به ابن حاجب ( 626 ه ) .\r\n20 . مختصر المنتهى ، تصنيف همان دانشمند .\r\n21 . الحاصل ، تصنيف محمد بن الحسين ، معروف به تاج الدين ارموى ( 656 ه ) . « 1 »\r\n22 . التحصيل ، تصنيف ابو الثناء محمود بن ابى بكر ، معروف به سراج الدين ارموى ( 682 ه ) .\r\n23 . تنقيح الفصول فى علم الاصول ، تصنيف ابو العباس ، احمد بن ادريس بن عبد الرحمن قرافى ( 684 ه ) .\r\n\r\n","description":"","footnote":"\r\n« 1 » . كشف الظنون ، حاجى خليفه ، ج 2 ستون 1615 چاپ سوم 1378 ه .\r\n","page_name":" 322 ","page_number":326},
  {"content":"\r\n24 . منهاج الوصول إلى علم الاصول ، تصنيف ابو الخير ، يا ابو سعيد ، عبد الله بن عمر بن احمد ، معروف به ناصر الدين بيضاوى ( 685 ه ) .\r\n25 . بديع النظام الجامع بين كتابى البزدوى و الاحكام ، تصنيف احمد بن على بن تغلب ( يا ثعلب ) حنفى ، معروف به ابن الساعاتى ( 694 ه ) .\r\n26 . منار الأنوار ، تصنيف ابو البركات ، عبد الله بن احمد بن محمود ، معروف به حافظ الدين نسفى ( 710 ه ) .\r\n27 . شرح منار الأنوار ، به نام كشف الاسرار ، تصنيف همان دانشمند .\r\n28 . اصول الفقه ، تصنيف ابو العباس احمد بن عبد الحليم بن تيميه حنبلى ( 728 ه ) . « 1 »\r\n29 . تنقيح الاصول ، تصنيف عبيد الله بن مسعود بخارى ( 747 ه ) .\r\n30 . توضيح ، شرح تنقيح الاصول ، تصنيف دانشمند فوق .\r\n31 . شرح مختصر المنتهى ، تصنيف عبد الرحمن بن ركن الدين احمد بن عبد الغفار ، معروف به قاضى عضدايجى ( 756 ه ) .\r\n32 . جمع الجوامع ، تصنيف ابو النضر ، عبد الوهاب بن على بن عبد الكافي سبكى ( 771 ه ) .\r\n33 . رفع الحاجب عن مختصر ابن الحاجب ، تصنيف همان دانشمند .\r\n34 . شرح منهاج بيضاوى تصنيف همان دانشمند .\r\n35 . نهاية السئول فى شرح منهاج الاصول ، تصنيف ابو محمد ، عبد الرحيم بن حسن بن على أسنوى ( 772 ه ) .\r\n36 . الموافقات ، تصنيف ابو اسحاق ، ابراهيم بن موسى بن محمد لخمى ، معروف به شاطبى ( 790 ه ) .\r\n37 . معيار العلوم فى علم الاصول ، تصنيف احمد بن يحيى زيدى ، صاحب البحر الزخار ( 840 ه ) .\r\n38 . شرح جمع الجوامع سبكى ، تصنيف احمد بن امين الدين رملى ( 844 ه ) .\r\n39 . شرح منتهى السؤل ابن حاجب ، دانشمند فوق .\r\n\r\n","description":"","footnote":"\r\n« 1 » . دائرة المعارف الاسلامية ، 1 / 115 . در كتاب الوافى بالوفيات ، كتب و رسائل متعددى در اصول فقه از اين دانشمند ذكر كرده است . ولى بر حسب ظاهر هيچ كدام از آنها دورهء كامل اصول فقه نيست ، بلكه غالبا در پاره اى از مسائل اين علم است ، از قبيل اجماع ، خبر ، تعارض نصوص ، قياس ، استحسان ، اجتهاد و تقليد ، عموم و اطلاق . ( الوافى بالوفيات ، صلاح الدين خليل بن ايبك الصفدى ، 26 / 7 ) .\r\n","page_name":" 323 ","page_number":327},
  {"content":"\r\n40 . شرح منهاج الوصول بيضاوى ، همان دانشمند .\r\n41 . التحرير ، تصنيف كمال الدين محمد بن عبد الواحد ، معروف به ابن همام حنفى ( 861 ه ) .\r\nو كتب بسيار ديگر كه از حوصله اين مختصر خارج است .\r\nاين دوره و لو به اهل سنت اختصاص دارد ولى شيعه هم مقارن اين دوره در پاره اى از مسائل اصولى تصنيفاتى دارد كه برخى از آنها به قرار زير است :\r\n1 . كتاب الخصوص و العموم ، تصنيف ابو سهل ، اسماعيل بن على بن اسحاق نوبختى ( دانشمند قرن سوم ) .\r\n2 . كتاب ابطال القياس ، تصنيف همان دانشمند .\r\n3 . كتاب خبر الواحد و العمل به ، تصنيف ابو محمد حسن بن ميرزا نوبختى ( دانشمند قرن سوم ) .\r\n4 . كتاب العموم و الخصوص ، تصنيف همان دانشمند .\r\n5 . كتاب نقض اجتهاد الرأي على بن راوندى ، تصنيف ابو سهل ، اسماعيل بن على نوبختى ( قرن سوم ) .\r\n6 . كتاب ابطال القياس ، تصنيف ابو منصور صرام نيشابورى ( قرن سوم ) .\r\n7 . كتاب مسائل الحديثين المختلفين ، تصنيف محمد بن احمد بن داود معروف به ابن داود ( 368 ه ) .\r\n8 . كتاب كشف التمويه و الالتباس فى ابطال القياس ، تصنيف محمد بن احمد بن الجنيد ( 381 ه ) .\r\nامتيازات دورهء سوم\r\nامتيازات اين دوره عبارت است از :\r\nامتياز اول :\r\nدر دوره هاى گذشته ، علم اصول براى استنباط احكام شرعى تدوين مىشد ، ولى در اين دوره اين علم تا حدود زيادى جنبهء عملى خود را از دست داد و به تجرد و نظريت گراييد .\r\nامتياز دوم :\r\nدر اين دوره ، علم اصول با استدلالات منطقى توأم بود و تنها تمسك به ظواهر كتاب و سنت و اجماع و غيره نبود ، از اين رو به تدريج قسمتى از مسائل\r\n","description":"","footnote":"","page_name":" 324 ","page_number":328},
  {"content":"\r\nمنطقى هم بر مسائل اصولى افزوده شد .\r\nامتياز سوم :\r\nقسمتى از مسائل عقلى و كلامى نيز در مسائل اصولى داخل شد ، مثلا :\r\nتحسين و تقبيح عقلى ، ملازمهء بين حكم عقل و شرع ، وجوب شكر منعم ، اختصاص وجوب شكر منعم به پس از ورود شرع و يا شمول آن نسبت به قبل از ورود شرع ، تكليف به محال ، تكليف به معدوم ، صفت علم حاصل از تواتر ، عصمت انبياء ، اختصاص عصمت آنان به پس از نبوت و يا شمول آن نسبت به قبل از نبوت و مسائل ديگر . « 1 » اين مسائل در دوره هاى بعد بتدريج از علم اصول خارج شد ولى هيچ گاه اين علم از تأثير شديد علوم عقلى و كلامى و همچنين از تأثير علم منطق بيرون نرفت .\r\n\r\nدورهء چهارم : دورهء كمال و استقلال\r\n4 - 2 - 4 دورهء چهارم : دورهء كمال و استقلال مجدد علم اصول است . اين دوره بر خلاف دورهء گذشته به شيعه اختصاص دارد و در حقيقت دومين دورهء تدوين اصول فقه شيعهء اماميه است .\r\nدر اين دوره ، علم اصول سادگى اولى خود را از دست داد ، كمال و پختگى پيدا كرد ، از آميختگى با مسائل علم كلام تا حدود بسيارى رهايى يافت .\r\nچنان كه در گذشته اشاره شد اهل سنت به مجرد رحلت پيغمبر صلَّى الله عليه و آله باب اجتهاد را گشودند و تا پايان عمر امام احمد بن حنبل ، چهارمين امام فقه اهل سنت ( 241 ه ) و اندكى پس از آن اين راه را ادامه دادند و در تكميل آن كوشيدند ، پس از استقرار مذاهب چهارگانه ، در حدود آغاز قرن چهارم اين باب را سد كردند و به شيوهء تقليد گراييدند . « 2 » از اين پس كتب استدلالى غالبا جنبهء شرح و توضيح و يا تطبيق قواعد اصولى با فقه مذهبى خاص داشت ، نتيجهء اجتهاد از حدود مذاهب ائمهء اربعه تجاوز نمىكرد ، از ادله جز اين انتظار نداشتند كه مذهب را اثبات كند ، نه اين كه نتيجهء دليل هر چه هست آن را اخذ كنند . كوتاه سخن آن كه در باب اجتهاد آزادى عمل نداشتند لذا در اين باب پيشرفت قابل ملاحظه اى نصيب آنان نگشت .\r\nبر خلاف شيعه كه تا مقارن همين ازمنه يعنى تا اوائل قرن چهارم ( 329 ه ) كه\r\n\r\n","description":"","footnote":"\r\n« 1 » . برهان ، امام الحرمين جوينى ؛ مستصفى ، غزالى ؛ عمد ، قاضى عبد الجبار معتزلى ؛ معتمد ، ابو الحسين بصرى و كتب ديگر .\r\n« 2 » . مقدمهء ابن خلدون ، 488 ، تاريخ التشريع الاسلامى ، شيخ محمد خضرى بك ، 278 .\r\n","page_name":" 325 ","page_number":329},
  {"content":"\r\nغيبت كبرى به وقوع پيوست به علت دسترسى به امامان و يا به نواب خاص ، خود را به اجتهاد به معناى وسيع نيازمند نمىديدند و پس از غيبت امام نياز شديد خود را به فتح اين باب احساس كردند .\r\nاولين كسانى كه به اين ضرورت پى برده و فقه را از صورت نقل متون روايات خارج ساخته و در حقيقت اجتهاد شيعه را پى ريزى نمودند حسن بن على بن أبى عقيل بن عمانى ، معروف به ابن ابى عقيل ( دانشمند قرن سوم ) و محمد بن احمد بن الجنيد ، معروف به اسكافى و ابن جنيد ( 381 ه ) بودند .\r\nظاهرا ابن أبى عقيل در علم اصول كتابى تصنيف نكرده ولى در فقه كتابى بزرگ به نام المستمسك بحبل آل الرسول تصنيف كرده است ، « 1 » اما ابن جنيد كتب بسيارى تأليف كرده « 2 » كه يكى از آنها كتاب كشف التمويه و الالتباس در علم اصول است . نام اين كتاب در دورهء گذشته ذكر شد ولى چه بسا با كتب اين دوره مناسبتر است . از اين دو دانشمند در اصطلاح فقها به عنوان « قديمين » ياد شده است .\r\nپس از اين دو دانشمند ، ابو عبد الله محمد بن محمد بن النعمان ، معروف به شيخ مفيد ( 413 ه ) اجتهاد شيعه را سازمان داد ، مفيد در علوم مختلف تصنيفات بسيارى دارد ، از جمله تصنيفات او كتابى است در اصول فقه كه يكى از شاگردانش به نام شيخ ابو الفتح كراجكى ( 449 ه ) از او روايت كرده و همهء آن را در كتاب كنز الفوائد خود درج كرده است .\r\nپس از مفيد ، دو تن از شاگردانش كه از بزرگترين دانشمندان شيعهء اماميه‌اند : علم الهدى ، على بن الحسين موسوى ، معروف به سيد مرتضى ( 436 ه ) و شيخ الطائفه ، محمد بن الحسن الطوسي ، معروف به شيخ طوسى ( 460 ه ) علم اصول را به غايت كمال عصر خويش رساندند . اين دو بزرگ را در علم اصول آثار متعددى است كه مهمتر و كاملتر از همهء اين دو اثر است : الذريعة إلى اصول الشريعة ، تأليف سيد مرتضى . عدة الاصول تأليف شيخ الطائفه .\r\n\r\n","description":"","footnote":"\r\n« 1 » . الكنى و الالقاب ، حاج شيخ عباس قمى ، 1 / 194 .\r\n« 2 » . همان ، 2 / 22 ، به نقل از رجال بحر العلوم .\r\n","page_name":" 326 ","page_number":330},
  {"content":"\r\nاين دو كتاب همانند يكديگر تمام مسائل اصولى را مطرح ساخته و پس از نقل اقوال و ادلهء هر يك ، آن طور كه مذهب شيعه و مبانى علمى مصنف اقتضا داشته تحقيق كرده است . « 1 » سيد مرتضى در مقدمهء ذريعه به اجتناب خود از اختلاط مسائل اصولى به مسائل كلامى تصريح كرده است و مىگويد :\r\nفقد وجدت بعض من أفرد فى أصول الفقه كتابا و ان كان قد أصاب فى كثير من معانيه و أوضاعه و مبانيه قد شرد من قانون اصول الفقه و أسلوبها و تعدّاها كثيرا و تخطاها فتكلم على حد العلم و الظن و كيف يولد النظر العلم ؟\r\nو الفرق بين وجوب المسبب عن السبب و بين حصول الشىء عند غيره على مقتضى العادة و . . إلى غير ذلك من الكلام الذي هو محض صرف خالص للكلام فى اصول الدين دون اصول الفقه .\r\nفان كان دعاه إلى الكلام على هذه المواضع أن أصول الفقه لا تتم و لا تثبت الا بعد ثبوت هذه الأصول فهذه العلة تقتضى أن يتكلم على سائر أصول الدين من أولها إلى آخرها و على ترتيبها فان أصول الفقه مبنية على جميع أصول الدين مع التأمل الصحيح ، و هذا يوجب علينا أن نبتدئ فى اصول الفقه بالكلام على حدوث الاجسام و اثبات المحدث و صفاته و جميع ابواب التوحيد . .\r\nو معلوم أن ذلك لا يجوز .\r\nو بالاخره مىگويد :\r\nو الكلام فى هذا الباب انما هو الكلام فى اصول الفقه بلا واسطة من الكلام فيما هو أصول لأصول الفقه و الكلام فى هذا الفن انما هو مع من تقررت معه اصول الدين و تمهدت ثم تعداها إلى غيرها مما هو مبنى عليها ، فاذا كان المخالف لنا مخالفا فى أصول الدين كما انه مخالف فى أصول الفقه أحلناه على الكتب الموضوعة للكلام فى أصول الدين و لم نجمع له فى كتاب واحد\r\n\r\n","description":"","footnote":"\r\n« 1 » . كتاب اول را اين جانب در دو مجلد جمعا در حدود 1000 صفحه در چاپخانهء دانشگاه تهران به چاپ رسانده‌ام ، در مقدمهء كتاب به طور مبسوط از كتاب معرفى به عمل آورده و برخى از آراء سيد را نقل كرده‌ام . كتاب دوم يك بار در هند و بار ديگر در ايران به چاپ رسيده است و اين جانب پيشتر آن را تلخيص كرده‌ام و در دفتر دوم مجلهء « مقالات و بررسيها » ( نشريهء گروه تحقيقاتى دانشكده الهيات ) از اين كتاب به طور تقريبا مبسوط معرفى به عمل آورده و در بخش سوم اين مطالب آورده شده است .\r\n","page_name":" 327 ","page_number":331},
  {"content":"\r\nبين الأمرين . « 1 » شيخ طوسى نيز در فصل اول كتاب عدة الاصول پس از اشاره به فهرست مطالب كتاب و به اين كه اگر أحيانا به مسائل اصول دين نياز افتد در نهايت اختصار ، مسائل مطرح مىشود و بر سبيل اشاره ، آن چه شايستهء اعتماد است بيان مىگردد ، مىگويد : لان لشرح ذلك موضعا غير هذا و المطلوب من هذا الكتاب بيان ما يختصه من تصحيح أصول الفقه التى ذكرناها و بيان تصحيح منها و الفاسد . « 2 » متأسفانه با كوششى كه اين دو بزرگوار در اين باره كرده‌اند باز نتوانسته‌اند خود را در اين علم به كلى از قيد مسائل كلامى كه به قواعد استنباط مربوط نيست برهانند ، مثلا در كتاب ذريعه و عدّه اين مسائل به چشم مىخورد :\r\n1 . فى ذكر ما يجب معرفته من صفات الله و النبي و الائمة . « 3 »\r\n2 . فى صفة العلم الواقع عند الاخبار . « 4 »\r\n3 . فى أنه هل كان النبي متعبدا بشرائع من تقدمه من الأنبياء . « 5 »\r\n4 . فى أنه لا يجوز أن يفوض الله - تعالى - إلى النبي أو إلى العالم أن يحكم فى الشرعيات بما شاء اذا علم أنه لا يختار الا الصواب « 6 » و مسائلى ديگر از اين قبيل .\r\n\r\n","description":"","footnote":"\r\n« 1 » . ص 2 - 4 . حاصل مقصود اين كه : برخى از كسانى كه در اصول فقه كتابى تصنيف كرده‌اند گر چه در بسيارى از معانى و راه صواب پيموده‌اند ولى از قانون و روش اصول فقه به دور افتاده ، در تعريف علم و ظن ، كيفيت به وجود آمدن علم از راه نظر ، فرق بين به وجود آمدن مسبب از سبب و بين وجود اتفاقى چيزى نزد چيز ديگر و مسائلى از اين قبيل كه منحصرا جزء مسائل كلامى است ، بحث كرده‌اند ، اين ، اگر بدين علت است كه مسائل اصول فقه جز پس از اين مسائل به ثبوت نمىرسد ، لازمهء آن اين است كه ساير مسائل كلامى از قبيل حدوث اجسام ، احتياج حادث به محدث ، صفات محدث و ساير مسائل كلامى نيز مطرح گردد و معلوم است كه اين درست نيست . بالاخره مىگويد : سخن در اين باب در اصول فقه است بدون واسطهء اصول اين اصول ، روى سخن با كسى است كه مسائل كلامى براى او ثابت شده و اكنون به امور ديگرى كه بر آن مبتنى است پرداخته ، چنانچه مخالف ما ، در اصول فقه در اصول دين هم با ما مخالف باشد ، او را به كتب كلامى حواله مىدهيم و در يك كتاب بين مسائل اصول فقه و مسائل اصول دين جمع نمىكنيم .\r\n« 2 » . ص 4 يعنى : زيرا شرح ، مسائل كلامى جاى ديگر دارد و مقصود از اين كتاب ، بيان خصوص مسائل اصول فقه است و بيان اين كه كدام يك از آنها درست است و كدام نادرست .\r\n« 3 » . عدة الاصول ، شيخ طوسى ، فصل پنجم ، ص 17 .\r\n« 4 » . ذريعه ، سيد مرتضى ، 2 / 482 ، 500 ، عدة الاصول ، فصل هشتم ، ص 27 .\r\n« 5 » . ذريعه ، 2 / 595 ، 603 ، عدة الاصول ، فصل 79 ، ص 227 .\r\n« 6 » . ذريعه ، 2 / 658 ، 669 .\r\n","page_name":" 328 ","page_number":332},
  {"content":"\r\nنكته قابل توجه اين است كه با اين كه علم اصول از اين تاريخ بتدريج استقلال كامل خود را به دست آورد و حتى مسائلى از قبيل مسائل فوق در دوره هاى بعد به كلى از علم اصول خارج شد ، مع ذلك پيوسته اين علم تحت تأثير مسائل كلامى و أحيانا منطقى باقى ماند ، بلكه - چنان كه خواهيم ديد - در دوره هاى اخير مسائل فلسفى نيز در آن به نحوى نافذ و عميق رخنه كرد . تحقيق در اين باره و استخراج موارد تأثير ساير علوم ، مخصوصا علوم عقليه ، در علم اصول به مجال وسيعترى نياز دارد كه در حال حاضر از دسترس اين جانب خارج است .\r\nناگفته نماند با اين كه شيعه در حدود سه قرن ديرتر از اهل سنت به كار اجتهاد و به كار بردن قواعد اصولى براى استنباط احكام شرعى پرداخت مع ذلك ديرى نپاييد كه آن را به غايت كمال ممكن آن عصر رساند ، و اين بدان علت بود كه :\r\nأولا ، علم اصول كه طى چند قرن نزد اهل سنت مورد بحث و تحقيق قرار گرفته بود به طور آماده به دست شيعه افتاد ، نهايت اين كه شيعه در موارد لازم آراء خود را آن طور كه مبانى علمى و مذهبى خويش اقتضا داشت در آن وارد ساخت .\r\nثانيا ، باب اجتهاد نزد شيعه به طور مطلق مفتوح بود و بر خلاف اهل سنت كه در اين زمان نمىتوانستند از حدود اجتهادات أئمهء اربعه تجاوز كنند ، شيعه آزادى عمل داشت و تنها مخالفت اجماع بود كه مىتوانست در اجتهاد او محدوديتى ايجاد كند نه مخالفت شخصيتها ، از اين رو اجتهاد او كمال پيشرفت را به دست آورد .\r\nخلاصهء امتيازات دورهء چهارم\r\nمهمترين امتيازات علم اصول در اين دوره عبارت است از :\r\nامتياز اول .\r\nكمال علم اصول شيعه .\r\nامتياز دوم .\r\nاستحكام مبانى و قوت استدلال آن .\r\nامتياز سوم .\r\nاستقلال و تخلص نسبى علم اصول از مسائل علم كلام .\r\nالبته اين استقلال با تأثر شديد علم اصول از علم كلام كه در اين دوره بلكه در دوره هاى بعد تا امروز به خوبى محسوس است ابدا منافاتى ندارد .\r\n\r\nدورهء پنجم : دورهء ركود استنباط\r\n2 - 4 دورهء پنجم ، دورهء ركود استنباط و توقف علم اصول شيعهء اماميه است .\r\n","description":"","footnote":"","page_name":" 329 ","page_number":333},
  {"content":"\r\nاين دوره از وفات شيخ طوسى تا عصر ابن ادريس حلى ( 598 ه ) ادامه داشت ، پس از شيخ طوسى تا حدود متجاوز از يك قرن ، اجتهاد شيعه متوقف ماند ، ابن ادريس و جماعتى ، دانشمندان اين عصر را مقلَّده ، مىناميدند ، چه آنان همه در فقه از شيخ طوسى پيروى مىكردند و خود در مقام استنباط و به كار بردن قواعد اصولى بر نمىآمدند . « 1 » علت اين ركود چه بود ؟ آيا علت آن وقوف بر عظمت و نبوغ علمى شيخ يا احساس عجز از استنباط در مقابل استحكام مبانى و ياقوت استنباط شيخ ، تلقى اهانت نسبت به شيخ از استنباط در مقابل استنباط او و غير ذلك بوده است ؟ اين امر به خوبى معلوم نيست و شايد هم همه و يا چند علت از اين علل در اين امر تأثير داشته است . « 2 » در عين حال در اين دوره نيز كتبى در علم اصول تأليف شد كه مهمترين آنها عبارت است از :\r\nالتقريب ، تأليف حمزة بن عبد العزيز ، معروف به سلار ( يا سالار ) در گذشته به سال 448 يا 463 . « 3 » كتاب المصادر ، تأليف شيخ سديد الدين محمود بن على حمصى رازى ( متوفى در اواخر قرن ششم ) .\r\nكتاب التبيين و التنقيح فى التحسين و التقبيح ، از مؤلف فوق .\r\nقسمت اصولى كتاب غنية النزوع إلى علمى الاصول و الفروع ، تأليف ابو المكارم حمزة بن على بن زهره ، معروف به ابن زهره ( متوفى 585 ) .\r\nشايد بتوان كتاب اخير يعنى غنيه را سر فصل كتب دورهء بعد دانست چه مؤلف در اين كتاب احيانا به مخالفتهايى با شيخ برخاسته است ، مثلا در باب دلالت امر بر فور :\r\nشيخ به دلالت امر بر فور قائل شده است در حالى كه ابن زهره مىگويد : نه بر فور دلالت دارد نه بر تراخى ، و يا در باب دلالت نهى بر فساد : شيخ به دلالت نهى بر فساد قائل شده است و ابن زهره ملازمهء بين حرمت و فساد را نفى مىكند ، و هكذا . « 4 »\r\n\r\n","description":"","footnote":"\r\n« 1 » . رسالهء حياة الشيخ الطوسي ، علامهء كبير آقا شيخ آقا بزرگ تهرانى ، ص ح . ( اين رساله در مقدمهء تبيان چاپ نجف به چاپ رسيده است ) ، اوائل معتبر ، محقق حلى به نقل از شيخ انصارى در كتاب رسائل محشى ، 90 .\r\n« 2 » . المعالم الجديدة ، سيد محمد باقر صدر ، 62 - 67 .\r\n« 3 » . چه بسا اين كتاب به تأليفات دورهء قبل مناسبتر باشد تا اين دوره .\r\n« 4 » . المعالم الجديدة ، 74 - 75 .\r\n","page_name":" 330 ","page_number":334},
  {"content":"\r\nامتياز اين دوره تنها در اين است كه دانشمندان اين دوره در استنباط ، سخت تحت تأثير استنباطات شيخ قرار گرفته بودند ، بلكه احيانا حتى در تعبيرات هم از او تقليد مىكردند .\r\n\r\nدورهء ششم : دورهء نهضت مجدد\r\n3 - 4 اين دوره - چنان كه اشاره شد - به وسيلهء دانشمند بزرگوار محمد بن احمد بن ادريس حلى معروف به ابن ادريس حلى ( 598 ه ) آغاز شد ، و ابن زهرهء علوى ( 585 ه ) تا حدودى به تكون آن كمك كرد .\r\nابن زهره در اصول فقه كتاب غنية النزوع با پاره اى از آراء شيخ كه تا آن زمان مورد مخالفت واقع نشده بود به مخالفت برخاست .\r\nابن ادريس كتاب سرائر را كه يكى از مهمترين منابع فقهى شيعه است تصنيف كرد . وى در اين كتاب تنها به بيان آراء فقهى خود نپرداخته است ، بلكه در هر فرع مبناى اصولى مسأله را نيز ذكر كرده و حتى گاهى در يك فرع چندين مسأله اصولى را مطرح ساخته است ، بنا بر اين ، مخالفت او با كسى در اين كتاب ، تنها مخالفت در كيفيت استنتاج نيست ، بلكه مخالفت در اصول و مبانى استنباط نيز هست .\r\nاو در اين كتاب بيش از هر دانشمند ديگر به ذكر آراء شيخ الطائفه در نهايه و مخصوصا در مبسوط و احيانا در كتب ديگر پرداخته است ، شايد صفحه اى از اين كتاب را نيابيم كه لا اقل يك بار يا بيشتر ، در آن ، نام شيخ و آراء او نقل نشده باشد .\r\nعموما هدف او از نقل آراء شيخ ، مجرد نقل نيست ، بلكه شديدا آراء فقهى و اصولى او را مورد نقد قرار داده است . نه تنها بر شيخ ، بلكه بر پيروان او نيز به سختى حمله برده است ، گويى جز با شيخ و پيروان او با كس ديگرى بحث و گفتگو نداشته است . سير اجمالى در اين كتاب و مقدمه اش به خوبى رنج شديدى را كه ابن ادريس از روح تقليد مىبرده آشكار مىسازد .\r\nاين نهضت متوقف نماند ، پيوسته به پيش مىرفت تا اين كه به وسيلهء محققان و نوابغى از قبيل نجم الدين ، جعفر بن الحسين بن يحيى بن سعيد ، معروف به محقق حلى ( 676 ه ) و شاگرد و خواهرزادهء او : حسن بن يوسف بن على بن مطهر حلى ، معروف به علامهء حلى ( 726 ه ) و ديگران ، علم اصول و همچنين علم فقه بار ديگر كمال خود را باز يافت .\r\n","description":"","footnote":"","page_name":" 331 ","page_number":335},
  {"content":"\r\nبرخى از تأليفات اين دانشمندان جاى بعضى از تأليفات شيخ را گرفت : شرائع محقق حلى به جاى نهايهء شيخ طوسى محور بحث و تدريس و شرح و تعليق قرار گرفت .\r\nاكنون به برخى از آثار اصولى اين دوره اشاره مىشود :\r\n1 . نهج الوصول إلى معرفة الاصول ، تصنيف محقق حلى .\r\n2 . معارج الأصول ، تصنيف همان دانشمند .\r\n3 . تهذيب الوصول إلى علم الاصول ، تصنيف علامهء حلى كه گزيده اى است از مختصر المنتهى تأليف ابن حاجب .\r\n4 . مبادى الوصول إلى علم الاصول ، تصنيف علامهء حلى كه يك بار با كتاب معارج محقق و بار ديگر مستقلا چاپ شده است .\r\n5 . نهاية الوصول إلى علم الاصول ، تصنيف علامهء حلى كه بسيار مبسوط است و اين جانب نسخهء خطى آن را در كتابخانهء مركزى دانشگاه ديده‌ام و ظاهرا هنوز به طبع نرسيده است .\r\n6 . غاية الوصول و ايضاح السبل فى شرح مختصر منتهى السئول و الأمل فى علمى الاصول و الجدل ، تصنيف جمال الدين حسن بن يوسف ، علامهء حلى . « 1 »\r\n7 . النكت البديعة فى تحرير الذريعة ، تصنيف همان دانشمند . او در خلاصه از اين كتاب ياد كرده است . « 2 »\r\n8 . شرح غاية الوصول فى الاصول ، كه در متن از حجة الاسلام غزالى و شرح از علامهء حلى است . « 3 »\r\n9 . منتهى الوصول إلى علمى الكلام و الاصول ، تصنيف علامهء حلى كه يك مجلد است و كنتورى نسخهء آن را ديده است ( ص 562 ) . « 4 »\r\n\r\n","description":"","footnote":"\r\n« 1 » . اين كتاب به همين نام در كتب تراجم و فهارس مذكور است . ( رجوع شود به : فهرست كتابخانهء مركزى دانشگاه ، ج 3 ، بخش سوم ، ج 5 ، ص 1706 ، شمارهء 139 . ولى در كتاب كشف الظنون ، ج 2 ، ستون 1855 در ضمن معرفى كتاب منتهى السئول و الامل ابن حاجب ، شروح مختصر المنتهى را بر شمرده و از جمله شرحى . از علامهء حلي به نام غاية الوضوح و ايضاح السبل فى شرح منتهى السئول و الامل ذكر كرده است ، از آنجا كه چنين كتابى را در فهارس و تراجم نيافتم بعيد مىدانم كه اين كتاب تأليف ديگرى از علامهء حلى باشد ، بنا بر اين قويا احتمال مىدهم كه اشتباه شده باشد . )\r\n« 2 » . خلاصه ، علامه ، ص 46 .\r\n« 3 » . كشف الظنون ، حاجى خليفه ، 2 / ستون 1194 .\r\n« 4 » . فهرست كتابخانهء مركزى ، ج 3 ، ص 1744 .\r\n","page_name":" 332 ","page_number":336},
  {"content":"\r\n10 . نهج الوصول إلى علم الاصول ، تصنيف علامهء حلى . « 1 »\r\n11 . منية اللبيب فى شرح التهذيب ، تصنيف ضياء الدين عبد الله بن مجد الدين أبو الفوارس محمد بن الاعرج حسينى ، خواهر زادهء علامهء حلى . « 2 »\r\n12 . غاية البادى فى شرح المبادي ، تصنيف ركن الدين جرجانى ، شاگرد علامه ، معاصر سيد عميد الدين فرزند خواهر علامه . « 3 »\r\n13 . غاية السئول فى شرح تهذيب الاصول ، تصنيف ابو طالب ، محمد بن الحسن بن يوسف بن على بن مطهر ، معروف به فخر المحققين ( 771 ه ) .\r\n14 . شرح المبادي ، تصنيف همان دانشمند .\r\n15 . شرح تهذيب الاصول ، تصنيف سيد جمال الدين بن عبد الله بن محمد بن الحسن حسينى گرگانى . « 4 »\r\n16 . شرح مبادى الاصول ، تصنيف ابو عبد الله ، مقداد بن عبد الله بن محمد الحسين بن محمد سيورى ، معروف به فاضل مقداد ( 826 ه ) .\r\n17 . تمهيد القواعد ، تصنيف زين الدين بن نور الدين على بن احمد جبعى عاملى ، معروف به شهيد ثانى ( مقتول 965 ه ) . اين كتاب مجموعه اى است از قواعد اصولى و ادبى ، هر كدام 100 قاعده .\r\n18 . معالم الاصول ، تصنيف شيخ محمد حسن بن زين الدين ، فرزند شهيد ثانى ( 1011 ه ) .\r\nاين كتاب به علت كمال ، اختصار ، سادگى تعبيرات و مزاياى ديگر به جاى مختصر و تهذيب ، كتاب درسى شد و تا كنون هم كتاب ديگرى جاى آن را نگرفته است .\r\n19 . زبدة الاصول ، تصنيف محمد بن الحسين بن عبد الصمد جبعى عاملى ، معروف به شيخ بهائى ( 1030 ه ) . شيخ در اين كتاب مانند مختصر ابن حاجب و تهذيب علامه و بسيار فشرده تر تمام مسائل اصولى را آورده است و به پيروى از اهل سنت چون غزالى در مستصفى و ابن حاجب در مختصر قسمتى از مسائل منطقى را هم در آغاز ذكر كرده است .\r\n\r\n","description":"","footnote":"\r\n« 1 » . همان جا .\r\n« 2 » . رجوع شود به : فهرست كتابخانهء مركزى ، ج 3 ، بخش سوم ، مجلد پنجم ، ص 1727 . برادر همين ضياء الدين شرحى بر تهذيب و شرحى هم بر مبادى دارد . ( به همان مرجع رجوع شود )\r\n« 3 » . رجوع شود به : مقدمهء مبادى ، 37 .\r\n« 4 » . فهرست كتابخانهء مركزى ، ج 3 ، بخش 64 ، ص 2283 .\r\n","page_name":" 333 ","page_number":337},
  {"content":"\r\nامتيازات دورهء ششم\r\nمهمترين امتيازات اين دوره عبارت است از :\r\nامتياز اول .\r\nروح اجتهاد كه از كالبد جامعهء دانشمندان شيعه رخت بربسته بود بار ديگر بازگشته و به تدريج تكامل يافت .\r\nامتياز دوم .\r\nعلم اصول ، در اين دوره - مخصوصا در اواخر آن - بيشتر جنبهء شرح و تعليق و تلخيص كتب گذشتگان را پيدا كرد و از صورت تصنيف مستقل خارج شد و اين ، به شيعه اختصاص نداشت ، بلكه اصول اهل سنت هم همين حالت را داشت .\r\nامتياز سوم .\r\nدر اين دوره برخى از دانشمندان شيعه به پيروى از برخى دانشمندان اهل سنت پاره اى از مسائل منطقى را نيز در كتب اصولى خود داخل كردند و همين امر سبب شد كه علم اصول ، علاوه بر علم كلام ، تحت تأثير مسائل منطقى نيز قرار گيرد .\r\n\r\nدورهء هفتم : دورهء ضعف\r\n2 - 4 دورهء هفتم ، دورهء ضعف و فتور علم اصول بود . اين دوره در اثر نهضت اخباريان به وجود آمد و از مهمترين پيش آهنگان اين نهضت مولى محمد امين استرآبادى ( 1036 ه ) مؤلف كتاب الفوائد المدنية بود كه در بخش سوم كتاب در بارهء او سخن گفته شده است .\r\nاو از دشمنان سرسخت مجتهدان بود و همه را از قديمين تا شهيدين و ديگر دانشمندان به سختى مورد انتقاد قرار مىداد و آنها را از پيروان مكتب اهل سنت مىدانست و كتاب الفوائد المدنيهء خود را در ربيع الاول 1031 در مكهء معظمه به پايان رسانده بود در رد بر مجتهدان نگاشت .\r\nاخباريان مىگفتند :\r\n1 . مؤسس علم اصول اهل سنتند ، اگر در استنباط احكام قواعد اصولى به كار رود لازم مىآيد فروع مذهب تحت تأثير افكار آنان قرار گيرد .\r\n2 . اگر فقه به به كار بستن قواعد اصولى نياز داشته باشد لازم مىآيد اصحاب أئمه ، فقيه نبوده باشند ، چه مسائل اين علم در شيعه پس از غيبت كبرى به وجود آمده است .\r\n3 . اين علم سبب مىشود كه نصوص مذهب ، اهميت خود را از دست بدهد .\r\nفساد اين سخنان آشكار و نياز وافرى به اطالهء كلام ندارد . چه :\r\nأولا ، دانسته شد كه مؤسس اين علم ، اهل سنت نيستند .\r\n","description":"","footnote":"","page_name":" 334 ","page_number":338},
  {"content":"\r\nثانيا ، منشأ نياز استنباط احكام به قواعد اصولى اين نيست كه اساسا تفقه به طور مطلق به به كار بستن قواعد اصولى - مخصوصا به معناى وسيع امروزى - نياز دارد تا لازم آيد اصحاب ائمه فقير نبوده باشند ، بلكه اين دورى از زمان نصوص و عدم دسترسى به معصوم است كه ما را تا اين حد به اين علم نيازمند ساخته و لذا اهل سنت از همان آغاز دوران خلافت به اين علم احتياج پيدا كردند و شيعه پس از غيبت كبرى ، بنا بر اين هم اصحاب ائمه فقيه بوده‌اند و هم ما به علم اصول نيازمنديم .\r\nثالثا ، هدف از قواعد اصولى اين نيست كه در مقابل ادلهء قطعيه ، ادلهء ديگرى براى استنباط تراشيده شود ، بلكه هدف ، اين است كه به وسيلهء اين قواعد بتوان نيروى استنباط احكام از كتاب و سنت و احيانا ساير ادله را بدست آورد .\r\nبنا بر اين هيچ يك از اشكالات اخباريان وارد نيست .\r\nپيدايش مكتب اخبارى در اين عصر ، زمينهء مساعدى بود براى بوجود آمدن جوامع بزرگ روايات ، از قبيل كتاب وافى تأليف مولى محمد محسن فيض كاشانى ( 1091 ه ) ، كتاب وسائل الشيعه ، تأليف شيخ محمد بن حسن حر عاملى ( 1104 ه ) ، بحار الأنوار ، تأليف ملا محمد باقر مجلسى ( 1110 ه ) .\r\nتأليف اين كتاب در اين دوره از اين جهت نبود كه مؤلفان آنها طرفدار مكتب اخباريان بودند يعنى به كار بردن قواعد اصولى را براى استنباط احكام زيان بخش مىدانستند و اساسا نهضت اخباريان را نمىتوان سبب پيدايش اين تأليفات دانست ، علل پيدايش اين تأليفات امور ديگرى بود كه شايد مهمتر از همه دست يافتن به منابعى است كه مؤلفان كتب اربعه از وجود آنها بىخبر بودند ، تنها تأثير اين نهضت اين بود كه زمينه را براى بوجود آوردن اين تأليفات مساعد ساخت . « 1 » در هر حال ، علت هر چه باشد تأليف اين كتب از بزرگترين خدمتهايى بود كه به عالم استنباط فقه شيعه انجام گرفت . در پاره اى از موارد كه دانشمندان شيعه به علت فقد نصوص در استنباط احكام فقهى يا اصولى ( اصول فقه ) دچار محذور مىشدند به بركت تأليف اين جوامع ، محذور استنباط به كلى بر طرف شد ، مثلا در باب حجيت استصحاب و يا بعض اصول ديگر در گذشته دانشمندان شيعه به پيروى از اهل سنت از وجوه عقلى اعتبارى استفاده مىكردند كه طبيعى است اين وجوه نمىتوانست خاطر اهل تحقيق را\r\n\r\n","description":"","footnote":"\r\n« 1 » . در اين باره به كتاب المعالم الجديدة ، تأليف سيد محمد باقر صدر ، ص 83 مراجعه شود .\r\n","page_name":" 335 ","page_number":339},
  {"content":"\r\nآسوده كند ، پس از تأليف اين كتابها و اين گونه موارد از روايت معتبره اى كه در اين كتب روايت شده است استفاده كردند كه گذشته از اين كه موجب اطمينان خاطر محققان گرديد ، بهتر توانست روشنگر خصوصيات و جوانب امر باشد .\r\nدر اين دوره ، با برخورد شديدى كه ميان اخباريان و اصوليان وجود داشت كتب مهمى در علم اصول تأليف شد كه نام برخى از آنها در ذيل ذكر مىگردد :\r\n1 . غاية المأمول فى شرح زبدة الاصول ، تأليف جواد بن سعد الله بن جواد كاظمى ، معروف به فاضل جواد ( متوفى اواسط قرن 11 ) .\r\n2 . حاشيهء معالم ، تأليف سيد حسين بن ميرزا رفيع الدين آملى اصفهانى ، معروف به سلطان العلماء ( 1098 ه ) .\r\n3 . حاشيهء زبدة الاصول ، تأليف دانشمند سابق الذكر .\r\n4 . وافيه ، تأليف مولى عبد الله بن محمد تونى ، معروف به فاضل تونى ( 1071 ه ) .\r\n5 . شرح زبدة الاصول شيخ بهائى ، تأليف مولى محمد صالح بن مولى احمد سروى ، معروف به مولى صالح مازندرانى ( 1080 ه يا 1081 ه ) .\r\n6 . حاشيهء معالم الاصول ، تأليف همان دانشمند .\r\n7 . شرح عدة الاصول ، تأليف مولى خليل بن الغازى ، معروف به مولى خليل قزوينى ( 1088 ه ) .\r\n8 . حاشيهء معالم الاصول ، تأليف محمد بن الحسن شيروانى ( 1098 ه ) .\r\n9 . حاشيهء شرح مختصر عضدى ، تأليف آقا جمال خوانسارى ( 1125 ه ) فرزند آقا حسين خوانسارى ( 1098 ه ) .\r\n10 . شرح وافيه ، تأليف سيد صدر الدين بن محمد باقر رضوى قمى ( بعد از 1160 ه ) .\r\nناگفته نماند كه كتاب مشارق الشموس فى شرح الدروس ، تأليف آقا حسين خوانسارى و لو از كتب فقهى است ولى چون متضمن آراء اصولى مصنف است و ضمنا رنگ فلسفى هم به خود گرفته است و از اين لحاظ بر آثار اصولى دورهء بعد تأثير بسزائى داشته است ، مناسب است نام آن نيز در ضمن تأليفات اين دوره ذكر گردد . « 1 » همانطور كه در آغاز اين دوره اشاره شد علم اصول در اين دوره رو به ضعف رفت و رونق گذشتهء خود را از دست داد ، ولى در عين حال اين مطلب را ، نمىتوان انكار كرد كه كتب اين دوره مخصوصا كتبى كه در پايان اين دوره تأليف شده است ، از اين\r\n\r\n","description":"","footnote":"\r\n« 1 » . المعالم الجديدة ، سيد محمد باقر صدر ، 84 .\r\n","page_name":" 336 ","page_number":340},
  {"content":"\r\nلحاظ كه در تكون نطفهء دورهء اخير و در ايجاد زمينهء مساعد براى پيدايش آن ، نقش اساسى به عهده داشت حائز كمال اهميت و در خور مزيد غور و بررسى است .\r\nدر اين دوره به تأثير شديد دورهء قبل ، دانشمندان ، كمتر به فكر تدوين كتاب مستقل در علم اصول بوده و تقريبا عموم تأليفات ايشان به عنوان شرح و تعليق كتب گذشتگان بوده است .\r\n\r\nدورهء هشتم : دورهء جديد\r\n4 . اين دوره كه مؤسس آن استاد اكبر مولى محمد باقر بن محمد اكمل معروف به وحيد بهبهانى و آغا باقر بهبهانى ( 1205 ه ) است بتدريج علم اصول را به جانب بالاترين درجهء كمال خود رهبرى كرد . رهبران اين دوره يعنى وحيد بهبهانى و شاگردان او در راه مقاومت و شكست نهضت اخبارى از بذل هيچ كوشش دريغ نمىكردند ، در آغاز جز دفع شبهات و اتهامات اخباريان و اثبات احتياج استنباط مسائل فرعى به قواعد اصولى هيچ انديشه اى در سر نداشتند .\r\nوحيد در كتاب الفوائد الحائرية گويد :\r\nلما بعد العهد عن زمان الائمة و خفيت أمارات الفقه و الادلة على ما كان المقرر عند الفقهاء و المعهود بينهم بلا خفاء بانقراضهم و خلو الديار عنهم إلى أن انطمس اكثر آثارهم كما كانت طريقة الامم السابقة ، و العادة الجارية فى الشرائع الماضية أنه كلما يبعد العهد عن صاحب الشريعة تخفى أمارات قديمة و تحدث خيالات جديدة إلى ان تضمحل تلك الشريعة ، توهم متوهم أن شيخنا المفيد و من بعده من فقهائنا إلى الان كانوا مجتمعين على الضلالة مبدعين بدعا كثيرة . .\r\nمتابعين للعامة مخالفين لطريقة الائمة و مغيرين لطريقة الخاصة مع غاية قربهم لعهد الائمة و نهاية جلالتهم و عدالتهم و معارفهم فى الفقه و الحديث و تبحرهم و زهدهم و ورعهم .\r\nبعد مىگويد :\r\nو شبهتهم الاخرى هى أن رواة هذه الاحاديث ما كانوا عالمين بقواعد المجتهدين مع أن الحديث كان حجة لهم فنحن أيضا مثلهم لا نحتاج إلى شرط من شرائط الاجتهاد و حالنا بعينه حالهم و لا ينقطعون بأن الراوى كان يعلم أن ما سمعه كلام إمامه و كان يفهم من حيث إنه أهل اصطلاح زمان المعصوم عليهم السّلام و لم يكن مبتلى بشيء من الاختلالات التى ستعرفها و لا محتاجا إلى علاجها . « 1 »\r\n\r\n","description":"","footnote":"\r\n« 1 » . همان ، 86 .\r\n","page_name":" 337 ","page_number":341},
  {"content":"\r\nسپس قسمتى از موارد اختلاف بين اخباريان و اصوليان را مانند حجيت قطع حاصل از مقدمات عقليه ، حجيت ظواهر كتاب ، جريان اصل براءت در شبهات حكميهء تحريميه ، به نحوى كه در گذشته سابقه نداشت ، به تفصيل مورد بحث قرار داده است .\r\nو بالاخره مباحثى را كه دانشمندان شيعه در ادوار سابق به پيروى از اهل سنت در كتب اصولى خود مطرح مىساختند مانند قياس ، استحسان ، مصالح مرسله بتدريج از علم اصول خارج كردند .\r\nخارج كردن اين مسائل از علم اصول علاوه بر اين كه اين تأثير را داشت كه شيعه را از پاره اى از اتهامات اخباريان مبرا مىساخت ، اين تأثير را هم داشت كه معلوم مىساخت كه دانشمندان شيعه راه خود را در تدوين علم اصول انتخاب كرده‌اند ، موضوع و هدف آنان در طرح مسائل اصولى مشخص شده است ، غرض ايشان تكميل منابع استنباط نبوده است تا أحيانا علاوه بر منابع اصلى استنباط ، منابع ديگرى نيز بر آنها بيفزايند ، چه منابع استنباط نزد آنان ناقص نبوده تا به افزودن مسائلى آن را تكميل كنند ، بلكه هدف ايشان از تدوين علم اصول ، تحقيق در جوانب مختلف منابع فقه اسلامى و به دست آوردن راه صحيح استنتاج از آن است .\r\nمثلا : خبر واحد كه يكى از موضوعات مسائل اصولى است در علم اصول اين دوره در چند باب در جوانب مختلف آن بحث و گفتگو به عمل آمده است : يكى در باب حجيت خبر واحد ، از لحاظ حجيت سند خبر ، ديگر در باب حجيت ظهور ، از لحاظ حجيت دلالت آن ، سوم در باب تعادل و ترجيح ، از لحاظ جهت صدور و علاج معارضه و چهارم در باب عام و خاص ، از لحاظ جواز تخصيص عام كتاب به خبر واحد و همچنين اجماع و استصحاب و ساير موضوعات .\r\nبنا بر اين ابدا ضرورت ندارد كه موضوعاتى از قبيل قياس ، استحسان ، مصالح مرسله از أمارات ظنيّه كه ابدا در استنباط فقه شيعه مؤثر نيست ، بلكه از به كار بردن بعضى از آنها در راه استنباط به صراحت نهى شده است مورد بحث واقع شود ، لذا اين گونه از مسائل را بتدريج به كلى از علم اصول شيعه بيرون ساختند و در عوض به حكم ضرورت پاره اى از مسائل را كه در كتابهاى سابقين اساسا مطرح نشده و يا در سطحى بسيار ساده و محدود مطرح شده است در علم اصول به تفصيل مورد بحث قرار دادند ، مثلا : حجيت ظن مطلق ، علم اجمالى و مسائل مربوط به آن از قبيل اضطرار به بعض اطراف علم اجمالى ، خروج از محل ابتلا و مسائل ديگر كه بعد از اين أحيانا به\r\n","description":"","footnote":"","page_name":" 338 ","page_number":342},
  {"content":"\r\nنمونه هاى ديگرى از آن نيز برمىخوريم .\r\nبنا بر اين علم اصول در اين دوره از قيد پاره اى از مسائل رهايى يافته و در عوض علاوه بر مسائل جديدى كه پيدا كرد ، بسيار دقيق ، عميق و توأم با تحقيق شد .\r\nدر اين دوره ، علم اصول شيعه تدريجا به نهايت اوج كمال خود رسيد ، مقايسهء كتبى از قبيل رسائل و كفايه با كتب ساير ادوار و با كتب ساير مذاهب به خوبى اين حقيقت را آشكار مىسازد .\r\nصاحب كتاب المعالم الجديدة سه دسته از دانشمندان اين دوره را بر مىشمرد كه در حدود نيم قرن راه استاد را ادامه داده و اين علم را به ذروهء كمال و ارتقاء خود رسانده‌اند :\r\nنخست ، شاگردان مستقيم استاد اكبر ، محقق وحيد ، مانند سيد مهدى بحر العلوم ( 1212 ه ) ، شيخ جعفر كاشف الغطاء ( 1227 ه ) ، ميرزا ابو القاسم قمى ( 1231 ه ) ، .\r\nسيد على طباطبايى ( 1231 ه ) ، شيخ اسد الله شوشترى ( 1234 ه ) .\r\nدوم ، شاگردان برخى از دستهء اول مانند سيد محسن أعرجى كاظمى ( 1240 ه ) ، شريف العلماء ، محمد شريف بن حسن على ( 1245 ه ) ، مولى احمد نراقى ( 1245 ه ) ، شيخ محمد تقى بن عبد الرحيم ( 1248 ه ) ، شيخ محمد حسن نجفى ، صاحب جواهر ( 1266 ه ) .\r\nسوم ، طبقهء بعد كه در رأس ايشان شيخ مرتضى انصارى ( 1281 ه ) شاگرد شريف العلماء است كه تا كنون شاگردان مستقيم و غير مستقيم او در راه تكميل اين دوره كوشيده و آن را به اوج كمال و ترقى رسانده‌اند . « 1 » در اين صورت شيخ انصارى ( قدس الله نفسه ) را بايد پيشواى عاليترين مرحله از مراحل پيشرفت علم اصول دانست بلكه بايد او را مؤسس آخرين و پيشرفته ترين دورهء علم اصول كه دورهء نهم علم اصول است و مناسب است نام آن را دورهء معاصر بناميم قرار داد .\r\nقسمتى از مهمترين كتبى كه در اين دوره و يا در اين دو دورهء اخير تأليف شده است عبارت است از :\r\n1 . الفوائد الحائرية ، تأليف استاد اكبر محمد باقر بن محمد اكمل ، وحيد بهبهانى ( 1205 ه ) .\r\n\r\n","description":"","footnote":"\r\n« 1 » . المعالم الجديدة ، سيد محمد باقر صدر ، 88 - 89 .\r\n","page_name":" 339 ","page_number":343},
  {"content":"\r\n2 . قوانين الاصول ، تأليف ميرزا ابو القاسم بن مولى محمد حسن گيلانى ، معروف به ميرزاى قمى ( 1231 ه ) .\r\n3 . المحصول ، تأليف سيد محسن بن سيد حسن حسينى أعرجى كاظمى ( 1240 ه ) .\r\n4 . الوافى فى شرح الوافية ، تأليف همان دانشمند .\r\n5 . مفاتيح الاصول ، تأليف سيد محمد بن على بن محمد على طباطبايى ( 1242 ه ) .\r\n6 . عوائد الايام ، تأليف مولى احمد بن محمد مهدى نراقى ( 1245 ه ) .\r\n7 . مناهج الوصول إلى علم الاصول ، تأليف مولى احمد نراقى .\r\n8 . هداية المسترشدين ، تأليف شيخ محمد تقى بن عبد الرحيم ( 1248 ه ) .\r\n9 . عناوين الاصول ، تأليف مير عبد الفتاح بن على حسينى مراغى ( 1250 ه ) . اين كتاب تركيبى است از قواعد فقهى و اصولى .\r\n10 . حقائق الاصول ، تأليف حاج مولى عبد الرحيم بن على نجفآبادى ( متوفى حدود 1286 ) .\r\n11 . الفصول فى علم الاصول ، تأليف شيخ محمد حسين بن عبد الرحيم ( 1260 ه ) .\r\n12 . اشارات الاصول ، تأليف حاج مولى محمد ابراهيم بن محمد حسن كاخكى اصفهانى ، معروف به كلباسى ( 1262 ه ) .\r\n13 . ضوابط الاصول ، تأليف سيد ابراهيم بن محمد باقر موسوى قزوينى ( 1264 ه ) .\r\n14 . نتائج الافكار ، تأليف دانشمند فوق الذكر .\r\n15 . فرائد الاصول ، تأليف شيخ مرتضى بن محمد امين بن شمس الدين انصارى ( 1281 ه ) .\r\n16 . نخبة الاصول ، تأليف سيد محمد باقر بن سيد على قزوينى ( 1286 ه ) .\r\n17 . مطارح الانظار ، تقرير ميرزا ابو القاسم بن حاج محمد على تهرانى معروف به كلانتر ( 1292 ه ) .\r\n18 . بشرى الوصول إلى علم الاصول ، تأليف سيد حسين بن محمد بن الحسين كوه كمرى ( 1299 ه ) .\r\n19 . اوثق الوسائل فى شرح رسائل ، تأليف موسى بن جعفر بن مولى احمد تبريزى ( 1299 ه ) .\r\n20 . جوامع الشتات ، تأليف محمود بن جعفر بن الباقر بن القاسم ميثمى ( 1308 ه ) .\r\n21 . قوامع الفضول ، تأليف دانشمند سابق الذكر .\r\n22 . بدائع الافكار ، تأليف حاج ميرزا حبيب الله رشتى ( 1312 ه ) .\r\n","description":"","footnote":"","page_name":" 340 ","page_number":344},
  {"content":"\r\n23 . غاية المسئول فى علم الاصول ، تأليف ضياء الدين محمد حسين بن محمد على شهرستانى ( 1315 ه ) .\r\n24 . بحر الفوائد فى شرح الفرائد ، تأليف حاج ميرزا محمد حسن آشتيانى ( 1319 ه ) .\r\n25 . مجمع الاصول ، تأليف محمد باقر بن محمد على مازندرانى ( 1322 ه ) .\r\n26 . كفاية الاصول ، تأليف آخوند مولى محمد كاظم خراسانى ( 1329 ه ) .\r\n27 . فوائد الاصول ، تأليف دانشمند سابق الذكر .\r\n28 . حاشيهء كتاب فرائد الاصول ، تأليف همان دانشمند .\r\n29 . ايضاح الفرائد فى علم الاصول ، تأليف سيد محمد بن الامير محمد تقى تنكابنى ( 1359 ه ) .\r\n30 . نهاية الدراية فى شرح الكفاية ، تأليف شيخ محمد حسين نجفى اصفهانى ، معروف به كمپانى ( 1361 ه ) .\r\n31 . مقالات الاصول ، تأليف آقا ضياء الدين عراقى ( 1361 ه ) .\r\n32 . فوائد الاصول ، ( تقرير درس نائينى ) ، تقرير شيخ محمد على كاظمى ( حدود 1365 ه ) .\r\n33 . اجود التقريرات ( تقرير درس نائينى ) ، تقرير آقا سيد ابو القاسم خوئى ( 1413 ه ) .\r\n34 . شرح كفاية الاصول ، تأليف شيخ عبد الحسين رشتى ( 1373 ه ) .\r\n35 . نهاية النهاية فى شرح الكفاية ، تأليف حاج ميرزا على ايروانى ( 1353 ه ) .\r\n36 . درر الفوائد ، تأليف حاج شيخ عبد الكريم حائرى يزدى ( 1355 ه ) .\r\n37 . حقائق الاصول ( شرح كفايه ) ، تأليف سيد محسن حكيم ( 1390 ه ) .\r\n38 . نهاية الافكار ( تقرير درس آقا ضياء الدين عراقى ) ، تقرير شيخ محمد تقى بروجردى ( 1350 ه ) .\r\n39 . بدائع الافكار ( تقرير درس آقا ضياء الدين عراقى ) ، تقرير ميرزا هاشم آملى .\r\n40 . منهاج الوصول إلى علم الاصول ، تأليف حاج آقا روح الله خمينى ( 1409 ه ) .\r\n41 . دراسات الاصول ( تقرير درس آقا سيد ابو القاسم خوئى ) ، تقرير سيد على شاهرودى .\r\n42 . مصباح الاصول ( تقرير درس آقا سيد ابو القاسم خوئى ) ، تقرير سيد محمد سرور واعظ حسينى بهسودى .\r\n43 . جواهر الاصول ( تقرير درس آقا سيد ابو القاسم خوئى ) ، تقرير فخر الدين زنجانى .\r\n44 . مصابيح الاصول ( تقرير درس آقا سيد ابو القاسم خوئى ) ، تقرير علاء الدين بحر العلوم .\r\n","description":"","footnote":"","page_name":" 341 ","page_number":345},
  {"content":"\r\nو كتب بسيار ديگر كه ذكر همهء آنها از حوصلهء اين مختصر خارج است . « 1 »\r\nخلاصهء امتيازات دورهء هشتم\r\nامتياز اول .\r\nدر اين دوره ، مخصوصا از زمان شيخ انصارى تا كنون بيش از هر دورهء ديگر تحقيق در بارهء مسائل اصولى رونق پيدا كرده و كتابهاى تحقيقى بسيارى اعم از كتب مستقل و يا شرح و تعليق بر آثار گذشتگان تعريف شده است ، اگر تأليفات اصولى اين دوره را از لحاظ تعداد نتوانيم با كتبى كه در ادوار گذشته در اين علم تأليف شده است مقايسه كنيم به يقين مىتوانيم تحقيقات اصولى اين دوره را - مخصوصا تحقيقاتى كه در اين يك قرن اخير يعنى از زمان شيخ انصارى تا كنون انجام گرفته است - با مجموع تحقيقات اصولى گذشته يعنى تحقيقاتى كه در حدود يازده قرن انجام گرفته است مقايسه كنيم و در اين صورت بدون شك چه از لحاظ كم و چه از لحاظ كيف ، ترجيح با تحقيقات اين دوره است .\r\nامتياز دوم .\r\nدر اين دوره - مخصوصا در زمان حاضر - قسم ديگرى از تأليف ، بلكه مطلق تبيين شايع شده است كه اصطلاحا تقرير ناميده مىشود و در گذشته كمتر سابقه داشته است و مقصود از آن اين است كه طلاب ، درس استاد را عينا با همان خصوصياتى كه تدريس شده است براى ساير دانشجويان تبيين كرده و يا أحيانا تأليف كند .\r\nامتياز سوم .\r\nعلاوه بر آراء كل اخباريان در بارهء علم اصول كه در آغاز اين دوره به وسيلهء رهبران اين دوره مطرح و مورد انتقاد قرار گرفته است ، آراء خاصى كه أحيانا در پاره اى از مسائل ، اخباريان ابراز مىداشتند مانند عدم جواز اعتماد بر مقدمات عقليه براى استنباط حكم شرعى ، عدم حجيت ظواهر كتاب ، عدم جواز اجراء اصل براءت در شبهات حكميهء تحريميه در همين دوره مورد بحث و انتقاد اصوليان قرار گرفت .\r\nامتياز چهارم .\r\nعلم منطق و كلام كه از ديرباز در علم اصول تأثير كرده بود و حتى پاره اى از مسائل آنها عينا در اين علم وارد شده بود در اين دوره از تأثير آنها كاسته شد و ديگر ، مسائل كلامى و منطقى در اين علم مطرح نشد ، مع ذلك پيوسته تحت تأثير مسائلى از قبيل جزئى و كلى ، كلى طبيعى و عقلى ، جنس و فصل ، قضيهء حقيقيه و خارجيه ، كلام نفسى و لفظى ، اتحاد طلب و اراده ، جبر و اختيار ،\r\n\r\n","description":"","footnote":"\r\n« 1 » . براى اطلاع بيشتر مراجعه شود به : كتابشناسى اصول فقه شيعه ، مهدى مهريزى .\r\n","page_name":" 342 ","page_number":346},
  {"content":"\r\nاختياريت اراده قرار دارد ، علاوه بر اين در همين دوره بلكه در اواخر دورهء گذشته مردانى از قبيل آغا حسين خوانسارى « 1 » و ديگران اين علم را بتدريج تحت تأثير مسائل فلسفى نيز در آوردند ، مسائلى از قبيل اعتبارى و انتزاعى « 2 » ، عدم صدور كثير از واحد و بالعكس « 3 » ، توارد علتين بر معلول واحد « 4 » ، اصالت وجود و ماهيت « 5 » ، حركت قطعى و توسطى « 6 » ، عدم تغيير و عدم تعلل ذاتى « 7 » ، استحالهء تأخر اجزاء علت از معلول « 8 » ، بساطت مشتق « 9 » ، فرق بين مبدأ و مشتق « 10 » ، فرق بين جنس و ماده و بين فصل و صورت « 11 » ، شوق مؤكَّد مستتبع تحريك عضلات « 12 » ، مبادى اراده « 13 » ، اتحاد حكم امثال « 14 » ، جعل بالذات و بالعرض و بالتبع ، جعل بسيط و مركب « 15 » ، عدم وجود شىء مادامى كه واجب نشده « 16 » ، موجود به يك وجود نمىتواند بيش از يك ماهيت داشته باشد « 17 » ، حيثيت تعليلى و تقييدى « 18 » ، طبيعت از لحاظ ذات طبيعت چيزى جز خود طبيعت نيست « 19 » اميد است توفيق رفيق شده و در فرصت مناسب مسائل فلسفى كه در علم اصول رخنه كرده استخراج و مورد بررسى قرار گيرد .\r\nامتياز پنجم .\r\nبسيارى از مسائل كنونى علم اصول كه احيانا از اركان اين علم محسوب مىشود و چه بسا داراى فروع بسيارى است كه بطور وسيع از هر كدام بحث و گفتگو به ميان مىآيد ، مسائلى كه در گذشته ابدا مورد بحث واقع نشده و يا به طور بسيار ساده و مختصر از آن بحث مىشده است ، مانند صحيح و اعم ، ترتب ، اجتماع امر\r\n\r\n","description":"","footnote":"\r\n« 1 » . المعالم الجديدة ، سيد محمد باقر صدر ، 84 .\r\n« 2 » . كفايه ، مولى محمد كاظم خراسانى ، بحث حكم وضعى .\r\n« 3 » . بحث واجب تخييرى و غيره .\r\n« 4 » بحث تعدد شرط و اتحاد جزاء .\r\n« 5 » . تعلق امر به طبيعت يا فرد و بحث اجتماع امر و نهى .\r\n« 6 » . استصحاب زمان و امور تدريجى .\r\n« 7 » . مادهء امر : جهت رابعه و مبحث قطع : امر دوم .\r\n« 8 » شرط متأخر .\r\n« 9 » . مشتق .\r\n« 10 » مشتق .\r\n« 11 » مشتق .\r\n« 12 » وجوب تعليقى .\r\n« 13 » . معناى طلب و بحث قطع .\r\n« 14 » اواخر بحث ترتب و غيره .\r\n« 15 » . حجيت قطع ، امر اول .\r\n« 16 » . مقدمهء حرام و غيره ( الشىء ما لم يجب لم يوجد ) .\r\n« 17 » . مبحث اجتماع امر و نهى ، مقدمهء چهارم استدلال صاحب كفايه بر عدم جواز اجتماع .\r\n« 18 » . در چند مورد از جمله : بحث اجتماع امر و نهى و مقدمهء واجب .\r\n« 19 » . تعلق امر به طبيعت و فرد .\r\n","page_name":" 343 ","page_number":347},
  {"content":"\r\nو نهى ، تمسك به عام در شبهات مصداقيه ، دوران امر به متباينين ، دوران امر بين اقل و أكثر ، دوران امر بين محذورين ، علم اجمالى ، شبههء محصوره و غير محصوره ، اضطرار به بعض اطراف علم اجمالى ، خروج از محل ابتلاء ، استصحاب امور تدريجى ، استصحاب احكام شرائع سابقه ، استصحاب كلى ، اصل مثبت ، تمسك به عام و استصحاب حكم مخصص ، استصحاب تعليقى ، مناط بقاء موضوع در باب استصحاب ، نسبت بين اصول ، نسبت بين اصل و أماره ، حكومت و ورود .\r\nامتياز ششم .\r\nدر اين دوره راه ورود و خروج در مطالب و نحوهء استدلال براى هر مسأله با گذشته به طور بسيار فاحش و محسوسى تفاوت كرده است ، به طورى كه از گذشته تقريبا جز مصطلحاتى بيش نمانده است و به كلى اساس مباحث دگرگون شده است ، مثلا آن طور كه مباحث استعمال لفظ در بيشتر از يك معنى ، صحيح و اعم ، مبحث ضد ، اجتماع امر و نهى ، مفهوم شرط ، تمسك به عام در شبهات مصداقى و مفهومى ، براءت ، استصحاب و غيره ذلك در مثل كتابهاى كفايه و رسائل ، مورد بحث واقع شده در هيچ يك از تأليفات ادوار گذشته مورد بحث و گفتگو نيست مقايسهء اين دو كتاب با كتب ادوار سابق از جمله معتمد ، مستصفى ، مختصر ابن حاجب و شرح آن ، معالم و زبده و حتى قوانين و فصول و غيره اين حقيقت را به خوبى روشن و آشكار مىنمايد .\r\n\r\n","description":"","footnote":"","page_name":" 344 ","page_number":348}
  ]