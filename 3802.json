[
  {"content":"\r\n","description":"","footnote":"","page_name":" 1 ","page_number":1},
  {"content":"\r\n\r\n[ جلد بيست و يكم 
  ]\r\n\r\n‹ 43 › سوره زخرف ، اين سوره در مكه نازل شده و 89 آيه است\r\n","description":"","footnote":"","page_name":" 2 ","page_number":2},
  {"content":"\r\n\r\nمحتواى سوره زخرف :\r\nسوره زخرف از سوره‌هاى مكى است تنها در مورد آيه 45 اين سوره جمعى از مفسران گفتگو كرده ، آن را مدنى دانسته‌اند ، شايد به اين دليل كه بحث آن بيشتر مربوط به اهل كتاب است ، و يا مربوط به داستان معراج ، و هر كدام از اين دو باشد متناسب با « مدينه » است ، و به خواست خدا در تفسير اين آيه مطلب را روشن خواهيم كرد .\r\nبه هر حال طبيعت سوره‌هاى مكى كه بيشتر بر محور اعتقادات اساسى اسلامى دور مىزند و از مبدء و معاد و نبوت و قرآن و انذار و بشارت بحث مىكند در آن منعكس است .\r\nمباحث اين سوره را به طور فشرده مىتوان در هفت بخش خلاصه كرد :\r\nبخش اول : سرآغاز سوره است كه از اهميت قرآن مجيد و نبوت پيامبر اسلام ص و برخورد نامطلوب افراد نادان در برابر اين كتاب آسمانى سخن مىگويد .\r\nبخش دوم : قسمتى از دلائل توحيد را در « آفاق » و نعمتهاى گوناگون خداوند را بر انسانها برمىشمرد .\r\nبخش سوم : همين حقيقت را از طريق مبارزه با شرك و نفى نسبتهاى ناروا به خداوند و مبارزه با تقليدهاى كوركورانه ، و خرافاتى همچون تنفر از دختران يا ملائكه را دختران خدا پنداشتند تكميل مىكند .\r\nدر بخش چهارم : براى مجسم ساختن اين حقايق قسمتى از سرگذشت انبياى پيشين و اقوام آنها را نقل مىكند ، و مخصوصا روى زندگى ابراهيم ع\r\n","description":"","footnote":"","page_name":" 3 ","page_number":3},
  {"content":"\r\nو موسى ع و عيسى ع تكيه مىكند .\r\nدر بخش پنجم : مساله معاد و پاداش مؤمنان و سرنوشت شوم كفار مطرح شده و با تهديدها و انذارهاى قوى مجرمان را هشدار مىدهد .\r\nبخش ششم : اين سوره كه از مهمترين بخشهاى آن است ناظر به ارزشهاى باطلى است كه حاكم بر افكار افراد بىايمان بوده و هست كه به خاطر اين ارزشهاى بى اساس در ارزيابى خود در باره مسائل مهم زندگى گرفتار انواع اشتباه مىشوند ، تا آنجا كه انتظار دارند قرآن مجيد نيز بر يك مرد ثروتمند نازل شده باشد ، چرا كه شخصيت را در ثروت مىشمردند ، قرآن مجيد در آيات متعددى از اين سوره اين تفكر احمقانه را درهم مىكوبد ، و ارزشهاى والاى اسلامى و انسانى را مشخص مىكند .\r\nبخش هفتم : كه در غالب سوره‌ها وجود دارد بخشى است از مواعظ و اندرزهاى مؤثر و پر بار براى تكميل كردن بخشهاى ديگر ، تا مجموع آيات سوره را به صورت معجون شفا بخش كامل در آورد و نيرومندترين تاثير را در شنونده بگذارد .\r\nنام سوره از آيه 35 سوره گرفته شده كه از ارزشهاى مادى و « زخرف » ( طلا و مانند آن ) سخن مىگويد .\r\n\r\nفضيلت تلاوت سوره\r\nدر احاديث اسلامى در كتب مختلف تفسير و حديث فضيلت بسيارى براى تلاوت اين سوره ذكر شده ، از جمله : در حديثى از پيامبر اسلام مىخوانيم :\r\nمن قرء سورة الزخرف كان ممن يقال له يوم القيامة * ( يا عِبادِ لا خَوْفٌ عَلَيْكُمُ الْيَوْمَ وَلا أَنْتُمْ تَحْزَنُونَ ) * ادخلوا الجنة به غير حساب :\r\n« كسى كه سوره زخرف را تلاوت كند از كسانى است كه روز قيامت به اين خطاب مخاطب مىشود :\r\n","description":"","footnote":"","page_name":" 4 ","page_number":4},
  {"content":"\r\nاى بندگان من ! امروز نه ترسى بر شما است ، و نه غمى ، بدون حساب وارد بهشت شويد » ( 1 ) .\r\nالبته خطاب يا عِبادِ لا خَوْفٌ عَلَيْكُمُ الْيَوْمَ وَلا أَنْتُمْ تَحْزَنُونَ همان چيزى است كه در آيه 68 اين سوره آمده ، و جمله « ادخلوا الجنة » از آيه 70 گرفته شده ، و جمله « به غير حساب » از لوازم كلام و آيات ديگر قرآن است .\r\nدر هر صورت اين بشارت بزرگ و فضيلت بى حساب تنها با تلاوت خالى از انديشه و ايمان و عمل حاصل نمىشود ، چرا كه تلاوت مقدمه اى است براى انديشه ، و « ايمان » و « عمل » ثمره اى از آن است .\r\n\r\n","description":"","footnote":"\r\n( 1 ) « مجمع البيان » آغاز سوره زخرف .\r\n","page_name":" 5 ","page_number":5},
  {"content":"\r\n\r\n[ سوره الزخرف ‹ 43 › : آيات 1 تا 8 
  ]\r\nبِسْمِ اللَّه الرَّحْمنِ الرَّحِيمِ\r\nحم ‹ 1 › وَالْكِتابِ الْمُبِينِ ‹ 2 › إِنَّا جَعَلْناه قُرْآناً عَرَبِيًّا لَعَلَّكُمْ تَعْقِلُونَ ‹ 3 › وَإِنَّه فِي أُمِّ الْكِتابِ لَدَيْنا لَعَلِيٌّ حَكِيمٌ ‹ 4 ›\r\nأَ فَنَضْرِبُ عَنْكُمُ الذِّكْرَ صَفْحاً أَنْ كُنْتُمْ قَوْماً مُسْرِفِينَ ‹ 5 › وَكَمْ أَرْسَلْنا مِنْ نَبِيٍّ فِي الأَوَّلِينَ ‹ 6 › وَما يَأْتِيهِمْ مِنْ نَبِيٍّ إِلَّا كانُوا بِه يَسْتَهْزِؤُنَ ‹ 7 › فَأَهْلَكْنا أَشَدَّ مِنْهُمْ بَطْشاً وَمَضى مَثَلُ الأَوَّلِينَ ‹ 8 ›\r\n","description":"","footnote":"","page_name":" 6 ","page_number":6},
  {"content":"\r\n\r\nترجمه :\r\nبنام خداوند بخشنده بخشايشگر 1 - حم .\r\n2 - سوگند به اين كتابى كه حقايقش آشكار است .\r\n3 - كه ما آن را قرآنى فصيح و عربى قرار داديم تا شما آن را درك كنيد .\r\n4 - و آن در كتاب اصلى ( لوح محفوظ ) نزد ما است كه بلند پايه و حكمت آموز است .\r\n5 - آيا اين ذكر ( قرآن ) را از شما بازگيريم به خاطر اينكه قومى اسرافكاريد ؟\r\n6 - چه بسيار از پيامبران را كه ( براى هدايت ) در اقوام پيشين فرستاديم .\r\n7 - ولى هيچ پيامبرى به سراغشان نمىآمد مگر اينكه او را استهزا مىكردند .\r\n8 - ما كسانى را كه نيرومندتر از اينها بودند هلاك كرديم ، و داستان پيشينيان قبلا گذشت .\r\n\r\nتفسير : گناه شما مانع رحمت ما نيست !\r\nدر آغاز اين سوره باز با « حروف مقطعه » ( حم ) روبرو مىشويم ، اين چهارمين سوره اى است كه با « حم » آغاز شده ، سه سوره ديگر نيز با همين دو حرف شروع مىشود كه مجموعا اين هفت سوره « خانواده حم » را تشكيل مىدهد كه به ترتيب مؤمن - فصلت - شورى - زخرف - دخان - جاثيه ، و احقاف است .\r\nدر باره « حروف مقطعه » قبلا بطور مشروح بحث كرده‌ايم ( به جلد اول آغاز سوره بقره ، جلد دوم اول آل عمران ، جلد ششم اول اعراف و جلد بيستم آغاز سوره فصلت در مورد حم مراجعه فرمائيد ) .\r\nدر دومين آيه به قرآن مجيد سوگند ياد كرده مىفرمايد : « قسم به اين كتاب آشكار » * ( ( وَالْكِتابِ الْمُبِينِ ) ) * .\r\nسوگند به اين كتابى كه حقايقش آشكار ، و مفاهيمش روشن ، و دلائل\r\n","description":"","footnote":"","page_name":" 7 ","page_number":7},
  {"content":"\r\nصدقش نمايان ، و راههاى هدايتش واضح و مبين است .\r\nكه « ما آن را قرآنى عربى قرار داديم تا شما آن را درك كنيد » ( * ( إِنَّا جَعَلْناه قُرْآناً عَرَبِيًّا لَعَلَّكُمْ تَعْقِلُونَ ) * ) ( 1 ) .\r\nعربى بودن قرآن يا به معنى نزول آن به زبان عرب است كه از گسترده ترين زبانهاى جهان براى بيان حقايق مىباشد ، و به خوبى مىتواند ريزه كاريهاى مطالب را با ظرافت تمام منعكس سازد .\r\nو يا به معنى « فصاحت » آن است ( چرا كه يكى از معانى عربى همان « فصيح » است ) اشاره به اين كه آن را در نهايت فصاحت قرار داديم تا حقايق خوبى از لابلاى كلمات و جمله هايش ظاهر گردد ، و همگان آن را به خوبى درك كنند .\r\nجالب اينكه در اينجا قسم و جواب قسم هر دو يك چيز است ، به قرآن سوگند ياد مىكند كه اين كتاب عربى قرار داده شده تا همگان به محتوايش پى برند شايد اشاره به اين است كه چيزى والاتر از قرآن نبود كه به آن سوگند ياد شود ، والاتر از قرآن خود قرآن است چرا كه كلام خدا است و كلام خدا بيانگر ذات پاك او است .\r\nتعبير به « لعل » ( شايد ، و به اين اميد . . . ) نه بخاطر اين است كه خداوند در تاثير قرآن ترديدى داشته ، يا سخن از اميد و آرزويى در ميان باشد كه رسيدن به آن مشكل است ، نه ، اين تعبير اشاره به تفاوت زمينه‌هاى فكرى و اخلاقى شنوندگان آيات قرآن است و اشاره به اين است كه نفوذ قرآن شرايطى دارد كه با كلمه « لعل » اجمالا به آن اشاره شده ( شرح بيشتر اين معنى را در جلد سوم\r\n\r\n","description":"","footnote":"\r\n( 1 ) واو در « و الكتاب المبين » براى قسم است ، و جواب اين قسم جمله « * ( إِنَّا جَعَلْناه قُرْآناً عَرَبِيًّا ) * » مىباشد .\r\n","page_name":" 8 ","page_number":8},
  {"content":"\r\nذيل آيه 200 آل عمران گفته‌ايم ) .\r\nسپس به بيان اوصاف سه گانه ديگرى در باره اين كتاب آسمانى پرداخته مىگويد : « و آن در كتاب اصلى ، در لوح محفوظ نزد ما است كه بلند پايه و و الا مقام و حكمت آموز است » ( * ( وَإِنَّه فِي أُمِّ الْكِتابِ لَدَيْنا لَعَلِيٌّ حَكِيمٌ ) * ) .\r\nدر نخستين توصيف اشاره به اين مىكند كه قرآن مجيد در « ام الكتاب » در نزد پروردگار ثبت و ضبط است ، چنان كه در آيه 22 سوره « بروج » نيز مىخوانيم : بَلْ هُوَ قُرْآنٌ مَجِيدٌ فِي لَوْحٍ مَحْفُوظٍ : « آن قرآن مجيد است كه در لوح محفوظ قرار دارد » .\r\nاكنون به بينيم منظور از « ام الكتاب » يا « لوح محفوظ » چيست ؟\r\nواژه « ام » در لغت به معنى اصل و اساس هر چيزى است و اينكه عرب به مادر « ام » مىگويد بخاطر آن است كه ريشه خانواده و پناهگاه فرزندان است ، بنا بر اين « ام الكتاب » ( كتاب مادر ) به معنى كتابى است كه اصل و اساس همه كتب آسمانى مىباشد ، و همان لوحى است كه نزد خداوند از هر گونه تغيير و تبديل و تحريفى محفوظ است ، اين همان كتاب « علم پروردگار » است كه نزد او است و همه حقايق عالم و همه حوادث آينده و گذشته و همه كتب آسمانى در آن درج است و هيچكس به آن راه ندارد جز آنچه را كه خدا بخواهد افشا كند .\r\nاين توصيف بزرگى است براى قرآن كه از علم بى پايان حق سرچشمه گرفته و اصل و اساسش نزد او است .\r\nو به همين دليل در توصيف دوم مىگويد : « اين كتابى است و الا مقام » ( لعلى ) .\r\nو در توصيف سوم مىفرمايد : « حكمت آموز و مستحكم و متين و حساب شده است » ( حكيم ) .\r\n","description":"","footnote":"","page_name":" 9 ","page_number":9},
  {"content":"\r\nچيزى كه از علم بى پايان حق سرچشمه گيرد بايد واجد اين اوصاف باشد .\r\nبعضى و الا بودن و علو مقام قرآن را از اين نظر دانسته‌اند كه بر تمام كتب آسمانى پيشى گرفته ، و همه را نسخ كرده ، و در بالاترين مرحله اعجاز است .\r\nبعضى ديگر مشتمل بودن قرآن را بر حقايقى كه از دسترس افكار بشر بيرون است ( علاوه بر حقايقى كه همه كس از ظاهر آن مىفهمد ) مفهوم ديگرى از علو قرآن شمرده‌اند .\r\nاين مفاهيم تضادى با هم ندارد و همه آنها در مفهوم « على » ( و الا مقام ) جمع است .\r\nاين نكته نيز قابل توجه است كه « حكيم » معمولا وصف براى شخص است ، نه براى كتاب ، اما چون اين كتاب آسمانى خود معلمى بزرگ و حكمت آموز است اين تعبير در مورد آن بسيار بجا است .\r\nالبته « حكيم » به معنى مستحكم و خلل ناپذير نيز آمده است ، و جميع اين مفاهيم در واژه مزبور جمع است و در مورد قرآن صادق مىباشد ، چرا كه قرآن حكيم به تمام اين معانى است .\r\nدر آيه بعد ، منكران ، و اعراض كنندگان از قرآن ، را مخاطب ساخته مىگويد : « آيا ما اين قرآن را كه مايه بيدارى و يادآورى شما است از شما باز گيريم به خاطر اينكه قومى اسرافكار و افراطى هستيد » ؟ ! ( * ( أَ فَنَضْرِبُ عَنْكُمُ الذِّكْرَ صَفْحاً أَنْ كُنْتُمْ قَوْماً مُسْرِفِينَ ) * ) .\r\nدرست است كه شما در دشمنى و مخالفت با حق ، چيزى فروگذار نكرده‌ايد ، و مخالفت را به حد افراط و اسراف رسانده‌ايد ولى لطف و رحمت خداوند به قدرى وسيع و گسترده است كه اينها را مانع بر سر راه خود نمىبيند ، باز هم اين كتاب بيدارگر آسمانى و آيات حياتبخش آن را پى در پى بر شما نازل مىكند ، تا دلهايى\r\n","description":"","footnote":"","page_name":" 10 ","page_number":10},
  {"content":"\r\nكه اندك آمادگى دارند ، تكان بخورند و به راه آيند ، و اين است مقام رحمت عامه و رحمانيت پروردگار كه دوست و دشمن را در برمىگيرد .\r\nجمله « * ( أَ فَنَضْرِبُ عَنْكُمُ ) * » به معنى « ا فنصرف عنكم » ( آيا از شما باز داريم و منصرف سازيم ) آمده است ، چرا كه وقتى سوار مىخواهد مركبش را از طريقى به جانب ديگرى ببرد ، آن را با شلاق مىزند ، و لذا كلمه « ضرب » در اين گونه موارد بجاى « صرف » ( منصرف ساختن ) به كار مىرود ( 1 ) .\r\n« صفح » در اصل به معنى جانب و طرف چيزى است ، و به معنى عرض و پهنا نيز مىآيد ، و در آيه مورد بحث به معنى اول است ، يعنى آيا ما اين قرآن را كه مايه يادآورى است از سوى شما به جانب ديگرى متمايل سازيم ؟\r\n« مسرف » از ماده « اسراف » به معنى تجاوز از حد است ، اشاره به اينكه مشركان و دشمنان پيامبر ص در مخالفت و عداوت خود ، هيچ حد و مرزى را به رسميت نمىشناختند .\r\nسپس به عنوان شاهد و گواه بر آنچه گفته شد ، و هم تسلى و دلدارى پيامبر ص ، و در ضمن تهديدى براى منكران لجوج در عبارتى كوتاه و محكم مىفرمايد :\r\n« چه بسيار از پيامبران را كه براى هدايت در اقوام پيشين فرستاديم » ( * ( وَكَمْ أَرْسَلْنا مِنْ نَبِيٍّ فِي الأَوَّلِينَ ) * ) .\r\n« ولى هيچ پيامبرى به سراغشان نمىآمد مگر اينكه او را به باد استهزاء و مسخره مىگرفتند » ( * ( وَما يَأْتِيهِمْ مِنْ نَبِيٍّ إِلَّا كانُوا بِه يَسْتَهْزِؤُنَ ) * ) .\r\nاين مخالفتها و سخريه‌ها هرگز مانع لطف الهى نبود ، اين فيضى است كه\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث .\r\n","page_name":" 11 ","page_number":11},
  {"content":"\r\nاز ازل تا به ابد ادامه يافته ، وجودى است كه بر همه بندگان مىكند ، و اصلا آنها را براى رحمت آفريده است وَلِذلِكَ خَلَقَهُمْ ( هود - 119 ) .\r\nبه همين دليل اعراض و لجاجت شما هرگز مانع لطف او نخواهد بود ، و پيامبر ص و مؤمنان راستين هم نبايد دلسرد شوند كه اين اعراض از حق و پيروى از شهوات و هوى و هوس نيز سابقه طولانى دارد ! اما براى اينكه تصور نكنند كه لطف بى حساب خداوند مانع مجازات آنها در پايان كار خواهد شد كه مجازات نيز خود ، مقتضاى حكمت او است ، در آيه بعد مىافزايد : « ما كسانى را كه نيرومندتر از اينها بودند هلاك و نابود كرديم » ( * ( فَأَهْلَكْنا أَشَدَّ مِنْهُمْ بَطْشاً ) * ) .\r\n« و داستان پيشينيان قبلا گذشت » ( * ( وَمَضى مَثَلُ الأَوَّلِينَ ) * ) .\r\nدر آياتى كه قبلا بر تو نازل كرده‌ايم ، نمونه‌هاى زيادى از اين اقوام سركش و طغيانگر مطرح شده‌اند ، و شرح حال آنها از طريق وحى ، بى كم و كاست بر تو نازل گرديده ، در ميان آنها اقوامى بودند كه از مشركان عرب بسيار نيرومندتر بودند ، با امكانات و ثروت و نفرات و لشگر و استعداد فراوان ، اقوامى همچون فرعون و فرعونيان ، زورمندانى همچون قوم عاد و ثمود ، اما برويد ويرانه‌هاى شهرهاى آنها را ببينيد ، و سرگذشت آنها را در تاريخ بخوانيد ، و از همه روشنتر آنچه را در قرآن در باره آنها نازل شده است بررسى كنيد تا بدانيد شما طاغيان لجوج از عذاب دردناك الهى هرگز در امان نيستيد .\r\n« بطش » ( بر وزن فرش ) چنان كه « راغب » در « مفردات » مىگويد : به معنى « گرفتن چيزى است با قدرت » و در اينجا با كلمه « اشد » نيز همراه شده كه نشانه قدرت و نيروى بيشترى است .\r\nضمير در « منهم » به مشركان عرب بازمىگردد كه در آيات قبل مخاطب\r\n","description":"","footnote":"","page_name":" 12 ","page_number":12},
  {"content":"\r\n- بودند ، اما در اينجا به صورت غائب از آنها ياد مىشود ، چرا كه لايق ادامه خطاب الهى نيستند .\r\nبعضى از مفسران بزرگ جمله « * ( مَضى مَثَلُ الأَوَّلِينَ ) * » ( سرانجام كار اقوام پيشين قبلا گذشت ) را اشاره به مطالبى دانسته‌اند كه در سوره قبل ( سوره شورى ) پيرامون گروهى از آنها آمده است ، ولى هيچ دليلى بر اين محدوديت در دست نيست ، بخصوص اينكه در سوره شورى كمتر اشاره اى به سرگذشت اقوام پيشين شده ، در حالى كه در سوره‌هاى ديگر قرآن بحثهاى مشروحى پيرامون آنها آمده است .\r\nبه هر حال اين آيه شبيه چيزى است كه در آيه 78 سوره قصص گذشت :\r\nأَ وَلَمْ يَعْلَمْ أَنَّ اللَّه قَدْ أَهْلَكَ مِنْ قَبْلِه مِنَ الْقُرُونِ مَنْ هُوَ أَشَدُّ مِنْه قُوَّةً وَأَكْثَرُ جَمْعاً : « آيا قارون نمىدانست كه خداوند اقوامى را پيش از او نابود كرد كه از او نيرومندتر و ثروتمندتر بودند » ؟ ! و يا آنچه در آيه 21 سوره « مؤمن » گذشت در آنجا كه به مشركان عرب هشدار داده مىگويد : أَ وَلَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ كانُوا مِنْ قَبْلِهِمْ كانُوا هُمْ أَشَدَّ مِنْهُمْ قُوَّةً وَآثاراً فِي الأَرْضِ فَأَخَذَهُمُ اللَّه بِذُنُوبِهِمْ وَما كانَ لَهُمْ مِنَ اللَّه مِنْ واقٍ : « آيا در زمين سير نكردند تا ببينند پايان كار كسانى كه قبل از آنها بودند چه شد ؟ آنها از اينان نيرومندتر و مؤثرتر در زمين بودند ، اما خداوند آنها را به گناهشان گرفت و كسى نبود كه آنان را از عذاب الهى نگهدارد » .\r\n","description":"","footnote":"","page_name":" 13 ","page_number":13},
  {"content":"\r\n\r\n[ سوره الزخرف ‹ 43 › : آيات 9 تا 14 
  ]\r\nوَ لَئِنْ سَأَلْتَهُمْ مَنْ خَلَقَ السَّماواتِ وَالأَرْضَ لَيَقُولُنَّ خَلَقَهُنَّ الْعَزِيزُ الْعَلِيمُ ‹ 9 › الَّذِي جَعَلَ لَكُمُ الأَرْضَ مَهْداً وَجَعَلَ لَكُمْ فِيها سُبُلًا لَعَلَّكُمْ تَهْتَدُونَ ‹ 10 › وَالَّذِي نَزَّلَ مِنَ السَّماءِ ماءً بِقَدَرٍ فَأَنْشَرْنا بِه بَلْدَةً مَيْتاً كَذلِكَ تُخْرَجُونَ ‹ 11 › وَالَّذِي خَلَقَ الأَزْواجَ كُلَّها وَجَعَلَ لَكُمْ مِنَ الْفُلْكِ وَالأَنْعامِ ما تَرْكَبُونَ ‹ 12 › لِتَسْتَوُوا عَلى ظُهُورِه ثُمَّ تَذْكُرُوا نِعْمَةَ رَبِّكُمْ إِذَا اسْتَوَيْتُمْ عَلَيْه وَتَقُولُوا سُبْحانَ الَّذِي سَخَّرَ لَنا هذا وَما كُنَّا لَه مُقْرِنِينَ ‹ 13 ›\r\nوَ إِنَّا إِلى رَبِّنا لَمُنْقَلِبُونَ ‹ 14 ›\r\n","description":"","footnote":"","page_name":" 14 ","page_number":14},
  {"content":"\r\n\r\nترجمه :\r\n9 - هر گاه از آنها سؤال كنى چه كسى آسمانها و زمين را آفريده ؟ مسلما مىگويند : خداوند قادر و دانا آنها را آفريده است .\r\n10 - همان كسى كه زمين را گاهواره و محل آرامش شما قرار داد و براى شما در آن راههايى آفريد تا هدايت شويد ( و به مقصد رسيد ) .\r\n11 - و آن كسى كه از آسمان آبى فرستاد به مقدار معين ، و به وسيله آن سرزمين مرده را حيات بخشيديم ، و همين گونه در قيامت زنده مىشويد ! 12 - و همان كسى كه همه زوجها را آفريد ، و براى شما از كشتيها و چهارپايان مركبهايى قرار داد كه بر آن سوار شويد .\r\n13 - تا بر پشت آنها به خوبى قرار گيريد ، سپس نعمت پروردگارتان را هنگامى كه بر آنها سوار شديد متذكر شويد ، و بگوئيد پاك و منزه است كسى كه اين را مسخر ما ساخت و گرنه ما توانايى آن را نداشتيم .\r\n14 - و ما به سوى پروردگارمان بازمىگرديم .\r\n\r\nتفسير : بخشى از دلائل توحيد\r\nاز اينجا بحث پيرامون توحيد و شرك شروع مىشود ، نخست از فطرت و سرشت آنها براى اثبات توحيد كمك مىگيرد ، و بعد از دلائل موجود در نظام عالم هستى ، و ضمن بيان پنج نمونه از مواهب پروردگار ، حس شكرگزارى آنها را برمىانگيزد ، و بعد به ابطال اعتقاد خرافى آنها پيرامون بتها و انواع شرك مىپردازد .\r\nدر قسمت اول مىفرمايد : « هر گاه از آنها سؤال كنى چه كسى آسمانها و زمين را آفريده مسلما در پاسخ مىگويند خداوند عزيز و عليم » * ( ( وَلَئِنْ سَأَلْتَهُمْ مَنْ خَلَقَ السَّماواتِ وَالأَرْضَ لَيَقُولُنَّ خَلَقَهُنَّ الْعَزِيزُ الْعَلِيمُ ) * ) .\r\nاين تعبير كه در چهار آيه از آيات قرآن مجيد با تفاوت مختصرى آمده است\r\n","description":"","footnote":"","page_name":" 15 ","page_number":15},
  {"content":"\r\n( عنكبوت آيه 61 ، لقمان آيه 25 ، زمر آيه 38 ، و زخرف آيه مورد بحث ) ( 1 ) از يك سو دليل بر فطرى بودن خداشناسى و تجلى نور الهى در سرشت انسانها است .\r\nو از سوى ديگر دليل بر اين است كه مشركان به اين حقيقت كه خالق آسمانها و زمين خدا است معترف بودند ، و جز در موارد نادرى براى معبودان خود خالقيت قائل نبودند .\r\nو از سوى سوم اين اعتراف پايه اى است براى ابطال عبوديت بتها ، چرا كه شايسته عبادت كسى است كه خالق و مدبر عالم باشد ، نه موجوداتى كه هيچ سهمى در اين قسمت ندارند ، بنا بر اين اعتراف آنها به خالقيت « اللَّه » دليل دندانشكنى بر بطلان مذهب فاسدشان بود .\r\nتعبير به « عزيز و حكيم » كه بيانگر قدرت مطلقه پروردگار و علم و حكمت او است گر چه يك تعبير قرآنى است ولى مطلبى نبوده كه مشركان منكر آن باشند ، چرا كه لازمه اعتراف به خالقيت اللَّه نسبت به آسمان و زمين ، وجود اين دو صفت براى خدا است ، آنها حتى براى بتهايشان علم و قدرت قائل بودند تا چه رسد به خداوند كه بتها را واسطه ميان خود و او مىدانستند .\r\nسپس به پنج قسمت از نعمتهاى بزرگ خدا كه هر يك نمونه اى از نظام آفرينش و آيتى از آيات خدا است اشاره مىكند .\r\nنخست از زمين شروع كرده مىفرمايد : « همان خداوندى كه زمين را براى شما گاهواره و محل آرامش قرار داد » ( * ( الَّذِي جَعَلَ لَكُمُ الأَرْضَ مَهْداً ) * ) .\r\nواژه‌هاى « مهد و مهاد » هر دو به معنى محلى است كه براى نشستن و خوابيدن\r\n\r\n","description":"","footnote":"\r\n( 1 ) در دو مورد ديگر از قرآن نيز اعتراف آنها به « خالقيت خداوند » نقل شده منتهى در يك مورد در باره نزول باران از آسمان ( عنكبوت - 63 ) و در مورد ديگر خالقيت خداوند نسبت به خود آنها آمده است ( زخرف - 87 ) .\r\n","page_name":" 16 ","page_number":16},
  {"content":"\r\nو استراحت آماده شده است ، و در اصل به محلى گفته مىشود كه كودك را در آن مىخوابانند ، خواه گاهواره باشد يا غير آن .\r\nآرى خداوند زمين را گاهواره انسان قرار داد ، و در حالى كه چندين نوع حركت دارد در پرتو قانون جاذبه ، و قشر عظيم هوايى كه آن را از هر سو فراگرفته ، و عوامل گوناگون ديگر ، چنان آرام است كه ساكنان آن كمترين ناراحتى احساس نمىكنند ، و مىدانيم نعمت آرامش و امنيت پايه اصلى بهره گيرى از نعمتهاى ديگر است ، بديهى است اگر اين عوامل مختلف دست به دست هم نمىدادند هرگز اين آرامش وجود نداشت .\r\nو براى بيان نعمت دوم مىافزايد : « او براى شما در زمين راههايى قرار داد تا هدايت شويد و به مقصد برسيد » ( * ( وَجَعَلَ لَكُمْ فِيها سُبُلًا لَعَلَّكُمْ تَهْتَدُونَ ) * ) .\r\nاين نعمت كه بارها در قرآن مجيد به آن اشاره شده است ( سوره طه آيه 53 ، سوره انبيا آيه 31 ، و سوره نحل آيه 15 ) از نعمتهايى است كه بسيار از آن غافلند ، زيرا مىدانيم تقريبا سراسر خشكيها را چينخوردگيهاى بسيار فراگرفته و كوه‌هاى بزرگ و كوچك و تپه‌هاى مختلف آن را پوشانده است ، و جالب اينكه در ميان بزرگترين سلسله جبال دنيا غالبا بريدگيهايى وجود دارد كه انسان مىتواند راه خود را از ميان آنها پيدا كند ، و كمتر اتفاق مىافتد كه اين كوه‌ها به كلى مايه جدايى بخشهاى مختلف زمين گردند ، و اين يكى از اسرار نظام آفرينش و از مواهب الهى بر بندگان است .\r\nاز اين گذشته بسيارى از قسمتهاى زمين بوسيله راههاى دريايى به يكديگر مربوط مىشوند كه اين خود نيز در عموميت مفهوم آيه وارد است ( 1 ) .\r\n\r\n","description":"","footnote":"\r\n( 1 ) كلمه « سبل » جمع « سبيل » هم به راههاى خشكى اطلاق مىشود ، هم به راههاى دريايى چنان كه در بخش 42 دعاى جوشن مىخوانيم : يا من فى البر و البحر سبيله .\r\n","page_name":" 17 ","page_number":17},
  {"content":"\r\nاز آنچه گفتيم روشن شد كه منظور از جمله « * ( لَعَلَّكُمْ تَهْتَدُونَ ) * » هدايت يافتن به مقصود و پيدا كردن مناطق مختلف زمين است ، هر چند بعضى آن را اشاره به هدايت يافتن در امر توحيد و خداشناسى دانسته‌اند ( البته جمع ميان هر دو معنى نيز بى مانع است ) .\r\nسومين موهبت را كه مساله نزول آب باران و احياء زمينهاى مرده است در آيه بعد به اين صورت مطرح مىكند « همان خدايى كه از آسمان آبى فرستاد به اندازه معينى » ( * ( وَالَّذِي نَزَّلَ مِنَ السَّماءِ ماءً بِقَدَرٍ ) * ) .\r\n« و به وسيله آن سرزمين مرده اى را حيات بخشيديم » ( * ( فَأَنْشَرْنا بِه بَلْدَةً مَيْتاً ) * ) .\r\n« و همين گونه كه زمينهاى مرده با نزول باران زنده مىشوند شما نيز بعد از مرگ زنده ، و از قبرها خارج خواهيد شد » * ( ( كَذلِكَ تُخْرَجُونَ ) * ) .\r\nتعبير به « قدر » اشاره لطيفى است به نظام خاصى كه بر نزول باران حكمفرما است به اندازه اى مىبارد كه مفيد و ثمر بخش است و زيانبار نيست .\r\nدرست است كه گاهى سيلابها به راه مىافتد و زمينهايى را ويران مىكند اما اين از حالات استثنايى است و جنبه هشدار دارد ، ولى اكثريت قريب باتفاق بارانها سودمند و مفيد و سود بخش است ، اصولا پرورش تمام درختان و گياهان و گلها و مزارع پر ثمر از بركت همين نزول به اندازه باران است ، و اگر نزول باران نظامى نداشت اينهمه بركات عائد نمىشد .\r\nدر قسمت دوم آيه روى جمله « انشرنا » كه از ماده « نشور » به معنى گستردن است تكيه شده كه رستاخيز جهان نباتات را مجسم مىسازد : زمينهاى خشكيده كه بذرهاى گياهان را همچون اجساد مردگان در قبرها در دل خود پنهان داشته ، با نفخه صور « نزول باران » به حركت درمىآيند ، تكانى مىخورند و مردگان گياه سر از خاك برمىدارند و محشرى برپا مىشود كه خود نمونه اى\r\n","description":"","footnote":"","page_name":" 18 ","page_number":18},
  {"content":"\r\nاست از رستاخيز انسانها كه در آخر همين آيه و در آيات متعدد ديگرى از قرآن مجيد به آن اشاره شده است .\r\nدر چهارمين مرحله بعد از ذكر نزول باران و حيات گياهان به آفرينش انواع حيوانات اشاره كرده مىگويد : « آن خدايى كه همه زوجها را آفريد » ( * ( وَالَّذِي خَلَقَ الأَزْواجَ كُلَّها ) * ) .\r\nتعبير به « زوجها » كنايه از انواع حيوانات است ، به قرينه گياهان كه در آيات قبل آمد ، هر چند بعضى از مفسران آن را اشاره به تمام انواع موجودات اعم از حيوان و گياه و جماد دانسته‌اند ، چرا كه قانون زوجيت در همه آنها حاكم است ، و هر يك جنس مخالفى دارد ، آسمان و زمين ، شب و روز ، نور و ظلمت ، شور و شيرين ، خشك و تر ، خورشيد و ماه ، بهشت و دوزخ ، جز ذات خداوند پاك كه يگانه و يكتا است ، و هيچگونه دوگانگى در ذات مقدسش راه ندارد .\r\nولى همانگونه كه گفتيم قرائن موجود نشان مىدهد كه منظور « ازواج حيوانات » است ، و مىدانيم قانون زوجيت قانون حيات در همه جانداران مىباشد و افراد نادر و استثنايى مانع از كليت قانون نيست .\r\nبعضى نيز « ازواج » را به معنى اصناف حيوانات گرفته‌اند ، همچون پرندگان و چهارپايان و آبزيان و حشرات و غير آنها .\r\nدر پنجمين مرحله كه آخرين نعمت را در اين سلسله بيان مىكند سخن از مركبهايى است كه خداوند براى پيمودن راههاى دريايى و خشكى در اختيار بشر گذارده ، مىفرمايد : « او براى شما از كشتيها و چهارپايان مركبهايى قرار داد كه بر آن سوار شويد » ( * ( وَجَعَلَ لَكُمْ مِنَ الْفُلْكِ وَالأَنْعامِ ما تَرْكَبُونَ ) * ) .\r\nاين يكى از مواهب و اكرامهاى خداوند نسبت به نوع بشر است كه در\r\n","description":"","footnote":"","page_name":" 19 ","page_number":19},
  {"content":"\r\nانواع ديگر از موجودات زنده ديده نمىشود كه خداوند انسان را بر مركبهايى حمل كرده ، كه در سفرهاى دريا و صحرا به او كمك مىكنند .\r\nهمان گونه كه در آيه 70 سوره اسراء آمده است : وَلَقَدْ كَرَّمْنا بَنِي آدَمَ وَحَمَلْناهُمْ فِي الْبَرِّ وَالْبَحْرِ وَرَزَقْناهُمْ مِنَ الطَّيِّباتِ وَفَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا : « ما بنى آدم را گرامى داشتيم و آنها را در خشكى و دريا ( بر مركبهاى راهوار ) حمل كرديم ، و از انواع روزيهاى پاكيزه به آنها روزى داديم ، و بر ساير خلق خود برترى بخشيديم » .\r\nو به راستى وجود اين مركبها فعاليت انسان و گسترش زندگى او را چندين برابر مىكند ، و حتى مركبهاى سريع السير امروز كه با استفاده از خواص موجودات مختلف در اختيار انسان قرار گرفته نيز از الطاف آشكار خدا است ، وسائلى كه چهره حيات او را به كلى دگرگون ساخته و به همه چيز سرعت بخشيده ، و براى او همه گونه آسايش به ارمغان آورده است .\r\nآيه بعد هدف نهايى آفرينش اين مراكب را چنين بازگو مىكند : « منظور اين است كه بر پشت اين مركبها به خوبى قرار گيريد ، سپس نعمت پروردگارتان را متذكر شويد ، و بگوئيد پاك و منزه است خدايى كه اينها را مسخر ما ساخت ، و گرنه ما توانايى نگهدارى آن را نداشتيم » ( * ( لِتَسْتَوُوا عَلى ظُهُورِه ثُمَّ تَذْكُرُوا نِعْمَةَ رَبِّكُمْ إِذَا اسْتَوَيْتُمْ عَلَيْه وَتَقُولُوا سُبْحانَ الَّذِي سَخَّرَ لَنا هذا وَما كُنَّا لَه مُقْرِنِينَ ) * ) .\r\nجمله « * ( لِتَسْتَوُوا عَلى ظُهُورِه ) * » اشاره به اين است كه اين مراكب را به گونه اى آفريده است كه شما مىتوانيد به خوبى بر آنها سوار شويد و به راحتى به مقصد برسيد ( 1 ) .\r\n\r\n","description":"","footnote":"\r\n( 1 ) ضمير در « على ظهوره » به « ما » موصوله برمىگردد كه در جمله « ما تركبون » آمده است و كشتيها و چهارپايان را شامل مىشود و مفرد بودن آن به خاطر ظاهر لفظ است .\r\n","page_name":" 20 ","page_number":20},
  {"content":"\r\nدر اين آيه دو هدف براى آفرينش اين مركبهاى دريايى و صحرايى بيان شده : نخست يادآورى نعمتهاى پروردگار به هنگام استقرار بر آنها ، و ديگر منزه شمردن خداوندى كه اينها را مسخر فرمان انسان ساخته ، كشتيها را چنان آفريده كه بتواند سينه امواج را بشكافد و به سوى مقصد حركت كند ، و چهارپايان را رام و تسليم در برابر انسان قرار داده است .\r\n« مقرنين » از ماده « اقران » به معنى قدرت و توانايى داشتن بر چيزى است ، بعضى از ارباب لغت نيز گفته‌اند به معنى « ضبط كردن » و نگهدارى چيزى مىباشد ، و در اصل به معنى قرين چيزى واقع شدن بوده كه لازمه آن توانايى بر نگهدارى و ضبط آن است ( 1 ) .\r\nبنا بر اين جمله « و ما * ( كُنَّا لَه مُقْرِنِينَ ) * » مفهومش اين است كه اگر لطف پروردگار و مواهب او نبود ما هرگز توانايى بر ضبط و نگهدارى اين مركبها نداشتيم ، بادهاى مخالف كشتيها را دائما واژگون مىساخت ، و ما را از رسيدن به ساحل نجات باز مىداشت ، و اين حيوانات نيرومند كه قدرت آنها به مراتب از انسان بيشتر است اگر روح تسليم بر آنها حاكم نمىشد هرگز انسان نمىتوانست حتى نزديك آنها برود ، به همين دليل گهگاهى كه يكى از اين حيوانات خشمگين شده ، روح تسليم را از دست مىدهند مبدل به موجودات خطرناكى مىگردند كه چندين نفر قدرت مقابله با آنها را ندارد ، در صورتى كه در حال دعاى ممكن است دهها يا صدها راس از آنها را به ريسمانى ببندند و دست بچه اى بسپارند تا « برد هر جا كه خاطر خواه او است » .\r\nگويى خداوند با اين حالات استثنايى چهارپايان مىخواهد نعمت حال عادى آنها را روشن سازد .\r\n\r\n","description":"","footnote":"\r\n( 1 ) در « لسان العرب » آمده است « اقرن له و عليه » : اطاق و قوى عليه و اعتلا و فى التنزيل العزيز * ( وَما كُنَّا لَه مُقْرِنِينَ ) * اى مطيقين .\r\n","page_name":" 21 ","page_number":21},
  {"content":"\r\nدر آخرين آيه مورد بحث گفتار مؤمنان راستين را به هنگام سوار شدن بر مركب اين گونه تكميل مىكند : « و ما به هر حال به سوى پروردگارمان بازمىگرديم » ( * ( وَإِنَّا إِلى رَبِّنا لَمُنْقَلِبُونَ ) * ) .\r\nاين جمله اشاره اى به مساله معاد است بعد از بحثهايى كه پيرامون توحيد در اين آيات گذشت چرا كه هميشه توجه به آفريدگار و مبدء انسان را متوجه معاد نيز مىسازد .\r\nو نيز اشاره اى است به اين معنى كه مبادا هنگام سوار شدن و تسلط بر اين مركبهاى راهوار مغرور شويد ، و در زرق و برق دنيا فرو رويد ، بايد به هر حال به ياد آخرت باشيد ، چرا كه حالت غرور مخصوصا در اين موقع فراوان دست مىدهد و كسانى كه مركبهاى خود را وسيله برترىجويى و تكبر بر ديگران قرار مىدهند كم نيستند .\r\nو از سوى سوم سوار شدن بر مركب و انتقال از جايى به جاى ديگر ما را به انتقال بزرگمان از اين جهان به جهان ديگر متوجه مىسازد ، آرى ما سرانجام به سوى خدا مىرويم .\r\n\r\nنكته : ياد خدا به هنگام بهره گيرى از نعمتها\r\nاز نكات جالبى كه در آيات قرآن به چشم مىخورد اين است كه دعاهايى به مؤمنان تعليم داده كه به هنگام بهره گيرى از مواهب الهى بخوانند ، دعاهايى كه با محتواى سازنده اش روح و جان انسان را مىسازد و آثار غرور و غفلت را مىزدايد .\r\n","description":"","footnote":"","page_name":" 22 ","page_number":22},
  {"content":"\r\nبه نوح دستور مىدهد : فَإِذَا اسْتَوَيْتَ أَنْتَ وَمَنْ مَعَكَ عَلَى الْفُلْكِ فَقُلِ الْحَمْدُ لِلَّه الَّذِي نَجَّانا مِنَ الْقَوْمِ الظَّالِمِينَ : « هنگامى كه تو و كسانى كه با تو هستند بر كشتى سوار شديد بگو : ستايش خدايى را كه ما را از قوم ستمگر نجات بخشيد » ( مؤمنون - 28 ) .\r\nو نيز به او دستور مىدهد كه براى تقاضاى نزول در منزلگاه پر بركت بگويد :\r\nرَبِّ أَنْزِلْنِي مُنْزَلًا مُبارَكاً وَأَنْتَ خَيْرُ الْمُنْزِلِينَ : « پروردگارا ! مرا در منزلگاهى پر بركت فرود آر ، و تو بهترين فرودآورندگانى » ( مؤمنون - 29 ) .\r\nو در آيات مورد بحث نيز خوانديم كه دستور شكر نعمتهاى پروردگار و تسبيح او را به هنگام قرار گرفتن بر مركبها مىدهد .\r\nو هر گاه اين خلق و خوى انسان گردد كه به هنگام بهره گيرى از هر نعمتى به ياد منعم حقيقى و مبدء آن نعمت باشد ، نه در ظلمت غفلت فرو مىرود و نه در پرتگاه غرور مىافتد ، بلكه مواهب مادى براى او پلى مىشوند به سوى خدا ! .\r\nدر حالات پيامبر اسلام ص آمده است كه هر گاه پاى خود را در ركاب مىگذارد مىفرمود : « بسم اللَّه » ، و هنگامى كه بر مركب استقرار مىيافت مىفرمود :\r\nالحمد للَّه على كل حال ، * ( سُبْحانَ الَّذِي سَخَّرَ لَنا هذا وَما كُنَّا لَه مُقْرِنِينَ وَإِنَّا إِلى رَبِّنا لَمُنْقَلِبُونَ ) *\r\n( 1 ) .\r\nدر روايت ديگرى از امام مجتبى حسن بن على ع آمده است كه مردى در حضور آن حضرت به هنگام سوار شدن بر مركب گفت : * ( سُبْحانَ الَّذِي سَخَّرَ لَنا هذا ) * ، امام فرمود : اينچنين به تو دستور داده نشده است ، دستور اين است كه بگويى\r\nالحمد للَّه الذى هدانا للاسلام ، الحمد للَّه الذى من علينا بمحمد ( ص ) و الحمد للَّه الذى جعلنا من خير امة اخرجت للناس ، ثم تقول : * ( سُبْحانَ الَّذِي سَخَّرَ لَنا هذا ) *\r\n( 2 ) .\r\n\r\n","description":"","footnote":"\r\n( 1 ) « تفسير فخر رازى » جلد 27 صفحه 199 .\r\n( 2 ) همان مدرك .\r\n","page_name":" 23 ","page_number":23},
  {"content":"\r\nاشاره به اينكه در آيه تنها دستور به گفتن * ( سُبْحانَ الَّذِي سَخَّرَ لَنا هذا ) * داده نشده بلكه قبلا دستور تذكر و يادآورى نعمتهاى بزرگتر خداوند داده شده :\r\nنعمت هدايت به سوى اسلام ، نعمت نبوت پيامبر ص ، نعمت قرار گرفتن در زمره بهترين امتها ، سپس تسبيح خداوند بر تسخير اين مركب ! قابل توجه اينكه از پاره اى از روايات استفاده مىشود كه هر كس اين جمله را ( * ( سُبْحانَ الَّذِي سَخَّرَ لَنا هذا وَما كُنَّا لَه مُقْرِنِينَ وَإِنَّا إِلى رَبِّنا لَمُنْقَلِبُونَ ) * ) به هنگام سوار شدن بر مركب بگويد به فرمان خدا آسيبى به او نخواهد رسيد ! .\r\nاين مطلب در حديثى در كتاب كافى از ائمه اهل بيت ع نقل شده است ( 1 ) .\r\nچقدر تفاوت است ميان اين تعليمات سازنده اسلام با آنچه از گروهى هوسران و مغرور ديده مىشود كه مركبهاى خود را وسيله خودنمايى و فخرفروشى و گاه وسيله اى براى انواع گناهان قرار مىدهند ، چنان كه « زمخشرى » در « كشاف » از بعضى از سلاطين نقل مىكند كه او سوار بر مركب مخصوصش شده بود ، و از شهرى به شهر ديگر مىرفت ، و يك ماه در ميان آن دو فاصله بود ، آن قدر شراب مىخورد كه هرگز پيمودن راه را متوجه نشد ، تنها هنگامى از مستى به هوش آمد كه به مقصد رسيده بود !\r\n\r\n","description":"","footnote":"\r\n( 1 ) نور الثقلين جلد 4 صفحه 593 .\r\n","page_name":" 24 ","page_number":24},
  {"content":"\r\n\r\n[ سوره الزخرف ‹ 43 › : آيات 15 تا 19 
  ]\r\nوَ جَعَلُوا لَه مِنْ عِبادِه جُزْءاً إِنَّ الإِنْسانَ لَكَفُورٌ مُبِينٌ ‹ 15 › أَمِ اتَّخَذَ مِمَّا يَخْلُقُ بَناتٍ وَأَصْفاكُمْ بِالْبَنِينَ ‹ 16 › وَإِذا بُشِّرَ أَحَدُهُمْ بِما ضَرَبَ لِلرَّحْمنِ مَثَلًا ظَلَّ وَجْهُه مُسْوَدًّا وَهُوَ كَظِيمٌ ‹ 17 › أَ وَمَنْ يُنَشَّؤُا فِي الْحِلْيَةِ وَهُوَ فِي الْخِصامِ غَيْرُ مُبِينٍ ‹ 18 › وَجَعَلُوا الْمَلائِكَةَ الَّذِينَ هُمْ عِبادُ الرَّحْمنِ إِناثاً أَ شَهِدُوا خَلْقَهُمْ سَتُكْتَبُ شَهادَتُهُمْ وَيُسْئَلُونَ ‹ 19 ›\r\n\r\nترجمه :\r\n15 - آنها براى خداوند از ميان بندگانش جزئى قرار دادند ( و ملائكه را دختران خدا خواندند ) انسان كفران كننده آشكارى است ! 16 - آيا از ميان مخلوقاتش دختران را براى خود انتخاب كرده ، و پسران را براى شما ؟ ! 17 - در حالى كه هر گاه يكى از آنها را به همان چيزى كه براى خداوند رحمن شبيه قرار داده ( به تولد دختر ) بشارت دهند صورتش از فرط ناراحتى سياه مىشود ، و مملو از خشم مىگردد !\r\n","description":"","footnote":"","page_name":" 25 ","page_number":25},
  {"content":"\r\n18 - آيا كسى را كه در لابلاى زينتها پرورش مىيابد و به هنگام جدال قادر به تبيين مقصود خود نيست ( فرزند خدا مىخوانيد ) ؟ ! 19 - آنها فرشتگان را كه بندگان خدايند مؤنث پنداشتند ، آيا به هنگام آفرينش آنها شاهد و حاضر بودند ؟ اين گواهى آنها نوشته مىشود و از آن بازخواست خواهند شد !\r\n\r\nتفسير : چگونه ملائكه را دختران خدا مىخوانيد ؟ !\r\nبعد از تحكيم پايه‌هاى توحيد از طريق برشمردن نشانه‌هاى خداوند در نظام هستى و نعمتها و مواهب او ، در آيات مورد بحث به نقطه مقابل آن يعنى مبارزه با شرك و پرستش غير خدا پرداخته نخست به سراغ يكى از شاخه‌هاى آن يعنى پرستش فرشتگان مىرود و مىفرمايد : « آنها براى خداوند از ميان بندگانش جزئى قرار دادند » ( * ( وَجَعَلُوا لَه مِنْ عِبادِه جُزْءاً ) * ) .\r\nفرشتگان را دختران خدا و معبودان خود پنداشتند ، خرافه زشتى كه در ميان بسيارى از بت پرستان رواج داشت .\r\nتعبير به « جزء » هم بيانگر اين است كه آنها فرشتگان را فرزندان خدا مىشمردند زيرا هميشه فرزند جزئى از وجود پدر و مادر است كه به صورت نطفه از آنها جدا مىشود ، و با هم تركيب مىگردد ، و هسته بندى فرزند از آن آغاز مىشود .\r\nو نيز بيان كننده پذيرش عبوديت آنها است چرا كه فرشتگان را جزئى از معبودان در مقابل خداوند تصور مىكردند .\r\nاين تعبير در ضمن يك استدلال روشن بر بطلان اعتقاد خرافى مشركان است ، چرا كه اگر فرشتگان فرزندان خدا باشند لازمه اش اين است كه خداوند جزء\r\n","description":"","footnote":"","page_name":" 26 ","page_number":26},
  {"content":"\r\nداشته باشد ، و نتيجه آن تركيب ذات پاك خدا است ، در حالى كه دلائل عقلى و نقلى گواه بر بساطت و احديت وجود او است ، چرا كه جزء مخصوص به موجودات امكانيه است .\r\nسپس مىافزايد : « انسان كفران كننده آشكارى است » ( * ( إِنَّ الإِنْسانَ لَكَفُورٌ مُبِينٌ ) * ) .\r\nاين همه نعمتهاى الهى سراسر وجود او را احاطه كرده كه پنج بخش آن در آيات پيشين گذشت با اينحال بجاى اينكه سر بر آستان خالق و ولى نعمت خود بسايد راه كفران پيش گرفته به سراغ مخلوقاتش مىرود .\r\nدر آيه بعد براى محكوم كردن اين تفكر خرافى از ذهنيات و مسلمات خود آنها استفاده مىكند ، چرا كه آنها جنس مرد را بر زن ترجيح مىدادند ، و اصولا دختر را ننگ خود مىشمردند ، مىفرمايد : « آيا از ميان مخلوقاتش دختران را براى خود انتخاب كرده و پسران را براى شما » ؟ ! ( * ( أَمِ اتَّخَذَ مِمَّا يَخْلُقُ بَناتٍ وَأَصْفاكُمْ بِالْبَنِينَ ) * ) .\r\nبه پندار شما مقام دختر پائينتر است ، چگونه خود را بر خدا ترجيح مىدهيد ؟ سهم او را دختر ، و سهم خود را پسر مىپنداريد ؟ ! درست است كه زن و مرد در پيشگاه خدا در ارزشهاى والاى انسانى يكسانند ، ولى گاه استدلال به ذهنيات مخاطب تاثيرى در فكر او مىگذارد كه وادار به تجديد نظر مىشود .\r\nباز همين مطلب را به بيان ديگرى تعقيب كرده مىگويد : « هر گاه يكى از آنها را به همان چيزى كه براى خداوند رحمن شبيه قرار داده بشارت دهند صورتش از فرط ناراحتى سياه مىشود ، و مملو از خشم و غضب مىگردد » !\r\n","description":"","footnote":"","page_name":" 27 ","page_number":27},
  {"content":"\r\n( * ( وَإِذا بُشِّرَ أَحَدُهُمْ بِما ضَرَبَ لِلرَّحْمنِ مَثَلًا ظَلَّ وَجْهُه مُسْوَدًّا وَهُوَ كَظِيمٌ ) * ) .\r\nمنظور از « * ( بِما ضَرَبَ لِلرَّحْمنِ مَثَلًا ) * » همان فرشتگانى است كه آنها را دختران خدا مىدانستند ، و در عين حال معبود خود قرار مىدادند ، و شبيه و مانند او ! واژه « كظيم » از ماده « كظم » ( بر وزن نظم ) به معنى گلوگاه است ، و به معنى بستن گلوى مشك آب بعد از پر شدن نيز آمده ، و لذا اين كلمه در مورد كسى كه قلبش مملو از خشم يا غم و اندوه است به كار مىرود .\r\nاين تعبير به خوبى حاكى از تفكر خرافى مشركان ابله در عصر جاهليت در مورد تولد فرزند دختر است كه چگونه از شنيدن خبر ولادت دختر ناراحت مىشدند در عين حال فرشتگان را دختران خدا مىدانستند ! باز در ادامه اين سخن مىافزايد : « آيا كسى را كه در لابلاى زينتها پرورش مىيابد ، و به هنگام گفتگو و كشمكش در بحث و مجادله نمىتواند مقصود خود را به خوبى اثبات كند فرزند خدا مىدانيد و پسران را فرزند خود » ؟ ! ( * ( أَ وَمَنْ يُنَشَّؤُا فِي الْحِلْيَةِ وَهُوَ فِي الْخِصامِ غَيْرُ مُبِينٍ ) * ) ( 1 ) .\r\nدر اينجا قرآن دو صفت از صفات زنان را كه در غالب آنها ديده مىشود و از جنبه عاطفى آنان سرچشمه مىگيرد مورد بحث قرار داده ، نخست علاقه شديد آنها به زينتآلات ، و ديگر عدم قدرت كافى بر اثبات مقصود خود به هنگام مخاصمه و جر و بحث بخاطر حيا و شرم .\r\nبدون شك زنانى هستند كه تمايل چندانى به زينت ندارند ، و نيز بدون شك علاقه به زينت در « حد اعتدال » عيبى براى زنان محسوب نمىشود ،\r\n\r\n","description":"","footnote":"\r\n( 1 ) « ينشو » از ماده « نشاء » به معنى ايجاد چيزى است ، و در اينجا به معنى تربيت شدن و پرورش يافتن است و « حلية » به معنى زينت و « خصام » بحث و مجادله و كشمكش بر سر چيزى است .\r\n","page_name":" 28 ","page_number":28},
  {"content":"\r\nبلكه در اسلام روى آن تاكيد شده است ، منظور اكثريتى است كه در غالب جوامع بشرى عادت به تزيين افراطى دارند گويى در ميان زينت به وجود مىآيند و پرورش مىيابند .\r\nو نيز بدون شك در ميان زنان افرادى پيدا مىشوند كه از نظر قدرت منطق و بيان بسيار قوى هستند ، ولى نمىتوان انكار كرد كه اكثريت آنها به خاطر شرم و حيا در مقايسه با مردان به هنگام بحث و مخاصمه و جدال قدرت كمترى دارند .\r\nهدف بيان اين حقيقت است كه چگونه شما دختران را فرزند خدا مىپنداريد و پسران را از آن خود مىشمريد ؟ ! در آخرين آيه مورد بحث مطلب را با صراحت بيشترى مطرح كرده ، مىفرمايد : « آنها فرشتگان را كه بندگان خدايند مؤنث پنداشتند » ( و دختران خدا معرفى كردند ) ( * ( وَجَعَلُوا الْمَلائِكَةَ الَّذِينَ هُمْ عِبادُ الرَّحْمنِ إِناثاً ) * ) .\r\nآرى آنها بندگان خدا هستند ، سر بر فرمان او دارند ، و تسليم اراده اويند ، چنان كه در آيه 26 و 27 سوره « حج » نيز آمده است : بَلْ عِبادٌ مُكْرَمُونَ لا يَسْبِقُونَه بِالْقَوْلِ وَهُمْ بِأَمْرِه يَعْمَلُونَ : « آنها بندگان شايسته خدا هستند كه هرگز در سخن بر او پيشى نمىگيرند و همواره به فرمان او عمل مىكنند » .\r\nتعبير به « عباد » در واقع جواب پندار آنها است ، زيرا اگر مؤنث بودند بايد « عبادات » گفته شود ، ولى بايد توجه داشت كه « عباد » هم جمع مذكر است ، و هم به موجودهايى كه خارج از مذكر و مؤنث باشند مانند فرشتگان نيز اطلاق مىشود ، همانگونه كه در مورد خداوند نيز ضميرهاى مفرد مذكر به كار مىرود در حالى كه ما فوق همه اينها است .\r\nقابل توجه اينكه در اين جمله « عباد » به « الرحمن » اضافه شده ، اين\r\n","description":"","footnote":"","page_name":" 29 ","page_number":29},
  {"content":"\r\nتعبير ممكن است اشاره به اين باشد كه غالب فرشتگان مجريان رحمت خداوند و تدبير كنندگان نظامات عالم هستى كه سراسر رحمت است مىباشند .\r\nاما چرا اين خرافه در ميان عرب جاهلى پيدا شد ؟ و چرا هم اكنون رسوبات آن در مغزهاى گروهى باقيمانده ، تا آنجا كه فرشتگان را به صورت زن و دختر ترسيم مىكنند ، حتى به اصطلاح « فرشته آزادى » را وقتى مجسم مىسازند در چهره زنى با قيافه و موهاى فراوان ترسيم مىكنند ! اين پندار ممكن است از اينجا سرچشمه گرفته باشد كه فرشتگان از نظر مستورند و زنان نيز غالبا مستور بوده‌اند ، حتى در مورد بعضى از مؤنثهاى مجازى در لغت عرب نيز اين معنى ديده مىشود كه خورشيد را مؤنث مجازى مىدانند ، و ماه را مذكر . چرا كه قرص خورشيد معمولا در ميان امواج نور خود پوشيده است و نگاه كردن به آن به آسانى ممكن نيست ، ولى قرص ماه چنين نمىباشد .\r\nيا اينكه لطافت وجود فرشتگان سبب شده كه آنها را همجنس زنان كه نسبت به مردان موجودات لطيفترى هستند بدانند ، و عجب اينكه بعد از اينهمه مبارزه اسلام با اين تفكر خرافى باز هم هنگامى كه مىخواهند زنى را به خوبى توصيف كنند مىگويند او يك فرشته است ، ولى در مورد مردان كمتر اين تعبير به كار مىرود ، كلمه « فرشته » نيز نامى است كه براى زنان انتخاب مىكنند ! سپس به صورت استفهام انكارى در پاسخ آنها مىفرمايد : « آيا به هنگام آفرينش فرشتگان حاضر بودند و از طريق حضور خود به اين امر پىبرده‌اند » ؟ ! ( * ( أَ شَهِدُوا خَلْقَهُمْ ) * ) .\r\nو در پايان آيه مىافزايد : « گواهى آنها بر اين عقيده بى اساس در نامه‌هاى اعمالشان ثبت مىشود ، و روز قيامت مورد سؤال قرار مىگيرند » ( * ( سَتُكْتَبُ شَهادَتُهُمْ وَيُسْئَلُونَ ) * ) .\r\nآنچه در آيات فوق خوانديم به صورت ديگرى در سوره نحل ( آيات 57\r\n","description":"","footnote":"","page_name":" 30 ","page_number":30},
  {"content":"\r\nتا 59 ) نيز آمده است ، و ما در آنجا بحثهاى مشروحى پيرامون عقائد عرب جاهلى در مورد مساله « وئاد » ( زنده به گور كردن دختران ) و اصولا عقيده آنها پيرامون جنس زن و نيز نقش اسلام در احيا و شخصيت و ارزش مقام زن آورده‌ايم « ( جلد 11 صفحه 269 تا 277 ) .\r\n","description":"","footnote":"","page_name":" 31 ","page_number":31},
  {"content":"\r\n\r\n[ سوره الزخرف ‹ 43 › : آيات 20 تا 22 
  ]\r\nوَ قالُوا لَوْ شاءَ الرَّحْمنُ ما عَبَدْناهُمْ ما لَهُمْ بِذلِكَ مِنْ عِلْمٍ إِنْ هُمْ إِلَّا يَخْرُصُونَ ‹ 20 › أَمْ آتَيْناهُمْ كِتاباً مِنْ قَبْلِه فَهُمْ بِه مُسْتَمْسِكُونَ ‹ 21 › بَلْ قالُوا إِنَّا وَجَدْنا آباءَنا عَلى أُمَّةٍ وَإِنَّا عَلى آثارِهِمْ مُهْتَدُونَ ‹ 22 ›\r\n\r\nترجمه :\r\n20 - آنان گفتند اگر خدا مىخواست ما آنها را پرستش نمىكرديم ، ولى به اين امر يقين ندارند ، و جز دروغ چيزى نمىگويند .\r\n21 - يا اينكه ما كتابى پيش از اين به آنها داده‌ايم و آنها به آن تمسك مىجويند ؟\r\n22 - بلكه آنها مىگويند ما نياكان خود را بر مذهبى يافتيم و ما نيز به آثار آنها هدايت شده‌ايم .\r\n\r\nتفسير : آنها دليلى جز تقليد از نياكان جاهل ندارند ؟\r\nدر آيات گذشته نخستين پاسخ منطقى به عقيده خرافى بتپرستان كه فرشتگان را دختران خدا مىپنداشتند داده شد ، و آن اينكه براى اثبات يك ادعا قبل از هر چيز مشاهده و رؤيت و حضور در صحنه لازم است ، در حالى كه هيچيك از بتپرستان هرگز نمىتوانند مدعى شوند كه به هنگام آفرينش فرشتگان در آن صحنه شاهد و ناظر بوده‌اند .\r\n","description":"","footnote":"","page_name":" 32 ","page_number":32},
  {"content":"\r\nآيات مورد بحث همين معنى را پىگيرى كرده ، به ابطال اين خرافه زشت از طرق ديگرى مىپردازد ، نخست يكى از دلائل واهى آنها را به طور فشرده همراه با جواب آن نقل كرده مىگويد : « آنان گفتند : اگر خدا مىخواست ما آنها را هرگز پرستش نمىكرديم » اين خواست او بوده است كه ما به پرستش آنان پرداخته‌ايم ! ( * ( وَقالُوا لَوْ شاءَ الرَّحْمنُ ما عَبَدْناهُمْ ) * ) .\r\nاين تعبير ممكن است به اين معنى باشد كه آنها معتقد به جبر بودند ، و مىگفتند هر چه از ما صادر مىشود به اراده خداوند است ، و هر كارى انجام مىدهيم مورد رضايت او است .\r\nيا اينكه اگر اعمال و عقائد ما مورد رضاى او نبود بايد از آن نهى مىكرد ، و چون نهى نكرده است دليل بر خشنودى او است ! در حقيقت آنها براى توجيه عقائد فاسد و خرافى خود دست به خرافات ديگرى مىزدند ، و براى پندارهاى دروغين خود دروغهاى ديگرى به هم مىبافتند در حالى كه هر كدام از دو احتمال بالا مقصود آنها باشد فاسد و بى اساس است .\r\nدرست است كه در عالم هستى چيزى بى اراده خدا واقع نمىشود ولى اين به معنى جبر نيست ، زيرا نبايد فراموش كرد كه خدا خواسته است ما مختار و صاحب آزادى اراده باشيم تا ما را بيازمايد ، و پرورش دهد .\r\nو درست است كه خدا بايد اعمال بندگان را مورد نقد قرار دهد ، ولى نمىتوان انكار كرد كه همه انبياى الهى هر گونه شرك و دوگانه پرستى را نفى كردند .\r\nاز اين گذشته عقل سليم انسان نيز اين خرافات را انكار مىكند ، مگر « عقل » ، پيامبر خداوند در درون وجود انسان نيست ؟\r\nو در پايان اين آيه با اين جمله كوتاه به اين استدلال واهى بتپرستان پاسخ مىگويد : « آنها به چنين چيزى كه ادعا مىكنند علم ندارند ، و جز دروغ چيزى\r\n","description":"","footnote":"","page_name":" 33 ","page_number":33},
  {"content":"\r\nنمىگويند « ( * ( ما لَهُمْ بِذلِكَ مِنْ عِلْمٍ إِنْ هُمْ إِلَّا يَخْرُصُونَ ) * ) .\r\nآنها حتى به مساله جبر و يا رضايت خداوند به اعمالشان علم و ايمان ندارند بلكه مانند بسيارى از هواپرستان و مجرمان ديگر هستند كه براى تبرئه خويشتن از گناه و فساد موضوع جبر را پيش مىكشند و مىگويند : دست تقدير ما را به اين راه كشانيده ! در حالى كه خودشان نيز مىدانند دروغ مىگويند ، و اينها بهانه اى بيش نيست ، و لذا اگر كسى حقوقى از آنها را پايمال كند هرگز حاضر نيستند از مجازات او چشم بپوشند به اين عنوان كه او در كار خود مجبور بوده است ! « يخرصون » از ماده « خرص » ( بر وزن غرس ) در اصل به معنى تخمين زدن است .\r\nنخست در مورد تخمين مقدار ميوه بر درختان ، سپس به هر گونه حدس و تخمين اطلاق شده ، و از آنجا كه حدس و تخمين گاه نادرست از آب درمىآيد اين واژه به معنى دروغ نيز به كار رفته ، و در آيه مورد بحث از همين قبيل است .\r\nبه هر حال از آيات متعددى از قرآن مجيد برمىآيد كه بتپرستان براى توجيه عقائد خرافى خود كرارا به مساله مشيت الهى استدلال مىكردند ، از جمله اينكه آنها اشيايى را حرام و اشيايى را بر خود حلال كرده بودند ، و آن را به خدا نسبت مىدادند ، چنان كه در آيه 148 انعام آمده است : سَيَقُولُ الَّذِينَ أَشْرَكُوا لَوْ شاءَ اللَّه ما أَشْرَكْنا وَلا آباؤُنا وَلا حَرَّمْنا مِنْ شَيْءٍ : « به زودى مشركان مىگويند اگر خدا مىخواست نه ما مشرك مىشديم و نه نياكان ما ، و چيزى را تحريم نمىكرديم » .\r\nدر آيه 35 نحل نيز همين معنى تكرار شده است : وَقالَ الَّذِينَ أَشْرَكُوا لَوْ شاءَ اللَّه ما عَبَدْنا مِنْ دُونِه مِنْ شَيْءٍ نَحْنُ وَلا آباؤُنا وَلا حَرَّمْنا مِنْ دُونِه مِنْ شَيْءٍ .\r\n","description":"","footnote":"","page_name":" 34 ","page_number":34},
  {"content":"\r\nقرآن مجيد در ذيل آيه سوره انعام آنها را تكذيب كرده ، مىفرمايد :\r\nكَذلِكَ كَذَّبَ الَّذِينَ مِنْ قَبْلِهِمْ حَتَّى ذاقُوا بَأْسَنا : « اين گونه كسانى كه پيش از آنها بودند دروغ گفتند و طعم كيفر ما را چشيدند » و در ذيل آيه سوره نحل تصريح مىكند فَهَلْ عَلَى الرُّسُلِ إِلَّا الْبَلاغُ : « مگر بر رسولان الهى جز ابلاغ رسالت چيزى هست » ؟ ! و در ذيل آيه مورد بحث نيز چنان كه ديديم آنها را به تخمين دروغين نسبت مىدهد كه در حقيقت همه به يك ريشه بازمىگردد .\r\nدر آيه بعد به دليل ديگرى كه ممكن است آنها به آن استدلال كنند اشاره كرده ، مىگويد : « يا اينكه ما كتابى را پيش از اين كتاب به آنها داده‌ايم و آنها به آن تمسك مىجويند » ؟ ! ( * ( أَمْ آتَيْناهُمْ كِتاباً مِنْ قَبْلِه فَهُمْ بِه مُسْتَمْسِكُونَ ) * ) ( 1 ) .\r\nيعنى آنها براى اثبات اين ادعا بايد يا به دليل عقل متمسك شوند ، يا به نقل ، در حالى كه نه دليلى از عقل دارند ، و نه دليلى از نقل ، تمام دلائل عقلى دعوت به توحيد مىكند ، و همه انبيا و كتب آسمانى نيز دعوت به توحيد كردند .\r\nدر آخرين آيه مورد بحث به بهانه اصلى آنان اشاره كرده كه آن هم در واقع خرافه اى بيش نيست كه پايه خرافه ديگرى شده است ، مىفرمايد : « بلكه آنها مىگويند : ما نياكان خود را بر مذهبى يافتيم و ما نيز به آثار آنها هدايت شده‌ايم » ( * ( بَلْ قالُوا إِنَّا وَجَدْنا آباءَنا عَلى أُمَّةٍ وَإِنَّا عَلى آثارِهِمْ مُهْتَدُونَ ) * ) .\r\nدر حقيقت آنها دليلى جز « تقليد كوركورانه » از پدران و نياكان خود\r\n\r\n","description":"","footnote":"\r\n( 1 ) « ام » در اينجا متصله است ، و عطف بر « * ( أَ شَهِدُوا خَلْقَهُمْ ) * » مىباشد ، و ضمير در من قبله به قرآن بازمىگردد و اينكه بعضى احتمال داده‌اند كه « ام منقطعه » باشد و يا ضمير به « رسول » بازگردد چندان با قرائن در آيه متناسب نيست .\r\n","page_name":" 35 ","page_number":35},
  {"content":"\r\nنداشتند ، و عجب اينكه خود را با اين تقليد هدايت يافته مىپنداشتند ، در حالى كه در مسائل اعتقادى و زيربناى فكرى هيچ انسان فهميده و آزاده اى نمىتواند متكى بر تقليد باشد آن هم به صورت تقليد « جاهل از جاهل » چرا كه مىدانيم نياكان آنها نيز هيچ علم و دانشى نداشتند ، مغزهاى آنها مملو از خرافات و اوهام بود ، و جهل حاكم بر افكار و اجتماعشان ، چنان كه قرآن در آيه 170 بقره مىگويد :\r\nأَ وَلَوْ كانَ آباؤُهُمْ لا يَعْقِلُونَ شَيْئاً وَلا يَهْتَدُونَ : « آيا نه اينست كه پدران آنها چيزى نمىفهميدند و هدايتى نداشتند » ؟ ! تقليد تنها در مسائل فرعى و غير زيربنايى صحيح است ، آن هم تقليد از عالم يعنى رجوع جاهل به عالم ، همانگونه كه در مراجعه بيمار به طبيب ، و افراد غير متخصص به صاحبان تخصص ديده مىشود ، بنا بر اين تقليد آنها به دو دليل باطل و محكوم بوده است .\r\nواژه « امت » چنان كه راغب در مفردات مىگويد به جماعتى مىگويند كه يك نوع ارتباط به يكديگر دارند ، يا از نظر دين ، يا وحدت مكان ، يا زمان ، خواه آن حلقه اتصال اختيارى باشد يا اجبارى ( و از همين رو گاهى به معنى « مذهب » به كار رفته مانند آيه مورد بحث ، ولى معنى اصلى آن همان جماعت و گروه است و اطلاق اين كلمه بر مذهب نيازمند به قرينه است ) ( 1 ) .\r\n\r\n","description":"","footnote":"\r\n( 1 ) در جمله « * ( إِنَّا عَلى آثارِهِمْ مُهْتَدُونَ ) * » « مهتدون » خبر « ان » و « على آثارهم » متعلق به آن است ، و اينكه بعضى احتمال داده‌اند « على آثارهم » خبر اول و « مهتدون » خبر دوم باشد بعيد به نظر مىرسد .\r\n","page_name":" 36 ","page_number":36},
  {"content":"\r\n\r\n[ سوره الزخرف ‹ 43 › : آيات 23 تا 25 
  ]\r\nوَ كَذلِكَ ما أَرْسَلْنا مِنْ قَبْلِكَ فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا وَجَدْنا آباءَنا عَلى أُمَّةٍ وَإِنَّا عَلى آثارِهِمْ مُقْتَدُونَ ‹ 23 › قالَ أَ وَلَوْ جِئْتُكُمْ بِأَهْدى مِمَّا وَجَدْتُمْ عَلَيْه آباءَكُمْ قالُوا إِنَّا بِما أُرْسِلْتُمْ بِه كافِرُونَ ‹ 24 › فَانْتَقَمْنا مِنْهُمْ فَانْظُرْ كَيْفَ كانَ عاقِبَةُ الْمُكَذِّبِينَ ‹ 25 ›\r\n\r\nترجمه :\r\n23 - همين گونه در هيچ شهر و ديارى پيش از تو پيامبرى انذاركننده نفرستاديم مگر اينكه ثروتمندان مست و مغرور گفتند ما پدران خود را بر مذهبى يافتيم و به آثار آنها اقتدا مىكنيم .\r\n24 - ( پيامبرشان ) گفت : آيا اگر من آئينى هدايتبخشتر از آنچه پدرانتان را بر آن يافتيد آورده باشم ( باز هم انكار مىكنيد ؟ ! ) گفتند ( آرى ) ما به آنچه شما به آن مبعوث شده‌ايد كافريم ! 25 - لذا ما از آنها انتقام گرفتيم بنگر پايان كار تكذيبكنندگان چگونه بود .\r\n\r\nتفسير : سرانجام كار اين مقلدان چشم و گوش بسته !\r\nاين آيات بحث آيات گذشته را در زمينه بهانه اصلى مشركان براى بتپرستى كه مساله تقليد نياكان بود ادامه مىدهد .\r\n","description":"","footnote":"","page_name":" 37 ","page_number":37},
  {"content":"\r\nنخست مىگويد : اين تنها ادعاى مشركان عرب نيست ، « همين گونه ما در هيچ شهر و ديارى پيش از تو پيغمبرى انذاركننده نفرستاديم مگر اينكه ثروتمندان مست و مغرور گفتند : ما پدران خود را بر مذهبى يافتيم ، و ما به آثار آنان اقتدا مىكنيم » ( * ( وَكَذلِكَ ما أَرْسَلْنا مِنْ قَبْلِكَ فِي قَرْيَةٍ مِنْ نَذِيرٍ إِلَّا قالَ مُتْرَفُوها إِنَّا وَجَدْنا آباءَنا عَلى أُمَّةٍ وَإِنَّا عَلى آثارِهِمْ مُقْتَدُونَ ) * ) .\r\nاز اين آيه به خوبى استفاده مىشود كه سردمداران مبارزه با انبيا و آنها كه مساله تقليد از نياكان را مطرح مىكردند و سخت روى اين مساله ايستاده بودند همان « مترفون » بودند ، همان ثروتمندان مست و مغرور و مرفه ، زيرا « مترف » از ماده « ترفه » ( بر وزن لقمه ) به معنى فزونى نعمت است ، و از آنجا كه بسيارى از متنعمان غرق شهوات و هوسها مىشوند كلمه مترف به معنى كسانى كه مست و مغرور به نعمت شده و طغيان كرده‌اند آمده ( 1 ) ، و مصداق آن غالبا پادشاهان و جباران و ثروتمندان مستكبر و خودخواه است ، آرى آنها بودند كه با قيام انبيا به دوران خودكامگيهايشان پايان داده مىشد ، و منافع نامشروعشان به خطر مىافتاد ، و مستضعفان از چنگال آنها رهايى مىيافتند و به همين دليل با انواع حيل و بهانه‌ها به تخدير و تحميق مردم مىپرداختند و امروز نيز بيشترين فساد دنيا از همين « مترفين » سرچشمه مىگيرد كه هر جا ظلم و تجاوز و گناه و آلودگى است آنجا حضور فعال دارند .\r\nقابل توجه اينكه در آيه قبل خوانديم كه آنها مىگفتند : « * ( إِنَّا عَلى آثارِهِمْ مُهْتَدُونَ ) * » : « ما بر آثار آنها هدايت يافته‌ايم » و در اينجا از قول آنها مىگويد :\r\n« * ( إِنَّا عَلى آثارِهِمْ مُقْتَدُونَ ) * » : « ما به آثار آنها اقتدا كرده‌ايم » گر چه هر دو تعبير در حقيقت به يك معنى باز مىگردد ، ولى تعبير اول اشاره به دعوى حقانيت مذهب نياكان است ، و تعبير دوم اشاره به اصرار و پافشارى آنها بر پيروى و اقتداى\r\n\r\n","description":"","footnote":"\r\n( 1 ) در « لسان العرب » مىخوانيم : اترفته النعمه ، اى اطغته .\r\n","page_name":" 38 ","page_number":38},
  {"content":"\r\nبه نياكان .\r\nبه هر حال اين آيه يك نوع تسلى خاطرى است براى پيامبر اسلام ص و مؤمنان كه بدانند بهانه جويى مشركان چيز تازه اى نيست ، اين همان راهى است كه همه گمراهان در طول تاريخ پيموده‌اند ! آيه بعد و پاسخى را كه انبياى پيشين به آنها مىدادند به وضوح بيان مىكند و مىگويد : « پيامبرشان به آنان گفت : آيا اگر من آئينى روشنتر و هدايت كننده تر از آنچه پدرانتان را بر آن يافتيد آورده باشم باز هم آن را انكار مىكنيد » ؟ ! ( * ( قالَ أَ وَلَوْ جِئْتُكُمْ بِأَهْدى مِمَّا وَجَدْتُمْ عَلَيْه آباءَكُمْ ) * ) ( 1 ) .\r\nاين مؤدبانه ترين تعبيرى است كه مىتوان در مقابل قومى لجوج و مغرور بيان كرد كه عواطف آنها به هيچوجه جريحه دار نشود ، نمىگويد آنچه را شما داريد دروغ و خرافه است و حماقت ، بلكه مىگويد : آنچه من آورده‌ام از آئين نياكان شما هدايتكننده تر است ، بياييد بنگريد و مطالعه كنيد .\r\nاين گونه تعبيرات قرآنى ادب در بحث و محاجه را مخصوصا در مقابل جاهلان مغرور به ما مىآموزد .\r\nولى با اينهمه بقدرى آنها غرق در جهل و تعصب و لجاج بودند كه اين گفتار حساب شده و مؤدبانه نيز در آنها مؤثر واقع نشد ، آنها فقط در پاسخ انبيايشان « گفتند : ما به آنچه شما به آن مبعوث هستيد كافريم » ! ( * ( قالُوا إِنَّا بِما أُرْسِلْتُمْ بِه كافِرُونَ ) * ) .\r\nبى آنكه كمترين دليلى براى مخالفت خودشان بياورند ، و بى آنكه كمترين\r\n\r\n","description":"","footnote":"\r\n( 1 ) اين جمله محذوفى دارد و در تقدير چنين است ا تتبعون آبائكم و لو جئتكم بدين اهدى من دين آبائكم ( تفسير كشاف - مراغى - قرطبى و روح المعانى ) .\r\n","page_name":" 39 ","page_number":39},
  {"content":"\r\nتفكر و انديشه اى در پيشنهاد متين انبيا و رسولان الهى كنند .\r\nبديهى است چنين قوم طغيانگر و لجوج و بى منطقى شايسته بقا و حيات نيست ، و دير يا زود بايد عذاب الهى نازل گردد و اين خار و خاشاكها را از سر راه بردارد ، لذا در آخرين آيه مورد بحث مىفرمايد : « لذا ما از آنها انتقام گرفتيم و سخت مجازاتشان كرديم » ( * ( فَانْتَقَمْنا مِنْهُمْ ) * ) .\r\nگروهى را با طوفان ، و گروهى را با زلزله ويرانگر ، و جمعى را با تندباد و صاعقه ، و خلاصه هر يك از آنها را با فرمانى كوبنده درهم شكستيم و هلاك كرديم .\r\nو در پايان آيه براى اينكه مشركان مكه نيز عبرت گيرند روى سخن را به پيامبر ص كرده مىگويد : « بنگر پايان كار تكذيبكنندگان چگونه بود » ؟ ! ( * ( فَانْظُرْ كَيْفَ كانَ عاقِبَةُ الْمُكَذِّبِينَ ) * ) .\r\nجمعيت مشركان لجوج مكه نيز بايد در انتظار چنين سرنوشت شومى باشند !\r\n","description":"","footnote":"","page_name":" 40 ","page_number":40},
  {"content":"\r\n\r\n[ سوره الزخرف ‹ 43 › : آيات 26 تا 30 
  ]\r\nوَ إِذْ قالَ إِبْراهِيمُ لأَبِيه وَقَوْمِه إِنَّنِي بَراءٌ مِمَّا تَعْبُدُونَ ‹ 26 › إِلَّا الَّذِي فَطَرَنِي فَإِنَّه سَيَهْدِينِ ‹ 27 › وَجَعَلَها كَلِمَةً باقِيَةً فِي عَقِبِه لَعَلَّهُمْ يَرْجِعُونَ ‹ 28 › بَلْ مَتَّعْتُ هؤُلاءِ وَآباءَهُمْ حَتَّى جاءَهُمُ الْحَقُّ وَرَسُولٌ مُبِينٌ ‹ 29 › وَلَمَّا جاءَهُمُ الْحَقُّ قالُوا هذا سِحْرٌ وَإِنَّا بِه كافِرُونَ ‹ 30 ›\r\n\r\nترجمه :\r\n26 - به خاطر بياور هنگامى را كه ابراهيم به پدرش ( عمويش آذر ) و قومش گفت من از آنچه شما مىپرستيد بيزارم ! 27 - مگر آن خدايى كه مرا آفريده كه او هدايتم خواهد كرد .\r\n28 - او كلمه توحيد را كلمه باقيه در اعقاب خود قرار داد تا به سوى خدا بازگردند .\r\n29 - ولى ما اين گروه و پدران آنها را از مواهب دنيا بهره مند ساختيم تا حق و فرستاده آشكار الهى به سراغشان آمد .\r\n30 - اما هنگامى كه حق به سراغشان آمد گفتند اين سحر است و ما نسبت به آن كافريم !\r\n\r\nتفسير : توحيد سخن جاويدان انبياء\r\nدر اين آيات اشاره كوتاهى به سرگذشت ابراهيم و ماجراى او با قوم بتپرست\r\n","description":"","footnote":"","page_name":" 41 ","page_number":41},
  {"content":"\r\nبابل شده است ، تا بحث نكوهش تقليد را كه در آيات قبل آمده بود تكميل كند ، زيرا اولا ابراهيم ع بزرگترين نياى عرب بود كه همه او را محترم مىشمردند و به تاريخش افتخار مىكردند ، هنگامى كه او پرده‌هاى تقليد را مىدرد اينها نيز اگر راست مىگويند بايد به او اقتدا كنند .\r\nاگر بنا هست تقليدى از نياكان شود چرا از بتپرستان تقليد كنند ؟ از ابراهيم پيروى نمايند .\r\nثانيا : بتپرستانى كه ابراهيم در مقابل آنها قيام كرد به همين استدلال واهى ( پيروى از پدران ) تكيه مىكردند ، و ابراهيم هرگز آن را از آنها نپذيرفت ، چنان كه قرآن در سوره انبياء آيه 53 و 54 مىگويد : قالُوا وَجَدْنا آباءَنا لَها عابِدِينَ قالَ لَقَدْ كُنْتُمْ أَنْتُمْ وَآباؤُكُمْ فِي ضَلالٍ مُبِينٍ : « بتپرستان گفتند : ما پدران خود را ديديم كه آنها را عبادت مىكنند ( ابراهيم ) گفت مسلما شما و پدرانتان در گمراهى آشكارى بوده‌ايد » ! ثالثا : اين يك نوع دلدارى براى پيامبر اسلام ص و مسلمانان نخستين است كه بدانند اين گونه مخالفتها و بهانه جوئيها هميشه بوده است ، نبايد سست و مايوس شوند .\r\nنخست مىفرمايد : « به خاطر بياور هنگامى كه ابراهيم به پدرش ( عمويش آذر ) و قوم بتپرستش گفت من از آنچه شما مىپرستيد بيزارم » ! ( * ( وَإِذْ قالَ إِبْراهِيمُ لأَبِيه وَقَوْمِه إِنَّنِي بَراءٌ مِمَّا تَعْبُدُونَ ) * ) ( 1 ) .\r\nو از آنجا كه بسيارى از بتپرستان خدا را نيز پرستش مىكردند ابراهيم بلافاصله او را استثناء كرده ، مىگويد : « مگر آن خدايى كه مرا آفريده كه او\r\n\r\n","description":"","footnote":"\r\n( 1 ) « براء » ( بر وزن سوار ) مصدر و به معنى « تبرى » است ، و در اين گونه موارد معنى وصفى به طورى مؤكد و مبالغه دارد ( مانند زيد عدل ) و چون مصدر است مفرد و جمع مذكر و مؤنث در آن يكسان مىباشد .\r\n","page_name":" 42 ","page_number":42},
  {"content":"\r\nهدايتم خواهد كرد « ( * ( إِلَّا الَّذِي فَطَرَنِي فَإِنَّه سَيَهْدِينِ ) * ) .\r\nاو در اين عبارت كوتاه هم استدلالى براى انحصار عبوديت به پروردگار ذكر مىكند زيرا معبود كسى است كه خالق و مدبر است ، و همه قبول داشتند كه خالق خدا است و هم اشاره به مساله هدايت تكوينى و تشريعى خدا است كه قانون لطف آن را ايجاب مىكند ( 1 ) .\r\nنظير همين معنى در سوره شعراء از آيه 77 تا 82 نيز آمده است .\r\nابراهيم نه تنها در حيات خود طرفدار اصل توحيد و مبارزه با هر گونه بتپرستى بود ، بلكه تمام تلاش و كوشش خود را به كار گرفت كه كلمه توحيد هميشه در جهان باقى و برقرار بماند ، چنان كه در آيه بعد مىگويد : « او كلمه توحيد را كلمه باقيه در فرزندان و اعقاب خود قرار داد تا به سوى خدا بازگردند » ( * ( وَجَعَلَها كَلِمَةً باقِيَةً فِي عَقِبِه لَعَلَّهُمْ يَرْجِعُونَ ) * ) ( 2 ) .\r\nجالب اينكه امروز تمام اديانى كه در كره زمين دم از توحيد مىزنند از تعليمات توحيدى ابراهيم ع الهام مىگيرند ، و سه پيامبر بزرگ الهى « موسى » ع و « عيسى » ع و محمد ص از دودمان او هستند ، و اين دليل صدق پيشگويى قرآن در اين زمينه است .\r\nدرست است كه قبل از ابراهيم ع انبياى ديگرى همچون نوح ع با شرك\r\n\r\n","description":"","footnote":"\r\n( 1 ) طبق اين تفسير استثنا در جمله « * ( إِلَّا الَّذِي فَطَرَنِي ) * » متصل است ، چرا كه بسيارى از بتپرستان منكر خداوند نبودند ، بلكه غير او را با او شريك مىدانستند ، ولى اين احتمال نيز داده شده است كه استثنا منقطع باشد ، و « الا » به معنى « لكن » چرا كه تعبير به « ما تعبدون » اشاره به بتها است ، زيرا در مورد خداوند اين تعبير معمول نيست ( دقت كنيد ) .\r\n( 2 ) « عقب » در اصل به معنى پاشنه پا است ، ولى بعدا به صورت گسترده اى در فرزندان و فرزند فرزندان به كار رفته است .\r\n","page_name":" 43 ","page_number":43},
  {"content":"\r\nو بتپرستى مبارزه كردند و جهانيان را به سوى توحيد دعوت نمودند ، ولى كسى كه به اين كلمه استقرار بخشيد ، و پرچم آن را همه جا برافراشت ابراهيم ع بتشكن بود .\r\nاو نه تنها در زمان خود كوشش فراوان براى تداوم خط توحيد نمود بلكه در دعاهاى خويش نيز از ساحت قدس پروردگار همين معنى را طلب كرد و عرضه داشت : وَاجْنُبْنِي وَبَنِيَّ أَنْ نَعْبُدَ الأَصْنامَ : « من و فرزندانم را از اينكه پرستش بتها كنيم دور دار » ( ابراهيم - 35 ) .\r\nدر اينجا تفسير ديگرى نيز وجود دارد ، و آن اينكه ضمير در « جعل » به خداوند بازمىگردد ، و مفهوم جمله چنين مىشود : خداوند كلمه توحيد را در دودمان ابراهيم باقى و برقرار ساخت .\r\nولى بازگشت ضمير به خود ابراهيم ع ( تفسير اول ) مناسبتر به نظر مىرسد ، زيرا جمله‌هاى قبل ، از ابراهيم و كارهاى او سخن مىگويد ، و مناسب است كه اين هم جزء كارهاى ابراهيم باشد ، به خصوص اينكه در آيات متعددى از قرآن روى اين معنى تكيه شده است كه ابراهيم اصرار داشت فرزندان و اعقابش بر آئين الهى باقى بمانند ، چنان كه در سوره بقره آيه 131 و 132 مىخوانيم : إِذْ قالَ لَه رَبُّه أَسْلِمْ قالَ أَسْلَمْتُ لِرَبِّ الْعالَمِينَ وَوَصَّى بِها إِبْراهِيمُ بَنِيه وَيَعْقُوبُ يا بَنِيَّ إِنَّ اللَّه اصْطَفى لَكُمُ الدِّينَ فَلا تَمُوتُنَّ إِلَّا وَأَنْتُمْ مُسْلِمُونَ : « به خاطر بياوريد هنگامى را كه پروردگار ابراهيم به او گفت : اسلام بياور و تسليم در برابر حق باش ، او گفت : در برابر پروردگار جهانيان تسليمم ، و ابراهيم فرزندان خود را به اين آئين توحيد وصيت كرد همچنين يعقوب و گفت : اى فرزندان من خداوند اين دين را براى شما برگزيده است ، جز به آئين اسلام از دنيا نرويد » .\r\nو اگر تصور شود تعبير به « جعل » به معنى آفرينش و خلقت است و مخصوص خدا است تصور نادرستى است ، چرا كه « جعل » بر اعمال انسانها و غير انسانها\r\n","description":"","footnote":"","page_name":" 44 ","page_number":44},
  {"content":"\r\nنيز اطلاق مىشود و در قرآن نمونه‌هاى فراوانى دارد ، فى المثل در مورد افكندن يوسف در چاه كه از ناحيه برادران صورت گرفت قرآن تعبير به جعل ( قرار دادن ) كرده است فَلَمَّا ذَهَبُوا بِه وَأَجْمَعُوا أَنْ يَجْعَلُوه فِي غَيابَتِ الْجُبِّ ( يوسف - 15 ) از آنچه گفتيم روشن شد كه ضمير مفعولى در « جعلها » به كلمه توحيد و شهادت لا إله الا اللَّه بازمىگردد كه از جمله * ( إِنَّنِي بَراءٌ مِمَّا تَعْبُدُونَ ) * : « من از آنچه شما مىپرستيد بيزارم » استفاده مىشود ، و خبر از تلاشهاى ابراهيم براى تداوم خط توحيد در نسلهاى آينده مىدهد .\r\nدر روايات متعددى كه از طرق اهل بيت ع رسيده مرجع ضمير ، مساله امامت قلمداد شده است ، و طبعا ضمير فاعلى هم به خدا برمىگردد ، يعنى خداوند مساله امامت را در دودمان ابراهيم تداوم بخشيد ، همانگونه كه از آيه 124 سوره بقره استفاده مىشود كه وقتى خداوند به ابراهيم فرمود من تو را امام قرار دادم ، او تقاضا كرد كه در فرزندانش نيز امامان باشند ، خداوند دعاى او را اجابت كرد به استثناى كسانى كه آلوده ظلم و ستم مىشوند : قالَ إِنِّي جاعِلُكَ لِلنَّاسِ إِماماً قالَ وَمِنْ ذُرِّيَّتِي قالَ لا يَنالُ عَهْدِي الظَّالِمِينَ .\r\nولى مشكل در به دو نظر اين است كه در آيه مورد بحث سخنى از امامت در ميان نيست مگر اينكه گفته شود جمله « سيهدين » ( خداوند مرا هدايت مىكند ) را اشاره به اين معنى بدانيم ، چرا كه هدايت پيامبر و امامان نيز شعاعى از هدايت مطلقه الهى است ، و حقيقت امامت با حقيقت هدايت يكى است .\r\nو از آن بهتر كه گفته شود مساله امامت در كلمه توحيد درج است چرا كه توحيد شاخه هايى دارد كه يكى از شاخه هايش توحيد در حاكميت و ولايت و رهبرى است ، و مىدانيم امامان ولايت و رهبرى خود را از سوى خدا مىگيرند ، نه اينكه از خود استقلالى داشته باشند ، و به اين ترتيب اين روايات از قبيل بيان يك مصداق و شاخه از مفهوم كلى « * ( جَعَلَها كَلِمَةً باقِيَةً ) * » محسوب مىشود ،\r\n","description":"","footnote":"","page_name":" 45 ","page_number":45},
  {"content":"\r\nبنا بر اين منافات با تفسيرى كه در آغاز گفتيم ندارد ( دقت كنيد ) ( 1 ) .\r\nاين نكته نيز قابل توجه است كه مفسران در تفسير « فى عقبه » احتمالات متعددى داده‌اند بعضى آن را به تمام « ذريه و دودمان ابراهيم » تا پايان جهان تفسير كرده‌اند ، و بعضى آن را مخصوص به قوم ابراهيم و امت او دانسته‌اند ، و بعضى به آل محمد ص تفسير كرده‌اند ، اما ظاهر اين است كه مفهوم آن وسيع و گسترده است و تمام دودمانش را تا پايان جهان شامل مىشود ، و تفسير به آل محمد ص از قبيل بيان مصداق روشن است .\r\nآيه بعد در حقيقت پاسخ به سؤال متعددى است و آن اينكه : با اينحال چگونه خداوند مشركان مكه را عذاب نمىكند ؟ مگر در آيات قبل نخوانديم فانتقمنا منهم : « ما از اقوام گذشته كه انبيا را تكذيب كردند و در كار خود اصرار ورزيدند انتقام گرفتيم » ؟ ! .\r\nدر پاسخ مىگويد : « بلكه ما اين گروه ( مشركان مكه ) و پدران آنها را از مواهب دنيا بهره مند ساختيم تا حق و فرستاده آشكار الهى به سراغ آنان آمده » ( * ( بَلْ مَتَّعْتُ هؤُلاءِ وَآباءَهُمْ حَتَّى جاءَهُمُ الْحَقُّ وَرَسُولٌ مُبِينٌ ) * ) .\r\nما تنها به حكم عقل به بطلان شرك و بتپرستى و حكم وجدانشان به توحيد قناعت نكرديم ، و براى اتمام حجت آنها را مهلت داديم تا اين كتاب آسمانى كه سراسر حق است ، و اين پيامبر بزرگ محمد ص براى هدايت آنان قيام كند .\r\nبه تعبير ديگر جمله « لعلهم يرجعون » در آيه گذشته نشان مىدهد كه هدف از تلاشهاى ابراهيم ع اين بود كه همه دودمان او به خط توحيد باز گردند ، در حالى كه عرب مدعى بود از دودمان ابراهيم است و با اينحال بازنگشت ،\r\n\r\n","description":"","footnote":"\r\n( 1 ) نويسنده نور الثقلين اين احاديث را در جلد 4 صفحه 596 و 597 نقل كرده است ، و در تفسير برهان جلد 4 صفحه 138 و 139 نيز آمده است .\r\n","page_name":" 46 ","page_number":46},
  {"content":"\r\nولى خداوند باز هم به آنها مهلت داد تا پيامبر بزرگ و كتاب جديدى بيايد تا از اين خواب گران بيدار شوند و گروه عظيمى بيدار شدند .\r\nولى عجب اينكه : « هنگامى كه حق ( قرآن ) به سراغ آنها آمد بجاى اينكه به اصلاح و جبران خطاهاى گذشته خويش پردازند گروه كثيرى به مخالفت برخاستند و گفتند : اين سحر است و ما نسبت به آن كافريم » ( * ( وَلَمَّا جاءَهُمُ الْحَقُّ قالُوا هذا سِحْرٌ وَإِنَّا بِه كافِرُونَ ) * ) .\r\nآرى قرآن را سحر خواندند ، و پيامبر بزرگ خدا را ساحر ، و اگر باز نمىگشتند عذاب الهى دامانشان را مىگرفت .\r\n","description":"","footnote":"","page_name":" 47 ","page_number":47},
  {"content":"\r\n\r\n[ سوره الزخرف ‹ 43 › : آيات 31 تا 32 
  ]\r\nوَ قالُوا لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ ‹ 31 › أَ هُمْ يَقْسِمُونَ رَحْمَتَ رَبِّكَ نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا وَرَفَعْنا بَعْضَهُمْ فَوْقَ بَعْضٍ دَرَجاتٍ لِيَتَّخِذَ بَعْضُهُمْ بَعْضاً سُخْرِيًّا وَرَحْمَتُ رَبِّكَ خَيْرٌ مِمَّا يَجْمَعُونَ ‹ 32 ›\r\n\r\nترجمه :\r\n31 - و گفتند چرا اين قرآن بر مرد بزرگى ( مرد ثروتمندى ) از اين دو شهر ( مكه و طائف ) نازل نشده است ؟ ! 32 - آيا آنها رحمت پروردگارت را تقسيم مىكنند ؟ ما معيشت آنها را در حيات دنيا در ميان آنان تقسيم كرديم و بعضى را بر بعضى برترى داديم تا يكديگر را تسخير و با هم تعاون كنند ، و رحمت پروردگارت از تمام آنچه جمع آورى مىكنند بهتر است .\r\n\r\nتفسير : چرا قرآن بر يكى از ثروتمندان نازل نشده ؟\r\nدر آيات قبل سخن از بهانه جوئيهاى مشركان در برابر دعوت پيامبران بود ، گاه آن را سحر مىخواندند و گاه به تقليد نياكانشان متوسل شده به سخن خدا پشت مىكردند در آيات مورد بحث به يكى ديگر از بهانه‌هاى واهى و بى اساس آنان اشاره كرده مىفرمايد : « آنها گفتند چرا اين قرآن بر مرد بزرگى از اين\r\n","description":"","footnote":"","page_name":" 48 ","page_number":48},
  {"content":"\r\nدو شهر ( مكه و طائف ) مردى ثروتمند و سرشناس ! نازل نشده است « ؟ ! ( * ( وَقالُوا لَوْ لا نُزِّلَ هذَا الْقُرْآنُ عَلى رَجُلٍ مِنَ الْقَرْيَتَيْنِ عَظِيمٍ ) * ) .\r\nآنها از يك نظر حق داشتند سراغ چنين بهانه هايى بروند ، زيرا از ديدگاه آنها معيار ارزش انسانها مال و ثروت و مقام ظاهرى و شهرت آنان بود ، اين سبك مغزان تصور مىكردند ثروتمندان و شيوخ ظالم قبائل آنها مقربترين مردم در درگاه خدا هستند ، لذا تعجب مىكردند كه اين موهبت نبوت و رحمت بزرگ الهى ، چرا بر يكى از اين قماش افراد نازل نشده است ؟ و به عكس بر يتيم و فقير و تهيدستى به نام محمد ص نازل شده ، اين باور كردنى نيست ! آرى آن نظام ارزشى نادرست چنين استنباطى هم به دنبال داشت ، و بلاى بزرگ جوامع بشرى و عامل اصلى انحراف فكرى آنها همين نظامات ارزشى غلط است كه گاه حقايق را كاملا واژگون نشان مىدهد .\r\nحامل اين دعوت الهى بايد كسى باشد كه روح تقوى سراسر وجودش را پر كرده باشد ، انسانى آگاه ، با اراده ، مصمم ، شجاع ، عادل ، و آشنا به درد محرومان و مظلومان ، اين است ارزشهايى كه براى حمل اين رسالت آسمانى لازم است ، نه لباسهاى زيبا و قصرهايى گرانبها و مجلل و انواع زينتها و تجملات ، مخصوصا هيچيك از پيغمبران خدا داراى چنين شرائطى نبودند ، مبادا ارزشهاى اصيل با ارزشهاى دروغين اشتباه شود .\r\nدر اينكه منظور بهانه جويان كدام شخص در مكه و طائف بود ؟ در ميان مفسران گفتگو است ، ولى غالبا « وليد بن مغيره » را از مكه « و عروة بن مسعود ثقفى » را از طائف شمرده‌اند ، هر چند بعضى نام « عتبة بن ربيعه » از مكه و « حبيب بن عمر ثقفى » از طائف را نيز به ميان آورده‌اند .\r\nولى گفتار آنها ظاهرا روى شخص معينى دور نمىزد بلكه هدف آنها اشاره به يكى از افراد پرپول و سرشناس و قوم و قبيله دار بوده است .\r\n","description":"","footnote":"","page_name":" 49 ","page_number":49},
  {"content":"\r\nقرآن مجيد براى كوبيدن اين طرز تفكر زشت و خرافى پاسخهاى دندانشكنى مىگويد ، و ديدگاه الهى و اسلامى را كاملا مجسم مىسازد ، نخست مىگويد :\r\n« آيا آنها رحمت پروردگارت را تقسيم مىكنند » ؟ ! ( * ( أَ هُمْ يَقْسِمُونَ رَحْمَتَ رَبِّكَ ) * ) .\r\nتا به هر كس بخواهند نبوت بخشند ، و كتاب آسمانى بر او نازل كنند ، و به هر كس مايل نباشند نكنند ، آنها اشتباه مىكنند ، رحمت پروردگار تو را خود او تقسيم مىكند ، و او از همه كس بهتر مىداند چه كسى شايسته اين مقام بزرگ است ، چنان كه در آيه 124 سوره انعام نيز آمده است اللَّه أَعْلَمُ حَيْثُ يَجْعَلُ رِسالَتَه « خدا بهتر مىداند رسالت خود را در كجا قرار دهد » .\r\nاز اين گذشته اگر تفاوت و اختلافى از نظر سطح زندگى در ميان انسانها وجود دارد هرگز دليل تفاوت آنها در مقامات معنوى نيست ، بلكه : « ما معيشت آنها را در حيات دنيا در ميان آنان تقسيم كرديم ، و بعضى را بر بعضى برترى داديم ، تا آنها يكديگر را تسخير كنند به يكديگر خدمت نمايند » ( * ( نَحْنُ قَسَمْنا بَيْنَهُمْ مَعِيشَتَهُمْ فِي الْحَياةِ الدُّنْيا وَرَفَعْنا بَعْضَهُمْ فَوْقَ بَعْضٍ دَرَجاتٍ لِيَتَّخِذَ بَعْضُهُمْ بَعْضاً سُخْرِيًّا ) * ) .\r\nآنها فراموش كرده‌اند كه زندگى بشر يك زندگى دستجمعى است ، و اداره اين زندگى جز از طريق تعاون و خدمت متقابل امكانپذير نيست ، هر گاه همه مردم در يك سطح از نظر زندگى و استعداد ، و در يك پايه از نظر مقامات اجتماعى باشند اصل تعاون و خدمت به يكديگر و بهره گيرى هر انسانى از ديگران متزلزل مىشود .\r\nبنا بر اين نبايد اين تفاوت آنها را بفريبد ، و آن را معيار ارزشهاى انسانى پندارند .\r\n","description":"","footnote":"","page_name":" 50 ","page_number":50},
  {"content":"\r\n« بلكه رحمت پروردگار تو از تمام آنچه گردآورى مىكنند ( از مال و جاه و مقام ) برتر و بهتر است » ( * ( وَرَحْمَتُ رَبِّكَ خَيْرٌ مِمَّا يَجْمَعُونَ ) * ) .\r\nبلكه تمام اين مقامها و ثروتها در برابر رحمت الهى و قرب پروردگار به اندازه بال مگسى وزن و قيمت ندارد .\r\nتعبير به « ربك » كه در اين آيه دو بار تكرار شده اشاره لطيفى است به لطف خاص پروردگار در مورد پيغمبر گرامى اسلام ص و پوشاندن لباس نبوت و خاتميت بر قامت رساى او .\r\n\r\nنكته : پاسخ به دو سؤال مهم\r\nدر اينجا سؤالهايى مطرح است كه غالبا به هنگام مطالعه آيه فوق به نظر مىرسد ، و از سوى دشمنان اسلام نيز دستاويزى براى حمله به جهان بينى اسلامى شده است .\r\nنخست اينكه چگونه قرآن استخدام و تسخير انسان را به وسيله انسان امضا كرده ؟ ، آيا اين قابل قبول نظام طبقاتى اقتصادى ( طبقه استثمار كننده و استثمار شونده ) نيست .\r\nاز اين گذشته اگر ارزاق و معيشتها از سوى خدا تقسيم شده ، و تفاوتها همه از ناحيه او است ، پس تلاش و كوششهاى ما چه ثمرى مىتواند داشته باشد آيا اين به معنى خاموش شدن شعله‌هاى تلاش و جهاد براى زندگى نيست ؟\r\nپاسخ اين سؤالها با دقت در متن آيه روشن مىشود :\r\nكسانى كه چنين ايرادى مىكنند تصورشان اين است كه مفهوم آيه چنين است كه گروه معينى از بشر گروه ديگرى را مسخر خود سازد ، آن هم تسخير به معنى بهره كشى كردن ظالمانه ، در حالى كه مطلب چنين نيست بلكه منظور استخدام\r\n","description":"","footnote":"","page_name":" 51 ","page_number":51},
  {"content":"\r\nعمومى مردم نسبت به يكديگر است ، به اين معنى كه هر گروهى امكانات و استعدادها و آمادگيهاى خاصى دارند كه در يك رشته از مسائل زندگى مىتوانند فعاليت كنند ، طبعا خدمات آنها در آن رشته در اختيار ديگران قرار مىگيرد ، همانگونه كه خدمات ديگران در رشته‌هاى ديگر در اختيار آنها قرار مىگيرد ، خلاصه استخدامى است متقابل ، و خدمتى است طرفينى ، و به تعبير ديگر هدف تعاون در امر زندگى است و نه چيز ديگر .\r\nناگفته پيداست كه اگر همه انسانها از نظر هوش ، و استعداد روحى و جسمى ، يكسان باشند هرگز نظامات اجتماعى سامان نمىيابد ، همانگونه كه اگر سلولهاى تن انسان از نظر ساختمان و ظرافت و مقاومت همه شبيه هم بودند نظام جسم انسان مختل مىشد ، سلولهاى بسيار محكم استخوان پاشنه پا كجا و سلولهاى ظريف شبكه چشم كجا ؟ ، هر كدام از اين دو ماموريتى دارند كه بر طبق آن ساخته شده‌اند .\r\nمثال زنده اى كه براى اين موضوع مىتوان گفت همان استخدام متقابلى است كه در دستگاه تنفس ، و گردش خون ، و تغذيه ، و ساير دستگاههاى بدن انسان است كه مصداق روشن « * ( لِيَتَّخِذَ بَعْضُهُمْ بَعْضاً سُخْرِيًّا ) * » است ( منتها در شعاع فعاليتهاى داخلى بدن ) آيا چنين تسخيرى مىتواند اشكال داشته باشد ؟ ! .\r\nو اگر گفته شود جمله « * ( رَفَعْنا بَعْضَهُمْ فَوْقَ بَعْضٍ دَرَجاتٍ ) * » دليل بر عدم عدالت اجتماعى است ، مىگوئيم اين در صورتى است كه « عدالت » به معنى « مساوات » تفسير شود ، در حالى كه حقيقت عدالت آن است كه هر چيز در يك سازمان در جاى خود قرار گيرد ، آيا وجود سلسله مراتب در يك لشكر يا يك سازمان ادارى ، و يك كشور دليل بر وجود ظلم در آن دستگاه است .\r\nممكن است افرادى در مقام شعار كلمه « مساوات » را بدون توجه به مفهوم واقعى آن در همه جا به كار برند ، ولى در عمل هرگز نظم بدون تفاوتها امكانپذير\r\n","description":"","footnote":"","page_name":" 52 ","page_number":52},
  {"content":"\r\nنيست ، اما هرگز وجود اين تفاوتها نبايد بهانه اى براى استثمار انسان به وسيله انسان گردد ، همه بايد آزاد باشند كه نيروهاى خلاق خود را به كار گيرند و نبوغ خود را شكوفا سازند و از نتائج فعاليتهاى خود بى كم و كاست بهره گيرند ، و در مورد نارساييها بايد آنها كه قدرت دارند براى بر طرف ساختن آن بكوشند .\r\nو اما در مورد سؤال دوم كه چگونه ممكن است با وجود معين بودن روزى شعله جهاد و تلاش و كوشش را روشن نگاهداشت ؟ اشتباه از اينجا پيدا شده كه گاه گمان كرده‌اند خداوند براى تلاش و كوشش انسان هيچ نقشى قائل نشده است .\r\nدرست است كه خداوند استعدادها را براى فعاليتهاى مختلف به طور متفاوت آفريده ، و درست است كه عواملى بيرون از اراده انسان در مسير زندگى او مؤثر است ، ولى با اينحال يكى از عوامل بنيادى را نيز تلاش و كوشش او قرار داده است و با بيان اصل أَنْ لَيْسَ لِلإِنْسانِ إِلَّا ما سَعى ( نجم - 39 ) اين مطلب را روشن ساخته كه بهره انسان در زندگى ارتباط نزديكى با سعى و تلاش او دارد .\r\nبه هر حال نكته باريك و دقيق اينجاست كه انسانها همچون ظروف يك دستى نيستند كه در يك كارخانه ساخته مىشود ، يك شكل ، يك نواخت ، يك اندازه ، و با يك نوع فايده ، و اگر چنين بود حتى يك روز هم نمىتوانستند با هم زندگى كنند .\r\nو نه مانند پيچ و مهره‌هاى يك ماشين هستند كه سازنده و مهندسش آن را تنظيم كرده و به طور اجبارى به كار خود ادامه دهند ، بلكه هم آزادى اراده دارند ، و هم مسئوليت و وظيفه ، در عين تفاوت استعدادها و شايستگيها ، و اين معجون خاصى است كه انسانش مىنامند ، و خرده گيريها و ايرادها غالبا از عدم شناخت اين انسان سرچشمه مىگيرد .\r\nكوتاه سخن اينكه خداوند هيچ انسانى را بر انسانهاى ديگر در تمام جهات\r\n","description":"","footnote":"","page_name":" 53 ","page_number":53},
  {"content":"\r\nامتياز نبخشيده ، بلكه جمله « * ( رَفَعْنا بَعْضَهُمْ فَوْقَ بَعْضٍ دَرَجاتٍ ) * » اشاره به امتيازهاى مختلفى است كه هر گروهى بر گروه ديگر دارد ، و تسخير و استخدام هر گروه نسبت به گروه ديگر درست از همين امتيازات سرچشمه مىگيرد و اين عين عدالت و تدبير و حكمت است ( 1 ) .\r\n\r\n","description":"","footnote":"\r\n( 1 ) در اين زمينه بحث مشروحى در جلد سوم ذيل آيه 32 سوره نساء ( صفحه 363 ) و بحث ديگرى در جلد ششم ذيل آيه 165 سوره انعام ( صفحه 69 ) داشته‌ايم .\r\n","page_name":" 54 ","page_number":54},
  {"content":"\r\n\r\n[ سوره الزخرف ‹ 43 › : آيات 33 تا 35 
  ]\r\nوَ لَوْ لا أَنْ يَكُونَ النَّاسُ أُمَّةً واحِدَةً لَجَعَلْنا لِمَنْ يَكْفُرُ بِالرَّحْمنِ لِبُيُوتِهِمْ سُقُفاً مِنْ فِضَّةٍ وَمَعارِجَ عَلَيْها يَظْهَرُونَ ‹ 33 › وَلِبُيُوتِهِمْ أَبْواباً وَسُرُراً عَلَيْها يَتَّكِؤُنَ ‹ 34 › وَزُخْرُفاً وَإِنْ كُلُّ ذلِكَ لَمَّا مَتاعُ الْحَياةِ الدُّنْيا وَالآخِرَةُ عِنْدَ رَبِّكَ لِلْمُتَّقِينَ ‹ 35 ›\r\n\r\nترجمه :\r\n33 - اگر تمكن كفار از مواهب مادى سبب نمىشد كه همه مردم امت واحد گمراهى شوند ما براى كسانى كه كافر مىشدند خانه هايى قرار مىداديم با سقفهايى از نقره و نردبانهايى كه از آن بالا روند ! 34 - و براى خانه‌هاى آنها درها و تختهايى ( زيبا و نقره گون ) قرار مىداديم كه بر آن تكيه كنند .\r\n35 - و انواع وسائل تجملى ، ولى تمام اينها متاع زندگى دنياست و آخرت نزد پروردگارت از آن پرهيزگاران است .\r\n\r\nتفسير : قصرهاى باشكوه با سقفهاى نقره اى ! ( ارزشهاى دروغين ) .\r\nاين آيات هم چنان بحث پيرامون نظام ارزشى اسلام و عدم معيار بودن مال و ثروت و مقامات مادى را ادامه مىدهد .\r\n","description":"","footnote":"","page_name":" 55 ","page_number":55},
  {"content":"\r\nدر نخستين آيه مىفرمايد : « اگر بهره مند شدن كفار از انواع مواهب مادى سبب نمىشد كه همه مردم تمايل به كفر پيدا كنند و امت واحد گمراهى گردند ، ما براى كسانى كه به خداوند رحمن كافر مىشدند خانه هايى با سقفهايى از نقره قرار مىداديم » ( * ( وَلَوْ لا أَنْ يَكُونَ النَّاسُ أُمَّةً واحِدَةً لَجَعَلْنا لِمَنْ يَكْفُرُ بِالرَّحْمنِ لِبُيُوتِهِمْ سُقُفاً مِنْ فِضَّةٍ ) * ) ( 1 ) .\r\nخانه هايى كه چندين طبقه داشته باشد ، « و براى آنها پله‌ها و نردبانهاى جالبى قرار مىداديم كه از آن بالا روند » ( * ( وَمَعارِجَ عَلَيْها يَظْهَرُونَ ) * ) ( 2 ) .\r\nجمعى از مفسران گفته‌اند منظور پله هايى از نقره است ، و عدم تكرار كلمه « فضة » ( نقره ) به خاطر وضوح آن است ، ولى گويا آنها وجود پله‌ها را به تنهايى دليل بر اهميت خانه‌ها ندانسته‌اند در حالى كه چنين نيست ، اصل وجود پله‌هاى فراوان دليل بر عظمت بنا و داشتن طبقات متعدد است .\r\n« سقف » ( بر وزن شتر ) جمع « سقف » است و بعضى آن را جمع « سقيفه » به معنى مكان مسقف مىدانند ولى قول اول مشهورتر است .\r\nسپس مىافزايد « علاوه بر اين ، براى خانه‌هاى آنان درها و تختهايى قرار مىداديم كه بر آن تكيه كنند » ( * ( وَلِبُيُوتِهِمْ أَبْواباً وَسُرُراً عَلَيْها يَتَّكِؤُنَ ) * ) .\r\nممكن است اين جمله اشاره به درها و تختهاى نقره باشد كه چون در آيه قبل در مورد سقفها آمده در اينجا از تكرار آن خوددارى شده ، و نيز ممكن است\r\n\r\n","description":"","footnote":"\r\n( 1 ) « لبيوتهم » بدل اشتمال است از « * ( لِمَنْ يَكْفُرُ بِالرَّحْمنِ ) * » و تكرار لام به خاطر همين معنى است ، يا به معنى « على » است ، اى : على بيوتهم ، ولى احتمال اول صحيحتر است .\r\n( 2 ) « معارج » جمع « معراج » به معنى وسيله اى است كه انسان براى صعود به طبقات بالاتر از آن استفاده مىكند .\r\n","page_name":" 56 ","page_number":56},
  {"content":"\r\nوجود درها و تختهاى متعدد ( با توجه به اينكه ابوابا و سررا نكره است و در اينجا براى اهميت آمده ) خود دليل بر عظمت آن قصرها باشد ، زيرا هرگز براى يك خانه محقر درهاى متعدد نمىگذارند ، اين مخصوص قصرها و خانه‌هاى مجلل است ، و همچنين وجود تختهاى بسيار .\r\nباز به اين هم اكتفاء نكرده مىافزايد : علاوه بر همه اينها « انواع وسائل تجملى و زينتآلات براى آنها قرار مىداديم » ( * ( وَزُخْرُفاً ) * ) ( 1 ) .\r\nتا زندگى مادى و پر زرق و برقشان از هر نظر تكميل گردد ، قصرهايى مجلل و چند اشكوبه با سقفهايى از نقره ، و درها و تختهاى متعدد ، و انواع وسائل زينتى ، و هر گونه نقش و نگار آن چنان كه مطلوب و مقصود و معبود دنياپرستان است .\r\nسپس مىافزايد : « اما همه اينها متاع زندگى دنياى مادى است و آخرت نزد پروردگارت از آن پرهيزگاران است » ( * ( وَإِنْ كُلُّ ذلِكَ لَمَّا مَتاعُ الْحَياةِ الدُّنْيا وَالآخِرَةُ عِنْدَ رَبِّكَ لِلْمُتَّقِينَ ) * ) .\r\n« زخرف » در اصل به معنى هر گونه زينت و تجمل توأم با نقش و نگار است ، و از آنجا كه يكى از مهمترين وسائل زينت طلا است به آن هم « زخرف » گفته شده است ، و اينكه به سخنان بيهوده « مزخرف » مىگويند به خاطر زرق و برقى است كه به آن مىدهند .\r\nكوتاه سخن اينكه اين سرمايه‌هاى مادى و اين وسائل تجملاتى دنيا به قدرى\r\n\r\n","description":"","footnote":"\r\n( 1 ) بعضى « زخرفا » را عطف بر « سقفا » دانسته ، و اشاره به وسائل زينتى مستقلى مىدانند كه در اختيار اين گونه افراد گذارده مىشود ، و بعضى عطف بر « من فضة » دانسته‌اند و در اصل « من زخرف » بوده ، سپس منصوب به « نزع خافض » شده ، در اين صورت مفهوم جمله چنين مىشود كه سقفها و درها و تختهاى خانه‌هاى آنها را بعضى از طلا و بعضى از نقره قرار مىداديم ( دقت كنيد ) .\r\n","page_name":" 57 ","page_number":57},
  {"content":"\r\nدر پيشگاه پروردگار بىارزش است كه مىبايست تنها نصيب افراد بىارزش همچون كفار و منكران حق باشد ، و اگر مردم كمظرفيت و دنياطلب به سوى بىايمانى و كفر متمايل نمىشدند خداوند اين سرمايه‌ها را تنها نصيب اين گروه منفور و مطرود مىكرد ، تا همگان بدانند مقياس ارزش و شخصيت انسان اين امور نيست .\r\n\r\nنكته‌ها :\r\n\r\n1 - اسلام ارزشهاى غلط را درهم مىشكند\r\nبه راستى تعبيرى رساتر از آنچه در آيات فوق آمده براى درهم شكستن ارزشهاى دروغين پيدا نمىشود ، براى دگرگون ساختن جامعه اى كه محور سنجش شخصيت افراد در آن تعداد شتران ، مقدار درهم و دينار ، و تعداد غلامان و كنيزان و خانه‌ها و وسائل تجملى است ، تا آنجا كه تعجب مىكنند چرا محمد يتيم و از نظر مادى فقير به نبوت برگزيده شده ، اساسىترين كار اين است كه اين چهارچوبهاى غلط ارزشى درهم شكسته شود ، و بر ويرانه آن ارزشهاى اصيل انسانى ، تقوى و پرهيزگارى ، و علم و دانش ، ايثار و فداكارى ، شهامت و گذشت بنا شود ، در غير اين صورت همه اصلاحات ، روبنايى و سطحى ، و ناپايدار خواهد بود .\r\nو اين همان كارى است كه اسلام و قرآن و شخص پيامبر اسلام ص به عاليترين وجهى انجام داد ، و به همين دليل جامعه اى كه از عقب افتاده ترين و خرافىترين جوامع بشرى بود در مدتى كوتاه ، آن چنان رشد و نمو كرد كه در صف اول قرار گرفت .\r\n","description":"","footnote":"","page_name":" 58 ","page_number":58},
  {"content":"\r\nجالب اينكه در حديثى از پيغمبر گرامى ص در تكميل اين برنامه مىخوانيم :\r\nلو وزنت الدنيا عند اللَّه جناح بعوضة ما سقى الكافر منها شربة ماء :\r\n« اگر دنيا به اندازه بال مگسى نزد خدا وزن داشت خداوند به كافر حتى يك شربت آب نمىنوشانيد » ( 1 ) .\r\nامير مؤمنان على ع نيز در « خطبه قاصعه » سخن را در اين زمينه به اوج رسانده مىفرمايد :\r\n« موسى بن عمران با برادرش وارد بر فرعون شدند در حالى كه لباسهاى پشمين در دست داشتند و در دست هر كدام عصاى ( چوپانى ) بود ، با او شرط كردند كه اگر تسليم فرمان خدا شود حكومت و ملكش باقى مىماند ، و عزت و قدرتش دوام خواهد يافت ، اما او گفت : آيا از اين دو تعجب نمىكنيد كه با من شرط مىكنند كه بقاى ملك و دوام عزتم بستگى به خواسته آنها دارد ، در حالى كه فقير و بيچارگى از سر و وضعشان مىبارد ! ( اگر راست مىگويند ) پس چرا دستبندهايى از طلا به آنها داده نشده است » ؟\r\n« اين سخن را فرعون به خاطر بزرگ شمردن طلا ، و جمعآورى آن ، و تحقير پشمينه پوشى گفت » .\r\n« اگر خدا مىخواست به هنگام بعثت پيامبرانش درهاى گنجها و معادن طلا و باغهاى سبز و خرم را به روى آنان بگشايد مىگشود ، و اگر اراده مىكرد پرندگان آسمان و حيوانات وحشى زمين را همراه آنان گسيل مىداشت ، ولى اگر اين كار را مىكرد آزمايش مردم از ميان مىرفت و پاداش و جزا بىاثر مىشد » ! .\r\nو در قسمت ديگرى از همين خطبه مىفرمايد :\r\n\r\n","description":"","footnote":"\r\n( 1 ) تفسير كشاف جلد 4 صفحه 250 .\r\n","page_name":" 59 ","page_number":59},
  {"content":"\r\n« مگر نمىبينيد خداوند انسانها را ، از زمان آدم تا آخر جهان ، با سنگهايى كه نه زيانى مىرساند و نه سودى ، نه مىبيند و نه مىشنود ، آزمايش نموده ، اين سنگها را خانه مقدس خود ( كعبه ) قرار داده ، و آن را موجب پايدارى و قوام مردم ساخته است ، آن را در پر سنگلاخترين مكانها ، و بىگياه ترين نقاط روى زمين ، در تنگناى دره هايى مستقر ساخته ، در ميان كوه‌هاى خشن ، شنهاى متراكم ، چشمه‌هاى كم آب ، آباديهاى جدا و پر فاصله كه هيچ مركبى به راحتى در آن زندگى نمىكند ، و سپس آدم و فرزندانش را فرمان داد كه به آن سو توجه كنند و آن را مركز تجمع خود سازند . . . » .\r\n« اگر خدا مىخواست خانه مقدسش و محل انجام مناسك حج را در ميان باغها و نهرها و زمينهاى هموار و پر درخت و آباد كه داراى خانه‌ها و كاخهاى بسيار و آباديهاى به هم پيوسته ، در ميان گندمزارها و باغهاى پر گل و گياه ، در ميان بستانهاى زيبا و سرسبز و پرآب ، در وسط باغستانى بهجتزا با جاده‌هاى راحت و آباد ، قرار دهد ، توانايى داشت ، ولى در اين حالت آزمايش و امتحان ساده تر بود و پاداش و جزا نيز كمتر ( و مردم به ارزشهاى فريبنده ظاهرى مشغول مىشدند و از ارزشهاى واقعى الهى غافل مىگشتند ) ( 1 ) .\r\nبه هر حال اساس انقلاب اسلامى انقلاب ارزشهاست ، و اگر مسلمانان امروز در شرائطى سخت و ناگوار تحت فشار دشمنان بيرحم و خونخوار قرار گرفته‌اند به خاطر همين است كه آن ارزشهاى اصيل را رها ساخته ، بار ديگر ارزشهاى جاهلى در ميان آنان رونق گرفته است ، مقياس شخصيت مال و مقام دنيا شده ، و علم و تقوا و فضيلت را به فراموشى سپرده‌اند ، در زرق و برق مادى فرو رفته ، و از اسلام بيگانه شده‌اند ، و تا چنين است بايد كفار اين خطاى بزرگ را بپردازند ،\r\n\r\n","description":"","footnote":"\r\n( 1 ) « نهج البلاغه » خطبه 192 ( خطبه قاصعه ) .\r\n","page_name":" 60 ","page_number":60},
  {"content":"\r\nو تا تحول را از ارزشهاى حاكم بر وجودشان شروع نكنند مشمول الطاف الهى نخواهند شد كه إِنَّ اللَّه لا يُغَيِّرُ ما بِقَوْمٍ حَتَّى يُغَيِّرُوا ما بِأَنْفُسِهِمْ ( رعد - 11 ) .\r\n\r\n2 - پاسخ به يك سؤال\r\nبا مطالعه آيات فوق پيرامون تحقير شديد زينتهاى ظاهرى ، و ثروت و مقام مادى ، اين سؤال مطرح مىشود كه پس چرا قرآن مجيد در جاى ديگر مىگويد :\r\nقُلْ مَنْ حَرَّمَ زِينَةَ اللَّه الَّتِي أَخْرَجَ لِعِبادِه وَالطَّيِّباتِ مِنَ الرِّزْقِ قُلْ هِيَ لِلَّذِينَ آمَنُوا فِي الْحَياةِ الدُّنْيا خالِصَةً يَوْمَ القيمة كذلك نفصل الآيات لقوم يعلمون :\r\n« بگو چه كسى زينتهاى الهى را كه براى بندگان خود آفريده و طيبات را حرام كرده است ؟ بگو : اينها در زندگى دنيا براى كسانى است كه ايمان آورده‌اند ( اگر چه ديگران نيز با آنها مشاركت دارند ولى ) در قيامت خالص براى آنها خواهد بود ، اينچنين آيات خود را براى كسانى كه مىفهمند شرح مىدهيم » ( اعراف - 32 ) .\r\nيا در جاى ديگر مىفرمايد : يا بَنِي آدَمَ خُذُوا زِينَتَكُمْ عِنْدَ كُلِّ مَسْجِدٍ :\r\n« اى فرزندان آدم ! زينت خود را به هنگام رفتن به مسجد برگيريد » ( اعراف - 31 ) .\r\nچگونه اين دو گروه از آيات با هم سازگار است ؟ ! در پاسخ بايد به اين نكته توجه داشت كه هدف در آيات مورد بحث شكستن ارزشهاى دروغين است ، هدف اين است كه مقياس شخصيت انسانها را ثروت و زينت آنها نشمارند ، نه اينكه امكانات مادى بد چيزى است ، مهم اين است كه به آنها به صورت يك ابزار نگاه شود نه يك هدف متعالى و نهايى .\r\nوانگهى اينها در صورتى ارزش دارد كه در حد معقول و شايسته و خالى از هر گونه اسراف و تبذير باشد ، نه ساختن كاخهايى از طلا و نقره و گرد آوردن\r\n","description":"","footnote":"","page_name":" 61 ","page_number":61},
  {"content":"\r\nزينتهاى انبوهى از سيم و زر ! و از اينجا روشن مىشود كه نه بهره مند بودن گروهى از كفار و ظالمان از اين مواهب مادى دليل بر شخصيت آنها است ، و نه محروم بودن مؤمنان از آن ، و نه استفاده از اين امور در حد معقول ، به صورت يك ابزار ، ضررى به ايمان و تقواى انسان مىزند ، و اين است تفكر صحيح اسلامى و قرآنى .\r\n","description":"","footnote":"","page_name":" 62 ","page_number":62},
  {"content":"\r\n\r\n[ سوره الزخرف ‹ 43 › : آيات 36 تا 40 
  ]\r\nوَ مَنْ يَعْشُ عَنْ ذِكْرِ الرَّحْمنِ نُقَيِّضْ لَه شَيْطاناً فَهُوَ لَه قَرِينٌ ‹ 36 › وَإِنَّهُمْ لَيَصُدُّونَهُمْ عَنِ السَّبِيلِ وَيَحْسَبُونَ أَنَّهُمْ مُهْتَدُونَ ‹ 37 › حَتَّى إِذا جاءَنا قالَ يا لَيْتَ بَيْنِي وَبَيْنَكَ بُعْدَ الْمَشْرِقَيْنِ فَبِئْسَ الْقَرِينُ ‹ 38 › وَلَنْ يَنْفَعَكُمُ الْيَوْمَ إِذْ ظَلَمْتُمْ أَنَّكُمْ فِي الْعَذابِ مُشْتَرِكُونَ ‹ 39 › أَ فَأَنْتَ تُسْمِعُ الصُّمَّ أَوْ تَهْدِي الْعُمْيَ وَمَنْ كانَ فِي ضَلالٍ مُبِينٍ ‹ 40 ›\r\n\r\nترجمه :\r\n36 - هر كس از ياد خدا رويگردان شود شيطانى را به سراغ او مىفرستيم و همواره قرين او باشد .\r\n37 - و آنها ( شياطين ) اين گروه را از راه خدا بازمىدارند ، در حالى كه گمان مىكنند هدايت يافتگان حقيقى آنها هستند .\r\n38 - تا زمانى كه نزد ما حاضر شود مىگويد : اى كاش ميان من و تو فاصله مشرق و مغرب بود ، چه بد همنشينى هستى تو ! 39 - هرگز اين گفتگوها امروز به حال شما سودى ندارد ، چرا كه ظلم كرديد ، و همه\r\n","description":"","footnote":"","page_name":" 63 ","page_number":63},
  {"content":"\r\nدر عذاب مشتركيد .\r\n40 - آيا تو مىتوانى سخن خود را به گوش كران برسانى يا كوران و كسانى را كه در ضلال مبين هستند هدايت كنى .\r\n\r\nتفسير : همنشين شياطين !\r\nاز آنجا كه در آيات پيشين سخن از دنياپرستانى بود كه همه چيز را بر معيارهاى مادى ارزيابى مىكنند ، در آيات مورد بحث از يكى از آثار مرگبار دلبستگى به دنيا كه بيگانگى از خدا است سخن مىگويد .\r\nمىفرمايد : « هر كس از ياد خدا روگردان شود شيطانى را به سراغ او مىفرستيم ، و همواره با او قرين خواهد بود » ! ( * ( وَمَنْ يَعْشُ عَنْ ذِكْرِ الرَّحْمنِ نُقَيِّضْ لَه شَيْطاناً فَهُوَ لَه قَرِينٌ ) * ) ( 1 ) ( 2 ) .\r\nآرى غفلت از ذكر خدا و غرق شدن در لذات دنيا ، و دلباختگى به زرق و برق آن ، موجب مىشود كه شيطانى بر انسان مسلط گردد و همواره قرين او باشد ، و رشته اى در گردنش افكنده ، « مىبرد هر جا كه خاطرخواه او است » ! بديهى است جاى اين ندارد كه كسى تصور جبر از اين آيه كند ، چرا كه اين نتيجه اعمالى است كه خود آنها انجام داده‌اند ، بارها گفته‌ايم اعمال انسان ، مخصوصا غرق شدن در لذات دنيا و آلوده شدن به انواع گناهان ، نخستين\r\n\r\n","description":"","footnote":"\r\n( 1 ) « يعش » از ماده « عشو » ( بر وزن نشر ) هنگامى كه با « الى » متعدى شود ( عشوت اليه ) به معنى هدايت يافتن به وسيله چيزى است با چشمانى ضعيف ، هنگامى كه با « عن » متعدى شود ( عشو عنه ) به معنى اعراض كردن و رويگردان شدن از چيزى است ، و در آيه مورد بحث منظور همين است ( لسان العرب ماده عشو ) .\r\n( 2 ) « نقيض » از ماده « قيض » ( بر وزن فيض ) در اصل به معنى پوست روى تخم مرغ است سپس به معنى مستولى ساختن چيزى بر چيز ديگر آمده .\r\n","page_name":" 64 ","page_number":64},
  {"content":"\r\nتاثيرش اين است كه پرده بر قلب و چشم و گوش انسان مىافتد ، او را از خدا بيگانه مىكند ، و شياطين را بر او مسلط مىسازد ، و تا آنجا ادامه مىيابد كه گاهى راه بازگشت به روى او بسته مىشود ، چرا كه شياطين و افكار شيطانى از هر سو او را احاطه مىكنند ، و اين نتيجه عمل خود انسان است هر چند نسبت آن به خداوند نيز به عنوان « سبب الاسباب » بودن صحيح مىباشد ، اين همان چيزى است كه در آيات ديگر قرآن به عنوان « تزيين شيطان » ( فَزَيَّنَ لَهُمُ الشَّيْطانُ أَعْمالَهُمْ ) ( نحل - 63 ) يا ولايت شيطان « ( فَهُوَ وَلِيُّهُمُ الْيَوْمَ ) ( نحل - 63 ) تعبير شده است .\r\nقابل توجه اينكه جمله « نقيض » با توجه به مفهوم لغوى آن هم دلالت بر استيلاء شياطين دارد ، و هم قرين بودن آنها ، در عين حال جمله « هو له قرين » بعد از آن آمده تا اين معنى را تاكيد كند كه شياطين از اين گونه افراد هرگز جدا نمىشوند ! تعبير به « رحمان » اشاره لطيفى است به اينكه آنها چگونه از خدايى كه رحمت عامش همگان را فراگرفته روىگردان مىشوند ، و از ياد او غافل مىگردند ؟ .\r\nآيا چنين كسانى جز اين سرنوشتى مىتوانند داشته باشند كه همنشين شياطين ، و محكوم فرمان آنها گردند .\r\nبعضى از مفسران احتمال داده‌اند كه « شياطين » در اينجا معنى وسيعى دارد كه حتى شياطين انس را شامل مىشود ، و آن را اشاره به « رؤسا و سردمداران ضلالت » دانسته‌اند كه مستولى و مسلط بر غافلان از ياد خدا مىشوند و با آنها قرين هستند ، و اين توسعه بعيد نيست .\r\nسپس به دو امر مهم كه شياطين در باره اين غافلان انجام مىدهند اشاره\r\n","description":"","footnote":"","page_name":" 65 ","page_number":65},
  {"content":"\r\nكرده مىفرمايد : « آنها اين گروه را از راه خدا بازمىدارند » ( * ( وَإِنَّهُمْ لَيَصُدُّونَهُمْ عَنِ السَّبِيلِ ) * ) ( 1 ) .\r\nهر وقت اراده بازگشت كنند سنگى بر سر راه آنها مىافكنند و مانعى ايجاد مىكنند تا هرگز به صراط مستقيم بازنگردند .\r\nو آن چنان طريق گمراهى را در نظر آنها زينت مىدهند كه : « گمان مىكنند هدايت يافتگان حقيقى آنها هستند » ! ( * ( وَيَحْسَبُونَ أَنَّهُمْ مُهْتَدُونَ ) * ) .\r\nهمانگونه كه در آيه 38 سوره عنكبوت در باره « عاد » و « ثمود » مىخوانيم :\r\nوَ زَيَّنَ لَهُمُ الشَّيْطانُ أَعْمالَهُمْ فَصَدَّهُمْ عَنِ السَّبِيلِ وَكانُوا مُسْتَبْصِرِينَ :\r\n« شيطان اعمالشان را در نظرشان زينت داد و آنها را از راه بازداشت در حالى كه قبلا راه را پيدا كرده بودند » .\r\nخلاصه اين وضع هم چنان ادامه پيدا مىكند انسان غافل و بى خبر در گمراهى خويش ، و شياطين در اضلال او تا هنگامى كه پرده‌ها كنار مىرود ، و چشم حقيقت بين او باز مىشود ، « زمانى كه نزد ما حاضر مىشود مىبيند ولى و قرينش هم چنان با او است ، همان كسى كه عامل همه بدبختيهاى او بوده ! فرياد مىزند و مىگويد :\r\nاى كاش ميان من و تو فاصله مشرق و مغرب بود ! چه بد قرين و همنشينى هستى تو « ! ( * ( حَتَّى إِذا جاءَنا قالَ يا لَيْتَ بَيْنِي وَبَيْنَكَ بُعْدَ الْمَشْرِقَيْنِ فَبِئْسَ الْقَرِينُ ) * ) .\r\nهمه عذابها يك طرف ، و همنشينى با اين قرين سوء يك طرف ، همنشينى با شيطانى كه هر وقت به قيافه نفرتانگيز او مىنگرد تمام خاطره‌هاى گمراهى و بدبختيش در نظرش مجسم مىگردد ، كسى كه زشتيها را در نظرش زيبا جلوه مىداد ، و بيراهه را شاهراه ، و گمراهى را هدايت ، اى واى كه او براى هميشه\r\n\r\n","description":"","footnote":"\r\n( 1 ) ضمير جمع در « انهم » و جمله بعد به « شياطين » برمىگردد ، هر چند قبلا به صورت مفرد آمده چون در واقع معنى جمعى را داشته است .\r\n","page_name":" 66 ","page_number":66},
  {"content":"\r\nقرين و هم بند او است ! .\r\nآرى صحنه قيامت تجسمى است گسترده از صحنه‌هاى اين جهان و قرين و دوست و رهبر اينجا با آنجا يكى است ، حتى به گفته بعضى از مفسران هر دو را با يك زنجير مىبندند ! .\r\nپيداست كه منظور از « مشرقين » ( دو مشرق ) « مشرق » و « مغرب » است زيرا طبق عادت عرب به هنگامى كه مىخواهند از دو جنس مختلف تثنيه بسازند لفظ را از يكى انتخاب مىكنند مانند « شمسين » ( اشاره به خورشيد و ماه ) و « ظهرين » ( اشاره به نماز ظهر و عصر ) و « عشائين » ( اشاره به نماز مغرب و عشاء ) .\r\nتفسيرهاى ديگرى نيز ذكر كرده‌اند كه به هيچوجه در آيه مورد بحث مناسب به نظر نمىرسد ، مانند مشرق آغاز زمستان و مشرق آغاز تابستان ، هر چند در موارد ديگرى مناسب است .\r\nبه هر حال اين تعبير كنايه اى است از دورترين فاصله اى كه به تصور مىگنجد چرا كه « دورى مشرق و مغرب » ضرب المثل معروفى است در اين زمينه .\r\nولى اين آرزو هرگز به جايى نمىرسد ، و ميان آنها و شياطين هرگز جدايى نمىافتد ، لذا در آيه بعد مىافزايد : « هرگز اين گفتگو و ندامت امروز به حال شما سودى ندارد ، چرا كه شما ظلم كرديد ، و در نتيجه همه در عذاب مشتركيد » ( * ( وَلَنْ يَنْفَعَكُمُ الْيَوْمَ إِذْ ظَلَمْتُمْ أَنَّكُمْ فِي الْعَذابِ مُشْتَرِكُونَ ) * ) .\r\nبايد عذاب اين همنشين سوء را با عذابهاى ديگر براى هميشه ببينيد ( 1 ) .\r\n\r\n","description":"","footnote":"\r\n( 1 ) به اين ترتيب فاعل « ينفع » همان گفتار سابق است كه آرزو مىكردند فاصله ميان آنها و شياطين فاصله مغرب و مشرق باشد ، و جمله اذ ظلمتم بيان علت عدم نفع است ، و جمله * ( أَنَّكُمْ فِي الْعَذابِ مُشْتَرِكُونَ ) * نتيجه اين ظلم و ستم است .\r\n","page_name":" 67 ","page_number":67},
  {"content":"\r\nو به اين ترتيب اميد آنها را در مورد جدايى از شياطين براى هميشه مبدل به ياس مىكند و چه طاقتفرساست تحمل اين همنشينى ؟ ! در تفسير اين آيه احتمالات ديگرى نيز داده شده از جمله اينكه گاه انسان از ديدن دردمندان ديگر دردش تخفيف پيدا مىكند ، چرا كه معروف است البلية اذا عمت طابت : « هنگامى كه بلا عمومى شد گوارا مىشود ! » اما به اينها گفته مىشود در آنجا چنين تسلى خاطرى نيست چنان غرق عذابيد كه عذاب شيطان هم بند شما مايه تسلى شما نخواهد شد ( 1 ) .\r\nاين احتمال را نيز داده‌اند كه گاه مصيبتى فرا مىرسد و انسان پيامدهاى آن را ميان خود و دوستان تقسيم مىكند ، و بار مصيبت سبك مىشود ، ولى در آنجا اين مساله نيز وجود ندارد ، چرا كه هر كدام سهم وافرى از عذاب الهى دارند بىآنكه از ديگرى چيزى كاسته شود ! .\r\nولى با توجه به اينكه اين آيه تكميلى است براى آيه قبل همان تفسير اول كه انتخاب كرديم مناسبتر است .\r\nدر اينجا قرآن اين گروه را به حال خود مىگذارد و روى سخن را به سوى پيامبر ص كرده از غافلان كوردلى كه پيوسته او را تكذيب مىكردند ، و از قماش همان گروهى بودند كه در آيات قبل از آنها سخن گفته شد ، بحث كرده ، مىفرمايد : « آيا تو مىتوانى سخن خود را به گوش كران برسانى ؟ و يا كوران را هدايت كنى ؟ و كسانى را كه در ضلال مبين هستند و احساس نمىكنند به راه راست دعوت نمايى » ؟ ! ( * ( أَ فَأَنْتَ تُسْمِعُ الصُّمَّ أَوْ تَهْدِي الْعُمْيَ وَمَنْ كانَ فِي ضَلالٍ مُبِينٍ ) * ) .\r\nشبيه اين معنى در آيات ديگرى از قرآن مجيد نيز آمده است ، كه افراد\r\n\r\n","description":"","footnote":"\r\n( 1 ) بنا بر اين تفسير جمله « * ( أَنَّكُمْ فِي الْعَذابِ مُشْتَرِكُونَ ) * » فاعل « ينفع » خواهد بود ، نه نتيجه آن .\r\n","page_name":" 68 ","page_number":68},
  {"content":"\r\nلجوج و هدايت ناپذير ، و هواپرستان بىبصيرت و غرق گناه را ، به كران و كوران ، و گاه به مردگان ، تشبيه كرده است .\r\nدر آيه 42 سوره يونس مىخوانيم : أَ فَأَنْتَ تُسْمِعُ الصُّمَّ وَلَوْ كانُوا لا يَعْقِلُونَ :\r\n« آيا تو مىتوانى صداى خود را به گوش كران برسانى هر چند تعقل نمىكنند » و در آيه 80 نمل آمده است : إِنَّكَ لا تُسْمِعُ الْمَوْتى وَلا تُسْمِعُ الصُّمَّ الدُّعاءَ إِذا وَلَّوْا مُدْبِرِينَ : « تو نمىتوانى سخنت را به گوش مردگان برسانى ، و نمىتوانى كران را هنگامى كه روى برمىگردانند و پشت مىكنند متوجه سخنان خودسازى » همچنين آيات ديگر .\r\nاين تعبيرات همه به خاطر آن است كه قرآن براى انسان « دو نوع گوش و چشم و حيات » قائل است : گوش و چشم و حيات ظاهر ، و گوش و چشم و حيات باطن .\r\nو مهم بخش دوم از درك و ديد و حيات است ، كه وقتى از كار بيفتد ، نه پند و اندرز مفيد خواهد بود و نه انذار و هشدار ! قابل توجه اينكه : در آيات گذشته ، اين گروه از مردم ، به افرادى تشبيه شده بودند كه چشمانى ضعيف و ديد محدود دارند ، و در آيه اخير آنها را به كران و كوران تشبيه مىكند ، اين به خاطر آن است كه انسان هنگامى كه مشغول به دنيا مىشود به كسى مىماند كه چشمانش درد مختصرى پيدا كرده هر قدر اشتغالش به دنيا بيشتر ، و تمايلش به ماديات شديدتر ، و بىاعتنائيش به روحانيات فزونتر مىگردد ، از آن درد چشم به نقصان ديد ، و از آن ، به مرحله كورى مىرسد اين همان چيزى است كه دلائل قطعى در زمينه تشديد روحيات منفى و مثبت در انسان و رسوخ ملكات در وجود او بر اثر تكرار و اصرار بر عمل به ثبوت رسانده است و قرآن نيز همين ترتيب را رعايت فرموده ( 1 ) .\r\n\r\n","description":"","footnote":"\r\n( 1 ) « تفسير كبير فخر رازى » جلد 27 صفحه 214 و 215 ) .\r\n","page_name":" 69 ","page_number":69},
  {"content":"\r\n\r\n[ سوره الزخرف ‹ 43 › : آيات 41 تا 45 
  ]\r\nفَإِمَّا نَذْهَبَنَّ بِكَ فَإِنَّا مِنْهُمْ مُنْتَقِمُونَ ‹ 41 › أَوْ نُرِيَنَّكَ الَّذِي وَعَدْناهُمْ فَإِنَّا عَلَيْهِمْ مُقْتَدِرُونَ ‹ 42 › فَاسْتَمْسِكْ بِالَّذِي أُوحِيَ إِلَيْكَ إِنَّكَ عَلى صِراطٍ مُسْتَقِيمٍ ‹ 43 › وَإِنَّه لَذِكْرٌ لَكَ وَلِقَوْمِكَ وَسَوْفَ تُسْئَلُونَ ‹ 44 › وَسْئَلْ مَنْ أَرْسَلْنا مِنْ قَبْلِكَ مِنْ رُسُلِنا أَ جَعَلْنا مِنْ دُونِ الرَّحْمنِ آلِهَةً يُعْبَدُونَ ‹ 45 ›\r\n\r\nترجمه :\r\n41 - هر گاه تو را از ميان آنها ببريم حتما آنها را مجازات خواهيم كرد .\r\n42 - يا اگر زنده بمانى و آنچه را از عذاب آنان وعده داده‌ايم به تو ارائه دهيم باز ما بر آنها مسلطيم .\r\n43 - آنچه را بر تو وحى شده محكم بگير كه تو بر صراط مستقيم هستى .\r\n44 - و اين مايه يادآورى تو و قوم تو است و به زودى سؤال خواهيد شد .\r\n45 - از رسولانى كه قبل از تو فرستاديم بپرس ، آيا غير از خداوند رحمان معبودانى براى پرستش آنها قرار داديم ؟ !\r\n\r\nتفسير : آنچه را بر تو وحى شده محكم بگير\r\nدر تعقيب آيات گذشته كه از كفار لجوج و هدايتناپذير و ستمگر سخن\r\n","description":"","footnote":"","page_name":" 70 ","page_number":70},
  {"content":"\r\nمىگفت ، در آيات مورد بحث ، روى سخن را ، به پيامبر گرامى اسلام ص كرده ، اين گروه را شديدا تهديد و پيامبر ص را تسلى و آرامش خاطر مىبخشد مىفرمايد : « هر گاه تو را از ميان آنها ببريم ، حتما از آنها انتقام خواهيم گرفت و مجازاتشان مىكنيم » ! ( * ( فَإِمَّا نَذْهَبَنَّ بِكَ فَإِنَّا مِنْهُمْ مُنْتَقِمُونَ ) * ) .\r\nمنظور از بردن پيامبر ص از ميان آن قوم ، خواه وفات پيامبر ص باشد و يا هجرت او از مكه به مدينه ، در هر حال اشاره به اين است كه اگر تو هم شاهد و ناظر نباشى ، و آنها به راه خود هم چنان ادامه دهند ما شديدا آنها را مجازات مىكنيم ، چرا كه « انتقام » در اصل به معنى مجازات و كيفر دادن است ، هر چند از آيات متعدد ديگرى كه در همين معنى در قرآن نازل شده استفاده مىشود كه منظور از بردن پيامبر ص وفات او است ، چنان كه در آيه 46 سوره يونس آمده است : وَإِمَّا نُرِيَنَّكَ بَعْضَ الَّذِي نَعِدُهُمْ أَوْ نَتَوَفَّيَنَّكَ فَإِلَيْنا مَرْجِعُهُمْ ثُمَّ اللَّه شَهِيدٌ عَلى ما يَفْعَلُونَ : « اگر ما پاره اى از مجازاتهايى را كه به آنها وعده داده‌ايم در حال حياتت به تو نشان دهيم يا تو را از دنيا ببريم و آنها را نبينى ، در هر حال بازگشتشان به سوى خداست و خداوند گواه اعمالى است كه آنها انجام مىدهند .\r\nهمين معنى در سوره رعد آيه 40 ، و سوره غافر آيه 77 نيز آمده است ، و به اين ترتيب تفسير آيه به مساله هجرت مناسب به نظر نمىرسد .\r\nسپس مىافزايد : « اگر هم زنده بمانى و آنچه را از عذاب به آنان وعده داده‌ايم به تو نشان دهيم باز ما بر آنها مسلط هستيم » ( * ( أَوْ نُرِيَنَّكَ الَّذِي وَعَدْناهُمْ فَإِنَّا عَلَيْهِمْ مُقْتَدِرُونَ ) * ) .\r\nبه هر حال آنها در چنگال قدرت ما هستند چه در ميان آنها باشى و چه نباشى ، و مجازات و انتقام الهى در صورت ادامه كارهايشان حتمى است ، چه در\r\n","description":"","footnote":"","page_name":" 71 ","page_number":71},
  {"content":"\r\nحيات تو باشد و چه بعد از وفات تو ، دير و زود دارد اما تخلف ندارد .\r\nاين تاكيدهاى قرآنى ممكن است از يك سو اشاره به بىصبرى كفار باشد كه مىگفتند : « اگر راست مىگويى پس چرا بلا بر ما نازل نمىشود » ؟ ! و از سوى ديگر انتظار مرگ پيامبر را مىكشيدند به گمان اينكه هر گاه پاى او در ميان نباشد همه چيز پايان مىيابد .\r\nبعد از اين هشدارها به پيامبر اكرم ص دستور مىدهد « آنچه را بر تو وحى شده محكم بگير كه تو بر صراط مستقيم قرار دارى » ! ( * ( فَاسْتَمْسِكْ بِالَّذِي أُوحِيَ إِلَيْكَ إِنَّكَ عَلى صِراطٍ مُسْتَقِيمٍ ) * ) .\r\nكمترين اعوجاج و كجى در كتب و برنامه تو نيست ، و عدم پذيرش گروهى از آنان دليل بر نفى حقانيت تو نخواهد بود تو با نهايت جديت به راه خويش ادامه ده ، بقيه با ما است .\r\nسپس مىافزايد « اين قرآنى كه بر تو وحى شده مايه يادآورى تو و قوم تو است » ( * ( وَإِنَّه لَذِكْرٌ لَكَ وَلِقَوْمِكَ ) * ) .\r\nهدف از نزول آن بيدار ساختن انسانها و آشنا نمودن آنها به وظائفشان است .\r\n« و به زودى مورد سؤال قرار خواهيد گرفت » كه با اين برنامه الهى و اين وحى آسمانى چه كرديد ؟ ! ( * ( وَسَوْفَ تُسْئَلُونَ ) * ) .\r\nمطابق اين تفسير « ذكر » در آيه فوق به معنى « ذكر اللَّه » و آشنايى و آگاهى بر تكاليف دينى است ، همان گونه كه در آيات 5 و 36 اين سوره نيز به همين معنى آمده است ، مانند بسيارى ديگر از آيات قرآن .\r\nاصولا يكى از نامهاى قرآن مجيد همان « ذكر » است ، ذكر به معنى\r\n","description":"","footnote":"","page_name":" 72 ","page_number":72},
  {"content":"\r\nيادآورى و ذكر اللَّه ، و كرارا اين جمله را در سوره قمر مىخوانيم : وَلَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ : « ما قرآن را براى يادآورى سهل و آسان ساختيم ، آيا كسى هست كه متذكر شود » ( آيات 17 - 22 - 32 و 40 سوره قمر ) .\r\nاز اين گذشته جمله « و سوف تسئلون » گواهى مىدهد كه منظور سؤال از عمل به اين برنامه الهى است .\r\nاما با اينهمه عجيب اين است كه بسيارى از مفسران تفسير ديگرى براى اين آيه برگزيده‌اند كه تناسبى با آنچه گفتيم ندارد از جمله گفته‌اند معنى آيه اين است كه « اين قرآن مايه شرف و آبرو يا ذكر خير براى تو و قوم تو است ، و عرب و قريش يا امت تو را شرافت مىبخشد ، چرا كه به لغت آنان نازل شده است و به زودى از اين نعمت الهى سؤال مىشود » ( 1 ) .\r\nدرست است كه قرآن مجيد آوازه پيامبر اسلام ص و عرب بلكه همه مسلمانان را در جهان بلند ساخت ، و بيش از چهارده قرن است كه نام پيامبر ص را به عظمت هر صبح و شام بر ماذنه‌ها مىبرند ، و قوم بىنام و نشان عرب جاهلى در سايه آن نام و نشان يافت و امت اسلامى در پرتو آن در جهان بلند آوازه شد .\r\nو نيز درست است كه « ذكر » گاه به اين معنى در قرآن مجيد آمده ، ولى بدون شك معنى اول در آيات قرآنى گسترده تر و با هدف نزول قرآن و آيات مورد بحث سازگارتر است .\r\nبعضى از مفسران آيه 10 سوره انبيا را شاهد بر تفسير دوم گرفته‌اند لَقَدْ أَنْزَلْنا إِلَيْكُمْ كِتاباً فِيه ذِكْرُكُمْ أَ فَلا تَعْقِلُونَ : « ما كتابى بر شما نازل كرديم كه وسيله تذكر شما در آن است آيا انديشه نمىكنيد » ؟ ! ( 2 ) .\r\n\r\n","description":"","footnote":"\r\n( 1 ) مجمع البيان ، تفسير كبير فخر رازى ، تفسير قرطبى ، تفسير مراغى و تفسير ابو الفتوح رازى ذيل آيات مورد بحث .\r\n( 2 ) تفسير قرطبى ، ذيل آيات مورد بحث .\r\n","page_name":" 73 ","page_number":73},
  {"content":"\r\nدر حالى كه آن آيه نيز متناسب تفسير اول است چنان كه در جلد سيزدهم تفسير نمونه ذيل همان آيه شرح داده‌ايم ( 1 ) .\r\nرواياتى در ذيل اين آيه در منابع حديث وارد شده است كه در بحث نكات خواهد آمد .\r\nسپس براى نفى بتپرستى و ابطال عقائد مشركين به دليل ديگرى پرداخته ، مىگويد : « از رسولانى كه قبل از تو فرستاديم بپرس ، آيا غير از خداوند رحمن ، معبودهايى براى پرستش آنها قرار داديم » ؟ ! ( * ( وَسْئَلْ مَنْ أَرْسَلْنا مِنْ قَبْلِكَ مِنْ رُسُلِنا أَ جَعَلْنا مِنْ دُونِ الرَّحْمنِ آلِهَةً يُعْبَدُونَ ) * ) .\r\nاشاره به اينكه تمام انبياى الهى دعوت به توحيد كرده‌اند ، و همگى به طور قاطع بتپرستى را محكوم نموده‌اند ، بنا بر اين پيامبر اسلام در مخالفتش با بتها كار بىسابقه اى انجام نداده ، بلكه سنت هميشگى انبيا را احيا نموده است ، اين بتپرستان و مشركانند كه بر خلاف مكتب تمام انبيا گام برمىدارند .\r\nمطابق اين تفسير ، سؤال كننده هر چند پيامبر اسلام ص است ، ولى منظور تمام امت و حتى مخالفان او هستند .\r\nو كسانى كه مورد سؤال واقع مىشوند پيروان انبياى پيشينند ، پيروان راستين و مورد اطمينان آنها ، و حتى افراد عادى آنها ، چرا كه از مجموعه سخنان آنها « خبر متواتر » به دست مىآيد كه بيانگر مكتب توحيدى انبياء است .\r\nلازم به يادآورى است كه حتى منحرفان از اصل توحيد ( مانند مسيحيان\r\n\r\n","description":"","footnote":"\r\n( 1 ) امر ديگرى كه ممكن است دليل بر تفسير مشهور بوده باشد كلمه « قوم » است كه در آيه فوق آمده ، زيرا قرآن مايه تذكر جهانيان است ، نه تنها قوم پيامبر ( ص ) و يا ملت اسلام ، ولى اين سخن نيز قابل جواب است چرا كه اين گروه قبل از ديگران از تذكرات قرآن بهره مند شدند و به همين دليل روى آنها تكيه شده است .\r\n","page_name":" 74 ","page_number":74},
  {"content":"\r\nامروز كه طرفدار تثليثند ) باز دم از توحيد مىزنند ، و مىگويند تثليث ما با توحيد كه آئين همه انبيا است منافاتى ندارد ! و به اين ترتيب مراجعه به اين امتها براى ابطال دعوى مشركان كافى است .\r\nولى جمعى از مفسران احتمال ديگرى در تفسير آيه با الهام از بعضى از روايات داده‌اند ( 1 ) و آن اينكه سؤال كننده شخص پيغمبر ص و سؤال شونده خود انبياى پيشين هستند ، سپس افزوده‌اند كه اين موضوع در شب معراج تحقق يافت ، چرا كه پيامبر ص با ارواح انبياى پيشين تماس گرفت ، و براى تاكيد امر توحيد اين سؤال را مطرح نمود ، و پاسخ شنيد .\r\nبعضى نيز افزوده‌اند كه در غير شب معراج هم اين ارتباط براى پيامبر ص ممكن بوده ، چرا كه فاصله‌هاى زمانى و مكانى در ارتباط پيامبر اسلام ص با ارواح انبيا هرگز مانعى ايجاد نخواهد كرد ، و آن بزرگوار در هر لحظه و هر مكان مىتوانست با آنها ارتباط گيرد .\r\nالبته اين تفسيرها هيچ مشكل عقلى ندارد ، ولى از آنجا كه هدف از آيه نفى مذهب مشركان است نه آرامش روح پيامبر ص ، چرا كه پيامبر ص در مساله توحيد چنان غرق بود و از شرك بيزار كه نيازى به سؤال نداشت ، و براى استدلال در مقابل مشركان تماس روحانى پيامبر ص با ارواح انبياى پيشين قانع كننده نبود ، لذا تفسير اول مناسبتر به نظر مىرسد ، و تفسير دوم ممكن است اشاره به بطون آيه باشد نه ظاهر آن ، چرا كه آيات قرآن ظاهرى دارد و بطونى .\r\nاين موضوع نيز قابل توجه است كه از ميان نامهاى خداوند در آيه فوق\r\n\r\n","description":"","footnote":"\r\n( 1 ) اين روايت در تفسير « قرطبى » و تفسير « فخر رازى » و « مجمع البيان » از ابن عباس نقل شده است ، و در تفسير « نور الثقلين » دو روايت مفصل در اين زمينه از كتاب « احتجاج » و « تفسير على بن ابراهيم » نقل شده است ( به جلد 4 صفحه 605 تا 607 مراجعه شود ) .\r\n","page_name":" 75 ","page_number":75},
  {"content":"\r\nروى نام « رحمن » تكيه شده ، اشاره به اينكه چگونه ممكن است خداوندى را كه رحمت عامش همه را فرا گرفته رها كنند و به سراغ بتهايى بروند كه مبدأ هيچ سود و زيانى نيستند .\r\n\r\nنكته : قوم پيامبر كيانند ؟\r\nدر اينكه منظور از « قوم » در آيه « و * ( إِنَّه لَذِكْرٌ لَكَ وَلِقَوْمِكَ ) * » چه اشخاصى هستند ؟ سه احتمال وجود دارد :\r\nنخست مجموع امت اسلامى ، و ديگر قوم عرب ، و سوم قبيله قريش .\r\nو از آنجا كه « قوم » در منطق قرآن در بسيارى از موارد به امتهاى انبياء يا اقوام معاصر آنها اطلاق شده به نظر مىرسد كه در آيه فوق نيز همين معنى مورد نظر باشد .\r\nبنا بر اين قرآن مايه ذكر و آگاهى است براى همه امت اسلامى ( طبق تفسير اول ) و مايه افتخار و شرف است براى همه آنها ( طبق تفسير دوم ) .\r\nولى در روايات متعددى كه از منابع اهل بيت رسيده مىخوانيم كه ائمه معصومين مىفرمودند كه منظور از « قوم » در اين آيه ما خاندان پيغمبريم ( 1 ) .\r\nاما بعيد نيست كه اينها از قبيل بيان مصداقهاى روشن بوده باشد ، خواه مفهوم قوم مجموع امت اسلامى بوده باشد ، و يا قوم عرب ، و يا طائفه پيامبر اسلام ، در هر صورت ائمه اهل بيت ع از واضحترين مصداقهاى آن محسوب مىشوند .\r\n\r\n","description":"","footnote":"\r\n( 1 ) اين احاديث را مؤلف تفسير « نور الثقلين » در جلد 4 صفحه 64 و 65 گردآورى كرده است .\r\n","page_name":" 76 ","page_number":76},
  {"content":"\r\n\r\n[ سوره الزخرف ‹ 43 › : آيات 46 تا 50 
  ]\r\nوَ لَقَدْ أَرْسَلْنا مُوسى بِآياتِنا إِلى فِرْعَوْنَ وَمَلائِه فَقالَ إِنِّي رَسُولُ رَبِّ الْعالَمِينَ ‹ 46 › فَلَمَّا جاءَهُمْ بِآياتِنا إِذا هُمْ مِنْها يَضْحَكُونَ ‹ 47 › وَما نُرِيهِمْ مِنْ آيَةٍ إِلَّا هِيَ أَكْبَرُ مِنْ أُخْتِها وَأَخَذْناهُمْ بِالْعَذابِ لَعَلَّهُمْ يَرْجِعُونَ ‹ 48 › وَقالُوا يا أَيُّهَا السَّاحِرُ ادْعُ لَنا رَبَّكَ بِما عَهِدَ عِنْدَكَ إِنَّنا لَمُهْتَدُونَ ‹ 49 › فَلَمَّا كَشَفْنا عَنْهُمُ الْعَذابَ إِذا هُمْ يَنْكُثُونَ ‹ 50 ›\r\n\r\nترجمه :\r\n46 - ما موسى را با آيات خود به سوى فرعون و درباريان او فرستاديم ( به آنها ) گفت :\r\nمن فرستاده پروردگار عالميانم .\r\n47 - ولى هنگامى كه او آيات ما را براى آنها آورد از آن مىخنديدند .\r\n48 - ما هيچ آيه ( و معجزه اى ) به آنها نشان نمىداديم مگر اينكه از ديگرى بزرگتر ( و مهمتر ) بود ، و آنها را با مجازات هشدار داديم شايد بازگردند .\r\n49 - ( هنگامى كه گرفتار بلا شدند ) گفتند : اى ساحر ! پروردگارت را به عهدى كه با تو\r\n","description":"","footnote":"","page_name":" 77 ","page_number":77},
  {"content":"\r\nكرده بخوان ( تا ما را از اين درد و رنج برهاند ) كه ما هدايت خواهيم يافت .\r\n50 - اما موقعى كه عذاب را از آنها بر طرف مىساختيم پيمان خود را مىشكستند !\r\n\r\nتفسير : فرعونيان مغرور و پيمانشكن\r\nدر اين آيات به گوشه اى از ماجراى پيغمبر خدا « موسى بن عمران » و برخورد او با « فرعون » اشاره شده ، تا پاسخى باشد به گفتار بىاساس مشركان كه « اگر خدا مىخواست پيامبرى بفرستد چرا مردى را از ثروتمندان مكه و طائف براى اين ماموريت بزرگ انتخاب نكرد » ؟\r\nزيرا « فرعون » نيز همين ايراد را به موسى داشت ، و منطق او عينا همين منطق بود ، فرعون او را به خاطر لباس پشمينه اش و نداشتن زيورآلات طلا مورد ملامت و سرزنش قرار داد .\r\nدر آيه نخست مىفرمايد : « ما موسى را با آيات و نشانه‌هاى خود به سوى فرعون و اطرافيان و درباريان او فرستاديم » ( * ( وَلَقَدْ أَرْسَلْنا مُوسى بِآياتِنا إِلى فِرْعَوْنَ وَمَلَائِه ) * ) .\r\n« موسى به آنها گفت من فرستاده پروردگار جهانيانم » ( * ( فَقالَ إِنِّي رَسُولُ رَبِّ الْعالَمِينَ ) * ) .\r\nمنظور از « آيات » معجزاتى است كه موسى در دست داشت ، و حقانيت خود را به وسيله آن اثبات مىكرد كه مهمترين آنها معجزه « عصا » و « يد بيضا » بود .\r\nو « ملاء » ( بر وزن خلاء ) چنان كه قبلا هم گفته‌ايم از ماده « ملا » ( بر وزن خلع ) به معنى گروهى است كه هدف مشتركى را تعقيب مىكنند و ظاهر آنها چشم پر كن است ، اين كلمه در قرآن مجيد معمولا به اشراف و ثروتمندان يا درباريان گفته مىشود .\r\nتكيه بر عنوان « رب العالمين » در حقيقت از قبيل بيان مدعا توأم با دليل\r\n","description":"","footnote":"","page_name":" 78 ","page_number":78},
  {"content":"\r\nاست ، زيرا تنها كسى كه پروردگار جهانيان است و مالك و مربى آنها است شايسته عبوديت است ، نه مخلوقات محتاج و نيازمندى همچون فراعنه و بتها ! اكنون ببينيم اولين برخورد فرعون و فرعونيان با دلائل منطقى و معجزات روشن موسى چه بود ؟ قرآن در آيه بعد مىگويد : « هنگامى كه موسى با آيات ما به سراغ آنها آمد همگى از آن مىخنديدند » ( * ( فَلَمَّا جاءَهُمْ بِآياتِنا إِذا هُمْ مِنْها يَضْحَكُونَ ) * ) .\r\nاين نخستين برخورد همه طاغوتها و جاهلان مستكبر در برابر رهبران راستين است ، جدى نگرفتن دعوت و دلائل آنها ، و همه را به سخريه و مضحكه پاسخ گفتن ، تا به ديگران بفهمانند كه اصلا دعوت آنها قابل بررسى و مطالعه و جوابگويى نيست ، و ارزش يك برخورد جدى را ندارد .\r\nاما ما براى اتمام حجت آيات خود را يكى بعد از ديگرى فرستاديم « و هيچ آيه اى و معجزه اى به آنها نشان نمىداديم مگر اينكه از ديگرى بزرگتر و مهمتر بود » ( * ( وَما نُرِيهِمْ مِنْ آيَةٍ إِلَّا هِيَ أَكْبَرُ مِنْ أُخْتِها ) * ) ( 1 ) .\r\nخلاصه نشانه‌هاى خود را كه هر يك از ديگر مهمتر و گوياتر و كوبنده تر بود به آنها ارائه داديم ، تا هيچ بهانه اى براى آنها باقى نماند ، و از مركب غرور و نخوت و خودخواهى پياده شوند .\r\nو به اين ترتيب بعد از معجزه « عصا » و « يد بيضا » معجزات « طوفان » و « جراد » و « قمل » و « ضفادع » و غير اينها ( 2 ) را به آنها نشان داديم .\r\n\r\n","description":"","footnote":"\r\n( 1 ) تعبير به « اخت » ( خواهر ) در لغت عرب به معنى همرديف و همسنخ است ، مانند دو خواهر نسبت به يك ديگر .\r\n( 2 ) شرح معجزات نهگانه موسى بن عمران در ذيل آيه 101 سوره اسراء ( جلد 12 صفحه 309 ) آمده است .\r\n","page_name":" 79 ","page_number":79},
  {"content":"\r\nسپس مىافزايد : آنها را به عذابها و مجازاتهاى هشدار دهنده گرفتار نموديم شايد بيدار شوند و به راه حق بازگردند « ( * ( وَأَخَذْناهُمْ بِالْعَذابِ لَعَلَّهُمْ يَرْجِعُونَ ) * ) .\r\nخشكسالى و قحطى و كمبود ميوه‌ها چنان كه در آيه 130 سوره اعراف آمده ، وَلَقَدْ أَخَذْنا آلَ فِرْعَوْنَ بِالسِّنِينَ وَنَقْصٍ مِنَ الثَّمَراتِ به سراغ آنها آمد .\r\nگاه رنگ آب نيل به « رنگ خون » درآمد كه نه براى شرب قابل استفاده بود ، و نه براى كشاورزى ، و گاه آفات نباتى غلات آنها را نابود كرد .\r\nاين حوادث تلخ و دردناك گر چه موقتا آنها را بيدار مىكرد و دست به دامن موسى مىزدند هنگامى كه طوفان حادثه فرو مىنشست همه چيز را به دست فراموشى مىسپردند و موسى را آماج انواع تيرهاى تهمت قرار مىدادند .\r\nچنان كه در آيه بعد مىخوانيم : « آنها گفتند اى ساحر ! پروردگارت را به عهدى كه با تو كرده است بخوان ، تا ما را از اين درد و رنج و بلا و مصيبت رهايى بخشد ، و مطمئن باش كه ما راه هدايت را پيش خواهيم گرفت » ! ( * ( وَقالُوا يا أَيُّهَا السَّاحِرُ ادْعُ لَنا رَبَّكَ بِما عَهِدَ عِنْدَكَ إِنَّنا لَمُهْتَدُونَ ) * ) .\r\nچه تعبير عجيبى ؟ از يك سو ساحرش مىخوانند ، و از سوى ديگر براى رفع بلا دست به دامنش مىزنند ! و از سوى سوم به او وعده قبول هدايت مىدهند ! و عدم تناسب اين امور سه گانه در ظاهر با يكديگر ، سبب تفسيرهاى گوناگونى شده است :\r\nبعضى گفته‌اند « ساحر » در اينجا به معنى « عالم » است ، چرا كه در آن زمان و مخصوصا در محيط مصر ساحران را محترم مىشمردند ، و به عنوان دانشمندانى به آنها مىنگريستند .\r\nبعضى احتمال داده‌اند سحر در اينجا به معنى انجام يك كار مهم است ،\r\n","description":"","footnote":"","page_name":" 80 ","page_number":80},
  {"content":"\r\nهمانگونه كه در تعبيرات روزمره مىگوئيم : فلان كس در كار خود آن قدر ماهر است گويى سحر مىكند ! .\r\nو گاه گفته‌اند منظور ساحر در افكار گروهى از مردم است .\r\nو امثال اين تفسيرها .\r\nاما كسانى كه با طرز فكر و سخن گفتن جاهلان از خود راضى ، و مستكبران مغرور و طاغوتهاى مستبد آشنا باشند ، مىدانند آنها از اين گونه تعبيرات ضد و نقيض فراوان دارند ، و تعجب نيست كه در آغاز ساحرش بخوانند ، سپس دست به دامنش بزنند ، و در پايان وعده قبول هدايت مىدهند .\r\nبنا بر اين ظاهر تعبيرات آيه را بايد حفظ كرد و نيازى به توجيه و تفسيرهاى ديگر به نظر نمىرسد .\r\nو به هر حال از لحن آنها پيدا بوده كه در عين احساس نياز به موسى ع وعده دروغين به او مىدادند ، و حتى به هنگام بيچارگى و عرض حاجت باز از مركب غرور پياده نمىشدند ، به همين جهت تعبير به « ربك » ( پروردگارت ) و « بما عهد عندك » ( به عهدى كه با تو كرده ) كردند ، و هرگز نگفتند پروردگار ما ، و وعده اى كه به ما فرموده ، با اينكه موسى ع به آنها صريحا گفته بود من فرستاده پروردگار عالميانم ، نه پروردگار خودم .\r\nآرى سبك مغزان مغرور هنگامى كه بر اريكه قدرت مىنشينند چنين است منطقشان و راه و رسمشان .\r\nولى به هر حال موسى به خاطر اين تعبيرات نيشدار و موهن هرگز دست از هدايت آنها برنداشت ، و از خيره سرى آنها مايوس و خسته نشد ، هم چنان به كار خود ادامه داد بارها دعا كرد تا طوفان بلاها فرونشيند و فرو نشست ، اما چنان كه آيه بعد مىگويد : « هنگامى كه عذاب را از آنها بر طرف مىساختيم آنها پيمانهاى خود\r\n","description":"","footnote":"","page_name":" 81 ","page_number":81},
  {"content":"\r\nرا مىشكستند و به لجاجت و انكار خود ادامه مىدادند « ( * ( فَلَمَّا كَشَفْنا عَنْهُمُ الْعَذابَ إِذا هُمْ يَنْكُثُونَ ) * ) .\r\nاينها همه درسهايى است زنده و گويا براى مسلمانان و تسليت خاطرى است براى شخص پيامبر ص كه از لجاجت و سرسختى مخالفان هرگز خسته نشوند ، و گرد غبار ياس و نوميدى بر روح و جانشان ننشيند و بدانند : « رگ رگ است اين آب شيرين و آب شور » و با استقامت و پايمردى هر چه بيشتر به راه خود ادامه دهند ، همانگونه كه موسى ع و بنى اسرائيل ادامه دادند و سرانجام بر فرعونيان پيروز گشتند .\r\nو نيز هشدارى است به دشمنان لجوج و سرسخت كه آنها هرگز از فرعون و فرعونيان قويتر و قدرتمندتر نيستند ، سرانجام كار آنها را ببينند و در عاقبت كار خويش بينديشند .\r\n","description":"","footnote":"","page_name":" 82 ","page_number":82},
  {"content":"\r\n\r\n[ سوره الزخرف ‹ 43 › : آيات 51 تا 56 
  ]\r\nوَ نادى فِرْعَوْنُ فِي قَوْمِه قالَ يا قَوْمِ أَ لَيْسَ لِي مُلْكُ مِصْرَ وَهذِه الأَنْهارُ تَجْرِي مِنْ تَحْتِي أَ فَلا تُبْصِرُونَ ‹ 51 › أَمْ أَنَا خَيْرٌ مِنْ هذَا الَّذِي هُوَ مَهِينٌ وَلا يَكادُ يُبِينُ ‹ 52 › فَلَوْ لا أُلْقِيَ عَلَيْه أَسْوِرَةٌ مِنْ ذَهَبٍ أَوْ جاءَ مَعَه الْمَلائِكَةُ مُقْتَرِنِينَ ‹ 53 › فَاسْتَخَفَّ قَوْمَه فَأَطاعُوه إِنَّهُمْ كانُوا قَوْماً فاسِقِينَ ‹ 54 › فَلَمَّا آسَفُونا انْتَقَمْنا مِنْهُمْ فَأَغْرَقْناهُمْ أَجْمَعِينَ ‹ 55 ›\r\nفَجَعَلْناهُمْ سَلَفاً وَمَثَلًا لِلآخِرِينَ ‹ 56 ›\r\n\r\nترجمه :\r\n51 - فرعون در ميان قوم خود ندا داد و گفت : اى قوم من ! آيا حكومت مصر از آن من نيست ، و اين نهرها تحت فرمان من جريان ندارد ؟ آيا نمىبينيد ؟ ! 52 - من از اين مردى كه خانواده و طبقه پستى است و هرگز نمىتواند فصيح سخن بگويد برترم ! 53 - اگر راست مىگويد چرا دستبندهاى طلا به او داده نشده ؟ ! يا اينكه چرا فرشتگان همراه او نيامده‌اند ؟ ( تا گفتارش را تاييد كنند ) .\r\n54 - او قوم خود را تحميق كرد و از وى اطاعت كردند .\r\n55 - اما هنگامى كه ما را به خشم آوردند از آنها انتقام گرفتيم و همه را غرق كرديم .\r\n56 - و آنها را پيشگامان ( در عذاب ) و عبرتى براى ديگران قرار داديم .\r\n","description":"","footnote":"","page_name":" 83 ","page_number":83},
  {"content":"\r\n\r\nتفسير : اگر پيامبر است چرا دستبند طلا ندارد ؟ !\r\nمنطق موسى از يك سو ، و معجزات گوناگونش از سويى ديگر ، و بلاهايى كه بر سر مردم مصر فرود آمد و به بركت دعاى موسى ع بر طرف شد از سوى سوم تاثير عميقى در محيط گذاشت ، و افكار توده‌هاى مردم را نسبت به فرعون متزلزل ساخت و تمام نظام مذهبى و اجتماعى آنها را زير سؤال برد .\r\nاينجا بود كه فرعون با سفسطه بازى و مغلطه كارى مىخواست جلو نفوذ موسى ع را در افكار مردم مصر بگيرد ، دست به دامن ارزشهاى پستى مىزند كه بر آن محيط حاكم بود ، و خود را با اين ارزشها با موسى مقايسه مىكند تا برترى خويش را به ثبوت رساند ، چنان كه قرآن در آيات مورد بحث مىگويد :\r\n« فرعون در ميان قوم خود ندا داد كه اى قوم من ! آيا حكومت سرزمين پهناور مصر از آن من نيست ؟ و اين نهرهاى عظيم تحت فرمان من قرار ندارد ؟\r\nو از قصر و مزارع و باغهاى من نمىگذرد ؟ آيا نمىبينيد ؟ « ( * ( وَنادى فِرْعَوْنُ فِي قَوْمِه قالَ يا قَوْمِ أَ لَيْسَ لِي مُلْكُ مِصْرَ وَهذِه الأَنْهارُ تَجْرِي مِنْ تَحْتِي أَ فَلا تُبْصِرُونَ ) * ) ( 1 ) .\r\nولى موسى چه دارد ؟ هيچ ، يك عصا و يك لباس پشمينه ! آيا شخصيت از آن او است يا از آن من ؟ آيا او سخن حق مىگويد يا من مىگويم ؟ چشمهاى خود را باز كنيد و درست مطلب را بنگريد .\r\nو به اين ترتيب فرعون ارزشهاى قلابى را به چشم مردم مصر كشيد ، و همانند بتپرستان عصر جاهليت در برابر پيغمبر اسلام ص مال و مقام را ارزشهاى\r\n\r\n","description":"","footnote":"\r\n( 1 ) « واو » در جمله « و * ( هذِه الأَنْهارُ تَجْرِي مِنْ تَحْتِي ) * » ممكن است عاطفه باشد ( عطف بر « ملك مصر » و ممكن است حاليه باشد ( تفسير كشاف ) ولى احتمال اول مناسبتر به نظر مىرسد .\r\n","page_name":" 84 ","page_number":84},
  {"content":"\r\nواقعى انسانى گرفت .\r\nتعبير به نادى ( ندا داد ) نشان مىدهد كه فرعون مجلس عظيمى از سرشناسان مملكت تشكيل داد و با صدايى رسا و بلند همه را مخاطب ساخته و اين جمله‌ها را بازگو نمود ، يا اينكه دستور داد كه نداى او را به عنوان يك بخشنامه در سرتاسر كشور منعكس كنند .\r\nتعبير به « انهار » جمع « نهر » با اينكه منظور از آن رود نيل است به خاطر آن است كه اين رود عظيم كه همانند درياى پهناورى است به شعبه‌هاى بسيار زيادى تقسيم مىشد ، و سراسر مناطق آباد مصر را مشروب مىساخت .\r\nبعضى از مفسران گفته‌اند رود نيل 360 شاخه داشت كه مهمترين آنها « نهر الملك » « نهر طولون » « نهر دمياط » و « نهر تنيس » بود .\r\nچرا فرعون مخصوصا روى شاخه‌هاى نيل تكيه مىكند براى اينكه تمام آبادى مصر و ثروت و قدرت و تمدن آنها از نيل سرچشمه مىگرفت ، لذا فرعون به آن مىنازد و بر موسى فخر مىفروشد ! تعبير به « * ( تَجْرِي مِنْ تَحْتِي ) * » به اين معنى نيست كه رود نيل از زير قصر من مىگذرد ، آن گونه كه جمعى از مفسران گفته‌اند ، چرا كه رود نيل از آن عظيمتر بود كه از زير قصر فرعون بگذرد ، اگر منظور از كنار قصر او باشد بسيارى از قصرهاى مصر چنين بود ، و غالب آباديها در دو حاشيه اين شط عظيم قرار داشت ، بلكه منظور اين است اين رود تحت فرمان من است و نظام تقسيم آن بر آباديها طبق مقرراتى است كه من اراده مىكنم .\r\nسپس مىافزايد : « بدون شك من از اين فرد كه مقام و نژادى پست دارد ، و هرگز نمىتواند فصيح سخن بگويد برترم » ( * ( أَمْ أَنَا خَيْرٌ مِنْ هذَا الَّذِي هُوَ\r\n","description":"","footnote":"","page_name":" 85 ","page_number":85},
  {"content":"\r\n* ( مَهِينٌ وَلا يَكادُ يُبِينُ ) * ) ( 1 ) .\r\nو به اين ترتيب دو افتخار بزرگ براى خود ( حكومت مصر ، و مالكيت نيل ) و دو نقطه ضعف براى موسى ( فقر ، و لكنت زبان ) بيان كرد .\r\nدر حالى كه موسى هرگز در آن زمان لكنت زبان نداشت ، چرا كه خداوند دعاى او را مستجاب كرد و سنگينى زبانش را بر طرف ساخت ، چرا كه به هنگام بعثت عرضه داشت وَاحْلُلْ عُقْدَةً مِنْ لِسانِي ( خداوندا گره را از زبان من بگشا ) ( طه - 27 ) و مسلما دعايش مستجاب شد و قرآن نيز گواه بر آن است .\r\nنداشتن ثروت فراوان و لباسهاى مجلل و كاخهاى پر زرق و برق كه معمولا از طريق ظلم و ستم بر محرومان حاصل مىشود نه تنها عيب نيست بلكه افتخار است و كرامت و ارزش .\r\nتعبير به « مهين » ( پست ) ممكن است اشاره به طبقات اجتماعى آن زمان باشد كه ثروتمندان و اشراف قلدر را طبقه بالا ، و زحمتكشان كم درآمد را طبقه پست مىپنداشتند ، و يا اشاره به نژاد موسى باشد كه از بنى اسرائيل بود ، و قبطيان فرعونى خود را آقا و سرور آنها مىپنداشتند .\r\nسپس فرعون به دو بهانه ديگر متشبث شده گفت : « چرا دستبندهايى از طلا به او داده نشده ؟ ! يا اينكه چرا فرشتگان همراه او نيامده‌اند تا گفتار او را تصديق كنند » ؟ ! ( * ( فَلَوْ لا أُلْقِيَ عَلَيْه أَسْوِرَةٌ مِنْ ذَهَبٍ أَوْ جاءَ مَعَه الْمَلائِكَةُ مُقْتَرِنِينَ ) * ) ( 2 ) .\r\n\r\n","description":"","footnote":"\r\n( 1 ) جمعى « ام » را در جمله بالا « منقطعه » و به معنى « بل » گرفته‌اند ، و بعضى آن را « متصله » و مربوط به جمله ا فلا تبصرون دانسته‌اند ، و در تقدير چنين است : ا فلا تبصرون ام تبصرون انا خير من هذا . . .\r\n( 2 ) « مقترنين » به معنى متتابعين يا « متعاضدين » آمده ، و بعضى گفته‌اند اقتران در اينجا به معنى تقارن است .\r\n","page_name":" 86 ","page_number":86},
  {"content":"\r\nاگر خداوند او را رسول خود قرار داده چرا همچون رسولان ديگر به او دستبند طلا نداده و يار و معاونانى براى او قرار نداده است ؟ .\r\nمىگويند فرعونيان عقيده داشتند كه رؤسا بايد دستبند و گردنبند طلا زينت خود كنند ، لذا از اينكه موسى چنين زينتآلاتى همراه نداشت ، و بجاى آن لباس پشمينه چوپانى در تن كرده بود اظهار تعجب مىكند ، و چنين است حال جمعيتى كه معيار سنجش شخصيت در نظر آنها طلا و نقره و زينتآلات است .\r\nاما پيامبران الهى با كناره گيرى از اين مسائل مخصوصا مىخواستند اين ارزشهاى كاذب و دروغين را ابطال كنند ، و ارزشهاى اصيل انسانى يعنى علم و تقوى و پاكى را جانشين آن سازند ، چرا كه تا نظام ارزشى يك جامعه اصلاح نشود آن جامعه هرگز روى سعادت به خود نخواهد ديد .\r\nبه هر حال اين بهانه فرعون درست شبيه بهانه اى بود كه در چند آيه قبل از قول مشركان مكه نقل شده كه مىگفتند چرا قرآن بر يكى از ثروتمندان مكه و طائف نازل نشده ؟ ! بهانه دوم همان بهانه معروفى است كه بسيارى از امم گمراه و سركش در برابر پيامبران مطرح مىكردند : گاه مىگفتند : چرا او انسان است و فرشته نيست ؟ و گاه مىگفتند : اگر انسان است لا اقل چرا فرشته اى همراه او نيامده ؟\r\nدر حالى كه رسولان مبعوث به انسانها بايد از جنس خود آنها باشند تا نيازها و مشكلات و مسائل آنها را لمس كنند ، و به آن پاسخ گويند ، و بتوانند از جنبه عملى الگو و اسوه اى براى آنها باشند ( 1 ) .\r\nلازم به يادآورى است كه « اسورة » جمع « سوار » ( بر وزن هزار ) به معنى دستبند است ، خواه از طلا باشد يا نقره ، و اصل آن از واژه فارسى « دستواره »\r\n\r\n","description":"","footnote":"\r\n( 1 ) در جلد پنجم تفسير نمونه ذيل آيه 9 سوره انعام بحث مشروحى در اين زمينه آمده است ( صفحه 159 ) .\r\n","page_name":" 87 ","page_number":87},
  {"content":"\r\nگرفته شده ( اساور نيز جمع جمع است ) .\r\nدر آيه بعد قرآن به نكته لطيفى اشاره مىكند ، و آن اينكه : فرعون از واقعيت امر چندان غافل نبود ، و به بىاعتبارى اين ارزشها كم و بيش توجه داشت ، ولى « او قوم خود را تحميق كرد ، و عقول آنها را سبك شمرد و از وى اطاعت كردند » ! ( * ( فَاسْتَخَفَّ قَوْمَه فَأَطاعُوه ) * ) .\r\nاصولا راه و رسم همه حكومتهاى جبار و فاسد اين است كه براى ادامه خودكامگى بايد مردم را در سطح پائينى از فكر و انديشه نگهدارند ، و با انواع وسائل آنها را تحميق كنند ، آنها را در يك حال بيخبرى از واقعيتها فرو برند و ارزشهاى دروغين را جانشين ارزشهاى راستين كنند ، و دائما آنها را نسبتا به واقعيتها شستشوى مغزى دهند .\r\nچرا كه بيدار شدن ملتها و آگاهى و رشد فكرى ملتها بزرگترين دشمن حكومتهاى خودكامه و شيطانى است كه با تمام قوا با آن مبارزه مىكنند ! اين شيوه فرعونى يعنى استخفاف عقول با شدت هر چه تمامتر در عصر و زمان ما بر همه جوامع فاسد حاكم است ، اگر فرعون براى نيل به اين هدف وسائل محدودى در اختيار داشت طاغوتيان امروز با استفاده از وسائل ارتباط جمعى ، مطبوعات ، فرستنده‌هاى راديو تلويزيونى ، و انواع فيلمها ، و حتى ورزش در شكل انحرافى ، و ابداع انواع مدهاى مسخره ، به استخفاف عقول ملتها مىپردازند ، تا در بيخبرى كامل فرو روند و از آنها اطاعت كنند ، به همين دليل دانشمندان و متعهدان دينى كه خط فكرى و مكتبى انبيا را تداوم مىبخشند وظيفه سنگين در مبارزه با برنامه « استخفاف عقول » بر عهده دارند كه از مهمترين وظائف آنها است .\r\nجالب اينكه آيه فوق را با اين جمله تكميل و پايان مىدهد « آنها گروهى\r\n","description":"","footnote":"","page_name":" 88 ","page_number":88},
  {"content":"\r\nفاسق بودند « ( * ( إِنَّهُمْ كانُوا قَوْماً فاسِقِينَ ) * ) .\r\nاشاره به اينكه اين قوم گمراه اگر فاسق و خارج از اطاعت فرمان خدا و حكم عقل نبودند تسليم چنين تبليغات و ترهاتى نمىشدند ، و اسباب گمراهى خود را به دست خويش فراهم نمىساختند ، به همين دليل آنها هرگز در اين گمراهى معذور نبودند ، درست است كه فرعون عقل آنها را دزديد و به طاعت خويش واداشت ، ولى آنها نيز با « تسليم كوركورانه » موجبات اين دزدى را فراهم ساختند .\r\nآرى آنها فاسقانى بودند كه از فاسقى تبعيت مىكردند .\r\nاين بود جنايات فرعون و فرعونيان و مغلطه كاريهايشان در مقابل فرستاده الهى موسى ع اما اكنون ببينيم بعد از آن همه وعظ و ارشاد و اتمام حجتها از طرق گوناگون ، و عدم تسليم آنها در مقابل حق ، سرانجام كار آنها به كجا رسيد ؟ ! .\r\nمىفرمايد : « هنگامى كه ما را با اعمالشان به خشم آوردند از آنها انتقام گرفتيم ، و همه را غرق نموديم » ! ( * ( فَلَمَّا آسَفُونا انْتَقَمْنا مِنْهُمْ فَأَغْرَقْناهُمْ أَجْمَعِينَ ) * ) .\r\nخداوند مخصوصا از ميان تمام مجازاتها مجازات غرق را براى آنها انتخاب نمود ، چرا كه تمام عزت و شوكت و افتخار و قدرتشان با همان رود عظيم نيل و شاخه‌هاى بزرگ و فراوانش بود كه فرعون از ميان تمام منابع قدرتش روى آن تكيه كرد ، و گفت * ( أَ لَيْسَ لِي مُلْكُ مِصْرَ وَهذِه الأَنْهارُ تَجْرِي مِنْ تَحْتِي ) * « آيا حكومت مصر از آن من نيست ، و اين نهرها تحت فرمان من نمىباشد » ؟ ! آرى بايد همان چيزى كه مايه حيات و قدرت آنها است عامل فنا و نابودى و گورستانشان گردد تا همگان عبرت گيرند ! ( 1 ) .\r\n\r\n","description":"","footnote":"\r\n1 - چنان كه شاعر گويد :\r\n\r\nدر سر دارى كه باشدت سردارى\r\nهم در سر آن روى كه در سر دارى !\r\n\r\n","page_name":" 89 ","page_number":89},
  {"content":"\r\n« آسفونا » از ماده « اسف » هم به معنى « اندوه » آمده و هم « غضب » بلكه به گفته راغب در مفردات گاه به « اندوه توأم با غضب » گفته مىشود ، و گاه به هر يك از اين دو جداگانه ، چرا كه حقيقت آن هيجانى درونى است كه انسان را به انتقام دعوت مىكند ، هر گاه نسبت به زيردستان باشد در شكل غضب ظاهر مىشود ، هر گاه نسبت به بالادستان باشد به صورت اندوه آشكار مىگردد ، لذا وقتى از ابن عباس در باره « حزن » و « غضب » سؤال كردند گفت ريشه هر دو يكى است اما لفظ آن مختلف است ! ( 1 ) .\r\nبعضى از مفسران « آسفونا » را به معنى « آسفوا رسلنا » ( فرستادگان ما را محزون و غمگين ساختند ) تفسير كرده‌اند ، ولى اين تفسير بعيد به نظر مىرسد و ضرورتى براى چنين خلاف ظاهرى وجود ندارد .\r\nاين نكته نيز قابل توجه است كه نه حزن و اندوه در باره خداوند مفهومى دارد و نه خشم به آن معنى كه در ميان ما معروف است ، بلكه خشم و غضب خداوند به معنى « اراده مجازات » ، و رضايت او به معنى « اراده ثواب » است .\r\nدر آخرين آيه مورد بحث به عنوان يك نتيجه گيرى از مجموع اين سخن مىفرمايد : « ما آنها را پيشگامان در عذاب و عبرتى براى ديگران قرار داديم » ( * ( فَجَعَلْناهُمْ سَلَفاً وَمَثَلًا لِلآخِرِينَ ) * ) .\r\n« سلف » در لغت به معنى هر چيز متقدم است ، و لذا به نسلهاى پيشين « سلف » و به نسلهاى بعد از آنها « خلف » اطلاق مىشود ، و به معاملاتى كه به صورت پيشخريد انجام مىگيرد نيز « سلف » مىگويند چرا كه قيمت آن قبلا پرداخته مىشود .\r\n\r\n","description":"","footnote":"\r\n( 1 ) مفردات راغب ماده « اسف » .\r\n","page_name":" 90 ","page_number":90},
  {"content":"\r\nو « مثل » به سخنى مىگويند كه در ميان مردم به عنوان عبرت رائج و جارى مىشود ، و از آنجا كه ماجراى زندگى فرعون و فرعونيان و سرنوشت دردناك آنها درس عبرت بزرگى بود در اين آيه به عنوان « مثل » براى اقوام ديگر ياد شده است .\r\n","description":"","footnote":"","page_name":" 91 ","page_number":91},
  {"content":"\r\n\r\n[ سوره الزخرف ‹ 43 › : آيات 57 تا 62 
  ]\r\nوَ لَمَّا ضُرِبَ ابْنُ مَرْيَمَ مَثَلًا إِذا قَوْمُكَ مِنْه يَصِدُّونَ ‹ 57 › وَقالُوا أَ آلِهَتُنا خَيْرٌ أَمْ هُوَ ما ضَرَبُوه لَكَ إِلَّا جَدَلًا بَلْ هُمْ قَوْمٌ خَصِمُونَ ‹ 58 › إِنْ هُوَ إِلَّا عَبْدٌ أَنْعَمْنا عَلَيْه وَجَعَلْناه مَثَلًا لِبَنِي إِسْرائِيلَ ‹ 59 › وَلَوْ نَشاءُ لَجَعَلْنا مِنْكُمْ مَلائِكَةً فِي الأَرْضِ يَخْلُفُونَ ‹ 60 › وَإِنَّه لَعِلْمٌ لِلسَّاعَةِ فَلا تَمْتَرُنَّ بِها وَاتَّبِعُونِ هذا صِراطٌ مُسْتَقِيمٌ ‹ 61 ›\r\nوَ لا يَصُدَّنَّكُمُ الشَّيْطانُ إِنَّه لَكُمْ عَدُوٌّ مُبِينٌ ‹ 62 ›\r\n\r\nترجمه :\r\n57 - و هنگامى كه در باره فرزند مريم مثلى زده شد قوم تو از آن مىخنديدند ( و مسخره مىكردند ) .\r\n58 - و گفتند آيا خدايان بهترند يا او ؟ ( مسيح ، اگر معبودان ما در دوزخند مسيح نيز در دوزخ است چرا كه معبود واقع شده ! ) ولى آنها اين مثل را جز از طريق\r\n","description":"","footnote":"","page_name":" 92 ","page_number":92},
  {"content":"\r\nجدال براى تو نزدند ، آنها گروهى كينه توز و پرخاشگرند .\r\n59 - او فقط بنده اى بود كه ما نعمت به او بخشيديم و نمونه و الگويى براى بنى اسرائيلش قرار داديم .\r\n60 - و هر گاه بخواهيم بجاى شما در زمين ملائكه اى قرار مىدهيم كه جانشين ( شما ) گردند .\r\n61 - و او سبب آگاهى بر روز قيامت است ( نزول عيسى گواه نزديكى رستاخيز است ) هرگز در آن ترديد نكنيد و از من پيروى كنيد كه اين راه مستقيم است .\r\n62 - و شيطان شما را ( از راه خدا ) باز ندارد كه او دشمن آشكار شما است .\r\n\r\nشان نزول :\r\nدر سيره ابن هشام چنين آمده است : رسول خدا روزى با « وليد بن مغيره » در مسجد نشسته بود « نضر بن حارث » نيز آمد و در كنار آنها نشست ، گروهى از سران قريش نيز در مجلس بودند پيامبر ص با آنها سخن گفت ، « نضر » به مقابله برخاست ، پيامبر ص با دلائل منطقى ( پيرامون بطلان بتپرستى ) او را محكوم ساخت ، سپس اين آيه را بر آنها خواند « إِنَّكُمْ وَما تَعْبُدُونَ مِنْ دُونِ اللَّه حَصَبُ جَهَنَّمَ أَنْتُمْ لَها وارِدُونَ لَوْ كانَ هؤُلاءِ آلِهَةً ما وَرَدُوها وَكُلٌّ فِيها خالِدُونَ . . . » :\r\n« شما و آنچه غير از خدا مىپرستيد هيزم جهنم خواهيد بود و همگى در آن وارد مىشويد ، اگر اينها خدايان بودند هرگز وارد دوزخ نمىشدند ، و همگى در آن جاودانه خواهند بود » .\r\nبعد از اين ماجرا پيامبر ص از جا برخاست و رفت ، در اين هنگام « عبد اللَّه بن زبعرى » آمد و به آن جمع پيوست ، « وليد » به « عبد اللَّه » گفت : « نضر بن حارث » در مقابل محمد درمانده شد ، و پاسخى نداشت بدهد ، محمد گمان مىكند ما و همه معبودهايمان هيزم دوزخيم ! .\r\n« عبد اللَّه » گفت : به خدا سوگند اگر من او را مىديدم پاسخش را مىدادم ،\r\n","description":"","footnote":"","page_name":" 93 ","page_number":93},
  {"content":"\r\nاز او بپرسيد آيا درست است كه همه معبودان با عابدانشان در دوزخند ؟ اگر چنين است ما فرشتگان را مىپرستيم ، و يهود « عزير » را و نصارى « عيسى بن مريم » را ( چه عيبى دارد كه ما با فرشتگان و پيامبرانى چون عزير و مسيح باشيم ! ) .\r\nاين پاسخ براى « وليد » و كسانى كه در مجلس بودند جالب آمد ، و معتقد بودند كه دليل دندانشكنى است ، اين سخن را خدمت پيامبر ص گفتند ، رسول اللَّه فرمود : « آرى هر كس دوست داشته باشد كه معبود واقع شود او هم با عابدانش در دوزخ خواهد بود ، اين بتپرستان در حقيقت شياطين را مىپرستيدند ، و هر چيز را كه شيطان به آنها دستور مىداد » .\r\nاينجا بود كه آيه شريفه ( سوره انبياء - 101 ) نازل شد « إِنَّ الَّذِينَ سَبَقَتْ لَهُمْ مِنَّا الْحُسْنى أُولئِكَ عَنْها مُبْعَدُونَ » : « كسانى كه وعده نيكى از قبل به آنها داده‌ايم ( بندگان با ايمانى كه هرگز راضى نبودند معبود واقع شوند ) از آن دور نگهداشته مىشوند » . . . و نيز آيه * ( وَلَمَّا ضُرِبَ ابْنُ مَرْيَمَ مَثَلًا إِذا قَوْمُكَ مِنْه يَصِدُّونَ ) * ( آيه مورد بحث ) نازل گرديد ( 1 ) .\r\n\r\nتفسير :\r\n\r\nكدام معبودان در دوزخند ؟\r\nاين آيات كه پيرامون مقام عبوديت حضرت مسيح ع و نفى گفتار مشركان در باره الوهيت او و بتها سخن مىگويد تكميلى است براى بحثهايى كه در آيات گذشته پيرامون دعوت موسى و مبارزه او با بتپرستان فرعونى آمد ، و هشدارى است به مشركان عصر پيامبر ص و همه مشركان جهان .\r\nگر چه اين آيات سربسته سخن مىگويد ، ولى با قرائنى كه در خود آيات و آيات ديگر قرآن وجود دارد محتواى آن على رغم تفسيرهاى گوناگونى كه\r\n\r\n","description":"","footnote":"\r\n( 1 ) سيره ابن هشام جلد اول صفحه 385 ( با كمى تلخيص ) .\r\n","page_name":" 94 ","page_number":94},
  {"content":"\r\nمفسران ذكر كرده‌اند پيچيده نيست .\r\nنخست مىفرمايد : « هنگامى كه در باره فرزند مريم مثلى زده شد قوم تو از آن مىخنديدند و رويگردان مىشدند » ( * ( وَلَمَّا ضُرِبَ ابْنُ مَرْيَمَ مَثَلًا إِذا قَوْمُكَ مِنْه يَصِدُّونَ ) * ) ( 1 ) .\r\nاين مثل چه بوده ؟ و چه كسى آن را در مورد عيسى بن مريم بيان كرده است ؟\r\nاين همان سؤالى است كه در پاسخ آن ميان مفسران گفتگو است ، و كليد فهم تفسير آيه نيز در آن نهفته است ، ولى دقت در آيات بعد روشن مىسازد كه « مثل » از ناحيه مشركان بوده ، و در ارتباط با بتها بيان شده است ، زيرا در آيات بعد مىخوانيم : * ( ما ضَرَبُوه لَكَ إِلَّا جَدَلًا ) * : « آنها اين مثال را فقط از روى مجادله بيان كردند » .\r\nبا توجه به اين حقيقت و آنچه در شان نزول آمده روشن مىشود كه منظور از مثال همانست كه مشركان به عنوان استهزاء به هنگام شنيدن آيه شريفه إِنَّكُمْ وَما تَعْبُدُونَ مِنْ دُونِ اللَّه حَصَبُ جَهَنَّمَ : « شما و آنچه را غير از خدا مىپرستيد هيزم دوزخيد » ( انبيا - 98 ) گفتند و آن اين بود كه عيسى بن مريم نيز معبود واقع شده و به حكم اين آيه بايد در دوزخ باشد چه بهتر كه ما و بتهايمان نيز همسايه عيسى باشيم ! گفتند و خنديدند و مسخره كردند !\r\nسپس : « گفتند : آيا خدايان ما بهتر است يا مسيح » ؟ ! ( * ( وَقالُوا أَ آلِهَتُنا خَيْرٌ أَمْ هُوَ ) * ) .\r\n\r\n","description":"","footnote":"\r\n( 1 ) « يصدون » از ماده « صد » ( در صورتى كه فعل مضارعش با كسر صاد بوده باشد ) به معنى خنديدن و فرياد كشيدن و سر و صدا راه انداختن است ( كه معمولا به هنگام استهزا دست به دست هم مىدهند ) ( به لسان العرب ماده « صدد » مراجعه شود ) .\r\n","page_name":" 95 ","page_number":95},
  {"content":"\r\nهنگامى كه او دوزخى باشد ، خدايان ما كه از او بالاتر نيستند ! .\r\nولى بدان آنها حقيقت را مىدانند « و اين مثل را جز از روى جدال براى تو نزده‌اند » ( * ( ما ضَرَبُوه لَكَ إِلَّا جَدَلًا ) * ) .\r\n« بلكه آنها گروهى كينه توز و پرخاشگرند » ، و براى جلوگيرى از حق به باطل متوسل مىشوند ( * ( بَلْ هُمْ قَوْمٌ خَصِمُونَ ) * ) ( 1 ) .\r\nآنها به خوبى مىدانند تنها معبودانى وارد دوزخ مىشوند كه راضى به عبادت عابدان خود بودند ، همچون فرعون كه آنها را به عبادت خود دعوت مىنمود ، نه مانند مسيح ع كه از عمل آنها بيزار بوده و هست .\r\nبلكه « او فقط بنده اى بود كه ما نعمت خود را بر او ارزانى داشتيم » و او را به نبوت و رهبرى خلق مبعوث كرديم « ( * ( إِنْ هُوَ إِلَّا عَبْدٌ أَنْعَمْنا عَلَيْه ) * ) .\r\n« و او را نمونه و الگويى براى بنى اسرائيل قرار داديم » ( * ( وَجَعَلْناه مَثَلًا لِبَنِي إِسْرائِيلَ ) * ) .\r\nتولدش از مادر بدون پدر آيتى از آيات خدا بود ، سخن گفتنش در گاهواره آيت ديگر ، و معجزاتش هر يك نشانه بارزى از عظمت خداوند و مقام نبوت او بود .\r\nاو در تمام عمرش به مقام عبوديت پروردگار اعتراف داشت ، و همه را به عبوديت او دعوت كرد ، و همانگونه كه خودش مىگويد : « ما دام كه در ميان امت بود اجازه انحراف از مسير توحيد به كسى نداد » ، بلكه خرافه الوهيت مسيح ع يا تثليث را بعد از او به وجود آوردند ( 2 ) .\r\n\r\n","description":"","footnote":"\r\n( 1 ) « خصمون » جمع « خصم » ( بر وزن فطن ) به معنى كسى است كه بسيار خصومت و مجادله مىكند .\r\n( 2 ) در تفسير آيات فوق احتمالات ديگرى داده‌اند كه در مجموع هيچكدام با محتواى آيات سازگار نيست :\r\n1 - بعضى گفته‌اند منظور از « مثلى » كه مشركان زدند اين است كه آنها بعد از ذكر مسيح و سرگذشت او در آيات قرآن گفتند محمد زمينه سازى مىكند كه ما را به عبوديت خود دعوت كند ! قرآن در مقام دفاع از پيامبر ( ص ) مىگويد : نه مسيح مدعى الوهيت بود و نه او مدعى خواهد بود .\r\n2 - بعضى ديگر گفته‌اند منظور از « مثل » در آيات فوق تشبيهى است كه خداوند در آيه 59 سوره آل عمران در مورد مسيح و آدم ذكر كرده آنجا كه مىفرمايد : « * ( إِنَّ مَثَلَ عِيسى عِنْدَ اللَّه كَمَثَلِ آدَمَ خَلَقَه مِنْ تُرابٍ ثُمَّ قالَ لَه كُنْ فَيَكُونُ ) * » : مثل عيسى نزد خداوند همچون آدم است كه او را از خاك آفريد ، سپس فرمود موجود باش ، و او موجود شد « ( اگر عيسى بدون پدر متولد شد جاى تعجب نيست آدم بدون پدر و مادر به فرمان خدا از خاك تولد يافت ) .\r\n3 - بعضى ديگر احتمال داده‌اند كه منظور از « مثل » گفتار مشركان بود كه مىگفتند وقتى مسيحيان حضرت مسيح را پرستش كنند معبودان ما كه از او برترند چرا لايق پرستش نباشند ؟ .\r\nولى توجه در خصوصياتى كه در آيات فوق مطرح شده نشان مىدهد كه هيچيك از اين تفسيرهاى سه گانه درست نيست زيرا آيات به خوبى نشان مىدهد كه اولا مثل از ناحيه مشركان بوده ، ثانيا مطلبى بوده است جنجال برانگيز ، و از نظر آنها خنده دار ، ثالثا چيزى بوده كه بر خلاف مقام عبوديت مسيح ( ع ) بوده است ، و رابعا هدف آنها را كه جدال بر سر يك امر دروغين بوده است تامين مىكرد ، و اين ويژگيها تنها با تفسيرى كه در متن گفتيم سازگار است نه با غير آن .\r\n","page_name":" 96 ","page_number":96},
  {"content":"\r\nجالب اينكه در روايات متعددى كه از طريق شيعه و اهل سنت نقل شده مىخوانيم كه پيغمبر به على ع فرمود :\r\nان فيك مثلا من عيسى ، احبه قوم فهلكوا فيه ، و ابغضه قوم فهلكوا فيه ، فقال المنافقون ا ما رضى له مثلا الا عيسى ، فنزلت قوله تعالى * ( وَلَمَّا ضُرِبَ ابْنُ مَرْيَمَ مَثَلًا إِذا قَوْمُكَ مِنْه يَصِدُّونَ ) *\r\n: « در تو نشانه اى از عيسى است ، گروهى او را دوست داشتند ( و آن چنان\r\n","description":"","footnote":"","page_name":" 97 ","page_number":97},
  {"content":"\r\nغلو كردند كه خدايش خواندند ) و به همين جهت هلاك شدند ، و گروهى او را مبغوض داشتند ( همچون يهود كه كمر به قتلش بستند ) آنها نيز هلاك شدند ، ( گروهى نيز تو را به مقام الوهيت مىرسانند ، و گروهى كمر بر عداوتت مىبندند و هر دو دوزخى خواهند بود ) هنگامى كه منافقان اين سخن را شنيدند از روى استهزا گفتند : آيا مثال ديگرى براى او جز عيسى پيدا نكرد ، در اين هنگام بود كه آيه فوق نازل شد : * ( وَلَمَّا ضُرِبَ ابْنُ مَرْيَمَ مَثَلًا ) * . . . » .\r\nآنچه در بالا گفتيم متن روايتى است كه حافظ « ابو بكر بن مردويه » از علماى معروف اهل سنت در كتاب « مناقب » ( طبق نقل كشف الغمه صفحه 95 ) آورده است .\r\nهمين مضمون را با تفاوت مختصرى « ميرمحمد صالح كشفى ترمذى » در « مناقب مرتضوى » آورده .\r\nجمعى ديگر از دانشمندان اهل سنت و علماى بزرگ شيعه در كتابهاى متعددى اين ماجرا را گاه بدون ذكر آيه فوق ، و گاه با ذكر آيه نقل كرده‌اند ( 1 ) .\r\nقرائن موجود در آيات نشان مىدهد كه اين حديث معروف از قبيل تطبيق است نه شان نزول ، و به تعبير ديگر شان نزول آيه همان داستان عيسى و گفتگوى مشركان عرب و بتهاى آنها است ، اما چون ماجرايى شبيه آن براى على ع بعد از آن گفتار تاريخى پيغمبر ص روى داد ، پيامبر ص اين آيه را در اينجا تلاوت فرمود كه اين ماجرا از جهات مختلفى همانند مصداق آن بود .\r\nدر آيه بعد براى اينكه توهم نكنند خدا نيازى به عبوديت و بندگى آنها دارد كه اصرار بر ايمانشان مىكند مىفرمايد : « اگر ما بخواهيم بجاى شما\r\n\r\n","description":"","footnote":"\r\n( 1 ) براى اطلاع بيشتر به كتاب « احقاق الحق » جلد 3 صفحه 398 به بعد ، و تفسير « نور الثقلين جلد 4 صفحه 609 به بعد و تفسير » مجمع البيان « ذيل آيات مورد بحث مراجعه فرمائيد .\r\n","page_name":" 98 ","page_number":98},
  {"content":"\r\nفرشتگانى در زمين قرار مىدهيم كه جانشين شما باشند « ( * ( وَلَوْ نَشاءُ لَجَعَلْنا مِنْكُمْ مَلائِكَةً فِي الأَرْضِ يَخْلُفُونَ ) * ) .\r\nفرشتگانى كه سر بر فرمان حق دارند ، و جز اطاعت و بندگى او كارى را نمىشناسند .\r\nجمعى از مفسران تفسير ديگرى براى آيه برگزيده‌اند كه بر طبق آن مفهوم آيه چنين است « اگر ما بخواهيم فرزندان شما را فرشتگانى قرار مىدهيم كه جانشين شما در زمين گردند » .\r\nبنا بر اين تعجب نكنيد كه مسيح بدون پدر متولد گردد خداوند حتى قادر است فرشته را كه نوع جداگانه اى است از انسان بيافريند ( 1 ) .\r\nو از آنجا كه تولد فرشته از انسان چندان مناسب به نظر نمىرسد بعضى از مفسران بزرگ آن را به تولد فرشته صفتان تفسير كرده‌اند ، و گفته‌اند منظور اين است تعجب نكنيد بنده اى همچون مسيح قدرت بر زنده كردن مردگان و شفاى بيماران به فرمان خدا داشته باشد و در عين حال بنده اى مخلص و مطيع فرمان او باشد ، خدا مىتواند از فرزندان شما كسانى را بيافريند كه تمام خلق و خوى فرشتگان را داشته باشند ( 2 ) .\r\nولى تفسير اول از همه با ظاهر آيه سازگارتر است ، و اين تفسيرها بعيد به نظر مىرسد ( 3 ) .\r\n\r\n","description":"","footnote":"\r\n( 1 ) تفسير اول را « طبرسى » در « مجمع البيان » و « شيخ طوسى » در « تبيان » و « ابو الفتوح رازى » و بعضى ديگر برگزيده‌اند ، اما تفسير دوم را قرطبى و فخر رازى و آلوسى در روح المعانى و زمخشرى در كشاف و مراغى به عنوان تنها معنى آيه يا يكى از دو معنى آيه نقل كرده‌اند .\r\n( 2 ) « الميزان » ذيل آيه مورد بحث .\r\n( 3 ) مطابق تفسير اول « من » براى « بدليت » است ، و بنا بر تفسير دوم و سوم من « نشويه » مىباشد .\r\n","page_name":" 99 ","page_number":99},
  {"content":"\r\nآيه بعد اشاره به يكى ديگر از ويژگيهاى حضرت مسيح ع است مىفرمايد :\r\n« او ( عيسى ) سبب آگاهى بر روز قيامت است » ( * ( وَإِنَّه لَعِلْمٌ لِلسَّاعَةِ ) * ) .\r\nيا از اين جهت كه تولد او بدون پدر دليلى است بر قدرت بى پايان خداوند كه مساله زندگى بعد از مرگ در پرتو آن حل مىشود .\r\nو يا از اين نظر كه نزول حضرت مسيح ع از آسمان طبق روايات متعدد اسلامى در آخر زمان صورت مىگيرد و دليل بر نزديك شدن قيام قيامت است .\r\nجابر بن عبد اللَّه مىگويد : از پيامبر شنيدم كه مىفرمود :\r\nينزل عيسى بن مريم فيقول اميرهم تعال صل بنا ، فيقول : لا ، ان بعضكم على بعض امراء تكرمة من اللَّه لهذه الامة :\r\n« حضرت عيسى نازل مىشود و امير مسلمانان ( منظور از اين امير حضرت مهدى ( عج ) است به طورى كه از احاديث ديگر استفاده مىشود ) مىگويد : بيا تا با تو نماز بگذاريم ، مىگويد : نه بعضى از شما امام و امير بعض ديگريد و اين احترامى است كه خدا براى اين امت قائل شده ( سپس مسيح به مهدى اقتدا مىكند ) ( 1 ) .\r\nدر حديث ديگرى از پيامبر ص مىخوانيم كه فرمود :\r\nكيف انتم اذا نزل فيكم ابن مريم و امامكم منكم\r\n« چگونه خواهيد بود هنگامى كه فرزند مريم در ميان شما نازل شود در حالى كه امام شما از خود شما است » ( 2 ) .\r\nبه هر حال اطلاق كلمه « علم » بر حضرت مسيح يك نوع تاكيد و مبالغه است ، اشاره به اينكه نزول او حتما از نشانه‌هاى رستاخيز است .\r\nاين احتمال نيز داده شده است كه مرجع ضمير در « انه » به « قرآن » بازگردد كه بر طبق آن معنى آيه چنين مىشود : نزول قرآن به خاطر اينكه آخرين كتب\r\n\r\n","description":"","footnote":"\r\n( 1 ) اين حديث را « مجمع البيان » از « صحيح مسلم » ذيل آيات مورد بحث نقل كرده است .\r\n( 2 ) « مجمع البيان » ذيل آيه مورد بحث ، و تفسير « روح المعانى » جلد 25 صفحه 88 .\r\n","page_name":" 100 ","page_number":100},
  {"content":"\r\nآسمانى است دليلى بر نزديكى رستاخيز است ، و از قيام قيامت خبر مىدهد .\r\nولى محتواى آيات قبل و بعد كه در باره عيسى است تفسير اول را تقويت مىكند .\r\nبه هر حال به دنبال آن مىفرمايد : قيام قيامت قطعى است و وقوع آن نزديك است « و هرگز شك و ترديد از ناحيه آن به خود راه ندهيد » ( * ( فَلا تَمْتَرُنَّ بِها ) * ) .\r\nنه از نظر عقيده ، و نه از نظر عمل همچون غافلان از قيامت رفتار نكنيد .\r\n« و از من پيروى كنيد كه اين راه مستقيم است » ( * ( وَاتَّبِعُونِ هذا صِراطٌ مُسْتَقِيمٌ ) * ) .\r\nچه راهى از اين مستقيمتر كه شما را از آينده خطرناكى كه در پيش داريد با خبر مىسازد ، و راه نجات از خطرات را در روز بعث به شما نشان مىدهد ؟\r\nولى شيطان مىخواهد پيوسته شما را در غفلت و بيخبرى نگهدارد ، به هوش باشيد « شيطان شما را از راه خدا و از توجه به سرنوشتتان در رستاخيز باز ندارد ، چرا كه او دشمن آشكارى براى شما است » ( * ( وَلا يَصُدَّنَّكُمُ الشَّيْطانُ إِنَّه لَكُمْ عَدُوٌّ مُبِينٌ ) * ) .\r\nاو عداوت و دشمنى خود را از روز نخست يك بار به هنگام وسوسه پدر و مادرتان آدم و حوا و اخراج آنها از بهشت نشان داد ، و بار ديگر به هنگامى كه سوگند ياد نمود كه همه فرزندان آدم جز « مخلصين » را گمراه خواهد ساخت ، چگونه در برابر چنين دشمن قسم خورده اى خاموش مىنشينيد ، و به او اجازه مىدهيد كه بر قلب و روح شما مسلط گردد ، و با وسوسه‌هاى مداومش شما را از راه حق باز دارد ؟ !\r\n","description":"","footnote":"","page_name":" 101 ","page_number":101},
  {"content":"\r\n\r\n[ سوره الزخرف ‹ 43 › : آيات 63 تا 65 
  ]\r\nوَ لَمَّا جاءَ عِيسى بِالْبَيِّناتِ قالَ قَدْ جِئْتُكُمْ بِالْحِكْمَةِ وَلأُبَيِّنَ لَكُمْ بَعْضَ الَّذِي تَخْتَلِفُونَ فِيه فَاتَّقُوا اللَّه وَأَطِيعُونِ ‹ 63 › إِنَّ اللَّه هُوَ رَبِّي وَرَبُّكُمْ فَاعْبُدُوه هذا صِراطٌ مُسْتَقِيمٌ ‹ 64 › فَاخْتَلَفَ الأَحْزابُ مِنْ بَيْنِهِمْ فَوَيْلٌ لِلَّذِينَ ظَلَمُوا مِنْ عَذابِ يَوْمٍ أَلِيمٍ ‹ 65 ›\r\n\r\nترجمه :\r\n63 - هنگامى كه عيسى با دلائل روشن به سراغ آنها آمد گفت من براى شما حكمت آورده‌ام و آمده‌ام تا پاره اى از امورى را كه در آن اختلاف داريد تبيين كنم ، تقواى الهى پيشه كنيد و از من اطاعت نمائيد .\r\n64 - خداوند پروردگار من و پروردگار شماست ، او را پرستش كنيد كه راه راست همين است .\r\n65 - ولى گروه هايى از ميان آنها ظهور كردند كه ( در باره مسيح ) اختلاف نمودند ( و بعضى او را خدا پنداشتند ) واى بر آنها كه ستم كردند از عذاب روز دردناك .\r\n","description":"","footnote":"","page_name":" 102 ","page_number":102},
  {"content":"\r\n\r\nتفسير : آنها كه در باره مسيح غلو كردند\r\nدر آيات گذشته به گوشه اى از ويژگيهاى زندگى حضرت مسيح ع اشاره شد ، و آيات بحث آن را ادامه مىدهد ، و مخصوصا روى دعوت حضرت مسيح به توحيد خالص و نفى هر گونه شرك تكيه مىكند .\r\nنخست مىفرمايد : « هنگامى كه عيسى با در دست داشتن بينات ( معجزات و آيات الهى ) آمد ، گفت : من براى شما حكمت آورده‌ام و آمده‌ام تا بعض امورى را كه در آن پيوسته اختلاف داريد براى شما تبيين كنم » ( * ( وَلَمَّا جاءَ عِيسى بِالْبَيِّناتِ قالَ قَدْ جِئْتُكُمْ بِالْحِكْمَةِ وَلأُبَيِّنَ لَكُمْ بَعْضَ الَّذِي تَخْتَلِفُونَ فِيه ) * ) .\r\nبه اين ترتيب سرمايه عيسى « بينات » يعنى آيات الهى و معجزات بود كه از يك سو حقانيت او را تبيين مىكرد ، و از سوى ديگر حقايق مربوط به مبدأ و معاد و نيازهاى زندگى بشر را .\r\nدر اين عبارت حضرت مسيح ع محتواى دعوت خود را « حكمت » توصيف مىكند ، و مىدانيم ريشه اصلى « حكمت » به معنى « جلوگيرى كردن از چيزى به منظور اصلاح آن » است ، و سپس به تمام عقائد حق ، و برنامه‌هاى صحيح زندگى كه انسان را از هر گونه انحراف در ايمان و عمل بازمىدارد ، و به تهذيب نفس و اخلاق او مىپردازد ، اطلاق شده است ، و به اين ترتيب حكمت در اينجا معنى وسيعى دارد كه هم « حكمت علمى » را مىگيرد و « هم حكمت عملى » را .\r\nاين حكمت علاوه بر اينها هدف ديگرى نيز به دنبال دارد و آن بر طرف ساختن اختلافاتى است كه وجود آنها نظام جامعه را به هم مىريزد ، و مردم را سرگردان و بيچاره مىكند ، و لذا حضرت مسيح در متن سخنانش روى اين مساله تكيه مىنمايد .\r\nدر اينجا سؤالى مطرح است كه غالب مفسران نيز به آن توجه كرده اند\r\n","description":"","footnote":"","page_name":" 103 ","page_number":103},
  {"content":"\r\nو آن اينكه چرا مىگويد : آمده‌ام كه بعضى از امورى را كه در آن اختلاف داريد تبيين كنم ، چرا همه آن را تبيين نمىكند ؟ ! .\r\nاز اين سؤال جوابهاى متعددى داده شده كه از همه مناسبتر اين است :\r\nاختلافاتى كه مردم دارند دو گونه است : بخشهايى است كه در سرنوشت آنها از نظر اعتقاد و عمل ، و از نظر فرد و جامعه مؤثر است ، در حالى كه بخش ديگر اختلافاتى است در امورى كه هرگز سرنوشتساز نيست ، مانند نظرات مختلفى كه در باره پيدايش منظومه شمسى و آسمانها ، و چگونگى افلاك و ستارگان ، و ماهيت روح آدمى ، و حقيقت حيات و مانند اينها .\r\nروشن است انبياء ماموريت دارند كه به اختلافات در بخش اول از طريق تبيين واقعيتها پايان دهند ، ولى هرگز مامور نيستند كه هر گونه اختلافى را هر چند تاثيرى در سرنوشت آدمى نداشته باشد پايان دهند .\r\nاين احتمال نيز وجود دارد كه تبيين پاره اى از اختلافات نتيجه و غايت دعوت انبياء است يعنى آنها سرانجام موفق مىشوند پاره اى از اختلافات را حل كنند ، ولى حل همه اختلافات در دنيا امكانپذير نيست ، و به همين دليل در آيات متعددى از قرآن مجيد يكى از ويژگيهاى قيامت را پايان گرفتن تمام اختلافات بيان مىكند ، در آيه 92 - نحل مىخوانيم : وَلَيُبَيِّنَنَّ لَكُمْ يَوْمَ الْقِيامَةِ ما كُنْتُمْ فِيه تَخْتَلِفُونَ : « به طور مسلم در روز قيامت آنچه را در آن اختلاف داشتيد براى شما تبيين مىكند » ( همين معنى در آيات 55 آل عمران - 48 مائده - 164 انعام - 69 حج ، و غير آن آمده است ) ( 1 ) .\r\n\r\n","description":"","footnote":"\r\n( 1 ) بعضى ديگر از مفسران گفته‌اند كه « بعض » در اينجا به معنى « كل » است ! و يا تعبير به * ( بَعْضَ الَّذِي تَخْتَلِفُونَ فِيه ) * اضافه موصوف به صفت است ، و يا اينكه اين تعبير اشاره به آن است كه من تنها امور دين را براى شما تبيين مىكنم ، نه اختلافهايتان را در امر دنيا ، ولى هيچيك از اين تفسيرها قابل توجه نيست .\r\n","page_name":" 104 ","page_number":104},
  {"content":"\r\nو در پايان آيه مىافزايد : « اكنون كه چنين است و محتواى دعوت من اين است تقواى الهى پيشه كنيد و مرا اطاعت نمائيد » ( * ( فَاتَّقُوا اللَّه وَأَطِيعُونِ ) * ) .\r\nسپس براى اينكه هر گونه ابهامى را در زمينه عبوديت خود بر طرف سازد مىگويد : « به طور قطع خداوند پروردگار من و پروردگار شما است » ( * ( إِنَّ اللَّه هُوَ رَبِّي وَرَبُّكُمْ ) * ) .\r\nقابل توجه اينكه كلمه « رب » را دو بار در اين آيه تكرار مىكند ، يك بار در مورد خود ، و يك بار در مورد مردم ، تا روشن سازد من و شما يكسانيم ، و پروردگار شما و من يكى است .\r\nمن نيز در تمام وجود و هستيم همانند شما نيازمند به خالق و مدبرى هستم ، او مالك من و راهنماى من است .\r\nو براى تاكيد بيشتر اضافه مىكند : « اكنون كه چنين است او را پرستش كنيد » ( * ( فَاعْبُدُوه ) * ) .\r\nچرا كه غير او لايق پرستش نيست ، همه مربوبند و او رب است ، و همه مملوكند و او مالك .\r\nباز هم سخن خود را با جمله ديگرى تاكيد مىكند تا جاى هيچ بهانه اى باقى نماند مىگويد « اين است صراط مستقيم » ( * ( هذا صِراطٌ مُسْتَقِيمٌ ) * ) ( 1 ) .\r\nآرى راه راست همان راه عبوديت و بندگى پروردگار است ، راهى است كه انحراف و اعوجاج در آن نيست ، همانگونه كه در آيه 61 سوره يس آمده است :\r\nوَ أَنِ اعْبُدُونِي هذا صِراطٌ مُسْتَقِيمٌ : « آيا با شما عهد نكردم كه مرا پرستش كنيد\r\n\r\n","description":"","footnote":"\r\n( 1 ) نظير همين آيه با مختصر تفاوتى در سوره مريم آيه 36 ، و سوره انعام آيه 51 ، آمده است ، و تكرار اين معنى تاكيدى است بر اين حقيقت كه عيسى در مورد عبوديت خود به همه آنها اتمام حجت كرد .\r\n","page_name":" 105 ","page_number":105},
  {"content":"\r\nاين است راه مستقيم » .\r\nاما عجب اينكه با اينهمه تاكيدات باز هم « در ميان گروه‌هاى زيادى كه بعد از عيسى ع پيدا شدند احزابى ظهور كردند كه در باره عيسى اختلاف داشتند » ( * ( فَاخْتَلَفَ الأَحْزابُ مِنْ بَيْنِهِمْ ) * ) ( 1 ) .\r\nبعضى او را خدا مىپنداشتند كه به زمين نازل شده ! بعضى ديگر فرزند خدايش مىخواندند .\r\nبعضى او را يكى از اقنومهاى سه گانه ( سه ذات مقدس اب و ابن و روح القدس ) مىدانستند .\r\nتنها گروهى كه در اقليت بودند او را بنده خدا و فرستاده او مىشمردند ، ولى سرانجام عقيده اكثريت غالب شد و مساله تثليث و خدايان سه گانه جهان مسيحيت را فرا گرفت .\r\nدر اين زمينه حديث تاريخى جالبى نقل كرده كه در جلد سيزدهم صفحه 70 ذيل آيه 36 سوره مريم آورده‌ايم .\r\nاين احتمال نيز در تفسير آيه وجود دارد كه اختلاف تنها در ميان مسيحيان نبود ، بلكه در ميان يهود و پيروان مسيح در مورد او اختلاف درگرفت ، پيروانش در باره او غلو كردند و او را به مقام الوهيت رساندند ، در حالى كه دشمنانش او و مادرش مريم پاكدامن را به بدترين اتهامات متهم ساختند ، و اين گونه است راه و رسم جاهلان ، گروهى در افراطند ، و گروهى در تفريط ، و يا به گفته امير مؤمنان على ع بعضى « محب غال » هستند و بعضى « مبغض قال » آنجا كه فرمود :\r\nهلك فى رجلان محب غال و مبغض قال : « دو گروه در باره من هلاك شدند\r\n\r\n","description":"","footnote":"\r\n( 1 ) ضمير در « بينهم » به كسانى بازمىگردد كه مسيح ( ع ) آنها را در آيه قبل مخاطب ساخته و به عبوديت خداوند دعوت كرده است .\r\n","page_name":" 106 ","page_number":106},
  {"content":"\r\nدوستان غلو كننده كه مرا خدا پنداشتند ، و دشمنان تهمت زننده كه نسبتهاى ناروا به من دادند « ! ( 1 ) .\r\nو چه شباهت دارد حالات اين دو بزرگوار ! در پايان آيه آنها را به عذاب دردناك روز قيامت تهديد كرده ، مىفرمايد :\r\n« واى بر كسانى كه ستم كردند ، و از صراط مستقيم منحرف شدند ، واى بر آنها از عذاب روز دردناك » ( * ( فَوَيْلٌ لِلَّذِينَ ظَلَمُوا مِنْ عَذابِ يَوْمٍ أَلِيمٍ ) * ) ( 2 ) .\r\nآرى روز قيامت روز دردناكى است ، طول حسابش دردناك ، عذاب و مجازاتش دردناك ، حسرت و اندوهش دردناك ، رسوايى و فضيحتش نيز دردناك است .\r\n\r\n","description":"","footnote":"\r\n( 1 ) « نهج البلاغه » كلمات قصار جمله 117 .\r\n( 2 ) توجه داشته باشيد كه « اليم » صفت براى « يوم » است نه براى « عذاب » .\r\n","page_name":" 107 ","page_number":107},
  {"content":"\r\n\r\n[ سوره الزخرف ‹ 43 › : آيات 66 تا 69 
  ]\r\nهَلْ يَنْظُرُونَ إِلَّا السَّاعَةَ أَنْ تَأْتِيَهُمْ بَغْتَةً وَهُمْ لا يَشْعُرُونَ ‹ 66 › الأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ ‹ 67 › يا عِبادِ لا خَوْفٌ عَلَيْكُمُ الْيَوْمَ وَلا أَنْتُمْ تَحْزَنُونَ ‹ 68 › الَّذِينَ آمَنُوا بِآياتِنا وَكانُوا مُسْلِمِينَ ‹ 69 ›\r\n\r\nترجمه :\r\n66 - آنها چه انتظارى مىكشند ؟ جز اينكه قيامت ناگهان به سراغ آنها آيد در حالى كه خبر ندارند .\r\n67 - دوستان در آن روز دشمن يكديگرند مگر پرهيزگاران .\r\n68 - اى بندگان من ! امروز نه ترسى بر شماست و نه اندوهگين مىشويد .\r\n69 - آنها كه به آيات ما ايمان آوردند و تسليم بودند .\r\n\r\nتفسير :\r\n\r\nدر انتظار چه هستيد ؟ جز عذاب آخرت ؟\r\nدر آيات پيشين سخن از بتپرستان لجوج ، و همچنين منحرفان و مشركان امت عيسى بود ، و در آيات مورد بحث پايان كار آنها را مجسم مىكند .\r\nنخست مىفرمايد : « اينها چه چيزى را انتظار مىكشند ، جز اينكه ناگهان قيامت به سراغ آنها آيد در حالى كه متوجه نيستند » ؟ ! ( * ( هَلْ يَنْظُرُونَ إِلَّا السَّاعَةَ أَنْ تَأْتِيَهُمْ بَغْتَةً وَهُمْ لا يَشْعُرُونَ ) * ) .\r\n","description":"","footnote":"","page_name":" 108 ","page_number":108},
  {"content":"\r\nاين سؤال كه به صورت استفهام انكارى طرح شده در حقيقت بيان حال واقعى اين گونه افراد است ، مثل اينكه در مقام مذمت فردى كه گوش به نصيحت هيچ ناصح مشفقى فرا نمىدهد و عوامل نابودى خود را به دست خويش فراهم مىسازد مىگوئيم : او تنها در انتظار مرگ خويش است ! منظور از « ساعة » در اين آيه مانند بسيارى ديگر از آيات قرآن روز قيامت است ، چرا كه حوادث آن به سرعت تحقق مىيابد ، و گويى همه در يك ساعت رخ مىدهد .\r\nالبته اين كلمه گاهى به معنى لحظه پايان دنيا نيز آمده است ، و از آنجا كه اين دو فاصله زيادى با هم ندارند ممكن است اين تعبير هر دو مرحله را شامل شود .\r\nبه هر حال قيام قيامت كه با پايان گرفتن ناگهانى دنيا شروع مىشود به دو وصف در آيه فوق توصيف شده است نخست همين « ناگهانى بودن » آن است ( بغتة ) ، و ديگر عدم آگاهى عموم مردم از زمان وقوع آن مىباشد .\r\nممكن است چيزى ناگهانى رخ دهد ولى قبلا انتظار آن را داشته باشيم و براى مقابله با مشكلات آن آماده شويم ، اما بدبختى آنجاست كه حادثه فوق العاده سخت و كوبنده اى به طور ناگهانى واقع شود و ما از آن به كلى غافل باشيم .\r\nحال مجرمان درست اين گونه است ، چنان غافلگير مىشوند كه طبق بعضى از روايات از پيغمبر گرامى اسلام ص :\r\nتقوم الساعة و الرجلان يحلبان النعجة ، و الرجلان يطويان الثوب\r\n، ثم قرأ ( ص ) : * ( هَلْ يَنْظُرُونَ إِلَّا السَّاعَةَ أَنْ تَأْتِيَهُمْ بَغْتَةً وَهُمْ لا يَشْعُرُونَ ) * :\r\nفرمود : « قيامت به طور ناگهانى رخ مىدهد در حالى كه ( هر كس به كار زندگى خويش مشغول است ) مردانى مشغول دوشيدن گوسفندانند ، و مردان ديگرى مشغول گستردن پارچه ( و گفتگو براى خريد و فروش ) سپس حضرت آيه فوق\r\n","description":"","footnote":"","page_name":" 109 ","page_number":109},
  {"content":"\r\nرا تلاوت فرمود * ( هَلْ يَنْظُرُونَ إِلَّا السَّاعَةَ أَنْ تَأْتِيَهُمْ بَغْتَةً وَهُمْ لا يَشْعُرُونَ ) * ( 1 ) .\r\nو چه دردناك است كه انسان در برابر چنين رخدادى كه هيچ راه بازگشت ندارد اينچنين غافلگير گردد و بدون هيچگونه آمادگى در امواج آن فرو رود .\r\nسپس از حالت دوستانى كه در مسير گناه و فساد ، و يا زرق و برق دنيا ، دست مودت به هم مىدهند پرده برداشته مىگويد : « همه دوستان در آن روز دشمن يكديگرند مگر پرهيزگاران » ! ( * ( الأَخِلَّاءُ يَوْمَئِذٍ بَعْضُهُمْ لِبَعْضٍ عَدُوٌّ إِلَّا الْمُتَّقِينَ ) * ) ( 2 ) .\r\nاين آيه كه توصيفى از صحنه‌هاى قيامت است به خوبى نشان مىدهد كه منظور از « ساعت » در آيه قبل نيز روز رستاخيز است ، روز از هم گسستن پيوندهاى دوستى ، مگر پيوندهايى كه براى خدا و به نام خدا برقرار شده است .\r\nتبديل شدن اين گونه دوستيها به عداوت در آن روز طبيعى است ، چرا كه هر كدام از آنها ديگرى را عامل بدبختى و بيچارگى خود مىشمرد : تو بودى كه اين راه را به من نشان دادى و مرا به سوى آن دعوت كردى ، تو بودى كه دنيا را در نظر من زينت دادى و مرا به آن تشويق نمودى ، آرى تو بودى كه مرا غرق غفلت و غرور ساختى و از سرنوشتم بى خبر كردى ، هر يك از آنها به ديگرى اين گونه مطالب را مىگويد .\r\nتنها پرهيزگارانند كه پيوند دوستى آنها جاودانى است ، چرا كه بر محور ارزشهاى جاودانى دور مىزند ، و نتايج پربارش در قيامت آشكارتر مىشود و آن\r\n\r\n","description":"","footnote":"\r\n( 1 ) تفسير « روح البيان » جلد 25 صفحه 89 .\r\n( 2 ) « اخلاء » جمع « خليل » از ماده « خلة » به معنى مودت و دوستى است ، و ريشه اصلى آن « خلل » ( بر وزن شرف ) به معنى فاصله ميان دو جسم است ، و از آنجا كه محبت و دوستى گويى در لابلاى قلب انسان نفوذ مىكند اين واژه در آن به كار رفته است .\r\n","page_name":" 110 ","page_number":110},
  {"content":"\r\nرا استحكام بيشترى مىبخشد .\r\nطبيعى است كه دوستان در امور زندگى كمك يكديگرند اگر دوستى بر اساس شر و فساد باشد شريك در جرم يكديگرند ، و اگر بر اساس خير و صلاح باشد شريك در پاداش يكديگر مىباشند ، بنا بر اين جاى تعجب نيست كه دوستى از قسم اول در آنجا تبديل به دشمنى گردد ، و از قسم دوم به دوستى محكمتر .\r\nامام صادق ع مىفرمايد :\r\nالا كل خلة كانت فى الدنيا فى غير اللَّه عز و جل فانها تصير عداوة يوم القيامة\r\n: « بدانيد هر دوستى كه در دنيا براى خاطر خدا نباشد در قيامت تبديل به عداوت و دشمنى مىشود » ( 1 ) .\r\nآيه بعد در حقيقت تفسيرى است براى اوصاف و حالات « متقين » و بيانى است از سرنوشت پرافتخار آنها .\r\nدر آن روز خداوند به آنها مىگويد : « اى بندگان من ! امروز نه ترسى بر شما است ، و نه غم و اندوهى خواهيد داشت » ( * ( يا عِبادِ لا خَوْفٌ عَلَيْكُمُ الْيَوْمَ وَلا أَنْتُمْ تَحْزَنُونَ ) * ) .\r\nچه پيام جالبى ؟ ! پيامى بدون واسطه از سوى خداوند ، پيامى كه با بهترين توصيفها آغاز مىشود ، اى بندگان خدا ! پيامى كه مهمترين نگرانى انسان را در آن روز پرنگرانى زائل مىكند ، پيامى كه هر گونه غم و اندوه از گذشته را از دل مىزدايد ، آرى اين پيام داراى چهار مزيت بالا است .\r\nدر آخرين آيه مورد بحث اين پرهيزگاران و بندگان گرامى را با دو جمله ديگر مشخصتر ساخته ، مىفرمايد : « همانها كه به آيات ما ايمان آوردند و در برابر فرمان و دستور ما تسليم بودند » ( * ( الَّذِينَ آمَنُوا بِآياتِنا وَكانُوا مُسْلِمِينَ ) * ) .\r\n\r\n","description":"","footnote":"\r\n( 1 ) تفسير « على بن ابراهيم » طبق نقل « نور الثقلين » جلد 4 صفحه 612 .\r\n","page_name":" 111 ","page_number":111},
  {"content":"\r\nآرى آنها هستند كه به چنان خطاب پرافتخارى مخاطب و مشمول چنان نعمتهايى مىشوند .\r\nدر حقيقت دو جمله فوق تعريف گويايى از اعتقاد و عمل آنها است ، « ايمان » مبانى استوار اعتقادى آنها را روشن مىسازد ، و « اسلام » تسليمشان را در عمل در برابر فرمان حق و اجراء دستورات او .\r\n","description":"","footnote":"","page_name":" 112 ","page_number":112},
  {"content":"\r\n\r\n[ سوره الزخرف ‹ 43 › : آيات 70 تا 73 
  ]\r\nادْخُلُوا الْجَنَّةَ أَنْتُمْ وَأَزْواجُكُمْ تُحْبَرُونَ ‹ 70 › يُطافُ عَلَيْهِمْ بِصِحافٍ مِنْ ذَهَبٍ وَأَكْوابٍ وَفِيها ما تَشْتَهِيه الأَنْفُسُ وَتَلَذُّ الأَعْيُنُ وَأَنْتُمْ فِيها خالِدُونَ ‹ 71 › وَتِلْكَ الْجَنَّةُ الَّتِي أُورِثْتُمُوها بِما كُنْتُمْ تَعْمَلُونَ ‹ 72 › لَكُمْ فِيها فاكِهَةٌ كَثِيرَةٌ مِنْها تَأْكُلُونَ ‹ 73 ›\r\n\r\nترجمه :\r\n70 - ( به آنها خطاب مىشود ) وارد بهشت شويد شما و همسرانتان در نهايت شادمانى .\r\n71 - ظرفها ( ى غذا ) و جامها ( ى شراب طهور ) از طلا گرداگرد آنها مىگردانند ، و در آن ( بهشت ) آنچه دل مىخواهد و چشم از آن لذت مىبرد وجود دارد ، و شما در آن هميشه خواهيد ماند .\r\n72 - اين بهشتى است كه شما وارث آن مىشويد به خاطر اعمالى كه انجام مىداديد .\r\n73 - براى شما در آن ميوه‌هاى فراوان است كه از آن تناول مىكنيد .\r\n\r\nتفسير : آنچه دل بخواهد و چشم از ديدنش لذت برد . . .\r\nاين آيات پاداش بندگان خالص خدا و مؤمنان صالحى را كه در آيات قبل توصيف آنها به ميان آمده بود بيان مىكند ، و بهشت جاويدان را با هفت نعمت ارزنده به آنها نويد مىدهد .\r\n","description":"","footnote":"","page_name":" 113 ","page_number":113},
  {"content":"\r\nنخست مىفرمايد : از سوى خداوند بزرگ و منان به آنها خطاب مىشود « وارد بهشت شويد » ( * ( ادْخُلُوا الْجَنَّةَ ) * ) .\r\nبه اين ترتيب پذيرايى كننده واقعى از آنها خدا است كه از ميهمانان خودش دعوت كرده مىگويد : بفرمائيد و وارد بهشت شويد ! سپس به نخستين نعمت اشاره كرده ، مىافزايد « شما و همسرانتان » ( * ( أَنْتُمْ وَأَزْواجُكُمْ ) * ) .\r\nروشن است بودن در كنار همسران با ايمان و مهربان هم براى مردان لذت بخش است و هم براى زنانشان كه اگر در اندوه دنيا شريك بودند در شادى آخرت نيز شريك باشند .\r\nبعضى ازواج را در اينجا به معنى همرديفان و دوستان و نزديكان تفسير كرده‌اند كه اگر آن هم باشد خود نعمت بزرگى است ، ولى ظاهر آيه همان معنى نخست است .\r\nسپس اضافه مىكند « همگى غرق سرور و شادى باشيد ، آن چنان كه سرور و شادمانى كه آثارش در چهره‌هاى شما پرتوافكن باشد » ( * ( تُحْبَرُونَ ) * ) .\r\n« تحبرون » از ماده « حبر » ( بر وزن فكر ) به معنى اثر مطلوب است ، و گاه به زينت و آثار شادمانى كه در چهره ظاهر مىشود نيز اطلاق شده ، و اگر به « علماء » « احبار » ( جمع حبر بر وزن ابر ) گفته مىشود به خاطر آثارى است كه از آنها در ميان مجتمعات بشرى باقى مىماند ، چنان كه امير مؤمنان على ع فرمود :\r\nالعلماء باقون ما بقى الدهر اعيانهم مفقودة و امثالهم فى القلوب موجوده\r\n: « دانشمندان تا پايان جهان زنده‌اند شخص آنها در ميان نيست اما آثارشان در قلبها موجود است » ( 1 ) .\r\n\r\n","description":"","footnote":"\r\n( 1 ) « نهج البلاغه » كلمات قصار جمله 147 .\r\n","page_name":" 114 ","page_number":114},
  {"content":"\r\nو در سومين نعمت مىفرمايد « ظرفهاى غذا و جامهاى شراب طهور از طلا مملو از بهترين غذا و شرابهاى بهشتى به وسيله خدمتكاران مخصوص گرداگرد آنها مىگردانند » ( * ( يُطافُ عَلَيْهِمْ بِصِحافٍ مِنْ ذَهَبٍ وَأَكْوابٍ ) * ) .\r\nآنها در بهترين ظروف ، و از بهترين غذا ، در نهايت آرامش و آسايش و صفا ، و بدون هيچ درد سر پذيرايى مىشوند .\r\n« صحاف » جمع « صحفة » ( بر وزن صفحه ) در اصل از ماده « صحف » به معنى گستردن گرفته شده ، و در اينجا به معنى ظرفهاى بزرگ و وسيع است .\r\n« اكواب » جمع « كوب » به معنى ظروف آب است كه دسته اى در آن نباشد و به تعبير امروز « جام » يا « قدح » است .\r\nگر چه در آيه فوق تنها سخن از ظرفهاى طلا به ميان آمده ، و از غذا و نوشيدنيهاى آن بحثى نشده ، ولى پيداست ظرفهاى خالى را هرگز براى پذيرايى اطراف ميهمانها نمىگردانند .\r\nدر مرحله چهارم و پنجم به دو نعمت ديگر اشاره مىكند كه تمام نعمتهاى مادى و معنوى جهان در آن جمع است مىفرمايد : « در بهشت آنچه دل مىخواهد و چشم از آن لذت مىبرد موجود است » ( * ( وَفِيها ما تَشْتَهِيه الأَنْفُسُ وَتَلَذُّ الأَعْيُنُ ) * ) .\r\nبه گفته مرحوم طبرسى در مجمع البيان اگر تمام خلايق جمع شوند تا توصيف انواع نعمتهاى بهشتى را كنند هرگز قادر نخواهند بود چيزى بر آنچه در اين جمله آمده بيفزايند .\r\nچه تعبيرى از اين زيباتر و جامعتر ؟ تعبيرى به گستردگى عالم هستى ، و به وسعت آنچه امروز در ذهن ما مىگنجد يا نمىگنجد ، تعبيرى كه ما فوق آن تعبيرى نمىتوان يافت .\r\nجالب اينكه مساله خواست دل از لذت چشم جدا بيان شده است ، و اين جدايى پرمعنى است :\r\n","description":"","footnote":"","page_name":" 115 ","page_number":115},
  {"content":"\r\nآيا از قبيل ذكر خاص بعد از عام است ؟ از اين جهت كه « لذت نظر » اهميت فوق العاده اى دارد كه از لذات ديگر برتر و بالاتر است ، يا از اين نظر كه جمله « ما تشتهيه الانفس » لذات ذائقه و شامه و سامعه و لامسه را بيان مىكند ، ولى جمله تلذ الاعين بيانگر لذت چشم است ؟ .\r\nبعضى نيز عقيده دارند كه جمله « ما تشتهيه الانفس » اشاره به تمام لذات جسمانى است ، در حالى كه جمله « تلذ الاعين » بيانگر لذات روحانى است ، چه لذتى در بهشت بالاتر از اينكه انسان با چشم قلب به جمال بى مثال پروردگار نگاه كند كه يك لحظه آن از تمام نعمتهاى مادى بهشت برتر است .\r\nبديهى است هر قدر شوق يار بيشتر باشد لذت ديدار بيشتر است .\r\nسؤال :\r\nدر اينجا سؤالى براى مفسران مطرح شده است ، و آن اينكه آيا عموميت و گسترش مفهوم اين آيه دليل بر اين است كه اگر مطالبى را كه در دنيا حرام است در آنجا تقاضا كنند خداوند به آنها مىدهد ؟ .\r\nپاسخ : طرح اين سؤال در حقيقت به خاطر عدم توجه به يك نكته است و آن اينكه محرمات و زشتيها در حقيقت همچون غذايى است نامناسب براى روح انسان ، و مسلما روح سالم اشتهاى چنين غذايى نمىكند ، و اين ارواح بيمار است كه گاه به سموم و غذاهاى نامناسب متمايل مىشود .\r\nبيمارانى را مىبينيم كه در هنگام مرض حتى تمايل به خوردن خاك و يا اشياء ديگرى از اين قبيل پيدا مىكنند ، اما به مجرد اينكه بيمارى بر طرف شود آن اشتهاى كاذب ساقط مىگردد ، آرى بهشتيان هرگز تمايل به چنان اعمالى پيدا نخواهند كرد ، چرا كه تمايل و كشش روح نسبت به آنها از ويژگيهاى ارواح بيمار دوزخى است .\r\nاين سؤال شبيه چيزى است كه در حديث وارد شده است كه يك اعرابى نزد\r\n","description":"","footnote":"","page_name":" 116 ","page_number":116},
  {"content":"\r\nپيامبر ص آمد و عرض كرد آيا در بهشت شتر هم پيدا مىشود ؟ زيرا من بسيار به شتر علاقمندم ! .\r\nپيامبر ص كه مىداند در آنجا نعمتهايى است كه با وجود آن ، مرد اعرابى شتر خود را فراموش خواهد كرد ، در پاسخ با عبارتى كوتاه و پرمعنى مىفرمايد :\r\nيا اعرابى ان ادخلك اللَّه الجنة اصبت فيها ما اشتهت نفسك و لذت عينك ! :\r\n« اى اعرابى اگر خدا ترا وارد بهشت كند آنچه دلت بخواهد و چشمت از ديدنش لذت برد در آنجا خواهى يافت » ! ( 1 ) .\r\nو به تعبير ديگر آنجا عالمى است كه انسان كاملا با واقعيتها هماهنگ مىشود و به گفته شاعر :\r\n\r\nآنچه بينى دلت همان خواهد !\r\nو آنچه خواهد دلت همان بينى !\r\n\r\nبه هر حال از آنجا كه ارزش نعمت هنگامى است كه جاودانى باشد ، در ششمين توصيف ، بهشتيان را از اين نظر آسوده خاطر ساخته ، مىفرمايد : « شما جاودانه در آن خواهيد ماند » ( * ( وَأَنْتُمْ فِيها خالِدُونَ ) * ) .\r\nمبادا فكر زوال نعمت خاطر آنها را مكدر سازد و از آينده نگران كند .\r\nدر اينجا براى اينكه روشن شود اينهمه نعمتهاى بهشتى را به « بها » مىدهند و به « بهانه » نمىدهند مىافزايد « اين بهشتى است كه شما وارث آن مىشويد به خاطر اعمالى كه انجام مىداديد » ( * ( وَتِلْكَ الْجَنَّةُ الَّتِي أُورِثْتُمُوها بِما كُنْتُمْ تَعْمَلُونَ ) * ) .\r\nجالب اينكه از يك سو مقابله با اعمال را مطرح مىكند ، و از سوى ديگر « ارث » را كه معمولا در جايى به كار مىرود كه نعمتى بى خون دل و بدون تلاش و زحمت به انسان برسد ، اشاره به اينكه اعمال شما پايه اصلى نجات شماست ، ولى آنچه دريافت مىداريد در مقايسه با اعمالتان آن قدر برترى دارد كه گويى همه را\r\n\r\n","description":"","footnote":"\r\n( 1 ) « روح البيان » جلد 8 صفحه 391 .\r\n","page_name":" 117 ","page_number":117},
  {"content":"\r\nرايگان از فضل الهى به دست آورده‌ايد ! .\r\nبعضى نيز اين تعبير را اشاره به همان مطلبى مىدانند كه قبلا گفته‌ايم كه هر انسانى مسكنى در بهشت و جايگاهى در دوزخ دارد ، بهشتيان وارث منازل دوزخيان مىشوند ، و دوزخيان وارث منازل بهشتيان ! اما تفسير اول مناسبتر به نظر مىرسد .\r\nدر آخرين و هفتمين نعمت سخن از ميوه‌هاى بهشتى است كه از بهترين نعمتهاى الهى مىباشد ، مىفرمايد : « براى شما در بهشت ميوه‌هاى فراوانى است كه از آنها تناول مىكنيد » ( * ( لَكُمْ فِيها فاكِهَةٌ كَثِيرَةٌ مِنْها تَأْكُلُونَ ) * ) .\r\nدر حقيقت ظرفها و جامها بيانگر انواع غذاها و نوشيدنيها بود ، اما ميوه‌ها خود حساب جداگانه اى دارد كه در آخرين آيه مورد بحث به آن اشاره شده است .\r\nجالب اينكه با تعبير « منها » اين حقيقت را بيان مىكند كه ميوه‌هاى بهشتى آن قدر فراوان است كه شما تنها جزئى از آن را تناول مىكنيد ، و به اين ترتيب مجموعه فناناپذيرى است ، و درختانش هميشه پر بار و پر ثمر است .\r\nدر حديثى چنين آمده :\r\nلا ينزع رجل فى الجنة ثمرة من ثمرها الا نبت مثلاها مكانها :\r\n« هيچ انسانى ميوه اى از درختان بهشتى نمىچيند مگر اينكه دو چندان جاى آن مىرويد » ( 1 ) .\r\nاينها بخشى از نعمتهاى جانپرور بهشتى بود كه در انتظار كسانى است كه ايمانى روشن و اعمالى شايسته و صالح دارند .\r\n\r\n","description":"","footnote":"\r\n( 1 ) تفسير روح البيان جلد 8 صفحه 392 .\r\n","page_name":" 118 ","page_number":118},
  {"content":"\r\n\r\n[ سوره الزخرف ‹ 43 › : آيات 74 تا 80 
  ]\r\nإِنَّ الْمُجْرِمِينَ فِي عَذابِ جَهَنَّمَ خالِدُونَ ‹ 74 › لا يُفَتَّرُ عَنْهُمْ وَهُمْ فِيه مُبْلِسُونَ ‹ 75 › وَما ظَلَمْناهُمْ وَلكِنْ كانُوا هُمُ الظَّالِمِينَ ‹ 76 › وَنادَوْا يا مالِكُ لِيَقْضِ عَلَيْنا رَبُّكَ قالَ إِنَّكُمْ ماكِثُونَ ‹ 77 › لَقَدْ جِئْناكُمْ بِالْحَقِّ وَلكِنَّ أَكْثَرَكُمْ لِلْحَقِّ كارِهُونَ ‹ 78 ›\r\nأَمْ أَبْرَمُوا أَمْراً فَإِنَّا مُبْرِمُونَ ‹ 79 › أَمْ يَحْسَبُونَ أَنَّا لا نَسْمَعُ سِرَّهُمْ وَنَجْواهُمْ بَلى وَرُسُلُنا لَدَيْهِمْ يَكْتُبُونَ ‹ 80 ›\r\n\r\nترجمه :\r\n74 - مجرمان در عذاب دوزخ جاودانه مىمانند .\r\n75 - هرگز عذاب از آنها تخفيف نمىيابد و آنها در آنجا از همه چيز مايوسند .\r\n","description":"","footnote":"","page_name":" 119 ","page_number":119},
  {"content":"\r\n76 - ما به آنها ستم نكرديم آنها خود ستمكار بودند .\r\n77 - آنها فرياد مىكشند اى مالك دوزخ ! آرزو داريم پروردگارت ما را بميراند ( تا آسوده شويم ! ) مىگويد : شما در اينجا ماندنى هستيد ! 79 - بلكه آنها تصميم محكم بر توطئه گرفتند ما نيز اراده محكمى ( در باره آنها ) داريم .\r\n80 - آنها چنين مىپندارند كه ما اسرار پنهانى و سخنان درگوشى آنها را نمىشنويم آرى رسولان ( و فرشتگان ) ما نزد آنها هستند و مىنويسند .\r\n\r\nتفسير :\r\n\r\nآرزو داريم بميريم و از عذاب راحت شويم !\r\nدر اين آيات سرنوشت مجرمان و كافران در قيامت تشريح شده تا در مقايسه با سرنوشت شوقانگيزى كه مؤمنان فرمانبردار پروردگار داشتند هر دو بعد مطلب روشنتر گردد .\r\nنخست مىفرمايد : « مجرمان در عذاب دوزخ جاودانه خواهند ماند » ( * ( إِنَّ الْمُجْرِمِينَ فِي عَذابِ جَهَنَّمَ خالِدُونَ ) * ) « مجرم » از ماده « جرم » در اصل به معنى قطع كردن است كه در مورد قطع ميوه از درخت ، و همچنين قطع خود درختان نيز به كار مىرود ولى بعدا در مورد انجام هر گونه اعمال بد به كار رفته است ، شايد به اين تناسب كه انسان را از خدا و ارزشهاى انسانى جدا مىسازد .\r\nولى مسلم است كه در اينجا همه مجرمان را نمىگويد ، بلكه مجرمانى كه راه كفر پيش گرفته‌اند منظور است ، به قرينه ذكر مساله خلود و عذاب جاودان و هم به قرينه مقابله با مؤمنانى كه در آيات قبل سخن از آنها بود ، و اينكه بعضى از مفسران گفته‌اند همه مجرمان را شامل مىشود بسيار بعيد است .\r\nولى از آنجا كه ممكن است « عذاب دائم » با گذشت زمان تخفيف يابد ، و تدريجا از شدت آن كاسته گردد در آيه بعد مىافزايد : « هرگز عذاب از آنها\r\n","description":"","footnote":"","page_name":" 120 ","page_number":120},
  {"content":"\r\nتخفيف نخواهد يافت ، و هيچگونه راه نجاتى براى آنان نيست ، و آنها از همه جا مايوس خواهند بود « ( * ( لا يُفَتَّرُ عَنْهُمْ وَهُمْ فِيه مُبْلِسُونَ ) * ) .\r\nو به اين ترتيب عذاب آنان هم از نظر زمان دائمى است ، و هم از نظر شدت ، چرا كه « فتور » همانگونه كه راغب مىگويد به معنى سكون بعد از حدت ، و نرمش بعد از شدت ، و ضعف بعد از قوت است .\r\n« مبلس » از ماده « ابلاس » در اصل به معنى اندوهى است كه از شدت ناراحتى به انسان دست مىدهد ، و از آنجا كه چنين اندوهى انسان را به سكوت دعوت مىكند ماده « ابلاس » به معنى سكوت و بازماندن از جواب نيز به كار رفته ، و از آنجا كه در شدائد سخت ، انسان از نجات خود مايوس مىشود ، اين ماده در مورد ياس نيز به كار رفته است ، و نامگذارى « ابليس » به اين نام به خاطر همين معنى است كه مايوس از رحمت خدا است .\r\nبه هر حال در اين دو آيه روى سه نكته تكيه شده : مساله خلود ، عدم تخفيف عذاب ، و اندوه و ياس مطلق ، و چه دردناك است عذابى كه با اين امور سه گانه آميخته باشد .\r\nدر آيه بعد اين نكته را خاطر نشان مىسازد كه اين عذاب دردناك الهى چيزى است كه آنها خود براى خويش فراهم ساخته‌اند مىفرمايد : « ما به آنها ستمى نكرده‌ايم ولى آنها خود ستمكار بوده‌اند » ( * ( وَما ظَلَمْناهُمْ وَلكِنْ كانُوا هُمُ الظَّالِمِينَ ) * ) .\r\nدر حقيقت همانگونه كه در آيات پيشين سرچشمه آن همه نعمتهاى بى پايان را اعمال مؤمنان پرهيزگار معرفى كرد ، در اينجا نيز سرچشمه اين عذاب جاودان را اعمال خود آنها مىشمرد .\r\nچه ظلم و ستمى از اين بالاتر كه انسان آيات الهى را تكذيب كند ، و تيشه\r\n","description":"","footnote":"","page_name":" 121 ","page_number":121},
  {"content":"\r\nبر ريشه سعادت خود زند « وَمَنْ أَظْلَمُ مِمَّنِ افْتَرى عَلَى اللَّه الْكَذِبَ » ( سوره صف - 7 ) .\r\nآرى قرآن سرچشمه اصلى همه سعادتها و شقاوتها را خود انسان و اعمال او مىشمرد نه مسائل پندارى كه گروهى براى خود درست كرده‌اند .\r\nسپس به بيان گوشه ديگرى از بيچارگى آنها پرداخته مىگويد : « آنها فرياد مىكشند كه اى مالك دوزخ ! آرزو داريم پروردگارت ما را بميراند تا از اين عذاب دردناك آسوده شويم » ! ( * ( وَنادَوْا يا مالِكُ لِيَقْضِ عَلَيْنا رَبُّكَ ) * ) .\r\nبا اينكه هر كس از مرگ مىگريزد و خواهان ادامه حيات است ، اما گاهى چنان مصائب بر انسان فشار مىآورد كه از خدا تمناى مرگ مىكند ، و اين چيزى است كه اگر در دنيا براى بعضى واقع شود در آنجا براى مجرمان جنبه عمومى دارد و همگى تمناى مرگ مىكنند .\r\nاما چه سود كه مالك دوزخ به آنها پاسخ مىگويد « شما در اينجا ماندنى هستيد » ! و نجاتى حتى از طريق مرگ وجود ندارد ( * ( قالَ إِنَّكُمْ ماكِثُونَ ) * ) ( 1 ) .\r\nو عجب اينكه به گفته بعضى از مفسران مالك دوزخ اين پاسخ را با نهايت بى اعتنايى بعد از هزار سال ! به آنها مىگويد ، و چه دردناك است اين بى اعتنايى » .\r\nممكن است گفته شود اين چه تقاضايى است كه آنها مىكنند با اينكه يقين دارند مرگ و ميرى در كار نيست ، ولى بايد توجه داشت كه اين گونه درخواستها\r\n\r\n","description":"","footnote":"\r\n( 1 ) « ماكثون » از ماده مكث در اصل به معنى توقف توأم با انتظار است ، و شايد اين تعبير از سوى مالك دوزخ يك نوع استهزاء است همانطور كه گاه شخص غير مستحق تقاضاى چيزى مىكند مىگوئيم منتظر باش ! .\r\n( 2 ) « مجمع البيان » ذيل آيات مورد بحث ، البته بعضى عدد سالهاى فاصله را يكصد سال و چهل سال نيز گفته‌اند ، هر چه باشد دليل بر بى اعتنايى است .\r\n","page_name":" 122 ","page_number":122},
  {"content":"\r\nاز يك انسان بيچاره كه از همه جا قطع اميد كرده طبيعى است ، آرى آنها وقتى تمام راههاى نجات را به روى خود مسدود مىبينند چنين فريادى از دل برمىكشند ! اما چرا آنها خودشان مستقيما تقاضاى مرگ از خدا نمىكنند ، بلكه به مالك دوزخ مىگويند از پروردگارت بخواه تا به ما مرگ دهد ؟ براى اينكه آنها در آن روز از خداى خود محجوبند ، چنان كه در آيه 15 مطففين مىخوانيم كَلَّا إِنَّهُمْ عَنْ رَبِّهِمْ يَوْمَئِذٍ لَمَحْجُوبُونَ ، لذا تقاضاى خود را وسيله فرشته عذاب مطرح مىكنند ، يا به علت اينكه او فرشته است و نزد خداوند مقرب است .\r\nدر آيه بعد كه در حقيقت علتى است براى خلود آنها در آتش دوزخ مىگويد :\r\n« ما حق را براى شما آورديم ، ولى اكثر شما از حق كراهت داريد و در برابر آن تسليم نيستيد » ( * ( لَقَدْ جِئْناكُمْ بِالْحَقِّ وَلكِنَّ أَكْثَرَكُمْ لِلْحَقِّ كارِهُونَ ) * ) .\r\nدر اينكه سخن از ناحيه مالك دوزخ است و منظور از « ما » جمعيت فرشتگان است كه مالك دوزخ خود در زمره آنها مىباشد ، يا گفتار خداوند است ؟ مفسران دو نظر متفاوت اظهار داشته‌اند .\r\nالبته سوق كلام ايجاب مىكند كه دنباله گفتار « مالك دوزخ » باشد ، ولى محتواى خود آيه تناسب با گفتار خداوند دارد ، شاهد ديگر بر اين سخن آيه 73 سوره زمر است : وَقالَ لَهُمْ خَزَنَتُها أَ لَمْ يَأْتِكُمْ رُسُلٌ مِنْكُمْ يَتْلُونَ عَلَيْكُمْ آياتِ رَبِّكُمْ :\r\n« خازنان دوزخ به آنها مىگويند : آيا فرستادگانى از ميان خود شما به سراغ شما نيامدند كه آيات پروردگارتان را براى شما بخوانند ؟\r\nدر اينجا خازنان دوزخ رسولان را آورنده حق مىشمرند نه خودشان را .\r\nتعبير به « حق » معنى گسترده اى دارد كه همه حقايق سرنوشتساز را شامل مىشود هر چند در درجه اول مساله توحيد و معاد و قرآن قرار دارد .\r\nاين تعبير در حقيقت اشاره به اين است كه شما تنها با پيامبران الهى مخالف\r\n","description":"","footnote":"","page_name":" 123 ","page_number":123},
  {"content":"\r\nنبوديد اصلا شما مخالف حق بوديد ، و اين مخالفت ، عذاب جاويدان را براى شما به ارمغان آورد .\r\nدر آيه بعد گوشه اى از كراهت و بيزارى آنها را از حق و طرفدارى آنها را از باطل منعكس ساخته ، مىفرمايد : « بلكه آنها تصميم محكمى بر توطئه گرفتند ما نيز اراده محكم و تغييرناپذيرى در باره آنها داريم » ( * ( أَمْ أَبْرَمُوا أَمْراً فَإِنَّا مُبْرِمُونَ ) * ) ( 1 ) آنها توطئه‌ها چيدند تا نور اسلام را خاموش كنند ، و پيامبر ص را به قتل رسانند ، و از هر طريقى بتوانند ضربه بر مسلمين وارد كنند .\r\nما نيز اراده كرده‌ايم آنها را در اين جهان و جهان ديگر سخت كيفر دهيم .\r\nبعضى از مفسران شان نزول اين آيه را مساله توطئه قتل پيامبر ص قبل از هجرت دانسته‌اند كه در آيه وَإِذْ يَمْكُرُ بِكَ الَّذِينَ كَفَرُوا . . . ( انفال - 30 ) نيز به آن اشاره شده است ( 2 ) .\r\nولى ظاهر اين است كه اين مطلب از قبيل تطبيق است نه شان نزول .\r\nآيه بعد در حقيقت بيان يكى از علل توطئه گريهاى آنها است ، مىفرمايد :\r\n« بلكه آنها چنين مىپندارند كه ما اسرار پنهانى سخنان درگوشى آنها را نمىشنويم » ! ( * ( أَمْ يَحْسَبُونَ أَنَّا لا نَسْمَعُ سِرَّهُمْ وَنَجْواهُمْ ) * ) .\r\nولى چنين نيست ، هم ما مىشنويم ، و هم « رسولان و فرشتگان ما نزد آنان حاضر و ناظرند و پيوسته سر و نجواى آنها را مىنويسند » ( * ( بَلى وَرُسُلُنا لَدَيْهِمْ يَكْتُبُونَ ) * ) .\r\n« سر » به معنى مطلبى است كه انسان در دل پنهان مىكند ، و يا تنها\r\n\r\n","description":"","footnote":"\r\n( 1 ) « ام » در آيه فوق منقطعه ، و به معنى « بل » است ، و « ابرام » به معنى تابيدن و محكم كردن است .\r\n( 2 ) فخر رازى ذيل آيات مورد بحث .\r\n","page_name":" 124 ","page_number":124},
  {"content":"\r\nبا دوستان رازدارش مطرح مىسازد ، و « نجوى » به معنى سخنان درگوشى است .\r\nآرى خداوند نه تنها سخنان آهسته آنها را كه در مجالس مخفى و يا درگوشى مىگويند مىشنود ، بلكه از حديث نفس و گفتگويى كه در دل با خويشتن دارند نيز آگاه است ، چرا كه پنهان و آشكار براى او تفاوتى ندارد ، فرشتگانى كه مامور ثبت اعمال و گفتار انسانها هستند نيز پيوسته اين سخنان را در نامه اعمالشان ثبت مىكنند ، هر چند بدون آن نيز حقايق روشن است ، تا در دنيا و آخرت كيفر اعمال و گفتار و توطئه‌هاى خود را ببينند .\r\n","description":"","footnote":"","page_name":" 125 ","page_number":125},
  {"content":"\r\n\r\n[ سوره الزخرف ‹ 43 › : آيات 81 تا 85 
  ]\r\nقُلْ إِنْ كانَ لِلرَّحْمنِ وَلَدٌ فَأَنَا أَوَّلُ الْعابِدِينَ ‹ 81 › سُبْحانَ رَبِّ السَّماواتِ وَالأَرْضِ رَبِّ الْعَرْشِ عَمَّا يَصِفُونَ ‹ 82 › فَذَرْهُمْ يَخُوضُوا وَيَلْعَبُوا حَتَّى يُلاقُوا يَوْمَهُمُ الَّذِي يُوعَدُونَ ‹ 83 › وَهُوَ الَّذِي فِي السَّماءِ إِله وَفِي الأَرْضِ إِله وَهُوَ الْحَكِيمُ الْعَلِيمُ ‹ 84 › وَتَبارَكَ الَّذِي لَه مُلْكُ السَّماواتِ وَالأَرْضِ وَما بَيْنَهُما وَعِنْدَه عِلْمُ السَّاعَةِ وَإِلَيْه تُرْجَعُونَ ‹ 85 ›\r\n\r\nترجمه :\r\n81 - بگو اگر براى خداوند فرزندى بود من نخستين مطيع او بودم .\r\n82 - منزه است پروردگار آسمانها و زمين ، پروردگار عرش ، از توصيفى كه آنها مىكنند .\r\n83 - آنها را به حال خود واگذار تا در باطل غوطه ور باشند ، و سرگرم بازى ، تا روزى را كه به آنها وعده داده شده است ملاقات كنند ( و نتيجه كار خود را ببينند ) .\r\n84 - او كسى است كه در آسمان معبود است و در زمين معبود و او حكيم و عليم است .\r\n","description":"","footnote":"","page_name":" 126 ","page_number":126},
  {"content":"\r\n85 - پر بركت و زوال ناپذير است كسى كه مالك و حاكم آسمانها و زمين و آنچه در ميان آن دو است مىباشد ، و آگاهى از قيام قيامت فقط نزد او است و به سوى او باز مىگرديد .\r\n\r\nتفسير : بگذار در باطل خود غوطه ور باشند\r\nاز آنجا كه در آيات گذشته ، مخصوصا در آغاز سوره ، گفتگو از مشركان عرب و اعتقادشان به وجود فرزند براى خدا در ميان بود ، و فرشتگان را دختران خدا مىپنداشتند ، و نيز در چند آيه قبل از مسيح ع و دعوت او به توحيد خالص و عبوديت پروردگار ، سخن به ميان آمد ، در آيات مورد بحث از طريق ديگرى براى نفى اين عقايد باطل وارد شده مىفرمايد : « به آنها كه دم از وجود فرزندى براى خدا مىزنند بگو اگر براى خداوند رحمن فرزندى باشد من نخستين كسى بودم كه به او احترام مىگذاردم و از وى اطاعت مىكردم » ( * ( قُلْ إِنْ كانَ لِلرَّحْمنِ وَلَدٌ فَأَنَا أَوَّلُ الْعابِدِينَ ) * ) .\r\nزيرا از همه شما ايمان و اعتقادم به خدا بيشتر و معرفت و آگاهيم فزونتر است ، و من قبل از شما به فرزند او احترام مىگذارم و از وى اطاعت مىكنم .\r\nاگر چه مضمون اين آيه براى گروهى از مفسران پيچيده آمده و به توجيهات مختلفى پرداخته‌اند كه بعضى بسيار عجيب به نظر مىرسد ( 1 ) ولى محتواى آيه\r\n\r\n","description":"","footnote":"\r\n( 1 ) مثل اينكه بعضى از مفسرين « ان » را به معنى نفى و انا اول العابدين را به معنى نخستين عبادت كننده خدا گرفته‌اند كه طبق اين تفسير معنى آيه چنين مىشود :\r\n« براى خداوند هرگز فرزندى نيست و من نخستين عبادت كننده خدا هستم » ! بعضى ديگر « عابدين » را به معنى ابا كننده از عبادت گرفته‌اند كه معنى چنين مىشود : « اگر خدا فرزندى داشته باشد من هرگز پرستش چنين خدايى نخواهم كرد چرا كه با داشتن فرزند نمىتواند خدا باشد » واضح است كه اين گونه تفسيرها به هيچوجه با ظاهر آيه سازگار نيست .\r\n","page_name":" 127 ","page_number":127},
  {"content":"\r\nهيچگونه پيچيدگى ندارد ، و اين روش جالبى است كه در برابر افراد لجوج به كار مىرود ، مثل اينكه به شخصى كه از روى اشتباه مىگويد فلان كس از همه اعلم است در حالى كه هيچ علم و دانشى ندارد مىگوئيم : اگر او اعلم باشد اولين كسى كه از وى پيروى مىكند ما هستيم ، تا او در انديشه فرو رود و به فكر يافتن استدلالى بر مدعاى خويش بيفتد و بعدا كه سرش به سنگ خورد از خواب غفلت بيدار شود .\r\nمنتها در اينجا به دو نكته بايد توجه داشت :\r\nنخست اينكه : عبادت همه جا به معنى پرستش نيست ، گاه نيز به معنى اطاعت و تعظيم و احترام مىآيد ، و در اينجا به همين معنى است ، زيرا به فرض محال كه خدا فرزندى داشته باشد دليلى بر پرستش آن فرزند وجود ندارد ، ولى چون به هر حال طبق اين فرض محال فرزند خدا است بايد مورد احترام و اطاعت قرار گيرد .\r\nديگر اينكه از نظر ادبيات عرب در اين گونه موارد معمولا كلمه « لو » به جاى « ان » به كار مىرود كه دليل بر محال بودن است اگر در آيه مورد بحث چنين كارى نشده تنها به خاطر مماشات و هماهنگى در سخن با طرف مقابل است .\r\nبه اين ترتيب پيغمبر اكرم ص براى اينكه آنها را مطمئن كند كه محال است خدا فرزندى داشته باشد مىگويد اگر او فرزندى داشت من قبل از شما او را محترم مىشمردم .\r\nبعد از اين سخن به دليل روشنى بر نفى اين ادعاهاى واهى پرداخته ، مىفرمايد :\r\n« منزه است پروردگار آسمانها و زمين ، پروردگار عرش از توصيفى كه آنها مىكنند » ( * ( سُبْحانَ رَبِّ السَّماواتِ وَالأَرْضِ رَبِّ الْعَرْشِ عَمَّا يَصِفُونَ ) * ) .\r\nكسى كه مالك و مدبر آسمانها و زمين است ، و پروردگار عرش عظيم مىباشد ،\r\n","description":"","footnote":"","page_name":" 128 ","page_number":128},
  {"content":"\r\nچه نيازى به فرزند دارد ؟ او وجودى است بىانتها و محيط بر تمام عالم هستى ، و مربى همه عالم آفرينش ، فرزند براى كسى لازم است كه مىميرد و ادامه نسل او از طريق فرزند است .\r\nفرزند براى كسى لازم است كه نياز به كمك و انس براى موقع ناتوانى و تنهايى دارد .\r\nبالآخره وجود فرزند دليل بر جسم بودن و قرار گرفتن در محدوده زمان و مكان است .\r\nپروردگار عرش و آسمان و زمين كه از همه اينها منزه و پاك است ، نيازى به فرزند ندارد .\r\nتعبير به « رب العرش » بعد از « رب السماوات و الارض » در حقيقت از قبيل ذكر عام بعد از خاص مىباشد ، زيرا « عرش » چنان كه قبلا هم گفته‌ايم به مجموعه عالم هستى كه تخت حكومت خداوند بزرگ است گفته مىشود .\r\nاين احتمال نيز وجود دارد كه « عرش » اشاره به عالم ما وراء طبيعت باشد در مقابل « سماوات و ارض » كه اشاره به عالم ماده است .\r\n( براى توضيح بيشتر در باره معنى عرش به جلد دوم تفسير نمونه صفحه 200 ذيل آيه 255 و از آن گسترده تر در جلد بيستم ذيل آيه 7 سوره مؤمن مراجعه فرمائيد ) .\r\nسپس به عنوان بىاعتنايى و تهديد اين لجوجان كه خود نوعى ديگر از روش بحث با اين قماش افراد است مىافزايد : « اكنون كه چنين است آنها را به حال خود واگذار تا در باطل غوطه ور باشند ، و سرگرم بازى ! تا روزى را كه به آنها وعده داده شده است ملاقات كنند » ( و ميوه‌هاى تلخ اعمال و افكار زشت\r\n","description":"","footnote":"","page_name":" 129 ","page_number":129},
  {"content":"\r\nو ننگين خود را بچينند ) ( * ( فَذَرْهُمْ يَخُوضُوا وَيَلْعَبُوا حَتَّى يُلاقُوا يَوْمَهُمُ الَّذِي يُوعَدُونَ ) * ) .\r\nروشن است كه منظور از اين روز موعود همان روز قيامت است ، و اينكه بعضى احتمال داده‌اند منظور لحظه مرگ است بسيار بعيد به نظر مىرسد ، چرا كه مجازات اعمال در قيامت است نه در لحظه مرگ .\r\nاين همان يوم موعودى است كه در سوره بروج آيه 2 به آن سوگند ياد شده است وَالْيَوْمِ الْمَوْعُودِ « سوگند به روز موعود » ( روز رستاخيز ) .\r\nدو آيه بعد ادامه سخن پيرامون مساله توحيد است كه از يك نظر نتيجه اى است براى آيات قبل و از يك نظر دليلى براى تحكيم و تكميل آن است ، و در آن هفت توصيف براى خداوند آمده است كه همه در تحكيم مبانى توحيد مؤثر است .\r\nنخست در مقابل مشركان كه براى آسمان و زمين إله و معبود جداگانه قائل بودند ، و حتى خداى دريا ، و خداى صحرا ، خداى جنگ ، و خداى صلح ، و خدايان مختلفى مطابق انواع موجودات در پندار خود ساخته بودند مىفرمايد : « او كسى است كه در آسمان معبود است و در زمين معبود » ( * ( وَهُوَ الَّذِي فِي السَّماءِ إِله وَفِي الأَرْضِ إِله ) * ) .\r\nچرا كه با قبول ربوبيت او در آسمانها و زمين كه در آيات قبل آمده مساله الوهيت نيز ثابت مىشود ، زيرا معبود واقعى كسى است كه رب و مدير و مدبر عالم است .\r\nنه ارباب انواع ، نه فرشتگان ، نه حضرت مسيح ع ، و نه بتها هيچكدام شايسته پرستش و عبوديت نيستند ، چرا كه مقام ربوبيت ندارند ، آنها به نوبه خود مخلوق و مربوب و روزىخوار خوان اويند ، آنها نيز او را پرستش مىكنند .\r\n","description":"","footnote":"","page_name":" 130 ","page_number":130},
  {"content":"\r\nسپس در توصيف دوم و سوم مىافزايد « او حكيم و عليم است » ( * ( وَهُوَ الْحَكِيمُ الْعَلِيمُ ) * ) .\r\nتمام كارهايش روى حساب و حكمت است ، و از همه چيز آگاه و با خبر ، و به اين ترتيب اعمال بندگان را به خوبى مىداند و بر طبق حكمتش آنها را پاداش و كيفر مىدهد .\r\nدر چهارمين و پنجمين توصيف از بركات فراوان و دائم وجود او و مالكيتش نسبت به آسمان و زمين سخن مىگويد و مىفرمايد : « پر بركت و زوال ناپذير است كسى كه مالك آسمانها و زمين و آنچه ميان آن دو است مىباشد » ( * ( وَتَبارَكَ الَّذِي لَه مُلْكُ السَّماواتِ وَالأَرْضِ وَما بَيْنَهُما ) * ) .\r\n« تبارك » از ماده « بركت » به معنى داشتن خير فراوان ، و يا ثبات و بقاء ، و يا هر دو است و در مورد خداوند هر دو صادق است چرا كه هم وجودش جاودانى و برقرار ، و هم سرچشمه خيرات فراوان است .\r\nاصولا خير فراوان بدون ثبات مفهوم كاملى ندارد چرا كه خيرات و نيكيها هر قدر فراوان باشد اما موقت و زودگذر فراوان است .\r\nو بالآخره در ششمين و هفتمين توصيف مىافزايد : « آگاهى از قيام قيامت مخصوص ذات او است ، و همگى به سوى او بازمىگرديد » ( * ( وَعِنْدَه عِلْمُ السَّاعَةِ وَإِلَيْه تُرْجَعُونَ ) * ) .\r\nبنا بر اين اگر خير و بركتى مىخواهيد از او بخواهيد ، نه از بتها و سرنوشت شما در قيامت به دست او است ، و مرجع شما در آن روز تنها خدا است ، و بتها و معبودان ديگر هيچ نقشى در اين امور ندارند .\r\n","description":"","footnote":"","page_name":" 131 ","page_number":131},
  {"content":"\r\n\r\nنكته‌ها :\r\n1 - در اين آيات سماوات و ارض ( آسمانها و زمين ) سه بار تكرار شده است يك بار به عنوان بيان ربوبيت پروردگار و تدبير و تصرف او ، و يك بار به عنوان الوهيت پروردگار ، و يك بار هم مالكيت و حاكميت او ، و اين هر سه با هم مربوط و در حقيقت علت و معلول يكديگرند ، او « مالك » است و به همين دليل « رب » است ، و در نتيجه « إله » است و توصيف او به « حكيم » و « عليم » نيز تكميلى است براى همين معانى .\r\n2 - از بعضى از روايات اسلامى استفاده مىشود كه تعبير آيات فوق * ( هُوَ الَّذِي فِي السَّماءِ إِله وَفِي الأَرْضِ إِله ) * دستاويزى براى بعضى از زنادقه و مشركان شده بوده است ، و با سفسطه آن را چنين تفسير مىكردند كه در آسمان معبودى است و در زمين معبود ديگرى ، در حالى كه آيه فوق عكس آن را مىگويد : او كسى است كه هم در آسمان معبود است و هم در زمين يعنى همه جا معبود او است .\r\nبا اينحال هنگامى كه اين مطلب را به عنوان يك سؤال در برابر امامان معصوم طرح مىكردند آنها با جوابهاى نقضى و حلى به آنها پاسخ مىگفتند .\r\nاز جمله در كتاب كافى از « هشام بن حكم » نقل شده است كه « ابو شاكر ديصانى » ( 1 ) به من گفت در قرآن آيه اى است كه سخن ما را مىگويد ! گفتم :\r\nكدام آيه ؟ گفت همين آيه * ( هُوَ الَّذِي فِي السَّماءِ إِله وَفِي الأَرْضِ إِله ) * و من ندانستم چگونه به او پاسخ بگويم .\r\n\r\n","description":"","footnote":"\r\n( 1 ) « ابو شاكر ديصانى » يكى از علماى فرقه ديصانيه بود كه عقيده دوگانه پرستى داشتند و قائل به خداى نور و خداى ظلمت بودند ( دائرة المعارف دهخدا ماده ( ديصان ) .\r\n","page_name":" 132 ","page_number":132},
  {"content":"\r\nدر آن سال به زيارت خانه خدا مشرف شدم و نزد امام صادق ع آمدم ، و ماجرا را عرض كردم ، فرمود : اين كلام ملحد خبيثى است ، هنگامى كه بازگشتى از او بپرس نام تو در كوفه چيست ؟ مىگويد : فلان ، بگو نام تو در بصره چيست ؟\r\nمىگويد : فلان ، سپس بگو : پروردگار ما نيز همين گونه است در آسمان إله ، و معبود ، او است ، و در زمين هم إله و معبود او است ، و همچنين در درياها و در صحراها و در هر مكانى إله و معبود او است .\r\nهشام مىگويد هنگامى كه بازگشتم به سراغ « ابو شاكر » رفتم ، و اين پاسخ را به او دادم ، گفت : اين سخن از تو نيست اين را از حجاز آورده اى « ! ( 1 ) .\r\nمفسر بزرگ « طبرسى » در مورد تكرار لفظ « إله » در آيه مورد بحث دو علت ذكر كرده يكى مساله تاكيد بر الوهيت پروردگار در همه جا ، و ديگر اشاره به اينكه فرشتگان آسمان او را عبادت مىكنند ، و انسانهاى روى زمين نيز او را مىپرستند ، بنا بر اين او معبود فرشتگان و انسانها و همه موجودات در زمين و آسمانها است .\r\n\r\n","description":"","footnote":"\r\n( 1 ) « اصول كافى » جلد اول كتاب التوحيد « باب الحركة و الانتقال » حديث 10 .\r\n","page_name":" 133 ","page_number":133},
  {"content":"\r\n\r\n[ سوره الزخرف ‹ 43 › : آيات 86 تا 89 
  ]\r\nوَ لا يَمْلِكُ الَّذِينَ يَدْعُونَ مِنْ دُونِه الشَّفاعَةَ إِلَّا مَنْ شَهِدَ بِالْحَقِّ وَهُمْ يَعْلَمُونَ ‹ 86 › وَلَئِنْ سَأَلْتَهُمْ مَنْ خَلَقَهُمْ لَيَقُولُنَّ اللَّه فَأَنَّى يُؤْفَكُونَ ‹ 87 › وَقِيلِه يا رَبِّ إِنَّ هؤُلاءِ قَوْمٌ لا يُؤْمِنُونَ ‹ 88 › فَاصْفَحْ عَنْهُمْ وَقُلْ سَلامٌ فَسَوْفَ يَعْلَمُونَ ‹ 89 ›\r\n\r\nترجمه :\r\n86 - آنها را كه غير از او مىخوانيد قادر بر شفاعت نيستند مگر كسانى كه شهادت به حق داده‌اند ، و به خوبى آگاهند .\r\n87 - و اگر از آنها سؤال كنى چه كسى آنها را آفريده ؟ قطعا مىگويند : خدا ، پس چگونه از عبادت او منحرف مىشويد ؟\r\n88 - آنها چگونه از شكايت پيامبر كه مىگويد : پروردگارا ! اينها قومى هستند كه ايمان نمىآورند ( غافل مىشوند ؟ ) .\r\n89 - اكنون كه چنين است از آنها روى برگردان و بگو سلام بر شما ، اما به زودى خواهند دانست ! .\r\n\r\nتفسير :\r\n\r\nچه كسى قادر بر شفاعت است ؟\r\nدر اين آيات كه آخرين آيات سوره زخرف است هم چنان سخن در باره\r\n","description":"","footnote":"","page_name":" 134 ","page_number":134},
  {"content":"\r\nابطال عقيده شرك و سرانجام تلخ مشركان است ، و با دلائل ديگرى بطلان اعتقاد آنها را آشكار مىسازد ، نخست مىفرمايد : اگر آنها به گمان شفاعت به سراغ اين معبودان مىروند بايد بدانند كه « معبودانى كه آنها غير از خدا مىخوانند مالك و قادر بر هيچگونه شفاعتى نيستند » ( * ( وَلا يَمْلِكُ الَّذِينَ يَدْعُونَ مِنْ دُونِه الشَّفاعَةَ ) * ) .\r\n« شفاعت » در پيشگاه خداوند تنها به اذن و فرمان او است ، و خداوند حكيم هرگز چنين اذن و فرمانى را به اين سنگ و چوبهاى بىارزش و فاقد عقل و شعور نداده است .\r\nولى از آنجا كه در ميان معبودان آنها فرشتگان و مانند آنان وجود داشتند در ذيل آيه آنها را استثنا كرده مىفرمايد : « مگر كسانى كه شهادت به حق داده‌اند » ( * ( إِلَّا مَنْ شَهِدَ بِالْحَقِّ ) * ) .\r\nهمانها كه توحيد و يگانگى خدا را در تمام مراحل پذيرفته‌اند و در برابر حق به طور كامل تسليمند ، آرى اين گروه به اذن پروردگار مالك شفاعتند .\r\nولى چنان نيست كه آنها براى هر كس ، هر چند بتپرست و مشرك و منحرف از آئين توحيد باشد شفاعت كنند ، بلكه « آنها به خوبى مىدانند براى چه كسى اجازه شفاعت دارند » ( * ( وَهُمْ يَعْلَمُونَ ) * ) .\r\nبه اين ترتيب اميد آنها را از شفاعت فرشتگان به دو دليل قطع مىكند :\r\nنخست اينكه آنها خود شهادت به وحدانيت خدا مىدهند ، و به همين دليل اجازه شفاعت پيدا كرده‌اند ، و ديگر اينكه آنها محل و مورد شايسته شفاعت را به خوبى مىشناسند ( 1 ) .\r\n\r\n","description":"","footnote":"\r\n( 1 ) طبق اين تفسير استثناى * ( إِلَّا مَنْ شَهِدَ بِالْحَقِّ ) * « استثناى متصل » است ، ولى اگر منظور از جمله * ( الَّذِينَ يَدْعُونَ مِنْ دُونِه الشَّفاعَةَ ) * خصوص بتها باشد « استثنا منقطع » مىشود ، ولى معنى اول مخصوصا با توجه به « الذين » كه براى عاقل ، يا تغليبى از عاقل و غير عاقل است مناسبتر به نظر مىرسد .\r\n","page_name":" 135 ","page_number":135},
  {"content":"\r\nبعضى جمله « * ( وَهُمْ يَعْلَمُونَ ) * » را مكمل « * ( إِلَّا مَنْ شَهِدَ بِالْحَقِّ ) * » دانسته‌اند كه مطابق آن مفهوم جمله چنين مىشود تنها كسانى حق شفاعت دارند كه به توحيد شهادت دهند و از حقيقت آن آگاه باشند ولى تفسير اول مناسبتر است .\r\nو به هر حال اين آيه شرط عمده شفعاء را در پيشگاه خدا مشخص مىسازد ، آنها كسانى هستند كه گواهان حقند ، و حق را در تمام مراحل مىشناسند ، و از روح توحيد به خوبى آگاهند ، و از شرائط شفاعت شوندگان نيز با خبرند .\r\nسپس از معتقدات خود مشركان گرفته ، به آنها پاسخ دندانشكن مىدهد و مىگويد : « اگر از آنها سؤال كنى چه كسى آنها را آفريده است ؟ به طور مسلم مىگويند : اللَّه » ! ( * ( وَلَئِنْ سَأَلْتَهُمْ مَنْ خَلَقَهُمْ لَيَقُولُنَّ اللَّه ) * ) .\r\nكرارا گفته‌ايم در ميان مشركان عرب و غير عرب كمتر كسى پيدا مىشد كه بتها را خالق و آفريننده بداند ، بلكه آنها بتها را به عنوان وساطت و شفاعت در پيشگاه خدا ، و يا به عنوان اينكه سمبل و نشانه اى هستند از وجودهاى مقدس اولياء اللَّه ، به ضميمه اين بهانه كه معبود ما بايد موجود محسوسى باشد تا با آن انس بگيريم ، پرستش مىكردند ، لذا هر گاه در باره خالق از آنها سؤال مىشد خالق را « اللَّه » معرفى مىكردند .\r\nقرآن بارها اين حقيقت را يادآور مىشود كه پرستش تنها براى خالق و مدبر اين عالم شايسته است ، و شما كه خالق و مدبر را او مىدانيد راهى جز اين نداريد كه عبوديت و الوهيت را نيز مخصوص او بشمريد .\r\nلذا در پايان آيه به عنوان ملامت و سرزنش مىگويد اكنون كه چنين است چگونه از عبادت خدا به سوى غير او بازگردانده و منحرف مىشوند « ؟ ! ( فانى يؤفكون ) .\r\n","description":"","footnote":"","page_name":" 136 ","page_number":136},
  {"content":"\r\nآيه بعد از شكايت پيامبر در پيشگاه خدا از اين قوم لجوج و بىمنطق سخن گفته ، مىفرمايد : « آنها چگونه از شكايت پيامبر در پيشگاه خداوند كه مىگويد :\r\nاى پروردگار من اينها گروهى هستند كه ايمان نمىآورند غافل مىشوند « ؟\r\n( * ( وَقِيلِه يا رَبِّ إِنَّ هؤُلاءِ قَوْمٌ لا يُؤْمِنُونَ ) * ) .\r\nاو مىگويد : من شب و روز با آنها سخن گفتم ، از طريق بشارت و انذار وارد شدم ، سرگذشت دردناك اقوام پيشين را براى آنها برشمردم ، آنها را تهديد به عذاب تو كردم ، و تشويق به رحمتت در صورت بازگشت از اين راه انحرافى ، خلاصه آنچه در توان داشتم بيان كردم و آنچه گفتنى بود گفتم ، اما با اينهمه سخنان گرم من در قلب سرد آنها اثر نگذاشت و ايمان نياوردند ، تو مىدانى و آنها ( 1 ) .\r\nو در آخرين آيه به او دستور مىدهد : اكنون كه چنين است از آنها روى برگردان ( * ( فَاصْفَحْ عَنْهُمْ ) * ) .\r\nدر عين حال اعراض تو به معنى قهر و جدايى توأم با خشونت و پرخاشگرى نباشد\r\n\r\n","description":"","footnote":"\r\n( 1 ) در اينكه « قيله » عطف بر چيست ؟ گفتگوى بسيار در ميان مفسران است بعضى آن را معطوف بر الساعة در سه آيه قبل مىدانند ، بنا بر اين مفهوم جمله چنين مىشود : « خدا از قيامت آگاه است و از شكايت پيامبر نسبت به كفار » بعضى ديگر آن را معطوف بر « علم الساعة » دانسته‌اند ( با اين قيد كه علم قبل از « قيله » به عنوان مضاف محذوف در تقدير است ) كه تفاوت چندانى از نظر معنى با تفسير اول ندارد و جمعى و او را واو قسم دانسته‌اند و احتمالات ديگرى كه نقل همه آنها به طول مىانجامد ، در اينجا احتمال ديگرى است كه شايد از همه آنچه در اين زمينه گفته شده است بهتر باشد و آن اينكه معطوف بر محذوف جمله « انى يؤفكون » است ، و در تقدير چنين مىشود : انى يؤفكون عن عبادته و عن قيله يا رب ان هؤلاء قوم لا يؤمنون : « آنها چگونه از عبادت خداوند منحرف مىشوند و چگونه شكايت پيامبر را از اين قوم بىايمان ناديده مىگيرند » .\r\n","page_name":" 137 ","page_number":137},
  {"content":"\r\nبلكه « به آنها بگو سلام بر شما » ( * ( وَقُلْ سَلامٌ ) * ) .\r\nنه سلامى به عنوان دوستى و تحيت ، بلكه به عنوان جدايى و بيگانگى ، اين سلام در حقيقت شبيه سلامى است كه در آيه 63 سوره فرقان آمده است ، وَإِذا خاطَبَهُمُ الْجاهِلُونَ قالُوا سَلاماً : « هنگامى كه جاهلان آنها را با سخنان زشت خود مورد خطاب قرار دهند در پاسخ آنها مىگويند : « سلام » سلامى كه نشانه بىاعتنايى توأم با بزرگوارى است .\r\nبا اين حال آنها را با جمله اى پرمعنى تهديد مىكند ، تا گمان نكنند اين جدايى و وداع دليل بر آن است كه خدا كارى با آنها ندارد ، مىفرمايد : « اما به زودى خواهند دانست » ( * ( فَسَوْفَ يَعْلَمُونَ ) * ) .\r\nآرى خواهند دانست چه آتش سوزان و عذاب دردناكى با لجاجتهاى خود براى خويشتن فراهم ساخته‌اند ؟ ! بعضى شان نزولى براى آيه « * ( وَلا يَمْلِكُ الَّذِينَ يَدْعُونَ ) * . . . » ذكر كرده‌اند ، و آن اينكه : « نضر بن حارث » و چند نفر از قريش گفتند : اگر آنچه را محمد ص مىگويد حق است ما نيازى به شفاعت او نداريم ، ما فرشتگان را دوست داريم و ولى خود مىشماريم ، آنها سزاوارتر به شفاعتند ، در اينجا بود كه آيه فوق نازل شد ( و به آنها اخطار كرد كه ملائكه براى احدى در قيامت شفاعت نمىكنند مگر براى كسانى كه گواهى به حق بدهند يعنى مؤمنان » ( 1 ) ( 2 ) .\r\nو در اينجا سوره زخرف پايان مىيابد .\r\nپروردگارا ! ارتباط و پيوند ما را با خودت و اوليائت روز به روز محكمتر\r\n\r\n","description":"","footnote":"\r\n( 1 ) طبق اين تفسير جمله « * ( إِلَّا مَنْ شَهِدَ بِالْحَقِّ ) * » توصيفى است براى شفاعت شوندگان نه شفاعت كنندگان .\r\n( 2 ) تفسير قرطبى جلد 9 صفحه 5942 .\r\n","page_name":" 138 ","page_number":138},
  {"content":"\r\nگردان تا مشمول شفاعتشان شويم .\r\nخداوندا ! ما را از هر گونه شرك جلى و خفى محفوظ و بر كنار دار .\r\nبارالها ! روز قيامت با اوصافى كه در كتاب آسمانيت بيان كرده اى روز سخت و طاقتفرسايى است در آن روز با فضلت با ما معامله كن نه با عدلت آمين رب العالمين .\r\nپايان سوره زخرف 3 : رجب : 1405 5 : 1 : 1364\r\n","description":"","footnote":"","page_name":" 139 ","page_number":139},
  {"content":"\r\n","description":"","footnote":"","page_name":" 140 ","page_number":140},
  {"content":"\r\n\r\n‹ 44 › سوره دخان اين سوره در « مكه » نازل شده ، و 59 آيه است\r\n","description":"","footnote":"","page_name":" 141 ","page_number":141},
  {"content":"\r\n","description":"","footnote":"","page_name":" 142 ","page_number":142},
  {"content":"\r\n\r\nمحتواى سوره دخان\r\nاين سوره پنجمين سوره از سوره‌هاى هفتگانه حواميم است ، و به حكم اينكه از سوره‌هاى مكى است محتواى عمومى آنها را ، يعنى بحث از مبدء و معاد و قرآن ، به نحو كامل در بر دارد ، و آياتش در اين زمينه‌ها آن چنان تنظيم شده است كه ضربات كوبنده و بيدار كننده اى بر قلبهاى خفته و غافل وارد مىسازد و آنها را به ايمان و تقوا و حق و عدالت فرا مىخواند .\r\nبخشهاى اين سوره را مىتوان در هفت بخش خلاصه كرد :\r\n1 - آغاز سوره از حروف مقطعه و سپس بيان عظمت قرآن است ، با اين اضافه كه نزول آن را در شب قدر براى اولين بار بيان مىكند .\r\n2 - در بخش ديگرى از توحيد و يگانگى خدا و بيان بعضى از نشانه‌هاى عظمت او در جهان هستى است .\r\n3 - بخش مهمى از آن از سرنوشت كفار ، و انواع كيفرهاى دردناك آنها سخن مىگويد .\r\n4 - در بخش ديگرى براى بيدار ساختن اين غافلان قسمتى از سرگذشت موسى ع و بنى اسرائيل در مقابل فرعونيان و شكست سخت آنها ، و نابودى و هلاكشان ، گفتگو مىكند .\r\n5 - مساله قيامت و عذابهاى دردناك دوزخيان و پاداشهاى جالب و روحپرور پرهيزكاران قسمت ديگرى از آيات اين سوره را تشكيل مىدهد .\r\n6 - موضوع هدف آفرينش ، و بيهوده نبودن خلقت آسمان و زمين از موضوعات\r\n","description":"","footnote":"","page_name":" 143 ","page_number":143},
  {"content":"\r\nديگرى است كه در آيات اين سوره مطرح شده است .\r\n7 - سرانجام ، سوره را با بيان عظمت قرآن همانگونه كه آغاز شده بود پايان مىدهد .\r\nو از آنجا كه در آيه دهم اين سوره سخن از « دخان مبين » به ميان آمده اين سوره به عنوان سوره « دخان » نام گرفته است .\r\n\r\nفضيلت تلاوت اين سوره\r\nدر حديثى از پيغمبر گرامى اسلام آمده است\r\nمن قرأ سورة الدخان ليلة الجمعة و يوم الجمعة بنى اللَّه له بيتا فى الجنة :\r\n« كسى كه سوره دخان را شب و روز جمعه بخواند خداوند خانه اى در بهشت براى او بنا مىكند » ( 1 ) .\r\nو هم از آن حضرت روايت شده :\r\nمن قرأ سورة الدخان فى ليلة ، اصبح يستغفر له سبعون الف ملك :\r\n« كسى كه سوره دخان را در شبى بخواند صبح مىكند در حالى كه هفتاد هزار فرشته براى او استغفار مىكنند » ( 2 ) .\r\nدر حديث ديگرى از « ابو حمزه ثمالى » از امام باقر ع چنين نقل شده :\r\nمن قرأ سورة الدخان فى فرائضه و نوافله بعثه اللَّه من الامنين يوم القيامة ، و اضله تحت ظل عرشه ، و حاسبه حسابا يسيرا ، و اعطى كتابه بيمينه :\r\n« كسى كه سوره دخان را در نمازهاى فريضه و نافله بخواند خداوند او را در زمره كسانى كه روز قيامت در امنيت به سر مىبرند مبعوث مىكند و او را در سايه عرشش قرار مىدهد ، و حساب را بر او آسان مىگيرد و نامه اعمالش را به دست راستش مىدهد » ( 3 ) .\r\n\r\n","description":"","footnote":"\r\n( 1 و 2 ) مجمع البيان جلد 9 آغاز سوره دخان .\r\n( 3 ) همان مدرك .\r\n","page_name":" 144 ","page_number":144},
  {"content":"\r\n\r\n[ سوره الدخان ‹ 44 › : آيات 1 تا 8 
  ]\r\nبِسْمِ اللَّه الرَّحْمنِ الرَّحِيمِ\r\nحم ‹ 1 › وَالْكِتابِ الْمُبِينِ ‹ 2 › إِنَّا أَنْزَلْناه فِي لَيْلَةٍ مُبارَكَةٍ إِنَّا كُنَّا مُنْذِرِينَ ‹ 3 › فِيها يُفْرَقُ كُلُّ أَمْرٍ حَكِيمٍ ‹ 4 ›\r\nأَمْراً مِنْ عِنْدِنا إِنَّا كُنَّا مُرْسِلِينَ ‹ 5 › رَحْمَةً مِنْ رَبِّكَ إِنَّه هُوَ السَّمِيعُ الْعَلِيمُ ‹ 6 › رَبِّ السَّماواتِ وَالأَرْضِ وَما بَيْنَهُما إِنْ كُنْتُمْ مُوقِنِينَ ‹ 7 › لا إِله إِلَّا هُوَ يُحْيِي وَيُمِيتُ رَبُّكُمْ وَرَبُّ آبائِكُمُ الأَوَّلِينَ ‹ 8 ›\r\n","description":"","footnote":"","page_name":" 145 ","page_number":145},
  {"content":"\r\n\r\nترجمه :\r\nبنام خداوند بخشنده بخشايشگر 1 - حم .\r\n2 - سوگند به اين كتاب آشكار .\r\n3 - كه ما آن را در شبى پربركت نازل كرديم ، ما همواره انذار كننده بوده‌ايم .\r\n4 - در آن شب كه هر امرى بر طبق حكمت خداوند تنظيم مىگردد .\r\n5 - فرمانى بود از ناحيه ما ، ما ( محمد « ص » را ) فرستاديم .\r\n6 - اينها همه بخاطر رحمتى است از سوى پروردگارت كه او شنونده و داناست .\r\n7 - پروردگار آسمانها و زمين و آنچه در ميان آنهاست ، اگر اهل يقين هستيد .\r\n8 - هيچ معبودى جز او نيست ، زنده مىكند و مىميراند ، پروردگار شما و پروردگار پدران نخستين شماست .\r\n\r\nتفسير :\r\n\r\nنزول قرآن در شبى پربركت\r\nدر ابتداى اين سوره نيز همانند چهار سوره گذشته و دو سوره آينده كه مجموعا هفت سوره را تشكيل مىدهد با حروف مقطعه ( حم ) روبرو مىشويم ، در باره تفسير حروف مقطعه به طور كلى در گذشته فراوان بحث كرده‌ايم ( 1 ) .\r\nو در مورد خصوص حم در آغاز نخستين سوره از سوره‌هاى حواميم ( سوره مؤمن ) و آغاز « سوره فصلت » بحث شده است .\r\nقابل توجه اينكه بعضى از مفسران در اينجا « حم » را به عنوان سوگند تفسير كرده‌اند كه با سوگند ديگرى كه بعد از آن آمده و به قرآن قسم ياد شده دو سوگند پى در پى و متناسب را تشكيل مىدهد ، سوگند به حروف الفبا همچون\r\n\r\n","description":"","footnote":"\r\n( 1 ) به جلد اول آغاز سوره بقره ، و جلد دوم آغاز سوره آل عمران ، و جلد ششم آغاز سوره اعراف ، مراجعه فرمائيد .\r\n","page_name":" 146 ","page_number":146},
  {"content":"\r\nحم ، و سوگند به اين كتاب مقدس كه از اين حروف تشكيل يافته است .\r\nدر دومين آيه اين سوره چنان كه گفتيم به « قرآن مجيد » سوگند ياد كرده مىفرمايد « قسم به اين كتاب آشكار » ( * ( وَالْكِتابِ الْمُبِينِ ) * ) .\r\nكتابى كه محتوايش روشن ، معارفش آشكار ، تعليماتش زنده ، احكامش سازنده ، و برنامه هايش حساب شده است ، كتابى كه خود دليل حقانيت خويش است ، آفتاب آمد دليل آفتاب ( 1 ) .\r\nاما ببينيم اين سوگند براى چه منظورى ذكر شده است ؟ آيه بعد اين حقيقت را روشن ساخته مىگويد : « بطور مسلم ما قرآن را ( كه سند حقانيت پيامبر اسلام است ) در شبى پربركت نازل كرديم » ( * ( إِنَّا أَنْزَلْناه فِي لَيْلَةٍ مُبارَكَةٍ ) * ) .\r\n« مبارك » از ماده « بركت » به معنى سودمند و جاويدان و پردوام است .\r\nاين كدام شب است كه مبدأ خيرات و سرچشمه خوبيهاى پايدار مىباشد ؟\r\nغالب مفسران آن را به شب قدر تفسير كرده‌اند ، شب پربركتى كه مقدرات جهان بشريت با نزول قرآن رنگ تازه اى به خود گرفت ، شبى كه سرنوشت خلايق و مقدرات يكسان در آن رقم زده مىشود ، آرى قرآن در شبى سرنوشتساز ، بر قلب پاك پيامبر نازل شد .\r\nاين نكته لازم به تذكر است كه ظاهر آيه اين است كه تمام قرآن در شب قدر نازل گرديد .\r\n\r\n","description":"","footnote":"\r\n( 1 ) در باره فلسفه سوگندهاى قرآن و هدف اصلى از آن در تفسير جزء آخر قرآن مجيد ذيل آيات فراوانى كه در آن سوگندهاى مكرر ديده مىشود به خواست خدا بحث خواهيم كرد .\r\n","page_name":" 147 ","page_number":147},
  {"content":"\r\nاما هدف اصلى از نزول آن چه بود ؟ همان است كه در ذيل همين آيه به آن اشاره شده مىفرمايد : « ما همواره انذار كننده بوديم » ( * ( إِنَّا كُنَّا مُنْذِرِينَ ) * ) .\r\nاين يك سنت هميشگى ماست كه فرستادگان خود را براى بيم دادن ظالمان و مشركان ماموريت مىدهيم ، و فرستادن پيامبر اسلام با اين كتاب مبين نيز آخرين حلقه از اين سلسله است .\r\nدرست است كه پيامبران از يك سو انذار مىكنند ، و از سوى ديگر بشارت مىدهند ، اما چون پايه اصلى دعوت آنها را در مقابل قوم ظالم و مجرم بيشتر بيم و انذار تشكيل مىدهد غالبا از آن سخن گفته شده است .\r\n\r\nنزول دفعى و نزول تدريجى قرآن\r\n1 - مىدانيم قرآن در طى بيست و سه سال دوران نبوت پيامبر نازل شده است ، و از اين گذشته محتواى قرآن محتوايى است كه ارتباط و پيوند با حوادث مختلف زندگى پيامبر ص و مسلمانان در طول اين 23 سال دارد كه اگر از آن بريده شود نامفهوم خواهد بود .\r\nبا اينحال چگونه قرآن به طور كامل در شب قدر نازل شده است ؟\r\nدر پاسخ اين سؤال بعضى قرآن را به معنى آغاز نزول قرآن تفسير كرده‌اند ، بنا بر اين مانعى ندارد كه آغاز آن در شب قدر باشد ، و دنبال آن در طول 23 سال .\r\nولى چنان كه گفتيم اين تفسير با ظاهر آيه مورد بحث و آياتى ديگر از قرآن مجيد سازگار نيست .\r\nبراى يافتن پاسخ اين سؤال بايد توجه داشت كه از يك سو در آيه مىخوانيم « قرآن در ليله مباركه نازل شده است » .\r\nاز سوى ديگر در آيه 185 سوره بقره آمده است شَهْرُ رَمَضانَ الَّذِي أُنْزِلَ\r\n","description":"","footnote":"","page_name":" 148 ","page_number":148},
  {"content":"\r\nفِيه الْقُرْآنُ « ماه رمضان را روزه بداريد ، ماهى كه قرآن در آن نازل شده است » .\r\nو از سوى سوم در سوره قدر مىخوانيم : إِنَّا أَنْزَلْناه فِي لَيْلَةِ الْقَدْرِ « ما آن را در شب قدر نازل كرديم » .\r\nاز مجموع اين آيات به خوبى استفاده مىشود كه آن شب مباركى كه در آيه مورد بحث به آن اشاره شده شب قدر در ماه مبارك رمضان است .\r\nاز اين كه بگذريم از آيات متعددى استفاده مىشود كه پيامبر ص قبل از نزول تدريجى قرآن از آن آگاهى داشت ، مانند آيه 114 سوره طه و لا تَعْجَلْ بِالْقُرْآنِ مِنْ قَبْلِ أَنْ يُقْضى إِلَيْكَ وَحْيُه : « پيش از آنكه وحى در باره قرآن بر تو نازل شود نسبت به آن عجله مكن » .\r\nو در آيه 16 سوره قيامة آمده است : لا تُحَرِّكْ بِه لِسانَكَ لِتَعْجَلَ بِه : « زبان خود را براى عجله به قرآن حركت مده » .\r\nاز مجموع اين آيات مىتوان نتيجه گرفت كه قرآن داراى دو نوع نزول بوده است : اول « نزول دفعى » و جمعى كه يك جا از سوى خداوند بر قلب پاك پيامبر ص در ماه رمضان و شب قدر نازل گرديده ، دوم « نزول تدريجى » كه بر حسب شرائط و حوادث و نيازها در طى 23 سال نازل شده است .\r\nشاهد ديگر اين سخن اينكه در بعضى از آيات قرآن تعبير به « انزال » و در بعضى ديگر تعبير به « نزول » شده است ، از پاره اى از متون لغت استفاده مىشود كه « تنزيل » معمولا در مواردى گفته مىشود كه چيزى تدريجا نازل شود و به صورت پراكنده و تدريجى ، اما « انزال » مفهوم وسيعى دارد كه هم نزول تدريجى را شامل مىشود و هم نزول دفعى را ( 1 ) .\r\nو جالب اينكه در تمام آيات فوق كه سخن از نزول قرآن در شب قدر و ماه مبارك رمضان است تعبير به « انزال » شده كه با « نزول دفعى » هماهنگ است ، در حالى\r\n\r\n","description":"","footnote":"\r\n( 1 ) به مفردات راغب ماده « نزل » مراجعه شود .\r\n","page_name":" 149 ","page_number":149},
  {"content":"\r\nكه در موارد ديگرى كه سخن از « نزول تدريجى » در ميان است تنها تعبير به « تنزيل » شده است .\r\nاما اين « نزول دفعى » بر قلب پيامبر ص چگونه بوده ؟ آيا به شكل همين قرآن فعلى با آيات و سوره‌هاى مختلف ؟ .\r\nيا مفاهيم و حقايق آنها به صورت فشرده و جمعى ؟ .\r\nدقيقا روشن نيست ، همين قدر از قرائن فوق مىفهميم كه يك بار اين قرآن در يك شب بر قلب پاك پيامبر ص نازل شده است و يك بار تدريجى در 23 سال .\r\nشاهد ديگر براى اين سخن اينكه تعبير به قرآن در آيه فوق ظهور در مجموع قرآن دارد ، درست است كه واژه « قرآن » به « كل » و « جزء » آن هر دو اطلاق مىشود ، ولى نمىتوان انكار كرد كه ظاهر اين كلمه به هنگامى كه قرينه ديگرى همراه آن نباشد مجموع قرآن است ، و اينكه بعضى آيه مورد بحث را به آغاز نزول قرآن تفسير كرده‌اند ، و گفته‌اند نخستين آيات قرآن در ماه رمضان و شب قدر نازل شده ، خلاف ظاهر آيات است .\r\nو از آن ضعيفتر قول كسانى است كه مىگويند : چون سوره حمد كه عصاره و خلاصه اى از مجموع قرآن است در شب قدر نازل شده ، تعبير به إِنَّا أَنْزَلْناه فِي لَيْلَةِ الْقَدْرِ گرديده است ! تمام اين احتمالات مخالف ظاهر آيات است ، چرا كه ظاهر آن اين است كه تمام قرآن در شب قدر نازل شده .\r\nتنها چيزى كه در اينجا باقى مىماند اين است كه در روايات متعددى كه در تفسير على بن ابراهيم از امام باقر و امام صادق و امام ابو الحسن ( موسى بن جعفر ) ع نقل شده مىخوانيم كه در تفسير * ( إِنَّا أَنْزَلْناه فِي لَيْلَةٍ مُبارَكَةٍ ) * فرمودند :\r\nهى ليلة القدر ، انزل اللَّه عز و جل القرآن فيها الى البيت المعمور جملة واحدة ، ثم نزل من البيت المعمور على رسول اللَّه ( ص ) فى طول عشرين سنة :\r\n","description":"","footnote":"","page_name":" 150 ","page_number":150},
  {"content":"\r\n« منظور از اين شب مبارك شب قدر است كه خداوند همه قرآن را يك جا در آن شب به » بيت المعمور « نازل كرد ، سپس در طول بيست سال از » بيت المعمور « بر رسول اللَّه تدريجا نازل فرمود ( توجه داشته باشيد كه در اينجا نيز در مورد نزول دفعى تعبير به » انزل « و در مورد نزول تدريجى تعبير به » نزل « شده است ) ( 1 ) .\r\nدر اينكه « بيت المعمور » كجا است در روايات متعددى كه شرح آن به خواست خدا در ذيل آيه 4 سوره طور خواهد آمد تصريح شده است كه خانه اى است به محاذات خانه كعبه در آسمانها كه عبادتگاه فرشتگان است ، و هر روز هفتاد هزار فرشته وارد آن مىشوند ، و تا قيامت به آن باز نمىگردند .\r\nولى در اينكه « بيت المعمور » در كدام آسمان است ؟ روايات مختلف است ، در بسيارى از آنها آسمان چهارم ، و در بعضى آسمان نخست ( آسمان دنيا ) و در بعضى آسمان هفتم آمده است . در حديثى كه مرحوم طبرسى در « مجمع البيان » در تفسير سوره طور از على ع نقل كرده چنين مىخوانيم :\r\nهو بيت فى السماء الرابعة بحيال الكعبه معمرة الملائكة بما يكون منها فيه من العبادة ، و يدخله كل يوم سبعون الف ملك ثم لا يعودون اليه ابدا :\r\n« آن خانه اى است در آسمان چهارم در مقابل كعبه كه فرشتگان با عبادت خود آن را معمور و آباد مىكنند ، هر روز هفتاد هزار فرشته وارد آن مىشوند و تا ابد به آن بازنمىگردند ! ( 2 ) .\r\nولى در هر حال نزول قرآن در شب قدر بطور كامل به بيت المعمور هرگز\r\n\r\n","description":"","footnote":"\r\n( 1 ) تفسير « نور الثقلين » جلد 4 صفحه 620 - در اين حديث نزول قرآن به طور تدريجى در بيست سال ذكر شده ، در حالى كه مىدانيم دوران نبوت كه قرآن در آن نازل مىشد در بيست و سه سال بود ، ممكن است اين تعبير از اشتباه راوى و يا غلط در نسخه‌هاى حديث باشد .\r\n( 2 ) « مجمع البيان » جلد 9 صفحه 163 - مرحوم علامه مجلسى در بحار الانوار جلد 58 صفحه 55 به بعد روايات مربوط به « بيت المعمور » را جمعآورى كرده است .\r\n","page_name":" 151 ","page_number":151},
  {"content":"\r\nمنافات با آگاهى پيامبر ص از آن ندارد چرا كه او را به لوح محفوظ كه مكنون علم خدا است راه نيست ، امام به عوالم ديگر آگاهى دارد .\r\nو به تعبير ديگر آنچه از آيات گذشته استفاده كرديم كه قرآن دو بار بر پيامبر ص نازل شده يك بار « نزول دفعى » در شب قدر ، و بار ديگر « نزول تدريجى » در طول 23 سال منافاتى با حديث فوق كه مىگويد در شب قدر بر بيت - المعمور نازل شد ندارد . چرا كه قلب پيغمبر از « بيت المعمور » آگاه است .\r\nبا توجه به آنچه در پاسخ اين سؤال گفته شد پاسخ سؤال ديگرى كه مىگويد : اگر قرآن در شب قدر نازل شده پس چگونه طبق روايات مشهور آغاز بعثت پيغمبر در 27 ماه رجب صورت گرفته است ؟ روشن گرديد .\r\nزيرا نزول آن در ماه رمضان جنبه جمعى داشته ، در حالى كه نزول اولين آيات در 27 رجب مربوط به نزول تدريجى آن است و به اين ترتيب مشكلى از اين نظر پيش نمىآيد .\r\nآيه بعد توصيف و توضيحى است براى شب قدر ، مىگويد : « شب قدر شبى است كه هر امرى از امور بر طبق حكمت الهيه تفصيل و تبيين مىشود » ( * ( فِيها يُفْرَقُ كُلُّ أَمْرٍ حَكِيمٍ ) * ) .\r\nتعبير به « يفرق » اشاره به اين است كه همه امور و مسائل سرنوشتساز در آن شب مقدر مىشود ، و تعبير به « حكيم » بيانگر استحكام اين تقدير الهى و تغيير ناپذيرى و حكيمانه بودن آن است ، منتها اين صفت در قرآن معمولا براى خدا ذكر مىشود ولى توصيف امور ديگر به آن از باب تاكيد است ( 1 ) .\r\nاين بيان هماهنگ با روايات بسيارى است كه مىگويد در شب قدر مقدرات\r\n\r\n","description":"","footnote":"\r\n( 1 ) در « الميزان » تفسير ديگرى براى اين آيه ذكر شده كه خلاصه اش اين است : امور اين جهان داراى دو مرحله است : مرحله اجمال و ابهام كه از آن تعبير به « حكيم » شده ، و مرحله تفصيل و كثرت كه از آن تعبير به « يفرق » شده است ( جلد 18 صفحه 140 ) .\r\n","page_name":" 152 ","page_number":152},
  {"content":"\r\nيك سال همه انسانها تعيين مىگردد ، و ارزاق ، و سرآمد عمرها ، و امور ديگر ، در آن شب تفريق و تبيين مىشود .\r\nشرح اين سخن و مسائل ديگرى در زمينه شب قدر ، و عدم تضاد آن با آزادى اراده انسانها به خواست خدا مبسوطا در تفسير « سوره قدر » خواهد آمد .\r\nدر آيه بعد براى تاكيد بر اين معنى كه قرآن از ناحيه خدا است مىفرمايد :\r\n« نزول قرآن در شب قدر فرمانى بود از ناحيه ما ، و ما پيامبر اسلام را مبعوث كرده و فرستاده‌ايم » ( * ( أَمْراً مِنْ عِنْدِنا إِنَّا كُنَّا مُرْسِلِينَ ) * ) ( 1 ) .\r\nسپس براى بيان علت اصلى نزول قرآن و ارسال پيامبر و مقدرات شب قدر مىافزايد : « همه اينها به خاطر رحمتى است از سوى پروردگارت » ( * ( رَحْمَةً مِنْ رَبِّكَ ) * ) ( 2 ) .\r\nآرى رحمت بيكران او ايجاب مىكند كه بندگان را به حال خود رها نكند ، و برنامه و راهنما براى آنها بفرستد ، تا در مسير پرپيچ و خم تكامل و سير الى اللَّه آنها را رهنمون گردد ، اصولا تمام عالم هستى از رحمت بىدريغش سرچشمه\r\n\r\n","description":"","footnote":"\r\n( 1 ) در اينكه جمله * ( أَمْراً مِنْ عِنْدِنا ) * . . . چه محلى از اعراب دارد ؟ و ناظر به كداميك از بحثهاى آيات گذشته است ؟ احتمالات گوناگونى داده‌اند ، مناسبتر اين است كه « * ( أَمْراً مِنْ عِنْدِنا ) * » حال از ضمير مفعولى انا انزلناه بوده باشد ، يعنى قرآن را فرستاديم در حالى كه امرى است از ناحيه ما ، و در اين صورت با جمله * ( إِنَّا كُنَّا مُرْسِلِينَ ) * كه از ارسال پيامبر ( ص ) سخن مىگويد كاملا هماهنگ است ، اين احتمال نيز وجود دارد كه توضيحى بر « * ( كُلُّ أَمْرٍ حَكِيمٍ ) * » باشد ، و نصب آن بر اختصاص است و در معنى چنين است : اعنى بهذا الامر امرا حاصلا من عندنا .\r\n( 2 ) « * ( رَحْمَةً مِنْ رَبِّكَ ) * » « مفعول لاجله » است براى انا انزلناه يا براى * ( يُفْرَقُ كُلُّ أَمْرٍ حَكِيمٍ ) * و يا هر دو .\r\n","page_name":" 153 ","page_number":153},
  {"content":"\r\nگرفته است ، و انسانها بيش از همه مشمول اين رحمتند .\r\nدر ذيل همين آيه و آيات بعد اوصاف هفتگانه اى براى خداوند مىشمرد كه همگى بيانگر مقام توحيد او است مىفرمايد : « او سميع و عليم است » ( * ( إِنَّه هُوَ السَّمِيعُ الْعَلِيمُ ) * ) .\r\nتقاضاى بندگان را مىشنود به اسرار درون دلهاى آنها آگاه است .\r\nسپس در بيان سومين توصيف مىفرمايد : « خداوندى كه پروردگار آسمانها و زمين و آنچه در ميان آن دو قرار گرفته است مىباشد ، اگر شما يقين داريد » ( * ( رَبِّ السَّماواتِ وَالأَرْضِ وَما بَيْنَهُما إِنْ كُنْتُمْ مُوقِنِينَ ) * ( 1 ) ( 2 ) .\r\nاز آنجا كه بسيارى از مشركان به خدايان و ارباب متعددى قائل بودند ، و براى هر نوع از انواع موجودات ربى مىپنداشتند ، و تعبير بربك ( پروردگار تو ) در آيه قبل ممكن بود چنين توهمى را براى آنها ايجاد كند كه پروردگار پيامبر ص غير از رب موجودات ديگر است ، در اين آيه با جمله * ( رَبِّ السَّماواتِ وَالأَرْضِ وَما بَيْنَهُما ) * خط بطلان بر همه مىكشد و اثبات مىكند كه پروردگار همه موجودات عالم يكى است .\r\nجمله « * ( إِنْ كُنْتُمْ مُوقِنِينَ ) * » : ( اگر شما يقين داريد ) كه به صورت جمله شرطيه آمده است در اينجا سؤالانگيز است كه آيا ربوبيت پروردگار عالم مشروط به چنين شرطى است ؟\r\nولى ظاهر اين است كه منظور از ذكر اين جمله بيان يكى از دو معنى و يا هر دو معنى است : نخست اينكه « اگر شما طالب يقين هستيد راه اين است كه در\r\n\r\n","description":"","footnote":"\r\n( 1 ) كلمه « رب » در اين آيه بدل است از « رب » در آيه قبل .\r\n( 2 ) جزاى جمله شرطيه * ( إِنْ كُنْتُمْ مُوقِنِينَ ) * محذوف است ، و در تقدير چنين مىباشد ان كنتم من اهل اليقين او فى طلب اليقين علمتم ان اللَّه رب السموات و الارض و ما بينهما .\r\n","page_name":" 154 ","page_number":154},
  {"content":"\r\nربوبيت مطلقه پروردگار بينديشيد » .\r\nديگر اينكه « اگر شما اهل يقين مىباشيد بهترين مورد براى پيدا كردن يقين همين جاست » اگر شما كه آثار ربوبيت خداوند را در تمام عالم هستى مىبينيد ، و دل هر ذره‌اى را كه بشكافيد نشانه اى از اين ربوبيت در آن مىيابيد ، به ربوبيت او يقين پيدا نكنيد ، به چه چيز مىتوانيد در عالم ايمان و يقين پيدا كنيد ؟ ! در چهارمين و پنجمين و ششمين توصيف مىفرمايد معبودى جز او نيست او زنده مىكند و او مىميراند « ( * ( لا إِله إِلَّا هُوَ يُحْيِي وَيُمِيتُ ) * ) ( 1 ) .\r\nحيات و مرگ شما به دست او است ، و پروردگار شما و همه جهانيان او است ، بنا بر اين معبودى جز او نمىتواند وجود داشته باشد ، آيا كسى كه نه مقام ربوبيت دارد ، و نه مالك حيات و مرگ است ، مىتواند معبود واقع شود ؟ ! و در هفتمين و آخرين توصيف مىافزايد : « او پروردگار پدران نخستين شما است » ( * ( وَرَبُّ آبائِكُمُ الأَوَّلِينَ ) * ) .\r\nاگر مىگوئيد بتها را مىپرستيد به خاطر اينكه نياكانتان آنها را پرستش مىكردند ، بدانيد پروردگار آنها نيز خداوند يگانه يكتا است ، و علاقه شما به نياكانتان نيز ايجاب مىكند كه جز بر آستان خداوند يكتا سر فرود نياوريد ، و اگر آنها راه و رسمى غير از اين داشته‌اند مسلما در اشتباه بوده‌اند .\r\nروشن است مساله حيات و مرگ از شئون تدبير پروردگار است ، اگر مخصوصا آن را ذكر كرده هم از جهت اهميت فوق العاده آن مىباشد ، و هم اشاره اى است ضمنى به مساله معاد ، اين نخستين بار نيست كه قرآن روى مساله حيات و مرگ تكيه مىكند ، بلكه بارها آن را به عنوان يكى از افعال مخصوص پروردگار بيان\r\n\r\n","description":"","footnote":"\r\n( 1 ) جمله « لا إله الا هو » ممكن است استينافيه باشد ، و يا خبر مبتداى محذوفى ، و در تقدير هو لا إله الا هو مىباشد ، ولى احتمال اول مناسبتر است .\r\n","page_name":" 155 ","page_number":155},
  {"content":"\r\nداشته ، چرا كه سرنوشتسازترين مساله در زندگى انسانها و در عين حال پيچيده ترين مسائل عالم هستى و روشنترين دليل بر قدرت خداوند همين مساله حيات و مرگ است .\r\n\r\nنكته : رابطه قرآن با شب قدر\r\nقابل توجه اينكه در آيات فوق به طور اشاره ، و در آيات سوره قدر با صراحت اين معنى آمده است كه قرآن در شب قدر نازل شده ، و چه پرمعنى است اين سخن ؟\r\nشبى كه مقدرات بندگان و مواهب و روزيهاى آنها تقدير مىشود در چنين شبى قرآن بر قلب پاك پيامبر ص نازل مىگردد ، آيا اين سخن بدان معنى نيست كه مقدرات و سرنوشت شما با محتواى اين كتاب آسمانى پيوند و رابطه نزديك دارد ؟ ! آيا مفهوم اين كلام آن نيست كه نه تنها حيات معنوى شما كه حيات مادى شما نيز با آن رابطه ناگسستنى دارد ؟ پيروزى شما بر دشمنان ، سربلندى و آزادى و استقلال شما ، آبادى و عمران شهرهاى شما همه با آن گره خورده است .\r\nآرى در آن شبى كه مقدرات تعيين مىشد قرآن نيز در آن شب نازل گرديد ! .\r\n","description":"","footnote":"","page_name":" 156 ","page_number":156},
  {"content":"\r\n\r\n[ سوره الدخان ‹ 44 › : آيات 9 تا 16 
  ]\r\nبَلْ هُمْ فِي شَكٍّ يَلْعَبُونَ ‹ 9 › فَارْتَقِبْ يَوْمَ تَأْتِي السَّماءُ بِدُخانٍ مُبِينٍ ‹ 10 › يَغْشَى النَّاسَ هذا عَذابٌ أَلِيمٌ ‹ 11 › رَبَّنَا اكْشِفْ عَنَّا الْعَذابَ إِنَّا مُؤْمِنُونَ ‹ 12 › أَنَّى لَهُمُ الذِّكْرى وَقَدْ جاءَهُمْ رَسُولٌ مُبِينٌ ‹ 13 ›\r\nثُمَّ تَوَلَّوْا عَنْه وَقالُوا مُعَلَّمٌ مَجْنُونٌ ‹ 14 › إِنَّا كاشِفُوا الْعَذابِ قَلِيلًا إِنَّكُمْ عائِدُونَ ‹ 15 › يَوْمَ نَبْطِشُ الْبَطْشَةَ الْكُبْرى إِنَّا مُنْتَقِمُونَ ‹ 16 ›\r\n\r\nترجمه :\r\n9 - ولى آنها در شكند و ( با حقايق ) بازى مىكنند .\r\n10 - منتظر روزى باش كه آسمان دود آشكارى پديد آورد ! .\r\n11 - همه مردم را فرا مىگيرد ، اين عذاب دردناكى است .\r\n12 - ( مىگويند ) پروردگارا ! عذاب را از ما بر طرف كن كه ايمان مىآوريم .\r\n13 - چگونه و از كجا متذكر مىشوند با اينكه رسول آشكار ( با معجزات و منطق روشن )\r\n","description":"","footnote":"","page_name":" 157 ","page_number":157},
  {"content":"\r\nبه سراغ آنها آمد ؟ .\r\n14 - سپس از او رويگردان شدند و گفتند : ديوانه اى است كه ديگران به او تعليم مىدهند ! .\r\n15 - ما كمى عذاب را بر طرف مىسازيم ولى باز به كارهاى خود برمىگرديد ! 16 - ما از آنها انتقام مىگيريم در آن روز كه آنها را با قدرت خواهيم گرفت ، آرى ما از آنها انتقام مىگيريم .\r\n\r\nتفسير : آن روز كه دودى كشنده همه آسمان را فرا مىگيرد\r\nاز آنجا كه در آيات گذشته سخن از اين در ميان بود كه اگر آنها طالب يقين باشند اسباب تحصيل يقين فراوان و فراهم است ، در نخستين آيه مورد بحث مىافزايد : آنها جوياى يقين و طالب حق نيستند ، « بلكه آنها در شكند و با حقايق بازى مىكنند » ! ( * ( بَلْ هُمْ فِي شَكٍّ يَلْعَبُونَ ) * ) .\r\nاگر آنها در حقانيت اين كتاب آسمانى و نبوت تو ترديد دارند به خاطر اين نيست كه مساله پيچيده اى است ، بلكه از اين جهت است كه آن را جدى نمىگيرند ، و با شوخى به آن برخورد مىكنند ، گاه مسخره و استهزا مىكنند و گاه خود را به نادانى و بيخبرى مىزنند ، و هر روز با يك نوع بازى خود را سرگرم مىسازند .\r\n« يلعبون » از ماده « لعاب » به گفته راغب به معنى آب دهان است به هنگامى كه راه مىافتد ، و از آنجا كه انسان موقع بازى و شوخى هدف مهمى از كار خود ندارد تشبيه به بزاق شده است كه بىاراده از دهان انسان بيرون ريزد .\r\nبه هر حال اين يك واقعيت است كه برخورد جدى با مسائل انسان را در شناخت واقعيتها كمك مىكند ، و برخوردهاى غير جدى پرده بر روى آنها مىافكند .\r\n","description":"","footnote":"","page_name":" 158 ","page_number":158},
  {"content":"\r\nدر آيه بعد به تهديد اين منكران لجوج و سرسخت پرداخته در حالى كه روى سخن را به پيامبر كرده ، مىگويد : « منتظر روزى باش كه آسمان دود آشكارى پديد مىآورد » ! ( * ( فَارْتَقِبْ يَوْمَ تَأْتِي السَّماءُ بِدُخانٍ مُبِينٍ ) * ) .\r\n« دودى كه تمام مردم را فرا مىگيرد » ! ( يغشى الناس ) .\r\n« و سپس به آنها گفته مىشود اين عذاب دردناك الهى است » ! ( * ( هذا عَذابٌ أَلِيمٌ ) * ) .\r\nوحشت و اضطراب تمام وجود آنها را فرا مىگيرد ، پرده‌هاى غفلت از مقابل چشمشان كنار مىرود ، و به اشتباه بزرگ خود واقف مىشوند رو به درگاه خدا مىآورند و مىگويند : « پروردگارا عذاب را از ما بر طرف گردان كه ايمان مىآوريم » ! ( * ( رَبَّنَا اكْشِفْ عَنَّا الْعَذابَ إِنَّا مُؤْمِنُونَ ) * ) .\r\nولى او دست رد بر سينه اين نامحرمان مىزند و مىفرمايد : « اينها چگونه و از كجا متذكر مىشوند و از راه خود بازمىگردند با اينكه رسول آشكار با معجزات و دلائل روشن به سراغ آنها آمد » ؟ ! ( * ( أَنَّى لَهُمُ الذِّكْرى وَقَدْ جاءَهُمْ رَسُولٌ مُبِينٌ ) * ) .\r\nرسولى كه هم خودش آشكار بود و هم تعليمات و برنامه‌ها و دلائل و معجزاتش همه مبين و واضح بود .\r\nاما آنها بجاى اينكه سر بر فرمان او نهند و به خداوند يگانه ايمان آورند و دستوراتش را به جان پذيرا شوند « از او رويگردان شدند و گفتند : او ديوانه اى است كه ديگران اين مطالب را به او القا كرده‌اند » ! ( * ( ثُمَّ تَوَلَّوْا عَنْه وَقالُوا\r\n","description":"","footnote":"","page_name":" 159 ","page_number":159},
  {"content":"\r\n* ( مُعَلَّمٌ مَجْنُونٌ ) * ) .\r\nگاه مىگفتند يك « غلام رومى » داستانهاى انبياء را شنيده به او تعليم مىدهد ، و اين آيات ساخته و پرداخته او است ! وَلَقَدْ نَعْلَمُ أَنَّهُمْ يَقُولُونَ ، إِنَّما يُعَلِّمُه بَشَرٌ لِسانُ الَّذِي يُلْحِدُونَ إِلَيْه أَعْجَمِيٌّ وَهذا لِسانٌ عَرَبِيٌّ مُبِينٌ : « ما مىدانيم كه آنها مىگويند بشرى به او تعليم مىدهد در حالى كه زبان كسى كه اين نسبت الحادى را به او مىدهند عجمى است و اين قرآن عربى آشكار است » ( نحل - 103 ) .\r\nو گاه مىگفتند او گرفتار اختلال حواس شده است ، و اين سخنان زائيده آن است از دست دادن تعادل فكرى است .\r\nسپس مىافزايد : « ما كمى عذاب را از شما بر طرف مىسازيم ولى عبرت نمىگيريد ، و بار ديگر به كارهاى خود بازمىگرديد » ( * ( إِنَّا كاشِفُوا الْعَذابِ قَلِيلًا إِنَّكُمْ عائِدُونَ ) * ) .\r\nو از اينجا روشن مىشود كه اگر به هنگام گرفتارى در چنگال عذاب از كرده خود پشيمان شوند و تصميم بر تجديد نظر مىگيرند موقت و زودگذر است ، همين كه طوفان حوادث فرو نشست برنامه‌هاى پيشين تكرار مىگردد .\r\nو در آخرين آيه مورد بحث مىفرمايد : « ما از آنها انتقام مىگيريم روزى روز مجازات بزرگ و سخت است ، آرى ما از آنها انتقام مىگيريم » ( * ( يَوْمَ نَبْطِشُ الْبَطْشَةَ الْكُبْرى إِنَّا مُنْتَقِمُونَ ) * ) ( 1 ) .\r\n\r\n","description":"","footnote":"\r\n( 1 ) در تركيب اين جمله احتمالات فراوانى داده‌اند ، آنچه بيشتر از سوى مفسران پذيرفته شده است و با لحن آيه نيز مناسب مىباشد اين است كه : « يوم » متعلق است به فعل « ننتقم » كه از جمله « انا منتقمون » فهميده مىشود ، بنا بر اين در تقدير چنين است : « ننتقم منهم يوم نبطش البطشة الكبرى انا منتقمون .\r\n","page_name":" 160 ","page_number":160},
  {"content":"\r\n« بطش » ( بر وزن نقش ) به معنى گرفتن چيزى است با قدرت ، و در اينجا به معنى گرفتن براى مجازات شديد است ، و توصيف « بطشة » به « كبرى » اشاره به مجازات سخت و سنگينى است كه در انتظار اين گروه مىباشد .\r\nخلاصه اينكه به فرض كه مجازاتهاى مقطعى آنها تخفيف يابد يا قطع شود مجازات سخت و نهايى در انتظار آنها است ، و راه گريزى از آن ندارند .\r\n« منتقمون » از ماده « انتقام » چنان كه قبلا نيز گفته‌ايم به معنى مجازات كردن است ، هر چند كلمه انتقام در استعمالات روزمره كنونى معنى ديگرى مىبخشد كه توأم با فرونشاندن آتش خشم و سوز دل است ، ولى در معنى لغوى آن اين امور وجود ندارد .\r\n\r\nنكته : « منظور از » دخان مبين « چيست » ؟\r\nدر اينكه منظور از دخان ( دود ) كه در اين آيات به عنوان نشانه اى از عذاب الهى مطرح شده است چيست ؟ در ميان مفسران گفتگو است ، و در اينجا دو نظريه عمده وجود دارد :\r\n1 - اشاره به مجازاتى است كه كفار قريش در عصر پيامبر ص به آن مبتلا شدند ، زيرا حضرت در حق آنها نفرين كرد و عرضه داشت\r\nاللهم سنين كسنى يوسف !\r\n« خداوندا سالهاى قحطى و خشكى را همانند سالهاى زمان يوسف دامنگير آنها كن » ! .\r\nبعد از اين ماجرا چنان قحطسالى در محيط مكه رخ داد كه از گرسنگى و تشنگى هنگامى كه به آسمان نگاه مىكردند گويى در ميان آنها و آسمان دود و دخانى وجود داشت ، كار آن قدر بر آنان سخت شد كه مردارها و استخوانهاى حيوانات مرده را مىخوردند .\r\n","description":"","footnote":"","page_name":" 161 ","page_number":161},
  {"content":"\r\nخدمت پيامبر ص آمدند و گفتند : اى محمد ! تو به ما دستور صله رحم مىدهى در حالى كه خويشاوندان تو در اين ماجرا نابود شدند ، اگر اين عذاب از ما بر طرف گردد ما ايمان خواهيم آورد ) .\r\nپيامبر ص در حق آنها دعا كرد ، فراوانى و نعمت نصيبشان شد و بلا و عذاب بر طرف گرديد ، اما از اين ماجرا عبرت نگرفتند و باز به سوى كفر برگشتند ( 1 ) .\r\nمطابق اين تفسير « بطشه كبرى » كه مجازات سخت و سنگين است به معنى ماجراى جنگ بدر گرفته شده كه اين گروه مشرك ضربات سنگين و خرد كننده اى را در جنگ بدر از مسلمانان دريافت داشتند ! .\r\nطبق اين تفسير دخانى در حقيقت وجود نداشته ، بلكه آسمان در نظر مردم گرسنه و تشنه تيره و تار جلوه مىكند ، بنا بر اين ذكر « دخان » در اينجا جنبه مجازى دارد ، و اشاره به آن حالت سخت و دردناك است .\r\nبعضى گفته‌اند اصولا در ادبيات عرب « دخان » كنايه از شر و بلاى فراگير است ( 2 ) .\r\nبعضى ديگر معتقدند به هنگام خشكسالى و كمى باران گرد و غبار تيره و تارى معمولا صفحه آسمان را مىپوشاند كه از آن در اينجا تعبير به « دخان » شده است ، زيرا باران است كه گرد و غبارها را فرو مىنشاند و هوا را صاف مىكند ( 3 ) .\r\nبا تمام اين اوصاف ذكر كلمه « دخان » طبق اين تفسير جنبه مجازى\r\n\r\n","description":"","footnote":"\r\n( 1 ) « مجمع البيان » جلد 9 صفحه 62 ( ذيل آيات مورد بحث ) .\r\n( 2 ) « فخر رازى » مىگويد : ان العرب يسمون الشر الغالب بالدخان ( جلد 27 صفحه 242 ) .\r\n( 3 ) « روح المعانى » جلد 25 صفحه 107 .\r\n","page_name":" 162 ","page_number":162},
  {"content":"\r\nخواهد داشت .\r\n2 - منظور از « دخان مبين » همان دود غليظى است كه در پايان جهان و در آستانه قيامت صفحه آسمان را مىپوشاند ، و نشانه فرا رسيدن لحظات آخر دنياست و سرآغاز عذاب اليم الهى براى ظالمان و مفسدان است .\r\nدر اينجا اين گروه ستمگر از خواب غفلت بيدار مىشوند و تقاضاى رفع عذاب و بازگشت به زندگى عادى دنيا مىكنند كه دست رد به سينه آنها زده مىشود .\r\nمطابق اين تفسير دخان معنى حقيقى خود را دارد ، و مضمون اين آيات همان است كه در آيات ديگر قرآن آمده كه گنهكاران و كافران در آستانه قيامت يا در خود قيامت تقاضاى بر طرف شدن عذاب و بازگشت به دنيا مىكنند ولى از آنها پذيرفته نمىشود ( 1 ) .\r\nتنها مشكلى كه اين تفسير دارد اين است كه با جمله * ( إِنَّا كاشِفُوا الْعَذابِ قَلِيلًا إِنَّكُمْ عائِدُونَ ) * : « ما كمى عذاب را بر طرف مىسازيم اما شما بار ديگر باز مىگرديد » سازگار نيست ، چرا كه در پايان جهان يا در قيامت مجازات الهى تخفيف نمىيابد تا مردم به حالت كفر و گناه بازگردند .\r\nاما اگر اين جمله را به صورت يك قضيه شرطيه معنى كنيم هر چند كمى مخالف ظاهر است مشكل بر طرف مىشود ، زيرا مفهوم آيه چنين مىشود : هر گاه ما كمى عذاب را از اينها بر طرف كنيم باز راه نخست را پيش مىگيرند كه در حقيقت شبيه آيه 28 سوره انعام است وَلَوْ رُدُّوا لَعادُوا لِما نُهُوا عَنْه : « اگر آنها به دنيا بازگردند باز اعمالى را كه از آن نهى شدند تكرار مىكنند » .\r\nاز اين گذشته تفسير البطشة الكبرى ( مجازات سخت و سنگينى ) به حوادث روز بدر بعيد به نظر مىرسد ، اما با مجازاتهاى قيامت كاملا متناسب\r\n\r\n","description":"","footnote":"\r\n( 1 ) به آيات 27 - 30 سوره انعام مراجعه شود .\r\n","page_name":" 163 ","page_number":163},
  {"content":"\r\nاست ( 1 ) .\r\nشاهد ديگر براى تفسير دوم رواياتى است كه از شخص پيامبر اسلام ص نقل شده كه « دخان » را تفسير به دودى كرده كه در آستانه رستاخيز جهان را فرا مىگيرد ، مانند روايتى كه « حذيفه بن يمان » از پيامبر ص نقل مىكند كه چهار چيز را از نشانه‌هاى نزديك شدن قيامت ذكر فرمود : اول ظهور دجال و ديگر نزول عيسى ، و سوم آتشى كه از قعر سرزمين « عدن » برمىخيزد و « دود » .\r\nحذيفه سؤال مىكند : يا رسول اللَّه ( ص ) و ما الدخان فتلا رسول اللَّه ( ص )\r\n* ( فَارْتَقِبْ يَوْمَ تَأْتِي السَّماءُ بِدُخانٍ مُبِينٍ ) * ، يملأ ما بين المشرق و المغرب ، يمكث اربعين يوما و ليلة ، اما المؤمن فيصيبه منه كهيئة الزكمة ، و اما الكافر بمنزلة السكران يخرج من منخريه و اذنيه و دبره .\r\n« اى رسول خدا ! منظور از اين دخان چيست ؟ پيامبر ص در پاسخ آيه شريفه * ( فَارْتَقِبْ يَوْمَ تَأْتِي السَّماءُ بِدُخانٍ مُبِينٍ ) * را تلاوت فرمود ، سپس افزود :\r\nدودى است كه ميان مشرق و مغرب را پر مىكند و چهل شبانه روز باقى مىماند ، اما مؤمن حالتى شبيه زكام به او دست مىدهد ، و اما كافر شبيه مست خواهد شد ، و دود از بينى و گوشها و پشت او بيرون مىآيد » ( 2 ) .\r\nدر حديث ديگرى از « ابو مالك اشعرى » از رسول خدا ص آمده است :\r\nان ربكم أنذركم ثلاثا : الدخان ياخذ المؤمن منه كالزكمة ، و ياخذ الكافر فينفخ حتى يخرج من كل مسمع منه ، و الثانية الدابة ، و الثالثة الدجال :\r\n« پروردگار شما ، شما را به سه چيز انذار كرده است : دخان ( دود ) كه اثرش در مؤمن همچون زكام است ، و اما كافر تمام جسمش باد مىكند و دود از تمام منافذ بدنش بيرون مىآيد ، و دوم دابة الارض ، و سوم دجال » ( 3 ) .\r\n\r\n","description":"","footnote":"\r\n( 1 ) راغب در مفردات مىگويد البطش هو تناول الشيء بصولة « بطش به معنى گرفتن چيزى با قدرت است » كه معمولا مقدمه مجازات مىباشد .\r\n( 2 و 3 ) تفسير در المنثور جلد 6 صفحه 29 .\r\n","page_name":" 164 ","page_number":164},
  {"content":"\r\nدر باره دابة الارض در جلد 15 صفحه 551 ذيل آيه 82 نمل توضيح كافى داده شده است .\r\nشبيه همين معنى در مورد « دخان » از « ابو سعيد خدرى » از پيغمبر اكرم نقل شده است ( 1 ) .\r\nدر رواياتى كه از طرق اهل بيت نقل شده نظير همين تعبيرات بلكه مشروحتر ديده مىشود : از جمله در روايتى از امير مؤمنان على ع مىخوانيم كه مىگويد رسول خدا فرمود :\r\nعشر قبل الساعة لا بد منها : السفيانى ، و الدجال ، و الدخان ، و الدابة ، و خروج القائم ( ع ) ، و طلوع الشمس من مغربها ، و نزول عيسى ، و خسف بالمشرق و خسف بجزيرة العرب ، و نار تخرج من قعر عدن تسوق الناس الى المحشر :\r\n« ده نشانه است كه قبل از قيامت به هر حال ظاهر مىشود سفيانى ، دجال ، دخان ، دابة الارض ، قيام حضرت مهدى ع ، طلوع آفتاب از مغرب ، نزول عيسى ، زلزله فرو برنده اى در مشرق ، و زلزله اى همانند آن در جزيرة العرب ، و آتشى كه از اعماق عدن برمىخيزد و مردم را به سوى محشر مىراند » ( 2 ) .\r\nاز مجموع آنچه گفته شد نتيجه مىگيريم كه تفسير دوم مناسبتر است .\r\n\r\n","description":"","footnote":"\r\n( 1 ) همان مدرك .\r\n( 2 ) « بحار الانوار » جلد 52 صفحه 209\r\n","page_name":" 165 ","page_number":165},
  {"content":"\r\n\r\n[ سوره الدخان ‹ 44 › : آيات 17 تا 21 
  ]\r\nوَ لَقَدْ فَتَنَّا قَبْلَهُمْ قَوْمَ فِرْعَوْنَ وَجاءَهُمْ رَسُولٌ كَرِيمٌ ‹ 17 › أَنْ أَدُّوا إِلَيَّ عِبادَ اللَّه إِنِّي لَكُمْ رَسُولٌ أَمِينٌ ‹ 18 › وَأَنْ لا تَعْلُوا عَلَى اللَّه إِنِّي آتِيكُمْ بِسُلْطانٍ مُبِينٍ ‹ 19 › وَإِنِّي عُذْتُ بِرَبِّي وَرَبِّكُمْ أَنْ تَرْجُمُونِ ‹ 20 › وَإِنْ لَمْ تُؤْمِنُوا لِي فَاعْتَزِلُونِ ‹ 21 ›\r\n\r\nترجمه :\r\n17 - ما قبل از اينها قوم فرعون را آزموديم و رسول بزرگوارى به سراغ آنها آمد .\r\n18 - كه اى بندگان خدا آنچه را به شما دستور داده است انجام دهيد و در برابر من تسليم شويد كه من فرستاده امينى براى شما هستم 19 - و در برابر خداوند تكبر نورزيد كه من براى شما دليل روشنى آورده‌ام .\r\n20 - و من به پروردگار خود و پروردگار شما پناه مىبرم از اينكه مرا متهم ( يا سنگسار ) كنيد .\r\n21 - و اگر به من ايمان نمىآوريد لا اقل از من كناره گيرى كنيد ( و مانع ايمان آوردن مردم نشويد ) .\r\n","description":"","footnote":"","page_name":" 166 ","page_number":166},
  {"content":"\r\n\r\nتفسير : اگر ايمان نمىآوريد لا اقل مانع ديگران نشويد\r\nدر تعقيب آيات گذشته كه سخن از سركشى مشركان عرب و عدم تسليم آنها در مقابل حق مىگفت ، در آيات مورد بحث به نمونه اى از امم پيشين كه آنها نيز همين مسير را طى كردند و سرانجام به عذابى دردناك و شكستى فاحش مبتلا شدند ، اشاره مىكند ، تا هم تسلى خاطرى باشد براى مؤمنان و هم تحديدى براى منكران لجوج .\r\nو آن داستان موسى و فرعون است ، مىفرمايد : « ما قبل از اينها قوم فرعون را آزموديم » ( * ( وَلَقَدْ فَتَنَّا قَبْلَهُمْ قَوْمَ فِرْعَوْنَ ) * ) .\r\n« فتنا » از ماده « فتنه » در اصل به معنى قرار دادن طلا در كوره آتش براى تصفيه از ناخالصيهاست ، سپس به هر گونه امتحان و آزمايشى كه براى آزمودن ميزان خلوص انسانها انجام مىگردد اطلاق شده است ، آزمايشى كه سرتاسر زندگى انسانها و جوامع بشرى را فرا مىگيرد ، و به تعبير ديگر تمام دوران زندگى انسان در دنيا در اين آزمايشها سپرى مىشود كه اين جهان دار آزمون است .\r\nقوم فرعون با داشتن حكومتى نيرومند و ثروتى سرشار و امكاناتى وسيع در اوج قدرت مىزيستند ، و اين قدرت عظيم آنها را مغرور كرد و آلوده انواع گناه و ظلم و ستم شدند .\r\n« در اين هنگام رسول بزرگوارى به سراغ آنها آمد » ( و جاءهم رسول كريم ) .\r\n« كريم » از نظر خلق و خوى ، « كريم » از نظر ارزش و بزرگوارى در پيشگاه حق ، و « كريم » از نظر اصل و نسب ، و اين رسول كسى جز موسى بن عمران ع\r\n","description":"","footnote":"","page_name":" 167 ","page_number":167},
  {"content":"\r\nنبود ( 1 ) .\r\nموسى با لحنى بسيار مؤدبانه و دلپذير و آكنده از محبت آنها را مخاطب قرار داد و گفت : « هدف از آمدن من اين است كه شما اى بندگان خدا در برابر من كه فرستاده او هستم تسليم شويد و آنچه را به شما دستور داده است ادا كنيد » ( * ( أَنْ أَدُّوا إِلَيَّ عِبادَ اللَّه ) * ) ( 2 ) .\r\nمطابق اين تفسير « عباد اللَّه » مخاطب است ، و منظور از آن فرعونيان مىباشند ، گر چه اين تعبير در آيات قرآن در مورد بندگان خوب به كار مىرود ولى در موارد متعددى نيز بر كفار و گنهكاران براى دلجويى و جذب قلوب آنها به سوى حق اطلاق شده است ( 3 ) .\r\nبنا بر اين منظور از « ادوا » ( ادا كنيد ) اطاعت فرمان خدا و انجام دستورات او است .\r\nجمعى از مفسرين تفسير ديگرى براى اين جمله ذكر كرده‌اند گفته‌اند منظور از « عباد اللَّه » بنى اسرائيل است ، و منظور از « ادوا » سپردن آنها به دست موسى و رفع اسارت و بردگى از آنهاست ، شبيه آنچه در آيه 17 سوره شعرا آمده است : أَنْ أَرْسِلْ مَعَنا بَنِي إِسْرائِيلَ : « پيشنهاد من اين است كه بنى اسرائيل را\r\n\r\n","description":"","footnote":"\r\n( 1 ) طبق گفته « مفردات » : « كريم » هنگامى كه به عنوان توصيف خداوند به كار رود ، و خداى كريم گفته شود ، به معنى احسان و انعام آشكار او است ، و هنگامى كه انسانى به آن توصيف شود به معنى اخلاق و افعال شايسته اى است كه از او ظاهر مىشود ( البته اين وصف در قرآن مجيد براى امور ديگرى نيز آمده است ، مانند كتاب كريم ، كل زوج كريم ، رزق كريم ، مقام كريم ، اجر كريم ) .\r\n( 2 ) « ان » در جمله * ( أَنْ أَدُّوا إِلَيَّ عِبادَ اللَّه ) * براى تفسير است نسبت به فعل مقدرى كه از كلام سابق فهميده مىشود ، و تقدير چنين است جئتكم ان ادوا الى عباد اللَّه .\r\n( 3 ) مانند 17 فرقان و 13 سبا و 58 فرقان و غير آن .\r\n","page_name":" 168 ","page_number":168},
  {"content":"\r\nبا ما بفرستى « ( نظير همين معنى در 105 اعراف و 47 طه نيز آمده است ) .\r\nمطلبى كه با اين تفسير سازگار نيست جمله ادوا است كه معمولا در مورد ادا كردن اموال و امانات و تكاليف به كار مىرود ، نه در مورد تحويل دادن اشخاص ( اين موضوع با ملاحظه موارد استعمال اين واژه به خوبى روشن مىشود ) .\r\nبه هر حال در دنباله آيه براى نفى هر گونه اتهام از خود مىافزايد : « من براى شما رسول امينى هستم » ( * ( إِنِّي لَكُمْ رَسُولٌ أَمِينٌ ) * ) .\r\nاين تعبير در حقيقت به عنوان پيشگيرى از نسبتهاى ناروايى است كه فرعونيان به او دادند . مانند نسبت سحر ، قصد برترى جويى و حكومت بر سرزمين مصر ، و بيرون راندن صاحبان اصلى آن سرزمين كه در آيات مختلف به آن اشاره شده است .\r\nسپس موسى ع بعد از دعوت آنها به اطاعت خداوند يا آزاد ساختن بنى اسرائيل مىگويد : ماموريت ديگر من اين است كه به شما بگويم : « در برابر خداوند تكبر نورزيد و استكبار نكنيد و حد خويش نگهداريد كه من براى شما دليل روشنى بر گفته‌هاى خود آورده‌ام » ( * ( وَأَنْ لا تَعْلُوا عَلَى اللَّه إِنِّي آتِيكُمْ بِسُلْطانٍ مُبِينٍ ) * ) .\r\nهم معجزات آشكار ، و هم دلائل منطقى روشن .\r\nمنظور از « عدم علو » در برابر خداوند ، هر گونه عملى است كه با اصول بندگى سازگار نيست ، از مخالفت و نافرمانى گرفته ، تا اذيت و آزار فرستادگان پروردگار ، و يا ادعاى الوهيت و ربوبيت و مانند آن .\r\nو از آنجا كه مستكبران دنياپرست هر كس را در جهت مخالف منافع نامشروع خود ببينند از هيچگونه تهمت و ناسزا ، و حتى قتل و اعدام ، فرو گذار نمىكنند ،\r\n","description":"","footnote":"","page_name":" 169 ","page_number":169},
  {"content":"\r\nموسى ع به عنوان پيشگيرى مىافزايد : « من به پروردگار خود و پروردگار شما پناه مىبرم از اينكه مرا متهم يا سنگسار كنيد » ( * ( وَإِنِّي عُذْتُ بِرَبِّي وَرَبِّكُمْ أَنْ تَرْجُمُونِ ) * ) .\r\nاين تعبير ممكن است اشاره به اين باشد كه من از تهديدهاى شما باك ندارم ، و تا آخرين نفس ايستاده‌ام و خدا حافظ و نگاهبان من است ، اين گونه تعبيرات قاطعيت بيشترى به دعوت رهبران الهى مىداده و اراده دشمنان را تضعيف و بر استقامت دوستان مىافزوده ، چرا كه مىدانستند رهبرشان تا آخرين مرحله مقاومت مىكند .\r\nتكيه روى مساله « رجم » ( سنگسار كردن ) ممكن است از اينجا سرچشمه گرفته باشد كه بسيارى از رسولان الهى را قبل از موسى ع تهديد به « رجم » كردند ، از جمله نوح : قالُوا لَئِنْ لَمْ تَنْتَه يا نُوحُ لَتَكُونَنَّ مِنَ الْمَرْجُومِينَ اى نوح اگر خوددارى نكنى سنگسار خواهى شد ( شعرا - 116 ) .\r\nو ابراهيم ع آنجا كه آذر او را تهديد كرد و گفت : لَئِنْ لَمْ تَنْتَه لأَرْجُمَنَّكَ ( مريم - 46 ) و شعيب در آنجا كه بتپرستان تهديدش كردند وَلَوْ لا رَهْطُكَ لَرَجَمْناكَ ( هود - 91 ) : « اگر به خاطر احترام قبيله ات نبود ترا سنگسار مىكرديم » .\r\nانتخاب سنگسار از ميان انواع قتل به خاطر آن است كه از همه سختتر است ، و به گفته بعضى از ارباب لغت اين كلمه به معنى مطلق قتل نيز آمده است ( 1 ) .\r\nاين احتمال نيز از سوى بسيارى از مفسران داده شده كه « رجم » به معنى متهم ساختن و دشنام دادن است ، زيرا اين واژه در اين معنى نيز به كار مىرود و در حقيقت پيشگيرى از تهمتهايى است كه بعدا به موسى زدند .\r\nاستعمال اين كلمه در معنى گسترده اى كه هر دو معنى را شامل مىشود نيز\r\n\r\n","description":"","footnote":"\r\n( 1 ) « لسان العرب » ماده « رجم » .\r\n","page_name":" 170 ","page_number":170},
  {"content":"\r\nممكن است .\r\nدر آخرين آيه مورد بحث آخرين سخنش را به آنها مىگويد كه : « اگر به من ايمان نمىآوريد لا اقل مرا رها كنيد ، و كناره گيرى كنيد و مزاحم ايمان آوردن مردم نشويد » ( * ( وَإِنْ لَمْ تُؤْمِنُوا لِي فَاعْتَزِلُونِ ) * ) .\r\nزيرا موسى ع اطمينان داشت كه با در دست داشتن آن معجزات باهرات و دلائل قوى و سلطان مبين ، و وعده‌هاى الهى ، به پيشرفت خود در ميان قشرهاى مختلف مردم ادامه خواهد داد ، و انقلابش به زودى به ثمر خواهد نشست ، لذا همين اندازه قانع بود كه آنها سد راهش نشوند و مزاحمش نگردند .\r\nولى مگر ممكن است جباران مغرور كه قدرت شيطانى و منافع نامشروعشان را در خطر مىبينند خاموش بنشينند و چنين پيشنهادى را بپذيرند ؟ آيات آينده دنباله اين ماجرا را بيان خواهد كرد .\r\n","description":"","footnote":"","page_name":" 171 ","page_number":171},
  {"content":"\r\n\r\n[ سوره الدخان ‹ 44 › : آيات 22 تا 29 
  ]\r\nفَدَعا رَبَّه أَنَّ هؤُلاءِ قَوْمٌ مُجْرِمُونَ ‹ 22 › فَأَسْرِ بِعِبادِي لَيْلًا إِنَّكُمْ مُتَّبَعُونَ ‹ 23 › وَاتْرُكِ الْبَحْرَ رَهْواً إِنَّهُمْ جُنْدٌ مُغْرَقُونَ ‹ 24 › كَمْ تَرَكُوا مِنْ جَنَّاتٍ وَعُيُونٍ ‹ 25 › وَزُرُوعٍ وَمَقامٍ كَرِيمٍ ‹ 26 ›\r\nوَ نَعْمَةٍ كانُوا فِيها فاكِهِينَ ‹ 27 › كَذلِكَ وَأَوْرَثْناها قَوْماً آخَرِينَ ‹ 28 › فَما بَكَتْ عَلَيْهِمُ السَّماءُ وَالأَرْضُ وَما كانُوا مُنْظَرِينَ ‹ 29 ›\r\n\r\nترجمه :\r\n22 - ( موسى ) به پيشگاه پروردگارش عرضه داشت كه اينها قومى مجرمند .\r\n23 - ( به او دستور داده شد ) بندگان مرا شبانه حركت ده كه آنها به تعقيب شما مىآيند\r\n","description":"","footnote":"","page_name":" 172 ","page_number":172},
  {"content":"\r\n24 - ( هنگامى كه از دريا گذشتيد ) دريا را آرام و گشاده بگذار كه آنها لشكر غرق شده اى خواهند بود .\r\n25 - چه بسيار باغها و چشمه‌ها كه از خود به جاى گذاشتند .\r\n26 - و زراعتها و قصرهاى جالب و گرانقيمت ! 27 - و نعمتهاى فراوان ديگر كه در آن متنعم بودند .\r\n28 - اينچنين بود ماجراى آنها و ما اينها را ميراث براى اقوام ديگر قرار داديم .\r\n29 - نه آسمان بر آنها گريست و نه زمين و نه به آنها مهلتى داده شد .\r\n\r\nتفسير : كاخها و باغها و گنجها را گذاردند و رفتند !\r\nموسى ع از تمام وسائل هدايت براى نفوذ در دلهاى تاريك اين مجرمان استفاده كرد ، ولى هيچ اثرى در فرعونيان نبخشيد ، هر درى را مىتوانست كوبيد ولى « عاقبت زان در برون نامد سرى » ! لذا مايوس شد و چاره اى جز نفرين به آنها نديد ، چرا كه قوم فاسدى كه هيچ اميدى به هدايتشان نباشد حق حيات از نظر نظام آفرينش ندارند ، بايد عذاب الهى فرود آيد و آنها را درو كند و صفحه زمين را از لوث وجودشان پاك سازد .\r\nلذا نخستين آيه مورد بحث مىگويد : « موسى به پيشگاه پروردگارش عرضه داشت كه اينها قومى مجرم و گنهكارند » ( * ( فَدَعا رَبَّه أَنَّ هؤُلاءِ قَوْمٌ مُجْرِمُونَ ) * ) .\r\nچه نفرين مؤدبانه اى ؟ نمىگويد خداوندا آنها را چنين و چنان كن ، بلكه همين اندازه مىگويد : خداوندا اينها گروهى مجرمند كه اميدى به هدايتشان باقى نمانده .\r\n","description":"","footnote":"","page_name":" 173 ","page_number":173},
  {"content":"\r\nخداوند نيز دعاى او را اجابت كرد ، و به عنوان مقدمه نزول عذاب بر فرعونيان و نجات بنى اسرائيل به موسى ع چنين دستور داد : « بندگان مرا شبانه حركت ده كه فرعون و لشكريانش به تعقيب شما خواهند پرداخت » ( * ( فَأَسْرِ بِعِبادِي لَيْلًا إِنَّكُمْ مُتَّبَعُونَ ) * ) .\r\nاما نگران نباش ، لازم است آنها شما را تعقيب كنند تا به سرنوشتى كه در انتظار آنها است گرفتار آيند .\r\nموسى ع مامور است شبانه بندگان مؤمن خدا يعنى بنى اسرائيل را كه به او ايمان آورده بودند ، و جمعى از مردم مصر را كه قلبهايى آماده تر داشته و دعوت او را لبيك گفته‌اند با خود حركت دهد ، و به ساحل نيل آيد ، و به طرز اعجازآميزى از نيل بگذرد و راهى سرزمين موعود يعنى فلسطين گردد .\r\nدرست است كه حركت موسى و پيروانش شبانه صورت گرفت ، اما مسلما حركت جمعيت عظيمى مانند آنها نمىتوانست براى مدتى طولانى از نظر فرعونيان مخفى بماند ، شايد چند ساعتى بيشتر نگذشته بود كه جاسوسان فرعون خبر اين حادثه عظيم و به اصطلاح فرار دستجمعى بردگان را به گوش او رساندند ، فرعون دستور داد با لشكرى عظيم آنها را تعقيب كنند ، و جالب اينكه همه اين مطالب با يك اشاره كوتاه و موجز در آيات فوق آمده است « انكم متبعون » ( شما تعقيب خواهيد شد ) .\r\nآنچه در اينجا به عنوان اختصار حذف شده در آيات ديگرى از قرآن در عباراتى كوتاه بيان شده است ، چنان كه در آيه 77 طه مىخوانيم : وَلَقَدْ أَوْحَيْنا إِلى مُوسى أَنْ أَسْرِ بِعِبادِي فَاضْرِبْ لَهُمْ طَرِيقاً فِي الْبَحْرِ يَبَساً لا تَخافُ دَرَكاً وَلا تَخْشى : « به موسى وحى كرديم كه بندگانم را شبانه بيرون ببر ، و براى آنها راهى خشك در دريا بگشا ، نه از تعقيب دشمنان خواهى ترسيد ، و نه از غرق\r\n","description":"","footnote":"","page_name":" 174 ","page_number":174},
  {"content":"\r\nشدن در دريا « ! .\r\nسپس در آيات مورد بحث مىافزايد : « هنگامى كه از دريا همگى به سلامت گذشتيد دريا را در آرامش و گشاده بگذار » ( * ( وَاتْرُكِ الْبَحْرَ رَهْواً ) * ) .\r\nمنظور از دريا در اين آيات همان رود عظيم نيل است .\r\nمفسران و ارباب لغت براى « رهو » ( بر وزن سهو ) دو معنى ذكر كرده‌اند :\r\n« آرام بودن » و « گشاده و باز بودن » و جمع هر دو معنى در اينجا نيز بىمانع است .\r\nاما چرا چنين دستورى به موسى ع داده شد ؟ طبيعى است كه موسى ع و بنى اسرائيل مايل بودند هنگامى كه خود از دريا گذشتند بار ديگر آبها سر بر سر هم بگذارند و اين فاصله عظيم را پر كنند ، تا آنها با سرعت و به سلامت دور شوند و به سرزمين موعود روى آورند ، ولى به آنها دستور داده شد كه به هنگام گذشتن از درياى نيل عجله نكنيد ، بگذاريد فرعون و لشكريانش تا آخرين نفر وارد شوند ، چرا كه فرمان مرگ و نابودى آنها به امواج خروشان نيل داده شده است ! .\r\nلذا در پايان آيه مىافزايد : « آنها لشكرى هستند كه غرق خواهند شد » ( * ( إِنَّهُمْ جُنْدٌ مُغْرَقُونَ ) * ) .\r\nاين فرمان حتمى خدا در مورد اين گروه مغرور و طغيانگر است كه بايد همگى در همان رود عظيم نيل كه تمام ثروت و قدرتشان از آن سرچشمه مىگرفت دفن شوند ، و عامل حياتشان ، با يك فرمان الهى ، تبديل به عامل مرگشان گردد .\r\nآرى هنگامى كه فرعون و لشكريانش به ساحل نيل رسيدند بنى اسرائيل از سوى ديگر بيرون آمده بودند ، با اينكه پيدايش چنين جاده اى در وسط درياى نيل كافى بود كه هر كودك ابجد خوانى را متوجه تحقق يك اعجاز بزرگ الهى سازد ، ولى كبر و غرور به آن خيره سران اجازه درك اين واقعيت آشكار را نداد تا به اشتباهات خويش واقف گردند و رو به درگاه خدا آورند ، شايد گمان مىكردند تغيير\r\n","description":"","footnote":"","page_name":" 175 ","page_number":175},
  {"content":"\r\nشكل نيل هم به فرمان فرعون است ! و شايد همين سخن را به پيروانش نيز گفت و شخصا وارد جاده شد و پيروانش تا آخرين نفر به دنبال او آمدند ، ولى ناگهان امواج نيل همانند ساختمان فرسوده اى كه پايه‌هاى آن را بشكند يكباره فرو ريخت و همگى غرق شدند .\r\nنكته اى كه در اين آيات به خوبى جلب توجه مىكند اختصار فوق العاده آن در عين گويا بودن است كه با حذف جمله‌هاى اضافى كه از قرائن يا جمله‌هاى ديگر فهميده مىشود داستان مشروحى را در سه آيه يا سه جمله كوتاه بازگو كرده است ، همين اندازه مىگويد : « موسى به درگاه پروردگار عرضه داشت كه اينها مجرمند ، به او گفته شد بندگانم را شبانه حركت ده و شما تعقيب خواهيد شد ، دريا را گشاده و آرام رها كن كه آنها لشكرى غرق شده هستند » ! تعبير به « غرق شده » با اينكه هنوز غرق نشده بودند اشاره به قطعى و حتمى بودن اين فرمان الهى است .\r\nاكنون ببينيم بعد از غرق فرعون و فرعونيان چه ماجراهاى عبرتانگيزى تحقق يافت قرآن در آيات بعد ميراث عظيم آنها را كه به بنى اسرائيل رسيد طى پنج موضوع كه فهرست تمام زندگى آنهاست بيان كرده :\r\nنخست مىفرمايد : « چه بسيار باغها و چشمه‌ها كه از خود بجا گذاشتند و رفتند » ! ( * ( كَمْ تَرَكُوا مِنْ جَنَّاتٍ وَعُيُونٍ ) * ) .\r\nباغها ، و چشمه‌ها ، دو سرمايه از جالبترين و ارزنده ترين اموال آنها بود ، چرا كه مصر به ببركت نيل سرزمينى حاصلخيز و پر باغ بود ، اين چشمه‌ها ممكن است اشاره به چشمه هايى باشد كه از دامن بعضى از كوه‌ها سرازير مىشد و يا شعبه هايى باشد كه از نيل سرچشمه مىگرفت و از باغهاى سرسبز و خرم آنها\r\n","description":"","footnote":"","page_name":" 176 ","page_number":176},
  {"content":"\r\nمىگذشت . و اطلاق چشمه ( عين ) بر اين شعبه‌ها بعيد نيست .\r\nسپس مىافزايد : « و زراعتها ، و قصرهاى جالب و زيبا و پر ارزش » ( * ( وَزُرُوعٍ وَمَقامٍ كَرِيمٍ ) * ) .\r\nو اين دو سرمايه مهم ديگر آنها بود ، زراعتهاى عظيمى كه در بستر نيل در سرتاسر مصر از انواع و اقسام مواد خوراكى و غير خوراكى و محصولاتى كه هم خود از آن استفاده مىكردند و هم به خارج صادر مىكردند ، و اقتصاد آنها بر محور آن مىچرخيد ، و همچنين قصرها و مساكن آباد كه يكى از مهمترين وسائل زندگى انسان مسكن مناسب است .\r\nالبته « كريم » و پر ارزش بودن اين قصرها از نظر ظاهرى و از ديدگاه خود آنها بود ، و گرنه در منطق قرآن اين گونه مسكنهاى پر زرق و برق طاغوتى و غفلت زا كرامتى ندارد .\r\nبعضى نيز احتمال داده‌اند كه منظور از « مقام كريم » مجالس جشن و شادمانى ، و يا منابرى باشد كه مداحان و شعرا بالاى آن مىرفتند و فرعون را ستايش مىكردند ، ولى معنى اول از همه مناسبتر به نظر مىرسد .\r\nو از آنجا كه غير از امور مهم چهارگانه فوق ، وسائل تنعم فراوان ديگرى داشتند ، به همه آنها نيز در يك جمله كوتاه اشاره كرده مىگويد : « و نعمتهاى فراوان ديگرى كه در آن متنعم بودند و در ناز و نعمت زندگى مىكردند » ( * ( وَنَعْمَةٍ كانُوا فِيها فاكِهِينَ ) * ) ( 1 ) ( 2 ) .\r\n\r\n","description":"","footnote":"\r\n( 1 ) « نعمة » ( به فتح نون ) به معنى « تنعم » و به كسر نون به معنى « انعام » است ، جمعى از مفسرين و ارباب لغت به اين معنى تصريح كرده‌اند ، در حالى كه جمعى ديگر معتقدند هر دو يك معنى دارد ، و هر گونه منافع قابل توجهى را شامل مىشود .\r\n( 2 ) « فاكهين » گاه به معنى استفاده كردن از « فواكه » و ميوه‌ها ، و گاه به معنى گفتگوهاى فكاهى و سرورانگيز ، و گاه به معنى هر گونه تنعم و تلذذ تفسير شده است ، و معنى اخير از همه جامعتر است .\r\n","page_name":" 177 ","page_number":177},
  {"content":"\r\nسپس مىافزايد : آرى « اينچنين بود ماجراى آنها ، و ما همه اين سرمايه‌ها و ما ترك فرعونيان را ميراث براى اقوام ديگرى قرار داديم » ! ( * ( كَذلِكَ وَأَوْرَثْناها قَوْماً آخَرِينَ ) * ) ( 1 ) .\r\nمنظور از « * ( قَوْماً آخَرِينَ ) * » بنى اسرائيل است ، چرا كه در آيه 59 سوره شعراء به آن تصريح شده است ، و تعبير به « ارث » اشاره به اين است كه آنها بدون درد سر و خون جگر اينهمه اموال و ثروتها را به چنگ آوردند ، همانگونه كه انسان ارث را بىزحمت به چنگ مىآورد .\r\nقابل توجه اينكه آيه فوق و آيه همانند آن در سوره « شعراء » نشان مىدهد كه بنى اسرائيل بعد از غرق فرعونيان به سرزمين مصر بازگشتند ، و وارث ميراث فراعنه شدند و در آنجا حكومت كردند ، و مسير حوادث نيز همين را اقتضا مىكند كه بعد از فرو ريختن پايه‌هاى قدرت فرعونيان در مصر ، موسى ع هرگز اجازه نمىداد آن كشور گرفتار خلا سياسى گردد .\r\nاما اين سخن با آنچه در آيات قرآن آمده است كه بنى اسرائيل بعد از نجات از چنگال فرعونيان به سوى سرزمين موعود سرزمين فلسطينى حركت كردند كه حوادث آن در قرآن مشروحا آمده منافات ندارد ، ممكن است گروهى از آنها در سرزمين مصر كه به دست آنها افتاده بود به عنوان نمايندگانى از سوى موسى ع اقامت كرده باشند ، و گروه بيشترى راهى ديار فلسطين شده‌اند .\r\n( توضيح بيشتر پيرامون اين سخن را در جلد 15 صفحه 239 « ذيل آيه 59 شعرا » مطالعه فرمائيد ) .\r\n\r\n","description":"","footnote":"\r\n( 1 ) « كذلك » خبر مبتداى محذوفى است و در تقدير الامر كذلك مىباشد ، و اين تعبير براى تاكيد گفته مىشود ، بعضى احتمالات ديگر در تركيب آن نيز داده‌اند .\r\n","page_name":" 178 ","page_number":178},
  {"content":"\r\nدر آخرين آيه مورد بحث مىفرمايد : « نه آسمان بر آنها گريست و نه زمين ، و نه به هنگام نزول بلا به آنها مهلتى داده شد » ! ( * ( فَما بَكَتْ عَلَيْهِمُ السَّماءُ وَالأَرْضُ وَما كانُوا مُنْظَرِينَ ) * ) .\r\nگريه نكردن آسمان و زمين بر آنها ممكن است كنايه از حقارت آنها و عدم وجود يار و ياور و دلسوز براى آنها باشد ، زيرا در ميان عرب معمول است .\r\nهنگامى كه مىخواهند اهميت مقام كسى را كه مورد مصيبتى واقع شده بيان كنند مىگويند : « آسمان و زمين بر او گريه كردند و خورشيد و ماه براى فقدان او تاريك شدند » .\r\nاين احتمال نيز داده شد كه منظور « گريستن اهل آسمانها و زمين است » زيرا آنها براى مؤمنان و مقربان درگاه خداوند گريه مىكنند ، نه براى جبارانى همچون فرعونيان .\r\nبعضى نيز گفته‌اند : گريه آسمان و زمين يك گريه حقيقى است كه به صورت نوعى دگرگونى و سرخى مخصوص ( علاوه بر سرخى هميشگى به هنگام طلوع و غروب ) خودنمايى مىكند .\r\nچنان كه در روايتى مىخوانيم :\r\nلما قتل الحسين بن على بن ابى طالب ( ع ) بكت السماء عليه و بكائها حمرة اطرافها :\r\n« هنگامى كه حسين بن على ع شهيد شد آسمان بر او گريه كرد ، و گريه او سرخى مخصوصى بود كه در اطراف آسمان نمايان شد » ! ( 1 ) .\r\nدر روايت ديگرى از امام صادق ع مىخوانيم :\r\nبكت السماء على يحيى بن زكريا ، و على الحسين بن على ( عليهما السلام ) اربعين صباحا ، و لم تبك الا عليهما ، قلت و ما بكائها قالت كانت تطلع حمراء و تغيب حمراء :\r\n\r\n","description":"","footnote":"\r\n( 1 ) « مجمع البيان » جلد 9 صفحه 65 ( ذيل آيات مورد بحث ) .\r\n","page_name":" 179 ","page_number":179},
  {"content":"\r\n« آسمان بر يحيى بن زكريا ( كه از سوى طاغوت زمان خود به طرز بسيار رقتبارى شهيد شد ) و بر حسين بن على ع چهل روز گريه كرد ، و بر ديگرى جز آن دو گريه نكرده است ، راوى مىگويد : سؤال كردم گريه آسمان چه بود ؟ فرمود :\r\nبه هنگام طلوع و غروب سرخى مخصوصى در آسمان ظاهر مىشد » ( 1 ) .\r\nاما در حديثى كه از پيامبر ص نقل شده مىخوانيم :\r\nما من مؤمن الا و له باب يصعد منه عمله و باب ينزل منه رزقه فاذا مات بكيا عليه :\r\n« هيچ مؤمنى نيست مگر اينكه درى در آسمان دارد كه عملش از آن بالا مىرود ، و درى كه روزيش از آن نازل مىشود ، هنگامى كه مىميرد اين دو در بر او گريه مىكنند » ! ( 2 ) .\r\nدر ميان اين روايات منافاتى نيست ، زيرا در مورد شهادت امام حسين ع و يحيى بن زكريا ع مساله جنبه عمومى در تمام آسمان داشته ، و آنچه در روايت اخير ذكر شد جنبه موضعى دارد ( 3 ) .\r\nبه هر حال ميان اين تفسيرها تضادى نيست ، و مىتواند همه در مفهوم آيه جمع باشد .\r\nآرى براى مرگ « تبهكاران » « نه چشم فلك گريان » و نى خاطر خورشيد پژمان « گشت آنها موجودات خبيثى بودند كه گويى هيچ ارتباطى با عالم هستى و جهان بشريت نداشته‌اند ، هنگامى كه اين بيگانگان از عالم طرد شدند كسى جاى خالى آنها را احساس نكرد ، نه در صحنه زمين ، نه بر پهنه آسمان ، و نه در اعماق قلوب انسانها ، و به همين دليل هيچكس قطره اشكى بر مرگ آنها\r\n\r\n","description":"","footnote":"\r\n( 1 ) « مجمع البيان » جلد 9 صفحه 65 ( ذيل آيات مورد بحث ) .\r\n( 2 ) همان مدرك .\r\n( 3 ) در « در المنثور » نيز حديثى در زمينه جمع ميان اين روايات نقل شده است ( در المنثور مطابق نقل الميزان جلد 18 صفحه 151 ) .\r\n","page_name":" 180 ","page_number":180},
  {"content":"\r\nفرو نريخت .\r\nسخن را در اين آيات با نقل روايتى از امير مؤمنان على ع پايان مىدهيم :\r\nدر روايتى آمده است هنگامى كه امير مؤمنان على ع بر مدائن گذشت و آثار كسرى ( انوشيروان و شاهان ساسانى ) را مشاهده كرد كه نزديك به فروريختن است يكى از كسانى كه در خدمتش بود اين شعر را به عنوان عبرت قرائت كرد :\r\n\r\nجرت الرياح على رسوم ديارهم\r\nفكانهم كانوا على ميعاد !\r\n\r\n: « بادها بر آثار باقيمانده سرزمينشان وزيدن گرفت ( و چيزى جز صداى باد در ميان قصر آنها به گوش نمىرسد ) - گويى آنها همگى وعده گاهى داشتند و به سوى وعده گاهشان شتافتند » ! .\r\nامير مؤمنان على فرمود : چرا اين آيه را نخواندى : * ( كَمْ تَرَكُوا مِنْ جَنَّاتٍ وَعُيُونٍ ) * * ( وَمَقامٍ كَرِيمٍ وَنَعْمَةٍ كانُوا فِيها فاكِهِينَ ) * * ( . . . فَما بَكَتْ عَلَيْهِمُ السَّماءُ وَالأَرْضُ وَما كانُوا مُنْظَرِينَ ) * ( 1 ) .\r\n\r\n","description":"","footnote":"\r\n( 1 ) « سفينة البحار » جلد 2 صفحه 531 ( ماده مدن ) .\r\n","page_name":" 181 ","page_number":181},
  {"content":"\r\n\r\n[ سوره الدخان ‹ 44 › : آيات 30 تا 33 
  ]\r\nوَ لَقَدْ نَجَّيْنا بَنِي إِسْرائِيلَ مِنَ الْعَذابِ الْمُهِينِ ‹ 30 › مِنْ فِرْعَوْنَ إِنَّه كانَ عالِياً مِنَ الْمُسْرِفِينَ ‹ 31 › وَلَقَدِ اخْتَرْناهُمْ عَلى عِلْمٍ عَلَى الْعالَمِينَ ‹ 32 › وَآتَيْناهُمْ مِنَ الآياتِ ما فِيه بَلؤُا مُبِينٌ ‹ 33 ›\r\n\r\nترجمه :\r\n30 - ما بنى اسرائيل را از عذاب ذلتبار نجات بخشيديم .\r\n31 - از فرعون ، كه مردى متكبر و از اسرافكاران بود .\r\n32 - ما آنها را با علم خويش بر جهانيان برگزيديم و برترى داديم .\r\n33 - و آياتى ( از قدرت خويش ) به آنها داديم كه آزمايش آشكارى در آن بود ( ولى آنها كفران كردند و مجازات شدند ) .\r\n\r\nتفسير : بنى اسرائيل در بوته آزمايش\r\nدر آيات گذشته سخن از غرق و هلاكت فرعونيان و نابودى قدرت و شوكت آنها و انتقال آن به ديگران بود ، آيات مورد بحث از نقطه مقابل آن سخن يعنى از نجات و رهايى بنى اسرائيل چنين سخن مىگويد :\r\n« ما بنى اسرائيل را از عذاب خواركننده رهايى بخشيديم » ( * ( وَلَقَدْ نَجَّيْنا بَنِي إِسْرائِيلَ مِنَ الْعَذابِ الْمُهِينِ ) * ) .\r\nاز شكنجه‌هاى سخت و طاقتفرساى جسمى و روحى كه تا اعماق جان\r\n","description":"","footnote":"","page_name":" 182 ","page_number":182},
  {"content":"\r\nآنها نفوذ مىكرد ، از سر بريدن نوزادان پسر ، و زنده نگه داشتن دختران براى خدمتكارى و هوسرانى ، از بيگارى و كارهاى بسيار سنگين و مانند آن ، و چه دردناك است سرنوشت قوم و ملتى كه در چنگال چنين دشمن خونخوار و ديو سيرتى گرفتار شوند .\r\nآرى خداوند اين قوم مظلوم را در پرتو قيام الهى موسى بن عمران ع از چنگال اين ظالمان سفاك تاريخ رهايى بخشيد ، لذا به دنبال آن مىافزايد :\r\n« از چنگال فرعون » ( * ( مِنْ فِرْعَوْنَ ) * ) .\r\n« چرا كه او مردى متكبر و از اسرافكاران و متجاوزان بود » ! ( * ( إِنَّه كانَ عالِياً مِنَ الْمُسْرِفِينَ ) * ) .\r\nمنظور از « عالى » در اينجا علو مقام نيست ، بلكه اشاره به برترىجويى او و علو در اسراف و تجاوز است ، چنان كه در آيه 4 سوره قصص نيز آمده است :\r\nإِنَّ فِرْعَوْنَ عَلا فِي الأَرْضِ « فرعون در زمين برترىجويى كرد » ( تا آنجا كه حتى دعوى خدايى نمود و خويشتن را رب اعلى ناميد ) .\r\n« مسرف » از ماده « اسراف » به معنى هر گونه تجاوز از حد در اعمال و گفتار است ، و به همين دليل در آيات مختلف قرآن در مورد تبهكارانى كه ظلم و فساد را از حد مىگذراندند واژه « مسرف » به كار رفته است ، و نيز به مطلق گناهان اسراف گفته شده ، چنان كه در آيه 53 سوره زمر مىخوانيم : قُلْ يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ اللَّه : « بگو اى بندگان من كه بر خود اسراف كرده‌ايد از رحمت خدا نوميد نشويد » ! .\r\nدر آيه بعد به يكى ديگر از مواهب خداوند بر بنى اسرائيل اشاره كرده ، مىگويد : « ما آنها را از روى علم خويش بر جهانيان در آن عصر و زمان برترى\r\n","description":"","footnote":"","page_name":" 183 ","page_number":183},
  {"content":"\r\nداديم و برگزيديم « ( * ( وَلَقَدِ اخْتَرْناهُمْ عَلى عِلْمٍ عَلَى الْعالَمِينَ ) * ) .\r\nولى آنها قدر اين نعمتها را ندانستند و كفران كردند و مجازات شدند .\r\nو به اين ترتيب آنها « امت برگزيده عصر خويش » بودند ، زيرا منظور از « عالمين » مردم جهان در آن عصر و زمان است نه در تمام قرون و اعصار ، چرا كه قرآن صريحا در سوره آل عمران آيه 110 خطاب به امت اسلامى مىفرمايد :\r\nكُنْتُمْ خَيْرَ أُمَّةٍ أُخْرِجَتْ لِلنَّاسِ . . . « شما بهترين امتى بوديد كه به سود مردم قدم به عرصه وجود گذاشتيد » .\r\nهمان گونه كه در مورد سرزمينهايى كه بنى اسرائيل وارث آن شدند در آيه 137 سوره اعراف مىفرمايد : وَأَوْرَثْنَا الْقَوْمَ الَّذِينَ كانُوا يُسْتَضْعَفُونَ مَشارِقَ الأَرْضِ وَمَغارِبَهَا الَّتِي بارَكْنا فِيها : « ما اين قوم مستضعف را وارث مشرقها و مغربهاى پربركت زمين كرديم » .\r\nروشن است بنى اسرائيل در آن زمان وارث تمام جهان نشدند ، و منظور شرق و غرب منطقه خودشان است .\r\nالبته بعضى از مفسران معتقدند كه بنى اسرائيل بعضى مزايا داشتند كه در طول تاريخ منحصر به خودشان بوده از جمله كثرت انبياء چرا كه از هيچ قومى اين قدر پيامبر برنخاسته است .\r\nولى اين سخن علاوه بر اينكه مزيت مطلق آنها را ثابت نمىكند ، مزيتى نمىتواند باشد ، چرا كه ممكن است كثرت قيام انبياء را از ميان آنها دليل بر نهايت سركشى و تمرد اين قوم بدانيم ، همان گونه كه حوادث مختلف بعد از قيام موسى ع نشان مىدهد كه با اين پيامبر بزرگ چه نكردند ؟ ! .\r\nبه هر حال آنچه در بالا در تفسير آيه آورديم چيزى است كه از سوى بسيارى از مفسران در مورد شايستگى نسبى بنى اسرائيل پذيرفته شده است .\r\nولى با توجه به اينكه اين جمعيت لجوج طبق گفته قرآن همواره پيامبران\r\n","description":"","footnote":"","page_name":" 184 ","page_number":184},
  {"content":"\r\nخود را آزار مىدادند ، و با سرسختى و تعصب خاصى در برابر احكام الهى مىايستادند ، و حتى زمانى كه تازه از نيل رهايى يافته بودند پيشنهاد بتسازى به موسى كردند ! ، ممكن است گفته شود منظور از آيه فوق بيان امتياز نيست بلكه بيان حقيقت ديگرى است ، و معنى آيه چنين است : « با وجود اينكه ما علم داشتيم كه آنها از مواهب الهى سوء استفاده مىكنند برترى به آنها داديم تا آنان را بيازمائيم » چنان كه از آيه بعد نيز استفاده مىشود كه خداوند مواهب ديگرى نيز به آنها داد تا آنها را بيازمايد .\r\nبه اين ترتيب اين گزينش الهى نه تنها دليل بر مزيت آنها نيست بلكه يك مذمت ضمنى نيز در آن درج است چرا كه حق اين نعمت را ادا نكرده‌اند و از عهده امتحان برنيامدند .\r\nدر آخرين آيه مورد بحث به بعضى از مواهب ديگر كه خدا به آنها داده بود اشاره كرده ، مىفرمايد : « ما آيات و نشانه هايى از عظمت و قدرت خويش به آنان داديم كه در آن آزمايش آشكارى بود » ( * ( وَآتَيْناهُمْ مِنَ الآياتِ ما فِيه بَلؤُا مُبِينٌ ) * ) .\r\nگاه در بيابان « سينا » و در وادى « تيه » ابرها را بر سر آنها سايه افكن ساختيم ، گاه مائده مخصوص « من و سلوى » را بر آنها نازل كرديم ، گاه از دل سنگ سخت چشمه آب براى آنها جارى نموديم ، و گاه نعمتهاى معنوى و مادى ديگرى نصيبشان كرديم .\r\nاما همه اينها براى آزمايش و امتحان بود ، زيرا خداوند گروهى را با مصيبت آزمايش مىكند و گروهى را با نعمت ، چنان كه در آيه 168 سوره اعراف مىخوانيم : وَبَلَوْناهُمْ بِالْحَسَناتِ وَالسَّيِّئاتِ لَعَلَّهُمْ يَرْجِعُونَ : « ما بنى اسرائيل را با نيكيها و بديها آزموديم شايد از راه غلط بازگردند » .\r\n","description":"","footnote":"","page_name":" 185 ","page_number":185},
  {"content":"\r\nشايد هدف از ذكر اين سرگذشت بنى اسرائيل براى مسلمانان نخستين اين است كه آنها از انبوه دشمنان و قدرت عظيمشان نهراسند و مطمئن باشند خداوندى كه فراعنه قدرتمند را درهم كوبيد ، و بنى اسرائيل را وارث ملك و حكومت آنها ساخت در آينده اى نه چندان دور چنين پيروزى را نصيب شما خواهد كرد ، ولى همانگونه كه آنها با اين مواهب آزمايش شدند شما نيز سخت در كوره امتحان قرار خواهيد گرفت تا روشن شود بعد از قدرت و پيروزى ، شما چه خواهيد كرد ؟ ! و اين اخطارى است به همه امتها و ملتها در مورد پيروزيها و مواهبى كه از لطف الهى به دست مىآورند ، كه دام امتحان در اين هنگام سخت است .\r\n","description":"","footnote":"","page_name":" 186 ","page_number":186},
  {"content":"\r\n\r\n[ سوره الدخان ‹ 44 › : آيات 34 تا 36 
  ]\r\nإِنَّ هؤُلاءِ لَيَقُولُونَ ‹ 34 › إِنْ هِيَ إِلَّا مَوْتَتُنَا الأُولى وَما نَحْنُ بِمُنْشَرِينَ ‹ 35 › فَأْتُوا بِآبائِنا إِنْ كُنْتُمْ صادِقِينَ ‹ 36 ›\r\n\r\nترجمه :\r\n34 - اينها ( مشركان ) مىگويند :\r\n35 - مرگ ما جز همان مرگ اول نيست ( و هرگز زنده نخواهيم شد ) 36 - اگر راست مىگوئيد پدران ما را زنده كنيد ( تا گواهى دهند )\r\n\r\nتفسير : جز همين مرگ چيزى در كار نيست !\r\nبعد از ترسيم صحنه اى از زندگى فرعون و فرعونيان و عاقبت كفر و انكارشان در آيات گذشته ، بار ديگر سخن از مشركان به ميان مىآورد ، و ترديد آنها را در مساله معاد كه در آغاز سوره آمده بود به شكل ديگرى چنين بازگو مىكند :\r\n« اينها چنين مىگويند » ( * ( إِنَّ هؤُلاءِ لَيَقُولُونَ ) * ) .\r\n« مرگ ما جز همان مرگ اول نيست ، و ما هرگز بار ديگر زنده نخواهيم شد » ( * ( إِنْ هِيَ إِلَّا مَوْتَتُنَا الأُولى ) * ) ( 1 ) .\r\n\r\n","description":"","footnote":"\r\n( 1 ) در اينكه مرجع ضمير « هى » چيست ؟ بعضى از مفسران آن را به موتة برگردانده‌اند ، كه از سياق كلام استفاده مىشود ، بنا بر اين معنى آيه چنين است ما الموتة الا موتتنا الاولى ( تفسير تبيان و مجمع البيان و كشاف ) در حالى كه بعضى ديگر مرجع ضمير را « عاقبة و نهاية » دانسته‌اند ، بنا بر اين معنى چنين است : ما عاقبة امرنا الا الموتة الاولى ( روح المعانى و الميزان ) البته از نظر نتيجه چندان تفاوتى در كار نيست .\r\n","page_name":" 187 ","page_number":187},
  {"content":"\r\nو آنچه محمد ص پيرامون معاد و حيات بعد از مرگ و پاداش و كيفر و بهشت و دوزخ مىگويد هيچكدام واقعيت ندارد ، اصلا حشر و نشرى در كار نيست ! در اينجا سؤالى پيش مىآيد كه چرا « مشركان » تنها بر مرگ نخست تكيه مىكنند كه مفهومش عدم وجود مرگ ديگرى بعد از اين مرگ است ، در حالى كه منظور آنها نفى حيات ، بعد از مرگ مىباشد ، نه انكار مرگ دوم ، و به تعبير ديگر انبياء خبر از حيات بعد از مرگ مىدادند نه خبر از مرگ دوباره .\r\nدر پاسخ مىگوئيم منظور عدم وجود حالت ديگرى بعد از مرگ است يعنى ما فقط يك بار مىميريم و همه چيز تمام مىشود و بعد از آن نه حيات ديگرى است و نه مرگى ، هر چه هست همين يك مرگ است ( دقت كنيد ) ( 1 ) .\r\nدر حقيقت مفهوم اين آيه شباهت زيادى با مفهوم آيه 29 سوره انعام دارد كه مىگويد : وَقالُوا إِنْ هِيَ إِلَّا حَياتُنَا الدُّنْيا وَما نَحْنُ بِمَبْعُوثِينَ : « آنها گفتند زندگى تنها همين زندگى دنياست و ما هرگز برانگيخته نخواهيم شد » ! سپس سخن آنها را نقل مىكند كه براى اثبات مدعاى خود به دليل واهى و بىاساسى دست زده و مىگفتند : « اگر راست مىگوئيد كه بعد از مرگ حياتى در كار است پس پدران ما را زنده كنيد و نزد ما بياوريد تا بر صدق گفتار شما گواهى دهند » ! ( * ( فَأْتُوا بِآبائِنا إِنْ كُنْتُمْ صادِقِينَ ) * ) .\r\nبعضى گفته‌اند گوينده اين سخن « ابو جهل » بود رو به سوى پيامبر ص كرد و گفت : اگر راست مىگويى جدت « قصى بن كلاب » را زنده كن چون او\r\n\r\n","description":"","footnote":"\r\n( 1 ) مفسران در تفسير اين جمله احتمالات ديگرى نيز ذكر كرده‌اند كه همه بعيد به نظر مىرسد ، از جمله اينكه « موتة اولى » را به معنى « موت قبل از حيات اين جهان » دانسته‌اند ، بنا بر اين مفهوم جمله چنين مىشود مرگى كه بعد از آن حيات است تنها مرگى است كه قبلا داشتيم و همگى خاك بوديم ، اما مرگ دوم ما هرگز حياتى بعد از آن نيست .\r\n","page_name":" 188 ","page_number":188},
  {"content":"\r\nمرد راستگويى بود تا در باره حوادث بعد از موت از او سؤال كنيم ( 1 ) .\r\nبديهى است اينها همه بهانه بود ، گر چه سنت الهى بر اين نيست كه مردگان را در اين جهان زنده كند تا اخبار آن جهان را به اين جهان آورند ولى به فرض كه چنين كارى از سوى پيامبر اسلام ص صورت مىگرفت باز اين بهانه جويان نغمه ديگرى ساز مىكردند ، و آن را مثلا سحر ديگرى مىناميدند ، همانگونه كه بارها معجزه خواستند و پيامبر ص به آنها ارائه داد در عين حال انكار كردند .\r\n\r\nنكته : عقيده مشركان در باره معاد\r\nمشركان مخصوصا مشركان عرب رويه واحدى در مسائل اعتقادى خود نداشتند ، و در عين اشتراك در اصل عقيده شرك در خصوصيات اعتقادى بسيار متفاوت بودند .\r\nگروهى نه خدا را قبول داشتند و نه معاد را ، اينها كسانى هستند كه قرآن سخن آنان را چنين نقل مىكند : ما هِيَ إِلَّا حَياتُنَا الدُّنْيا نَمُوتُ وَنَحْيا وَما يُهْلِكُنا إِلَّا الدَّهْرُ : « جز اين زندگى دنيا چيزى در كار نيست ، گروهى مىميرند و نسل ديگرى به وجود مىآيند ، و تنها طبيعت است كه ما را مىميراند » ! ( جاثيه - 24 ) .\r\nجمع ديگرى خدا را قبول داشتند و بتها را شفعاى درگاه او مىدانستند اما معاد را منكر بودند همان كسانى كه مىگفتند : مَنْ يُحْيِ الْعِظامَ وَهِيَ رَمِيمٌ :\r\n« چه كسى مىتواند استخوانهاى پوسيده را زنده كند » ؟ ( يس - 78 ) آنها براى بتها حج بجا مىآوردند ، و قربانى مىكردند ، و معتقد به حلال و حرام بودند ، و اكثر مشركان عرب در اين زمره جاى داشتند .\r\n\r\n","description":"","footnote":"\r\n( 1 ) « مجمع البيان » جلد 9 صفحه 66 و بعضى تفاسير ديگر .\r\n","page_name":" 189 ","page_number":189},
  {"content":"\r\nولى شواهد متعددى در دست است كه نشان مىدهد آنها به نوعى بقاى روح معتقد بودند ، خواه به صورت تناسخ و انتقال ارواح به بدنهاى تازه يا به شكل ديگر ( 1 ) .\r\nمخصوصا اعتقاد آنها به پرنده اى بنام « هامه » معروف است ، در داستانهاى عرب آمده است كه در ميان عرب كسانى بودند كه اعتقاد داشتند روح انسان پرنده اى است كه در جسم او منبسط شده ، هنگامى كه انسان از دنيا مىرود يا كشته مىشود از جسم او بيرون مىآيد و اطراف جسد او به صورت وحشتناكى طواف كرده و در كنار قبر او ناله مىكند ، و معتقد بودند كه اين پرنده در آغاز كوچك است سپس بزرگ مىشود تا به اندازه جغد مىگردد ، و او دائما در وحشت به سر مىبرد و جايگاهش خانه‌هاى خالى ، ويرانه‌ها ، قبرها و جايگاه كشتگان است ! .\r\nو نيز آنها معتقد بودند كه اگر كسى مقتول شده باشد « هامه » بر قبر او فرياد مىزند : « اسقونى فانى صدية » ! : « سيرابم كنيد كه سخت تشنه‌ام » ! ( 2 ) .\r\nاسلام قلم بطلان بر تمام اين عقائد خرافى كشيد ، و لذا در حديث معروفى از پيامبر ص نقل شده كه فرمود : لا هامة : « هامه دروغ است » ( 3 ) .\r\nبه هر حال آنها گر چه عقيده به معاد و بازگشت انسان به زندگى بعد از مرگ نداشتند ولى به نظر مىرسد كه به يك نوع تناسخ و بقاء ارواح قائل بودند .\r\nاما به هر صورت معاد جسمانى را به گونه اى كه قرآن مىگويد كه خاكهاى انسان دو مرتبه جمعآورى شود و به حيات و زندگى جديدى بازگردد و روح و جسم هر دو معاد مشترك داشته باشند به كلى منكر بودند ، نه فقط انكار مىكردند بلكه از آن وحشت داشتند ، كه قرآن با بيانات مختلفى آن را براى آنها توضيح داده و اثبات كرده است .\r\n\r\n","description":"","footnote":"\r\n( 1 ) شرح نهج البلاغه ابن ابى الحديد جلد 1 صفحه 117 .\r\n( 2 ) بلوغ الارب جلد 2 صفحه 311 .\r\n( 3 ) همان مدرك .\r\n","page_name":" 190 ","page_number":190},
  {"content":"\r\n\r\n[ سوره الدخان ‹ 44 › : آيات 37 تا 39 
  ]\r\nأَ هُمْ خَيْرٌ أَمْ قَوْمُ تُبَّعٍ وَالَّذِينَ مِنْ قَبْلِهِمْ أَهْلَكْناهُمْ إِنَّهُمْ كانُوا مُجْرِمِينَ ‹ 37 › وَما خَلَقْنَا السَّماواتِ وَالأَرْضَ وَما بَيْنَهُما لاعِبِينَ ‹ 38 › ما خَلَقْناهُما إِلَّا بِالْحَقِّ وَلكِنَّ أَكْثَرَهُمْ لا يَعْلَمُونَ ‹ 39 ›\r\n\r\nترجمه :\r\n37 - آيا آنها بهترند يا قوم تبع و كسانى كه پيش از آنان بودند ؟ ما آنها را هلاك كرديم چرا كه مجرم بودند .\r\n38 - ما آسمانها و زمين و آنچه در ميان اين دو است بىهدف نيافريديم .\r\n39 - ما آن دو را فقط به حق آفريديم ، ولى اكثر آنها نمىدانند .\r\n\r\nتفسير :\r\n\r\nآنها بهترند يا قوم « تبع » ؟ !\r\nسرزمين يمن كه در جنوب جزيره عربستان قرار دارد از سرزمينهاى آباد و پر بركتى است كه در گذشته مهد تمدن درخشانى بوده است ، پادشاهانى بر آن حكومت مىكردند كه « تبع » ( جمع آن « تبابعه » ) نام داشتند ، به خاطر اينكه مردم از آنها « تبعيت » مىكردند و يا از اين نظر كه يكى بعد از ديگرى روى كار مىآمدند .\r\nبه هر حال « قوم تبع » جمعيتى بودند با قدرت و نيروى فراوان و حكومت پهناور و گسترده .\r\nدر آيات فوق به دنبال بحثى كه پيرامون مشركان مكه و لجاجت و انكار\r\n","description":"","footnote":"","page_name":" 191 ","page_number":191},
  {"content":"\r\nآنها نسبت به معاد آمده با اشاره به سرگذشت « قوم تبع » آنها را تهديد مىكند كه نه تنها عذاب الهى در قيامت در انتظارشان است كه در اين دنيا نيز سرنوشتى همچون قوم گنهكار و كافر تبع پيدا خواهند كرد .\r\nمىفرمايد : « آيا آنها بهترند ، يا قوم تبع ، و كسانى كه پيش از آنان بودند ؟ ! ما آنها را هلاك كرديم ، چرا كه مجرم بودند » ( * ( أَ هُمْ خَيْرٌ أَمْ قَوْمُ تُبَّعٍ وَالَّذِينَ مِنْ قَبْلِهِمْ أَهْلَكْناهُمْ إِنَّهُمْ كانُوا مُجْرِمِينَ ) * ) .\r\nروشن است كه مردم حجاز از سرگذشت « قوم تبع » كه در همسايگى آنها مىزيستند كم و بيش اطلاع داشتند ، و لذا در آيه شرح بيشترى پيرامون آنها نمىدهد ، همين اندازه مىگويد بترسيد از اينكه سرنوشتى همانند آنها و اقوام ديگرى كه در گرداگرد شما در مسيرتان به سوى شام و در سرزمين مصر نزديك شما زندگى داشتند پيدا كنيد .\r\nبه فرض كه شما قيامت را منكر شويد ، ولى آيا مىتوانيد عذابهايى را كه بر اين اقوام مجرم و سركش نازل شد انكار نمائيد ؟ ! .\r\nمنظور از « * ( الَّذِينَ مِنْ قَبْلِهِمْ ) * » اقوامى همچون قوم نوح و عاد و ثمود است .\r\nدر باره قوم تبع در نكات به خواست خدا بحث خواهيم كرد .\r\nسپس بار ديگر به مساله معاد بازمىگردد و با استدلال لطيفى اين واقعيت را اثبات كرده ، مىگويد : « ما آسمانها و زمين و آنچه را در ميان اين دو است بيهوده و بىهدف نيافريديم » ( * ( وَما خَلَقْنَا السَّماواتِ وَالأَرْضَ وَما بَيْنَهُما لاعِبِينَ ) * ) ( 1 ) .\r\n\r\n","description":"","footnote":"\r\n( 1 ) « لاعب » از ماده « لعب » به گفته راغب به معنى عملى است كه بدون قصد صحيح انجام شود ، ضمنا بايد توجه داشت كه تثنيه در « ما بينهما » به خاطر اين است كه منظور جنس آسمان و زمين است .\r\n","page_name":" 192 ","page_number":192},
  {"content":"\r\nآرى اين آفرينش عظيم و گسترده هدفى داشته است ، اگر به گفته شما مرگ نقطه پايان زندگى است ، و بعد از چند روز خواب و خور و شهوت و اميال حيوانى ، زندگى پايان مىگيرد ، و همه چيز تمام مىشود ، اين آفرينش لعب و لغو و بيهوده خواهد بود .\r\nباور كردنى نيست كه خداوند قادر حكيم اين دستگاه عظيم را تنها براى اين چند روز زندگى زودگذر و بىهدف و توأم با انواع درد و رنج آفريده باشد ، اين با حكمت خداوند هرگز سازگار نخواهد بود .\r\nبنا بر اين مشاهده وضع اين جهان نشان مىدهد كه مدخل و دالانى است براى جهانى عظيمتر و ابدى ، چرا در اين باره انديشه نمىكنيد .\r\nاين حقيقت را قرآن كرارا در سوره‌هاى مختلف بازگو كرده است .\r\nدر سوره انبيا آيه 16 در همين زمينه مىگويد : وَما خَلَقْنَا السَّماءَ وَالأَرْضَ وَما بَيْنَهُما لاعِبِينَ .\r\nو در سوره واقعه آيه 62 مىگويد وَلَقَدْ عَلِمْتُمُ النَّشْأَةَ الأُولى فَلَوْ لا تَذَكَّرُونَ ( شما نشاه اولى را مشاهده كرديد چگونه متذكر نمىشويد ؟ ) .\r\nبه هر حال در صورتى آفرينش اين جهان هدفدار خواهد شد كه جهان ديگرى پشت سر آن باشد ، و به همين دليل مكتبهاى الحادى و منكران معاد معتقد به بيهودگى و پوچى آفرينش هستند .\r\nسپس براى تاكيد اين سخن مىافزايد : « ما آن دو را جز به حق نيافريديم » ( * ( ما خَلَقْناهُما إِلَّا بِالْحَقِّ ) * ) .\r\nحق بودن اين دستگاه ايجاب مىكند كه هدف معقولى داشته باشد ، و آن بدون وجود جهان ديگر ممكن نيست ، بعلاوه حق بودن آن اقتضا دارد كه افراد نيكوكار و بدكار يكسان نباشند ، و از آنجا كه ما در اين جهان كمتر مشاهده\r\n","description":"","footnote":"","page_name":" 193 ","page_number":193},
  {"content":"\r\nمىكنيم كه هر يك از اين دو گروه جزاى مناسب كار خويش را دريابند حق ايجاب مىكند كه حساب و كتاب و پاداش و كيفرى در جهان ديگرى در كار باشد ، تا هر كس جزاى مناسب عمل خويش را بيابد .\r\nخلاصه اينكه « حق » در اين آيه اشاره به هدف صحيح آفرينش و آزمايش انسانها و قانون تكامل و همچنين اجراى اصول عدالت است .\r\n« ولى غالب آنها اين حقايق را نمىدانند » ( * ( وَلكِنَّ أَكْثَرَهُمْ لا يَعْلَمُونَ ) * ) .\r\nچرا كه انديشه و فكر خود را به كار نمىگيرند ، و گرنه دلائل مبدء و معاد واضح و آشكار است .\r\n\r\nنكته : قوم تبع چه كسانى بودند ؟\r\nتنها در دو مورد از قرآن مجيد واژه « تبع » آمده است ، يكى در آيات مورد بحث و ديگرى در « آيه 14 سوره ق » آنجا كه مىگويد : وَأَصْحابُ الأَيْكَةِ وَقَوْمُ تُبَّعٍ كُلٌّ كَذَّبَ الرُّسُلَ فَحَقَّ وَعِيدِ : « صاحبان سرزمينهاى پر درخت قوم شعيب ، و قوم تبع ، هر كدام رسولان خدا را تكذيب كردند و تهديد الهى در باره آنها تحقق يافت » .\r\nهمانگونه كه قبلا نيز اشاره شد « تبع » يك لقب عمومى براى ملوك و شاهان يمن بود مانند « كسرى » براى سلاطين ايران و « خاقان » براى شاهان ترك و « فرعون » براى سلاطين مصر و « قيصر » براى سلاطين روم .\r\nاين تعبير ( تبع ) از اين نظر بر ملوك يمن اطلاق مىشد كه مردم را به پيروى خود دعوت مىكردند ، يا يكى بعد از ديگرى روى كار مىآمدند .\r\nولى ظاهر اين است كه قرآن از خصوص يكى از شاهان يمن سخن مىگويد ، ( همانگونه كه فرعون معاصر موسى ع كه قرآن از او سخن مىگويد شخص\r\n","description":"","footnote":"","page_name":" 194 ","page_number":194},
  {"content":"\r\nمعينى بود ) و در بعضى از روايات آمده كه نام او « اسعد ابو كرب » بود .\r\nجمعى از مفسران معتقدند كه او شخصا مرد حقجو و مؤمنى بود و تعبير به « قوم تبع » در دو آيه از قرآن را دليل بر اين معنى گرفته‌اند ، زيرا در اين دو آيه از شخص او مذمت نشده بلكه از قوم او مذمت شده است .\r\nروايتى كه از پيامبر ص نقل شده نيز شاهد اين معنى است در اين روايت مىخوانيم كه فرمود :\r\nلا تسبوا تبعا فانه كان قد اسلم :\r\n« به » تبع « بد نگوئيد چرا كه او اسلام آورد » ( 1 ) .\r\nو در حديث ديگرى از امام صادق ع آمده است :\r\nان تبعا قال للاوس و الخزرج كونوا هاهنا حتى يخرج هذا النبى ، اما انا لو ادركته لخدمته و خرجت معه :\r\n« شما در اينجا بمانيد تا اين پيامبر خروج كند ، اگر من زمان او را درك مىكردم كمر خدمت او را مىبستم و با او قيام مىكردم » ! ( 2 ) .\r\nدر روايت ديگرى آمده است هنگامى كه « تبع » در يكى از سفرهاى كشورگشايى خود نزديك « مدينه » آمد براى علماى يهود كه ساكن آن سرزمين بودند پيام فرستاد كه من اين سرزمين را ويران مىكنم تا هيچ يهودى در آن نماند ، و آئين عرب در اينجا حاكم شود .\r\n« شامول » يهودى كه اعلم علماى يهود در آنجا بود گفت اى پادشاه اين شهرى است كه هجرتگاه پيامبرى از دودمان اسماعيل است كه در مكه متولد مىشود ، سپس بخشى از اوصاف پيامبر اسلام ص را برشمرد ، « تبع » كه گويا سابقه ذهنى در اين باره داشت گفت : بنا بر اين من اقدام به تخريب اين شهر نخواهم كرد ( 3 ) .\r\n\r\n","description":"","footnote":"\r\n( 1 ) « مجمع البيان » جلد 9 صفحه 66 ( ذيل آيه مورد بحث ) نظير اين معنى را تفسير در المنثور نيز نقل كرده است و همچنين در « روح المعانى » جلد 25 صفحه 116 آمده .\r\n( 2 ) « مجمع البيان » ذيل آيات مورد بحث .\r\n( 3 ) « روح المعانى » جلد 25 صفحه 118 .\r\n","page_name":" 195 ","page_number":195},
  {"content":"\r\nحتى در روايتى در ذيل همين داستان آمده است كه او به بعضى از قبيله اوس و خزرج كه همراه او بودند دستور داد كه در اين شهر بمانيد و هنگامى كه پيامبر موعود خروج كرد او را يارى كنيد و فرزندان خود را به اين امر توصيه نمائيد ، حتى نامه اى نوشت و به آنها سپرد و در آن اظهار ايمان به پيامبر اسلام ص كرد ( 1 ) .\r\nنويسنده « اعلام قرآن » چنين نقل كرده است كه : « تبع يكى از پادشاهان جهانگشاى يمن بود كه تا هند لشكركشى كرد ، و تمام كشورهاى آن منطقه را به تصرف خويش درآورد .\r\nضمن يكى از لشكركشيها وارد مكه شد ، و قصد داشت كعبه را ويران كند ، بيمارى شديدى به او دست داد كه اطباء از درمان او عاجز شدند .\r\nدر ميان ملازمان او جمعى از دانشمندان بودند ، و رئيس آنان حكيمى به نام « شامول » بود ، او گفت ، بيمارى تو به خاطر قصد سوء در باره خانه كعبه است ، و هر گاه از اين فكر منصرف گردى و استغفار كنى شفا خواهى يافت .\r\n« تبع » از تصميم خود بازگشت و نذر كرد خانه كعبه را محترم دارد و هنگامى كه بهبودى يافت پيراهنى از برد يمانى بر كعبه پوشاند » .\r\n« در تواريخ ديگر نيز داستان پيراهن كعبه نقل شده به اندازه اى كه به حد تواتر رسيده است ، اين لشكركشى و مساله پوشاندن پيراهن به كعبه در قرن پنجم ميلادى اتفاق افتاده ، و هم اكنون در شهر مكه محلى است كه دار التبابعة ناميده مىشود » ( 2 ) .\r\nولى به هر حال بخش عمده سرگذشت شاهان تبابعه يمن از نظر تاريخى خالى از ابهام نيست ، چرا كه در باره تعداد آنها ، و مدت حكومتشان ، اطلاعات\r\n\r\n","description":"","footnote":"\r\n( 1 ) همان مدرك .\r\n( 2 ) اعلام قرآن صفحه 257 تا 259 ( با تلخيص ) .\r\n","page_name":" 196 ","page_number":196},
  {"content":"\r\nزيادى در دست نداريم ، و گاه به روايات ضد و نقيض در اين زمينه برخورد مىكنيم ، آنچه بيشتر در كتب اسلامى اعم از تفسير و تاريخ و حديث مطرح شده پيرامون همان سلطانى است كه قرآن در دو مورد به او اشاره كرده است .\r\n","description":"","footnote":"","page_name":" 197 ","page_number":197},
  {"content":"\r\n\r\n[ سوره الدخان ‹ 44 › : آيات 40 تا 42 
  ]\r\nإِنَّ يَوْمَ الْفَصْلِ مِيقاتُهُمْ أَجْمَعِينَ ‹ 40 › يَوْمَ لا يُغْنِي مَوْلًى عَنْ مَوْلًى شَيْئاً وَلا هُمْ يُنْصَرُونَ ‹ 41 › إِلَّا مَنْ رَحِمَ اللَّه إِنَّه هُوَ الْعَزِيزُ الرَّحِيمُ ‹ 42 ›\r\n\r\nترجمه :\r\n40 - روز جدايى ( حق از باطل ) وعده گاه همه آنهاست .\r\n41 - روزى كه هيچ دوستى كمترين كمكى به دوستش نمىكند و از هيچ سو يارى نمىشوند .\r\n42 - مگر كسى كه خدا او را مورد رحمت قرار داده ، و او عزيز و رحيم است .\r\n\r\nتفسير : روز جداييها ! ( يوم الفصل )\r\nآيات مورد بحث در حقيقت نتيجه گيرى آيات گذشته در مورد مساله معاد است كه در آنها از طريق « حكمت آفرينش اين جهان » براى وجود رستاخيز استدلال شده بود .\r\nدر نخستين آيه از اين استدلال چنين نتيجه گيرى مىكند كه : « يوم الفصل و روز جداييها وعده گاه همه آنهاست » ( * ( إِنَّ يَوْمَ الْفَصْلِ مِيقاتُهُمْ أَجْمَعِينَ ) * ) .\r\nچه تعبير جالبى است از روز رستاخيز « يوم الفصل » روزى كه حق از باطل جدا مىشود ، و صفوف نيكوكاران و بدكاران مشخص مىگردد ، و انسان حتى از\r\n","description":"","footnote":"","page_name":" 198 ","page_number":198},
  {"content":"\r\nنزديكترين دوستانش جدا مىشود ، آرى آن روز وعده گاه همه مجرمان است ( 1 ) .\r\nسپس به شرح كوتاهى در باره اين روز جدايى پرداخته مىگويد : در همان روزى كه هيچ كس به فرياد ديگرى نمىرسد ، و هيچ دوستى كمترين كمكى به دوستش نمىكند ، و از هيچ سو يارى نمىشوند « ! ( * ( يَوْمَ لا يُغْنِي مَوْلًى عَنْ مَوْلًى شَيْئاً وَلا هُمْ يُنْصَرُونَ ) * ) .\r\nآرى آن روز روز فصل و جدايى است ، روزى است كه انسان از همه چيز جز عملش جدا مىشود ، و مولى به هر معنى كه باشد دوست ، سرپرست ، ولى نعمت ، خويشاوند ، همسايه ، ياور ، و مانند آن ، توانايى حل كوچكترين مشكلى را از مشكلات قيامت براى كسى ندارد .\r\n« مولى » از ماده « ولاء » در اصل به معنى ارتباط دو چيز با يكديگر است به طورى كه بيگانه اى در ميان نباشد ، و براى آن مصداقهاى زيادى است كه در كتب لغت به عنوان معانى مختلف اين واژه آمده ، كه همه آنها در ريشه و معنى اصلى آن مشتركند ( 2 ) .\r\n\r\n","description":"","footnote":"\r\n( 1 ) در اينكه مرجع ضمير در « ميقاتهم » كيست ؟ مفسران احتمالات گوناگونى داده‌اند : بعضى به همه انسانها بازگردانده‌اند ، و بعضى به خصوص اقوامى كه در آيات قبل به آنها اشاره شد ، يعنى قوم تبع و گردنكشان قبل از آنها ، ولى معنى اول صحيحتر به نظر مىرسد .\r\n( 2 ) براى مولى معانى زيادى در لغت ذكر شده كه بعضى آنها را بالغ بر بيست و هفت معنى مىدانند :\r\n1 - رب 2 - عمو 3 - عموزاده 4 - پسر 5 - خواهرزاده 6 - آزاد كننده 7 - آزاد شده 8 - بنده 9 - مالك 10 - تابع 11 - كسى كه مورد نعمت قرار گرفته 12 - شريك 13 - هم پيمان 14 - دوست 15 - همسايه 16 - ميهمان 17 - داماد 18 - نزديكان 19 - نعمت بخش 20 - از دست رفته 21 - سرپرست 22 - كسى كه سزاوارتر است 23 - آقا 24 - دوستدار 25 - يارى كننده 26 - متصرف 27 - متولى ( الغدير جلد 1 صفحه 362 ) .\r\n","page_name":" 199 ","page_number":199},
  {"content":"\r\nنه تنها دوستان به فرياد هم نمىرسند ، و خويشاوندان گرهى از كار يكديگر نمىگشايند ، بكله نقشه‌ها نيز نقش بر آب ، و چاره جوييها به بنبست ، و تيرها به سنگ مىخورد چنان كه در آيه 46 طور مىخوانيم : يَوْمَ لا يُغْنِي عَنْهُمْ كَيْدُهُمْ شَيْئاً وَلا هُمْ يُنْصَرُونَ : « آن روز روزى است كه چاره جوييهاى آنان مشكلى را حل نمىكند و يارى نمىشوند » .\r\nدر اينكه چه تفاوتى در ميان « لا يغنى » « و لا هم ينصرون » است ؟ بهترين سخن اين است كه گفته شود : اولى اشاره به اين است كه هيچكس نمىتواند مشكل ديگرى را به تنهايى و مستقلا در آن روز حل كند ، و دومى اشاره به اين است حتى نمىتوانند با همكارى يكديگر مشكلات را حل نمايند ، زيرا نصرت در جايى گفته مىشود كه شخصى به كمك ديگرى بشتابد و او را يارى دهد تا با همكارى هم بر مشكلات پيروز گردند .\r\nتنها يك گروه مستثنا هستند همانگونه كه در آيه بعد مىگويد : « مگر كسى كه خدا او را مورد رحمت قرار داده است ، چرا كه خداوند توانا و رحيم است » ( * ( إِلَّا مَنْ رَحِمَ اللَّه إِنَّه هُوَ الْعَزِيزُ الرَّحِيمُ ) * ) .\r\nبدون شك اين رحمت الهى بيحساب نيست و تنها شامل مؤمنانى مىشود كه داراى عمل صالحند ، و اگر لغزشى از آنها سر زده نيز در حدى نيست كه پيوندهاى آنها را از خداوند بريده باشد ، اينها هستند كه دست به دامن لطف الهى مىزنند ، از درياى كرمش بهره مند ، و از چشمه رحمتش سيراب ، و از شفاعت اوليايش برخوردار مىگردند .\r\n","description":"","footnote":"","page_name":" 200 ","page_number":200},
  {"content":"\r\nو از اينجا روشن مىشود كه نفى هر گونه دوست و ولى و ياور در آن روز با مساله شفاعت منافات ندارد ، زيرا شفاعت نيز جز به اذن پروردگار و فرمان او حاصل نمىشود .\r\nجالب اينكه توصيف به عزيز بودن و رحيم بودن در كنار هم قرار گرفته كه اولى اشاره به نهايت قدرت و شكستناپذيرى او ، و دومى اشاره به رحمت بى پايان او است ، و مهم اين است كه رحمت در عين قدرت باشد .\r\nدر بعضى از روايات اهل بيت ع نقل شده كه منظور از جمله « * ( إِلَّا مَنْ رَحِمَ اللَّه ) * » وصى پيامبر ص امير مؤمنان ع و پيروان مكتب او هستند ( 1 ) .\r\n\r\n","description":"","footnote":"\r\n( 1 ) « نور الثقلين » جلد 4 صفحه 629 . ناگفته پيدا است كه هدف بيان مصداق روشن است .\r\n","page_name":" 201 ","page_number":201},
  {"content":"\r\n\r\n[ سوره الدخان ‹ 44 › : آيات 43 تا 50 
  ]\r\nإِنَّ شَجَرَةَ الزَّقُّومِ ‹ 43 › طَعامُ الأَثِيمِ ‹ 44 › كَالْمُهْلِ يَغْلِي فِي الْبُطُونِ ‹ 45 › كَغَلْيِ الْحَمِيمِ ‹ 46 › خُذُوه فَاعْتِلُوه إِلى سَواءِ الْجَحِيمِ ‹ 47 ›\r\nثُمَّ صُبُّوا فَوْقَ رَأْسِه مِنْ عَذابِ الْحَمِيمِ ‹ 48 › ذُقْ إِنَّكَ أَنْتَ الْعَزِيزُ الْكَرِيمُ ‹ 49 › إِنَّ هذا ما كُنْتُمْ بِه تَمْتَرُونَ ‹ 50 ›\r\n\r\nترجمه :\r\n43 - درخت زقوم . . .\r\n44 - غذاى گنهكاران است .\r\n45 - همانند فلز گداخته در شكمها مىجوشد .\r\n46 - جوششى همچون آب سوزان .\r\n47 - اين كافر مجرم را بگيريد و به ميان دوزخ پرتابش كنيد .\r\n48 - سپس بر سر او از عذاب سوزان بريزيد !\r\n","description":"","footnote":"","page_name":" 202 ","page_number":202},
  {"content":"\r\n49 - ( به او گفته مىشود ) بچش كه ( به پندار خود ) بسيار قدرتمند و محترم بودى ! 50 - اين همان چيزى است كه پيوسته در آن ترديد مىكرديد .\r\n\r\nتفسير : درخت زقوم ! .\r\nدر اين آيات توصيف وحشتناك و تكان دهنده اى از عذابهاى دوزخى منعكس شده كه بحث آيات قبل را در مورد « يوم الفصل » و روز رستاخيز تكميل مىكند .\r\nمىفرمايد : « درخت زقوم . . . » ( * ( إِنَّ شَجَرَةَ الزَّقُّومِ ) * ) .\r\n« غذاى گناهكاران است » ! ( * ( طَعامُ الأَثِيمِ ) * ) .\r\nاينها هستند كه از اين گياه تلخ و بد بو و بد طعم و كشنده مىخورند .\r\n« زقوم » به طورى كه در تفسير آيه 62 سوره صافات نيز گفتيم به گفته مفسران و اهل لغت نام گياهى تلخ و بد بو و بد طعم است كه داراى برگهاى كوچكى است و در سرزمين « تهامه » از جزيرة عرب مىرويد و مشركان با آن آشنا بودند ، گياهى است كه شيره تلخى دارد كه وقتى به بدن اصابت كند متورم مىشود ( 1 ) .\r\nبعضى معتقدند كه در اصل به معنى « بلعيدن » ( 2 ) و بعضى مىگويند به معنى « هر نوع غذاى تنفرآميز دوزخيان » است ( 3 ) .\r\nدر حديثى آمده است هنگامى كه اين واژه در قرآن نازل شد كفار قريش گفتند چنين گياهى در سرزمين ما وجود ندارد ، چه كسى از شما معنى « زقوم » را مىدانيد ؟ در آنجا مردى از اهل افريقا بود گفت : « زقوم » در لغت ما به\r\n\r\n","description":"","footnote":"\r\n( 1 ) « مجمع البيان » ، تفسير « روح البيان » ، تفسير « روح المعانى » .\r\n( 2 ) « لسان العرب » ماده « زقم » .\r\n( 3 ) « مفردات راغب » ماده « زقم » .\r\n","page_name":" 203 ","page_number":203},
  {"content":"\r\nمعنى « كره و خرما » است ( شايد منظور او نيز استهزا بود ) وقتى ابو جهل اين سخن را شنيد از روى سخريه صدا زد ، كنيز ! « مقدارى كره و خرما بياور تا زقوم كنيم » ! مىخوردند و مسخره مىكردند ، و مىگفتند محمد ما را به اينها مىترساند . ( 1 ) .\r\nضمنا بايد توجه داشت كه « شجره » در لغت عرب و استعمالات قرآنى گاه به معنى « درخت » و گاه به معنى مطلق « گياه » مىآيد .\r\n« اثيم » از ماده « اثم » به معنى كسى است كه بر گناه مداومت مىكند و در اينجا منظور كفار لجوج و تجاوز كار و پر گناه است .\r\nسپس مىافزايد : « همانند فلز گداخته در شكم گنهكاران مىجوشد » ! ( * ( كَالْمُهْلِ يَغْلِي فِي الْبُطُونِ ) * ) .\r\n« جوششى همچون آب سوزان » ( * ( كَغَلْيِ الْحَمِيمِ ) * ) .\r\n« مهل » به گفته بسيارى از مفسران و ارباب لغت ، فلز مذاب و گداخته است و به گفته بعضى ديگر همچون راغب در مفردات به معنى « تفاله و دردى ته نشين شده روغن » است كه چيزى است بسيار نامطلوب ولى معنى اول مناسبتر به نظر مىرسد .\r\n« حميم » به معنى آب داغ و جوشان و گاه به دوستان صميمى و گرم نيز اطلاق مىشود ، و در اينجا منظور همان معنى اول است .\r\nبه هر حال هنگامى كه گياه زقوم وارد شكم آنها مىشود ، حالت حرارت فوق العاده اى ايجاد كرده ، و همچون آبى جوشان غليان پيدا مىكند ، و بجاى اينكه اين غذا مايه قوت و قدرت گردد بدبختى و عذاب و درد و رنج مىآفريند .\r\nسپس مىفرمايد : به ماموران دوزخ خطاب مىشود : « اين كافر پر گناه را\r\n\r\n","description":"","footnote":"\r\n( 1 ) « تفسير قرطبى » جلد 8 صفحه 5529 ( ذيل آيه 62 سوره صافات ) .\r\n","page_name":" 204 ","page_number":204},
  {"content":"\r\nبگيريد ، و به ميان دوزخ پرتابش كنيد « ! ( * ( خُذُوه فَاعْتِلُوه إِلى سَواءِ الْجَحِيمِ ) * ) .\r\n« فاعتلوه » از ماده « عتل » ( به وزن قتل ) به معنى گرفتن و كشيدن و پرتاب كردن است ، كارى كه ماموران با مجرمان سركشى كه در برابر هيچ قانونى سر تسليم فرود نمىآورند انجام مىدهند .\r\n« سواء » به معنى وسط است ، چرا كه فاصله آن نسبت به اطراف ، مساوى است ، و بردن اين گونه اشخاص به وسط جهنم به خاطر آن است كه حرارت ، طبعا شديدتر و شعله‌هاى آتش از هر سو آنها را احاطه مىكند .\r\nباز به يكى ديگر از مجازاتهاى دردناك آنها اشاره كرده مىگويد :\r\n« سپس به ماموران دوزخ دستور داده مىشود ، كه بر سر او ، از عذاب سوزان بريزيد » ( * ( ثُمَّ صُبُّوا فَوْقَ رَأْسِه مِنْ عَذابِ الْحَمِيمِ ) * ) ( 1 ) .\r\nبه اين ترتيب هم از درون مىسوزند و هم از بيرون تمام وجودشان را آتش فرا مىگيرد ، و در وسط آتش نيز آب سوزان بر آنها مىريزند .\r\nنظير همين معنى در آيه 19 سوره حج آمده است : « يُصَبُّ مِنْ فَوْقِ رُؤُسِهِمُ الْحَمِيمُ » .\r\nو بعد از اين همه عذابهاى دردناك جسمانى مجازات جانكاه روانى آنها شروع مىشود : به اين مجرم گناهكار سركش و بىايمان گفته مىشود : « بچش ، تو همان كسى هستى كه به گمان خود از همه قدرتمندتر و محترمتر بودى » ( * ( ذُقْ إِنَّكَ أَنْتَ الْعَزِيزُ الْكَرِيمُ ) * ) .\r\nتو بودى كه بينوايان را در بند و زنجير كشيده بودى ، و بر آنها ظلم و ستم\r\n\r\n","description":"","footnote":"\r\n( 1 ) « عذاب الحميم » از قبيل « اضافه بيانيه » است ، يعنى اين آب سوزان ، عذابى است كه بر آنها فرو مىريزند .\r\n","page_name":" 205 ","page_number":205},
  {"content":"\r\nروا مىداشتى ، براى خود قدرتى شكست ناپذير و احترامى فوق العاده قائل بودى .\r\nآرى اين تو بودى كه با آن همه غرور هر جنايتى را مرتكب شدى ، اكنون بچش نتيجه اعمالت را كه در برابر چشمان تو مجسم شده است ، و همانگونه كه جسم و جان مردم را سوزاندى اكنون درون و برونت در آتش قهر الهى و با آب سوزان مىسوزد .\r\nدر حديثى آمده است پيغمبر گرامى اسلام ص روزى دست ابو جهل را گرفت و فرمود : « اولى لك فاولى » : « منتظر باش ابو جهل ! منتظر باش » ! ابو جهل ناراحت شد و دست خود را كشيد و گفت : باى شىء تهددنى ؟\r\nما تستطيع انت و صاحبك ان تفعلا بى شيئا ! انى لمن اعز هذا الوادى و اكرمه ! :\r\nمرا به چه چيز تهديد مىكنى ؟ نه تو و نه صاحبت ( خدا ) قادر نيستيد با من كارى كنيد ! در سراسر اين سرزمين مكه من از همه نيرومندتر و گرامىترم « آيه فوق ناظر به همين معنى است ، مىگويد : هنگامى كه او را در آتش دوزخ مىافكنند ، به او مىگويند بچش ! اى مرد نيرومند گرامى سرزمين مكه » ! ( 1 ) .\r\nو در آخرين آيه مورد بحث مىافزايد : به آنها خطاب مىشود : « اين همان چيزى است كه پيوسته در باره آن شك و ترديد مىكرديد » ( * ( إِنَّ هذا ما كُنْتُمْ بِه تَمْتَرُونَ ) * ) .\r\nچقدر در آيات مختلف قرآن با انواع دلائل ، واقعيت و حقانيت اين روز به شما گوشزد شد ، مگر به شما نگفتيم : رستاخيز را در عالم گياهان بنگريد « كَذلِكَ الْخُرُوجُ » : رستاخيز شما نيز همين گونه است ؟ ! ( ق - 11 )\r\n\r\n","description":"","footnote":"\r\n( 1 ) « تفسير مراغى » جلد 25 صفحه 135 ( ذيل آيات مورد بحث ) و « تفسير روح المعانى » و « تفسير كبير فخر رازى » .\r\n","page_name":" 206 ","page_number":206},
  {"content":"\r\nمگر نگفتيم : همانگونه كه باران زمينهاى مرده را زنده مىكند حشر و نشر شما به همين سادگى است ؟ ! « كَذلِكَ النُّشُورُ » ( فاطر - 9 ) .\r\nمگر نگفتيم : مساله احياى مردگان براى خدا بسيار آسان است ؟ ! « وَذلِكَ عَلَى اللَّه يَسِيرٌ » ( تغابن - 7 ) .\r\nمگر نگفتيم : آيا آفرينش نخستين براى ما مشكل بود كه در رستاخيز ترديد مىكنيد ؟ « أَ فَعَيِينا بِالْخَلْقِ الأَوَّلِ » ( سوره ق آيه 15 ) .\r\nخلاصه از طرق مختلف حقيقت براى شما بازگو شد ، افسوس كه گوش شنوا نداشتيد ! .\r\n\r\nنكته : كيفرهاى جسمانى و روحانى\r\nمىدانيم طبق صريح قرآن مجيد معاد هم جنبه جسمانى دارد و هم روحانى ، و طبيعى است كه مجازاتها و پاداشها نيز بايد داراى هر دو جنبه باشد ، لذا در آيات قرآن و روايات اسلامى به هر دو قسمت اشاره شده است ، منتها از آنجا كه توجه توده مردم به جنبه‌هاى جسمانى بيشتر است شرح و توضيح بيشترى در مورد مجازاتها و پاداشهاى جسمانى ديده مىشود ، ولى اشارات به پاداش و كيفر معنوى نيز كم نيست .\r\nنمونه اين مطلب را در آيات فوق ديديم كه ضمن برشمردن چند قسمت از كيفرهاى دردناك جسمانى اشاره اى كوتاه و پر معنى به كيفر روحانى سركشان مستكبر نيز شده است .\r\nدر آيات ديگر قرآن نيز اشاره به پاداشهاى روحانى ديده مىشود : در يك جا مىفرمايد : وَرِضْوانٌ مِنَ اللَّه أَكْبَرُ : « خشنودى و رضايتمندى خداوند از\r\n","description":"","footnote":"","page_name":" 207 ","page_number":207},
  {"content":"\r\nهمه اين پاداشها برتر است « ( توبه - 72 ) .\r\nدر جاى ديگر مىفرمايد : سَلامٌ قَوْلًا مِنْ رَبٍّ رَحِيمٍ : « براى آنها سلام و تهنيت است از ناحيه پروردگار رحيم و مهربان » ( يس - 85 ) .\r\nو بالآخره در جاى ديگر مىگويد : وَنَزَعْنا ما فِي صُدُورِهِمْ مِنْ غِلٍّ إِخْواناً عَلى سُرُرٍ مُتَقابِلِينَ : هر گونه حسد و كينه و عداوت را از دلهاى آنها برمىكنيم ، همه برادرند و بر تختها رو به روى يكديگر قرار دارند « ( حجر - 47 ) .\r\nناگفته پيداست كه لذات معنوى آن هم در آن عالم وسيع و گسترده غالبا قابل توصيف نيست ، و لذا در آيات قرآن معمولا به صورت سربسته به آنها اشاره شده است و اما كيفرهاى روحى در شكل تحقيرها ، سرزنشها ، تاسف و اندوهها منعكس است كه نمونه اى از آن را در آيات فوق خوانديم .\r\n","description":"","footnote":"","page_name":" 208 ","page_number":208},
  {"content":"\r\n\r\n[ سوره الدخان ‹ 44 › : آيات 51 تا 57 
  ]\r\nإِنَّ الْمُتَّقِينَ فِي مَقامٍ أَمِينٍ ‹ 51 › فِي جَنَّاتٍ وَعُيُونٍ ‹ 52 › يَلْبَسُونَ مِنْ سُندُسٍ وَإِسْتَبْرَقٍ مُتَقابِلِينَ ‹ 53 › كَذلِكَ وَزَوَّجْناهُمْ بِحُورٍ عِينٍ ‹ 54 › يَدْعُونَ فِيها بِكُلِّ فاكِهَةٍ آمِنِينَ ‹ 55 ›\r\nلا يَذُوقُونَ فِيهَا الْمَوْتَ إِلَّا الْمَوْتَةَ الأُولى وَوَقاهُمْ عَذابَ الْجَحِيمِ ‹ 56 › فَضْلًا مِنْ رَبِّكَ ذلِكَ هُوَ الْفَوْزُ الْعَظِيمُ ‹ 57 ›\r\n\r\nترجمه :\r\n51 - پرهيزكاران در جايگاه امن و امانى هستند .\r\n52 - در ميان باغها و چشمه‌ها .\r\n53 - آنها لباسهايى از حرير نازك و ضخيم مىپوشند ، و در مقابل يكديگر مىنشينند .\r\n54 - اينچنينند بهشتيان ، و آنها را با « حور العين » تزويج مىكنيم .\r\n55 - آنها هر نوع ميوه اى را بخواهند در اختيارشان قرار مىگيرد ، و در نهايت امنيت به سر مىبرند .\r\n56 - هرگز مرگى جز همان مرگ اول ( كه در دنيا چشيده‌اند ) نخواهند چشيد و خداوند آنها را از عذاب دوزخ حفظ مىكند .\r\n","description":"","footnote":"","page_name":" 209 ","page_number":209},
  {"content":"\r\n57 - اين فضل و بخششى است از سوى پروردگارت ، و اين پيروزى بزرگى است .\r\n\r\nتفسير : پرهيزگاران و انواع نعمتهاى بهشتى\r\nاز آنجا كه در آيات گذشته كيفرهاى دردناك دوزخيان مطرح بود در اين آيات مواهب و پاداشهاى بهشتيان را مىشمرد تا از قرينه مقابله اهميت هر يك از اين دو آشكارتر گردد .\r\nاين پاداشها در هفت قسمت خلاصه شده :\r\nنخست اينكه : « پرهيزگاران در جايگاه امن و امانى هستند » ( * ( إِنَّ الْمُتَّقِينَ فِي مَقامٍ أَمِينٍ ) * ) ( 1 ) .\r\nبنا بر اين هيچگونه ناراحتى و ناامنى به آنها نمىرسد ، و در امنيت كامل از آفات و بلاها ، از غم و اندوهها ، از شياطين و طاغوتها به سر مىبرند .\r\nسپس به ذكر نعمت دوم پرداخته ، مىگويد : « آنها در ميان باغها و چشمه‌ها به سر مىبرند ، و جايگاه آنها از هر سو با درختان و چشمه‌ها احاطه شده » ( جَنَّاتٍ وَعُيُونٍ ) .\r\nتعبير به « جنات » ( باغهاى پر درخت ) ممكن است اشاره به تعدد باغهايى باشد كه هر يك از بهشتيان در اختيار دارند ، و يا اشاره به مقامهاى مختلف آنان باشد چرا كه باغهاى بهشت نيز همه يكسان نيست و به تفاوت درجات بهشتيان متفاوت است .\r\n\r\n","description":"","footnote":"\r\n( 1 ) قابل توجه اينكه « امين » را به عنوان وصفى براى مقام و جايگاه ذكر كرده گويى جايگاه بهشتيان خود امين است ، و هيچگونه خيانتى را نسبت به آنها مرتكب نمىشود ، اين گونه تعبيرات معمولا براى تاكيد و مبالغه مىآيد .\r\n","page_name":" 210 ","page_number":210},
  {"content":"\r\nدر مرحله سوم به لباسهاى زيباى آنها اشاره كرده مىافزايد : « آنها لباسهايى از حرير لطيف و نازك و ضخيم مىپوشند ، و در برابر يكديگر بر تختها جاى دارند » ( * ( يَلْبَسُونَ مِنْ سُندُسٍ وَإِسْتَبْرَقٍ مُتَقابِلِينَ ) * ) .\r\n« سندس » به پارچه‌هاى ابريشمين نازك و لطيف مىگويند ، و بعضى قيد زربافت را نيز به آن افزوده‌اند .\r\n« استبرق » به معنى پارچه‌هاى ابريشمى ضخيم است ، و جمعى از اهل لغت و مفسران آن را معرب كلمه فارسى « استبر يا ستبر » ( به معنى ضخيم ) مىدانند ، اين احتمال نيز هست كه ريشه آن عربى باشد و از « برق » ( به معنى تلالؤ ) گرفته شده است ، به خاطر درخشندگى خاصى كه اين گونه پارچه‌ها دارد .\r\nالبته در بهشت گرما و سرماى شديدى وجود ندارد تا به وسيله پوشيدن لباس دفع شود ، بلكه اينها اشاره به لباسهاى متنوع و گوناگون بهشتى است ، و همانگونه كه قبلا گفته‌ايم الفاظ و كلمات ما كه براى رفع حاجت در زندگى روزمره دنيا وضع شده قادر نيست مسائل آن جهان بزرگ و كامل را توصيف كند ، بلكه تنها مىتواند اشاراتى به آن باشد .\r\nبعضى نيز تفاوت اين لباسها را اشاره به تفاوت مقام قرب بهشتيان دانسته‌اند .\r\nضمنا متقابل بودن بهشتيان با يكديگر و حذف هر گونه تفاوت و برترى - جويى در ميان آنها اشاره اى است به روح انس و اخوتى كه بر جلسات آنها حاكم است ، جلساتى كه جز صفا و روحانيت و معنويت در فضاى آن چيزى وجود ندارد .\r\nدر مرحله چهارم نوبت به همسران آنها مىرسد مىگويد : « آرى اينچنينند بهشتيان ، و حور العين را به همسرى آنها درمىآوريم » ( * ( كَذلِكَ وَزَوَّجْناهُمْ بِحُورٍ عِينٍ ) * ) .\r\n","description":"","footnote":"","page_name":" 211 ","page_number":211},
  {"content":"\r\n« حور » جمع « حوراء » و « احور » به كسى مىگويند كه سياهى چشم او كاملا مشكى و سفيدى آن كاملا شفاف است ! .\r\n« عين » ( بر وزن چين ) جمع « اعين » و « عيناء » به معنى درشت چشم است .\r\nاز آنجا كه زيبايى انسان بيش از همه در چشمان او است ، در اينجا چشمان زيباى حور العين را توصيف مىكند ، و البته در آيات ديگر قرآن زيبائيهاى ديگر آنها نيز به « طرز زيبايى » مطرح شده است .\r\nسپس به ذكر پنجمين نعمت بهشتيان پرداخته مىافزايد : « آنها هر نوع ميوه اى را بخواهند تقاضا مىكنند در اختيارشان قرار مىگيرد و در نهايت امنيت هستند » ( * ( يَدْعُونَ فِيها بِكُلِّ فاكِهَةٍ آمِنِينَ ) * ) .\r\nحتى مشكلاتى كه در بهره گيرى از ميوه‌هاى دنيا وجود دارد براى آنها وجود نخواهد داشت ، ميوه‌ها همگى نزديك و در دسترسند ، بنا بر اين زحمت و رنج چيدن ميوه از درختان بلند در آنجا نيست : قُطُوفُها دانِيَةٌ ( حاقه - 23 ) .\r\nانتخاب هر گونه ميوه اى را بخواهند به دست آنهاست : وَفاكِهَةٍ مِمَّا يَتَخَيَّرُونَ ( واقعه - 20 ) .\r\nبيماريها و ناراحتيهايى كه گاه بر اثر خوردن ميوه‌ها در اين دنيا پيدا مىشود در آنجا وجود ندارد ، و نيز بيمى از فساد و كمبود و فناى آنها نيست ، و از هر نظر فكر آنها راحت و در امنيتند .\r\nبه هر حال اگر غذاى دوزخيان « زقوم » است و در درون آنان همچون آب جوشان مىجوشد ، طعام بهشتيان ميوه‌هاى لذتبخش و خالى از هر گونه ناراحتى است .\r\nجاودانگى بهشت و نعمتهاى بهشتى ششمين موهبت الهى بر متقين است ، چرا\r\n","description":"","footnote":"","page_name":" 212 ","page_number":212},
  {"content":"\r\nكه آنچه فكر انسان را به هنگام وصال ناراحت مىكند بيم فراق است ، لذا مىفرمايد : « آنها هيچ مرگى جز همان مرگ اول كه در دنيا چشيدند نخواهند چشيد » ! ( * ( لا يَذُوقُونَ فِيهَا الْمَوْتَ إِلَّا الْمَوْتَةَ الأُولى ) * ) .\r\nجالب اينكه قرآن مساله جاودانه بودن نعمتهاى بهشت را با تعبيرات مختلف بيان كرده است ، گاه مىگويد : خالدين فيها « جاودانه در باغهاى بهشت خواهند ماند » ( 1 ) .\r\nو گاه مىگويد : عَطاءً غَيْرَ مَجْذُوذٍ « اين عطائى است قطعنشدنى » ( هود - 108 ) .\r\nدر اينكه چرا تعبير به مرگ نخستين ( الموتة الاولى ) شده است مطالبى است كه در « نكات » خواهد آمد .\r\nسرانجام هفتمين و آخرين نعمت را در اين سلسله چنين بيان مىكند :\r\n« و خداوند آنها را از عذاب دوزخ حفظ كرده است » ( * ( وَوَقاهُمْ عَذابَ الْجَحِيمِ ) * ) .\r\nكمال اين نعمتها در اين است كه احتمال عذاب و فكر مجازات بهشتيان را به خود مشغول نمىدارد و نگران نمىكند .\r\nاشاره به اينكه اگر پرهيزگاران لغزشهايى هم داشته‌اند خدا به لطف و كرمش آنها را بخشيده ، و به آنها اطمينان داده است كه از اين نظر نگرانى به خود راه ندهند ، و به تعبير ديگر غير از معصومين خواه ناخواه لغزشى دارند و تا مشمول عفو الهى نشوند از آن بيمناكند اين آيه به آنها از اين نظر امنيت كامل مىبخشد .\r\nدر اينجا سؤالى مطرح است و آن اينكه بعضى از مؤمنان مدت زمانى به خاطر گناهشان در دوزخ مىمانند تا پاك شوند و سپس به بهشت مىآيند ، آيا آيه\r\n\r\n","description":"","footnote":"\r\n( 1 ) اين تعبير در آيات زيادى از قرآن مجيد وارد شده است ، از جمله آل عمران 15 ، آل عمران 136 ، نساء 13 ، نساء 122 ، مائده 85 ، و غير آن .\r\n","page_name":" 213 ","page_number":213},
  {"content":"\r\nفوق شامل حال آنها نمىشود ؟\r\nدر پاسخ مىتوان گفت : آيه از پرهيزگاران بلند پايه اى سخن مىگويد كه از همان ابتدا قدم در بهشت مىنهند ، و اما از گروه ديگر ساكت است .\r\nاين احتمال نيز وجود دارد كه اين دسته نيز بعد از ورود در بهشت ديگر بيمى از بازگشت به دوزخ ندارند ، و در امن و امانند ، يعنى آيه فوق حال آنها را بعد از ورود در بهشت ترسيم مىكند .\r\nدر آخرين آيه مورد بحث اشاره به تمام اين نعمتهاى هفتگانه كرده ، به صورت يك جمعبندى مىگويد : « همه اينها به عنوان فضل و بخششى از سوى پروردگار تو است و اين فوز عظيم و پيروزى بزرگى است كه شامل حال پرهيزگاران مىشود » ( * ( فَضْلًا مِنْ رَبِّكَ ذلِكَ هُوَ الْفَوْزُ الْعَظِيمُ ) * ) ( 1 ) .\r\nدرست است كه پرهيزگاران حسنات بسيارى در دنيا انجام داده‌اند ، ولى مسلما پاداش عادلانه آن اعمال ناچيز اينهمه نعمت بىپايان و جاودانى نيست اين فضل خدا است كه اينهمه پاداش را در اختيار آنها گذارده .\r\nاز اين گذشته ، اگر فضل الهى در دنيا شامل حال آنها نبود هرگز نمىتوانستند آن حسنات را بجا آورند ، او به آنها عقل و دانش داد ، او پيامبران الهى و كتب آسمانى را فرستاد ، و او توفيق هدايت و عمل را شامل حالشان كرد .\r\nآرى بهره گيرى از اين توفيقات بزرگ و رسيدن به آن همه پاداش در پرتو اين توفيقات ، « فوز عظيم » و پيروزى بزرگى است كه جز در سايه لطف او حاصل نمىشود .\r\n\r\n","description":"","footnote":"\r\n( 1 ) در باره اعراب « فضلا » چند احتمال داده شده است : نخست اينكه « مفعول مطلق » براى فعل محذوفى است ( فضلهم فضلا ) ديگر اينكه « مفعول لاجله » است ، و يا حال .\r\n","page_name":" 214 ","page_number":214},
  {"content":"\r\n\r\nنكته : مرگ نخستين چيست ؟\r\nدر آيات فوق خوانديم كه بهشتيان هيچ مرگى جز مرگ نخستين را نمىچشند ، در اينجا سه سؤال مطرح است .\r\nنخست اينكه منظور از مرگ اول چيست ؟ اگر مرگى است كه پايان زندگى دنيا را تشكيل مىدهد چرا مىگويد : بهشتيان جز مرگ اول را نمىچشند ، در حالى كه آن را قبلا چشيده‌اند ( و بايد به صورت فعل ماضى گفته شود نه مضارع ) .\r\nدر پاسخ اين سؤال بعضى « الا » را در * ( إِلَّا الْمَوْتَةَ الأُولى ) * به معنى بعد گرفته‌اند و گفته‌اند معنى آيه اين مىشود كه بعد از مرگ نخستين مرگ ديگرى را نخواهند چشيد .\r\nبعضى در اينجا تقديرى قائل شده‌اند و گفته‌اند تقدير چنين است :\r\n* ( إِلَّا الْمَوْتَةَ الأُولى ) * التي ذاقوها : « مگر مرگ نخستين كه آن را از قبل چشيده‌اند » ( 1 ) .\r\nسؤال ديگر اينكه چرا تنها سخن از مرگ نخستين به ميان آمده در حالى كه مىدانيم انسان دو مرگ را مىچشد ، مرگى در پايان زندگى دنيا ، و مرگى بعد از حيات برزخى .\r\nدر پاسخ اين سؤال جوابهايى گفته‌اند كه هيچيك قابل قبول نيست ، و نياز به ذكر آن نمىبينيم ، بهتر اين است كه گفته شود حيات و مرگ برزخى هيچ شباهتى به حيات و مرگ معمولى ندارد ، بلكه به مقتضاى معاد جسمانى حيات قيامت از جهاتى شبيه حيات دنيا است ، منتها در سطحى بسيار بالاتر و والاتر ، و لذا به بهشتيان گفته مىشود جز مرگ نخستين كه در دنيا داشتيد ديگر مرگى در\r\n\r\n","description":"","footnote":"\r\n( 1 ) بنا بر اين استثناء فوق نيز « استثناء منقطع » است ، زيرا چنين مرگى را بهشتيان نمىچشند بلكه قبلا چشيده‌اند ( دقت كنيد ) .\r\n","page_name":" 215 ","page_number":215},
  {"content":"\r\nكار نخواهد بود ، و چون حيات و مرگ برزخى مطلقا با آن شباهتى ندارد سخنى از آن به ميان نيامده است ( 1 ) .\r\nسومين سؤال اينكه نبودن مرگ در قيامت منحصر به بهشتيان نيست ، دوزخيان نيز مرگى ندارند ، پس چرا در آيه روى بهشتيان تكيه شده است ؟\r\nمرحوم طبرسى در « مجمع البيان » جواب جالبى دارد ، مىگويد : اين به خاطر آن است كه بشارتى براى بهشتيان باشد كه حيات جاويدان گوارايى دارند ، اما براى دوزخيان كه هر لحظه از حياتشان براى آنها مرگى است و گويى پيوسته مىميرند و زنده مىشوند اين سخن مفهومى ندارد .\r\nبه هر حال تعبير به « لا يذوقون » ( نمىچشند ) در اينجا اشاره به اين است كه حتى كمترين آثارى از آثار مرگ نيز براى بهشتيان پيدا نمىشود .\r\nجالب اينكه در حديثى از امام باقر ع مىخوانيم : « خداوند روز قيامت به بعضى از بهشتيان مىگويد :\r\nو عزتى و جلالى ، و علوى و ارتفاع مكانى ، لانحلن له اليوم خمسة اشياء . . . الا انهم شباب لا يهرمون ، و اصحاء لا يسقمون ، و اغنياء لا يفتقرون ، و فرحون لا يحزنون ، و احياء لا يموتون ،\r\nثم تلى هذه الاية : * ( لا يَذُوقُونَ فِيهَا الْمَوْتَ إِلَّا الْمَوْتَةَ الأُولى ) * :\r\n« به عزت و جلالم سوگند ، و به علو و بلندى مقامم قسم ، من پنج چيز را به او مىبخشم . . . آنها هميشه جوانند و پير نمىشوند ، تندرستند و بيمار نمىگردند ، توانگرند و فقير نخواهند شد ، خوشحالند و اندوهى به آنها راه نمىيابد ، و هميشه زنده‌اند و نمىميرند ، سپس اين آيه را تلاوت فرمود : * ( لا يَذُوقُونَ فِيهَا الْمَوْتَ إِلَّا الْمَوْتَةَ الأُولى ) * ( 2 ) .\r\n\r\n","description":"","footnote":"\r\n( 1 ) در باره حيات و مرگ برزخى در جلد بيستم ذيل آيه 11 سوره مؤمن مشروحا بحث كرده‌ايم .\r\n( 2 ) « اصول كافى » مطابق نقل « تفسير نور الثقلين » جلد 4 صفحه 634 .\r\n","page_name":" 216 ","page_number":216},
  {"content":"\r\n\r\n[ سوره الدخان ‹ 44 › : آيات 58 تا 59 
  ]\r\nفَإِنَّما يَسَّرْناه بِلِسانِكَ لَعَلَّهُمْ يَتَذَكَّرُونَ ‹ 58 › فَارْتَقِبْ إِنَّهُمْ مُرْتَقِبُونَ ‹ 59 ›\r\n\r\nترجمه :\r\n58 - ما آن ( قرآن ) را بر زبان تو آسان ساختيم تا متذكر شوند .\r\n59 - ( اما اگر پذيرا نشدند ) منتظر باش آنها نيز منتظرند ( تو منتظر پيروزى الهى و آنها منتظر عذاب و شكست باشند ) .\r\n\r\nتفسير : منتظرش باش كه آنها نيز منتظرند !\r\nگفتيم : « سوره دخان » با بيان عظمت و عمق آيات قرآن شروع شده است ، و با آيات فوق كه آن هم بيانگر تاثير عميق آيات قرآن است پايان مىگيرد ، تا آغاز سوره با انجامش هماهنگ باشد ، و آنچه در ميان اين آغاز و انجام بيان شده نيز تاكيدى است بر مواعظ و اندرزهاى قرآن .\r\nمىفرمايد : « ما اين قرآن را بر زبان تو آسان كرديم تا آنها متذكر شوند » ( * ( فَإِنَّما يَسَّرْناه بِلِسانِكَ لَعَلَّهُمْ يَتَذَكَّرُونَ ) * ) .\r\nبا اينكه محتوايش فوق العاده عميق و ابعادش بسيار گسترده است ، ساده ، روان ، همه كس فهم ، و قابل استفاده براى همه قشرهاست ، مثالهايش زيبا ، تشبيهاتش طبيعى و رسا ، داستانهاى واقعى و آموزنده ، دلائلش روشن و محكم ، بيانش ساده و فشرده و پر محتوا ، و در عين حال شيرين و جذاب ، تا در اعماق قلوب انسانها نفوذ كند ، بيخبران را آگاه ، و دلهاى آماده را متذكر سازد .\r\nبعضى از مفسران تفسير ديگرى براى اين آيه ذكر كرده‌اند كه مطابق آن منظور اين است : تو با اينكه درس نخوانده اى به سهولت و راحتى مىتوانى اين\r\n","description":"","footnote":"","page_name":" 217 ","page_number":217},
  {"content":"\r\nآيات پر محتوا را كه بيانگر وحى و اعجاز الهى است قرائت كنى .\r\nولى تفسير اول مناسبتر به نظر مىرسد ، و در واقع اين آيه شبيه آيه اى است كه در سوره قمر چند بار تكرار شده است : وَلَقَدْ يَسَّرْنَا الْقُرْآنَ لِلذِّكْرِ فَهَلْ مِنْ مُدَّكِرٍ : « ما قرآن را براى تذكر سهل و آسان ساختيم آيا كسى هست كه پند گيرد و متذكر شود » ؟ .\r\nولى از آنجا كه با همه اين اوصاف باز گروهى در برابر كلام حق تسليم نمىشوند در آخرين آيه آنها را مورد تهديد قرار داده ، مىگويد : « اگر با اينهمه آنها پذيرا نشوند تو منتظر باش ، آنها نيز منتظرند » ! ( * ( فَارْتَقِبْ إِنَّهُمْ مُرْتَقِبُونَ ) * ) .\r\nتو منتظر وعده‌هاى الهى در زمينه پيروزى بر كفار باش ، و آنها منتظر شكست باشند . تو منتظر مجازات دردناك الهى در باره اين قوم لجوج و ستمگر باش ، آنها نيز در پندار خود انتظار شكست و ناكامى تو را مىكشند ، تا معلوم شود كداميك از اين دو انتظار صحيح است ؟\r\nبنا بر اين هرگز نبايد از اين آيه چنين نتيجه گيرى كرد كه خداوند به پيامبرش دستور مىدهد به كلى دست از تبليغ آنها بكشد ، و تلاشها و كوششهايش را متوقف سازد ، و تنها به انتظار قناعت كند ، بلكه اين يك نوع تهديد است كه براى بيدار ساختن افراد لجوج به كار مىرود .\r\n\r\nنكته‌ها :\r\n1 - « ارتقب » در اصل از « رقبة » ( بر وزن طلبه ) به معنى « گردن » گرفته شده است ، و از آنجا كه افرادى كه منتظر چيزى هستند پيوسته گردن مىكشند به معنى انتظار و مراقبت از چيزى آمده است .\r\n2 - آيات فوق به خوبى نشان مىدهد كه قرآن مجيد تعلق به قشر و گروه\r\n","description":"","footnote":"","page_name":" 218 ","page_number":218},
  {"content":"\r\nخاصى ندارد ، بلكه براى فهم و تذكر و پندگيرى عموم است ، بنا بر اين آنها كه قرآن را در پيچ و خم مفاهيم مبهم و مسائل نامفهومى قرار مىدهند كه درك آن تعلق به قشر خاصى دارد و حتى آن قشر هم چيزى از آن نمىفهمند در حقيقت از روح قرآن غافلند .\r\nقرآن بايد در زندگى همه مردم حضور داشته باشد ، در شهر و روستا ، در خلوت و جمع ، در دبستان و دانشگاه ، در مسجد و ميدان جنگ ، و در همه جا ، چرا كه « خداوند آن را سهل و ساده و روان ساخته تا همگان متذكر شوند » .\r\nو نيز اين آيه قلم بطلان بر افكار كسانى كه قرآن را در طرز تلاوت و پيچ و خم قواعد تجويد خلاصه كرده ، و تنها همتشان اداى الفاظ آن از مخارج و رعايت آداب وقف و وصل است مىكشد ، و مىگويد همه اينها براى تذكر است تذكرى كه عامل حركت و سازندگى در عمل بشود ، رعايت ظواهر الفاظ در جاى خود صحيح ولى هدف نهايى معانى است نه الفاظ .\r\n3 - در حديثى از امام صادق ع آمده است :\r\nلو لا تيسيره لما قدر احد من خلقه ان يتلفظ به حرف من القرآن ، و انى لهم ذلك و هو كلام من لم يزل و لا يزال ! :\r\n« اگر خداوند قرآن را آسان بر زبانها نساخته بود كسى قدرت نداشت تلفظ به حرفى از حروف آن كند ، و چگونه مىتوانستند در حالى كه قرآن سخن خداوند ازلى و ابدى است » ؟ ( و چنين كلامى آن قدر ابهت و عظمت دارد كه تلفظ به آن براى بندگان بدون لطف الهى ممكن نيست ) ( 1 ) .\r\nپروردگارا ! ما را از كسانى قرار ده كه از قرآن اين كلام بزرگ و بىنظيرت پند مىگيرند ، و زندگى خود را در تمام ابعاد با آن هماهنگ مىسازند .\r\nخداوندا ! از آن امنيت كه به پرهيزگاران عنايت مىكنى و قلب و جان\r\n\r\n","description":"","footnote":"\r\n( 1 ) تفسير « روح البيان » جلد 8 صفحه 433 .\r\n","page_name":" 219 ","page_number":219},
  {"content":"\r\nآنها را در برابر طوفان حوادث آرامش مىبخشى به ما مرحمت فرما .\r\nبارالها ! مواهبت بىشمار ، و رحمتت بىحساب ، و مجازاتت دردناك است ، اعمال ما چيزى نيست كه ما را مشمول لطفت و بر كنار از كيفرت سازد ، ما را با همان فضلى كه به متقين وعده داده اى مشمول عناياتت قرار ده ، و گرنه هرگز به آغوش بهشت جاودانت راه نخواهيم يافت .\r\nپايان سوره دخان سه شنبه 25 رجب المرجب 1405 27 : 1 : 1364\r\n","description":"","footnote":"","page_name":" 220 ","page_number":220},
  {"content":"\r\n\r\n‹ 45 › سوره جاثيه اين سوره در مكه نازل شده ، و داراى 37 آيه است\r\n","description":"","footnote":"","page_name":" 221 ","page_number":221},
  {"content":"\r\n","description":"","footnote":"","page_name":" 222 ","page_number":222},
  {"content":"\r\n\r\nمحتواى سوره جاثيه\r\nاين سوره كه ششمين سوره از سوره‌هاى « حواميم » است از سوره‌هاى مكى است ، و زمانى نازل شد كه درگيرى شديدى ميان « مسلمانان » و « مشركان » بر فضاى اجتماعى مكه حاكم بود ، و به همين دليل بيشتر روى مسائل مربوط به توحيد ، و مبارزه با شرك ، و تهديد ظالمان به دادگاه قيامت ، و توجه به مساله ثبت اعمال ، و همچنين توجه به سرنوشت اقوام سركش پيشين مىپردازد ، و مىتوان محتواى اين سوره را در هفت بخش خلاصه كرد :\r\n1 - عظمت قرآن مجيد و اهميت آن .\r\n2 - بيان گوشه اى از دلائل توحيد در برابر مشركان .\r\n3 - ذكر پاره اى از ادعاهاى طبيعى مسلكان و پاسخ قاطع به آن .\r\n4 - اشاره كوتاهى به سرنوشت بعضى از اقوام پيشين همچون بنى اسرائيل به عنوان گواهى بر مباحث اين سوره .\r\n5 - تهديد شديد نسبت به گمراهانى كه اصرار و پافشارى بر عقائد انحرافى خود دارند .\r\n6 - دعوت به عفو و گذشت در عين قاطعيت و عدم انحراف از مسير حق .\r\n7 - اشارات گويايى به حوادث تكاندهنده قيامت ، مخصوصا نامه اعمال كه تمامى كارهاى انسان را بىكم و كاست در برمىگيرد .\r\nاين سوره با اوصاف و نامهاى بزرگ خداوند همچون « عزيز » و « حكيم » آغاز مىشود و با آن نيز ختم مىگردد ، نام اين سوره « جاثيه » است به تناسب آيه 28 اين سوره ( جاثيه يعنى كسى كه به زانو در آمده ) و اشاره به وضع بسيارى\r\n","description":"","footnote":"","page_name":" 223 ","page_number":223},
  {"content":"\r\nاز مردم در صحنه قيامت در دادگاه عدل الهى است .\r\nمرحوم « طبرسى » در « مجمع البيان » نام ديگرى نيز براى اين سوره نقل كرده كه چندان مشهور نيست و آن « شريعت » است به تناسب آيه 18 اين سوره .\r\n\r\nفضيلت تلاوت سوره جاثيه\r\nدر حديثى از پيامبر ص مىخوانيم :\r\nمن قرأ حاميم الجاثية ستر اللَّه عورته و سكن روعته عند الحساب :\r\n« كسى كه سوره جاثيه را بخواند ( و البته در آن انديشه كند و در زندگى خود به كار بندد ) خداوند عيوب او را روز قيامت مىپوشاند ، و ترس و وحشت او را به آرامش مبدل مىسازد » ( 1 ) .\r\nدر حديث ديگرى از امام صادق ع مىخوانيم :\r\nمن قرأ سورة الجاثية كان ثوابها ان لا يرى النار ابدا ، و لا يسمع زفير جهنم و لا شهيقها ، و هو مع محمد ( ص ) :\r\n« هر كس سوره جاثيه را ( با فكر و انديشه اى كه مقدمه عمل باشد ) تلاوت كند ثوابش اين است كه هرگز آتش دوزخ را نبيند و صداى ناله جهنم را نمىشنود و همنشين محمد ص خواهد بود » ( 2 ) .\r\n\r\n","description":"","footnote":"\r\n( 1 ) تفسير « مجمع البيان » آغاز سوره جاثيه .\r\n( 2 ) تفسير « برهان » آغاز سوره جاثيه جلد 4 صفحه 167 .\r\n","page_name":" 224 ","page_number":224},
  {"content":"\r\n\r\n[ سوره الجاثية ‹ 45 › : آيات 1 تا 6 
  ]\r\nبِسْمِ اللَّه الرَّحْمنِ الرَّحِيمِ\r\nحم ‹ 1 › تَنْزِيلُ الْكِتابِ مِنَ اللَّه الْعَزِيزِ الْحَكِيمِ ‹ 2 › إِنَّ فِي السَّماواتِ وَالأَرْضِ لآياتٍ لِلْمُؤْمِنِينَ ‹ 3 › وَفِي خَلْقِكُمْ وَما يَبُثُّ مِنْ دابَّةٍ آياتٌ لِقَوْمٍ يُوقِنُونَ ‹ 4 ›\r\nوَ اخْتِلافِ اللَّيْلِ وَالنَّهارِ وَما أَنْزَلَ اللَّه مِنَ السَّماءِ مِنْ رِزْقٍ فَأَحْيا بِه الأَرْضَ بَعْدَ مَوْتِها وَتَصْرِيفِ الرِّياحِ آياتٌ لِقَوْمٍ يَعْقِلُونَ ‹ 5 › تِلْكَ آياتُ اللَّه نَتْلُوها عَلَيْكَ بِالْحَقِّ فَبِأَيِّ حَدِيثٍ بَعْدَ اللَّه وَآياتِه يُؤْمِنُونَ ‹ 6 ›\r\n","description":"","footnote":"","page_name":" 225 ","page_number":225},
  {"content":"\r\n\r\nترجمه :\r\nبنام خداوند بخشنده بخشايشگر 1 - حم .\r\n2 - اين كتاب از سوى خداوند عزيز و حكيم نازل شده است .\r\n3 - بدون شك در آسمانها و زمين نشانه‌هاى فراوانى است براى آنها كه اهل ايمانند .\r\n4 - و همچنين در آفرينش شما ، و جنبندگانى كه در سراسر زمين منتشر ساخته ، نشانه هايى است براى جمعيتى كه اهل يقينند .\r\n5 - و نيز در آمد و شد شب و روز و رزقى كه خداوند از آسمان نازل كرده ، و به وسيله آن زمين را بعد از مردنش حيات بخشيده ، و همچنين در وزش بادها نشانه‌هاى روشنى است براى جمعيتى كه اهل تفكرند .\r\n6 - اينها آيات الهى است كه ما آن را به حق بر تو تلاوت مىكنيم ، اگر آنها به اين آيات ايمان نياورند به كدام سخن بعد از سخن خدا و آياتش ايمان مىآورند ؟ ! .\r\n\r\nتفسير : همه جا نشانه‌هاى او است\r\nگفتيم اين سوره ششمين سوره اى است كه با حروف مقطعه « حم » آغاز شده ، و با سوره بعد يعنى سوره « احقاف » مجموعا سوره‌هاى هفتگانه حواميم را تشكيل مىدهد .\r\nدر مورد تفسير « حروف مقطعه » كرارا در آغاز سوره‌هاى « بقره » و « آل عمران » و « اعراف » و همچنين سوره‌هاى حم بحث كرده‌ايم .\r\nمفسر معروف طبرسى در آغاز اين سوره مىافزايد : بهترين سخن اين است كه گفته شود « حم » نام اين سوره است ، سپس از بعضى از مفسران نقل مىكند « نامگذارى اين سوره به » حم « براى اشاره به اين است كه اين قرآن كه سراپا اعجاز است از حروف الفبا تشكيل شده » .\r\nآرى اين كتابى كه نور است و هدايت است و راهنما و راهگشا و معجزه\r\n","description":"","footnote":"","page_name":" 226 ","page_number":226},
  {"content":"\r\nجاويدان پيامبر اسلام است از تركيب همين حروف ساده به وجود آمده ، و اين نهايت عظمت است كه چنان امر مهمى از چنين وسيله ساده اى تشكيل گردد .\r\nو شايد به همين دليل بلافاصله از عظمت قرآن ياد كرده ، مىگويد « اين كتاب از سوى خداوند عزيز و حكيم نازل شده است » ( * ( تَنْزِيلُ الْكِتابِ مِنَ اللَّه الْعَزِيزِ الْحَكِيمِ ) * ) ( 1 ) .\r\n« عزيز » به معنى قدرتمند و شكست ناپذير ، و « حكيم » به معنى كسى كه از اسرار همه چيز آگاه است و تمام افعالش روى حساب و حكمت مىباشد .\r\nروشن است كه براى نازل كردن اينچنين كتاب ، حكمتى بىپايان ، و قدرتى نامحدود لازم است ، كه جز در خداوند متعال وجود ندارد .\r\nجالب اينكه اين آيه به همين صورت در آغاز چهار سوره قرآن آمده است كه سه سوره از سوره‌هاى حواميم ( مؤمن ، جاثيه و احقاف ) و يك سوره از غير حواميم ( سوره زمر ) است ، اين تكرار و تاكيد به اين منظور است كه توجه همگان را به عمق اسرار قرآن و عظمت محتواى آن جلب كند ، تا هيچ تعبيرى را در آن ساده نينگارند ، و هيچ كلمه اى را بيحساب فكر نكنند ، و به هيچ حدى از فهم و درك آن قانع نشوند .\r\nاين نكته نيز قابل توجه است كه گاهى توصيف به « عزيز » براى خود قرآن ذكر شده ، مانند وَإِنَّه لَكِتابٌ عَزِيزٌ : « قرآن كتابى است قدرتمند و شكست - ناپذير » ( فصلت 41 ) دست بيهوده گويان به دامنش دراز نمىشود و گذشت زمان از ارزش آن نمىكاهد ، و حقايق آن به كهنه گى نمىگرايد تحريفگران را\r\n\r\n","description":"","footnote":"\r\n( 1 ) « تنزيل الكتاب » خبر مبتداى محذوفى است و در تقدير « هذا تنزيل الكتاب » مىباشد ، ضمنا « تنزيل » مصدرى است كه در اينجا به معنى اسم مفعول است ، و از قبيل اضافه « موصوف » به « صفت » مىباشد و در تقدير « هذا كتاب منزل . . . » است .\r\n","page_name":" 227 ","page_number":227},
  {"content":"\r\nرسوا مىكند و در مسير زمان همواره پيش مىتازد .\r\nو گاه براى نازل كننده قرآن مانند آيه مورد بحث ، و هر دو صحيح است .\r\nسپس به بيان آيات و نشانه‌هاى عظمت خدا در آفاق و انفس پرداخته ، مىگويد : « در آسمانها و زمين نشانه‌هاى فراوانى است براى آنها كه اهل ايمانند و طالب حقند » ( ان فى السماوات و الارض لآيات للمؤمنين ) .\r\nعظمت آسمانها از يك سو ، و نظام شگفتانگيز آنها كه ميليونها سال مىگذرد و برنامه‌هاى آنها بدون كمترين انحراف و دگرگونى ادامه مىيابد از سوى ديگر ، و ساختمان زمين و عجائب آن از سوى سوم هر يك آيتى از آيات خدا است .\r\nزمينى كه به گفته بعضى از دانشمندان 14 نوع حركت دارد ، و با سرعت سرسامآورى به گرد خود مىگردد ، و نيز حركتى سريع به گرد خورشيد ، و حركت ديگرى همراه خانواده منظومه شمسى در دل كهكشان دارد ، و به مسافرتى بىانتها مشغول است ، با اينحال چنان آرام است كه مهد آسايش انسان و همه موجودات زنده است ، و ابدا احساس نمىشود كه حتى به مقدار سر سوزنى حركت مىكند ! نه چنان سخت است كه نتوان در آن زراعت كرد و خانه بنا نمود ، و نه چنان نرم است كه قابل استقرار و بقا نباشد .\r\nانواع منابع و معادن و وسائل حيات براى ميلياردها انسان گذشته و امروز و آينده در آن فراهم شده ، و آن قدر زيبايى دارد كه انسان را مسحور و مفتون خود مىسازد كوه‌ها و درياها و جو زمين نيز هر كدام آيتى است اسرارآميز ولى اين نشانه‌هاى توحيد و عظمت آفريدگار را تنها در اختيار مؤمنان يعنى طالبان حق و پويندگان راه « اللَّه » قرار مىدهد ، و كوردلان بى خبر و مغرور از درك آن محرومند .\r\n","description":"","footnote":"","page_name":" 228 ","page_number":228},
  {"content":"\r\nسپس از اين آيات « آفاقى » به « آيات انفسى » پرداخته ، مىگويد : « و در آفرينش شما و جنبندگانى كه در سراسر زمين پراكنده ساخته نيز نشانه هايى است براى جمعيتى كه اهل يقينند » ( * ( وَفِي خَلْقِكُمْ وَما يَبُثُّ مِنْ دابَّةٍ آياتٌ لِقَوْمٍ يُوقِنُونَ ) * ) .\r\nدر حقيقت همانگونه كه در عبارت معروف و منسوب به امير مؤمنان على ع آمده است : « اين انسان جرم صغيرى است كه عالم كبيرى در او خلاصه شده » و آنچه در عالم كبير وجود دارد نمونه اى از آن در درون جسم و جان او است .\r\nخصلتها و صفاتش معجونى است از خصائل و صفات مجموعه جنبندگان و موجودات زنده ، و تنوع خلقتش عصاره اى است از مجموعه حوادث اين جهان بزرگ .\r\nساختمان يك سلول او به اندازه ساختمان يك شهر عظيم صنعتى اسرارانگيز است ، و آفرينش يك موى او با ويژگيها و خصوصيات مختلفى كه با سرپنجه علم و دانش كشف شده است خود آيتى بزرگ از آيات الهى است .\r\nوجود هزاران كيلومتر رگهاى كوچك و بزرگ و مويرگهاى فوق العاده ظريف در بدن او ، و هزار كيلومتر رشته‌هاى ارتباطى و سيمهاى مخابراتى سلسله اعصاب ، و چگونگى ارتباط آنها با مركز فرماندهى فوق العاده پيچيده و اسرارآميز و در عين حال قوى و نيرومند در مغز ، و طرز كار هر يك از دستگاههاى داخلى بدن ، و هماهنگى عجيب آنها به هنگام بروز حوادث ناگهانى ، و دفاع سرسختانه نيروهاى محافظ تن در برابر هجوم عوامل خارجى ، هر يك به تنهايى آيتى است .\r\nو از انسان گذشته صدها هزار نوع جنبنده از حيوانات ذره بينى گرفته تا حيوانات غولپيكر ، با ويژگيها و ساختمانهاى كاملا متنوع و رنگارنگ كه گاه براى مطالعه يك نوع از آنها بايد جمعى از دانشمندان تمام عمر خود را مصروف كنند ، و با اينكه هزاران كتاب در باره اسرار آفرينش آنها نوشته شده هنوز آنچه در باره آنها مىدانيم در برابر آنچه نمىدانيم بسيار كم است ، آرى هر يك به نوبه\r\n","description":"","footnote":"","page_name":" 229 ","page_number":229},
  {"content":"\r\nخود آيتى و نشانه اى از علم و حكمت و قدرت بىپايان مبدأ آفرينش است .\r\nولى چرا گروهى دهها سال در لابلاى اين آيات رفت و آمد دارند ، و كمترين آگاهى حتى از يكى از آنها ندارند ؟ دليلش همان است كه قرآن مىگويد :\r\n« اين آيات مخصوص طالبان ايمان و يقين و صاحبان انديشه و فكر است » براى آنها كه درهاى قلب خود را گشوده و با تمام وجود تشنه يقين و علم و دانشند ، حتى كمترين حركت و كوچكترين موجود را از نظر دور نمىدارند ، و ساعتها در آن مىانديشند ، و از آن نردبانى مىسازند براى ارتقاء به سوى « اللَّه » و دفترى براى « معرفت كردگار » و با او به راز و نياز مىپردازند و جام دل را از باده عشقش لبريز مىكنند .\r\nدر آيه بعد از « سه موهبت بزرگ » كه هر يك نقش مهمى در حيات انسان و موجودات زنده ديگر دارد ، و هر يك آيتى از آيات خدا است ، نام مىبرد : مساله « نور » و « آب » و « هوا » مىفرمايد : « در آمد و شد شب و روز ، و رزقى را كه خداوند از آسمان نازل كرده و به وسيله آن زمين را بعد از مرگش حيات بخشيده ، و همچنين در وزش بادها ، نشانه هايى است براى جمعيتى كه تعقل و انديشه مىكنند » ( * ( وَاخْتِلافِ اللَّيْلِ وَالنَّهارِ وَما أَنْزَلَ اللَّه مِنَ السَّماءِ مِنْ رِزْقٍ فَأَحْيا بِه الأَرْضَ بَعْدَ مَوْتِها وَتَصْرِيفِ الرِّياحِ آياتٌ لِقَوْمٍ يَعْقِلُونَ ) * ) .\r\nمساله نظام « نور و ظلمت » و آمد و شد شب و روز كه هر يك با نظم خاصى جانشين و خليفه ديگرى مىشود بسيار حساب شده و شگفتانگيز است ، هر گاه روز دائمى بود يا فوق طولانى آن قدر حرارت بالا مىرفت كه تمام موجودات زنده مىسوختند ، و هر گاه شب جاويدان بود و يا بسيار طولانى همه از شدت سرما منجمد مىشدند ! .\r\nاين احتمال در تفسير آيه نيز وجود دارد كه اختلاف به معنى جانشينى\r\n","description":"","footnote":"","page_name":" 230 ","page_number":230},
  {"content":"\r\nيكديگر نباشد بلكه اشاره به همان تفاوتى است كه شب و روز در فصول سال پيدا مىكنند و بر اثر آن محصولات مختلف ، گياهان و ميوه‌ها و نزول برف و باران و بركات ديگر عائد انسانها مىشود .\r\nجالب اينكه دانشمندان مىگويند با تمام تفاوتى كه مناطق مختلف روى زمين از نظر طول شب و روز دارند اگر مجموع ايام سال را حساب كنيم تمام مناطق دقيقا به اندازه هم از نور آفتاب بهره مىگيرند ! ( 1 ) .\r\nدر مرحله دوم از رزق حياتبخش آسمانى ، يعنى باران ، سخن به ميان آمده كه نه در لطافت طبعش كلامى است ، و نه در قدرت احياگريش سخنى ، و همه جا نشانه زندگى و طراوت و زيبايى است .\r\nچرا چنين نباشد در حالى كه قسمت اصلى بدن انسان و بسيارى از جانداران ديگر و گياهان را همين آب تشكيل مىدهد .\r\nو در مورد سوم سخن از وزش بادها است بادهايى كه هواى پراكسيژن زنده را جابجا مىكنند ، و در اختيار جانداران مىگذارند ، هواى آلوده به كربن را براى تصفيه به دشتها و جنگلها و صحراها مىفرستند ، و پس از تصفيه به شهرها و آباديها مىبرند ، و عجب اينكه اين دو دسته از موجودات زنده يعنى « حيوانات » و « گياهان » درست بر ضد هم عمل مىكنند ، اولى اكسيژن را مىگيرد و گاز كربن مىدهد ، و دومى كربن را مىگيرد و اكسيژن مىدهد تا تعادل در نظام حيات برقرار گردد ، و با گذشت زمان ذخيره هواى مفيد زمين نابود نشود .\r\nوزش بادهايى كه علاوه بر اين ، تلقيحگر گياهان ، و بارور كننده آنها ، و افشاننده انواع بذرها در سرزمينهاى مختلف ، و پرورش دهنده مراتع طبيعى\r\n\r\n","description":"","footnote":"\r\n( 1 ) در زمينه « اختلاف شب و روز » در سوره‌هاى بقره در جلد اول ذيل آيه 164 ، و در جلد سوم آل عمران ذيل آيه 190 ، و در جلد هشتم ذيل آيه 6 يونس ، و در جلد 16 ذيل آيه 71 سوره قصص بحثهاى مشروحى آمده است .\r\n","page_name":" 231 ","page_number":231},
  {"content":"\r\nو جنگلها ، و موج آفرين در دل اقيانوسهاست ، موجى كه به دريا حيات و حركت مىبخشد ، و آب را از عفونت و فساد حفظ مىكند ، و نيز همين بادها كشتيها را بر صفحه اقيانوسها به حركت درمىآورد ( 1 ) .\r\nجالب اينكه در آيات فوق نخست سخن از آيات آسمان و زمين مىگويد ، و در پايان مىفرمايد : در اينها نشانه هايى براى « مؤمنان » است ، سپس از آفرينش موجودات زنده سخن به ميان مىآورد ، و مىگويد : در اين آياتى براى « اهل يقين » است ، و بعد از نظام نور و ظلمت و باد و باران بحث مىكند ، و مىگويد :\r\nدر اينها نشانه هايى براى « اهل تعقل » است .\r\nاين تفاوت تعبير ممكن است به خاطر اين باشد كه انسان سه مرحله را در مسير معرفة اللَّه مىپيمايد تا به مقصد رسد ، نخست مرتبه « تفكر » سپس مرحله « يقين » و علم و بعد از آن مرحله « ايمان » و به اصطلاح عقد قلب است ، و از آنجا كه از نظر شرافت ايمان مرحله اول ، يقين مرحله دوم ، و تفكر مرحله سوم است اين ترتيب در آيات ذكر شده ، هر چند از نظر وجود خارجى ، تفكر در مرتبه اول ، سپس يقين ، و بعد ايمان است ، و به تعبير ديگر آنها كه اهل ايمانند از مشاهده آيات الهى به اين مرحله عالى صعود مىكنند و آنها كه نيستند لا اقل به مرحله يقين و يا حد اقل به مرحله تفكر درآيند .\r\nمفسران در اين زمينه وجوه ديگرى نيز ذكر كرده‌اند كه آنچه گفتيم مناسبتر است .\r\nسپس در آخرين آيه مورد بحث به عنوان يك جمع بندى نسبت به بحثهاى گذشته ، و بيان عظمت و اهميت آيات قرآن ، مىفرمايد : « اينها آيات الهى است كه ما آن را به حق بر تو تلاوت مىكنيم ( * ( تِلْكَ آياتُ اللَّه نَتْلُوها عَلَيْكَ بِالْحَقِّ ) * ) .\r\n\r\n","description":"","footnote":"\r\n( 1 ) در زمينه آثار باد و باران در جلد شانزدهم ذيل آيات 46 تا 50 سوره روم ( صفحه 463 ) بحثهاى مشروحى آمده است .\r\n","page_name":" 232 ","page_number":232},
  {"content":"\r\nآيا كلمه « تلك » اشاره به آيات قرآنى است ؟ يا آيات و نشانه‌هاى خداوند در آفاق و انفس كه در آيات قبل به آن اشاره شده ؟ هر دو احتمال را داده‌اند .\r\nولى ظاهرا به قرينه تعبير به « تلاوت » منظور آيات قرآنى است ، منتها همين آيات قرآنى بيانگر نشانه‌هاى خدا در سراسر عالم هستى است و به اين ترتيب هر دو تفسير قابل جمع است ( دقت كنيد ) .\r\nبه هر حال « تلاوت » از ماده « تلو » بر وزن ( فكر ) يعنى سخنى را پشت سر سخن ديگرى آوردن ، بنا بر اين تلاوت آيات قرآن همان قرائت آيات پشت سر يكديگر است .\r\nتعبير به « حق » اشاره به محتواى اين آيات و هم اشاره به حقانيت نبوت پيامبر ص و وحى الهى است ، و به عبارت ديگر : اين آيات آن چنان گويا و مستدل است كه دليل حقانيت آن و آورنده آن در خودش نهفته است .\r\nبه راستى اگر آنها به اين آيات ايمان نياورند به چه چيز ايمان خواهند آورد ؟ و لذا در پايان آيه مىافزايد : « اين گروه كافر به كدام سخن بعد از سخن خدا و آياتش ايمان مىآورند » ؟ ! ( * ( فَبِأَيِّ حَدِيثٍ بَعْدَ اللَّه وَآياتِه يُؤْمِنُونَ ) * ) ( 1 ) .\r\nبه گفته طبرسى در مجمع البيان « حديث » اشاره به داستانهاى عبرتانگيز اقوام پيشين و سرگذشت پندآموز آنهاست ، در حالى كه « آيات » به دلائلى گفته مىشود كه صحيح را از باطل جدا مىسازد و آيات قرآن مجيد از هر دو سخن مىگويد .\r\nآرى به راستى قرآن مجيد آن چنان محتوايى از نظر استدلال و براهين\r\n\r\n","description":"","footnote":"\r\n( 1 ) تعبير به « بعد اللَّه » محذوفى دارد كه در تقدير چنين است « * ( فَبِأَيِّ حَدِيثٍ بَعْدَ ) * حديث اللَّه » .\r\n","page_name":" 233 ","page_number":233},
  {"content":"\r\nتوحيدى و همچنين از نظر پند و اندرز دارد كه هر دلى كمترين آمادگى در آن باشد ، و هر سرى شورى از حق داشته باشد او را به سوى خدا و پاكى و تقوا دعوت مىكند ، هر گاه اين آيات بينات در كسى اثر نبخشد هرگز اميدى به هدايت او نيست .\r\n","description":"","footnote":"","page_name":" 234 ","page_number":234},
  {"content":"\r\n\r\n[ سوره الجاثية ‹ 45 › : آيات 7 تا 10 
  ]\r\nوَيْلٌ لِكُلِّ أَفَّاكٍ أَثِيمٍ ‹ 7 › يَسْمَعُ آياتِ اللَّه تُتْلى عَلَيْه ثُمَّ يُصِرُّ مُسْتَكْبِراً كَأَنْ لَمْ يَسْمَعْها فَبَشِّرْه بِعَذابٍ أَلِيمٍ ‹ 8 › وَإِذا عَلِمَ مِنْ آياتِنا شَيْئاً اتَّخَذَها هُزُواً أُولئِكَ لَهُمْ عَذابٌ مُهِينٌ ‹ 9 › مِنْ وَرائِهِمْ جَهَنَّمُ وَلا يُغْنِي عَنْهُمْ ما كَسَبُوا شَيْئاً وَلا مَا اتَّخَذُوا مِنْ دُونِ اللَّه أَوْلِياءَ وَلَهُمْ عَذابٌ عَظِيمٌ ‹ 10 ›\r\n\r\nترجمه :\r\n7 - واى بر هر دروغگوى گنهكار ! 8 - كه پيوسته آيات الهى را مىشنود كه بر او تلاوت مىشود اما از روى تكبر اصرار بر مخالفت دارد گويى اصلا آن را نشنيده است ، چنين كسى را به عذاب دردناك بشارت ده ! 9 - و هر گاه از بعضى آيات ما آگاه شود آن را به باد استهزاء مىگيرد ، براى آنها عذاب خوار كننده اى است .\r\n10 - و پشت سر آنها دوزخ است ، و هرگز آنچه را به دست آورده‌اند آنها را از عذاب\r\n","description":"","footnote":"","page_name":" 235 ","page_number":235},
  {"content":"\r\nالهى رهايى نمىبخشد ، و نه اوليائى كه غير از خدا براى خود برگزيدند ، و عذاب دردناكى براى آنهاست .\r\n\r\nتفسير : واى بر دروغگوى گنهكار !\r\nآيات گذشته نشان مىداد كه گروهى هستند كه سخنان الهى با انواع دلائل توحيدى و مواعظ و اندرزها را مىشنوند ولى در آنها اثر نمىكند .\r\nآيات مورد بحث از اين گروه و عواقب اعمال آنها به طور مشروح سخن مىگويد .\r\nنخست مىفرمايد : « واى بر هر دروغگوى گنهكار » ! ( * ( وَيْلٌ لِكُلِّ أَفَّاكٍ أَثِيمٍ ) * ) « افاك » صيغه مبالغه است ، و به معنى كسى است كه بسيار دروغ مىگويد ، و گاه به كسى كه دروغ بزرگ مىگويد هر چند زياد هم نباشد گفته شده .\r\n« اثيم » از ماده « اثم » به معنى مجرم و گنهكار است ، و آن نيز معنى مبالغه را مىدهد .\r\nاز اين آيه به خوبى روشن مىشود كه موضعگيرى خصمانه در برابر آيات الهى كار كسانى است كه سر تا پا آلوده گناه و كذب و دروغند ، نه پاك نهادان راستگو .\r\nسپس به چگونگى موضعگيريهاى آنها اشاره كرده ، مىافزايد : « پيوسته آيات الهى را كه بر او تلاوت مىشود مىشنود اما بر اثر تكبر همواره اصرار بر مخالفت دارد گويى اصلا آن را نشنيده » ( * ( يَسْمَعُ آياتِ اللَّه تُتْلى عَلَيْه ثُمَّ يُصِرُّ مُسْتَكْبِراً كَأَنْ لَمْ يَسْمَعْها ) * ) . ( 1 ) .\r\n\r\n","description":"","footnote":"\r\n( 1 ) « * ( يَسْمَعُ آياتِ اللَّه ) * » ممكن است « جمله مستانفه » باشد و يا « وصف » ديگرى براى « كل » .\r\n","page_name":" 236 ","page_number":236},
  {"content":"\r\nو به اين ترتيب آلودگى به گناه و دروغ ، و همچنين كبر و خودبينى سبب مىشود كه اينهمه آيات را نشنيده گيرد و خود را به كرگوشى زند ، همانگونه كه در آيه 7 سوره لقمان نيز آمده است : « وَإِذا تُتْلى عَلَيْه آياتُنا وَلَّى مُسْتَكْبِراً كَأَنْ لَمْ يَسْمَعْها كَأَنَّ فِي أُذُنَيْه وَقْراً : « هنگامى كه آيات ما بر او خوانده مىشود مستكبرانه روى برمىگرداند ، گويى آن را نشنيده ، گويى اصلا گوشهايش سنگين است .\r\nو در پايان آيه آنها را شديدا به كيفر سختى تهديد كرده ، مىگويد : « چنين كسى را به عذاب دردناك بشارت ده » ! ( * ( فَبَشِّرْه بِعَذابٍ أَلِيمٍ ) * ) .\r\nهمانگونه كه او دل پيامبر و مؤمنان را به درد آورده ما نيز او را به عذاب دردناكى مبتلا مىسازيم ، چرا كه عذاب قيامت تجسمى است از اعمال امروز انسانها ! گر چه بعضى از مفسران شان نزولى براى اين آيه و آيه بعد ذكر كرده و آن را اشاره به « ابو جهل » و يا « نظر بن حارث » مىدانند كه داستانها و افسانه هايى از عجم جمعآورى كرده بودند تا مردم را سرگرم سازند ، و از آئين حق بازدارند ، ولى پيداست كه نه تنها مخصوص آنها نيست بلكه اختصاص به مشركان عرب نيز ندارد ، همه مجرمان دروغگوى مستكبر را در هر عصر و زمان شامل مىشود همانها كه آيات الهى و پيام پيامبران و سخنان پيشوايان بزرگ را نشنيده مىگيرند ، چرا كه با شهوات و خواسته‌هاى انحرافى آنها هماهنگ نيست ، و افكار شيطانى آنها را تاييد نمىكند ، و با عادات غلط و تقليدهاى كوركورانه آنها موافق نيست ، آرى همه اينها را نيز به عذاب دردناك بشارت ده .\r\nبا اينكه « عذاب » تناسبى با « بشارت » ندارد اين تعبير به عنوان سخريه و تحقير اين گروه ذكر شده است .\r\n","description":"","footnote":"","page_name":" 237 ","page_number":237},
  {"content":"\r\nسپس مىافزايد : « و هر گاه اين مستكبر لجوج چيزى از آيات ما را بداند و از آن آگاه شود آن را به باد استهزا مىگيرد » ( * ( وَإِذا عَلِمَ مِنْ آياتِنا شَيْئاً اتَّخَذَها هُزُواً ) * ) ( 1 ) .\r\nدر حقيقت اين جاهلان خودخواه داراى دو حالتند : حالت اول اينكه غالبا آيات الهى را مىشنوند و ناديده مىگيرند و با بىاعتنايى مىگذرند گويى اصلا نشنيده‌اند ، حالت دوم اينكه اگر بشنوند و بخواهند به آن اعتنا كنند و عكس العملى نشان دهند كارى جز استهزا و مسخره كردن ندارند ، و همه آنها در اين دو برنامه مشتركند ، گاه آن و گاه اين ( بنا بر اين هيچگونه تضادى در ميان اين آيه و آيه قبل وجود ندارد ) .\r\nجالب اينكه نخست مىگويد : « اگر چيزى از آيات ما را بداند » . ولى بعدا نمىگويد آنچه را دانسته استهزا مىكند بلكه مىگويد همه آيات ما را ( چه آنها را كه دانسته و چه آنها را كه ندانسته ) به استهزا و سخريه مىگيرد ! .\r\nو اين نهايت جهل و بيخبرى است كه انسان چيزى را انكار يا مسخره كند كه اصلا نفهميده است ، و اين بهترين دليل لجاج و عناد آنها است .\r\nو در پايان آيه مجازات اين گروه را چنين بيان مىكند : « براى آنها عذاب خوار كننده اى است » ( * ( أُولئِكَ لَهُمْ عَذابٌ مُهِينٌ ) * ) .\r\nچرا چنين نباشد در حالى كه آنها مىخواستند با استهزاء آيات الهى مقام و شخصيتى براى خود كسب كنند ، اما خداوند به كيفر اين كار آنها را پست و موهون و بىمقدار مىكند ، و آنها را به طرزى خوار كننده و خفتآور در عذاب قيامت گرفتار مىسازد ، آنها را به صورت بر زمين مىكشند و با غل و زنجير ، همراه با ملامت و سرزنش فرشتگان عذاب ، به دوزخ مىبرند .\r\n\r\n","description":"","footnote":"\r\n( 1 ) توجه داشته باشيد ضمير « اتخذها » به « شيئا » برنمىگردد بلكه به « آياتنا » بازمىگردد .\r\n","page_name":" 238 ","page_number":238},
  {"content":"\r\nو از اينجا روشن مىشود كه چرا در آيه گذشته عذاب به « اليم » توصيف شده و در اينجا به « مهين » و در آيه آينده به « عظيم » در حقيقت هر يك متناسب است با كيفيت گناه آنها ! آيه بعد اين « عذاب مهين » را چنين شرح مىدهد : « پشت سر آنها دوزخ است » ( * ( مِنْ وَرائِهِمْ جَهَنَّمُ ) * ) .\r\nتعبير به پشت سر ، با اينكه دوزخ جلو آنها قرار دارد ، و در آينده به آن مىرسند ، ممكن است از اين نظر باشد كه آنها اقبال به دنيا كرده ، و آخرت و عذاب الهى را ناديده گرفته و پشت سر انداخته‌اند ، و اين تعبير معمول است كه انسان به هر چيزى بىاعتنايى كند مىگويند : آن را پشت سر انداخته ، قرآن مجيد مىگويد :\r\nإِنَّ هؤُلاءِ يُحِبُّونَ الْعاجِلَةَ وَيَذَرُونَ ورائهم يوما ثقيلا : « آنها زندگى عاجل دنيا را دوست مىدارند و آن روز سنگين قيامت را پشت سر مىاندازند » ( دهر 27 ) جمعى از مفسران نيز گفته‌اند كلمه « وراء » از ماده « موارات » . هر چيزى است كه از انسان پوشيده باشد ، هم به پشت سر گفته مىشود و هم به پيش رو آنجا كه دور باشد و پنهان ، و به اين ترتيب كلمه « وراء » مفهوم جامعى دارد كه به دو مصداق متضاد اطلاق مىشود . ( 1 )\r\nاين تفسير نيز بعيد به نظر نمىرسد كه بگوئيم : تعبير به « وراء » اشاره به مساله علت و معلول است ، فى المثل مىگوئيم : اگر فلان غذاى ناباب را بخورى پشت سر آن بيمارى است ، يعنى خوردن غذا علت آن بيمارى مىباشد ، در اينجا نيز اعمال آنها عامل و سبب « عذاب » مهين دوزخ است .\r\n\r\n","description":"","footnote":"\r\n( 1 ) بعضى نيز گفته‌اند كه « وراء » اگر به فاعل اضافه شود به معنى پشت سر ، و اگر به مفعول اضافه شود به معنى پيش رو است ( روح البيان جلد 8 صفحه 439 ) ولى دليلى براى اين مطلب در دست نيست .\r\n","page_name":" 239 ","page_number":239},
  {"content":"\r\nو به هر حال در دنبال آيه مىافزايد : اگر آنها گمان مىكنند اموال سرشار ، و بتها و خدايان ساختگىشان ، گرهى از كار آنها مىگشايد سخت در اشتباهند ، چرا كه « هرگز آنچه را به دست آوردند آنها را از عذاب الهى نجات نمىبخشد و نه اوليائى را كه براى خود ساختند و برگزيدند » ( * ( وَلا يُغْنِي عَنْهُمْ ما كَسَبُوا شَيْئاً وَلا مَا اتَّخَذُوا مِنْ دُونِ اللَّه أَوْلِياءَ ) * ) .\r\nو چون هيچ راه فرار و نجاتى نيست بايد در آتش قهر و غضب الهى بمانند « و براى آنها عذاب عظيمى است » ( * ( وَلَهُمْ عَذابٌ عَظِيمٌ ) * ) .\r\nآنها آيات الهى را كوچك شمردند خداوند عذاب آنها را بزرگ مىكند ، آنها بزرگى فروختند خدا نيز عذاب عظيم به آنها مىدهد ! .\r\nاين عذاب از هر نظر عظمت دارد هم جاودانى است هم شديد است هم توأم با تحقير مىباشد ، و هم تا اعماق استخوان و جان گنهكاران نفوذ مىكند ، آرى گناه عظيم در برابر خداوند عظيم كيفرش عذاب عظيم است .\r\n","description":"","footnote":"","page_name":" 240 ","page_number":240},
  {"content":"\r\n\r\n[ سوره الجاثية ‹ 45 › : آيات 11 تا 15 
  ]\r\nهذا هُدىً وَالَّذِينَ كَفَرُوا بِآياتِ رَبِّهِمْ لَهُمْ عَذابٌ مِنْ رِجْزٍ أَلِيمٌ ‹ 11 › اللَّه الَّذِي سَخَّرَ لَكُمُ الْبَحْرَ لِتَجْرِيَ الْفُلْكُ فِيه بِأَمْرِه وَلِتَبْتَغُوا مِنْ فَضْلِه وَلَعَلَّكُمْ تَشْكُرُونَ ‹ 12 › وَسَخَّرَ لَكُمْ ما فِي السَّماواتِ وَما فِي الأَرْضِ جَمِيعاً مِنْه إِنَّ فِي ذلِكَ لآياتٍ لِقَوْمٍ يَتَفَكَّرُونَ ‹ 13 › قُلْ لِلَّذِينَ آمَنُوا يَغْفِرُوا لِلَّذِينَ لا يَرْجُونَ أَيَّامَ اللَّه لِيَجْزِيَ قَوْماً بِما كانُوا يَكْسِبُونَ ‹ 14 › مَنْ عَمِلَ صالِحاً فَلِنَفْسِه وَمَنْ أَساءَ فَعَلَيْها ثُمَّ إِلى رَبِّكُمْ تُرْجَعُونَ ‹ 15 ›\r\n\r\nترجمه :\r\n11 - اين ( قرآن ) مايه هدايت است ، و كسانى كه به آيات پروردگارشان كافر شدند عذابى سخت و دردناك دارند .\r\n","description":"","footnote":"","page_name":" 241 ","page_number":241},
  {"content":"\r\n12 - خداوند همان كسى است كه دريا را مسخر شما كرد تا كشتيها به فرمانش در آن حركت كنند و بتوانيد از فضل او بهره گيريد ، و شايد شكر نعمتهايش را بجا آوريد .\r\n13 - او آنچه در آسمانها و آنچه در زمين است همه را از سوى خودش مسخر شما ساخته ، در اين نشانه‌هاى مهمى است براى كسانى كه اهل فكرند .\r\n14 - به مؤمنان بگو : كسانى را كه اميد به ايام اللَّه ( روز رستاخيز ) ندارند مورد عفو قرار دهد تا خداوند در آن روز هر قومى را به اعمالى كه انجام مىدادند جزا دهد .\r\n15 - كسى كه عمل صالحى بجا آورد براى خود بجا آورده است و كسى كه كار بد مىكند به زيان خود او است ، سپس همه شما به سوى پروردگارتان بازمىگرديد .\r\n\r\nتفسير : همه از بهر تو سرگشته و فرمانبردار !\r\nبه دنبال بحثهايى كه در باره عظمت آيات الهى در آيه‌هاى گذشته آمد آيات مورد بحث نيز همين معنى را تعقيب كرده مىگويد : « اين قرآن مجيد مايه هدايت است » ( هذا هدى ) .\r\nحق را از باطل جدا مىسازد ، صحنه زندگى انسان را روشن مىكند ، و دست رهروان راه حق را گرفته به سرمنزل مقصود مىرساند .\r\n« اما براى كسانى كه آيات پروردگارشان را انكار كردند عذابى است سخت و دردناك » ( * ( وَالَّذِينَ كَفَرُوا بِآياتِ رَبِّهِمْ لَهُمْ عَذابٌ مِنْ رِجْزٍ أَلِيمٌ ) * ) .\r\n« رجز » ( بر وزن حرص ) چنان كه « راغب » در « مفردات » گفته در اصل به معنى اضطراب و لرزش و بىنظمى است ، مخصوصا هنگامى كه شتر بيمار مىشود به گونه اى كه از فرط ناتوانى گامهاى خود را نزديك و نامنظم برمىدارد عرب به اين حالت « رجز » مىگويد .\r\nبه بيمارى طاعون و بلاهاى سخت ، و يا برف و تگرگ شديد ، و وسوسه‌هاى شياطين و مانند آن نيز اين كلمه اطلاق مىشود ، چرا كه همه آنها باعث اضطراب\r\n","description":"","footnote":"","page_name":" 242 ","page_number":242},
  {"content":"\r\nو تزلزل و بىنظمى است و اگر به اشعار جنگى « رجز » ( بر وزن غرض ) مىگويند به خاطر مقطعهاى كوتاه و نزديك به هم مىباشد ( يا به خاطر تزلزل و اضطرابى كه بر پيكر دشمن مىافكند ) .\r\nسپس رشته سخن را به بحث توحيد كه در آيات نخستين اين سوره مطرح شده مىكشاند ، درسهاى مؤثرى از توحيد خداشناسى به مشركان مىدهد .\r\nگاه در عواطف آنها چنگ زده و مىگويد : « خداوند همان كسى است كه دريا را براى شما مسخر كرد تا كشتيها به فرمانش در آن حركت كنند ، و بتوانيد از فضل او بهره گيريد ، شايد شكر نعمتهايش را بجا آوريد » ( * ( اللَّه الَّذِي سَخَّرَ لَكُمُ الْبَحْرَ لِتَجْرِيَ الْفُلْكُ فِيه بِأَمْرِه وَلِتَبْتَغُوا مِنْ فَضْلِه وَلَعَلَّكُمْ تَشْكُرُونَ ) * ) .\r\nچه كسى در ماده اصلى كشتيها اين خاصيت را آفريده كه در آب فرو نمىرود ؟\r\nو چه كسى آب را بستر نرمى براى حركت آنها قرار داده كه به راحتى در آن پيش مىرود ؟ و چه كسى به نيروى باد فرمان داده كه به صورت منظم بر صفحه اقيانوسها بوزد ، و كشتيها را به حركت درآورد ؟ ( يا اينكه نيروى بخار را جانشين باد سازد و اين مركبهاى عظيم را با سرعت زياد به جريان اندازد ) .\r\nمىدانيم بزرگترين و مهمترين وسيله نقليه انسان در گذشته و امروز كشتيهاى كوچك و بزرگ و غولپيكر بوده است كه در طول سال ميليونها انسان و بيش از آن اموال تجارتى را از دورترين نقاط جهان به مناطق مختلف مىبرد ، و گاه به اندازه يك شهر كوچك وسعت ، و ساكنان دارد ، و وسائل و اموال در آن است ! .\r\nراستى اگر اين نيروهاى سه گانه نبودند ، چگونه انسان مىتوانست با مركبهاى ساده معمولى مشكلات حمل و نقل خود را حل كند ؟ هر چند مركبهاى ساده نيز از نعمتهاى او است و در جاى خود كارساز .\r\n","description":"","footnote":"","page_name":" 243 ","page_number":243},
  {"content":"\r\nجالب اينكه در آيه 32 سوره ابراهيم مىفرمايد : وَسَخَّرَ لَكُمُ الْفُلْكَ لِتَجْرِيَ فِي الْبَحْرِ بِأَمْرِه : « كشتيها را مسخر شما كرد تا به فرمانش در دريا حركت كند » .\r\nاما در اينجا مىگويد : « دريا را مسخر شما كرد تا كشتيها در آن به حركت درآيند » زيرا در آنجا بيشتر نظر روى تسخير درياها است ، لذا به دنبال آن و سَخَّرَ لَكُمُ الأَنْهارَ ( نهرها را مسخر شما ساخت ) مىگويد ، اما در اينجا نظر به تسخير كشتيهاست ، و به هر حال هر دو به فرمان خدا مسخر انسانند و در خدمت او .\r\nهدف از اين تسخير آن است كه « ابتغاء فضل الهى » كنيد كه معمولا اين تعبير در مورد تجارت و فعاليتهاى اقتصادى مىآيد ، و البته نقل و انتقال مسافرين و جا به جا شدن آنها نيز در آن نهفته است .\r\nو هدف از اين بهره گيرى از فضل الهى تحريك حس شكرگزارى انسانها است ، تا عواطف آنها براى شكر منعم بسيج شود ، و به دنبال آن در مسير معرفة اللَّه قرار گيرند .\r\nواژه « فلك » ( كشتى ) چنان كه قبلا هم گفته‌ايم هم به معنى مفرد و هم جمع استعمال مىشود .\r\nشرح بيشتر در باره تسخير درياها ، و كشتيها ، و منافع و بركات آنها را ذيل آيه 14 سوره نحل ( جلد 11 صفحه 179 به بعد ) مطالعه فرمائيد .\r\nبعد از بيان نعمت كشتيها كه تماس نزديكى با زندگى روزمره انسانها دارد به مساله تسخير ساير موجودات به طور كلى پرداخته ، مىگويد : « آنچه را در آسمانها و آنچه را در زمين است همه را از ناحيه خودش مسخر شما ساخت » ( * ( وَسَخَّرَ لَكُمْ ما فِي السَّماواتِ وَما فِي الأَرْضِ جَمِيعاً مِنْه ) * ) .\r\n","description":"","footnote":"","page_name":" 244 ","page_number":244},
  {"content":"\r\nآن قدر به شما شخصيت و ارزش و عظمت داد كه تمام موجودات عالم هستى را مسخر و در مسير منافع شما قرار داد ، آفتاب و ماه ، باد و باران ، كوه‌ها و دره‌ها ، جنگلها و صحراها ، درختان و حيوانات ، معادن و منابع زير زمينى ، و خلاصه همه اين موجودات را به خدمت شما دعوت كرد ، و همه را سرگشته و فرمانبردار شما ساخت ، تا از مواهب او بهره گيريد و به غفلت نخوريد .\r\nقابل توجه اينكه مىفرمايد : جميعا منه : « همه اينها با تمام ويژگيها و اختلافاتى كه دارند از سوى اويند و به فرمان او در خدمت شما » ( 1 ) .\r\nبا توجه به اينكه همه مواهب از ناحيه او است و خالق و مدبر و پروردگار همه ذات پاك او مىباشد پس چرا انسان به سراغ غير او رود ؟ و سر بر آستان مخلوقات ضعيف بگذارد ؟ و از معرفت منعم حقيقى غافل بماند ؟\r\nلذا در پايان آيه مىافزايد : « در اين نشانه‌هاى مهمى است براى كسانى كه تفكر و انديشه مىكنند » ( * ( إِنَّ فِي ذلِكَ لآياتٍ لِقَوْمٍ يَتَفَكَّرُونَ ) * ) .\r\nدر آيه قبل از عواطف انسانها استفاده مىشد ، و در اينجا از عقول و انديشه‌هاى آنها ، چه خداى مهربانى كه با هر زبان ممكن با بندگانش سخن مىگويد ، گاه با زبان دل ، و گاه با زبان فكر ، و هدف در همه اينها يك چيز بيش نيست ، و آن بيدارى انسانهاى غافل و به حركت درآوردن آنها در سير الى اللَّه است .\r\nدر باره تسخير موجودات مختلف جهان بحث مشروحى ذيل آيات 31 تا 33 سوره ابراهيم ( جلد 10 صفحه 349 به بعد ) آورده‌ايم .\r\n\r\n","description":"","footnote":"\r\n( 1 ) در مورد اعراب و تركيب « جميعا منه » احتمالات متعددى داده شده است :\r\nزمخشرى در كشاف دو احتمال مىدهد نخست اينكه « جميعا منه » حال براى « ما فى السموات و الارض » است ، يعنى همه اينها مسخر شماست در حالى كه از ناحيه اوست ، ديگر اينكه خبر مبتداى محذوفى است و در تقدير چنين است « هى منه جميعا » بعضى نيز احتمال داده‌اند كه تاكيد براى « ما فى السماوات و ما فى الارض » بوده باشد .\r\n","page_name":" 245 ","page_number":245},
  {"content":"\r\nسپس به ذكر يك دستور اخلاقى در برخورد با كفار مىپردازد تا بحثهاى منطقى سابق را به اين وسيله تكميل كند روى سخن را به پيامبر ص كرده مىفرمايد : « به مؤمنان بگو كسانى را كه اميد به ايام اللَّه ( روز رستاخيز ) ندارند مورد عفو قرار دهند ، و نسبت به آنها سخت نگيرند » ( * ( قُلْ لِلَّذِينَ آمَنُوا يَغْفِرُوا لِلَّذِينَ لا يَرْجُونَ أَيَّامَ اللَّه ) * ) .\r\nممكن است آنها بر اثر دور بودن از مبادى ايمان و تربيت الهى برخوردهاى خشن و نامطلوب ، و تعبيرات زشت و زننده اى داشته باشند ، شما بايد با بزرگوارى و سعه صدر با اين گونه اشخاص برخورد كنيد ، مبادا بر لجاجت خود بيفزايند ، و فاصله آنها از حق بيشتر شود ، اين حسن خلق و گذشت و سعه صدر هم از فشار آنها مىكاهد ، و هم ممكن است عاملى براى جذب آنان به ايمان گردد .\r\nنظير اين دستور كرارا در آيات قرآن آمده است ، مانند : فَاصْفَحْ عَنْهُمْ وَقُلْ سَلامٌ فَسَوْفَ يَعْلَمُونَ : « از آنها صرفنظر كن و بگو سلام بر شما ، اما به زودى نتيجه كار خود را خواهند دانست » ! ( زخرف - 89 ) .\r\nاصولا در برخورد با افراد نادان ، سختگيرى و اصرار مجازات غالبا نتيجه مطلوبى ندارد ، و بىاعتنايى و بزرگوارى در برابر آنها وسيله اى براى بيدار ساختن و عاملى براى هدايت است .\r\nالبته اين يك قاعده كلى نيست زيرا انكار نمىتوان كرد كه مواردى نيز پيش مىآيد كه چاره اى جز خشونت و مجازات نمىباشد ، ولى اين در اقليت است .\r\nنكته ديگر اينكه همه روزها روزهاى خدا است ولى در عين حال « ايام اللَّه » به ايام مخصوصى اطلاق شده است چرا كه نشانه اهميت و عظمت آن است .\r\nاين تعبير در دو مورد از قرآن مجيد آمده ، يكى در آيه مورد بحث ، و ديگر در آيه سوره ابراهيم كه در آنجا معنى وسيعتر و گسترده ترى دارد .\r\nدر احاديث اسلامى « ايام اللَّه » به روزهاى مختلفى تفسير شده است ، از جمله\r\n","description":"","footnote":"","page_name":" 246 ","page_number":246},
  {"content":"\r\nدر تفسير على بن ابراهيم آمده كه ايام اللَّه سه روز است روز قيام مهدى ع ، روز مرگ ، و روز رستاخيز ( 1 ) .\r\nدر حديث ديگرى از پيامبر اكرم ص مىخوانيم :\r\nايام اللَّه نعمائه ، و بلائه ببلائه سبحانه\r\n« ايام اللَّه روزهاى نعمتهاى او ، و آزمايشهاى او به وسيله بلاها است » ( 2 ) .\r\nبه هر حال اين تعبير نشانه اهميت روز قيامت است ، روز حاكميت آشكار خداوند بر همه كس و همه چيز ، و روز عدل و داد بزرگ .\r\nولى براى اينكه اين گونه افراد از اين بزرگوارى و عفو و گذشت سوء - استفاده نكنند در پايان آيه مىافزايد : « اين به خاطر آن است كه خداوند در آن روز هر قومى را به اعمالى كه انجام مىدادند جزا دهد » ( * ( لِيَجْزِيَ قَوْماً بِما كانُوا يَكْسِبُونَ ) * ) .\r\nجمعى از مفسران اين جمله را تهديدى براى كفار و مجرمان دانسته‌اند در حالى كه بعضى ديگر آن را بشارتى نيز براى مؤمنان در برابر اين عفو و گذشت شمرده‌اند .\r\nولى مانعى ندارد كه هم تهديد آن گروه باشد و هم بشارت به اين گروه ، چنان كه در آيه بعد نيز به همين معنى اشاره شده است .\r\nمىفرمايد : « كسى كه عمل صالحى بجا آورد به سود خود بجا آورده است ، و كسى كه كار بدى انجام دهد به زيان خود او است ، سپس همه شما به سوى پروردگارتان بازمىگرديد » و نتيجه اعمال خود را مىيابيد ( * ( مَنْ عَمِلَ صالِحاً فَلِنَفْسِه وَمَنْ أَساءَ فَعَلَيْها ثُمَّ إِلى رَبِّكُمْ تُرْجَعُونَ ) * ) .\r\nاين تعبير كه در آيات قرآن كرارا و با عبارات مختلف آمده است پاسخى\r\n\r\n","description":"","footnote":"\r\n( 1 و 2 ) تفسير « نور الثقلين » جلد 2 صفحه 526\r\n","page_name":" 247 ","page_number":247},
  {"content":"\r\nاست به آنها كه مىگويند اطاعت و عصيان ما براى خدا چه سود و زيانى دارد ؟\r\nو اين چه اصرارى است كه در زمينه اطاعت و نهى از معصيت او مىشود ؟ ! اين آيات مىگويد : همه اينها سود و زيانش متوجه خود شماست ، اين شما هستيد كه در پرتو اعمال صالح تكامل مىيابيد ، و به آسمان قرب خدا پرواز مىكنيد ، و اين شما هستيد كه بر اثر جرم و گناه سقوط كرده در پرتگاه غضب و بعد از رحمت او گرفتار لعنت ابدى مىشويد .\r\nتمام برنامه‌هاى تكليفى ، و ارسال رسل ، و انزال كتب ، نيز همه براى همين منظور است .\r\nلذا قرآن در يك جا مىگويد : وَمَنْ يَشْكُرْ فَإِنَّما يَشْكُرُ لِنَفْسِه وَمَنْ كَفَرَ فَإِنَّ اللَّه غَنِيٌّ حَمِيدٌ : « كسى كه شكرگزارى كند به نفع خودش شكر گزارده و كسى كه كفران كند خداوند غنى و حميد است » ( لقمان - 12 ) .\r\nدر جاى ديگر مىگويد : من اهْتَدى فَلِنَفْسِه وَمَنْ ضَلَّ فَإِنَّما يَضِلُّ عَلَيْها :\r\n« كسى كه هدايت يابد به نفع خود او است و كسى كه گمراه شود ضلالتش به زيان خود او است » ( زمر - 41 ) و در جاى ديگر مىخوانيم : وَمَنْ تَزَكَّى فَإِنَّما يَتَزَكَّى لِنَفْسِه وَإِلَى اللَّه الْمَصِيرُ : « كسى كه پاكى گزيند به نفع خود او است ، و بازگشت همه به سوى خدا است » ( فاطر - 18 ) .\r\nخلاصه ، اين گونه تعبيرات بيانگر اين واقعيت است كه دعوت « داعيان الى اللَّه » در تمام ابعادش خدمت گسترده اى است به انسانها ، نه خدمتى است به خدا كه از همه چيز بىنياز است ، و نه به پيامبرانش كه اجر آنها فقط بر خدا است ، توجه به اين واقعيت عامل مؤثرى براى حركت به سوى اطاعت و پرهيز از گناه است .\r\n","description":"","footnote":"","page_name":" 248 ","page_number":248},
  {"content":"\r\n\r\n[ سوره الجاثية ‹ 45 › : آيات 16 تا 20 
  ]\r\nوَ لَقَدْ آتَيْنا بَنِي إِسْرائِيلَ الْكِتابَ وَالْحُكْمَ وَالنُّبُوَّةَ وَرَزَقْناهُمْ مِنَ الطَّيِّباتِ وَفَضَّلْناهُمْ عَلَى الْعالَمِينَ ‹ 16 › وَآتَيْناهُمْ بَيِّناتٍ مِنَ الأَمْرِ فَمَا اخْتَلَفُوا إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ إِنَّ رَبَّكَ يَقْضِي بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ ‹ 17 › ثُمَّ جَعَلْناكَ عَلى شَرِيعَةٍ مِنَ الأَمْرِ فَاتَّبِعْها وَلا تَتَّبِعْ أَهْواءَ الَّذِينَ لا يَعْلَمُونَ ‹ 18 › إِنَّهُمْ لَنْ يُغْنُوا عَنْكَ مِنَ اللَّه شَيْئاً وَإِنَّ الظَّالِمِينَ بَعْضُهُمْ أَوْلِياءُ بَعْضٍ وَاللَّه وَلِيُّ الْمُتَّقِينَ ‹ 19 › هذا بَصائِرُ لِلنَّاسِ وَهُدىً وَرَحْمَةٌ لِقَوْمٍ يُوقِنُونَ ‹ 20 ›\r\n\r\nترجمه :\r\n16 - ما بنى اسرائيل را كتاب آسمانى و حكومت و نبوت بخشيديم ، و از روزيهاى پاكيزه به آنها عطا كرديم ، و آنها را بر جهانيان ( و مردم عصر خويش ) برترى بخشيديم .\r\n17 - و دلائل روشنى از امر نبوت و شريعت در اختيار آنها قرار داديم ، آنها اختلاف نكردند\r\n","description":"","footnote":"","page_name":" 249 ","page_number":249},
  {"content":"\r\nمگر بعد از علم و آگاهى ، و اين اختلاف به خاطر ستم و برترىجويى بود ، اما پروردگارت روز قيامت در ميان آنها در آنچه اختلاف داشتند داورى مىكند .\r\n18 - سپس تو را بر شريعت و آئين حقى قرار داديم از آن پيروى كن و از هوسهاى سركش كسانى كه آگاهى ندارند پيروى مكن ! 19 - آنها هرگز نمىتوانند تو را در برابر خداوند بىنياز كنند و از عذابش برهانند ، و ظالمان يار و ياور يكديگرند ، اما خداوند يار و ياور پرهيزگاران است .\r\n20 - اين ( قرآن و شريعت آسمانى ) وسائل بينايى و مايه هدايت و رحمت است براى مردمى كه به آن يقين دارند .\r\n\r\nتفسير : اينهمه موهبت به بنى اسرائيل داديم ولى . . .\r\nدر تعقيب بحثهايى كه در آيات گذشته پيرامون انواع نعمتهاى خداوند و شكرگزارى و عمل صالح آمده ، در اين آيات نمونه اى از زندگى بعضى اقوام پيشين را كه مشمول نعمتهاى خداوند شدند اما كفران كردند شرح مىدهد .\r\nمىفرمايد : « ما به بنى اسرائيل كتاب آسمانى و حكومت و نبوت داديم ، و از روزيهاى پاكيزه به آنها عطا كرديم ، و آنان را بر جهانيان ( هم عصر خود ) برترى بخشيديم » ( * ( وَلَقَدْ آتَيْنا بَنِي إِسْرائِيلَ الْكِتابَ وَالْحُكْمَ وَالنُّبُوَّةَ وَرَزَقْناهُمْ مِنَ الطَّيِّباتِ وَفَضَّلْناهُمْ عَلَى الْعالَمِينَ ) * ) .\r\nدر اين آيه مجموعا پنج موهبت را كه خداوند به بنى اسرائيل عطا كرده ، بيان مىكند كه به ضميمه موهبت ديگرى كه در آيه بعد مىآيد مجموعا شش نعمت بزرگ است .\r\nنخست مساله كتاب آسمانى يعنى « تورات » است ، كه مبين معارف دينى و حلال و حرام و طرق هدايت و سعادت بود .\r\nدوم مقام حكومت و قضاوت ، زيرا مىدانيم آنها ساليانى دراز حكومتى\r\n","description":"","footnote":"","page_name":" 250 ","page_number":250},
  {"content":"\r\nنيرومند و گسترده اى داشتند ، نه تنها داود و سليمان كه عده كثيرى از بنى اسرائيل در عصر خود ، زمامدارانى نيرومند بودند .\r\n« حكم » در تعبيرات قرآن معمولا به معنى قضاوت و داورى است ، ولى از آنجا كه مقام قضاء ، هميشه جزئى از برنامه حكومت است و قاضى بدون پشتوانه قدرت حكومت كارى از او ساخته نيست ، دلالت التزامى بر مساله زمامدارى نيز دارد .\r\nدر آيه 44 مائده در باره تورات مىخوانيم : يَحْكُمُ بِهَا النَّبِيُّونَ الَّذِينَ أَسْلَمُوا :\r\n« پيامبرانى كه در برابر فرمان خدا تسليم بودند ، بوسيله تورات در ميان مردم داورى مىكردند » .\r\nسومين نعمت الهى بر آنها مقام « نبوت » بود كه خداوند انبياى بسيارى را از آنها برگزيد .\r\nدر روايتى آمده است : « عدد انبياى بنى اسرائيل بالغ بر هزار نفر مىشد » ( 1 ) .\r\nو در روايت ديگرى انبياى بنى اسرائيل چهار هزار نفر ذكر شده است ( 2 ) .\r\nاينها همه از مواهب پروردگار بر آنها بود .\r\nدر چهارمين مرحله سخن از مواهب مادى مىگويد ، سخنى جامع و فراگير ، مىفرمايد : « از انواع روزيهاى پاكيزه به آنها عطا كرديم » ( * ( وَرَزَقْناهُمْ مِنَ الطَّيِّباتِ ) * ) .\r\nپنجمين و آخرين موهبت ، برترى و قدرت بلا منازع آنها بود چنان كه در پايان آيه مىافزايد : « و ما آنها را بر جهانيان برترى بخشيديم » ( * ( وَفَضَّلْناهُمْ عَلَى الْعالَمِينَ ) * ) .\r\nبدون شك منظور از « عالمين » ، در اينجا مردم همان عصر است ، زيرا آيه\r\n\r\n","description":"","footnote":"\r\n( 1 ) « مجمع البيان » جلد 9 صفحه 75 .\r\n( 2 ) « بحار الانوار » طبع جديد جلد 11 صفحه 31 .\r\n","page_name":" 251 ","page_number":251},
  {"content":"\r\n110 آل عمران با صراحت مىگويد : كُنْتُمْ خَيْرَ أُمَّةٍ أُخْرِجَتْ لِلنَّاسِ : « شما مسلمانان بهترين امتى بوديد كه به سود انسانها قدم به عرصه وجود گذاشتيد » .\r\nو نيز مىدانيم پيامبر گرامى اسلام ص ، برترين پيامبران است ، بنا بر اين امت او نيز ، امت برترند ، چنان كه در آيه 89 سوره نحل آمده : وَيَوْمَ نَبْعَثُ فِي كُلِّ أُمَّةٍ شَهِيداً عَلَيْهِمْ مِنْ أَنْفُسِهِمْ وَجِئْنا بِكَ شَهِيداً عَلى هؤُلاءِ : « به خاطر بياور روزى را كه از هر امتى ، گواهى از خودشان بر آنها مبعوث مىكنيم ، و تو را گواه بر همه آنها قرار مىدهيم » .\r\nدر آيه بعد به ششمين موهبت بزرگى كه خدا به اين قوم حقنشناس داد اشاره كرده مىگويد : « ما دلائل روشنى از امر نبوت و شريعت در اختيار آنها گذارديم » ( * ( وَآتَيْناهُمْ بَيِّناتٍ مِنَ الأَمْرِ ) * ) .\r\n« بينات » ممكن است اشاره به معجزات روشنى باشد كه خداوند به موسى بن عمران ع و ساير انبياى بنى اسرائيل بخشيد ، و يا اشاره به دلائل و براهين منطقى آشكار و قوانين و احكام متقن .\r\nبعضى از مفسران احتمال داده‌اند كه اين تعبير اشاره به نشانه‌هاى روشنى است كه خداوند در باره پيامبر اسلام ص در اختيار آنها گذارد كه با آن مىتوانستند پيامبر خاتم را همچون فرزندان خود بشناسند « الَّذِينَ آتَيْناهُمُ الْكِتابَ يَعْرِفُونَه كَما يَعْرِفُونَ ابنائهم » ( بقره - 146 ) .\r\nولى مانعى ندارد كه تمام اين معانى در آيه جمع باشد .\r\nبه هر حال با وجود اين مواهب بزرگ و دلائل بين و روشن جايى براى اختلاف وجود نداشت ، ولى اين كفران كنندگان به زودى دست به اختلاف زدند ، چنان كه قرآن در دنباله همين آيه مىگويد : « آنها اختلاف نكردند مگر بعد از آنكه علم و آگاهى به سراغشان آمد و سرچشمه اين اختلاف همان حب رياست\r\n","description":"","footnote":"","page_name":" 252 ","page_number":252},
  {"content":"\r\nو برترى جويى بود « ( * ( فَمَا اخْتَلَفُوا إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ ) * ) .\r\nآرى آنها پرچم طغيان برافراشتند ، و هر گروهى به جان گروه ديگر افتاد ، حتى عوامل وحدت و انسجام را وسيله اختلاف و تفرقه قرار دادند ، و به دنبال آن قدرتشان به ضعف گرائيد ، ستاره عظمتشان افول كرد ، حكومت آنها متلاشى شد و در دنيا دربدر شدند .\r\nبعضى نيز گفته‌اند منظور اختلافى است كه آنها بعد از آگاهى كافى از صفات پيامبر اسلام ص در مورد او داشتند .\r\nقرآن در پايان آيه آنها را با اين عبارت هشدار مىدهد : « پروردگار تو روز قيامت در ميان آنها در باره آنچه اختلاف نمودند داورى مىكند » ( * ( إِنَّ رَبَّكَ يَقْضِي بَيْنَهُمْ يَوْمَ الْقِيامَةِ فِيما كانُوا فِيه يَخْتَلِفُونَ ) * ) .\r\nو به اين ترتيب با كفران نعمت و ايجاد اختلاف هم عظمت و قدرت خود را در دنيا از دست دادند و هم مجازات آخرت را براى خود خريدند .\r\nبعد از بيان مواهبى كه خداوند به بنى اسرائيل داده بود و كفران كردند ، سخن از موهبت عظيمى به ميان مىآورد كه به پيامبر اسلام ص و مسلمين ارزانى داشت ، مىفرمايد « سپس ما تو را بر شريعت و مسيرى به سوى آئين حق قرار داديم » ( * ( ثُمَّ جَعَلْناكَ عَلى شَرِيعَةٍ مِنَ الأَمْرِ ) * ) .\r\n« شريعت » به معنى راهى است كه براى رسيدن به آب در كنار نهرهايى كه سطح آب از ساحل نهر پائينتر است احداث مىكنند ، سپس به هر راهى كه انسان را به مقصد و مقصودش مىرساند اطلاق شده است ، به كار گرفتن اين تعبير در مورد آئين حق به خاطر آن است كه انسان را به سرچشمه وحى و رضايت الهى و سعادت جاويدان كه همچون آب حيات است مىرساند ، اين واژه يك بار در قرآن به كار رفته و تنها در مورد اسلام است .\r\n","description":"","footnote":"","page_name":" 253 ","page_number":253},
  {"content":"\r\nمنظور از « الامر » در اينجا همان دين و آئين حق است كه در آيه گذشته نيز به آن اشاره شده بود آنجا كه فرمود : ( * ( بَيِّناتٍ مِنَ الأَمْرِ ) * ) .\r\nو از آنجا كه اين مسير ، مسير نجات و پيروزى است به دنبال آن به پيامبر ص دستور مىدهد « از آن پيروى كن » ( * ( فَاتَّبِعْها ) * ) .\r\nو نيز از آنجا كه نقطه مقابل آن چيزى جز پيروى از هوا و هوس جاهلان نيست ، در آخر آيه مىافزايد : « و از هوا و هوسهاى كسانى كه آگاهى ندارند پيروى مكن » ( * ( وَلا تَتَّبِعْ أَهْواءَ الَّذِينَ لا يَعْلَمُونَ ) * ) .\r\nدر حقيقت دو راه بيش نيست ، « راه انبياء و وحى » و « راه هوا و هوسهاى جهال » ، اگر كسى به اولى پشت كند در مسير دوم خواهد افتاد ، و اگر كسى به آن روى آورد از خط انبياء جدا خواهد شد ، و به اين ترتيب قرآن قلم بطلان بر هر برنامه هدايتى كه از سرچشمه وحى مدد نمىگيرد كشيده است .\r\nقابل توجه اينكه بعضى از مفسران گفته‌اند : رؤساى قريش نزد پيامبر ص آمدند و عرض كردند . بيا و به آئين نياكانت بازگرد كه هم از تو افضل بودند و هم سالمندتر ! در آن زمان پيامبر ص هنوز در مكه بود ، آيه فوق نازل شد ( 1 ) و به آنها پاسخ گفت كه راه وصول به حق وحى آسمانى است كه بر تو نازل شده ، نه آنچه هوا و هوس اين جاهلان اقتضا مىكند .\r\nهميشه رهبران راستين به هنگامى كه آئين جديد و پاك و نوينى را عرضه مىكردند با اين وسوسه جاهلان روبرو بودند كه تو بهتر مىفهمى يا نياكان و بزرگان و پيشكسوتان قبل از تو ؟ و اصرار داشتند آنها نيز همان روشهاى خرافى را ادامه دهند كه اگر اين گونه پيشنهادها عملى مىشد هرگز انسان گامى\r\n\r\n","description":"","footnote":"\r\n( 1 ) تفسير كبير « فخر رازى » جلد 27 صفحه 265 .\r\n","page_name":" 254 ","page_number":254},
  {"content":"\r\nبه سوى تكامل برنمىداشت .\r\nآيه بعد در حقيقت علتى است براى نهى از تسليم شدن در برابر پيشنهاد مشركان مىگويد : « آنها هرگز نمىتوانند تو را در برابر خداوند بىنياز كنند و از عذابش برهانند » ( * ( إِنَّهُمْ لَنْ يُغْنُوا عَنْكَ مِنَ اللَّه شَيْئاً ) * ) .\r\nهر گاه از آئين باطل آنها پيروى كنى و عذاب الهى دامان تو را بگيرد هرگز نمىتوانند به كمك تو بشتابند ، و يا اگر خداوند نعمتى را از تو سلب كند آنها قادر به جبران آن نخواهند بود ، گر چه روى سخن در اين آيات به پيامبر است ولى منظور همه مؤمنان مىباشند .\r\nسپس مىافزايد : ظالمان يار و ياور و دوست و ولى يكديگرند « ( * ( إِنَّ الظَّالِمِينَ بَعْضُهُمْ أَوْلِياءُ بَعْضٍ ) * ) .\r\nهمه از يك قماشند و در يك مسير و سر و ته يك كرباس ، و همگى ضعيف و ناتوانند .\r\nاما گمان نكن كه تو و افراد با ايمان كه اكنون در اقليت هستيد يار و ياورى نداريد « خداوند ولى پرهيزگاران است » ( * ( وَاللَّه وَلِيُّ الْمُتَّقِينَ ) * ) .\r\nدرست است آنها ظاهرا جمعيتى عظيم و قدرت و ثروت قابل ملاحظه اى دارند ولى در برابر قدرت بىانتهاى حق ذره ناچيزى بيش نيستند .\r\nدر آخرين آيه مورد بحث به عنوان تاكيد بر آنچه گذشت و دعوت به پيروى از اين آئين الهى مىگويد : « اين قرآن و شريعت وسيله بينايى و مايه هدايت و رحمت براى مردمى است كه اهل يقين هستند » ( * ( هذا بَصائِرُ لِلنَّاسِ وَهُدىً وَرَحْمَةٌ لِقَوْمٍ يُوقِنُونَ ) * ) .\r\n« بصائر » جمع « بصيرت » به معنى بينايى است ، هر چند اين واژه بيشتر\r\n","description":"","footnote":"","page_name":" 255 ","page_number":255},
  {"content":"\r\nدر مورد بينشهاى فكرى و عقلى استعمال مىشود ، ولى گاه به تمام امورى كه مايه درك و فهم مطلب است اطلاق مىگردد .\r\nجالب اينكه مىگويد « اين قرآن و شريعت بيناييهايى است » يعنى عين بينايى است ، آن هم نه يك بينايى كه بينائيها ، نه در يك بعد كه در همه ابعاد زندگى به انسان بينش صحيح مىدهد .\r\nنظير همين تعبير در آيات ديگر قرآن از جمله آيه 104 سوره انعام آمده است قَدْ جاءَكُمْ بَصائِرُ مِنْ رَبِّكُمْ : « بيناييهايى از سوى پروردگارتان براى شما آمد » .\r\nدر اينجا سه موضوع در آيه مطرح شده : « بصائر » ، « هدايت » و « رحمت » كه به ترتيب علت و معلول يكديگرند ، آيات روشنگر و شريعت بينا كننده انسان را به سوى هدايت مىبرد ، و هدايت نيز مايه رحمت پروردگار است .\r\nجالب اينكه « بصائر » را براى عموم مردم ذكر مىكند ، اما هدايت و رحمت را مخصوص كسانى كه اهل يقينند ، و بايد چنين باشد زيرا آيات قرآن مخصوص قوم و گروهى نيست ، بلكه تمام انسانها كه در مفهوم « الناس » جمعند در آن شريكند ، بىهيچگونه محدوديتى از نظر زمان و مكان ، ولى طبيعى است هدايت فرع بر يقين ، و رحمت الهى نيز مولود آن است ، و شامل حال همه نمىشود .\r\nبه هر حال اينكه مىگويد : قرآن عين بصيرت و عين هدايت و رحمت است تعبير زيبايى است كه از عظمت و تاثير و عمق اين كتاب آسمانى حكايت مىكند براى آنها كه رهرو راهند و جستجوگر حقند .\r\n","description":"","footnote":"","page_name":" 256 ","page_number":256},
  {"content":"\r\n\r\n[ سوره الجاثية ‹ 45 › : آيات 21 تا 23 
  ]\r\nأَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَعَمِلُوا الصَّالِحاتِ سَواءً مَحْياهُمْ وَمَماتُهُمْ ساءَ ما يَحْكُمُونَ ‹ 21 › وَخَلَقَ اللَّه السَّماواتِ وَالأَرْضَ بِالْحَقِّ وَلِتُجْزى كُلُّ نَفْسٍ بِما كَسَبَتْ وَهُمْ لا يُظْلَمُونَ ‹ 22 › أَ فَرَأَيْتَ مَنِ اتَّخَذَ إِلهَه هَواه وَأَضَلَّه اللَّه عَلى عِلْمٍ وَخَتَمَ عَلى سَمْعِه وَقَلْبِه وَجَعَلَ عَلى بَصَرِه غِشاوَةً فَمَنْ يَهْدِيه مِنْ بَعْدِ اللَّه أَ فَلا تَذَكَّرُونَ ‹ 23 ›\r\n\r\nترجمه :\r\n21 - آيا كسانى كه مرتكب سيئات شدند گمان كردند كه ما آنها را همچون كسانى كه ايمان آورده‌اند و عمل صالح انجام داده‌اند قرار مىدهيم كه حيات و مرگشان يكسان باشد ؟ چه بد داورى مىكنند .\r\n22 - و خداوند آسمانها و زمين را به حق آفريده است ، تا هر كس در برابر اعمالى كه انجام داده است جزا داده شود ، و به آنها ستمى نخواهد شد .\r\n23 - آيا ديدى كسى را كه معبود خود را هواى نفس خويش قرار داده ؟ و خداوند او را با آگاهى ( بر اينكه شايسته هدايت نيست ) گمراه ساخته ، و بر گوش و قلبش\r\n","description":"","footnote":"","page_name":" 257 ","page_number":257},
  {"content":"\r\nمهر زده ، و بر چشمش پرده اى افكنده ، با اينحال چه كسى مىتواند غير از خدا او را هدايت كند ؟ آيا متذكر نمىشويد ؟ !\r\n\r\nتفسير : حيات و مرگ اين دو گروه يكسان نيست\r\nدر تعقيب آيات گذشته كه سخن از دو گروه « مؤمنان » و « كافران » ، يا « پرهيزگاران » و « مجرمان » در ميان بود در نخستين آيه مورد بحث اين دو را در يك مقايسه اصولى در برابر هم قرار داده مىگويد : « آيا كسانى كه مرتكب سيئات شدند گمان كردند آنها را همچون كسانى قرار مىدهيم كه ايمان آوردند و عمل صالح انجام داده‌اند كه حيات و مرگشان يكسان باشد » ؟ ! ( أَمْ حَسِبَ الَّذِينَ اجْتَرَحُوا السَّيِّئاتِ أَنْ نَجْعَلَهُمْ كَالَّذِينَ آمَنُوا وَعَمِلُوا الصَّالِحاتِ سَواءً مَحْياهُمْ وَمَماتُهُمْ ) .\r\n« چه بد داورى مىكنند » ! ( ساءَ ما يَحْكُمُونَ ) .\r\nمگر ممكن است نور و ظلمت ، علم و جهل ، خوب و بد ، ايمان و كفر يكسان باشد ؟ مگر امكان دارد بازتاب و ثمره و نتيجه اين امور نامساوى ، مساوى گردد ؟\r\nهرگز چنين نيست ، مؤمنان صالح العمل از مجرمان بىايمان در همه چيز جدا هستند ، و ايمان و كفر و اعمال نيك و بد سرتاسر زندگى و مرگ هر يك از آنها را به رنگ خود درمىآورد .\r\nاين آيه همانند آيه 28 سوره « ص » است كه مىفرمايد : « آيا كسانى را كه ايمان آورده‌اند و عمل صالح انجام داده‌اند همچون » مفسدان در ارض « قرار دهيم ؟ يا پرهيزگاران را همچون فاجران » ؟ ( أَمْ نَجْعَلُ الَّذِينَ آمَنُوا وَعَمِلُوا الصَّالِحاتِ كَالْمُفْسِدِينَ فِي الأَرْضِ أَمْ نَجْعَلُ الْمُتَّقِينَ كَالْفُجَّارِ ) .\r\nيا همانند آيه 35 و 36 سوره قلم كه مىگويد : « آيا مسلمانان را همچون مجرمان قرار مىدهيم ؟ چه مىشود شما را چگونه داورى مىكنيد » ؟ ! ( أَ فَنَجْعَلُ\r\n","description":"","footnote":"","page_name":" 258 ","page_number":258},
  {"content":"\r\nالْمُسْلِمِينَ كَالْمُجْرِمِينَ ما لَكُمْ كَيْفَ تَحْكُمُونَ ) .\r\n« اجترحوا » از ماده « جرح » در اصل به معنى جراحت و اثرى كه بر اثر بيمارى و آسيبهاست كه به بدن انسان مىرسد ، و از آنجا كه ارتكاب گناه گويى روح او را مجروح مىسازد ماده « اجتراح » به معنى انجام گناه نيز به كار رفته ، و گاه در معنى وسيعترى ، يعنى هر گونه اكتساب ، استعمال مىشود ، و اعضاى بدن را از اين نظر « جوارح » گويند كه انسان به وسيله آن مقاصد خود را انجام مىدهد و آنچه مىخواهد به دست مىآورد و كسب مىكند .\r\nبه هر حال اين آيه مىگويد : اين يك پندار غلط است كه تصور كنند ايمان و عمل صالح ، يا كفر و گناه ، تاثيرى در زندگى انسان نمىگذارد ، چنين نيست زندگى و مرگ اين دو گروه كاملا با هم متفاوت است .\r\nمؤمنان در پرتو ايمان و عمل صالح از آرامش خاصى برخوردارند بطورى كه سختترين حوادث زندگى تاثيرى در روح آنها نمىگذارد ، در حالى كه افراد بىايمان و آلوده دائما در اضطرابند ، اگر در نعمتند بيم زوال آن پيوسته آنها را رنج مىدهد ، اگر در مصيبت و ناراحتيند قدرت مقابله با آن را ندارند ، چنان كه در آيه 82 سوره انعام مىخوانيم : الَّذِينَ آمَنُوا وَلَمْ يَلْبِسُوا إِيمانَهُمْ بِظُلْمٍ أُولئِكَ لَهُمُ الأَمْنُ وَهُمْ مُهْتَدُونَ « آنها كه ايمان آوردند و ايمان خود را به شرك نيالودند امنيت از آن آنها است ، و آنها هدايت يافتگانند » .\r\nافراد با ايمان به وعده‌هاى الهى دلگرمند و مشمول عنايات خاص اويند ، چنان كه در آيه 51 سوره مؤمن مىخوانيم : إِنَّا لَنَنْصُرُ رُسُلَنا وَالَّذِينَ آمَنُوا فِي الْحَياةِ الدُّنْيا وَيَوْمَ يَقُومُ الأَشْهادُ :\r\n« ما رسولان خود و كسانى را كه ايمان آورده‌اند در حيات دنيا و روز قيامت كه گواهان به پا مىخيزند يارى مىكنيم » .\r\nنور هدايت قلب گروه اول را روشن مىسازد و با گامهاى استوار به سوى\r\n","description":"","footnote":"","page_name":" 259 ","page_number":259},
  {"content":"\r\nهدف مقدسشان پيش مىروند اللَّه وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ : « خداوند ولى كسانى است كه ايمان آوردند آنها را از ظلمتها به سوى نور هدايت مىكند » ( بقره - 257 ) .\r\nاما گروه دوم نه هدف مشخصى براى زندگى مىيابند ، و نه برنامه روشنى و در ميان امواج ظلمات سرگردانند ، وَالَّذِينَ كَفَرُوا أَوْلِياؤُهُمُ الطَّاغُوتُ يُخْرِجُونَهُمْ مِنَ النُّورِ إِلَى الظُّلُماتِ : « كسانى كه كافر شدند ولى آنها طاغوت و شيطان است ، و آنها را از نور به سوى ظلمتها مىبرند » .\r\nاين در حيات و زندگى اين جهان است ، و اما به هنگام مرگ كه دريچه اى است به عالم بقا ، و دروازه اى است براى آخرت ، چنان كه قرآن در آيه 32 نحل مىگويد : « پرهيزگاران كسانى هستند كه فرشتگان قبض روح آنها مىكنند در حالى كه پاك و پاكيزه‌اند ، به آنها مىگويند سلام بر شما باد ، وارد بهشت شويد به خاطر اعمالى كه انجام مىداديد » ( الَّذِينَ تَتَوَفَّاهُمُ الْمَلائِكَةُ طَيِّبِينَ يَقُولُونَ سَلامٌ عَلَيْكُمْ ادْخُلُوا الْجَنَّةَ بِما كُنْتُمْ تَعْمَلُونَ ) .\r\nدر حالى كه با مجرمان بىايمان طور ديگرى سخن مىگويند چنان كه در آيه‌هاى 27 و 27 همان سوره نحل آمده است : « كافران كسانى هستند كه فرشتگان قبض روح آنها مىكنند در حالى كه به خود ستم كرده‌اند ، در اين هنگام از روى بيچارگى و اظهار تسليم مىگويند : ما كار بدى انجام نمىداديم ، آرى خداوند به آنچه انجام مىداديد آگاه است - اكنون از درهاى دوزخ وارد شويد و جاودانه در آن خواهيد ماند چه بد جايگاهى است جايگاه متكبران » « الَّذِينَ تَتَوَفَّاهُمُ الْمَلائِكَةُ ظالِمِي أَنْفُسِهِمْ فَأَلْقَوُا السَّلَمَ ما كُنَّا نَعْمَلُ مِنْ سُوءٍ بَلى إِنَّ اللَّه عَلِيمٌ بِما كُنْتُمْ تَعْمَلُونَ - فَادْخُلُوا أَبْوابَ جَهَنَّمَ خالِدِينَ فِيها فَلَبِئْسَ مَثْوَى الْمُتَكَبِّرِينَ » .\r\nخلاصه ، تفاوت در ميان اين دو گروه در تمام شؤون زندگى و مرگ و عالم\r\n","description":"","footnote":"","page_name":" 260 ","page_number":260},
  {"content":"\r\nبرزخ و قيامت موجود است ( 1 ) .\r\nآيه بعد در حقيقت تفسير و تعليلى است براى آيه قبل ، مىفرمايد : « خداوند آسمانها و زمين را به حق آفريده است » ( * ( وَخَلَقَ اللَّه السَّماواتِ وَالأَرْضَ بِالْحَقِّ ) * ) .\r\n« و هدف آن است كه هر كس در برابر اعمالى كه انجام داده است جزا داده شود ، و به آنها ظلم و ستمى نخواهد شد » ( * ( وَلِتُجْزى كُلُّ نَفْسٍ بِما كَسَبَتْ وَهُمْ لا يُظْلَمُونَ ) * ) .\r\nسراسر عالم نشان مىدهد كه آفريننده اين جهان آن را بر محور حق قرار داده ، و در همه جا حق و عدالت حاكم است .\r\nبا اينحال چگونه ممكن است مؤمنان صالح العمل و مجرمان بىايمان را يكسان قرار دهد ، و اين امر به صورت استثنايى در قانون خلقت درآيد ؟\r\nطبيعى است آنها كه هماهنگ با اين قانون حق و عدالت حركت مىكنند بايد از بركات عالم هستى و الطاف الهى بهره مند شوند ، و آنها كه بر ضد آن گام برمىدارند بايد طعمه آتش سوزان قهر و غضب خدا شوند ، و عدالت همين را ايجاب مىكند .\r\n\r\n","description":"","footnote":"\r\n( 1 ) در تفسير آيه فوق احتمالات ديگرى از سوى مفسران نيز داده شده است ، از جمله اينكه منظور از جمله « سَواءً مَحْياهُمْ وَمَماتُهُمْ ) * » اين است كه مجرمان بىايمان مرگ و زندگيشان يكسان است ، نه در حالت حيات خير و بركت و طاعتى دارند و نه در حال مرگ ، زنده‌اند اما همچون مردگانند ( به اين ترتيب هر دو ضمير به مجرمان برمىگردد ) ديگر اينكه منظور از حيات زندگى روز رستاخيز است يعنى چنان نيست كه مؤمنان و افراد بىايمان در هنگام مرگ و به هنگام زنده شدن در قيامت يكسان باشند ، ولى ظاهر آيه همان است كه در بالا آورده‌ايم :\r\n","page_name":" 261 ","page_number":261},
  {"content":"\r\nو از اينجا روشن مىشود كه « عدالت » به معنى « مساوات و برابرى » نيست ، بلكه عدالت آن است كه هر كسى بر طبق شايستگيهايش از مواهب بيشترى بهره گيرد .\r\nآخرين آيه مورد بحث نيز توضيح و تعليل ديگرى است براى عدم مساوات كافران و مؤمنان ، مىفرمايد : « آيا مشاهده كردى كسى را كه معبود خود را هوا و هوس خويش قرار داده » ؟ ! ( * ( أَ فَرَأَيْتَ مَنِ اتَّخَذَ إِلهَه هَواه ) * ) .\r\n« و چون خدا مىدانسته شايستگى هدايت ندارد او را گمراه ساخته » ( * ( وَأَضَلَّه اللَّه عَلى عِلْمٍ ) * ) .\r\n« بر گوش و قلبش مهر زده ، و بر چشمش پرده اى افكنده » ، تا در وادى ضلالت همواره سرگردان بماند ( * ( وَخَتَمَ عَلى سَمْعِه وَقَلْبِه وَجَعَلَ عَلى بَصَرِه غِشاوَةً ) * ) .\r\n« با اينحال چه كسى مىتواند غير از خدا او را هدايت كند » ( * ( فَمَنْ يَهْدِيه مِنْ بَعْدِ اللَّه ) * ) .\r\n« آيا با اينهمه متذكر نمىشويد » ؟ و تفاوت چنين كسى را با آنها كه در پرتو نور حق راه خود را يافته‌اند نمىفهميد ؟ ( * ( أَفَلا تَذَكَّرُونَ ) * ) .\r\nدر اينجا اين سؤال مطرح است كه چگونه ممكن است انسان هواى نفس خويش را معبود خود سازد ؟\r\nولى روشن است هنگامى كه فرمان خدا را رها كرد ، و به دنبال خواست دل و هواى نفس افتاد ، و اطاعت آن را بر اطاعت حق مقدم شمرد ، اين همان پرستش هواى نفس است ، چرا كه يكى از معانى معروف « عبادت و پرستش » اطاعت است .\r\nچنان كه بارها در قرآن مجيد ، در مورد شيطان ، يا احبار و علماى يهود آمده كه « گروهى عبادت شيطان مىكنند » ( يس - 60 ) و در باره يهود مىگويد :\r\n","description":"","footnote":"","page_name":" 262 ","page_number":262},
  {"content":"\r\n« علماى خود را رب و پروردگار خويش قرار داده‌اند » ( توبه - 31 ) .\r\nدر حديث نيز آمده است كه امام باقر و امام صادق ع فرمودند :\r\nاما و اللَّه ما صاموا لهم ، و لا صلوا ، و لكنهم احلوا لهم حراما و حرموا عليهم حلالا ، فاتبعوهم و عبدوهم من حيث لا يشعرون :\r\n« به خدا سوگند آنها ( يهود و نصارى ) براى پيشوايان خود نماز و روزه بجا نياوردند ، ولى پيشوايانشان حرامى را براى آنها حلال ، و حلالى را حرام كردند ، و آنها پذيرفتند و پيروى نمودند ، و بىآنكه توجه داشته باشند آنها را عبادت و پرستش كردند » ! ( 1 ) .\r\nولى بعضى از مفسران اين تعبير را اشاره به بت پرستان قريش مىدانند كه به هر چيز دل مىبستند از آن بتى مىساختند و در برابر آن عبادت مىكردند و هر گاه جسم ديگرى را مىيافتند كه جلب توجهشان را مىنمود بت اول را كنار گذاشته از دومى بت مىساختند ! و به اين ترتيب معبود آنها چيزى بود كه هواى نفس آنها بپسندد ( 2 ) .\r\nولى تعبير « * ( مَنِ اتَّخَذَ إِلهَه هَواه ) * » : « كسى كه معبود خود را هواى نفس خويش قرار دهد » با تفسير اول هماهنگتر است .\r\nدر مورد جمله « * ( أَضَلَّه اللَّه عَلى عِلْمٍ ) * » تفسير معروف همان است كه در بالا گفتيم يعنى « خداوند با علم به اينكه استحقاق هدايت ندارند آنها را گمراه كرده است اشاره به اينكه آنها با دست خود تمام چراغهاى هدايت را شكسته ، و راههاى نجات را به روى خود بسته ، و پلهاى بازگشت را پشت سر خود ويران كرده‌اند ، در چنين شرايطى خداوند لطف و رحمتش را از آنها بر مىگيرد و حس تشخيص نيك و بد را از آنها سلب مىكند ، گويى قلب و\r\n\r\n","description":"","footnote":"\r\n( 1 ) ( نور الثقلين ) جلد 2 صفحه 209 .\r\n( 2 ) - تفسير ( در المنثور ) جلد 6 صفحه 35 .\r\n","page_name":" 263 ","page_number":263},
  {"content":"\r\nگوششان را در محفظه اى گذاشته ، و بسته و مهر كرده است و بر چشم آنها پرده سنگينى افكنده .\r\nاينها در حقيقت آثار چيزى است كه براى خود برگزيده‌اند ، و نتيجه شوم معبودى است كه براى خود انتخاب كرده‌اند .\r\nراستى چه بت خطرناكى است هواپرستى كه تمام درهاى رحمت و طرق نجات را به روى انسان مىبندد ، و چه گويا و پر معنى است حديثى از پيغمبر گرامى اسلام نقل شده : ما عبد تحت السماء إله ابغض الى اللَّه من الهوى ! :\r\n« هرگز در زير آسمان معبودى مبغوضتر نزد خدا از هواى نفس پرستش نشده است » ! ( 1 ) .\r\nولى بعضى از مفسران گفته‌اند : اين جمله اشاره به آن است كه اين هواپرستان لجوج با علم و آگاهى از طريق هدايت راه ضلالت را پيش مىگيرند ، چرا كه علم و دانش هميشه با هدايت همراه نيست ، و ضلالت نيز هميشه همراه جهل نمىباشد .\r\nعلمى مايه هدايت است كه انسان به لوازم آن ملتزم باشد ، و همراه آن گام بردارد ، تا به سرمنزل مقصود برسد ، چنان كه قرآن درباره گروهى از كفار لجوج مىگويد : وَجَحَدُوا بِها وَاسْتَيْقَنَتْها أَنْفُسُهُمْ : « آنها آيات خدا را انكار كردند در حالى كه در دل به حقانيت آن يقين داشتند » ! ( نمل - 14 ) ( 2 ) .\r\nولى تفسير اول با توجه به اينكه مرجع ضميرها در آيه خداوند است مناسبتر است ، زيرا مىفرمايد خدا او را گمراه كرده ، و بر گوش و قلبش مهر زده است .\r\n\r\n","description":"","footnote":"\r\n( 1 ) تفسير « قرطبى » جلد 9 صفحه 5987 و تفسير روح البيان و تفسير مراغى ذيل آيات مورد بحث .\r\n( 2 ) تفسير « الميزان » جلد 18 صفحه 187 .\r\n","page_name":" 264 ","page_number":264},
  {"content":"\r\nاز آنچه گفتيم به خوبى روشن مىشود كه در آيه هيچ نشانه اى از مذهب جبر نيست ، بلكه تاكيدى است بر اصل اختيار و تعيين سرنوشت انسان به دست خودش .\r\nدرباره مهر نهادن خداوند بر قلب و گوش انسان ، و پرده افكندن بر دل او ، بحثهاى بيشترى در جلد اول ذيل آيه 7 سوره بقره آورده‌ايم ( 1 ) .\r\n\r\nنكته‌ها :\r\n\r\nخطرناكترين بتها بت هواى نفس است .\r\nدر حديث خوانديم كه مبغوضترين معبودى كه مورد پرستش واقع شده است نزد خداوند بت هوى و هوس است .\r\nدر اين سخن هيچگونه مبالغه نيست ، چرا كه بتهاى معمولى موجوداتى بىخاصيتند ، ولى بت هوى و هوس اغوا كننده ، و سوق دهنده به سوى انواع گناه و انحراف است .\r\nبه طور كلى مىتوان گفت اين بت خصوصياتى دارد كه آن را مستحق اين نام « منفورترين بتها » كرده است .\r\nزشتيها را در نظر انسان زينت مىدهد ، تا آنجا كه انسان به اعمال زشت خود مىبالد و به مصداق وَهُمْ يَحْسَبُونَ أَنَّهُمْ يُحْسِنُونَ صُنْعاً ( كهف - 104 ) به عنوان يك صالح به آن افتخار مىكند !\r\n\r\n2 - مؤثرترين راه نفوذ شيطان هوىپرستى است\r\n، چرا كه تا پايگاهى در درون انسان وجود نداشته باشد شيطان قدرت بر وسوسه گرى ندارد و پايگاه شيطان چيزى جز هواپرستى نيست ، همان چيزى كه خود شيطان به خاطر آن\r\n\r\n","description":"","footnote":"\r\n( 1 ) جلد اول تفسير نمونه صفحه 81 به بعد ذيل آيه 7 سوره بقره .\r\n","page_name":" 265 ","page_number":265},
  {"content":"\r\nسقوط كرد ، و از صف فرشتگان و مقام قرب الهى طرد شد .\r\n\r\n3 - هواپرستى\r\nمهمترين وسيله هدايت را كه درك صحيح حقايق است از انسان مىگيرد و پرده بر چشم و عقل آدمى مىافكند ، چنان كه در آيات مورد بحث بعد از ذكر مساله هواپرستى صريحا به اين موضوع اشاره شده است ، آيات ديگر قرآن نيز گواه بر اين حقيقت است .\r\n\r\n4 - هواپرستى انسان را تا مرحله مبارزه با خدا ( نعوذ باللَّه ) پيش مىبرد -\r\nهمانگونه كه پيشواى هوىپرستان يعنى شيطان به چنين سرنوشت شومى گرفتار شد ، و به حكمت خداوند در مساله امر به سجده بر آدم اعتراض نمود و آن را غير حكيمانه پنداشت !\r\n\r\n5 - عواقب هواپرستى\r\nآن قدر شوم و دردناك است كه گاه يك لحظه هواپرستى يك عمر پشيمانى ببار مىآورد ، و گاه يك لحظه هواپرستى محصول تمام عمر انسان و حسنات اعمال صالح او را بر باد مىدهد .\r\nلذا در آيات قرآن و روايات اسلامى روى اين امر تاكيد و هشدار داده شده است .\r\nدر حديث معروف پيامبر ص آمده است :\r\nان اخوف ما اخاف على امتى الهوى و طول الامل ، اما الهوى فانه يصد عن الحق ، و اما طول الامل فينسى الآخرة ! :\r\n« خطرناكترين چيزى كه بر امتم از آن مىترسم هواپرستى و آرزوهاى دراز است چرا كه هواپرستى انسان را از حق بازمىدارد و آرزوى دراز آخرت را به فراموشى مىسپارد » ( 1 ) .\r\nو در حديثى از امير مؤمنان على ع مىخوانيم : كه در پاسخ اين سؤال اى سلطان اغلب و اقوى ؟ : « كدام سلطان ستمگر غالبتر و نيرومندتر است » ؟\r\nفرمود : الهوى ( 2 ) .\r\n\r\n","description":"","footnote":"\r\n( 1 و 2 ) « بحار الانوار » جلد 70 صفحه 75 و 76 و 77 .\r\n","page_name":" 266 ","page_number":266},
  {"content":"\r\nو در حديث ديگرى از امام زين العابدين ع آمده است كه خداوند مىفرمايد :\r\nو عزتى و عظمتى ، و جلالى و بهايى ، و علوى و ارتفاع مكانى ، لا يؤثر عبد هواى على هواه الا جعلت همه فى آخرته ، و غناه فى قلبه ، و كففت عنه ضيعته ، و ضمنت السماوات و الارض رزقه ، و اتته الدنيا و هى راغمة :\r\n« به عزت و عظمتم سوگند به جلال و نورانيت و مقام بلندم قسم كه هيچ بنده اى خواست مرا بر هوى خود مقدم نمىدارد مگر اينكه همت او را در آخرت و بىنيازى او را در قلبش قرار مىدهم ، و امر معاش را بر او آسان مىسازم ، و روزى او را بر آسمانها و زمين تضمين مىكنم و مواهب دنيا با تواضع به سراغ او مىآيد » ! ( 1 ) .\r\nو در حديثى از امام صادق ع آمده است :\r\nاحذروا اهوائكم كما تحذرون اعدائكم ، فليس شىء اعدى للرجال من اتباع اهوائهم و حصائد السنتهم :\r\n« از هواى نفس بترسيد همانگونه كه از دشمنان بيم داريد ، چرا كه چيزى براى انسان دشمنتر از پيروى هواى نفس و آنچه بر زبان جارى مىشود نيست . ( 2 ) .\r\nو بالآخره در حديثى ديگر از امام صادق ع آمده است كه فرمود :\r\nانى لارجو النجاة لهذه الامة لمن عرف حقنا منهم الا لاحد ثلاثة : صاحب سلطان جائر ، و صاحب هوى ، و الفاسق المعلن :\r\n« من اميد نجات را براى اين امت براى آنها كه حق ما را بشناسند دارم ، مگر براى سه گروه : دوستان سلاطين جور ، و هوىپرستان ، و گنهكارى كه آشكارا گناه مىكند ( و باك ندارد ) ( 3 ) .\r\nو در اين زمينه آيات و روايات بسيار فراوان و پر بار است .\r\nاين سخن را با جمله پرمعنايى كه بعضى به صورت شان نزول نقل كرده‌اند ، و گواه زنده اى بر مقصود ما است پايان مىدهيم ، يكى از مفسران مىگويد : شبى از شبها « ابو جهل » در حالى كه « وليد بن مغيره » با او همراه بود به طواف\r\n\r\n","description":"","footnote":"\r\n( 1 ) « بحار الانوار » جلد 70 صفحه 75 و 76 و 77 .\r\n( 2 ) « اصول كافى » جلد 2 باب اتباع الهوى حديث 1 .\r\n( 3 ) « بحار الانوار » جلد 70 صفحه 76 .\r\n","page_name":" 267 ","page_number":267},
  {"content":"\r\nخانه كعبه پرداخت ، و در ضمن طواف در باره پيامبر اسلام ص با هم سخن مىگفتند ، ابو جهل گفت و اللَّه انى لاعلم انه صادق « به خدا سوگند كه من مىدانم او راست مىگويد » ! فورا وليد به او گفت : خاموش باش ! تو از كجا اين سخن را مىگويى ؟\r\nابو جهل گفت : اى وليد ما او را در كودكى و جوانى صادق امين مىناميديم ، چگونه بعد از تمام عقل و كمال رشد او را كذاب و خائن بناميم ؟ باز تكرار مىكنم : « مىدانم او راست مىگويد » ! وليد گفت : پس چرا او را تصديق نمىكنى و ايمان نمىآورى ؟\r\nگفت : مىخواهى دختران قريش بنشينند و بگويند از ترس شكست ، تسليم برادرزاده ابو طالب شدم ؟ ! .\r\nسوگند به بتهاى « لات » و « عزى » كه هرگز از او پيروى نخواهم كرد ! اينجا بود كه آيه * ( وَخَتَمَ عَلى سَمْعِه وَقَلْبِه ) * : « خدا بر گوش و قلب او مهر نهاده » نازل شد ( 1 ) .\r\n\r\n","description":"","footnote":"\r\n( 1 ) تفسير مراغى جلد 25 صفحه 27 .\r\n","page_name":" 268 ","page_number":268},
  {"content":"\r\n\r\n[ سوره الجاثية ‹ 45 › : آيات 24 تا 25 
  ]\r\nوَ قالُوا ما هِيَ إِلَّا حَياتُنَا الدُّنْيا نَمُوتُ وَنَحْيا وَما يُهْلِكُنا إِلَّا الدَّهْرُ وَما لَهُمْ بِذلِكَ مِنْ عِلْمٍ إِنْ هُمْ إِلَّا يَظُنُّونَ ‹ 24 › وَإِذا تُتْلى عَلَيْهِمْ آياتُنا بَيِّناتٍ ما كانَ حُجَّتَهُمْ إِلَّا أَنْ قالُوا ائْتُوا بِآبائِنا إِنْ كُنْتُمْ صادِقِينَ ‹ 25 ›\r\n\r\nترجمه :\r\n24 - آنها گفتند : چيزى جز همين زندگى دنيا در كار نيست ، گروهى از ما مىميرند و گروهى جاى آنها را مىگيرند ، و جز طبيعت و روزگار ما را هلاك نمىكند ، آنها به اين سخن كه مىگويند يقين ندارند ، بلكه تنها گمان بىپايه اى دارند .\r\n25 - و هنگامى كه آيات روشن ما بر آنها خوانده مىشود دليلى در برابر آن ندارند جز اينكه مىگويند اگر راست مىگوئيد پدران ما را زنده كنيد و بياوريد ( تا گواهى دهند ! ) .\r\n\r\nتفسير : عقايد دهريين\r\nدر اين آيات بحث ديگرى پيرامون منكران توحيد است ، منتها در اينجا تنها از گروه خاصى از آنها يعنى « دهريين » نام مىبرد كه مطلقا وجود صانع حكيم را در عالم هستى انكار مىكردند ، در حالى كه اكثر مشركان ظاهرا به خدا ايمان داشتند و بتها را شفيعان درگاه او مىدانستند ، مىفرمايد : « آنها گفتند چيزى جز\r\n","description":"","footnote":"","page_name":" 269 ","page_number":269},
  {"content":"\r\nهمين زندگى ما در دنيا در كار نيست ، گروهى از ما مىميرند و گروهى زنده مىشوند « و جاى آنها را مىگيرند ، و نسل بشر همچنين تداوم مىيابد ( * ( وَقالُوا ما هِيَ إِلَّا حَياتُنَا الدُّنْيا نَمُوتُ وَنَحْيا ) * ) .\r\n« و چيزى جز دهر و گذشت روزگار ما را هلاك نمىكند » ( * ( وَما يُهْلِكُنا إِلَّا الدَّهْرُ ) * ) .\r\nو به اين ترتيب هم « معاد » را انكار مىكردند و هم « مبدأ » را ، جمله نخست ناظر به انكار معاد است و جمله بعد ناظر به انكار مبدأ .\r\nقابل توجه اينكه شبيه اين تعبير در دو آيه ديگر قرآن نيز آمده است ، در سوره انعام آيه 29 مىخوانيم : وَقالُوا إِنْ هِيَ إِلَّا حَياتُنَا الدُّنْيا وَما نَحْنُ بِمَبْعُوثِينَ و در سوره مؤمنون آيه 37 آمده : إِنْ هِيَ إِلَّا حَياتُنَا الدُّنْيا نَمُوتُ وَنَحْيا وَما نَحْنُ بِمَبْعُوثِينَ ، ولى در هر دو مورد تكيه بر انكار معاد است تنها در آيه مورد بحث هم معاد انكار شده و هم مبدأ .\r\nروشن است اينكه آنها روى معاد بيشتر تكيه مىكردند به خاطر وحشتى بود كه از آن داشتند ، و تاثيرى كه ممكن بود در تغيير مسير زندگى هوسآلود آنها داشته باشد .\r\nمفسران براى جمله « نموت و نحيا » ( مىميريم و زنده مىشويم ) چند تفسير ذكر كرده‌اند : نخست همان كه در بالا گفتيم : بزرگسالان مىروند ، و نوزادان قدم به عرصه حيات مىگذارند و جاى آنها را مىگيرند .\r\nديگر اينكه : جمله از قبيل تاخير و تقديم است ، و در معنى چنين است ما زنده مىشويم و سپس مىميريم و جز اين حيات و مرگ چيز ديگرى در كار نيست ! سوم اينكه : بعضى مىميرند و بعضى زنده مىمانند ( هر چند سرانجام همه خواهند مرد ) .\r\nچهارم اينكه : ما در آغاز مرده و بيجان بوديم ، سپس لباس حيات بر ما\r\n","description":"","footnote":"","page_name":" 270 ","page_number":270},
  {"content":"\r\nپوشيده شد اما از همه مناسبتر همان تفسير اول است .\r\nبه هر حال اين اعتقاد كه فاعل حوادث اين عالم دهر و روزگار است ، و يا به تعبير جمعى ديگر گردش افلاك و اوضاع كواكب مىباشد عقيده جمعى از ماديين در اعصار گذشته بود كه سلسله حوادث را منتهى به افلاك مىكردند ، و معتقد بودند هر چه در جهان ما رخ مىدهد به سبب آنهاست ( 1 ) حتى گروهى از فلاسفه دهرى و مانند آنها معتقد به ثبوت عقل براى افلاك بودند ، و تدبير اين جهان را به دست آنها مىدانستند .\r\nاين اعتقادات خرافى با گذشت زمان تدريجا از ميان رفت ، مخصوصا با پيشرفت علم هيئت ثابت شد چيزى بنام « افلاك » ( كرات تو بر توى پوست پيازى بلورين ) اصلا وجود خارجى ندارد ، و ستارگان عالم بالا نيز كم و بيش ساختمانى مانند كره زمين دارند ، منتها بعضى خاموشند و كسب نور از كرات ديگر مىكنند ، و بعضى در حال اشتعال و نور افشانى هستند .\r\nدهريين گاه در حوادث تلخ و ناگوار به دهر بدگويى مىكردند و آن را سب و دشنام مىدادند و عجب اينكه بقاياى آن نيز در ادبيات امروز ديده مىشود كه بعضى از شاعران خداپرست به « دهر غدار » و « چرخ كج مدار » بد مىگويند و بر روزگار نفرين مىفرستند كه چرا چنين و چنان كرده است .\r\nدر شعر معروف آمده است :\r\n\r\nفلك به مردم نادان دهد زمام مراد\r\nتو اهل دانش و فضلى همين گناهت بس !\r\n\r\nديگرى مىگويد :\r\n\r\n","description":"","footnote":"\r\n( 1 ) بعضى احتمال پنجمى در تفسير اين جمله داده‌اند و آن اينكه اشاره به عقيده تناسخ است كه جمعى از بتپرستان آن را قبول داشتند و مىگفتند ما پيوسته مىميريم سپس در كالبدهاى ديگر در همين جهان زنده مىشويم ولى اين تفسير با جمله * ( وَما يُهْلِكُنا إِلَّا الدَّهْرُ ) * كه تنها سخن از هلاكت مىگويد سازگار نيست ( دقت كنيد ) .\r\n","page_name":" 271 ","page_number":271},
  {"content":"\r\n\r\nروزگار است اينكه گه عزت دهد گه خار دارد\r\nچرخ بازيگر از اين بازيچه‌ها بسيار دارد !\r\n\r\nدر مورد دهر نيز گفته‌اند :\r\n\r\nدهر چون نيرنگ سازد چرخ چون دستان كند\r\nمغز را آشفته سازد عقل را حيران كند !\r\n\r\nولى در احاديث اسلامى از پيغمبر گرامى اسلام نقل شده :\r\nلا تسبوا الدهر فان اللَّه هو الدهر :\r\n« روزگار را دشنام ندهيد چرا كه خداوند روزگار است » ( 1 ) .\r\nاشاره به اينكه روزگار لفظى بيش نيست ، كسى كه مدبر اين جهان و گرداننده اين عالم است خدا است ، اگر به مدبر و گرداننده اين جهان بدگويى كنيد بدون توجه به خداوند قادر متعال بدگويى كرده‌ايد ! شاهد گوياى اين سخن حديث ديگرى است كه به عنوان حديث قدسى نقل شده است خداوند مىفرمايد :\r\nيؤذينى ابن آدم يسب الدهر ، و انا الدهر ! بيدى الامر ، اقلب الليل و النهار ! :\r\n« اين سخن فرزندان آدم مرا آزار مىدهد كه به دهر دشنام مىگويند ، در حالى كه دهر منم ! همه چيز به دست من است و شب و روز را من دگرگون مىسازم » ( 2 ) .\r\nولى در بعضى از تعبيرات دهر به معنى « ابناء روزگار » و « مردم زمانه » به كار رفته كه بزرگان از بىوفايى آنها شكوه كرده‌اند ، شبيه شعر معروفى كه از امام حسين ع در شب عاشورا نقل شده كه فرمود :\r\n\r\nيا دهر اف لك من خليل\r\nكم لك بالاشراق و الاصيل\r\n\r\n\r\nمن صاحب و طالب قتيل\r\nو الدهر لا يقنع بالبديل\r\n\r\n\r\n","description":"","footnote":"\r\n( 1 ) تفسير « مجمع البيان » جلد 9 صفحه 78 .\r\n( 2 ) تفسير « قرطبى » جلد 9 صفحه 5991 .\r\n","page_name":" 272 ","page_number":272},
  {"content":"\r\n« اى روزگار اف بر تو باد كه دوست خوبى نبودى چه اندازه صبحگاهان و شامگاهان از دوستان و طالبان ما را به قتل رساندى و روزگار هرگز قانع به گرفتن بدل و عوضى نمىشود و به اين ترتيب براى دهر دو معنى وجود دارد : دهر به معنى « افلاك و روزگار » كه مورد توجه دهريين بوده و آن را حاكم بر نظام هستى و زندگى انسانها مىپنداشتند ، و دهر به معنى « مردم عصر و زمان و ابناء روزگار » .\r\nمسلما دهر به معنى اول پندارى بيش نيست ، و اگر باشد اشتباه در تعبير است كه بجاى نام خداوند متعال كه حاكميت بر تمام عالم وجود دارد نام « دهر » را مىبرند ، ولى دهر به معنى دوم چيزى است كه بسيارى از پيشوايان و بزرگان آن را مذمت كرده‌اند ، چرا كه مردم عصر خود را فريبكار ، بىوفا ، و متلون مىدانستند .\r\nبه هر حال قرآن مجيد در پاسخ اين بيهوده گويان جمله كوتاه و پرمحتوايى بيان كرده كه در مورد ديگرى از قرآن نيز به چشم مىخورد ، مىفرمايد : « آنها به اين سخن كه مىگويند معادى نيست و مبدأ جهان نيز دهر است يقين ندارند ، بلكه تنها گمان بىپايه اى دارند » ( * ( وَما لَهُمْ بِذلِكَ مِنْ عِلْمٍ إِنْ هُمْ إِلَّا يَظُنُّونَ ) * ) .\r\nشبيه اين معنى در آيه 28 سوره نجم در مورد كسانى كه فرشتگان را دختران خدا مىپنداشتند آمده است : وَما لَهُمْ بِه مِنْ عِلْمٍ إِنْ يَتَّبِعُونَ إِلَّا الظَّنَّ وَإِنَّ الظَّنَّ لا يُغْنِي مِنَ الْحَقِّ شَيْئاً : « آنها به اين سخن يقين ندارند آنها تنها از گمان بىاساس خود پيروى مىكنند ، و گمان به هيچوجه بىنياز از حق نمىكند » .\r\nهمين معنى در مورد نسبت قتل به حضرت مسيح ( نساء - 157 ) و اعتقاد مشركان عرب در باره بتها ( يونس - 66 ) نيز آمده است .\r\nو اين سهلترين دليلى است كه در مقابل اين گونه افراد ذكر مىشود كه شما هيچ شاهد و گواه منطقى براى اثبات مدعاى خويشتن نداريد تنها بر گمان\r\n","description":"","footnote":"","page_name":" 273 ","page_number":273},
  {"content":"\r\nو تخمين پندارها تكيه مىكنيد .\r\nدر آيه بعد به يكى از بهانه جوئيهاى بىاساس اين گروه در مورد معاد اشاره كرده ، مىگويد : « هنگامى كه آيات بينات و آشكار ما بر آنها خوانده مىشود تنها دليلى كه در برابر آن دارند اين است كه مىگويند : اگر راست مىگوئيد پدران ما را زنده كنيد و بياوريد تا بر صدق گفتار شما گواهى دهند ( * ( وَإِذا تُتْلى عَلَيْهِمْ آياتُنا بَيِّناتٍ ما كانَ حُجَّتَهُمْ إِلَّا أَنْ قالُوا ائْتُوا بِآبائِنا إِنْ كُنْتُمْ صادِقِينَ ) * ) ( 1 ) .\r\nآنها مدعى بودند اگر زنده شدن مردگان حق است به عنوان نمونه نياكان ما را زنده كنيد تا ببينيم و باور كنيم ، و از آنها سؤال كنيم كه بعد از مرگ چه خبر است ؟ آيا گفته شما را تصديق مىكنند ؟ ! آرى اين تنها دليل آنها بود ، دليلى سست و واهى ، چرا كه خداوند قدرت خويش را بر احياى مردگان از طرق مختلف به انسانها نشان داده است :\r\nپيدايش نخستين انسان از خاك ، تحولهاى عجيب نطفه در رحم ، آفرينش آسمان و زمين پهناور ، زنده شدن زمينهاى مرده بعد از نزول باران كه در آيات قرآن به عنوان اسناد زنده اى بر امكان رستاخيز آمده ، بهترين دليل بر اين معنى است ، چه نيازى به مطلب ديگرى در اين زمينه است ؟\r\nاز اين گذشته ، آنها عملا نشان داده بودند كه جز بهانه جويى هدفى ندارند و به فرض كه چنين صحنه اى مقابل چشمشان انجام مىگرفت بلافاصله مىگفتند اين سحر است ، همانگونه كه در موارد مشابه آن گفتند .\r\nتعبير به « حجت » ( دليل ) در مورد اين گفتار بىاساس آنها در حقيقت كنايه از اين است كه آنها دليلى جز بىدليلى ندارند .\r\n\r\n","description":"","footnote":"\r\n( 1 ) « حجتهم » در آيه فوق خبر « كان » و ان قالوا . . . اسم آن است .\r\n","page_name":" 274 ","page_number":274},
  {"content":"\r\n\r\n[ سوره الجاثية ‹ 45 › : آيات 26 تا 31 
  ]\r\nقُلِ اللَّه يُحْيِيكُمْ ثُمَّ يُمِيتُكُمْ ثُمَّ يَجْمَعُكُمْ إِلى يَوْمِ الْقِيامَةِ لا رَيْبَ فِيه وَلكِنَّ أَكْثَرَ النَّاسِ لا يَعْلَمُونَ ‹ 26 › وَلِلَّه مُلْكُ السَّماواتِ وَالأَرْضِ وَيَوْمَ تَقُومُ السَّاعَةُ يَوْمَئِذٍ يَخْسَرُ الْمُبْطِلُونَ ‹ 27 › وَتَرى كُلَّ أُمَّةٍ جاثِيَةً كُلُّ أُمَّةٍ تُدْعى إِلى كِتابِهَا الْيَوْمَ تُجْزَوْنَ ما كُنْتُمْ تَعْمَلُونَ ‹ 28 › هذا كِتابُنا يَنْطِقُ عَلَيْكُمْ بِالْحَقِّ إِنَّا كُنَّا نَسْتَنْسِخُ ما كُنْتُمْ تَعْمَلُونَ ‹ 29 › فَأَمَّا الَّذِينَ آمَنُوا وَعَمِلُوا الصَّالِحاتِ فَيُدْخِلُهُمْ رَبُّهُمْ فِي رَحْمَتِه ذلِكَ هُوَ الْفَوْزُ الْمُبِينُ ‹ 30 ›\r\nوَ أَمَّا الَّذِينَ كَفَرُوا أَ فَلَمْ تَكُنْ آياتِي تُتْلى عَلَيْكُمْ فَاسْتَكْبَرْتُمْ وَكُنْتُمْ قَوْماً مُجْرِمِينَ ‹ 31 ›\r\n","description":"","footnote":"","page_name":" 275 ","page_number":275},
  {"content":"\r\n\r\nترجمه :\r\n26 - بگو خداوند شما را زنده مىكند ، سپس مىميراند ، بار ديگر در روز قيامت كه در آن ترديدى نيست جمعآورى مىكند ، ولى اكثر مردم نمىدانند .\r\n27 - مالكيت و حاكميت آسمانها و زمين براى خدا است و آن روز كه قيامت برپا مىشود اهل باطل زيان مىبينند .\r\n28 - در آن روز هر امتى را مىبينى ( كه از شدت ترس و وحشت ) بر زانو نشسته ، هر امتى به سوى كتابش خوانده مىشود و ( به آنها مىگويند ) امروز جزاى آنچه را انجام مىداديد به شما مىدهند .\r\n29 - اين كتاب ماست كه به حق با شما سخن مىگويد ( و اعمال شما را بازگو مىكند ) ما آنچه را انجام مىداديد مىنوشتيم ! 30 - اما كسانى كه ايمان آوردند و عمل صالح انجام دادند پروردگارشان آنها را در رحمت خود وارد مىكند ، اين پيروزى بزرگ است .\r\n31 - اما كسانى كه كافر شدند به آنها گفته مىشود مگر آيات من بر شما خوانده نمىشد و شما استكبار كرديد و قوم مجرمى بوديد .\r\n\r\nتفسير : در آن دادگاه عدل همه به زانو درمىآيند !\r\nاين آيات در حقيقت پاسخ ديگرى است به سخن دهريين كه منكر مبدأ و معاد بودند و در آيات قبل به گفتار آنها اشاره شد .\r\nنخست مىفرمايد : « بگو : خداوند شما را زنده مىكند ، سپس مىميراند بار ديگر حيات مىبخشد و براى حساب در روز قيامت ، روزى كه در آن شك و ترديدى نيست جمعآورى مىكند » ( * ( قُلِ اللَّه يُحْيِيكُمْ ثُمَّ يُمِيتُكُمْ ثُمَّ يَجْمَعُكُمْ إِلى يَوْمِ الْقِيامَةِ لا رَيْبَ فِيه ) * ) .\r\nآنها نه خدا را قبول داشتند و نه روز جزا را ، و محتواى اين آيه در حقيقت استدلال براى هر دو قسمت است ، چرا كه روى مساله حيات نخستين تكيه شده ، و به تعبير ديگر : آنها اصل وجود حيات نخستين و پيدايش موجودات زنده را موجودات بىجان را نمىتوانستند انكار كنند ، و اين از يك سو دليلى است براى وجود عقل و علم كل ، مگر ممكن است مساله حيات و زندگى با آن نظم شگرف ،\r\n","description":"","footnote":"","page_name":" 276 ","page_number":276},
  {"content":"\r\nو اسرار پيچيده ، و چهره‌هاى گوناگون كه عقل همه دانشمندان در آن مات و مبهوت مانده ، بدون وجود خداوند قادر و عالم حاصل شود ؟\r\nبه همين دليل در آيات مختلف قرآن روى مساله حيات به عنوان يكى از آيات توحيد تكيه شده است .\r\nاز سوى ديگر ، كسى كه قادر بر حيات نخستين است چگونه قادر بر اعاده آن نيست .\r\nاما تعبير به « لا ريب فيه » ( هيچ شكى در آن نيست ) در مورد قيامت كه از وقوع آن خبر مىدهد نه از امكانش ممكن است اشاره اى به قانون عدالت پروردگار باشد ، چرا كه بطور قطع در اين جهان همه حقداران به حق خود نمىرسند ، و همه متجاوزان و ستمگران كيفر خود را نمىبينند ، و اگر دادگاه عدل قيامت نباشد عدالت پروردگار مفهومى نخواهد داشت .\r\nو از آنجا كه بسيارى از مردم در اين دلائل تامل و دقت نمىكنند در پايان آيه مىافزايد : « ولى اكثر مردم نمىدانند » ( * ( وَلكِنَّ أَكْثَرَ النَّاسِ لا يَعْلَمُونَ ) * ) .\r\nيكى از نامهاى قيامت كه در آيه فوق از آن ياد شده « يوم الجمع » است چرا كه تمام خلق اولين و آخرين ، و تمام قشرها و اصناف انسانها ، همه در آن روز يك جا جمع مىشوند ( اين تعبير در چند آيه ديگر قرآن نيز آمده است از جمله شورى - 7 و تغابن - 9 است ) .\r\nآيه بعد دليل ديگرى بر مساله معاد است كه شبهه آن را در آيات ديگر قرآن خوانده‌ايم ، مىفرمايد : « مالكيت و حاكميت آسمانها و زمين از آن خدا است » ( * ( وَلِلَّه مُلْكُ السَّماواتِ وَالأَرْضِ ) * ) .\r\nاو كه مالك و حاكم بر تمام پهنه عالم هستى است ، مسلما قدرت بر احياى مردگان را دارد ، و چنين كارى در برابر قدرت او هرگز مشكل نيست .\r\n","description":"","footnote":"","page_name":" 277 ","page_number":277},
  {"content":"\r\nاو اين جهان را مزرعه اى براى قيامت ، و تجارتخانه پرسودى براى عالم پس از مرگ قرار داده است ، لذا در پايان آيه مىافزايد : « آن روز كه قيامت برپا مىشود اهل باطل زيان مىبينند » ( * ( وَيَوْمَ تَقُومُ السَّاعَةُ يَوْمَئِذٍ يَخْسَرُ الْمُبْطِلُونَ ) * ) .\r\nچرا كه سرمايه عمر را از كف داده ، و تجارتى نكرده ، و « جز حسرت و اندوه متاعى نخريدند » .\r\nحيات و عقل و هوش و مواهب زندگى سرمايه‌هاى انسان در اين بازار تجارت است ، باطلگرايان آنها را با متاع زودگذرى كه نسبت به آن هيچ ارزشمند نيست مبادله مىكنند ، و روز رستاخيز كه تنها قلب سليم و ايمان و عمل صالح به كار مىآيد زيانكار بودن خود را با چشم مشاهده مىكند .\r\n« يخسر » از ماده « خسران » به معنى از دست دادن سرمايه است ، و به گفته « راغب » در « مفردات » گاه به خود و انسان نسبت داده مىشود ، و مىگويند :\r\n« خسر فلان » : « فلان كس زيان كرد » و گاه به تجارت او نسبت مىدهند و مىگويند :\r\n« خسرت تجارته » : « تجارتش زيان كرد » گر چه ابناء دنيا اين تعبير را تنها در مورد مال و مقام و مواهب مادى به كار مىبرند ولى مهمتر از خسران مادى از دست دادن سرمايه عقل و ايمان و ثواب است .\r\n« مبطل » از ماده « ابطال » در لغت معانى مختلفى دارد باطل كردن چيزى دروغ گفتن ، شوخى و استهزاء نمودن ، و امر باطلى را مطرح كردن ، تمام اين معانى در مورد آيه فوق قابل قبول است .\r\nآنها كه حق را باطل كرده‌اند ، و آنها كه مرام و عقيده باطل را رواج داده‌اند ، و آنها كه در برابر پيامبران الهى دروغ گفته‌اند ، و سخنان آنها را به باد استهزا گرفته‌اند زيان و خسران خود را در آن روز خواهند ديد .\r\n","description":"","footnote":"","page_name":" 278 ","page_number":278},
  {"content":"\r\nآيه بعد صحنه قيامت را به طرز بسيار گويايى ترسيم مىكند ، مىگويد :\r\n« در آن روز هر امتى را مىبينى كه بر سر زانو نشسته است » ( * ( وَتَرى كُلَّ أُمَّةٍ جاثِيَةً ) * ) .\r\nاز بعضى تعبيرات كه در كلمات مفسران بزرگ آمده است چنين استفاده مىشود كه در گذشته ارباب دعوا در محضر قضات به اين صورت مىنشستند ، تا از ديگران مشخص شوند ، در قيامت نيز همه در آن دادگاه بزرگ بر سر زانو مىنشينند تا محاكمه آنها صورت پذيرد .\r\nو نيز ممكن است اين تعبير نشانه آمادگى آنها براى پذيرش هر فرمان و حكم باشد ، چرا كه افرادى كه به حالت آماده باش نشسته‌اند بر سر زانو مىنشينند .\r\nو يا اينكه اشاره به ضعف و ناتوانى و هراس و وحشتى است كه آنها را فرا مىگيرد ( جمع همه اين معانى در مفهوم آيه نيز ممكن است ) .\r\n« جاثيه » معانى ديگرى نيز دارد از جمله « جمعيت انبوه و متراكم » يا « گروه گروه » و مىتواند اشاره به تراكم انسانها در دادگاه عدل الهى ، و يا نشستن هر امت و گروه به صورت جداگانه باشد ، ولى معنى اول مشهورتر و مناسبتر است .\r\nسپس دومين صحنه از صحنه‌هاى قيامت را به اين صورت بيان مىكند كه :\r\n« هر امتى به سوى كتابش خوانده مىشود و به آنها مىگويند : امروز جزاى آنچه را انجام مىداديد به شما مىدهند » ( * ( كُلُّ أُمَّةٍ تُدْعى إِلى كِتابِهَا الْيَوْمَ تُجْزَوْنَ ما كُنْتُمْ تَعْمَلُونَ ) * ) .\r\nاين كتاب همان نامه اعمالى است كه تمام نيكيها و بديها ، زشتيها و زيبائيهاى گفتار و كردار انسانها در آن ثبت است ، و به گفته قرآن : لا يُغادِرُ صَغِيرَةً وَلا كَبِيرَةً إِلَّا أَحْصاها : « هيچ كار كوچك و بزرگى نيست ، مگر اينكه آن را ثبت كرده و برشمرده است » ( كهف - 49 ) .\r\nتعبير « * ( كُلُّ أُمَّةٍ تُدْعى إِلى كِتابِهَا ) * » نشان مىدهد كه علاوه بر نامه اعمالى\r\n","description":"","footnote":"","page_name":" 279 ","page_number":279},
  {"content":"\r\nكه براى هر انسانى جداگانه موجود است هر امتى نيز نامه اعمالى متعلق به جمع و گروه خود دارد ، اين معنى با توجه به اينكه انسان داراى دو نوع اعمال است « اعمال فردى » و « اعمال جمعى و گروهى » مطلب عجيبى به نظر نمىرسد ، و وجود دو گونه نامه اعمال از اين نظر كاملا طبيعى است ( 1 ) .\r\nتعبير « تدعى » نشان مىدهد كه از آنها دعوت مىشود كه بيانيه و نامه اعمال خود را بخوانند ، اين شبيه همان مطلبى است كه در آيه 14 سوره اسراء آمده است : اقْرَأْ كِتابَكَ كَفى بِنَفْسِكَ الْيَوْمَ عَلَيْكَ حَسِيباً : « نامه اعمالت را بخوان ، كافى است كه خود حسابگر خويش باشى » ! بار ديگر از سوى خداوند به آنها خطاب مىشود و به عنوان تاكيد مىگويد :\r\n« اين كتاب ما است كه به حق با شما سخن مىگويد ، و اعمال شما را بازگو مىكند » ! ( * ( هذا كِتابُنا يَنْطِقُ عَلَيْكُمْ بِالْحَقِّ ) * ) .\r\nآن روز كه شما هر چه مىخواستيد انجام مىداديد هرگز باور نمىكرديد كه اعمالتان در جايى ثبت شود ، ولى « ما دستور داده بوديم كه تمام اعمالى را كه انجام مىداديد بنويسند » ( * ( إِنَّا كُنَّا نَسْتَنْسِخُ ما كُنْتُمْ تَعْمَلُونَ ) * ) .\r\n« نستنسخ » از ماده « استنساخ » در اصل از « نسخ » گرفته شده كه به معنى زائل كردن چيزى به وسيله چيز ديگر است ، مثلا گفته مىشود : « نسخت الشمس الظل » ( خورشيد سايه را از ميان برد ) .\r\nسپس در مورد نوشتن كتابى از روى كتاب ديگر به كار رفته است بىآنكه كتاب اول نابود شود .\r\n\r\n","description":"","footnote":"\r\n( 1 ) بعضى از مفسران احتمال داده‌اند كه منظور از « كتاب » در آيه فوق « كتاب آسمانى » است كه بر آن امت نازل شده ، ولى ظاهر آيه مخصوصا با توجه به آيه بعد همان نامه اعمال است و اكثر مفسران نيز بر همين عقيده هستند .\r\n","page_name":" 280 ","page_number":280},
  {"content":"\r\nدر اينجا اين سؤال پيش مىآيد كه اگر خدا فرمان داده است اعمال آدمى را « استنساخ » كنند بايد قبل از آن كتابى باشد كه از روى آن كتاب ، نامه اعمال نوشته شود ، لذا بعضى معتقدند كه نامه اعمال همه انسانها قبلا در لوح محفوظ نوشته شده است ، و فرشتگان حافظ اعمال آدمى ، آن را از روى لوح محفوظ استنساخ مىكنند .\r\nاما اين معنى چندان متناسب با آيه مورد بحث نيست ، آنچه مناسب است يكى از دو معنى است يا « استنساخ » در اينجا به معنى اصل كتابت است ( چنان كه بعضى از مفسران گفته‌اند ) و يا خود اعمال آدمى همچون كتابى است تكوينى كه فرشتگان حافظان اعمال از روى آن نسخه بردارى ، و عكس بردارى مىكنند ، لذا در آيات ديگر قرآن نيز به جاى اين تعبير تعبير به « كتابت » آمده است ، در آيه 12 سوره يس مىخوانيم : إِنَّا نَحْنُ نُحْيِ الْمَوْتى وَنَكْتُبُ ما قَدَّمُوا وَآثارَهُمْ « ما مردگان را زنده مىكنيم و تمام آنچه را از پيش فرستاده‌اند و آثار آنها را مىنويسيم » ( 1 ) .\r\nدر باره انواع كتابهاى ثبت اعمال ( نامه اعمال شخصى ، نامه اعمال امتها ، كتاب جامع و عمومى همه انسانها ) در ذيل آيه 12 سوره يس ( جلد 18 صفحه 333 ) بحث بيشترى آمده است .\r\n\r\n","description":"","footnote":"\r\n( 1 ) در روايتى از امير مؤمنان على ( ع ) آمده است :\r\nان للَّه ملائكة ينزلون فى كل يوم يكتبون فيه اعمال بنى آدم\r\n« خداوند فرشتگانى دارد كه همه روز از آسمان نازل مىشوند و اعمال بنى آدم را مىنويسند » شيخ طوسى در « تبيان » ذيل آيه مورد بحث بعد از نقل روايت فوق مىفرمايد : « منظور از » نستنسخ « اين است كه به فرشتگان حافظ اعمال دستور مىدهيم اعمالى را كه موجب استحقاق ثواب يا عقاب است از اين گروه بگيرند و ثبت كنند و بقيه را ملغى سازند ، چون گروه اول همه اعمال را مىنويسند » ( تبيان جلد 9 صفحه 260 ) .\r\n","page_name":" 281 ","page_number":281},
  {"content":"\r\nدر آيه بعد مرحله نهايى دادرسى قيامت را بيان مىكند ، آنجا كه هر گروهى به نتيجه اعمال خود مىرسند ، مىفرمايد : « اما كسانى كه ايمان آوردند و عمل صالح انجام دادند پروردگارشان آنها را در رحمت خود وارد مىكند » ( * ( فَأَمَّا الَّذِينَ آمَنُوا وَعَمِلُوا الصَّالِحاتِ فَيُدْخِلُهُمْ رَبُّهُمْ فِي رَحْمَتِه ) * ) .\r\nذكر « فاء تفريع » در اينجا دليل بر اين است كه نتيجه نگاهدارى حساب اعمال و آن دادگاه عدل الهى همين است كه مؤمنان در رحمت الهى وارد مىشوند .\r\nطبق اين آيه ، ايمان به تنهايى كافى نيست كه از اين موهبت عظيم برخوردار شوند بلكه عمل صالح نيز شرط آن است .\r\nتعبير به « ربهم » ( پروردگارشان ) كه از لطف مخصوص خداوند حكايت مىكند با تعبير به « رحمت » بجاى « بهشت » تكميل مىشود .\r\nو جمله پايان آيه كه مىفرمايد : « اين پيروزى آشكار است » ( * ( ذلِكَ هُوَ الْفَوْزُ الْمُبِينُ ) * ) به اوج كمال مىرسد .\r\n« رحمت الهى » مفهوم وسيعى دارد كه دنيا و آخرت را در برمىگيرد ، و در آيات قرآن بر معانى زيادى اطلاق شده است ، گاه بر مساله هدايت ، گاه نجات از چنگال دشمن ، گاه باران پر بركت ، گاه به نعمتهاى ديگرى همچون نعمت نور و ظلمت ، و در موارد بسيارى نيز به بهشت و مواهب خدا در قيامت اطلاق شده است .\r\nجمله « ذلك الفوز المبين » يك بار ديگر در سوره انعام آيه 16 تكرار شده است ، منتها در آنجا « فوز مبين » ( پيروزى آشكار ) در مورد كسانى است كه از عذاب الهى رهايى مىيابند : مَنْ يُصْرَفْ عَنْه يَوْمَئِذٍ فَقَدْ رَحِمَه وَذلِكَ الْفَوْزُ الْمُبِينُ اما در اينجا در باره كسانى است كه در بهشت و رحمت الهى وارد مىشوند ، و در واقع هر دو پيروزى بزرگ است : نجات از عذاب ، و دخول در كانون رحمت حق .\r\n","description":"","footnote":"","page_name":" 282 ","page_number":282},
  {"content":"\r\nدر اينجا ممكن است اين سؤال پيش آيد كه آيا مؤمنانى كه فاقد عمل صالح هستند وارد بهشت نمىشوند ؟\r\nپاسخ اين است كه وارد مىشوند اما بعد از آنكه مجازات خود را در دوزخ ببينند و پاك شوند ، تنها كسانى بعد از حسابرسى مستقيما به اين كانون رحمت راه مىيابند كه علاوه بر ايمان سرمايه عمل صالح نيز داشته باشند .\r\nواژه « فوز » به طورى كه راغب در مفردات مىگويد به معنى « پيروزى توأم با سلامت » است ، و در 19 مورد از آيات قرآن به كار رفته ، گاه توصيف به « مبين » شده و گاه توصيف به « كبير » اما در غالب آيات توصيف به « عظيم » شده و معمولا در مورد بهشت است ، ولى بعضا در مورد توفيق اطاعت پروردگار و آمرزش گناهان و مانند آن نيز استعمال شده است .\r\nدر آيه بعد سرنوشت گروه ديگرى را كه نقطه مقابل اين گروهند يادآور شده ، مىفرمايد : « اما كسانى كه كافر شدند به آنها گفته مىشود مگر آيات من بر شما خوانده نمىشد و شما استكبار مىكرديد و تسليم حق نمىشديد ، و قومى مجرم و گناهكار بوديد » ( * ( وَأَمَّا الَّذِينَ كَفَرُوا أَ فَلَمْ تَكُنْ آياتِي تُتْلى عَلَيْكُمْ فَاسْتَكْبَرْتُمْ وَكُنْتُمْ قَوْماً مُجْرِمِينَ ) * ) .\r\nقابل توجه اينكه در اين آيه تنها سخن از كفر است ، و اما اعمال سوء به عنوان يك عامل دخول در عذاب الهى ذكر نشده ، اين به خاطر آن است كه مساله كفر به تنهايى موجب عذاب است ، و يا به خاطر اينكه تعبير به « مجرمين » در ذيل آيه براى بيان اين معنى كافى است .\r\nنكته ديگر اينكه در اينجا سخنى از مجازات دوزخ به ميان نيامده ، اما سخن از توبيخ و سرزنش پروردگار است كه بزرگترين مجازات محسوب مىشود و دوزخ در برابر آن از اهميت كمترى برخوردار است .\r\n","description":"","footnote":"","page_name":" 283 ","page_number":283},
  {"content":"\r\nاين نكته نيز قابل توجه است كه از اين آيه استفاده مىشود كه بدون بعثت پيامبران و ارسال رسل و نزول آيات الهى ( و به اصطلاح تاكيد احكام عقل به احكام شرع ) مجازاتى از سوى خداوند رحمان انجام نخواهد شد ، و اين نهايت لطف و مرحمت او است .\r\nآخرين نكته اينكه مشكل بزرگ اين گروه از يك سو مساله « استكبار » در برابر آيات الهى است ، و از سوى ديگر و تداوم جرم و گناه « است كه از جمله * ( كُنْتُمْ قَوْماً مُجْرِمِينَ ) * استفاده مىشود .\r\n","description":"","footnote":"","page_name":" 284 ","page_number":284},
  {"content":"\r\n\r\n[ سوره الجاثية ‹ 45 › : آيات 32 تا 37 
  ]\r\nوَ إِذا قِيلَ إِنَّ وَعْدَ اللَّه حَقٌّ وَالسَّاعَةُ لا رَيْبَ فِيها قُلْتُمْ ما نَدْرِي مَا السَّاعَةُ إِنْ نَظُنُّ إِلَّا ظَنًّا وَما نَحْنُ بِمُسْتَيْقِنِينَ ‹ 32 › وَبَدا لَهُمْ سَيِّئاتُ ما عَمِلُوا وَحاقَ بِهِمْ ما كانُوا بِه يَسْتَهْزِؤُنَ ‹ 33 › وَقِيلَ الْيَوْمَ نَنْساكُمْ كَما نَسِيتُمْ لِقاءَ يَوْمِكُمْ هذا وَمَأْواكُمُ النَّارُ وَما لَكُمْ مِنْ ناصِرِينَ ‹ 34 › ذلِكُمْ بِأَنَّكُمُ اتَّخَذْتُمْ آياتِ اللَّه هُزُواً وَغَرَّتْكُمُ الْحَياةُ الدُّنْيا فَالْيَوْمَ لا يُخْرَجُونَ مِنْها وَلا هُمْ يُسْتَعْتَبُونَ ‹ 35 › فَلِلَّه الْحَمْدُ رَبِّ السَّماواتِ وَرَبِّ الأَرْضِ رَبِّ الْعالَمِينَ ‹ 36 ›\r\nوَ لَه الْكِبْرِياءُ فِي السَّماواتِ وَالأَرْضِ وَهُوَ الْعَزِيزُ الْحَكِيمُ ‹ 37 ›\r\n","description":"","footnote":"","page_name":" 285 ","page_number":285},
  {"content":"\r\n\r\nترجمه :\r\n32 - و هنگامى كه گفته مىشد وعده خداوند حق است و در قيامت هيچ شكى نيست ، شما مىگفتيد : ما نمىدانيم قيامت چيست ؟ ما تنها گمانى در اين باره داريم ، و به هيچوجه يقين نداريم ! 33 - و سيئات اعمالشان براى آنها آشكار مىشود ، و سرانجام آنچه را استهزا مىكردند بر آنها واقع مىگردد .\r\n34 - و به آنها گفته مىشود : امروز شما را فراموش مىكنيم همانگونه كه شما ديدار امروز را فراموش كرديد ، و جايگاه شما دوزخ است ، و هيچ ياورى نداريد ! 35 - اين به خاطر آن است كه شما آيات خدا را به سخريه گرفتيد و زندگى دنيا شما را مغرور كرد ، امروز آنها از دوزخ خارج نمىشوند ، و هيچگونه عذرى از آنها پذيرفته نيست .\r\n36 - بنا بر اين حمد و ستايش مخصوص خدا است ، پروردگار آسمانها و پروردگار زمين ، و پروردگار همه جهانيان .\r\n37 - و براى او است كبريا و عظمت در آسمان و زمين و او عزيز و حكيم است .\r\n\r\nتفسير : آن روز كه اعمال سوء انسان آشكار مىشود .\r\nنخستين آيه مورد بحث در حقيقت توضيحى است براى آنچه در آخرين آيات گذشته به صورت اجمال بيان شده بود ، توضيحى است بر مساله استكبار كافران در برابر آيات الهى و دعوت انبيا ، مىفرمايد : « هنگامى كه گفته مىشد وعده الهى حق است و در قيامت هيچ شكى نيست شما مىگفتيد : ما نمىدانيم قيامت چيست ؟ ما تنها گمانى در اين باره داريم و به هيچوجه يقين نداريم » ( * ( وَإِذا قِيلَ إِنَّ وَعْدَ اللَّه حَقٌّ وَالسَّاعَةُ لا رَيْبَ فِيها قُلْتُمْ ما نَدْرِي مَا السَّاعَةُ إِنْ نَظُنُّ إِلَّا ظَنًّا وَما نَحْنُ بِمُسْتَيْقِنِينَ ) * ) .\r\nتعبير « * ( ما نَدْرِي مَا السَّاعَةُ ) * » : « نمىدانيم قيامت چيست » ؟ در حالى كه\r\n","description":"","footnote":"","page_name":" 286 ","page_number":286},
  {"content":"\r\nمفهوم قيامت براى آنها پيچيده نبود ، و اگر شكى داشتند تنها نسبت به وجود آن بود ، نشان مىدهد كه آنها در مقام استكبار و بىاعتنايى بودند ، و اگر روح حقطلبى مىداشتند هم ماهيت روز قيامت امر روشنى بود هم دليل بر وجود آن .\r\nو از اينجا پاسخ سؤالى كه در اينجا مطرح شده كه اگر آنها به راستى در شك و ترديد بودند مسئوليت و گناهى ندارند ، روشن مىشود ، چرا كه اين شك و ترديد نه بخاطر عدم وضوح حق بود ، بلكه از مساله كبر و غرور و لجاجت و عناد ناشى مىشد .\r\nاين احتمال نيز وجود دارد كه هدفشان از ضد و نقيضگوئيها سخريه و استهزا بوده است .\r\nآيه بعد سخن از مجازات و كيفر آنها مىگويد ، كيفرى كه شباهت با مجازاتهاى قراردادى دنياى ما ندارد ، مىفرمايد : « در آنجا سيئات اعمالشان براى آنها آشكار مىشود » ( * ( وَبَدا لَهُمْ سَيِّئاتُ ما عَمِلُوا ) * ) .\r\nزشتيها و بديها تجسم مىيابند ، جان مىگيرند ، و در برابر آنها آشكار مىشوند ، و همدم و همنشين آنها هستند ، و دائما آزارشان مىدهند ! « و سرانجام آنچه را استهزا مىكردند بر آنها واقع مىشود » ( * ( وَحاقَ بِهِمْ ما كانُوا بِه يَسْتَهْزِؤُنَ ) * ) ( 1 ) .\r\nو از همه دردناكتر اينكه از سوى خداوند رحمن و رحيم به آنها خطاب مىگردد : « و گفته مىشود : امروز شما را فراموش مىكنيم همانگونه كه شما ديدار امروز را به فراموشى سپرديد » ! ( * ( وَقِيلَ الْيَوْمَ نَنْساكُمْ كَما نَسِيتُمْ لِقاءَ يَوْمِكُمْ هذا ) * )\r\n\r\n","description":"","footnote":"\r\n( 1 ) « حاق » از ماده « حوق » در اصل به معنى وارد شدن و نازل شدن و اصابت كردن و احاطه نمودن است ، بعضى گفته‌اند كه اصل آن « حق » ( به معنى تحقق يافتن ) بوده است كه قاف اول تبديل به واو و سپس به الف شده است !\r\n","page_name":" 287 ","page_number":287},
  {"content":"\r\n. اين تعبيرى است كه به صورتهاى مختلف در قرآن مجيد كرارا آمده است :\r\nدر آيه 51 اعراف مىخوانيم : فَالْيَوْمَ نَنْساهُمْ كَما نَسُوا لِقاءَ يَوْمِهِمْ هذا :\r\n« امروز آنها را به فراموشى مىسپريم آن گونه كه آنها لقاى امروز را فراموش كردند » .\r\nو در آيه 14 الم سجده نيز همين معنى به شكل ديگرى آمده است .\r\nبدون شك فراموشى براى ذات پاك خداوند كه علمش محيط به تمام عالم هستى است مفهومى ندارد ، اين كنايه لطيفى است از بىاعتنايى و ناديده گرفتن يك انسان مجرم و گنهكار ، حتى در تعبيرات روزمره ما نيز ديده مىشود ، مىگوئيم :\r\nفلان دوست بىوفا را براى هميشه فراموش كن ، يعنى همچون يك انسان فراموش شده با او رفتار نما ، مهر و محبت و ديدار و دلجويى و احوالپرسى را در باره او ترك كن و هرگز به سراغ او مرو .\r\nاين تعبير ضمنا تاكيد ديگرى است بر مساله « تجسم اعمال » و « تناسب مجازات و جرم » چرا كه نسيان قيامت سبب مىشود خدا آنها را در قيامت به فراموشى بسپارد ، و چه دردناك و جانكاه است اين مصيبت بزرگ كه خداوند رحيم و مهربان كسى را به فراموشى بسپارد و از تمام الطافش محروم كند .\r\nمفسران در اينجا تفسيرهاى مختلفى براى اين نسيان ذكر كرده‌اند كه تقريبا روح همه آنها همان معنى جامع فوق است لذا نيازى به تكرار آنها نمىبينيم .\r\nضمنا منظور از فراموش كردن لقاى روز قيامت فراموش كردن لقاى كليه مسائل و حوادثى است كه در آن روز تحقق مىيابد ، اعم از حساب و كتاب و غير آن كه همواره منكر آن بودند ، اين احتمال نيز دارد كه منظور فراموش كردن لقاى خداوند در آن روز است چرا كه روز قيامت به عنوان « يوم لقاء اللَّه » در قرآن\r\n","description":"","footnote":"","page_name":" 288 ","page_number":288},
  {"content":"\r\nمجيد معرفى شده كه منظور از آن شهود باطنى است .\r\nدر دنباله آيه مىافزايد : « به آنها گفته مىشود : جايگاه شما دوزخ است » ! ( * ( وَمَأْواكُمُ النَّارُ ) * ) .\r\nو اگر گمان مىكنيد كسى به يارى شما مىشتابد قاطعانه به شما مىگوئيم « هيچ يار و ياورى براى شما نيست » ( * ( وَما لَكُمْ مِنْ ناصِرِينَ ) * ) .\r\nاما چرا و به چه دليل شما گرفتار چنين سرنوشتى شديد ؟ « اين به خاطر آن است كه آيات خدا را به سخريه گرفتيد و زندگى دنيا شما را مغرور كرد » ( * ( ذلِكُمْ بِأَنَّكُمُ اتَّخَذْتُمْ آياتِ اللَّه هُزُواً وَغَرَّتْكُمُ الْحَياةُ الدُّنْيا ) * ) .\r\nاصولا اين دو از يكديگر جدا نيست : « غرور » و « استهزا » افراد مغرور و خود برتربين كه ديگران را با چشم حقارت نگاه مىكنند غالبا آنها را به باد استهزا و سخريه مىگيرند ، سرچشمه اصلى غرور نيز متاع زندگى دنيا و قدرت و ثروت و پيروزيهاى گذرا و موقت آن است كه افراد « كمظرفيت » را چنان غافل مىسازد كه حتى براى دعوت فرستادگان الهى كمترين ارزشى قائل نخواهند شد ، و حتى زحمت مطالعه دعوت آنها را به خود نمىدهند .\r\nو در پايان آيه بار ديگر آنچه را كه در آيه قبل آمده بود به تعبير ديگرى تكرار و تاكيد كرده ، مىگويد : « امروز آنها از آتش دوزخ خارج نمىشوند ، و هيچگونه عذرى از آنها پذيرفته نيست » ( * ( فَالْيَوْمَ لا يُخْرَجُونَ مِنْها وَلا هُمْ يُسْتَعْتَبُونَ ) * ) ( 1 ) .\r\nدر آنجا سخن از ماوى و جايگاه ثابت آنها بود و در اينجا سخن از عدم خروج آنها از دوزخ است ، در آنجا مىفرمود ياورى ندارند ، و در اينجا مىگويد\r\n\r\n","description":"","footnote":"\r\n( 1 ) در مورد معنى « يستعتبون » و ريشه اصلى آن ذيل آيه 57 سوره روم ( جلد 16 صفحه 486 ) توضيح لازم را داده‌ايم .\r\n","page_name":" 289 ","page_number":289},
  {"content":"\r\nعذرى از آنها پذيرفته نمىشود ، و در نتيجه راه نجاتى براى آنها نيست .\r\nدر پايان اين سوره براى تكميل بحث توحيد و معاد كه بيشترين مباحث اين سوره را در برمىگرفت ، ضمن دو آيه وحدت ربوبيت و عظمت خداوند و قدرت و حكمت او را بيان مىكند ، و پنج وصف از صفات خدا را در اين قسمت منعكس مىسازد .\r\nنخست مىگويد : « پس تمام حمد و ستايش مخصوص خدا است » ( * ( فَلِلَّه الْحَمْدُ ) * ) .\r\nچرا كه او « پروردگار همه آسمانها ، و پروردگار زمين ، و پروردگار همه جهانيان است » ( * ( رَبِّ السَّماواتِ وَرَبِّ الأَرْضِ رَبِّ الْعالَمِينَ ) * ) .\r\n« رب » به معنى مالك و مدبر ، و حاكم و مصلح است ، بنا بر اين هر خير و بركتى است از ناحيه ذات پاك او است و به همين دليل تمام ستايشها به او باز مىگردد ، حتى ستايش گل ، و صفاى چمن ، و صفاى نسيم ، و زيبايى ستارگان ستايش او است كه همه از ذات پاكش سرچشمه مىگيرد و با لطف و عنايتش پرورش مىيابد .\r\nجالب اينكه يك بار مىگويد : پروردگار آسمانها ، بار ديگر پروردگار زمين ، و سرانجام پروردگار همه جهان هستى و جهانيان ، تا اعتقاد به ارباب انواع و خدايان مختلفى را كه براى موجودات گوناگون قائل بودند درهم بكوبد ، و همه را به سوى توحيد ربوبى دعوت كند .\r\nبعد از بيان توصيف ذات پاك او به مقام « حمد » و « ربوبيت » در سومين توصيف\r\n","description":"","footnote":"","page_name":" 290 ","page_number":290},
  {"content":"\r\nمىافزايد : « و براى او است كبرياء و عظمت و علو و رفعت در آسمانها و زمين » ( * ( وَلَه الْكِبْرِياءُ فِي السَّماواتِ وَالأَرْضِ ) * ) .\r\nچرا كه آثار عظمتش در پهنه آسمان و سراسر زمين و تمام جهان آشكار است .\r\nدر آيه قبل سخن از مقام ربوبيت يعنى مالكيت و تدبير او در عالم هستى بود ، و در اينجا سخن از عظمت او است كه هر قدر در آفرينش آسمان و زمين دقت كنيم به اين حقيقت آشناتر خواهيم شد .\r\nو بالآخره در چهارمين و پنجمين توصيف مىگويد : « او قادر شكست ناپذير و حكيم على الاطلاق است » ( * ( وَهُوَ الْعَزِيزُ الْحَكِيمُ ) * ) .\r\nو به اين ترتيب مجموعه « علم و قدرت و عظمت و ربوبيت و محموديت » كه مجموعه اى از مهمترين صفات و اسماء حسناى او است تكميل مىگردد .\r\nو گويى اشاره به اين مىكند : له الحمد فاحمدوه ، و هو الرب فاشكروا له ، و له الكبرياء فكبروه ، و هو العزيز الحكيم فاطيعوه : « حمد از آن او است پس حمدش را بجا آوريد ، و پروردگار او است پس شكرش كنيد ، و عظمت براى او است پس او را تكبير گوئيد ، و او عزيز و حكيم است پس تنها او را اطاعت كنيد » .\r\nبه اين ترتيب سوره جاثيه كه با توصيف خداوند به « عزيز و حكيم » آغاز شده با همين اوصاف پايان مىيابد ، و سراسر محتواى آن نيز گواه بر عزت و حكمت بىپايان او است .\r\nپروردگارا ! به كبريا و عظمتت سوگند ، و به مقام ربوبيت و عزت و حكمتت سوگند كه ما را در طريق اطاعت فرمانت ثابت قدم بدار .\r\nخداوندا ! هر گونه حمد و ستايش از آن تو است و هر موفقيتى نصيب\r\n","description":"","footnote":"","page_name":" 291 ","page_number":291},
  {"content":"\r\nماست آن هم از بركت الطاف بيكران تو است ، اين نعمتها را بر ما مستدام دار و افزون فرما .\r\nبارالها ! ما همه غرق احسان توايم ، توفيق اداى شكرت را مرحمت كن آمين يا رب العالمين .\r\nپايان سوره جاثيه 14 شعبان 1405 15 : 2 : 1364\r\n","description":"","footnote":"","page_name":" 292 ","page_number":292},
  {"content":"\r\n\r\n‹ 46 › سوره احقاف اين سوره در مكه نازل شده و داراى 35 آيه است\r\n","description":"","footnote":"","page_name":" 293 ","page_number":293},
  {"content":"\r\n","description":"","footnote":"","page_name":" 294 ","page_number":294},
  {"content":"\r\n\r\nمحتواى سوره احقاف\r\nاين سوره از سوره‌هاى مكى است ( هر چند جمعى از مفسران نزول بعضى از آيات آن را در مدينه تاييد كرده‌اند كه در شرح آن آيات بحث خواهيم كرد ) و به حكم شرائط زمان و مكان نزولش كه زمان مبارزه با شرك ، و دعوت به توحيد و معاد و مسائل زير بنائى اسلام بوده ، در همين محورها سخن مىگويد ، و در يك جمعبندى فشرده مىتوان گفت اين سوره اهداف زير را تعقيب مىكند :\r\n1 - بيان عظمت قرآن .\r\n2 - مبارزه قاطع بر ضد هر گونه شرك و بتپرستى .\r\n3 - توجيه مردم در مساله معاد و دادگاه عدل پروردگار .\r\n4 - ضمنا به عنوان هشدار به مشركان و مجرمان گوشه اى از داستان قوم عاد را كه ساكن سرزمين « احقاف » بودند بيان مىدارد ( نام سوره نيز از همين جا گرفته شده است ) .\r\n5 - اشاره به گسترش و عموميت دعوت پيامبر اسلام تا آنجا كه غير از انسانها يعنى طايفه جن را نيز شامل مىشود .\r\n6 - تشويق مؤمنان و انذار كافران و ايجاد مبادى خوف و رجاء .\r\n7 - دعوت پيامبر اسلام به صبر و استقامت هر چه بيشتر و اقتدار به سيره انبياى بزرگ پيشين .\r\n\r\nفضيلت اين سوره\r\nدر حديثى از پيغمبر گرامى اسلام ص در فضيلت اين سوره آمده است :\r\nمن قرأ سورة الاحقاف اعطى من الاجر بعدد كل رمل فى الدنيا عشر حسنات ، و محى عنه عشر سيئات ، و رفع له عشر درجات :\r\n« هر كس سوره احقاف را بخواند به ازاء هر دانه شن كه در اين دنيا است ده حسنه به او داده مىشود ، و ده سيئه\r\n","description":"","footnote":"","page_name":" 295 ","page_number":295},
  {"content":"\r\nمحو مىگردد ، و ده درجه بر درجات او افزوده مىشود » ( 1 ) .\r\nاز آنجا كه « احقاف » جمع « حقف » ( بر وزن رزق ) به معنى شنهاى روان است كه بر اثر وزش باد در بيابانها به صورت مستطيل و كج و معوج روى هم انباشته مىشود ، و سرزمين قوم عاد را از اين جهت « احقاف » مىگفتند كه ريگستانى به اين صورت بود تعبير حديث فوق ناظر به همين معنى است .\r\nبديهى است اين گونه حسنات و درجات تنها به خاطر تلاوت الفاظ نيست بلكه تلاوتى است سازنده و بيدارگر در مسير ايمان و تقوى ، و محتواى سوره احقاف به راستى چنين اثرى را دارد ، اگر انسان طالب حقيقت و آماده عمل باشد .\r\nدر حديث ديگرى از امام صادق ع آمده است :\r\nمن قرأ كل ليلة او كل جمعة سورة الاحقاف لم يصبه اللَّه عز و جل بروعة فى الحياة الدنيا ، و آمنه من فزع يوم القيامة ان شاء اللَّه :\r\n« هر كس سوره احقاف را هر شب ، يا هر جمعه ، بخواند خداوند وحشت دنيا را از او برمىدارد ، و از وحشت روز قيامت نيز در امان مىدارد » ( 2 ) .\r\n\r\n","description":"","footnote":"\r\n( 1 ) تفسير « مجمع البيان » آغاز سوره « احقاف » .\r\n( 2 ) تفسير « مجمع البيان » و « نور الثقلين » آغاز سوره احقاف .\r\n","page_name":" 296 ","page_number":296},
  {"content":"\r\n\r\n[ سوره الأحقاف ‹ 46 › : آيات 1 تا 3 
  ]\r\nبِسْمِ اللَّه الرَّحْمنِ الرَّحِيمِ\r\nحم ‹ 1 › تَنْزِيلُ الْكِتابِ مِنَ اللَّه الْعَزِيزِ الْحَكِيمِ ‹ 2 › ما خَلَقْنَا السَّماواتِ وَالأَرْضَ وَما بَيْنَهُما إِلَّا بِالْحَقِّ وَأَجَلٍ مُسَمًّى وَالَّذِينَ كَفَرُوا عَمَّا أُنْذِرُوا مُعْرِضُونَ ‹ 3 ›\r\n\r\nترجمه :\r\nبنام خداوند بخشنده بخشايشگر 1 - حم .\r\n2 - اين كتاب از سوى خداوند عزيز و حكيم نازل شده است .\r\n3 - ما آسمانها و زمين و آنچه در ميان اين دو است جز به حق و براى سرآمد معينى نيافريديم .\r\nاما كافران از آنچه انذار مىشوند رويگردان هستند .\r\n\r\nتفسير : آفرينش اين جهان بر اساس حق است\r\nاين سوره آخرين سوره از سوره‌هاى هفتگانه « حم » است كه مجموعا « حواميم » نام دارد .\r\nدر تفسير « حروف مقطعه » عموما ، و « حم » خصوصا ، مطالب زيادى در آغاز سوره‌هاى « بقره » و « آل عمران » و « اعراف » و سوره‌هاى گذشته « حم » داشتيم كه\r\n","description":"","footnote":"","page_name":" 297 ","page_number":297},
  {"content":"\r\nنيازى به تكرار ندارد .\r\nهمين قدر مىگوئيم كه اين آيات تكاندهنده و حركتآفرين و پرمحتواى قرآن از حروف ساده الفبا ، از حا و ميم ، و مانند آن ، تركيب يافته ، و در عظمت خداوند همين بس كه چنان تركيب عظيمى را از چنين مفردات ساده اى به وجود آورده كه اگر تا دامنه قيامت در اسرار آن انديشه كنند باز هم مطالب ناگفته بسيار دارد .\r\nو شايد به همين جهت بلافاصله مىافزايد : « اين كتاب از سوى خداوند عزيز و حكيم ( قادر و توانا ) نازل شده است » ( * ( تَنْزِيلُ الْكِتابِ مِنَ اللَّه الْعَزِيزِ الْحَكِيمِ ) * ) .\r\nاين همان تعبيرى است كه در آغاز سه سوره از سوره‌هاى « حم » آمده است ( مؤمن و جاثيه و احقاف ) .\r\nمسلم است قدرتى شكست ناپذير و حكمتى بيكران لازم است تا چنين كتابى را نازل كند .\r\nسپس از كتاب « تدوين » به كتاب « تكوين » پرداخته ، و از عظمت و حقانيت آسمانها و زمين سخن مىگويد ، و مىفرمايد : « ما آسمانها و زمين و آنچه را ميان اين دو است جز به حق نيافريديم » ( * ( ما خَلَقْنَا السَّماواتِ وَالأَرْضَ وَما بَيْنَهُما إِلَّا بِالْحَقِّ ) * ) .\r\nنه در كتاب آسمانيش كلمه اى بر خلاف حق است ، و نه در مجموعه عالم خلقتش چيزى ناموزون و مخالف حق يافت مىشود ، همه موزون ، همه سنجيده ، و همه همراه و توأم با حق است .\r\nاما اين آفرينش همانگونه كه سرآغازى داشته سرانجامى نيز دارد ، و لذا\r\n","description":"","footnote":"","page_name":" 298 ","page_number":298},
  {"content":"\r\nدر دنباله آيه مىافزايد : « ما براى آن سرآمد معينى قرار داديم » ( * ( وَأَجَلٍ مُسَمًّى ) * ) .\r\nكه با فرارسيدن آن دنيا فانى مىشود ، و چون اين جهان توأم با حق و داراى هدف است ، طبعا بايد به دنبال آن جهانى ديگر كه نتائج اعمال در آن بررسى مىشود وجود داشته باشد ، بنا بر اين حقانيت اين جهان خود دليل بر وجود معاد است ، و گرنه پوچ و بيهوده بود و توأم با ظلم و ستم فراوان .\r\nاما با اينكه قرآن حق است ، و آفرينش جهان نيز حق « كافران لجوج از آنچه انذار شده‌اند رويگردان هستند » ( * ( وَالَّذِينَ كَفَرُوا عَمَّا أُنْذِرُوا مُعْرِضُونَ ) * ) .\r\nاز يك سو آيات قرآن پى در پى آنها را انذار و بيم مىدهد كه دادگاه بزرگى در پيش داريد ، و از سوى ديگر جهان آفرينش با نظامات خاص خود نيز هشدار مىدهد كه حسابى در كار است ، اما اين غافلان بى خبر نه به اين توجهى مىكنند ، و نه به آن .\r\nتعبير به « معرضون » از ماده « اعراض » اشاره به اين است كه اگر با آيات تكوين و تدوين روبرو و مواجه شوند حقايق را درك مىكنند اما آنها صورت خود را برمىگردانند ، و از حق گريزانند مبادا در روند تقاليد و تخيلات و هوى و هوس آنها دگرگونى ايجاد كند .\r\n","description":"","footnote":"","page_name":" 299 ","page_number":299},
  {"content":"\r\n\r\n[ سوره الأحقاف ‹ 46 › : آيات 4 تا 6 
  ]\r\nقُلْ أَ رَأَيْتُمْ ما تَدْعُونَ مِنْ دُونِ اللَّه أَرُونِي ما ذا خَلَقُوا مِنَ الأَرْضِ أَمْ لَهُمْ شِرْكٌ فِي السَّماواتِ ائْتُونِي بِكِتابٍ مِنْ قَبْلِ هذا أَوْ أَثارَةٍ مِنْ عِلْمٍ إِنْ كُنْتُمْ صادِقِينَ ‹ 4 › وَمَنْ أَضَلُّ مِمَّنْ يَدْعُوا مِنْ دُونِ اللَّه مَنْ لا يَسْتَجِيبُ لَه إِلى يَوْمِ الْقِيامَةِ وَهُمْ عَنْ دُعائِهِمْ غافِلُونَ ‹ 5 › وَإِذا حُشِرَ النَّاسُ كانُوا لَهُمْ أَعْداءً وَكانُوا بِعِبادَتِهِمْ كافِرِينَ ‹ 6 ›\r\n\r\nترجمه :\r\n4 - به آنها بگو به من خبر دهيد معبودهايى را كه غير از خدا پرستش مىكنيد نشان دهيد چه چيزى از زمين را آفريده‌اند ؟ يا شركتى در آفرينش آسمانها دارند ؟ كتابى آسمانى پيش از اين ، يا اثر علمى از گذشتگان براى من بياوريد ( كه دليل صدق گفتار شما باشد ) اگر راست مىگوئيد .\r\n5 - چه كسى گمراه تر است از آنها كه غير خدا را پرستش مىكنند كه اگر تا قيامت هم آنان را بخوانند پاسخشان نمىگويند ، و اصلا صداى آنها را نمىشنوند ! 6 - و هنگامى كه مردم محشور مىشوند معبودهاى آنها دشمنانشان خواهند بود ، حتى عبادت آنها را انكار مىكنند .\r\n","description":"","footnote":"","page_name":" 300 ","page_number":300},
  {"content":"\r\n\r\nتفسير : گمراهترين مردم ؟\r\nدر آيات گذشته سخن از آفرينش آسمانها و زمين در ميان بود كه همه اينها از خداوند عزيز و حكيم است ، لازمه اين سخن آن است كه جز او معبودى در جهان نيست چرا كه تنها كسى شايسته عبوديت است كه خالق و مدبر عالم باشد ، و اين دو در ذات پاك او جمع است .\r\nو براى تكميل اين بحث در آيات مورد بحث روى سخن را به پيامبر ص كرده ، مىفرمايد : « به اين مشركان بگو : به من خبر دهيد معبودهايى را كه غير از خدا پرستش مىكنيد نشان دهيد چه چيز از زمين را آفريده‌اند » ؟ ! ( * ( قُلْ أَ رَأَيْتُمْ ما تَدْعُونَ مِنْ دُونِ اللَّه أَرُونِي ما ذا خَلَقُوا مِنَ الأَرْضِ ) * ) .\r\n« يا اينكه شركتى در آفرينش آسمانها و مالكيت و تدبير آنها دارند » ( * ( أَمْ لَهُمْ شِرْكٌ فِي السَّماواتِ ) * ) .\r\nهنگامى كه شما قبول داريد بتها هيچگونه دخالتى نه در آفرينش موجودات زمينى دارند ، و نه در آفرينش خورشيد و ماه و ستارگان و موجودات عالم بالا ، و خودتان با صراحت مىگوئيد « خالق همه اينها اللَّه است » ( 1 ) .\r\nبا اينحال چگونه براى حل مشكلات يا جلب بركات دست به دامن « بتها » اين موجودات بىخاصيت و فاقد عقل و شعور مىزنيد ؟ ! و اگر فرضا مىگوئيد آنها شركتى در امر خلقت و آفرينش داشته‌اند « كتابى از كتب آسمانى پيشين كه گفتار شما را تصديق كند ، يا آثارى علمى از علماى گذشته كه گواهى بر اين معنى دهد براى من بياوريد اگر راست مىگوئيد » ( * ( ائْتُونِي بِكِتابٍ مِنْ قَبْلِ هذا أَوْ أَثارَةٍ مِنْ عِلْمٍ إِنْ كُنْتُمْ صادِقِينَ ) * ) .\r\n\r\n","description":"","footnote":"\r\n( 1 ) اين معنى در چهار آيه از قرآن آمده است شرح بيشتر پيرامون اين مطلب را در ذيل آيه 25 سوره زخرف در همين جلد از تفسير نمونه مطالعه فرمائيد .\r\n","page_name":" 301 ","page_number":301},
  {"content":"\r\nكوتاه سخن اينكه : دليل يا جنبه نقلى دارد و از طريق وحى آسمانى است يا عقلى و منطقى ، و يا شهادت و گواهى دانشمندان ، شما كه در ادعاهاى خود در مورد بتها نه متكى به وحى و كتاب آسمانى هستيد ، و نه مىتوانيد شركت آنها را در آفرينش آسمان و زمين اثبات كنيد ، تا از اين دليل عقلى براى الوهيت آنها استفاده نمائيد ، و نه اثرى از علوم پيشينيان گفته شما را تاييد مىكند ، پس معلوم مىشود آئين و مسلك شما چيزى جز مشتى از خرافات زشت و پندارهاى دروغين نيست .\r\nبنا بر اين جمله « * ( أَرُونِي ما ذا خَلَقُوا مِنَ الأَرْضِ ) * . . . » اشاره به دليل عقل و جمله « * ( ائْتُونِي بِكِتابٍ مِنْ قَبْلِ هذا ) * » اشاره به وحى آسمانى و تعبير به « * ( أَثارَةٍ مِنْ عِلْمٍ ) * » اشاره به سنت انبياى گذشته و اوصياى آنان يا آثار دانشمندان پيشين است ( 1 ) .\r\nعلماى لغت و مفسران براى « اثارة » ( بر وزن حلاوة ) چند معنى ذكر كرده‌اند : « باقيمانده چيزى » « روايت » و « علامت » ولى ظاهر اين است كه همه به يك معنى بازمىگردد ، و آن اثرى است كه از چيزى باقى مىماند ، و دليل بر وجود آن است .\r\nشبيه همين گفتگو و مؤاخذه و محاكمه بتپرستان در آيه 40 سوره فاطر آمده است ، آنجا كه مىگويد : قُلْ أَ رَأَيْتُمْ شُرَكاءَكُمُ الَّذِينَ تَدْعُونَ مِنْ دُونِ اللَّه أَرُونِي ما ذا خَلَقُوا مِنَ الأَرْضِ أَمْ لَهُمْ شِرْكٌ فِي السَّماواتِ أَمْ آتَيْناهُمْ كِتاباً فَهُمْ عَلى بَيِّنَةٍ مِنْه بَلْ إِنْ يَعِدُ الظَّالِمُونَ بَعْضُهُمْ بَعْضاً إِلَّا غُرُوراً .\r\nقابل توجه اينكه در مورد زمين مىگويد : * ( ما ذا خَلَقُوا مِنَ الأَرْضِ ) * ( چه\r\n\r\n","description":"","footnote":"\r\n( 1 ) در حديثى كه در اصول كافى از امام باقر ( ع ) نقل شده مىخوانيم كه در تفسير جمله « * ( أَوْ أَثارَةٍ مِنْ عِلْمٍ ) * » فرمود :\r\nانما عنى بذلك علم اوصياء الانبياء\r\n( مقصود دانشى است كه از اوصياى پيامبران پيشين باقيمانده ) ( نور الثقلين جلد 5 صفحه 9 ) .\r\n","page_name":" 302 ","page_number":302},
  {"content":"\r\nچيز از زمين را آفريده‌اند ؟ ) و در مورد آسمانها مىگويد : * ( أَمْ لَهُمْ شِرْكٌ فِي السَّماواتِ ) * ( يا اينكه در آفرينش آسمانها شركتى دارند ؟ ) يعنى در هر دو جا سخن از شركت است ، زيرا شرك در عبادت بايد از شرك در خالقيت و تدبير نشات گيرد .\r\nدر اينجا اين سؤال پيش مىآيد كه اگر مشركان معمولا امر خلقت را منحصرا مربوط به اللَّه مىدانستند مطالبه يكى از اين دلائل سه گانه از آنها براى چيست ؟ .\r\nدر پاسخ مىتوان گفت كه اين مطالبه از گروه اندكى است كه احتمالا در ميان بتپرستان بوده‌اند و بتان را سهيم در آفرينش مىدانستند ، يا اينكه مساله به صورت فرضى مطرح شده ، يعنى اگر فرضا به فكر چنين ادعايى در زمينه شركت بتها در آفرينش جهان بيفتيد هيچگونه دليل عقلى و نقلى و عقلايى بر ادعاى خود نداريد .\r\nسپس براى بيان عمق گمراهى اين مشركان مىافزايد : « چه كسى گمراه تر است از آنها كه موجودى غير از خدا را پرستش مىكنند كه اگر تا قيامت هم آنان را بخوانند پاسخشان نمىگويند » ؟ ( * ( وَمَنْ أَضَلُّ مِمَّنْ يَدْعُوا مِنْ دُونِ اللَّه مَنْ لا يَسْتَجِيبُ لَه إِلى يَوْمِ الْقِيامَةِ ) * ) .\r\nنه تنها پاسخ آنها را نمىدهند ، اصلا سخنانشان را نمىشنوند « و از دعا و نداى آنها غافلند » ! ( * ( وَهُمْ عَنْ دُعائِهِمْ غافِلُونَ ) * ) .\r\nبعضى از مفسران مرجع ضمير را در اين آيه بتهاى بيجان دانسته‌اند به تناسب اينكه بيشترين معبودهاى مشركان عرب همين بتها بودند ، و بعضى اشاره به فرشتگان و انسانهايى كه معبود واقع شدند مىدانند ، چرا كه عبادت كنندگان فرشتگان و جن در ميان عرب كم نبودند ، تعبيرات مختلف اين آيه كه مناسب ذوى العقول است اين معنى را تاييد مىكند .\r\n","description":"","footnote":"","page_name":" 303 ","page_number":303},
  {"content":"\r\nولى هيچ مانعى ندارد كه آيه را به مفهوم گسترده اش تفسير كنيم و تمام اين معبودها اعم از بيجان و جاندار ، ذوى العقول و غير ذوى العقول در مفهوم آيه جمع باشد ، و تعبيرهاى مناسب ذوى العقول به اصطلاح از باب « تغليب » است .\r\nاينكه مىگويد تا روز قيامت به سخن آنها پاسخ نمىگويند مفهومش اين نيست كه در قيامت جوابشان را مىدهند - آن چنان كه بعضى پنداشته‌اند - بلكه اين يك تعبير رائج است كه براى نفى ابد به كار مىرود ، فى المثل مىگوئيم : اگر تا روز قيامت هم به فلان كس اصرار كنى به تو وام نمىدهد يعنى هرگز چنين كارى انجام نخواهد شد ، نه اينكه در قيامت خواسته تو را عملى مىكند .\r\nنكته آن نيز معلوم است ، زيرا هر گونه فعاليت و تلاش و كوشش و اجابت دعوت در اين دنيا مفيد است ، هنگامى كه دنيا پايان مىگيرد زمينه همه اين امور كلا برچيده مىشود .\r\nو از آن اسفبارتر اينكه : « هنگامى كه مردم مشرك در قيامت محشور مىشوند معبودهاى آنها دشمنان آنها خواهند بود حتى عبادت آنها را انكار مىكنند » ! ( * ( وَإِذا حُشِرَ النَّاسُ كانُوا لَهُمْ أَعْداءً وَكانُوا بِعِبادَتِهِمْ كافِرِينَ ) * ) .\r\nمعبودهايى كه عقل دارند رسما به دشمنى برمىخيزند ، حضرت مسيح ع از عابدان خود بيزارى مىجويد ، و فرشتگان نيز تبرى مىجويند ، حتى شياطين و جن نيز اظهار تنفر مىكنند ، و آنها كه بىعقل بودند خداوند حيات و عقل به آنها مىبخشد تا به سخن درآيند و مراتب دشمنى و نفرت خود را از اين عابدان اظهار كنند .\r\nنظير اين معنى در آيات ديگر قرآن نيز آمده است ، از جمله در آيه 14 سوره فاطر ، خطاب به مشركان ، مىخوانيم : إِنْ تَدْعُوهُمْ لا يَسْمَعُوا دُعاءَكُمْ وَلَوْ سَمِعُوا مَا اسْتَجابُوا لَكُمْ وَيَوْمَ الْقِيامَةِ يَكْفُرُونَ بِشِرْكِكُمْ وَلا يُنَبِّئُكَ مِثْلُ خَبِيرٍ :\r\n","description":"","footnote":"","page_name":" 304 ","page_number":304},
  {"content":"\r\n« هر گاه آنها را بخوانيد صداى شما را نمىشنوند و اگر بشنوند اجابت نمىكنند و روز قيامت شرك و عبادت شما را انكار مىكنند و هيچكس چون خداوند آگاه ، تو را با خبر نمىسازد » ! در اينجا نيز تمام مسائلى كه در آيات مورد بحث آمده با تفاوت مختصرى تكرار شده است .\r\nاما چگونه معبودان عبادت عابدان را انكار مىكنند در حالى كه جاى انكار نيست ؟\r\nممكن است اشاره به اين باشد كه آنها در حقيقت هواى نفس خويش را مىپرستيدند نه معبودان را چرا كه سرچشمه « بتپرستى » « هوىپرستى » است .\r\nاين نكته نيز قابل توجه است كه عداوت و دشمنى معبودها نسبت به عابدان در قيامت مطلبى نيست كه تنها در اينجا روى آن تكيه شده باشد ، در آيه 25 سوره عنكبوت از قول ابراهيم ع قهرمان بتشكن نيز مىخوانيم : وَقالَ إِنَّمَا اتَّخَذْتُمْ مِنْ دُونِ اللَّه أَوْثاناً مَوَدَّةَ بَيْنِكُمْ فِي الْحَياةِ الدُّنْيا ثُمَّ يَوْمَ الْقِيامَةِ يَكْفُرُ بَعْضُكُمْ بِبَعْضٍ وَيَلْعَنُ بَعْضُكُمْ بَعْضاً : « ابراهيم گفت شما غير از خدا بتهايى براى خود برگزيده‌ايد كه مايه دوستى ميان شما در زندگى دنيا باشد ، اما در قيامت هر يك به ديگرى كافر مىشويد و يكديگر را لعن مىكنيد » ! .\r\nدر آيه 82 سوره مريم نيز آمده است كَلَّا سَيَكْفُرُونَ بِعِبادَتِهِمْ وَيَكُونُونَ عَلَيْهِمْ ضِدًّا : « به زودى آنها عبادت عابدان را انكار مىكنند و بر ضد آنها خواهند بود » .\r\n","description":"","footnote":"","page_name":" 305 ","page_number":305},
  {"content":"\r\n\r\n[ سوره الأحقاف ‹ 46 › : آيات 7 تا 10 
  ]\r\nوَ إِذا تُتْلى عَلَيْهِمْ آياتُنا بَيِّناتٍ قالَ الَّذِينَ كَفَرُوا لِلْحَقِّ لَمَّا جاءَهُمْ هذا سِحْرٌ مُبِينٌ ‹ 7 › أَمْ يَقُولُونَ افْتَراه قُلْ إِنِ افْتَرَيْتُه فَلا تَمْلِكُونَ لِي مِنَ اللَّه شَيْئاً هُوَ أَعْلَمُ بِما تُفِيضُونَ فِيه كَفى بِه شَهِيداً بَيْنِي وَبَيْنَكُمْ وَهُوَ الْغَفُورُ الرَّحِيمُ ‹ 8 › قُلْ ما كُنْتُ بِدْعاً مِنَ الرُّسُلِ وَما أَدْرِي ما يُفْعَلُ بِي وَلا بِكُمْ إِنْ أَتَّبِعُ إِلَّا ما يُوحى إِلَيَّ وَما أَنَا إِلَّا نَذِيرٌ مُبِينٌ ‹ 9 › قُلْ أَ رَأَيْتُمْ إِنْ كانَ مِنْ عِنْدِ اللَّه وَكَفَرْتُمْ بِه وَشَهِدَ شاهِدٌ مِنْ بَنِي إِسْرائِيلَ عَلى مِثْلِه فَآمَنَ وَاسْتَكْبَرْتُمْ إِنَّ اللَّه لا يَهْدِي الْقَوْمَ الظَّالِمِينَ ‹ 10 ›\r\n\r\nترجمه :\r\n7 - هنگامى كه آيات بينات ما بر آنها خوانده مىشود كافران در برابر حقى كه براى آنها آمده مىگويند : اين سحر آشكار است .\r\n","description":"","footnote":"","page_name":" 306 ","page_number":306},
  {"content":"\r\n8 - بلكه مىگويند : اين آيات را بر خدا افترا بسته ، بگو : اگر من آن را به دروغ به خدا نسبت داده باشم ( لازم است مرا رسوا كند و ) شما نمىتوانيد در برابر خداوند از من دفاع كنيد ، او كارهايى را كه شما در آن وارد مىشويد بهتر مىداند ، همين بس كه خداوند گواه ميان من و شما باشد ، و او غفور و رحيم است .\r\n9 - بگو : من پيامبر نوظهورى نيستم ، و نمىدانم خداوند با من و با شما چه خواهد كرد ؟\r\nمن تنها از چيزى پيروى مىكنم كه بر من وحى مىشود ، و جز بيم دهنده آشكارى نيستم .\r\n10 - بگو : به من خبر دهيد اگر اين قرآن از سوى خدا باشد و شما به آن كافر شويد در حالى كه شاهدى از بنى اسرائيل بر آن شهادت دهد ، و او ايمان آورد و شما استكبار كنيد ( چه كسى از شما گمراه تر خواهد بود ) خداوند قوم ظالم را هدايت نمىكند .\r\n\r\nتفسير : بگو من پيامبر نوظهورى نيستم\r\nاين آيات هم چنان از وضع مشركان گفتگو مىكند ، و به چگونگى برخورد آنها با آيات الهى اشاره كرده ، مىگويد : « هنگامى كه آيات روشن ما بر آنها خوانده مىشود كافران در مورد حقى كه به سوى آنها آمده است مىگويند اين سحر آشكار است » ( * ( وَإِذا تُتْلى عَلَيْهِمْ آياتُنا بَيِّناتٍ قالَ الَّذِينَ كَفَرُوا لِلْحَقِّ لَمَّا جاءَهُمْ هذا سِحْرٌ مُبِينٌ ) * ) .\r\nآنها از يك سو نمىتوانند نفوذ سريع و عميق و جاذبه عجيب قرآن را در اعماق دلها انكار كنند ، و از سوى ديگر حاضر نيستند در برابر حقانيت و عظمت آن سر فرود آورند ، لذا اين نفوذ را با يك تفسير انحرافى به عنوان « سحر آشكار » مطرح مىكنند كه خود اعتراف ضمنى روشنى است به تاثير فوق العاده قرآن در قلوب انسانها ! بنا بر اين « حق » در آيه فوق اشاره به همان « آيات قرآن » است ، هر چند\r\n","description":"","footnote":"","page_name":" 307 ","page_number":307},
  {"content":"\r\nبعضى آن را به معنى « نبوت » يا « اسلام » يا « معجزات ديگر پيامبر » ص تفسير كرده‌اند ، اما با توجه به آغاز آيه تفسير اول مناسبتر به نظر مىرسد .\r\nولى آنها تنها به اين تهمت قناعت نمىكنند ، پا را از آن فراتر نهاده ، با صراحت « مىگويند : اين آيات را بر خدا افترا بسته » ( * ( أَمْ يَقُولُونَ افْتَراه ) * ) .\r\nدر اينجا خداوند به پيامبرش دستور مىدهد كه با دليل روشنى به آنها پاسخ گويد مىفرمايد : « به آنها بگو : اگر مطلب آن طور باشد كه شما مىپنداريد و من اين سخن را افترا بسته‌ام بر او لازم است كه مرا رسوا كند ، و شما نمىتوانيد در برابر خداوند از من دفاع كنيد » ( * ( قُلْ إِنِ افْتَرَيْتُه فَلا تَمْلِكُونَ لِي مِنَ اللَّه شَيْئاً ) * ) ( 1 ) .\r\nچگونه ممكن است خداوند اين « آيات بينات » و اين معجزه جاودانى را بر دست دروغگويى ظاهر سازد ؟ ! اين از حكمت و لطف خداوند دور است .\r\nهمانگونه كه در آيه 44 تا 47 سوره « حاقه » آمده است : وَلَوْ تَقَوَّلَ عَلَيْنا بَعْضَ الأَقاوِيلِ لأَخَذْنا مِنْه بِالْيَمِينِ ثُمَّ لَقَطَعْنا مِنْه الْوَتِينَ فَما مِنْكُمْ مِنْ أَحَدٍ عَنْه حاجِزِينَ « اگر او ( پيامبر اسلام ) نسبتهاى ناروايى به ما دهد ما او را با قدرت خود مىگيريم ، و رگ قلب او را قطع مىكنيم ، و احدى از شما نمىتواند مانع اين كار گردد و از او دفاع كند » .\r\nبنا بر اين چگونه ممكن است من به خاطر شما دست به چنين كار خطرناكى بزنم ؟ ، و چگونه باور مىكنيد من چنين دروغى را بگويم و خدا مرا زنده بگذارد ، و معجزات بزرگى در اختيارم قرار دهد ؟\r\nسپس به عنوان تهديد مىافزايد : « اما خداوند بهتر از هر كس كارهايى را\r\n\r\n","description":"","footnote":"\r\n( 1 ) جمله « ان افتريته » جمله شرطيه است كه جزاى آن محذوف شده و در تقدير چنين است : « ان افتريته اخذنى و عاجلنى بالعقوبة » .\r\n","page_name":" 308 ","page_number":308},
  {"content":"\r\nكه شما در آن وارد مىشويد مىداند « و به موقع شما را سخت كيفر مىدهد ( * ( هُوَ أَعْلَمُ بِما تُفِيضُونَ فِيه ) * ) ( 1 ) .\r\nآرى او اين نسبتهاى ناروا را كه به من مىدهيد ، و در برابر فرستاده او قيام كرده‌ايد ، و با سمپاشى مردم را از ايمان به حق بازمىداريد ، همه را مىداند .\r\nو در جمله بعد به عنوان تاكيد بيشتر توأم با برخوردى مؤدبانه مىافزايد :\r\n« همين بس كه خداوند ميان من و شما گواه باشد » ( * ( كَفى بِه شَهِيداً بَيْنِي وَبَيْنَكُمْ ) * ) .\r\nاو صدق دعوت من ، و تلاش و كوششهايم را در ابلاغ رسالت مىداند ، و دروغ و افترا و كارشكنى شما را نيز مىبيند ، و همين براى من و شما كافى است .\r\nو براى اينكه راه بازگشت را نيز به آنها نشان دهد در پايان آيه مىافزايد :\r\n« او غفور و رحيم است » ( * ( وَهُوَ الْغَفُورُ الرَّحِيمُ ) * ) .\r\nتوبه كاران را مىبخشد ، و آنها را مشمول رحمت واسعه خود مىسازد .\r\nدر آيه بعد مىافزايد : « بگو من پيامبر نوظهورى نيستم كه با ساير پيامبران متفاوت باشم » ( * ( قُلْ ما كُنْتُ بِدْعاً مِنَ الرُّسُلِ ) * ) .\r\n« و نمىدانم خداوند با من چه مىكند ، و با شما چه خواهد كرد » ؟ ! ( * ( وَما أَدْرِي ما يُفْعَلُ بِي وَلا بِكُمْ ) * ) .\r\n« تنها از آنچه بر من وحى مىشود پيروى مىكنم » ( * ( إِنْ أَتَّبِعُ إِلَّا ما يُوحى إِلَيَّ ) * ) .\r\n\r\n","description":"","footnote":"\r\n( 1 ) « ما » در جمله « ما تفيضون فيه » ممكن است موصوله ، و به معنى نسبتهاى ناروايى باشد كه به پيامبر مىدادند ، بنا بر اين ضمير « فيه » به آن بازمىگردد ، و اگر مصدريه باشد ضمير « فيه » به « قرآن » يا « حق » برمىگردد ، و در اين صورت « تفيضون » به معنى ورود در كارى به قصد افساد است .\r\n","page_name":" 309 ","page_number":309},
  {"content":"\r\n« و جز بيم دهنده آشكارى نيستم » ( * ( وَما أَنَا إِلَّا نَذِيرٌ مُبِينٌ ) * ) .\r\nاين جمله‌هاى كوتاه و پرمعنى ، پاسخى است به بسيارى از ايرادات مشركان ، از جمله اينكه گاه از بعثت پيامبر ص به عنوان اينكه يك بشر چگونه ممكن است با خدا ارتباط پيدا كند تعجب مىكردند .\r\nگاه مىگفتند : چرا او غذا مىخورد و در كوچه و بازار راه مىرود ؟\r\nگاه تقاضاى معجزات عجيب و غريب داشتند ، و هر يك تمنايى مىنمودند .\r\nگاه انتظار داشتند كه پيامبر ص كانونى از علم غيب باشد و همه حوادث آينده را براى آنها بازگو كند .\r\nو بالآخره گاه از اينكه او دعوت به توحيد و يگانگى معبود مىكند تعجب مىكردند .\r\nاين آيه اشاره اى اجمالى به پاسخ همه اين گفتگوها و بهانه جوئيها است .\r\nمىگويد : من نخستين پيامبر نيستم كه دعوت به توحيد كرده‌ام ، پيش از من پيامبران زيادى آمدند كه همه آنها از جنس بشر بودند ، لباس مىپوشيدند و غذا مىخوردند ، هيچيك از آنها مدعى علم غيب مطلق نبود ، بلكه مىگفتند :\r\nما از حوادث غيب آن مقدار مىدانيم كه خدا به ما تعليم داده است .\r\nو هيچيك از آنها در برابر « معجزات اقتراحى » و پيشنهادهاى هوسآلود مردم تسليم نشدند .\r\nتا همگان بدانند پيامبر ص نيز بنده اى است از بندگان خدا ، علم و قدرت او نيز محدود است به آنچه خدا مىخواهد ، علم و قدرت مطلق تنها از آن پروردگار است ، اينها واقعيتهايى است كه مىبايست مردم بدانند تا به ايرادهاى نابجا پايان دهند .\r\nاينها همه به دنبال بحثى است كه در آيات قبل آمد كه گاه پيامبر ص را به سحر متهم مىساختند ، و گاه به افتراء ، كه سرچشمه اين نسبتهاى ناروا نيز\r\n","description":"","footnote":"","page_name":" 310 ","page_number":310},
  {"content":"\r\nهمان توهماتى بودند كه با اين آيه به آن پاسخ گفته شد .\r\nو از اينجا روشن مىشود كه مفاد اين آيه با آيات ديگرى كه نشان مىدهد پيامبر ص از غيب آگاهى دارد ، مانند آنچه در سوره فتح در باره فتح مكه ، و ورود در مسجد الحرام آمده ( آيه 27 سوره فتح ) و يا آنچه در مورد مسيح ع آمده كه مىفرمود : أُنَبِّئُكُمْ بِما تَأْكُلُونَ وَما تَدَّخِرُونَ فِي بُيُوتِكُمْ : « من شما را به آنچه مىخوريد و در خانه‌ها ذخيره مىكنيد خبر مىدهم » ( آل عمران - 44 ) و امثال اينها منافات ندارد ، چرا كه آيه مورد بحث نفى « علم غيب مطلق » مىكند ، نه « مطلق علم غيب » ، به تعبير ديگر اين آيه نفى علم غيب استقلالى مىكند ، ولى آن آيات از علم غيب به بركت تعليم الهى سخن مىگويد .\r\nشاهد اين گفتار آيه 26 و 27 سوره « جن » است : عالِمُ الْغَيْبِ فَلا يُظْهِرُ عَلى غَيْبِه أَحَداً إِلَّا مَنِ ارْتَضى مِنْ رَسُولٍ : « خدا عالم الغيب است ، و هيچكس را بر مكنون علم خود آگاه نمىكند مگر رسولانى كه مورد رضايت اويند » .\r\nبعضى از مفسران براى آيه مورد بحث شان نزولى آورده‌اند و گفته‌اند :\r\nهنگامى كه فشار مشكلات بر ياران پيامبر ص در مكه زياد شد ، حضرت در خواب ديد كه به سرزمينى هجرت مىكند كه داراى نخلستان و درختان و آب فراوان است ، اين را براى ياران خود بازگو كرد ، آنها همه خوشحال شدند و فكر كردند ، به زودى گشايشى در برابر آزار مشركان پيدا خواهد شد مدتى صبر كردند ، اما اثرى از آن نديدند ، عرض كردند اى رسول خدا ! آنچه را فرمودى نديديم ، كى به آن سرزمينى كه در خواب ديدى مهاجرت خواهيم كرد ؟ پيامبر ص ساكت شد ، در اين هنگام آيه فوق نازل گرديد : * ( وَما أَدْرِي ما يُفْعَلُ بِي وَلا بِكُمْ ) * : « من نمىدانم خدا با من و شما چه خواهد كرد » ( 1 ) .\r\nولى اين شان نزول بعيد به نظر مىرسد زيرا مخاطب در اين آيات دشمنان\r\n\r\n","description":"","footnote":"\r\n( 1 ) تفسير « فخر رازى » جلد 28 صفحه 8 .\r\n","page_name":" 311 ","page_number":311},
  {"content":"\r\nپيامبرند ، نه دوستان او اما ممكن است از قبيل تطبيق باشد يعنى به هنگام مطرح كردن اين سؤال از ناحيه دوستانش پيامبر ص به اين آيه تمسك جست ، و به آنها پاسخ گفت .\r\nدر آخرين آيه مورد بحث براى تكميل آنچه در آيات قبل آمده مىافزايد :\r\n« بگو : به من خبر دهيد اگر اين قرآن از سوى خدا باشد و شما به آن كافر شويد ، در حالى كه شاهدى از بنى اسرائيل بر آن شهادت دهد ، و او ايمان بياورد و شما تكبر كنيد و تسليم نشويد ، چه كسى از شما گمراهتر خواهد بود ؟ ! مسلما خداوند قوم ظالم را هدايت نمىكند » ( * ( قُلْ أَ رَأَيْتُمْ إِنْ كانَ مِنْ عِنْدِ اللَّه وَكَفَرْتُمْ بِه وَشَهِدَ شاهِدٌ مِنْ بَنِي إِسْرائِيلَ عَلى مِثْلِه فَآمَنَ وَاسْتَكْبَرْتُمْ إِنَّ اللَّه لا يَهْدِي الْقَوْمَ الظَّالِمِينَ ) * ) ( 1 ) .\r\nدر اين كه اين شاهد بنى اسرائيلى كه بوده است كه بر حقانيت قرآن مجيد گواهى داده ، در ميان مفسران گفتگو است .\r\nبعضى گفته‌اند منظور موسى بن عمران است كه در عصر خود خبر از ظهور پيامبر اسلام و نشانه‌هاى او داد .\r\nولى اين احتمال با توجه به جمله فامن و استكبرتم كه نشان مىدهد اين شاهد بنى اسرائيلى به پيامبر اسلام ايمان آورده در حالى كه مشركان استكبار كردند سازگار نيست ، زيرا ظاهر جمله نشان مىدهد كه اين شاهد در عصر پيامبر اسلام ص بوده و به حضرتش ايمان آورده در حالى كه ديگران راه استكبار را پيش گرفتند .\r\nبعضى ديگر گفته‌اند اين مرد يكى از علماى اهل كتاب بوده كه در مكه\r\n\r\n","description":"","footnote":"\r\n( 1 ) جزاى جمله شرطيه ( * ( إِنْ كانَ مِنْ عِنْدِ اللَّه ) * ) محذوف است و در تقدير چنين است « من اضل منكم » .\r\n","page_name":" 312 ","page_number":312},
  {"content":"\r\nمىزيسته ، هر چند پيروان مذهب يهود و نصارى در مكه كمتر بودند ، ولى چنان نيست كه احدى از آنها در آنجا نبوده ، با اين حال معلوم نيست اين عالم بنى اسرائيلى چه كسى بوده ؟ و نامش چه بوده است ؟\r\nاين تفسير با توجه به اينكه عالم معروفى از اهل كتاب در مكه در عصر ظهور پيامبر ص وجود نداشته و تواريخ از آن نامى به ميان نياورده‌اند نيز چندان مناسب به نظر نمىرسد ( 1 ) .\r\nالبته اين تفسير و تفسير سابق اين امتياز را دارد كه با مكى بودن تمام سوره احقاف سازگار است .\r\nتفسير سومى كه از سوى اكثر مفسران پذيرفته شده اين است كه اين شاهد دانشمند معروف يهود « عبد اللَّه بن سلام » بود كه در مدينه ايمان آورد و به مسلمين پيوست .\r\nدر حديثى آمده است كه پيامبر ص با بعضى از يارانش در مدينه در يكى از اعياد يهود ، وارد كنيسه ( معبد آنها ) شدند ، آنها از ورود پيامبر ص ناخشنود بودند ، پيامبر ص فرمود : اى جمعيت يهود دوازده نفر از خودتان را به من نشان دهيد كه گواهى بر وحدانيت خدا و نبوت محمد ص بدهند تا خداوند غضبش را از تمام يهوديان جهان برگيرد .\r\nآنها ساكت شدند و احدى پاسخ نگفت ، پيامبر ص سه بار اين مطلب را تكرار كرد ، و در هر سه بار همه سكوت كردند ، سپس فرمود : شما از بيان حق ابا كرديد ، ولى به خدا سوگند « حاشر » و « عاقب » ( القابى كه در توراة براى پيامبر آمده بود ) منم ، خواه ايمان بياوريد يا تكذيبم كنيد .\r\nسپس پيامبر ص بازگشت اما هنوز قدم بيرون نگذاشته بود كه مردى پشت\r\n\r\n","description":"","footnote":"\r\n( 1 ) تعبير « شاهد » به صورت نكره در اينجا براى تعظيم است و نشان مىدهد او شخص معروف و بزرگى بوده است .\r\n","page_name":" 313 ","page_number":313},
  {"content":"\r\nسر او آمد و گفت اى محمد ! بايست ، پيامبر ص ايستاد ، سپس رو به جمعيت يهود كرد و گفت : مرا چگونه آدمى مىدانيد ؟ گفتند : به خدا سوگند ما در ميان خود مردى آگاه تر از تو و پدر و جدت نسبت به كتاب آسمانى خود نداريم ، سپس افزود : من خدا را گواه مىگيرم كه او همان پيامبرى است كه در تورات و انجيل آمده است ! يهود هنگامى كه چنين ديدند گفتند : تو دروغ مىگويى و كلمات زشت و بدى به او نثار كردند .\r\nرسول خدا ص فرمود : شما دروغ مىگوئيد ، انكار شما بعد از اقرارتان هرگز پذيرفته نخواهد شد ( و اين مرد كسى جز عبد اللَّه بن سلام نبود ) .\r\nو در اينجا آيه فوق ( * ( قُلْ أَ رَأَيْتُمْ إِنْ كانَ مِنْ عِنْدِ اللَّه ) * . . . ) نازل گشت ( 1 ) .\r\nطبق اين تفسير اين آيه در مدينه نازل شده است هر چند سوره سوره مكى است ، و اين منحصر به آيه مورد بحث نيست ، در سوره‌هاى ديگر از قرآن نيز احيانا آيات مكى در لابلاى سوره‌هاى مدنى يا بالعكس ديده مىشود كه نشان مىدهد گاه پيامبر ص دستور مىداده آيه اى را كه تناسب با مفاد سوره اى داشته بدون توجه به تاريخ نزول آن در ضمن آيات آن سوره قرار دهند .\r\nاين تفسير از جهاتى مناسبتر به نظر مىرسد .\r\n\r\n","description":"","footnote":"\r\n( 1 ) تفسير « مراغى » جلد 26 صفحه 14 .\r\n","page_name":" 314 ","page_number":314},
  {"content":"\r\n\r\n[ سوره الأحقاف ‹ 46 › : آيات 11 تا 14 
  ]\r\nوَ قالَ الَّذِينَ كَفَرُوا لِلَّذِينَ آمَنُوا لَوْ كانَ خَيْراً ما سَبَقُونا إِلَيْه وَإِذْ لَمْ يَهْتَدُوا بِه فَسَيَقُولُونَ هذا إِفْكٌ قَدِيمٌ ‹ 11 › وَمِنْ قَبْلِه كِتابُ مُوسى إِماماً وَرَحْمَةً وَهذا كِتابٌ مُصَدِّقٌ لِساناً عَرَبِيًّا لِيُنْذِرَ الَّذِينَ ظَلَمُوا وَبُشْرى لِلْمُحْسِنِينَ ‹ 12 › إِنَّ الَّذِينَ قالُوا رَبُّنَا اللَّه ثُمَّ اسْتَقامُوا فَلا خَوْفٌ عَلَيْهِمْ وَلا هُمْ يَحْزَنُونَ ‹ 13 › أُولئِكَ أَصْحابُ الْجَنَّةِ خالِدِينَ فِيها جَزاءً بِما كانُوا يَعْمَلُونَ ‹ 14 ›\r\n\r\nترجمه :\r\n11 - كافران در باره مؤمنان چنين گفتند : اگر ( اسلام ) چيز خوبى بود هرگز آنها بر ما پيشى نمىگرفتند ! و چون خودشان به وسيله آن هدايت نشدند مىگويند اين يك\r\n","description":"","footnote":"","page_name":" 315 ","page_number":315},
  {"content":"\r\nدروغ قديمى است ! 12 - و پيش از آن كتاب موسى كه پيشوا و رحمت بود ( نشانه‌هاى آن را بيان كرده ) و اين كتاب هماهنگ با نشانه‌هاى تورات است ، در حالى كه به زبان عربى و فصيح و گوياست تا ظالمان را انذار كند و نيكوكاران را بشارت دهد .\r\n13 - كسانى كه گفتند پروردگار ما اللَّه است ، سپس استقامت به خرج دادند نه ترسى براى آنهاست و نه غمى دارند .\r\n14 - آنها اهل بهشتند ، و جاودانه در آن مىمانند ، اين پاداش اعمالى است كه انجام مىدادند .\r\n\r\nشان نزول :\r\nمفسران براى نخستين آيه مورد بحث شان نزولهاى متعددى نقل كرده‌اند :\r\n1 - اين آيه در مورد « ابو ذر غفارى » است كه در مكه اسلام آورد و قبيله او ( بنى غفار ) نيز به دنبال او ايمان آوردند ، ( و از آنجا كه قبيله بنى غفار باديه نشين و فقير بودند كفار قريش كه مردانى ثروتمند و شهرنشين بودند گفتند : اگر اسلام چيز خوبى بود اين بىسر و پاها بر ما سبقت نمىگرفتند ! ) در اينجا بود كه آيه فوق نازل شد و به آنها پاسخ گفت .\r\n2 - يك كنيز رومى در مكه بود به نام ذى النيرة ( 1 ) كه دعوت پيامبر ص را به سوى اسلام اجابت كرد بزرگان قريش گفتند : اگر آنچه را محمد ص آورده چيز خوبى بود « ذى النيرةها » بر ما مقدم نمىشدند ! 3 - گروهى از قبايل باديه نشين مكه پيش از مردم شهر به اسلام روى آوردند ، اشراف مكه گفتند : اگر اسلام چيز خوبى بود اين شترچرانها ! بر ما سبقت نمىگرفتند .\r\n\r\n","description":"","footnote":"\r\n( 1 ) « ذى النيرة » از زنانى بود كه زود اسلام را پذيرفت و به همين جهت ابو جهل او را شكنجه و آزار مىداد .\r\n","page_name":" 316 ","page_number":316},
  {"content":"\r\n4 - جمعى از مردان پاكدل اما فقير و تهيدست همچون « بلال » و « صهيب » و « عمار » اسلام را با آغوش باز پذيرفتند ، و اشراف مكه گفتند : مگر ممكن است آئين محمد ص چيز خوبى باشد و اينها بر ما پيشى گيرند ؟ ! 5 - هنگامى كه « عبد اللَّه بن سلام » و بعضى از يارانش ايمان آوردند جمعى از يهوديان مغرور گفتند : اگر اسلام خوب بود آنها پيش قدم نمىشدند ( 1 ) .\r\nشان نزولهاى چهارگانه اول را در يك جمله مىتوان خلاصه كرد و آن اينكه اسلام از طرف قشرهاى فقير و باديه نشين و تهيدست به سرعت مورد استقبال قرار گرفت ، چرا كه هم منافع نامشروعى نداشتند كه به خطر بيفتد ، و هم مغز آنها از باد غرور انباشته نبود ، و هم قلبهايى پاكتر از قشر مرفه عياش و هوسباز داشتند .\r\nاين استقبال گرم از ناحيه اين گروه كه يكى از بزرگترين نقطه‌هاى قوت اين آئين الهى بود از سوى مغروران مستكبر به عنوان يك نقطه ضعف بزرگ شمرده شد ، و گفتند اين چه آئينى است كه پيروانش انبوهى باديه نشين فقير و تهيدست و كنيزان و بردگانند ؟ ! اگر مكتب معقولى بود هرگز نبايد افراد سطح پائين و منحط اجتماع از آن استقبال كنند ! اما ما كه در سطح بالا قرار داريم و چشم و چراغ جامعه هستيم عقب بمانيم ! جالب اينكه اين طرز تفكر انحرافى امروز هم از رايجترين طرز تفكرها در ميان ثروتمندان مغرور و هوسبازان مرفه در مورد مذهب است كه مىگويند :\r\nمذهب به درد فقرا و پابرهنه‌ها مىخورد ، و هر دو براى هم خوبند ، و ما در سطحى بالاتر و بالاتر قرار داريم ! قرآن در آيات مورد بحث پاسخ كافى به آنها داده كه در تفسير آيات مىشنويد .\r\nاما پنجمين شان نزولى كه در بالا ذكر شد كه منظور عبد اللَّه بن سلام و ياران\r\n\r\n","description":"","footnote":"\r\n( 1 ) تفسير « قرطبى » جلد 9 صفحه 6009 .\r\n","page_name":" 317 ","page_number":317},
  {"content":"\r\nاو هستند هر چند به گفته طبرسى در « مجمع البيان » و « قرطبى » در تفسيرش از اكثر مفسران نقل شده از دو جهت بعيد به نظر مىرسد .\r\nنخست اينكه تعبير به « * ( الَّذِينَ كَفَرُوا ) * » به طور مطلق معمولا در مورد مشركان به كار مىرود نه اهل كتاب و يهود و نصارى .\r\nديگر اينكه « عبد اللَّه بن سلام » مرد كم شخصيتى در ميان يهود نبود كه در باره او بگويند : اگر اسلام آئين خوبى بود او و يارانش بر ما پيشى نمىگرفتند .\r\n\r\nتفسير : شرط پيروزى ايمان و استقامت است\r\nاين آيات هم چنان اعمال و گفتار كافران و انحرافات آنها را مورد بحث و بررسى و نكوهش قرار مىدهد ، نخست به اين گفتار غرورآميز و دور از منطق آنها اشاره كرده مىگويد : « كافران در باره مؤمنان چنين گفتند : اگر ايمان و اسلام چيز خوبى بود هرگز آنها بر ما پيشى نمىگرفتند » ! ( * ( وَقالَ الَّذِينَ كَفَرُوا لِلَّذِينَ آمَنُوا لَوْ كانَ خَيْراً ما سَبَقُونا إِلَيْه ) * ) ( 1 ) .\r\nاينها يك مشت افراد فقير و بىسر و پا ، روستايى و برده و كم معرفتند ! چگونه ممكن است آنها حق را بفهمند و به آن اقبال كنند ، ولى ما چشم و چراغهاى اين جامعه از آن غافل و بى خبر بمانيم ؟ !\r\n\r\n","description":"","footnote":"\r\n( 1 ) در اينكه « لام » در للذين آمنوا چه معنى دارد ؟ مفسران گفتگو بسيار كرده‌اند ولى از همه احتمالات مناسبتر اين است كه « لام » به معنى « فى » باشد ، بنا بر اين معنى جمله چنين مىشود : كافران در باره مؤمنان چنين گفتند . . . و در اين صورت مشكلى از نظر غائب بودن فعل « سبقونا » پيش نمىآيد ، در حالى كه بعضى آن را « لام تعليل » دانسته‌اند ، و بعضى نيز گفته‌اند : الذين آمنوا در اينجا مخاطبند و جمله سبقونا به معنى « سبقتمونا » است !\r\n","page_name":" 318 ","page_number":318},
  {"content":"\r\nغافل از اينكه عيب در خود آنها بوده است نه در آئين اسلام ، اگر پرده‌هاى كبر و غرور بر قلب آنها نيفتاده بود ، اگر مست مال و مقام و شهوت نبودند ، اگر خود برتربينى و خودمحورى اجازه تحقيق حق به آنها مىداد ، و همانند تهيدستان پاكدل ، حقجو و حق طلب بودند ، آنها نيز به سرعت جذب اسلام مىشدند .\r\nلذا در پايان آيه با اين تعبير لطيف به آنها پاسخ مىگويد : « چون خود آنها به وسيله قرآن هدايت نشدند به زودى مىگويند اين يك دروغ قديمى است » ! ( * ( وَإِذْ لَمْ يَهْتَدُوا بِه فَسَيَقُولُونَ هذا إِفْكٌ قَدِيمٌ ) * ) ( 1 ) .\r\nيعنى آنها نخواستند به وسيله قرآن هدايت شوند نه اينكه هدايت قرآن كمبودى داشت .\r\nتعبير به « افك قديم » شبيه تهمت ديگرى است كه از زبان آنها در آيات قرآن نقل شده كه مىگفتند : اينها أَساطِيرُ الأَوَّلِينَ ( افسانه‌هاى پيشينيان ) است ( فرقان - 5 ) .\r\nو نيز تعبير به « سيقولون » به صورت فعل مضارع دليل بر اين است كه آنها به طور مستمر اين تهمت را به قرآن مىبستند ، و آن را پوششى براى عدم ايمان خود قرار مىدادند .\r\nسپس به دليل ديگرى براى اثبات حقانيت قرآن و نفى تهمت مشركان كه مىگفتند اين يك دروغ قديمى است پرداخته مىگويد : « از نشانه‌هاى صدق\r\n\r\n","description":"","footnote":"\r\n( 1 ) « اذ » در اين آيه ظرفيه است بعضى آن را متعلق به سيقولون مىدانند و مىگويند وجود « فاء » مانع نيست ولى بعضى ديگر مانند زمخشرى در كشاف معتقدند چون فعل بعد از آن ماضى است و سيقولون مضارع است نمىتواند متعلق به آن باشد بلكه متعلق به محذوفى است و در تقدير چنين است « و اذ لم يهتدوا به ظهر عنادهم » ولى احتمال اول با معنى آيه بسيار سازگارتر است .\r\n","page_name":" 319 ","page_number":319},
  {"content":"\r\nاين كتاب بزرگ اين است كه قبل از آن كتاب موسى در حالى كه پيشواى مردم بود و رحمتى از سوى خدا نازل گرديد و خبر از اوصاف پيامبر بعد از خود داد ، و اين قرآن نيز كتابى است هماهنگ با نشانه هايى كه در تورات آمده « ( * ( وَمِنْ قَبْلِه كِتابُ مُوسى إِماماً وَرَحْمَةً وَهذا كِتابٌ مُصَدِّقٌ ) * ) .\r\nبا اين حال چگونه مىگوئيد اين يك دروغ قديمى است ؟ ! كرارا در آيات قرآن روى اين نكته تكيه شده است كه قرآن تصديق كننده تورات و انجيل است ، يعنى هماهنگ با نشانه هايى است كه در اين دو كتاب آسمانى در باره پيامبر اسلام ص و كتاب آسمانى او آمده است ، به قدرى اين نشانه‌ها دقيق بوده كه قرآن مىگويد : الَّذِينَ آتَيْناهُمُ الْكِتابَ يَعْرِفُونَه كَما يَعْرِفُونَ أَبْناءَهُمْ : « اهل كتاب او را به خوبى مىشناسند همانگونه كه فرزندان خود را مىشناسند » ( بقره - 146 ) .\r\nنظير همين معنى كه در آيه مورد بحث است در سوره هود آيه 17 نيز آمده است : أَ فَمَنْ كانَ عَلى بَيِّنَةٍ مِنْ رَبِّه وَيَتْلُوه شاهِدٌ مِنْه وَمِنْ قَبْلِه كِتابُ مُوسى إِماماً وَرَحْمَةً أُولئِكَ يُؤْمِنُونَ بِه : « آيا آن كس كه دليل آشكارى از پروردگارش دارد و به دنبال آن شاهدى از سوى او مىآيد ، و پيش از آن كتاب موسى كه پيشوا و رحمت بود گواهى بر آن مىدهد همانند كسى است كه چنين نباشد » ؟ ! ( هود - 17 ) .\r\nتعبير به « * ( إِماماً وَرَحْمَةً ) * » ممكن است از اين جهت باشد كه بعد از ذكر امام و پيشوا احيانا مساله تكليف شاق و خشونت بار به ذهن تداعى مىكند به واسطه خاطره اى كه از پيشوايان خود داشتند ، ولى ذكر « رحمت » اين تداعى را اصلاح كرده ، مىگويد : امامت اين امام توأم با رحمت است ، حتى اگر تكاليفى آورده آن هم رحمت است ، و چه رحمتى برتر از تربيت نفوس آنهاست .\r\nو به دنبال آن مىافزايد : « اين در حالتى است كه اين كتاب آسمانى به زبان\r\n","description":"","footnote":"","page_name":" 320 ","page_number":320},
  {"content":"\r\nعربى فصيح و گوياست « كه همگان از آن بهره مند شوند ( * ( لِساناً عَرَبِيًّا ) * ) .\r\nو در پايان آيه هدف نهايى از نزول قرآن را در دو جمله كوتاه به اين صورت شرح مىدهد : « هدف اين بوده كه ظالمان را انذار و نيكوكاران را بشارت دهد » ( * ( لِيُنْذِرَ الَّذِينَ ظَلَمُوا وَبُشْرى لِلْمُحْسِنِينَ ) * ) .\r\nو با توجه به جمله « ينذر » كه فعل مضارع است و دلالت بر استمرار دارد روشن مىشود كه انذار قرآن همچون بشارت آن دائمى و مستمر است ، ظالمان و ستمگران را در سراسر تاريخ بيم مىدهد و انذار مىكند ، و به نيكوكاران همواره بشارت مىدهد .\r\nقابل توجه اينكه نقطه مقابل « ظالمان » را « نيكوكاران » قرار داده ، چرا كه « ظلم » در اينجا معنى وسيعى دارد كه هر گونه بدكارى و خلافكارى را شامل مىشود كه طبعا يا ظلم به ديگران است يا ظلم بر نفس .\r\nآيه بعد در حقيقت تفسيرى است براى « محسنين » ( نيكوكاران ) كه در آيه قبل آمده بود مىفرمايد : « كسانى كه گفتند : پروردگار ما اللَّه است ، سپس استقامت به خرج دادند ، نه ترسى براى آنهاست و نه غمى دارند » ( * ( إِنَّ الَّذِينَ قالُوا رَبُّنَا اللَّه ثُمَّ اسْتَقامُوا فَلا خَوْفٌ عَلَيْهِمْ وَلا هُمْ يَحْزَنُونَ ) * ) ( 1 ) .\r\nدر واقع تمام مراتب ايمان و همه اعمال صالح در اين دو جمله جمع است چرا كه « توحيد » اساس همه اعتقادات صحيح است ، و تمام اصول عقائد به ريشه توحيد بازمىگردد ، و « استقامت » و صبر و شكيبايى نيز ريشه همه اعمال صالح است ، زيرا مىدانيم تمام اعمال نيك را مىتوان در سه عنوان « صبر بر اطاعت » ،\r\n\r\n","description":"","footnote":"\r\n( 1 ) * ( الَّذِينَ قالُوا رَبُّنَا اللَّه ) * . . . مبتداست ، و جمله لا خوف عليهم خبر آن است البته فاء بر سر خبر نمىآيد ، مگر در مواردى كه مانند آيه مورد بحث مفهوم شرطيت در جمله باشد .\r\n","page_name":" 321 ","page_number":321},
  {"content":"\r\n« صبر بر معصيت » و « صبر بر مصيبت » خلاصه كرد .\r\nبنا بر اين « محسنين » كسانى هستند كه از نظر اعتقادى در خط توحيد ، و از نظر عمل در خط استقامت و صبرند .\r\nبديهى است اين گونه افراد نه ترسى از حوادث آينده دارند ، و نه غمى از گذشته .\r\nنظير همين مطلب در آيه 30 سوره فصلت ( با توضيح بيشترى ) آمده است .\r\nآنجا كه مىگويد : إِنَّ الَّذِينَ قالُوا رَبُّنَا اللَّه ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ أَلَّا تَخافُوا وَلا تَحْزَنُوا وَأَبْشِرُوا بِالْجَنَّةِ الَّتِي كُنْتُمْ تُوعَدُونَ .\r\nاين آيه دو چيز اضافه دارد يكى اينكه بشارت عدم خوف و حزن از سوى فرشتگان به آنها داده مىشود ، در حالى كه در آيه مورد بحث اين مطلب مسكوت گذارده شده ، ديگر اينكه علاوه بر نفى ترس و غم بشارت به بهشت موعود نيز در آيه سوره فصلت آمده در حالى كه در محل كلام در آيه بعد به آن اشاره مىشود .\r\nبه هر حال اين دو آيه يك مطلب را تعقيب مىكند يكى فشرده تر و ديگرى مشروحتر .\r\nدر تفسير على بن ابراهيم مىخوانيم كه در تفسير جمله * ( إِنَّ الَّذِينَ قالُوا رَبُّنَا اللَّه ثُمَّ اسْتَقامُوا ) * فرمود : استقاموا على ولاية على امير المؤمنين ( ع ) « منظور استقامت بر ولايت امير مؤمنان على ع است » .\r\nاين به خاطر آن است كه ادامه خط امير مؤمنان ع در جهت علم و عمل و عدالت و تقوى مخصوصا در عصرهاى تاريك و ظلمانى كار مشكلى است كه بدون استقامت امكان پذير نيست ، بنا بر اين يكى از مصداقهاى روشن آيه مورد بحث محسوب مىشود ، نه اينكه مفهوم آن منحصر به همين معنى باشد و استقامت در جهاد و اطاعت پروردگار و مبارزه با هواى نفس و شيطان را شامل نشود .\r\nدر ذيل آيه 30 سوره فصلت شرح مبسوطى پيرامون مساله « استقامت »\r\n","description":"","footnote":"","page_name":" 322 ","page_number":322},
  {"content":"\r\nداده‌ايم ( 1 ) .\r\nو در آخرين آيه مورد بحث مهمترين بشارت را به موحدان نيكوكار مىدهد و مىفرمايد : « آنها اهل بهشتند و جاودانه در آن مىمانند » ( * ( أُولئِكَ أَصْحابُ الْجَنَّةِ خالِدِينَ فِيها ) * ) .\r\n« اين به پاداش اعمالى است كه انجام مىدادند » ( * ( جَزاءً بِما كانُوا يَعْمَلُونَ ) * ) .\r\nظاهر آيه چنان كه بعضى استفاده كرده‌اند مفهوم حصر را مىرساند ، يعنى بهشتيان تنها كسانى هستند كه در خط توحيد و استقامت گام برمىدارند ، طبيعى است افراد ديگر كه آلوده به گناهانى شده‌اند گر چه سرانجام به خاطر ايمانشان بهشتى مىشوند ولى در آغاز « اصحاب جنت » نيستند .\r\nتعبير به « اصحاب » ( ياران ) اشاره به همنشينى دائم آنها با نعمتهاى بهشتى است .\r\nو تعبير * ( جَزاءً بِما كانُوا يَعْمَلُونَ ) * از يك سو دليل بر اين است كه « بهشت را به بها مىدهند ، و به بهانه نمىدهند » و از سوى ديگر اشاره به اصل آزادى اراده و اختيار انسان است .\r\n\r\n","description":"","footnote":"\r\n( 1 ) به جلد بيستم تفسير نمونه سوره فصلت آيه 30 مراجعه فرمائيد .\r\n","page_name":" 323 ","page_number":323},
  {"content":"\r\n\r\n[ سوره الأحقاف ‹ 46 › : آيات 15 تا 16 
  ]\r\nوَ وَصَّيْنَا الإِنْسانَ بِوالِدَيْه إِحْساناً حَمَلَتْه أُمُّه كُرْهاً وَوَضَعَتْه كُرْهاً وَحَمْلُه وَفِصالُه ثَلاثُونَ شَهْراً حَتَّى إِذا بَلَغَ أَشُدَّه وَبَلَغَ أَرْبَعِينَ سَنَةً قالَ رَبِّ أَوْزِعْنِي أَنْ أَشْكُرَ نِعْمَتَكَ الَّتِي أَنْعَمْتَ عَلَيَّ وَعَلى والِدَيَّ وَأَنْ أَعْمَلَ صالِحاً تَرْضاه وَأَصْلِحْ لِي فِي ذُرِّيَّتِي إِنِّي تُبْتُ إِلَيْكَ وَإِنِّي مِنَ الْمُسْلِمِينَ ‹ 15 › أُولئِكَ الَّذِينَ نَتَقَبَّلُ عَنْهُمْ أَحْسَنَ ما عَمِلُوا وَنَتَجاوَزُ عَنْ سَيِّئاتِهِمْ فِي أَصْحابِ الْجَنَّةِ وَعْدَ الصِّدْقِ الَّذِي كانُوا يُوعَدُونَ ‹ 16 ›\r\n\r\nترجمه :\r\n15 - ما به انسان توصيه كرديم كه به پدر و مادرش نيكى كند ، مادرش او را با ناراحتى حمل مىكند ، و با ناراحتى بر زمين مىگذارد ، و دوران حمل و از شير باز گرفتنش سى ماه است ، تا زمانى كه به كمال قدرت و رشد برسد ، و به چهلسالگى وارد گردد ، مىگويد : پروردگارا ! مرا توفيق ده تا شكر نعمتى را كه به من و پدر و مادرم دادى بجا آورم ، و عمل صالحى انجام دهم كه از آن خشنود باشى ،\r\n","description":"","footnote":"","page_name":" 324 ","page_number":324},
  {"content":"\r\nو فرزندان مرا صالح كن ، من به سوى تو بازمىگردم و توبه مىكنم ، و من از مسلمينم .\r\n16 - آنها كسانى هستند كه ما بهترين اعمالشان را قبول مىكنيم ، و از گناهانشان مىگذريم ، و در ميان بهشتيان جاى دارند ، اين وعده صدقى است كه وعده داده مىشدند .\r\n\r\nتفسير : اى انسان ! به مادر و پدر نيكى كن\r\nاين آيات و آيات آينده در حقيقت توضيحى است در باره دو گروه « ظالم » و « محسن » كه در آيات قبل به سرنوشت آنها اجمالا اشاره شده است .\r\nنخست به وضع « نيكوكاران » پرداخته ، و از مساله نيكى به پدر و مادر و شكر زحمات آنها كه مقدمه اى است براى شكر پروردگار شروع مىكند ، مىفرمايد : « ما انسان را توصيه كرديم كه در باره پدر و مادرش نيكى كند » ( * ( وَوَصَّيْنَا الإِنْسانَ بِوالِدَيْه إِحْساناً ) * ) ( 1 ) .\r\n« وصيت » و « توصيه » به معنى مطلق سفارش است ، و مفهوم آن منحصر به سفارشهاى مربوط به ما بعد از مرگ نيست ، لذا جمعى در اينجا آن را به معنى « امر و دستور و فرمان » تفسير كرده‌اند .\r\nسپس به دليل لزوم حقشناسى در برابر مادر پرداخته مىگويد : « مادر ، او را با اكراه و ناراحتى حمل مىكند ، و با ناراحتى بر زمين مىگذارد ، و دوران\r\n\r\n","description":"","footnote":"\r\n( 1 ) « توصيه » معمولا به دو مفعول متعدى مىشود ، منتها مفعول دوم همراه « باء » يا « الى » خواهد بود ، بنا بر اين « احسانا » نمىتواند مفعول دوم در آيه فوق باشد ، مگر اينكه « وصينا » را به معنى « الزمنا » بدانيم كه متعدى به دو مفعول مىشود بدون حروف جاره ، و يا براى آيه محذوفى قائل شويم و بگوئيم در تقدير چنين است : « وصينا الانسان بان يحسن بوالديه احسانا » در اين صورت احسانا « مفعول مطلق » براى فعل محذوفى است .\r\n","page_name":" 325 ","page_number":325},
  {"content":"\r\nحمل و از شير باز گرفتنش سى ماه است « ( * ( حَمَلَتْه أُمُّه كُرْهاً وَوَضَعَتْه كُرْهاً وَحَمْلُه وَفِصالُه ثَلاثُونَ شَهْراً ) * ) .\r\n« مادر » در طول اين سى ماه بزرگترين ايثار و فداكارى را در مورد فرزندش انجام مىدهد .\r\nاز نخستين روزهاى انعقاد نطفه حالت مادر دگرگون مىشود ، و ناراحتيها پشت سر يكديگر مىآيد ، حالتى كه به حالت « و يار » ناميده مىشود و يكى از سختترين حالات مادر است روى مىدهد و پزشكان مىگويند : بر اثر كمبودهايى است كه در جسم مادر به خاطر ايثار به فرزند رخ مىدهد .\r\nهر قدر جنين رشد و نمو بيشتر مىكند مواد بيشترى از شيره جان مادر مىگيرد ، و حتى روى استخوانهاى او و اعصابش اثر مىگذارد ، گاه خواب و خوراك و استراحت و آرامش را از او مىگيرد ، و در آخر دوران حمل راه رفتن و حتى نشست و برخاست براى او مشكل مىشود اما با صبر و حوصله تمام و به عشق فرزندى كه به زودى چشم به دنيا مىگشايد و بر روى مادر لبخند مىزند تمام اين ناملائمات را تحمل مىكند .\r\nدوران وضع حمل كه يكى از سختترين لحظات زندگى مادر است فرا مىرسد تا آنجا كه گاه مادر جان خود را بر سر فرزند مىنهد .\r\nبه هر حال بار سنگينش را بر زمين گذارده دوران سخت ديگرى شروع مىشود ، دوران مراقبت دائم و شبانه روزى از فرزند ، دورانى كه بايد به تمام نيازهاى كودكى پاسخ گويد كه هيچگونه قدرت بر بيان نيازهاى خود ندارد ، اگر دردى دارد نمىتواند محل درد را تعيين كند ، و اگر ناراحتى از گرسنگى و تشنگى و گرما و سرما دارد قادر به بيان آن نيست ، جز اينكه ناله سر دهد و اشك ريزد ، و مادر بايد با كنجكاوى و صبر و حوصله تمام يك يك اين نيازها را تشخيص دهد و برآورده كند .\r\n","description":"","footnote":"","page_name":" 326 ","page_number":326},
  {"content":"\r\nنظافت فرزند در اين دوران مشكلى است طاقتفرسا ، و تامين غذاى او كه از شيره جان مادر گرفته مىشود ايثارى است بزرگ .\r\nبيماريهاى مختلفى كه در اين دوران دامان نوزاد را مىگيرد و مادر بايد با شكيبايى فوق العاده به مقابله با آنها برخيزد مشكل ديگرى است .\r\nاينكه قرآن در اينجا تنها از ناراحتيهاى مادر سخن به ميان آورده و سخنى از پدر در ميان نيست نه بخاطر عدم اهميت آن است ، چرا كه پدر نيز در بسيارى از اين مشكلات شريك مادر است ، ولى چون مادر سهم بيشترى دارد بيشتر روى او تكيه شده است .\r\nدر اينجا اين سؤال مطرح مىشود كه در آيه 233 سوره بقره دوران شيرخوارگى دو سال كامل ‹ 24 ماه ) ذكر شده ، وَالْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ لِمَنْ أَرادَ أَنْ يُتِمَّ الرَّضاعَةَ : « مادران فرزندان خود را دو سال كامل شير مىدهند ، آنها كه بخواهند دوران شير دادن را تكميل كنند » .\r\nدر حالى كه مجموع « دوران حمل و شيرخوارگى » در آيه مورد بحث فقط سى ماه ذكر شده ، مگر ممكن است دوران حمل شش ماه باشد ؟\r\nفقهاء و مفسران با الهام از روايات اسلامى در پاسخ گفته‌اند : آرى حد اقل دوران حمل 6 ماه و حد اكثر دوران مفيد رضاع 24 ماه است ، حتى از جمعى از پزشكان پيشين همچون « جالينوس » و « ابن سينا » نقل شده كه گفته‌اند : خود با چشم شاهد چنين امرى بوده‌اند كه فرزندى بعد از شش ماه به دنيا آمده است .\r\nضمنا از اين تعبير قرآنى مىتوان استفاده كرد كه هر قدر از مقدار حمل كاسته شود بايد بر مقدار دوران شيرخوارى افزود ، به گونه اى كه مجموعا 30 ماه تمام را شامل گردد ، از ابن عباس نيز نقل شده كه هر گاه دوران باردارى زن 9 ماه باشد بايد 21 ماه فرزند را شير دهد ، و اگر حمل 6 ماه باشد بايد 24 ماه شير دهد .\r\n","description":"","footnote":"","page_name":" 327 ","page_number":327},
  {"content":"\r\nقانون طبيعى نيز همين را ايجاب مىكند ، چرا كه كمبودهاى دوران حمل در دوران شيرخوارگى بايد جبران گردد .\r\nسپس مىافزايد : « حيات انسان هم چنان ادامه مىيابد تا زمانى كه به كمال قدرت و نيروى جسمانى رسد ، و به مرز چهلسالگى وارد مىگردد » ( * ( حَتَّى إِذا بَلَغَ أَشُدَّه وَبَلَغَ أَرْبَعِينَ سَنَةً ) * ) ( 1 ) .\r\nبعضى از مفسران « بلوغ اشد » ( رسيدن به مرحله توانايى ) را با رسيدن به چهلسالگى هماهنگ ، و براى تاكيد مىدانند ، ولى ظاهر اين است كه « بلوغ اشد » اشاره به « بلوغ جسمانى » و رسيدن به اربعين سنة ( چهلسالگى ) اشاره به « بلوغ فكرى و عقلانى » است ، چرا كه معروف است ، انسان غالبا در چهل سالگى به مرحله كمال عقل مىرسد و گفته‌اند كه غالب انبيا در چهلسالگى مبعوث به نبوت شدند .\r\nضمنا در اينكه سن بلوغ قدرت جسمانى چه سنى است ؟ در آن نيز گفتگو است ، بعضى همان سن معروف بلوغ را مىدانند كه در آيه 34 اسراء در مورد يتيمان نيز به آن اشاره شده ، در حالى كه در بعضى از روايات تصريح شده كه سن هيجده سالگى است .\r\nالبته مانعى ندارد كه اين تعبير در موارد مختلف معانى متفاوتى دهد كه با قرائن روشن مىشود .\r\nدر حديثى آمده است :\r\nان الشيطان يجر يده على وجه من زاد على الاربعين\r\n\r\n","description":"","footnote":"\r\n( 1 ) « حتى » در اينجا غايت براى جمله محذوفى است ، و در تقدير چنين است :\r\nو عاش الانسان و استمرت حياته حتى اذا بلغ اشده ، بعضى نيز آن را غايت براى « وصينا » يا براى مساله « مراقبت پدر و مادر » دانسته‌اند ، و اين هر دو بعيد به نظر مىرسد ، زيرا نه توصيه خداوند در مورد نيكى به پدر و مادر در چهلسالگى پايان مىپذيرد و نه مراقبت پدر و مادر از فرزند تا چهلسالگى ادامه دارد .\r\n","page_name":" 328 ","page_number":328},
  {"content":"\r\nو لم يتب ، و يقول بابى وجه لا يفلح ! :\r\n« شيطان دستش را به صورت كسانى كه به چهلسالگى برسند و از گناه توبه نكنند مىكشد و مىگويد پدرم فداى چهره اى باد كه هرگز رستگار نمىشود » ! ( و در جبين اين انسان نور رستگارى نيست ! ) ( 1 ) .\r\nاز ابن عباس نيز نقل شده : من اتى عليه الاربعون سنة فلم يغلب خيره شره فليتجهز الى النار ! : « هر كس چهل سال بر او بگذرد و نيكى او بر بديش غالب نشود آماده آتش جهنم گردد » ! به هر حال قرآن در دنباله اين سخن مىافزايد : اين انسان لايق و با ايمان هنگامى كه به چهلسالگى رسيد سه چيز را از خدا تقاضا مىكند : نخست مىگويد : « پروردگارا ! به من الهام ده و توفيق بخش تا شكر نعمتى را كه به من و پدر و مادرم ارزانى داشتى بجا آورم » ( * ( قالَ رَبِّ أَوْزِعْنِي أَنْ أَشْكُرَ نِعْمَتَكَ الَّتِي أَنْعَمْتَ عَلَيَّ وَعَلى والِدَيَّ ) * ) ( 2 ) .\r\nاين تعبير نشان مىدهد كه انسان با ايمان در چنين سن و سالى هم از عمق و وسعت نعمتهاى خدا بر او آگاه مىگردد ، و هم از خدماتى كه پدر و مادر به او كرده است تا به اين حد رسيده ، چرا كه در اين سن و سال معمولا خودش پدر يا مادر مىشود ، و زحمات طاقتفرسا و ايثارگرانه آن دو را با چشم خود مىبيند ، و بىاختيار به ياد آنها مىافتد و بجاى آنها در پيشگاه خدا شكرگزارى مىكند .\r\nدر دومين تقاضا عرضه مىدارد : « خداوندا ! به من توفيق ده تا عمل صالح بجا آورم ، عملى كه تو از آن خشنود باشى » ( * ( وَأَنْ أَعْمَلَ صالِحاً تَرْضاه ) * ) .\r\nو بالآخره در سومين تقاضايش عرض مىكند : « خداوندا ! صلاح و درستكارى\r\n\r\n","description":"","footnote":"\r\n( 1 ) تفسير « روح المعانى » جلد 26 صفحه 17 .\r\n( 2 ) « اوزعنى » از ماده « ايزاع » است كه به چند معنى آمده : الهام كردن بازداشتن از انحراف ، ايجاد عشق و علاقه ، و توفيق .\r\n","page_name":" 329 ","page_number":329},
  {"content":"\r\nرا در فرزندان و دودمان من تداوم بخش « ( * ( وَأَصْلِحْ لِي فِي ذُرِّيَّتِي ) * ) .\r\nتعبير به « لى » ( براى من ) ضمنا اشاره به اين است كه صلاح و نيكى فرزندان من چنان باشد كه نتائجش عائد من نيز بشود .\r\nو تعبير « فى ذريتى » ( در فرزندان من ) به طور مطلق ، اشاره به تداوم صلاح و نيكوكارى در تمام دودمان او است .\r\nجالب اينكه در دعاى اول پدر و مادر را شريك مىكند ، و در دعاى سوم فرزندان را ، ولى در دعاى دوم براى خود دعا مىكند ، و اين گونه است انسان صالح كه اگر با يك چشم به خويشتن مىنگرد با چشم ديگر به افرادى كه بر او حق دارند نگاه مىكند .\r\nو در پايان آيه دو مطلب را اعلام مىدارد كه هر كدام بيانگر يك برنامه عملى مؤثر است ، مىگويد : « پروردگارا ! من در اين سن و سال به سوى تو بازمىگردم و توبه مىكنم » ( * ( إِنِّي تُبْتُ إِلَيْكَ ) * ) .\r\nبه مرحله اى رسيده‌ام كه بايد خطوط زندگى من تعيين گردد ، و تا به آخر عمر هم چنان ادامه يابد ، آرى من به مرز چهلسالگى رسيده‌ام و براى بنده اى چون من چقدر زشت و نازيباست كه به سوى تو نيايم و خودم را از گناهان با آب توبه نشويم .\r\nديگر اينكه مىگويد : « من از مسلمين هستم » ( * ( وَإِنِّي مِنَ الْمُسْلِمِينَ ) * ) .\r\nدر حقيقت اين دو جمله پشتوانه اى است براى آن دعاهاى سه گانه و مفهومش اين است : چون من توبه كرده‌ام ، و تسليم مطلق در برابر فرمان توام ، تو نيز بزرگوارى كن و مرا مشمول آن نعمتها بفرما .\r\nآيه بعد بيان گويايى است از اجر و پاداش اين گروه از مؤمنان شكرگزار صالح العمل و توبه كار كه به سه پاداش مهم در آن اشاره شده است .\r\n","description":"","footnote":"","page_name":" 330 ","page_number":330},
  {"content":"\r\nنخست مىفرمايد : « آنها كسانى هستند كه ما بهترين اعمالشان را قبول مىكنيم » ( * ( أُولئِكَ الَّذِينَ نَتَقَبَّلُ عَنْهُمْ أَحْسَنَ ما عَمِلُوا ) * ) .\r\nچه بشارتى از اين بالاتر كه خداوند بزرگ و قادر و منان ، عمل بنده ضعيف و ناچيزى را پذيرا شود كه اين خود گذشته از آثار ديگر افتخارى است بزرگ و موهبتى است عالى و معنوى .\r\nبا اينكه خداوند همه اعمال نيك را مىپذيرد چرا مىگويد : « بهترين اعمال آنها را پذيرا مىشود » ؟ ! در پاسخ اين سؤال جمعى از مفسران گفته‌اند : منظور از بهترين اعمال واجبات و مستحبات است در برابر مباحات كه اعمال خوبى است اما چيزى نيست كه مورد پذيرش واقع شود ، و اجر و ثوابى به آن تعلق گيرد ( 1 ) .\r\nپاسخ ديگر اينكه خداوند بهترين اعمال آنها را معيار پذيرش قرار مىدهد و حتى اعمال درجه دو ، و كم اهميت آنها را به حساب اعمال درجه يك به فضل و رحمتش مىگذارد ، اين درست به آن مىماند كه خريدارى به عنوان فضل و كرم اجناس متفاوتى را كه از طرف فروشنده اى عرضه شده است به بهاى جنس اعلا محاسبه كند ، و از فضل و لطف خداوند هر چه گفته شود عجيب نيست .\r\nموهبت دوم پاكسازى آنها است ، مىگويد : « ما از گناهانشان مىگذريم » ( * ( وَنَتَجاوَزُ عَنْ سَيِّئاتِهِمْ ) * ) .\r\nدر حالى كه در ميان بهشتيان جاى دارند ( * ( فِي أَصْحابِ الْجَنَّةِ ) * ) » .\r\nو اين سومين موهبت الهى نسبت به آنها است كه آنان را با اين كه لغزشهايى\r\n\r\n","description":"","footnote":"\r\n( 1 ) طبرسى در « مجمع البيان » و « علامه طباطبائى » در « الميزان » و « فخر رازى » در « تفسير كبير » و غير آنها در ذيل آيه مورد بحث .\r\n( 2 ) « * ( فِي أَصْحابِ الْجَنَّةِ ) * » متعلق به محذوفى است كه حال براى ضمير « هم » مىباشد و در تقدير چنين است حالكونهم موجودين فى اصحاب الجنة .\r\n","page_name":" 331 ","page_number":331},
  {"content":"\r\nداشته‌اند شستشو داده ، در كنار نيكان و پاكانى جاى مىدهد كه از مقربان درگاه اويند .\r\nضمنا از اين تعبير استفاده مىشود كه منظور از « اصحاب الجنة » در اينجا بندگان مقربى هستند كه هرگز گرد و غبار معصيت بر دامانشان ننشسته و اين مؤمنان توبه كار بعد از مغفرت الهى در كنار آنها و در سايه آنها جاى مىگيرند .\r\nو در پايان آيه براى تاكيد بر اين نعمتها كه گفته شد مىافزايد : « اين وعده صدقى است كه پيوسته به آنها داده شده است » ( * ( وَعْدَ الصِّدْقِ الَّذِي كانُوا يُوعَدُونَ ) * ) ( 1 ) .\r\nچگونه وعده صدق نباشد در حالى كه تخلف از وعده يا به خاطر پشيمانى و نادانى است ، و يا از ضعف و ناتوانى ، و خداوند از همه اين امور منزه است .\r\n\r\nنكته‌ها :\r\n\r\n[ 1 - ترسيمى از يك انسان مؤمن بهشتى 
  ]\r\nاين آيات ترسيمى است از يك انسان مؤمن بهشتى كه نخست رشد جسمانى و سپس مرحله كمال عقلى خود را پيموده ، بعد به مقام شكرگزارى در برابر نعمتهاى پروردگار ، و شكر زحمات طاقتفرساى پدر و مادر رسيده ، و به موقع از لغزشها توبه مىكند ، و به انجام اعمال صالح و از جمله تربيت فرزندان اهتمام مىورزد ، و سرانجام به مقام تسليم مطلق در برابر فرمان الهى صعود مىكند ، و همين امر سبب مىشود كه غرق رحمت و غفران و نعمتهاى گوناگون خداوند شود .\r\nآرى بايد يك انسان بهشتى را از اين صفاتش شناخت .\r\n\r\n2 - تعبير به « وصينا الانسان » ( به انسان توصيه كرديم )\r\nاشاره به اين\r\n\r\n","description":"","footnote":"\r\n( 1 ) « وعد الصدق » مفعول مطلق براى فعل محذوفى است ، و در تقدير چنين است يعدهم وعد الصدق الذى كانوا يوعدون بلسان الانبياء و الرسل .\r\n","page_name":" 332 ","page_number":332},
  {"content":"\r\nاست كه مساله نيكى به پدر و مادر از اصول انسانى است كه حتى كسانى كه پايبند به دين و مذهبى نيستند نيز طبق الهام فطرت به آن جذب مىشوند ، بنا بر اين آنها كه پشت پا به اين وظيفه بزرگ مىزنند ، نه تنها مسلمان واقعى نيستند كه نام انسان براى آنها شايسته نيست .\r\n\r\n3 - تعبير به « احسانا »\r\n( با توجه به اينكه نكره در اين موارد براى بيان عظمت مىآيد ) اشاره به اين است كه به فرمان خداوند بايد در مقابل خدمات بزرگ پدر و مادر نيكيهاى بزرگ و برجسته انجام شود .\r\n\r\n[ 4 - شرح درد و رنجهاى مادر 
  ]\r\nشرح درد و رنجهاى مادر در راه پرورش فرزند هم بخاطر اين است كه محسوستر و ملموستر است ، و هم بخاطر اين كه زحمات مادر در مقايسه با پدر از اهميت بيشترى برخوردار است ، و به همين دليل در روايات اسلامى تاكيد بيشترى در مورد مادر شده است .\r\nدر حديثى آمده است كه مردى نزد رسول خدا آمد و عرضكرد :\r\nمن ابر ؟ قال :\r\nامك ، قال ثم من ؟ قال امك ، قال ثم من ؟ قال امك ، قال ثم من ؟ قال اباك :\r\n« اى رسول خدا به چه كسى نيكى كنم ؟ فرمود : به مادرت .\r\nعرض كرد : بعد از او به چه كسى ؟ فرمود : به مادرت .\r\nبراى سومين بار عرض كرد : بعد از او به چه كسى ؟ باز فرمود : به مادرت .\r\nو در چهارمين بار وقتى اين سؤال را تكرار كرد گفت به پدرت « ! ( 1 ) .\r\nدر حديث ديگرى آمده است كه مردى مادر پير و ناتوان خود را بر دوش گرفته بود ، و به طواف مشغول بود ، در همين هنگام خدمت پيامبر ص رسيد عرض كرد : هل اديت حقها : « آيا حق مادرم را اينسان ادا كرده‌ام » ؟ ! پيامبر در جواب فرمود : لا و لا بزفرة واحدة : « نه حتى يك نفس او را\r\n\r\n","description":"","footnote":"\r\n( 1 ) « روح المعانى » جلد 26 صفحه 16 .\r\n","page_name":" 333 ","page_number":333},
  {"content":"\r\nجبران نكردى » ( 1 ) .\r\n\r\n[ 5 - اهميت قرآن به پيوند خانوادگى 
  ]\r\nدر آيات قرآن اهميت زيادى به پيوند خانوادگى ، و احترام و اكرام پدر و مادر ، و نيز توجه به تربيت فرزندان ، داده شده است كه در آيات فوق به همه اشاره شده است ، اين بخاطر آن است كه جامعه بزرگ انسانى از واحدهاى كوچكترى به نام « خانواده » تشكيل مىشود ، همانگونه كه يك ساختمان بزرگ از غرفه‌ها و سپس از سنگها و آجرها تشكيل مىگردد .\r\nبديهى است هر قدر اين واحدهاى كوچك از انسجام و استحكام بيشترى برخوردار باشد استحكام اساس جامعه بيشتر خواهد بود ، و يكى از علل نابسامانيهاى اجتماعى جوامع صنعتى عصر ما متلاشى شدن نظام خانوادگى است كه نه احترامى از سوى فرزندان وجود دارد ، نه محبتى از سوى پدران و مادران ، و نه پيوند مهر و عاطفه اى از سوى همسران .\r\nمنظره دردناك آسايشگاههاى بزرگسالان در جوامع صنعتى امروز كه مركز پدران و مادران ناتوانى است كه از كار افتاده‌اند و از خانواده طرد شده‌اند شاهد بسيار گويايى براى اين حقيقت تلخ است .\r\nمردان و زنانى كه بعد از يك عمر خدمت ، و تحويل فرزندان متعدد به جامعه در ايامى كه نياز شديدى به عواطف فرزندان ، و كمكهاى آنها دارند ، به كلى رانده مىشوند ، و در آنجا در انتظار مرگ روزشمارى مىكنند ، و چشم به در دوخته‌اند كه آشنايى از در درآيد ، انتظارى كه شايد در سال يك يا دو بار بيشتر تكرار نمىشود ! به راستى تصور چنين حالتى زندگى را براى انسان از همان آغازش تلخ\r\n\r\n","description":"","footnote":"\r\n( 1 ) فى ظلال جلد 7 صفحه 415 .\r\n","page_name":" 334 ","page_number":334},
  {"content":"\r\nمىكند و اين است راه و رسم دنياى مادى و تمدن منهاى ايمان و مذهب .\r\n\r\n[ 6 - تفسير جمله « * ( أَنْ أَعْمَلَ صالِحاً تَرْضاه ) * » 
  ]\r\nجمله « * ( أَنْ أَعْمَلَ صالِحاً تَرْضاه ) * » بيانگر اين واقعيت است كه عمل صالح چيزى است كه موجب خشنودى خدا مىشود ، و تعبير « احسن ما عملوا » ( بهترين كارى كه انجام دادند ) كه در آيات متعددى از قرآن مجيد آمده ، بيانگر فضل بىحساب خداوند است كه در مقام اجر و پاداش بندگان ، بهترين اعمال آنها را معيار قرار مىدهد و همه را به حساب آن مىپذيرد .\r\n","description":"","footnote":"","page_name":" 335 ","page_number":335},
  {"content":"\r\n\r\n[ سوره الأحقاف ‹ 46 › : آيات 17 تا 19 
  ]\r\nوَ الَّذِي قالَ لِوالِدَيْه أُفٍّ لَكُما أَ تَعِدانِنِي أَنْ أُخْرَجَ وَقَدْ خَلَتِ الْقُرُونُ مِنْ قَبْلِي وَهُما يَسْتَغِيثانِ اللَّه وَيْلَكَ آمِنْ إِنَّ وَعْدَ اللَّه حَقٌّ فَيَقُولُ ما هذا إِلَّا أَساطِيرُ الأَوَّلِينَ ‹ 17 › أُولئِكَ الَّذِينَ حَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَالإِنْسِ إِنَّهُمْ كانُوا خاسِرِينَ ‹ 18 › وَلِكُلٍّ دَرَجاتٌ مِمَّا عَمِلُوا وَلِيُوَفِّيَهُمْ أَعْمالَهُمْ وَهُمْ لا يُظْلَمُونَ ‹ 19 ›\r\n\r\nترجمه :\r\n17 - كسى كه به پدر و مادرش مىگويد : اف بر شما ! آيا به من وعده مىدهيد كه من روز قيامت مبعوث مىشوم ؟ در حالى كه قبل از من اقوام زيادى بودند ( و هرگز مبعوث نشدند ) و آنها پيوسته فرياد مىكشند و خدا را به يارى مىطلبند كه واى بر تو ! ايمان بياور كه وعده خدا حق است ، اما او پيوسته مىگويد : اينها چيزى جز افسانه‌هاى پيشينيان نيست !\r\n","description":"","footnote":"","page_name":" 336 ","page_number":336},
  {"content":"\r\n18 - آنها كسانى هستند كه فرمان عذاب همراه اقوام ( كافرى ) كه قبل از آنها از جن و انس بودند در باره آنان مسجل شده ، چرا كه همگى زيانكار بودند .\r\n19 - و براى هر كدام از آنها درجاتى است بر طبق اعمالى كه انجام داده‌اند ، تا خداوند كارهاى آنها را بىكم و كاست به آنان تحويل دهد ، و به آنها هيچ ستمى نخواهد شد .\r\n\r\nتفسير : پايمال كنندگان حقوق پدر و مادر\r\nدر آيات قبل سخن از مؤمنانى در ميان بود كه در پرتو ايمان و عمل صالح و شكر نعمتهاى حق ، و توجه به حقوق پدر و مادر و فرزندان ، به مقام قرب الهى راه مىيابند ، و مشمول الطاف خاص او مىشوند .\r\nاما در آيات مورد بحث سخن از كسانى است كه در نقطه مقابل آنها قرار دارند ، افرادى بىايمان و حقنشناس و عاق پدر و مادر ، مىفرمايد :\r\n« و آن كسى كه به پدر و مادرش مىگويد : اف بر شما ! آيا به من وعده مىدهيد كه من روز قيامت مبعوث مىشوم ؟ در حالى كه قبل از من اقوام زيادى بودند و مردند و هرگز مبعوث نشدند » ! ( * ( وَالَّذِي قالَ لِوالِدَيْه أُفٍّ لَكُما أَ تَعِدانِنِي أَنْ أُخْرَجَ وَقَدْ خَلَتِ الْقُرُونُ مِنْ قَبْلِي ) * ) ( 1 ) .\r\nاما پدر و مادر مؤمن در مقابل اين فرزند خيره سر تسليم نمىشدند « آنها فرياد مىكشند و خدا را به يارى مىطلبند كه واى بر تو اى فرزند ! ايمان بياور\r\n\r\n","description":"","footnote":"\r\n( 1 ) و الذى قال . . . مبتداست و خبر آن به اعتقاد بسيارى از مفسران اولئك الذين . . . مىباشد كه در آيه بعد آمده ، و مفرد بودن « مبتدا » با جمع بودن « اولئك » منافات ندارد ، چرا كه منظور از آن جنس است ، ولى اين احتمال نيز وجود دارد كه خبر آن محذوف باشد و در تقدير چنين است « و فى مقابل الذين مضى وصفهم الذى قال لوالديه » و در اين صورت آيه بعد مستقل است همانگونه كه آيه اولئك الذين تتقبل عنهم . . .\r\nاستقلال دارد .\r\n","page_name":" 337 ","page_number":337},
  {"content":"\r\nكه وعده خدا حق است « : ( * ( وَهُما يَسْتَغِيثانِ اللَّه وَيْلَكَ آمِنْ إِنَّ وَعْدَ اللَّه حَقٌّ ) * ) .\r\nاما او هم چنان به لجاجت و خيره سرى خود ادامه مىدهد ، و با تكبر و بى اعتنايى « مىگويد : اينها چيزى جز افسانه‌هاى پيشينيان نيست » ! ( * ( فَيَقُولُ ما هذا إِلَّا أَساطِيرُ الأَوَّلِينَ ) * ) .\r\nاينكه مىگوئيد معادى و حساب و كتابى در كار است از خرافات و داستانهاى دروغين اقوام گذشته است ، و من هرگز در برابر آن تسليم نخواهم شد .\r\nاوصافى كه از اين آيه در باره آن گروه استفاده مىشود چند وصف است :\r\nبىاحترامى و اسائه ادب نسبت به مقام پدر و مادر ، زيرا « اف » در اصل به معنى هر چيز كثيف و آلوده است ، و در مقام توهين و تحقير گفته مىشود ( 1 ) .\r\nبعضى نيز گفته‌اند به معنى چركى است كه در زير ناخن جمع مىشود كه هم آلوده است و هم ناچيز ( 2 ) .\r\nديگر اينكه نه تنها ايمانى به قيامت و روز رستاخيز ندارند بلكه آن را به باد مسخره گرفته ، جزء افسانه‌ها و پندارهاى خرافى مىشمرند .\r\nوصف ديگرشان اين است گوش شنوا ندارند ، تسليم در برابر حق نيستند و روحشان از غرور و جهل و خودخواهى انباشته است .\r\nآرى پدر و مادر دلسوز او هر چه تلاش و كوشش مىكنند كه او را از گرداب جهل و بيخبرى نجات دهند تا اين فرزند دلبند گرفتار عذاب دردناك الهى نشود او هم چنان در كفر خود پافشارى مىكند و اصرار مىورزد ، و سرانجام ناچار او را رها مىكنند .\r\n\r\n","description":"","footnote":"\r\n( 1 ) مفردات « راغب » .\r\n( 2 ) در زمينه معنى « اف » بحثهاى ديگرى در جلد 12 صفحه 83 آورده‌ايم ( سوره اسراء آيه 23 ) .\r\n","page_name":" 338 ","page_number":338},
  {"content":"\r\nهمانگونه كه در آيات گذشته پاداش مؤمنان صالح العمل بيان شده ، در اينجا سرانجام كار كافران جسور و خيره سر را نيز بيان كرده ، مىفرمايد :\r\n« آنها كسانى هستند كه فرمان عذاب الهى در باره آنان مسجل شده ، و همراه اقوام كافر از جن و انس كه قبل از آنها بودند گرفتار مجازات دردناك مىشوند و اهل دوزخند » ( * ( أُولئِكَ الَّذِينَ حَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَالإِنْسِ ) * ) ( 1 ) .\r\n« چرا كه آنها همه از زيانكاران بودند » ( * ( إِنَّهُمْ كانُوا خاسِرِينَ ) * ) .\r\nچه زيانى از اين بدتر كه تمام سرمايه‌هاى وجود خود را از دست دادند و خشم و غضب خدا را براى خود خريدند .\r\nدر مقايسه اين دو گروه دوزخى و بهشتى ، در اين آيات به اين امور برخورد مىكنيم .\r\nآنها مدارج رشد تكامل خود را طى مىكنند در حالى كه اينها همه سرمايه‌هاى خويش را از دست مىدهند و زيانكارند .\r\nآنها حقشناسند و شكرگزار ، حتى در برابر پدر و مادر ، اما اينها حق - نشناسند و جسور و بىادب حتى نسبت به والدينشان .\r\nآنها « همراه مقربان خداوند » در بهشتند ، و اينها در « زمره اقوام بى - ايمان » در دوزخند ، و هر يك به گروه همجنس خود ملحق مىشوند .\r\nآنها از لغزشهاى خود توبه مىكنند و در برابر حق تسليمند ، اما اينها طغيانگرند و سركش ، و خودخواه و متكبر .\r\nقابل توجه اينكه : اين گروه لجوج در انحرافات خود بر وضع اقوام پيشين\r\n\r\n","description":"","footnote":"\r\n( 1 ) جمله « * ( حَقَّ عَلَيْهِمُ الْقَوْلُ ) * » اشاره به سخنى است كه خداوند در مورد مجازات كافران و مجرمان فرموده ، و در تقدير چنين است : « حق عليهم القول بانهم اهل النار » . . . و « فى امم » در محل حال است .\r\n","page_name":" 339 ","page_number":339},
  {"content":"\r\nتكيه مىكنند ، و در دوزخ نيز با همانها محشور خواهند بود .\r\nدر آخرين آيه مورد بحث ، نخست به تفاوت درجات و مراتب هر يك از اين دو گروه اشاره كرده ، مىگويد : « براى هر كدام از آنها درجاتى است بر طبق اعمالى كه انجام داده‌اند » ( * ( وَلِكُلٍّ دَرَجاتٌ مِمَّا عَمِلُوا ) * ) ( 1 ) .\r\nچنان نيست كه بهشتيان يا دوزخيان همه در يك درجه باشند ، بلكه آنها نيز به تفاوت اعمالشان ، و به تناسب خلوص نيت و ميزان معرفتشان ، مقامات متفاوتى دارند ، و اصل عدالت ، دقيقا در اينجا حاكم است .\r\n« درجات » جمع « درجه » معمولا به پله هايى گفته مىشود كه از آن به سمت بالا مىروند و « دركات » جمع « درك » ( بر وزن مرگ ) به پله هايى گفته مىشود ، كه از آن به طرف پائين حركت مىكنند ، لذا در مورد بهشت ، درجات ، و در مورد دوزخ دركات گفته مىشود ، ولى در آيه مورد بحث كه هر دو با هم ذكر شده با توجه به اهميت مقام بهشتيان هر دو به عنوان « درجات » آمده و به اصطلاح از باب « تغليب » است ( 2 ) .\r\nسپس مىافزايد : « هدف اين است كه خداوند اعمال آنها را بىكم و كاست به آنان تحويل دهد » ( * ( وَلِيُوَفِّيَهُمْ أَعْمالَهُمْ ) * ) .\r\nاين تعبير اشاره ديگرى است به مساله « تجسم اعمال » كه در آنجا اعمال آدمى با او خواهد بود ، اعمال نيكش مايه رحمت ، و آرامش او است ، و اعمال\r\n\r\n","description":"","footnote":"\r\n( 1 ) « من » در « مما عملوا » به اصطلاح « نشويه » است و يا به معنى تعليل ( من اجل ما عملوا ) .\r\n( 2 ) « درك » ( با سكون وسط ) و « درك » ( با فتحه ) هر دو به معنى پائينترين عمق نيز آمده ، و گاه « درك » ( با فتحه ) به معنى خسارت و « درك » با سكون به معنى فهميدن و ادراك چيزى ( به تناسب رسيدن به عمق و حقيقت آن ) نيز اطلاق شده است .\r\n","page_name":" 340 ","page_number":340},
  {"content":"\r\nزشتش مايه بلا و ناراحتى و رنج و عذاب .\r\nو در پايان به عنوان تاكيد مىگويد : « و به آنها هيچ ستمى نخواهد شد » ( * ( وَهُمْ لا يُظْلَمُونَ ) * ) .\r\nچرا كه اعمال خودشان را دريافت مىدارند ، با اين حال چگونه ظلم و ستم تصور مىشود .\r\nبعلاوه « درجات » و « دركات » آنها دقيقا تعيين شده ، و حتى كمترين عمل خوب و بد در سرنوشت آنها مؤثر است ، با اين شرايط ، ظلم معنى ندارد .\r\n\r\nنكته : چگونه اين آيه از سوى بنى اميه تحريف شد ؟\r\nدر حديثى آمده است كه « معاويه » نامه اى به « مروان » ( والى مدينه ) نوشت تا از مردم براى فرزندش « يزيد » بيعت بگيرد ، « عبد الرحمن » فرزند « ابو بكر » در مجلس حاضر بود ، گفت : معاويه مىخواهد اين كار را همانند « هرقل » و « كسرى » ( پادشاهان روم و ايران ) انجام دهد كه پدران فرزندان خود را ( هر چند نااهل و آلوده بودند ) بجانشينى خود برمىگزيدند .\r\nمروان از روى منبر فرياد زد خاموش باش ، تو همان كسى هستى كه اين آيه در حق تو آمده است : * ( وَالَّذِي قالَ لِوالِدَيْه أُفٍّ لَكُما ) * .\r\n« عايشه » حضور داشت رو به او كرد و گفت : دروغ مىگويى ، من مىدانم اين آيه در حق چه كسى نازل شده است ؟ اگر مىخواهى تا نام و نسبش را بگويم ، ولى رسول خدا پدر تو را لعنت كرده در حالى كه در پشت پدر بودى بنا بر اين تو نتيجه لعنت رسول خدايى » ( 1 ) .\r\n\r\n","description":"","footnote":"\r\n( 1 ) ابو الفتوح رازى جلد 10 صفحه 159 - همين روايت را قرطبى با تفاوت مختصرى نقل كرده است ( جلد 9 صفحه 6017 ) .\r\n","page_name":" 341 ","page_number":341},
  {"content":"\r\nآرى گناه « عبد الرحمن » اين بود كه از يك سو به امير مؤمنان على ع عشق مىورزيد كارى كه براى بنى اميه بسيار ناخوشايند بود .\r\nو از سوى ديگر با موروثى شدن خلافت ، و تبديل آن به سلطنت ، شديدا مخالف بود ، و بيعت گرفتن براى يزيد را نوعى حركت كسروى و هرقلى مىدانست .\r\nلذا از طرف دشمنان قسم خورده اسلام ، يعنى آل اميه ، مورد حمله واقع شد ، و آيات قرآن مجيد را در مورد او تحريف كردند .\r\nو چه پاسخ مناسبى عايشه به مروان داد كه خداوند پدر تو را لعنت كرد در حالى كه تو در پشت او بودى ( اشاره به آيه 60 سوره اسراء وَالشَّجَرَةَ الْمَلْعُونَةَ فِي الْقُرْآنِ ) ( 1 ) .\r\n\r\n","description":"","footnote":"\r\n( 1 ) براى تفسير اين آيه به جلد 12 تفسير نمونه صفحه 171 مراجعه شود - ضمنا بايد توجه داشت كه « مروان بن حكم » فرزند « ابى العاص » و او هم فرزند « اميه » است .\r\n","page_name":" 342 ","page_number":342},
  {"content":"\r\n\r\n[ سوره الأحقاف ‹ 46 › : آيه 20 
  ]\r\nوَ يَوْمَ يُعْرَضُ الَّذِينَ كَفَرُوا عَلَى النَّارِ أَذْهَبْتُمْ طَيِّباتِكُمْ فِي حَياتِكُمُ الدُّنْيا وَاسْتَمْتَعْتُمْ بِها فَالْيَوْمَ تُجْزَوْنَ عَذابَ الْهُونِ بِما كُنْتُمْ تَسْتَكْبِرُونَ فِي الأَرْضِ بِغَيْرِ الْحَقِّ وَبِما كُنْتُمْ تَفْسُقُونَ ‹ 20 ›\r\n\r\nترجمه :\r\n20 - آن روز كه كافران را بر آتش عرضه مىكنند به آنها گفته مىشود از طيبات و لذائذ در زندگى دنياى خود استفاده كرديد ، و از آن بهره گرفتيد ، اما امروز عذاب ذلت بار به خاطر استكبارى كه در زمين به ناحق كرديد و به خاطر گناهانى كه انجام مىداديد جزاى شما خواهد بود .\r\n\r\nتفسير : زهد و ذخيره براى آخرت\r\nاين آيه هم چنان بحث آيات گذشته را پيرامون مجازات كافران و مجرمان ادامه مىدهد و گوشه هايى از عذابهاى جسمانى و روحانى آنها را بازگو كرده ، مىفرمايد :\r\n« آن روز كه كافران را به آتش دوزخ عرضه مىكنند به آنها گفته مىشود از » طيبات « و لذائذ در زندگى دنيا به قدر كافى استفاده كرديد ، و از آن بهره مند شديد ، اما امروز عذاب ذلتبار به خاطر استكبارى كه در زمين به ناحق كرديد\r\n","description":"","footnote":"","page_name":" 343 ","page_number":343},
  {"content":"\r\nو به خاطر گناهانى كه انجام مىداديد جزاى شما خواهد بود « ( * ( وَيَوْمَ يُعْرَضُ الَّذِينَ كَفَرُوا عَلَى النَّارِ أَذْهَبْتُمْ طَيِّباتِكُمْ فِي حَياتِكُمُ الدُّنْيا وَاسْتَمْتَعْتُمْ بِها فَالْيَوْمَ تُجْزَوْنَ عَذابَ الْهُونِ بِما كُنْتُمْ تَسْتَكْبِرُونَ فِي الأَرْضِ بِغَيْرِ الْحَقِّ وَبِما كُنْتُمْ تَفْسُقُونَ ) * ) ( 1 ) .\r\nآرى شما غرق در لذات بوديد ، و جز تمتع از مواهب مادى اين جهان چيزى نمىفهميديد ، و به خاطر آزادى بىقيد و شرط در اين قسمت « معاد » را انكار كرديد تا دستتان كاملا باز باشد ، و هر گونه ظلم و ستم براى بدست آوردن اين مواهب بر ديگران روا داشتيد ، امروز كيفر آن همه هوسبازيها ، و هواپرستيها ، و استكبار و فسق خود را مىبينيد .\r\n\r\nنكته‌ها :\r\n\r\n[ 1 - در قيامت كفار بر آتش عرضه مىشوند 
  ]\r\nاين آيه مىگويد در قيامت كفار بر آتش عرضه مىشوند و شبيه آن در آيه 26 مؤمن در باره عذاب برزخى فرعونيان آمده است النَّارُ يُعْرَضُونَ عَلَيْها غُدُوًّا وَعَشِيًّا : « هر صبح و شام آنها بر آتش دوزخ عرضه مىشوند » .\r\nدر حالى كه در بعضى ديگر آيات قرآن مىخوانيم كه « جهنم » بر كافران عرضه مىشود : و عرضنا جهنم للكافرين عرضا ( در آن روز جهنم را به كافران عرضه مىداريم ) ( كهف - 100 ) .\r\nلذا بعضى از مفسران بزرگ گفته‌اند : در قيامت دو نوع عرضه است : پيش از حساب آتش را بر مجرمان عرضه مىدارند تا وحشت و هراس سراسر وجودشان را فرا گيرد ( و اين خود يك مجازات روحانى است ) و بعد از حساب و فرستادن\r\n\r\n","description":"","footnote":"\r\n( 1 ) « يوم » « ظرف » است و متعلق به فعل محذوفى است كه از جمله‌هاى بعد استفاده مىشود و در تقدير چنين است « و يوم يعرض الذين كفروا على النار يقال لهم اذهبتم طيباتكم . . . » .\r\n","page_name":" 344 ","page_number":344},
  {"content":"\r\nآنها به سوى دوزخ آنها را بر عذاب الهى عرضه مىدارند ( 1 ) .\r\nبعضى نيز گفته‌اند در عبارت يك نوع « قلب » است و منظور از عرضه داشتن كافران بر آتش همان عرضه داشتن آتش بر كفار است ، چرا كه آتش عقل و شعورى ندارد تا كافران را به او عرضه كنند ، در حالى كه عرضه داشتن در مواردى است كه طرف داراى درك و شعورى باشد .\r\nولى اين ايراد را مىتوان پاسخ گفت چرا كه در پاره اى از آيات قرآن يك نوع درك و شعور براى دوزخ بيان شده تا آنجا كه خداوند با آن سخن مىگويد ، و او پاسخ مىدهد : مىفرمايد : هل امتلات ؟ « اى دوزخ آيا پر شدى » ؟ در پاسخ عرض مىكند : هَلْ مِنْ مَزِيدٍ ؟ : « آيا بيشتر از اين هم وجود دارد » ؟ ! ( ق - 30 ) .\r\nحق اين است كه حقيقت عرضه داشتن به معنى رفع موانع ميان دو چيز است ، تا آنجا كه يكى در اختيار ديگرى قرار گيرد ، و در مورد كافران و دوزخ مطلب چنان است كه موانع در ميان آن دو بر طرف مىشود ، و در اين صورت هم مىتوان گفت : آنها بر آتش عرضه مىشوند ، و هم آتش بر آنها ، و هر دو تعبير صحيح است .\r\nو به هر حال نيازى نيست كه عرضه داشتن را به معنى وارد شدن در آتش بگيريم آن چنان كه « طبرسى » در « مجمع البيان » آورده ، بلكه اين عرضه داشتن خود يك نوع عذاب دردناك و هولناك است كه دوزخيان قبل از ورود در آتش تمام قسمتهاى جهنم را از بيرون با چشم خود مىبينند و سرنوشت شوم خويش را مشاهده مىكنند و زجر مىكشند .\r\n2 -\r\n\r\n[ جمله « اذهبتم طيباتكم » 
  ]\r\nجمله « * ( أَذْهَبْتُمْ طَيِّباتِكُمْ ) * » به معنى بهره گيرى از لذائذ دنياست و تعبير به « اذهبتم » ( برديد ) به خاطر آن است كه اين لذائذ و مواهب با\r\n\r\n","description":"","footnote":"\r\n( 1 ) تفسير « الميزان » جلد 18 صفحه 223 ذيل آيات مورد بحث .\r\n","page_name":" 345 ","page_number":345},
  {"content":"\r\nبهره گيرى نابود مىشوند و از بين مىروند .\r\nمسلما تمتع از مواهب الهى در اين جهان كار نكوهيده اى نيست ، آنچه نكوهيده است غرق شدن در لذات مادى و فراموش كردن ياد خدا و قيامت ، يا بهره گيرى گناه آلود و بىقيد و شرط از اين لذات و غصب حقوق ديگران در اين رابطه است .\r\nقابل توجه اينكه اين تعبير تنها در اين آيه از قرآن مجيد ديده مىشود ، اشاره به اين است كه گاه انسان از لذات دنيا چشم مىپوشد ، يا جز به مقدار لازم براى نيرو گرفتن در كارهاى الهى از آنها بهره نمىگيرد ، در اين صورت گويى اين طيبات را ذخيره براى آخرتش كرده است .\r\nولى بسيار مىشود كه همچون چهارپايان ، بدون قيد و شرط از آنها بهره مىگيرد و همه را به نابودى مىكشاند ، و نه تنها چيزى براى آخرت ذخيره نمىكند بلكه كوله بارى از گناه نيز براى خود فراهم مىسازد ، قرآن در باره اين گروه مىگويد : * ( أَذْهَبْتُمْ طَيِّباتِكُمْ فِي حَياتِكُمُ الدُّنْيا ) * .\r\nدر بعضى از كتب لغت نقل شده است كه منظور از جمله انفقتم طيبات ما رزقتم فى شهواتكم و فى ملاذ الدنيا ، و لم تنفقوها فى مرضات اللَّه : « شما روزيهاى پاكيزه اى را كه داشتيد در طريق شهوات خود مصرف كرديد و در طريق خشنودى خداوند انفاق نكرديد » ( 1 ) .\r\n\r\n[ 3 - « طيبات » همه مواهب دنيا است 
  ]\r\n« طيبات » معنى وسيع و گسترده اى دارد و همه مواهب دنيا را شامل مىشود هر چند بعضى از مفسران آن را فقط به معنى نيروى جوانى تفسير كرده‌اند ولى حق اين است كه جوانى تنها يك مصداق مىتواند باشد .\r\n\r\n","description":"","footnote":"\r\n( 1 ) « مجمع البحرين » ماده « ذهب » .\r\n","page_name":" 346 ","page_number":346},
  {"content":"\r\n\r\n[ 4 - تعبير به « عذاب الهون » 
  ]\r\nتعبير به « عذاب الهون » ( مجازات توهينآميز و تحقير كننده ) عكس - العملى است در مقابل استكبار آنها در زمين ، چرا كه مجازات الهى كاملا متناسب نوع گناه است ، آنها كه بر خلق خدا و حتى بر انبياء كبر فروختند و در برابر هيچ قانونى خضوع نكردند بايد با ذلت و حقارت تمام كيفر بينند .\r\n\r\n[ 5 - دو گناه براى دوزخيان 
  ]\r\nدر ذيل آيه دو گناه براى اين دوزخيان ذكر شده نخست « استكبار در زمين » و دوم « فسق » ممكن است اولى اشاره به عدم ايمان به آيات الهى و بعثت انبيا و رستاخيز باشد ، و دومى اشاره به انواع گناهان ، يكى از ترك اصول دين سخن مىگويد ، و ديگرى از پايمال كردن فروع دين ( 1 ) .\r\n\r\n[ 6 - تعبير به « غير الحق » 
  ]\r\nتعبير به « غير الحق » به اين معنى نيست كه استكبار دو گونه است « حق » و « ناحق » بلكه اين تعبيرات معمولا براى تاكيد گفته مىشود و نظائر فراوان دارد .\r\n\r\n7 - زهد پيشوايان بزرگ\r\nدر منابع مختلف حديث و تفسير روايات فراوانى از زهد پيشوايان بزرگ اسلام آمده كه مخصوصا به آيه مورد بحث در آن استناد شده است ، از جمله :\r\nدر حديثى آمده است كه روزى عمر در « مشربه ام ابراهيم » ( محلى در نزديكى مدينه ) خدمت پيامبر ص آمد در حالى كه بر حصيرى از برگ خرما خوابيده بود و قسمتى از بدن مبارك او روى خاك قرار داشت ، و متكائى از الياف درخت خرما زير سر داشت ، سلام كرد و نشست ، گفت : تو پيامبر خدا و بهترين خلق او هستى ، كسرى و قيصر بر تختهاى طلا و فرشهاى ابريشمين مىخوابند ، ولى\r\n\r\n","description":"","footnote":"\r\n( 1 ) تفسير « الميزان » جلد 18 صفحه 224 .\r\n","page_name":" 347 ","page_number":347},
  {"content":"\r\nشما اينچنين ! پيامبر فرمود :\r\nاولئك قوم اجلت طيباتهم ، و هى وشيكة الانقطاع و انما آخرت لنا طيباتنا :\r\n« آنها گروهى هستند كه طيباتشان در اين دنيا به آنها داده شده ، و به زودى قطع مىشود ، ولى طيبات ما براى قيامت ذخيره شده است » ( 1 ) .\r\nدر حديث ديگرى از امام باقر ع مىخوانيم : روزى مقدارى حلواى مخصوصى خدمتش آوردند ، حضرت از خوردن آن امتناع فرمود ، عرض كردند آيا آن را حرام مىدانى ؟ ! فرمود : نه ،\r\nو لكنى اخشى ان تتوق اليه نفسى فاطلبه\r\nثم تلا هذه الايه : * ( أَذْهَبْتُمْ طَيِّباتِكُمْ فِي حَياتِكُمُ الدُّنْيا وَاسْتَمْتَعْتُمْ بِها ) * : « من از اين مىترسم كه نفسم به آن مشتاق گردد ، و پيوسته به دنبال آن باشم ، سپس اين آيه را تلاوت فرمود : * ( أَذْهَبْتُمْ طَيِّباتِكُمْ فِي حَياتِكُمُ الدُّنْيا ) * . . . ( 2 ) .\r\nدر حديث ديگرى آمده است :\r\nان امير المؤمنين ( ع ) اشتهى كبدا مشوية على خبز لينه فاقام حولا يشتهيها ، ذكر ذلك للحسن ( ع ) و هو صائم يوما من الايام فصنعها له فلما اراد ان يفطر قربها اليه ، فوقف سائل بالباب ، فقال :\r\nيا بنى ! احملها اليه ، لا تقرأ صحيفتنا غدا : * ( أَذْهَبْتُمْ طَيِّباتِكُمْ فِي حَياتِكُمُ الدُّنْيا وَاسْتَمْتَعْتُمْ بِها ) *\r\n! : « امير مؤمنان على ع تمايل به خوراكى از جگر بريان با نان نرم داشت يك سال گذشت و به اين خواست خود ترتيب اثر نداد ، روزى به امام حسن ع دستور تهيه آن را داد در حالى كه حضرت صائم بود ، خوراك براى افطار آماده شد ، هنگامى كه مىخواست افطار فرمايد سائلى بر در خانه آمد ، امام ع فرمود :\r\nاين غذا را به سائل ده مبادا هنگامى كه نامه اعمال ما فرداى قيامت خوانده مىشود به ما بگويند : * ( أَذْهَبْتُمْ طَيِّباتِكُمْ فِي حَياتِكُمُ الدُّنْيا وَاسْتَمْتَعْتُمْ بِها ) * : « شما طيبات خود را در دنيا گرفتيد و به آن متمتع شديد » ( 3 ) .\r\n\r\n","description":"","footnote":"\r\n( 1 ) « مجمع البيان » جلد 9 صفحه 88 .\r\n( 2 ) « تفسير برهان » جلد 4 صفحه 175 ذيل آيه مورد بحث .\r\n( 3 ) « سفينة البحار » جلد 2 ماده كبد .\r\n","page_name":" 348 ","page_number":348},
  {"content":"\r\n\r\n[ سوره الأحقاف ‹ 46 › : آيات 21 تا 25 
  ]\r\nوَ اذْكُرْ أَخا عادٍ إِذْ أَنْذَرَ قَوْمَه بِالأَحْقافِ وَقَدْ خَلَتِ النُّذُرُ مِنْ بَيْنِ يَدَيْه وَمِنْ خَلْفِه أَلَّا تَعْبُدُوا إِلَّا اللَّه إِنِّي أَخافُ عَلَيْكُمْ عَذابَ يَوْمٍ عَظِيمٍ ‹ 21 › قالُوا أَ جِئْتَنا لِتَأْفِكَنا عَنْ آلِهَتِنا فَأْتِنا بِما تَعِدُنا إِنْ كُنْتَ مِنَ الصَّادِقِينَ ‹ 22 › قالَ إِنَّمَا الْعِلْمُ عِنْدَ اللَّه وَأُبَلِّغُكُمْ ما أُرْسِلْتُ بِه وَلكِنِّي أَراكُمْ قَوْماً تَجْهَلُونَ ‹ 23 › فَلَمَّا رَأَوْه عارِضاً مُسْتَقْبِلَ أَوْدِيَتِهِمْ قالُوا هذا عارِضٌ مُمْطِرُنا بَلْ هُوَ مَا اسْتَعْجَلْتُمْ بِه رِيحٌ فِيها عَذابٌ أَلِيمٌ ‹ 24 › تُدَمِّرُ كُلَّ شَيْءٍ بِأَمْرِ رَبِّها فَأَصْبَحُوا لا يُرى إِلَّا مَساكِنُهُمْ كَذلِكَ نَجْزِي الْقَوْمَ الْمُجْرِمِينَ ‹ 25 ›\r\n","description":"","footnote":"","page_name":" 349 ","page_number":349},
  {"content":"\r\n\r\nترجمه :\r\n21 - ( سرگذشت هود ) برادر قوم عاد را به آنها يادآورى كن ، آن زمان كه قومش را در سرزمين « احقاف » انذار كرد ، در حالى كه پيامبران زيادى قبل از او در گذشته‌هاى دور و نزديك آمده بودند كه جز خداوند يگانه را نپرستيد ، من بر شما از عذاب روز بزرگى مىترسم .\r\n22 - آنها گفتند : تو آمده اى كه ما را ( با دروغهايت ) از خدايانمان برگردانى ، اگر راست مىگويى عذابى را كه به ما وعده مىدهى بياور .\r\n23 - گفت : آگاهى تنها نزد خدا است ( و او مىداند چه زمانى شما را مجازات كند ) من آنچه را به آن فرستاده شده‌ام به شما ابلاغ مىكنم ( وظيفه من همين است ) ولى شما را قومى مىبينم كه دائما در جهل هستيد .\r\n24 - هنگامى كه آن را به صورت ابر گسترده اى ديدند كه به سوى دره‌ها و آبگيرهاى آنان در حركت است ( خوشحال شدند ) گفتند اين ابرى است بارانزا ( ولى به آنها گفته شد ) اين همان چيزى است كه براى آمدنش شتاب مىكرديد ، تندبادى است ( وحشتناك ) كه عذاب دردناكى در آن است .\r\n25 - همه چيز را به فرمان پروردگار درهم مىكوبد و نابود مىكند ، آنها صبح كردند در حالى كه چيزى جز خانه‌هاى آنها به چشم نمىخورد ، اين گونه مجرمان را كيفر مىدهيم !\r\n\r\nتفسير : قوم عاد و تندباد مرگبار !\r\nاز آنجا كه قرآن مجيد بعد از ذكر قضاياى كلى به بيان مصداقهاى قابل ملاحظه آن مىپردازد تا آن كليات را پياده كند ، در اينجا نيز بعد از شرح حال مستكبران سركش و هوسران به ذكر داستان قوم عاد كه نمونه واضحى از آن است پرداخته ، مىگويد : « براى اين مشركان مكه سرگذشت » هود « برادر » قوم عاد « را يادآورى كن » ( * ( وَاذْكُرْ أَخا عادٍ ) * ) .\r\n","description":"","footnote":"","page_name":" 350 ","page_number":350},
  {"content":"\r\nتعبير به « اخ » ( برادر ) براى بيان نهايت دلسوزى و صفاى اين پيامبر بزرگ نسبت به قوم خويش است ، اين تعبير چنان كه مىدانيم در مورد عده اى از پيامبران بزرگ در قرآن مجيد آمده است ، آنها برادرى دلسوز و مهربان براى اقوام خويش بودند كه از هيچ نوع فداكارى مضايقه نكردند .\r\nاين تعبير ممكن است در ضمن اشاره اى به ارتباط خويشاوندى ميان اين پيامبران و اقوامشان نيز باشد .\r\nسپس مىافزايد : در آن هنگام كه قومش را در سرزمين « احقاف » انذار كرد ، در حالى كه پيامبران بسيارى قبل از او در گذشته‌هاى دور و نزديك آمدند و به انذار اين اقوام پرداختند « ( * ( إِذْ أَنْذَرَ قَوْمَه بِالأَحْقافِ وَقَدْ خَلَتِ النُّذُرُ مِنْ بَيْنِ يَدَيْه وَمِنْ خَلْفِه ) * ) .\r\n« احقاف » چنان كه قبلا هم گفته‌ايم به معنى شنهاى روانى است كه بر اثر وزش باد در بيابانها به صورت مستطيل و كج و معوج رويهم انباشته مىگردد ، و از اين تعبير روشن مىشود كه سرزمين قوم عاد ريگستان بزرگى بوده .\r\nبعضى آن را در قلب جزيره عربستان ميان « نجد » و « احساء » و « حضرموت » و « عمان » دانسته‌اند ( 1 ) .\r\nولى اين معنى بعيد به نظر مىرسد ، چرا كه از آيات ديگر قرآن ( در سوره شعرا ) برمىآيد كه قوم عاد در جايى زندگى داشتند كه آب فراوان داشت و درختان جالب ، و در قلب جزيره چنين مطلبى بسيار بعيد است .\r\nجمعى ديگر از مفسران آن را در قسمت جنوبى جزيره حوالى يمن ، يا در سواحل درياى عرب دانسته‌اند ( 2 ) .\r\nبعضى نيز احتمال داده‌اند كه احقاف منطقه اى در سرزمين عراق ، در مناطق\r\n\r\n","description":"","footnote":"\r\n( 1 ) « اعلام قرآن » صفحه 94 .\r\n( 2 ) « فى ظلال القرآن » ذيل آيات مورد بحث .\r\n","page_name":" 351 ","page_number":351},
  {"content":"\r\nكلده و بابل بوده ( 1 ) .\r\nو از « طبرى » نقل شده كه « احقاف » نام كوهى است در شام ( 2 ) .\r\nولى با تناسب به معنى لغوى « احقاف » و با توجه به اينكه سرزمين آنها در عين مصون نبودن از شنهاى روان داراى آب و درخت بوده قول كسانى كه مىگويند اين منطقه در جنوب جزيره عربستان و نزديكى سرزمين يمن بوده است نزديكتر به نظر مىرسد .\r\nجمله * ( وَقَدْ خَلَتِ النُّذُرُ مِنْ بَيْنِ يَدَيْه وَمِنْ خَلْفِه ) * ( پيامبران انذاركننده اى از پيش رو و پشت سر « هود » آمده بودند ) اشاره به پيامبرانى است كه قبل از او مبعوث شدند ، گروهى با فاصله كم كه قرآن از آنها تعبير « * ( مِنْ بَيْنِ يَدَيْه ) * » كرده و گروهى با فاصله زياد كه از آنها تعبير به « من خلفه » شده است .\r\nاما اينكه بعضى احتمال داده‌اند كه منظور از اين جمله پيامبرانى است كه قبل از هود و بعد از هود آمده‌اند بسيار بعيد است و يا جمله « و قد خلت » كه زمان گذشته را مىرساند سازگار نيست .\r\nاكنون ببينيم محتواى دعوت اين پيامبر بزرگ چه بود قرآن مىافزايد « به آنها گفت جز خداوند يگانه را نپرستيد » ( * ( أَلَّا تَعْبُدُوا إِلَّا اللَّه ) * ) .\r\nسپس آنها را تهديد كرده گفت : « من بر شما از عذاب روز بزرگى مىترسم » ( * ( إِنِّي أَخافُ عَلَيْكُمْ عَذابَ يَوْمٍ عَظِيمٍ ) * ) .\r\nگر چه تعبير به « يوم عظيم » غالبا به معنى روز قيامت آمده است ، ولى گاه در آيات قرآن به روزهاى سخت و وحشتناكى كه بر امتها گذشته نيز اطلاق شده است . و منظور در اينجا نيز همين معنى است چرا كه در دنباله همين آيات مىخوانيم « سرانجام قوم عاد در روز سخت و وحشتناكى گرفتار عذاب الهى شدند\r\n\r\n","description":"","footnote":"\r\n( 1 و 2 ) طبق نقل مرحوم « شعرانى » در پاورقى تفسير « ابو الفتوح رازى » جلد 10 صفحه 165 .\r\n","page_name":" 352 ","page_number":352},
  {"content":"\r\nو بر باد رفتند » .\r\nاما اين قوم لجوج و سركش در برابر اين دعوت الهى ايستادگى كردند ، و به هود « گفتند : آيا تو آمده اى كه ما را با دروغهايت از خدايانمان برگردانى » ( * ( قالُوا أَ جِئْتَنا لِتَأْفِكَنا عَنْ آلِهَتِنا ) * ) ( 1 ) .\r\n« اگر راست مىگويى عذابى را كه به ما وعده مىدهى بياور » ! ( * ( فَأْتِنا بِما تَعِدُنا إِنْ كُنْتَ مِنَ الصَّادِقِينَ ) * ) .\r\nاين دو جمله به خوبى بيانگر انحراف و لجاجت اين قوم سركش است ، چرا كه در جمله اول مىگويند چون دعوت تو بر خلاف معبودانى است كه ما به آن خو گرفته‌ايم و از نياكانمان به ارث برده‌ايم دروغ و افترا است .\r\nو در جمله دوم تقاضاى عذاب مىكنند ، عذابى كه اگر رخ دهد راه بازگشتى در آن مطلقا نيست ، كدام عاقل تمناى چنين عذابى را مىكند هر چند به آن يقين نداشته باشد ؟\r\nولى « هود » در پاسخ اين تقاضاى نابخردانه چنين « گفت : علم و آگاهى تنها نزد خداوند است » ( * ( قالَ إِنَّمَا الْعِلْمُ عِنْدَ اللَّه ) * ) .\r\nاو است كه مىداند در چه زمان ، و با چه شرائطى عذاب استيصال نازل مىگردد ؟ نه به تقاضاى شما مربوط است ، و نه به ميل و اراده من ، بايد هدف كه اتمام حجت است حاصل گردد ، چرا كه حكمتش چنين اقتضا مىكند .\r\nسپس افزود : « وظيفه اصلى من اين است كه آنچه را به آن فرستاده شدم به شما ابلاغ كنم » ( * ( وَأُبَلِّغُكُمْ ما أُرْسِلْتُ بِه ) * ) .\r\nمسئوليت اصلى من همين است ، اما تصميمگيرى در مورد اطاعت پروردگار\r\n\r\n","description":"","footnote":"\r\n( 1 ) « لتافكنا » از ماده « افك » به معنى دروغ و انحراف از حق است .\r\n","page_name":" 353 ","page_number":353},
  {"content":"\r\nبا شما است ، و اراده و مشيت عذاب نيز با خود او است .\r\n« ولى من شما را گروهى مىبينم كه پيوسته در جهل و نادانى اصرار داريد » ( * ( وَلكِنِّي أَراكُمْ قَوْماً تَجْهَلُونَ ) * ) .\r\nريشه بدبختى شما نيز همين جهل است ، جهلى توأم با لجاجت و كبر و غرور كه به شما اجازه مطالعه دعوت فرستادگان خدا را نمىدهد ، جهلى كه شما را وادار به اصرار بر نزول عذاب الهى و نابوديتان مىكند ، اگر مختصر آگاهى داشتيد حد اقل احتمال مىداديد كه در برابر تمام احتمالات نفى يك احتمال اثبات نيز باشد كه اگر صورت پذيرد چيزى از شما باقى نخواهد ماند .\r\nسرانجام نصائح مؤثر و رهبريهاى برادرانه « هود » در آن سنگدلان تاثير نگذاشت ، و بجاى پذيرش حق سخت در عقيده باطل خود لجاجت كردند ، و پافشارى نمودند ، و حتى نوح را با اين سخن تكذيب مىكردند كه اگر راست مىگويى پس عذاب موعودت چه شد ؟\r\nاكنون كه اتمام حجت به قدر كافى شده و عدم شايستگى خود را براى ادامه حيات نشان داده‌اند حكمت الهى ايجاب مىكند كه « عذاب استيصال » همان عذاب ريشه كن كننده را بر آنها بفرستد .\r\nناگهان مشاهده كردند ابرى در افق ظاهر گشت ، و در آسمان به سرعت گسترده شد .\r\n« هنگامى كه اين ابر را مشاهده كردند كه به سوى دره‌ها و آبگيرهاى آنها رو مىآورد خوشحال شدند ، و گفتند اين ابرى است بارانزا ! » ( * ( فَلَمَّا رَأَوْه عارِضاً مُسْتَقْبِلَ أَوْدِيَتِهِمْ قالُوا هذا عارِضٌ مُمْطِرُنا ) * ) ( 1 ) .\r\n\r\n","description":"","footnote":"\r\n( 1 ) « عارض » از ماده « عرض » در اينجا به معنى ابرى است كه در عرض آسمان گسترده مىشود ، و شايد اين يكى از نشانه‌هاى ابرهاى بارانزاست كه در همان افق پهن مىشود و سپس بالا مىرود - « اودية » جمع « وادى » به معنى دره و محل جريان سيلابهاست .\r\n","page_name":" 354 ","page_number":354},
  {"content":"\r\nمفسران گفته‌اند مدتى باران براى قوم عاد نازل نشد ، هوا گرم و خشك و خفه كننده شده بود ، هنگامى كه چشم قوم عاد به ابرهاى تيره و تار و گسترده اى كه از افقهاى دور دست به سوى آسمان آنها در حركت بود افتاد بسيار مسرور شدند و به استقبال آن شتافتند و در كنار دره‌ها و سيلگيرها آمدند تا منظره نزول باران پر بركت را ببينند و روحى تازه كنند .\r\nولى به زودى به آنها گفته شد اين ابر بارانزا نيست « اين همان عذاب وحشتناكى است كه براى آمدنش شتاب مىكرديد » ( * ( بَلْ هُوَ مَا اسْتَعْجَلْتُمْ بِه ) * ) .\r\n« اين تندباد شديدى است كه در آن عذاب دردناكى است » ( * ( رِيحٌ فِيها عَذابٌ أَلِيمٌ ) * ) .\r\nظاهرا گوينده اين سخن خداوند بزرگ است ، يا حضرت هود به هنگامى كه فريادهاى شوق و شادى آنها را شنيد اين سخن را به آنها گفت .\r\nآرى تندبادى است ويرانگر كه « همه چيز را به فرمان پروردگارش درهم مىكوبد و نابود مىكند » ( * ( تُدَمِّرُ كُلَّ شَيْءٍ بِأَمْرِ رَبِّها ) * ) .\r\nبعضى از مفسران گفته‌اند : منظور از « همه چيز » انسانها و چهارپايان و اموال آنها است .\r\nزيرا در جمله بعد مىافزايد : « آنها صبح كردند در حالى كه چيزى جز مساكن و خانه‌هاى آنها به چشم نمىخورد » ( * ( فَأَصْبَحُوا لا يُرى إِلَّا مَساكِنُهُمْ ) * ) .\r\nو اين نشان مىدهد كه مساكن آنها سالم بودند ، اما خودشان هلاك شدند ، و اجساد و اموالشان نيز به وسيله تندباد به بيابانهاى دور دست ، و يا در دريا افكنده شد .\r\nبعضى گفته‌اند نخستين بار كه متوجه شدند اين ابر سياه ، تندباد پر گرد و غبارى است ، زمانى بود كه به نزديك سرزمين آنها رسيد ، و چهارپايان و چوپانهاى\r\n","description":"","footnote":"","page_name":" 355 ","page_number":355},
  {"content":"\r\nآنها را كه در بيابانهاى اطراف بود از زمين برداشت ، و به هوا برد ، خيمه‌ها را از جا مىكند و چنان بالا مىبرد كه به صورت ملخى ديده مىشد ! هنگامى كه اين صحنه را ديدند فرار كردند و به خانه‌هاى خود پناه بردند و درها را به روى خود بستند ، اما باد درها را از جا مىكند ، و آنها را بر زمين مىكوبيد ( يا با خود مىبرد ) و « احقاف » همان شنهاى روان را بر پيكر آنها گسترد .\r\nدر آيه 7 سوره « حاقه » آمده است « اين تندباد هفت شب و هشت روز ادامه يافت » ، آنها مرتبا زير تلى از شن و ماسه ناله مىكردند ، سپس تندباد شنها را با خود برد و بار ديگر بدنهايشان نمايان گشت ، و آنها را برگرفت و به دريا ريخت ! ( 1 ) .\r\nو در پايان به اين حقيقت اشاره مىكند كه اين سرنوشت مخصوص اين قوم گمراه نبود ، بلكه « ما اين گونه قوم مجرم را كيفر مىدهيم » ( * ( كَذلِكَ نَجْزِي الْقَوْمَ الْمُجْرِمِينَ ) * ) .\r\nاين هشدارى است به همه مجرمان و گنهكاران و كافران لجوج و خودخواه شما نيز اگر همين مسير را طى كنيد سرنوشتى بهتر از آن نخواهيد داشت ، گاه بادهايى را كه به گفته قرآن « مبشرات بَيْنَ يَدَيْ رَحْمَتِه » ( پيشقراولان باران رحمت او هستند ) و كار آنها زنده كردن زمينهاى مرده است ماموريت مرگ - آفرينى مىدهد .\r\nگاه زمين را كه مهد آرامش انسان است با يك زلزله شديد تبديل به گورستان او مىكند .\r\nو گاه بارانى را كه مايه حيات همه موجودات زنده است مبدل به سيلابى مىگرداند و همه چيز را با آن غرق مىكند .\r\n\r\n","description":"","footnote":"\r\n( 1 ) تفسير « فخر رازى » جلد 28 صفحه 28 ذيل آيات مورد بحث ، و در تفسير « قرطبى » نيز همين معنى آمده است ( جلد 9 صفحه 6026 ) .\r\n","page_name":" 356 ","page_number":356},
  {"content":"\r\nآرى ماموران حيات او را عاملان مرگ او مىسازد و چه دردناك است چنين مرگى كه از دل عامل حيات برخيزد ؟ به خصوص اينكه همانند قوم هود نشاط و سرورى در آغاز بيافريند تا عذابش دردناكتر باشد ! و جالب اينكه مىگويد : اين باد ، اين امواج لطيف هوا ، به فرمان پروردگار همه چيز را درهم مىكوبيد ( 1 ) .\r\n\r\n","description":"","footnote":"\r\n( 1 ) « تدمر » از ماده تدمير به معنى هلاك كردن و نابود ساختن است .\r\n","page_name":" 357 ","page_number":357},
  {"content":"\r\n\r\n[ سوره الأحقاف ‹ 46 › : آيات 26 تا 28 
  ]\r\nوَ لَقَدْ مَكَّنَّاهُمْ فِيما إِنْ مَكَّنَّاكُمْ فِيه وَجَعَلْنا لَهُمْ سَمْعاً وَأَبْصاراً وَأَفْئِدَةً فَما أَغْنى عَنْهُمْ سَمْعُهُمْ وَلا أَبْصارُهُمْ وَلا أَفْئِدَتُهُمْ مِنْ شَيْءٍ إِذْ كانُوا يَجْحَدُونَ بِآياتِ اللَّه وَحاقَ بِهِمْ ما كانُوا بِه يَسْتَهْزِؤُنَ ‹ 26 › وَلَقَدْ أَهْلَكْنا ما حَوْلَكُمْ مِنَ الْقُرى وَصَرَّفْنَا الآياتِ لَعَلَّهُمْ يَرْجِعُونَ ‹ 27 › فَلَوْ لا نَصَرَهُمُ الَّذِينَ اتَّخَذُوا مِنْ دُونِ اللَّه قُرْباناً آلِهَةً بَلْ ضَلُّوا عَنْهُمْ وَذلِكَ إِفْكُهُمْ وَما كانُوا يَفْتَرُونَ ‹ 28 ›\r\n\r\nترجمه :\r\n26 - ما به آنها ( قوم عاد ) قدرتى داديم كه به شما نداديم و براى آنها گوش و چشم و قلب قرار داديم ( اما به هنگام نزول عذاب ) نه گوشها و چشمها ، و نه عقلهايشان براى آنها سودى نداشت ، چرا كه آيات خدا را انكار مىكردند ، و سرانجام آنچه را\r\n","description":"","footnote":"","page_name":" 358 ","page_number":358},
  {"content":"\r\nاستهزا مىكردند بر آنها وارد شد .\r\n27 - ما اقوامى را كه در اطراف شما بودند هلاك كرديم ، و آيات خود را به صورتهاى گوناگون براى آنها بيان نموديم شايد بازگردند .\r\n28 - پس چرا معبودانى را كه غير از خدا برگزيدند به گمان اينكه آنها را به خدا نزديك مىكند آنها را يارى نكردند ؟ بلكه از ميان آنها گم شدند ! اين بود نتيجه دروغ آنها و آنچه را افترا مىبستند !\r\n\r\nتفسير : شما هرگز از قوم عاد قوىتر نيستيد !\r\nاين آيات در حقيقت نتيجه گيرى از آيات گذشته است كه در مورد مجازات دردناك قوم عاد سخن مىگفت .\r\nمشركان مكه را مخاطب ساخته ، مىفرمايد : « ما قوم عاد را قوت و قدرتى داديم كه به شما نداديم » ( * ( وَلَقَدْ مَكَّنَّاهُمْ فِيما إِنْ مَكَّنَّاكُمْ فِيه ) * ) ( 1 ) .\r\nهم از نظر قدرت جسمانى از شما نيرومندتر بودند ، و هم از نظر مال و ثروت و امكانات مادى از شما تواناتر ، اگر بنا بود قدرت جسمانى ، و مال و ثروت ، و تمدن مادى ، بتواند كسانى را از چنگال كيفر الهى رهايى بخشد نبايد قوم عاد همچون خار و خاشاك در برابر تندباد به هر سو پرتاب شوند ، و از آنها جز مساكن درهم ريخته چيزى باقى نماند ! اين آيه در حقيقت شبيه همان چيزى است كه در سوره « فجر » در باره همين قوم عاد آمده است : أَ لَمْ تَرَ كَيْفَ فَعَلَ رَبُّكَ بِعادٍ إِرَمَ ذاتِ الْعِمادِ الَّتِي لَمْ يُخْلَقْ مِثْلُها فِي الْبِلادِ : « آيا نديدى پروردگار تو به قوم عاد چه كرد ؟ آن قوم بلند قامت ، و داراى عمارتهاى مرتفع ، آن قوم و قبيله اى كه مثل و مانند آنها در\r\n\r\n","description":"","footnote":"\r\n( 1 ) « ان » در جمله * ( إِنْ مَكَّنَّاكُمْ فِيه ) * نافيه است ، و شواهد متعددى از آيات قرآن در دست داريم كه در متن آمده است . ولى بعضى آن را ان « شرطيه » يا « زائده » دانسته‌اند كه درست به نظر نمىرسد .\r\n","page_name":" 359 ","page_number":359},
  {"content":"\r\nشهرها آفريده نشده بود » ( سوره فجر 6 - 8 ) .\r\nو يا مانند آنچه در آيه 36 سوره ق آمده است : وَكَمْ أَهْلَكْنا قَبْلَهُمْ مِنْ قَرْنٍ هُمْ أَشَدُّ مِنْهُمْ بَطْشاً : « چه بسيار اقوامى را كه قبل از آنها هلاك كرديم كه از اين گروه نيرومندتر و صاحب عده و عده بيشتر بودند » .\r\nخلاصه اينكه از شما نيرومندترها در برابر طوفان مجازات الهى تاب مقاومت نياوردند تا چه رسد به شما .\r\nسپس مىافزايد : « ما براى آنها گوش و چشم و قلب قرار داديم » ( * ( وَجَعَلْنا لَهُمْ سَمْعاً وَأَبْصاراً وَأَفْئِدَةً ) * ) ( 1 ) .\r\nآنها از نظر درك و ديد و تشخيص واقعيتها نيز قوى و نيرومند بودند ، مطالب را به خوبى درك مىكردند ، و از اين وسائل خداداد در تامين مقاصد مادى خود كاملا بهره مىگرفتند .\r\n« ولى نه گوش و نه چشم و نه عقولشان آنها را به هنگام نزول عذاب الهى به هيچوجه سودى نبخشيد ، چرا كه آيات خدا را انكار مىكردند » ( * ( فَما أَغْنى عَنْهُمْ سَمْعُهُمْ وَلا أَبْصارُهُمْ وَلا أَفْئِدَتُهُمْ مِنْ شَيْءٍ إِذْ كانُوا يَجْحَدُونَ ) * بآيات اللَّه ) ( 2 ) .\r\nو سرانجام آنچه « استهزا مىكردند بر آنها وارد شد » ( * ( وَحاقَ بِهِمْ ما كانُوا بِه يَسْتَهْزِؤُنَ ) * ) .\r\nآرى آنها هم مجهز به وسائل مادى بودند ، و هم وسائل درك حقيقت ، اما\r\n\r\n","description":"","footnote":"\r\n( 1 ) قابل توجه اينكه ابصار ( چشمها ) و افئده ( قلبها و عقلها ) به صورت جمع آمده در حالى كه سمع به صورت مفرد است اين تفاوت ممكن است به خاطر اين باشد كه سمع معنى مصدرى دارد و مصدر هميشه به صورت مفرد استعمال مىشود و يا به خاطر هماهنگ بودن مسموعات در برابر تفاوت ديدنيها و مدركات .\r\n( 2 ) « من » در « من شىء » زائده و براى تاكيد است ، يعنى به هيچوجه سودى به حالشان نداشت .\r\n","page_name":" 360 ","page_number":360},
  {"content":"\r\nچون از طريق لجاجت و استكبار با آيات الهى برخورد مىكردند ، و سخنان پيامبران را مورد سخريه قرار مىدادند ، نور حق به قلوب آنها نفوذ نكرد .\r\nو همين كبر و غرور و دشمنى با حق سبب شد كه از وسائل و ابزار هدايت و شناخت همچون چشم و گوش و عقل نتوانند بهره گيرند و راه نجات را بازيابند ، و عاقبت به همان سرنوشت شومى كه در آيات گذشته اشاره شد گرفتار شدند .\r\nجايى كه آنها با آن همه قدرت و امكانات كارى از پيش نبردند و پيكرهاى بىجانشان همچون پر كاه بر امواج تندباد قرار گرفت ، و با كمال حقارت به هر سو پرتاب شدند ، شما كه از آنها ضعيفتر و ناتوانتريد .\r\nبراى خداوند مشكل نيست كه شما را نيز به جرم اعمالتان به سختترين عذاب گرفتار كند ، و عوامل حياتتان را مامور مرگ و نابوديتان سازد ، اين خطابى است به مشركان مكه ، و به همه انسانهاى مغرور و ظالم و لجوج در طول همه قرون و اعصار .\r\nبه راستى همانگونه كه قرآن مىگويد ما اولين انسانهايى نيستيم كه قدم روى زمين گذارده‌ايم ، قبل از ما اقوام بسيار ديگرى زندگى مىكردند كه داراى امكانات و قدرت زيادى بودند ، چه خوب است از تاريخ آنها آئينه عبرتى بسازيم و آينده و سرنوشت خويش را در آن تماشا كنيم .\r\nسپس براى تاكيد بر اين مطلب ، و پند و اندرز بيشتر ، مشركان مكه را مخاطب ساخته مىگويد : نه تنها قوم عاد بلكه « ما اقوام سركشى را كه در اطراف شما زندگى مىكردند هلاك كرديم » ( * ( وَلَقَدْ أَهْلَكْنا ما حَوْلَكُمْ مِنَ الْقُرى ) * ) .\r\nاقوامى كه سرزمين آنها از شما چندان دور نيست و تقريبا در گرداگرد جزيره عرب جايگاهشان بود ، اگر قوم « عاد » در سرزمين « احقاف » در جنوب جزيره زندگى مىكردند ، قوم « ثمود » در سرزمينى به نام « حجر » در شمال\r\n","description":"","footnote":"","page_name":" 361 ","page_number":361},
  {"content":"\r\nجزيره ، و قوم « سبا » با آن سرنوشت دردناكشان در سرزمين « يمن » ، و قوم « شعيب » در سرزمين « مدين » در مسير شما به سوى شام ، و همچنين قوم « لوط » در همين منطقه زندگى داشتند و بر اثر كثرت گناه و عصيان و كفر به عذابهاى گوناگون گرفتار شدند .\r\nهر يك از اينها آئينه عبرتى بودند ، و هر كدام شاهد و گواه گويايى ، چگونه با اينهمه وسائل بيدارى باز بيدار نمىشوند ؟\r\nبعد اضافه مىكند : « ما آيات خود را به صورتهاى گوناگون براى آنها بيان كرديم ، شايد بازگردند » ( * ( وَصَرَّفْنَا الآياتِ لَعَلَّهُمْ يَرْجِعُونَ ) * ) .\r\nگاه معجزات و خارق عادات را به آنها نشان داديم ، گاه از طريق نعمت ، و گاه بلاء و مصيبت ، گاه از طريق توصيف نيكان ، و گاه توصيف مجرمان ، و گاه از طريق عذاب استيصال ديگران پند و اندرزها به آنها داديم ، اما كبر و غرور و خودخواهى و لجاج مجال هدايت به آنها نداد ! در آخرين آيه مورد بحث آنها را مورد سرزنش قرار داده و با اين بيان شديدا محكوم مىكند : « پس چرا معبودانى را كه غير خدا برگزيدند به گمان اينكه آنها را به خدا نزديك مىكنند در آن لحظات سخت و حساس به يارى آنها نشتافتند » ؟ ! ( * ( فَلَوْ لا نَصَرَهُمُ الَّذِينَ اتَّخَذُوا مِنْ دُونِ اللَّه قُرْباناً ) * آلهة ) ( 1 ) .\r\nراستى اگر اين معبودان بر حق بودند پس چرا پيروان خود را در آن مواقع حساس يارى نكردند ، و از چنگال عذابهاى هولناك نجاتشان ندادند ؟ ! اين خود دليلى محكم بر بطلان عقيده آنها است كه اين معبودان ساختگى را پناهگاه روز\r\n\r\n","description":"","footnote":"\r\n( 1 ) مفعول اول « اتخذوا » محذوف است و « آلهة » مفعول دوم آن است و « قربانا » حال و در تقدير چنين است اتخذوهم آلهة من دون اللَّه حالكونهم متقربا بهم اين احتمال نيز وجود دارد كه « قربانا » مفعول لاجله باشد - در تركيب آيه احتمالات ديگرى نيز داده شده كه قابل ملاحظه نيست .\r\n","page_name":" 362 ","page_number":362},
  {"content":"\r\nبدبختى خود مىپنداشتند .\r\nسپس مىافزايد : « نه تنها به آنان كمكى نكردند ، بلكه از ميان آنها گم شدند » ( * ( بَلْ ضَلُّوا عَنْهُمْ ) * ) .\r\nموجوداتى اينچنين بىعرضه و بىارزش كه مبدأ هيچ اثر ، و مفيد هيچ فايده اى نيستند ، و به هنگام حادثه گم و گور مىشوند ، چگونه شايسته پرستش و عبوديتند ؟ ! و در پايان آيه مىگويد : « اين بود نتيجه دروغ آنها ، و آنچه را افترا مىبستند » ! ( * ( وَذلِكَ إِفْكُهُمْ وَما كانُوا يَفْتَرُونَ ) * ) .\r\nاين هلاكت و بدبختى ، اين عذابهاى دردناك ، و اين گمشدن معبودان در زمان حادثه ، نتيجه دروغها و پندارها و افتراهاى آنها بود ( 1 ) .\r\n\r\n","description":"","footnote":"\r\n( 1 ) بنا بر اين آيه محذوفى دارد ، و در تقدير چنين است : و ذلك نتيجة افكهم - اين احتمال نيز وجود دارد كه آيه نيازى به محذوف نداشته باشد در اين صورت معنى چنين مىشود « اين بود دروغ آنها و افتراهايشان » ولى معنى اول مناسبتر به نظر مىرسد .\r\n","page_name":" 363 ","page_number":363},
  {"content":"\r\n\r\n[ سوره الأحقاف ‹ 46 › : آيات 29 تا 32 
  ]\r\nوَ إِذْ صَرَفْنا إِلَيْكَ نَفَراً مِنَ الْجِنِّ يَسْتَمِعُونَ الْقُرْآنَ فَلَمَّا حَضَرُوه قالُوا أَنْصِتُوا فَلَمَّا قُضِيَ وَلَّوْا إِلى قَوْمِهِمْ مُنْذِرِينَ ‹ 29 › قالُوا يا قَوْمَنا إِنَّا سَمِعْنا كِتاباً أُنْزِلَ مِنْ بَعْدِ مُوسى مُصَدِّقاً لِما بَيْنَ يَدَيْه يَهْدِي إِلَى الْحَقِّ وَإِلى طَرِيقٍ مُسْتَقِيمٍ ‹ 30 › يا قَوْمَنا أَجِيبُوا داعِيَ اللَّه وَآمِنُوا بِه يَغْفِرْ لَكُمْ مِنْ ذُنُوبِكُمْ وَيُجِرْكُمْ مِنْ عَذابٍ أَلِيمٍ ‹ 31 › وَمَنْ لا يُجِبْ داعِيَ اللَّه فَلَيْسَ بِمُعْجِزٍ فِي الأَرْضِ وَلَيْسَ لَه مِنْ دُونِه أَوْلِياءُ أُولئِكَ فِي ضَلالٍ مُبِينٍ ‹ 32 ›\r\n","description":"","footnote":"","page_name":" 364 ","page_number":364},
  {"content":"\r\n\r\nترجمه :\r\n29 - به ياد آور هنگامى كه گروهى از جن را به سوى تو متوجه ساختيم كه قرآن را استماع كنند ، وقتى حضور يافتند به يكديگر گفتند خاموش باشيد و بشنويد ، و هنگامى كه پايان گرفت به سوى قوم خود بازگشتند و آنها را انذار كردند .\r\n30 - گفتند : اى قوم ! ما كتابى را استماع كرديم كه بعد از موسى نازل شده ، هماهنگ با نشانه‌هاى كتب قبل از آن ، كه به سوى حق هدايت مىكند و به سوى راه راست .\r\n31 - اى قوم ما ! دعوت كننده الهى را اجابت كنيد و به او ايمان آوريد تا گناهانتان را ببخشد و شما را از عذاب اليم پناه دهد .\r\n32 - و هر كس به دعوت كننده الهى پاسخ نگويد هرگز نمىتواند از چنگال عذاب الهى در زمين فرار كند ، و غير از خدا يار و ياورى براى او نيست ، و چنين كسان در گمراهى آشكارند .\r\n\r\nشان نزول :\r\nدر شان نزول اين آيات روايات مختلفى آمده است ، از جمله اينكه :\r\nرسول خدا ص از مكه به سوى بازار عكاظ در طائف آمد ، و « زيد بن حارثه » با او بود ، به اين منظور كه مردم را به سوى اسلام دعوت كند ، اما احدى به دعوت او پاسخ نگفت ، ناچار به سوى مكه بازگشت تا به محلى رسيد كه آنجا را وادى جن مىناميدند ، در دل شب به تلاوت قرآن پرداخت ، جمعى از طائفه جن از آنجا مىگذشتند هنگامى كه قرائت قرآن پيامبر ص را شنيدند گوش فرا دادند ، و به يكديگر گفتند : ساكت باشيد ، هنگامى كه تلاوت حضرت پايان يافت آنها ايمان آوردند ، و به عنوان مبلغانى به سوى قوم خود آمدند ، و آنان را به سوى اسلام دعوت كردند ، گروهى از آنها ايمان آوردند و با هم به محضر پيامبر ص رسيدند ، و پيامبر ص تعليمات اسلام را به آنها ياد داد ، اينجا بود كه آيات فوق و آيات سوره جن نازل گرديد ( 1 ) .\r\n\r\n","description":"","footnote":"\r\n( 1 ) تفسير « على بن ابراهيم » مطابق نقل « نور الثقلين » جلد 5 صفحه 19 ( با كمى تلخيص ) .\r\n","page_name":" 365 ","page_number":365},
  {"content":"\r\nبعضى ديگر شان نزولى از ابن عباس نقل كرده‌اند كه با شان نزول سابق شباهت دارد ، با اين تفاوت كه « پيامبر ص مشغول نماز صبح بود ، و در آن تلاوت قرآن مىكرد ، گروهى از جن كه در حال تحقيق و جستجو بودند ، و قطع اخبار آسمان آنان را به وحشت افكنده بود ، صداى تلاوت قرآن پيامبر ص را شنيدند و گفتند : علت قطع اخبار آسمان از ما همين است ، اينجا بود كه سوى قوم خود بازگشتند و آنها را به اسلام دعوت كردند » ( 1 ) .\r\nمرحوم « طبرسى » در « مجمع البيان » شان نزول سومى در اينجا آورده كه مساله را با داستان سفر پيامبر ص به طائف مربوط مىسازد و خلاصه آن چنين است :\r\n« بعد از وفات ابو طالب كار بر پيامبر ص سخت شد به سوى طائف رفت شايد يارانى پيدا كند ، اشراف طائف شديدا از در تكذيب درآمدند ، و آن قدر از پشت سر به پيامبر سنگ زدند كه خون از پاهاى مباركش جارى شد ، خسته و ناراحت به كنار باغى آمد ، و در سايه درخت نخلى نشست ، در حالى كه خون از پاهاى مباركش مىريخت .\r\nباغ متعلق به « عتبة بن ربيعه » و « شيبة بن ربيعة » دو نفر از ثروتمندان قريش بود ، پيامبر از مشاهده آنها ناراحت شد ، چون دشمنى آنها را از قبل مىدانست .\r\nآن دو غلامشان « عداس » را كه مردى مسيحى بود با طبقى از انگور خدمت پيامبر ص فرستادند پيغمبر به « عداس » فرمود : از كجايى ؟ گفت : از نينوا ! فرمود : از شهر بنده صالح خدا « يونس » ؟ « عداس » گفت : شما از كجا يونس را مىشناسيد فرمود : من رسول خدايم ، خداوند به من خبر داده ، « عداس » به حقانيت پيامبر ص پى برد ، براى خدا سجده كرد و پاى پيامبر ص را بوسه داد .\r\n\r\n","description":"","footnote":"\r\n( 1 ) اين حديث را كه ما به طور خلاصه آورديم در صحيح « بخارى » و « مسلم » و مسند « احمد » مشروحا آمده است ( مطابق نقل « فى ظلال » جلد 7 صفحه 429 ) .\r\n","page_name":" 366 ","page_number":366},
  {"content":"\r\nهنگامى كه برگشت « عتبه » و « شيبه » او را سرزنش كردند كه چرا اين كار را كردى ؟ ! گفت : اين مرد صالحى است كه مرا از اسرار ناشناخته مردم اين سامان در مورد پيامبرمان « يونس » خبر داد ، آنها خنديدند و گفتند : مبادا ترا از آئين نصرانيت فريب دهد كه او مرد فريبكارى است ! پيامبر ص به سوى مكه بازگشت ( در حالى كه محصول اين سفر تنها يك مرد مؤمن بود ) تا به نزديكى نخلى در دل شب رسيد مشغول نماز شد گروهى از جن از اهل « نصيبين » يا « يمن » از آنجا مىگذشتند ، صداى تلاوت قرآن او را در نماز صبح شنيدند و گوش فرا دادند و ايمان آوردند » ( 1 ) .\r\n\r\nتفسير : طائفه جن ايمان مىآورند\r\nدر اين آيات - چنان كه در شان نزول نيز اشاره شد - بحث فشرده اى پيرامون ايمان آوردن گروهى از طائفه جن به پيامبر اسلام ص و كتاب آسمانى او آمده است ، تا اين حقيقت را بر مشركان مكه بازگو كند كه چگونه طائفه به ظاهر دور افتاده جن ، به اين پيامبرى كه از انس است و از ميان شما برخاسته ايمان آوردند ولى شما هم چنان بر كفر اصرار مىورزيد و به مخالفت خود ادامه مىدهيد .\r\nدر باره موجودى به نام « جن » و خصوصيات آن بحث مشروحى در تفسير سوره جن به خواست خدا خواهيم داشت ، در اينجا فقط به تفسير آيات مورد بحث مىپردازيم :\r\nدر حقيقت داستان « قوم عاد » هشدارى براى مشركان مكه بود و داستان\r\n\r\n","description":"","footnote":"\r\n( 1 ) « مجمع البيان » جلد 9 صفحه 92 - اين داستان را « ابن هشام » نيز در تاريخ خود « السيرة النبوية » با كمى تفاوت آورده است ( جلد 2 صفحه 62 و 63 ) .\r\n","page_name":" 367 ","page_number":367},
  {"content":"\r\nايمان طائفه « جن » هشدار ديگرى است .\r\nنخست مىفرمايد : « به خاطر بياور موقعى كه گروهى از جن را به سوى تو متوجه ساختيم كه به قرآن گوش فرا دهند » ( * ( وَإِذْ صَرَفْنا إِلَيْكَ نَفَراً مِنَ الْجِنِّ يَسْتَمِعُونَ الْقُرْآنَ ) * ) .\r\nتعبير به « صرفنا » از ماده « صرف » كه به معنى منتقل ساختن چيزى از حالتى به حالت ديگر است ، ممكن است اشاره به اين معنى باشد كه طائفه جن قبلا از طريق « استراق سمع » به اخبار آسمانها گوش فرا مىدادند ، با ظهور پيامبر اسلام از آن بازگردانده شدند و به سوى قرآن روى آوردند .\r\n« نفر » چنان كه راغب در « مفردات » گفته به معنى « گروهى از مردان است كه مىتوانند به اتفاق يكديگر كوچ كنند » .\r\nو مشهور در ميان ارباب لغت ، جماعتى است از سه تا ده نفر ، و بعضى تا چهل نفر نيز گفته‌اند ( هر چند اين تعبير در زبان فارسى بر يك فرد نيز اطلاق مىشود ) .\r\nسپس مىافزايد : « هنگامى كه در برابر قرآن حضور يافتند و آيات روحپرور آن را شنيدند به يكديگر گفتند خاموش باشيد و بشنويد » ( * ( فَلَمَّا حَضَرُوه قالُوا أَنْصِتُوا ) * ) .\r\nو اين موقعى بود كه پيامبر در دل شب يا به هنگام قرائت نماز صبح آيات قرآن را تلاوت مىفرمود .\r\n« انصتوا » از ماده « انصات » به معنى « سكوت توأم با استماع و توجه » است .\r\nسرانجام نور ايمان در دل آنها تابيدن گرفت ، و حقانيت آيات قرآن را در درون جان خود لمس كردند ، لذا « هنگامى كه تلاوت قرآن پايان يافت همچون مبلغانى به سوى قوم خود رفتند و آنها را انذار كردند » و از حقيقتى كه نصيبشان شده بود آگاه ساختند « ( * ( فَلَمَّا قُضِيَ وَلَّوْا إِلى قَوْمِهِمْ مُنْذِرِينَ ) * ) .\r\n","description":"","footnote":"","page_name":" 368 ","page_number":368},
  {"content":"\r\nو اينچنين است راه و رسم افراد با ايمان كه پيوسته طالب آنند ديگران را از حقايقى كه خود آگاه شده‌اند آگاه سازند ، و منابع ايمان خود را در اختيار آنها قرار دهند .\r\nآيه بعد بيانگر چگونگى دعوت اين گروه از قوم خود به هنگام بازگشت به سوى آنهاست ، دعوتى منسجم ، حساب شده ، كوتاه و پر معنا ، « گفتند : اى قوم ! ما كتابى را استماع كرديم كه بعد از موسى از آسمان نازل شده است » ( * ( قالُوا يا قَوْمَنا إِنَّا سَمِعْنا كِتاباً أُنْزِلَ مِنْ بَعْدِ مُوسى ) * ) .\r\nاين كتاب اوصافى دارد ، نخست اينكه : « كتابهاى آسمانى قبل از خود را تصديق مىكند و محتواى آن هماهنگ با محتواى آنهاست ، و نشانه هايى كه در كتب پيشين آمده است در آن به خوبى ديده مىشود » ( * ( مُصَدِّقاً لِما بَيْنَ يَدَيْه ) * ) ( 1 ) .\r\nوصف ديگر اينكه « همگان را به سوى حق هدايت مىنمايد » ( * ( يَهْدِي إِلَى الْحَقِّ ) * ) .\r\nبه گونه اى كه هر كس عقل و فطرت خويش را به كار گيرد نشانه‌هاى حقانيت را به روشنى در آن مىيابد .\r\nو آخرين وصف اينكه : « به سوى راه مستقيم دعوت مىكند » ( * ( وَإِلى طَرِيقٍ مُسْتَقِيمٍ ) * ) .\r\nتفاوت دعوت به حق ، با دعوت به راه مستقيم ، ظاهرا در اين است كه اولى اشاره به اعتقادات حق است ، و دومى به برنامه‌هاى عملى مستقيم و صحيح .\r\nجمله « * ( أُنْزِلَ مِنْ بَعْدِ مُوسى ) * » و جمله « * ( مُصَدِّقاً لِما بَيْنَ يَدَيْه ) * » مؤيد اين مطلب است كه اين گروه به كتب آسمانى پيشين مخصوصا كتاب موسى ايمان داشتند\r\n\r\n","description":"","footnote":"\r\n( 1 ) تفسير اين جمله را در جلد اول ذيل آيه 41 سوره بقره ( صفحه 210 طبع جديد ) مشروحا آورده‌ايم .\r\n","page_name":" 369 ","page_number":369},
  {"content":"\r\nو در جستجوى حق بودند ، و اگر مىبينيم سخنى از كتاب عيسى كه بعد از آن نازل شده به ميان نيامده نه بخاطر چيزى است كه « ابن عباس » گفته كه جن مطلقا از نزول انجيل آگاه نبودند ، چرا كه طائفه جن از اخبار آسمانها با خبر بودند چگونه ممكن است از اخبار زمين تا اين حد غافل بمانند ؟ ! بلكه بخاطر اين است كه تورات كتاب اصلى بود كه حتى مسيحيان احكام شرايع خود را از آن گرفته و مىگيرند .\r\nسپس افزودند : « اى قوم ما ! دعوت كننده الهى را اجابت كنيد ، و به او ايمان آوريد » ( * ( يا قَوْمَنا أَجِيبُوا داعِيَ اللَّه وَآمِنُوا بِه ) * ) .\r\nكه دو پاداش بزرگ به شما ارزانى مىدارد : « گناهانتان را مىبخشد ، و شما را از عذاب اليم پناه مىدهد » ( * ( يَغْفِرْ لَكُمْ مِنْ ذُنُوبِكُمْ وَيُجِرْكُمْ مِنْ عَذابٍ أَلِيمٍ ) * ) ( 1 ) .\r\nمنظور از داعى اللَّه ( دعوت كننده الهى ) پيامبر اسلام ص است كه آنها را به سوى « اللَّه » رهنمون مىشد و از آنجا كه بيشترين ترس و وحشت انسان از گناهان و عذاب دردناك قيامت است امنيت در برابر اين دو امر را مطرح كردند تا بيش از همه جلب توجه كند .\r\nجمعى از مفسران كلمه « من » در « من ذنوبكم » را « زائده » دانسته‌اند كه تاكيدى است بر آمرزش همه گناهان در سايه ايمان .\r\nولى بعضى آن را « تبعيضيه » و اشاره به آن دسته از گناهانى مىدانند كه قبل از ايمان آوردن انجام داده‌اند ، يا گناهانى كه جنبه حق اللَّه دارد ، و نه حق الناس .\r\nولى مناسبتر همان است كه « من » زائده و براى تاكيد باشد و آيه شريفه\r\n\r\n","description":"","footnote":"\r\n( 1 ) « يجركم » از ماده « ايجار » به معانى مختلفى آمده است ، به فرياد رسيدن ، نجات دادن از عذاب ، و پناه دادن ، و حفظ كردن .\r\n","page_name":" 370 ","page_number":370},
  {"content":"\r\nهمه گناهان را شامل گردد .\r\nدر آخرين آيه مورد بحث آخرين سخن مبلغان جن را چنين بازگو مىكند :\r\n« آنها به قوم خود گفتند : هر كس دعوت داعى الهى را پاسخ نگويد نمىتواند از چنگال عذاب الهى در زمين فرار كند » ( * ( وَمَنْ لا يُجِبْ داعِيَ اللَّه فَلَيْسَ بِمُعْجِزٍ فِي الأَرْضِ ) * ) .\r\n« و ياور و سرپرستى غير از خدا براى او نخواهد بود » ( * ( وَلَيْسَ لَه مِنْ دُونِه أَوْلِياءُ ) * ) .\r\nو لذا « اين گروه در گمراهى آشكارند » ( * ( أُولئِكَ فِي ضَلالٍ مُبِينٍ ) * ) .\r\nچه گمراهى از اين بدتر و آشكارتر كه انسان به ستيزه جويى با حق و پيامبر خدا ، و حتى با خدا برخيزد كه نه در تمام عالم هستى جز او پناهگاهى وجود دارد و نه انسان مىتواند از محيط كشورش بگريزد و به جاى ديگرى فرار كند .\r\nبارها گفته‌ايم : « معجز » ( يا ساير مشتقات اين كلمه ) در اين گونه موارد به معنى عاجز نمودن از تعقيب و كيفر است ، و يا به تعبير ديگر فرار كردن از چنگال مجازات .\r\nتعبير به « فى الارض » ( در زمين ) اشاره به اين است كه هر جاى زمين برويد ملك خدا است ، و از حيطه قدرت او خارج نخواهد بود ، و اگر سخنى از آسمان نمىگويد به خاطر اين است كه به هر حال جايگاه جن و انس هر دو روى زمين است .\r\n\r\nنكته‌ها :\r\n\r\n1 - تبليغات مؤثر\r\nچنان كه گفتيم بحث پيرامون جن و چگونگى حيات اين موجود ، و خصوصيات\r\n","description":"","footnote":"","page_name":" 371 ","page_number":371},
  {"content":"\r\nديگر مربوط به آن ، به خواست خداوند در تفسير سوره جن خواهد آمد ، آنچه از آيات مورد بحث استفاده مىشود اين است كه آنها موجوداتى عاقل و صاحب شعورند ، و مكلف به تكليفهاى الهى ، و داراى دو گروه مؤمن و كافرند ، و آگاهى كافى از دعوتهاى الهى دارند .\r\nمساله جالب در اين آيات مورد بحث روشى است كه آنها براى تبليغ اسلام در ميان قوم خود در پيش گرفتند .\r\nآنها پس از حضور در محضر پيامبر ص و شنيدن آيات قرآن ، و پىبردن به محتواى آن ، به سرعت به سراغ طائفه خود آمدند و به تبليغ آنها پرداختند .\r\nآنها نخست از حقانيت قرآن سخن گفتند ، و با سه دليل اين مطلب را اثبات كردند ، سپس به تشويق آنها پرداخته ، نجات و رهايى از چنگال عذاب آخرت را در سايه ايمان به اين كتاب آسمانى به آنها بشارت دادند ، كه هم تاكيدى بود بر مساله « معاد » و هم توجهى به ارزشهاى اصيل آخرت در برابر ارزشهاى ناپايدار دنيا .\r\nدر سومين مرحله خطرات ترك ايمان را به آنها گوشزد كردند ، و هشدارى توأم با استدلال و دلسوزى به آنها دادند ، و سرانجام و عاقبت انحراف از اين مسير را كه « ضلال مبين » و گمراهى آشكار است گوشزد كردند .\r\nاين شيوه تبليغ شيوه اى است مؤثر براى هر كس و هر گروه .\r\n\r\n2 - بهترين دليل عظمت قرآن محتواى آن است\r\nاز آيات فوق و همچنين از آيات سوره جن به خوبى برمىآيد كه اين گروه از طائفه جن تنها با شنيدن آيات قرآن مجذوب آن شدند ، و هيچ نشانه اى بر اينكه آنها تقاضاى معجزه ديگرى از پيامبر اسلام ص كرده باشند در دست نيست .\r\nآنها همين اندازه را كه قرآن مجيد هماهنگ با نشانه‌هاى كتب پيشين است ، و از سوى ديگر دعوت به حق مىكند ، و از سوى سوم برنامه ريزى عملى\r\n","description":"","footnote":"","page_name":" 372 ","page_number":372},
  {"content":"\r\nآن بر صراط مستقيم است ، براى حقانيت آن كافى دانسته‌اند .\r\nو به راستى مطلب همين است كه بررسى محتواى قرآن ما را از هر گونه دليل ديگر بىنياز مىكند .\r\nكتابى كه از سوى انسانى درسنخوانده ، و در محيطى مملو از جهل و خرافات عرضه شده ، داراى چنين محتوايى بلند ، معارف و عقائدى پاك ، توحيدى خالص ، قوانينى محكم و منسجم ، استدلالهايى قوى و نيرومند ، برنامه هايى متين و سازنده ، و مواعظ و اندرزهايى روشنگر و عالى باشد آن هم با چنين جاذبه نيرومند و زيبايى خيره كننده ، خود بهترين دليل بر حقانيت اين كتاب آسمانى است كه « آفتاب آمد دليل آفتاب » ( 1 ) .\r\n\r\n","description":"","footnote":"\r\n( 1 ) پيرامون « اعجاز قرآن » در جلد اول تفسير نمونه ذيل آيه 23 سوره بقره بحث مشروحى داشته‌ايم .\r\n","page_name":" 373 ","page_number":373},
  {"content":"\r\n\r\n[ سوره الأحقاف ‹ 46 › : آيات 33 تا 35 
  ]\r\nأَ وَلَمْ يَرَوْا أَنَّ اللَّه الَّذِي خَلَقَ السَّماواتِ وَالأَرْضَ وَلَمْ يَعْيَ بِخَلْقِهِنَّ بِقادِرٍ عَلى أَنْ يُحْيِيَ الْمَوْتى بَلى إِنَّه عَلى كُلِّ شَيْءٍ قَدِيرٌ ‹ 33 › وَيَوْمَ يُعْرَضُ الَّذِينَ كَفَرُوا عَلَى النَّارِ أَ لَيْسَ هذا بِالْحَقِّ قالُوا بَلى وَرَبِّنا قالَ فَذُوقُوا الْعَذابَ بِما كُنْتُمْ تَكْفُرُونَ ‹ 34 › فَاصْبِرْ كَما صَبَرَ أُولُوا الْعَزْمِ مِنَ الرُّسُلِ وَلا تَسْتَعْجِلْ لَهُمْ كَأَنَّهُمْ يَوْمَ يَرَوْنَ ما يُوعَدُونَ لَمْ يَلْبَثُوا إِلَّا ساعَةً مِنْ نَهارٍ بَلاغٌ فَهَلْ يُهْلَكُ إِلَّا الْقَوْمُ الْفاسِقُونَ ‹ 35 ›\r\n\r\nترجمه :\r\n33 - آيا آنها نمىدانند خداوندى كه آسمانها و زمين را آفريده ، و از آفرينش آنها ناتوان نشده قادر است مردگان را زنده كند ؟ آرى او بر هر چيز تواناست .\r\n","description":"","footnote":"","page_name":" 374 ","page_number":374},
  {"content":"\r\n34 - روزى را به يادآور كه كافران را بر آتش عرضه مىدارند ( و به آنها گفته مىشود ) آيا اين حق نيست ؟ مىگويند : آرى ، به پروردگار ما سوگند ( كه حق است ، در اين هنگام ) مىگويد : پس عذاب را به خاطر كفرتان بچشيد ! 35 - بنا بر اين صبر كن آن گونه كه پيامبران اولو العزم شكيبايى كردند و براى ( عذاب ) آنها شتاب مكن ، هنگامى كه وعده هايى را كه به آنها داده شد مىبينند احساس مىكنند كه گويى فقط ساعتى از يك روز در دنيا توقف داشتند ، اين ابلاغى است براى همگان ، آيا جز قوم فاسق هلاك مىشوند ؟\r\n\r\nتفسير :\r\n\r\nهمچون پيامبران اولوا العزم شكيبا باش\r\nاين آيات كه آخرين آيات سوره « احقاف » است به بحث پيرامون « معاد » مىپردازد ، زيرا از يك سو در آخرين آيات گذشته كه از زبان مبلغان جن نقل شد اشاره به مساله « معاد » آمده بود .\r\nو از سوى ديگر سوره « احقاف » در بخشهاى نخست از مساله توحيد و عظمت قرآن مجيد و اثبات نبوت پيامبر اسلام سخن مىگويد .\r\nو در آخرين بخش از اين سوره مساله « معاد » را پيش مىكشد ، و به اين ترتيب اصول سه گانه اعتقادى را تكميل مىكند .\r\nنخست مىفرمايد : « آيا آنها نمىدانند خداوندى كه آسمانها و زمين را آفريده ، و از آفرينش آنها هرگز خسته و ناتوان نشده ، قادر است كه مردگان را زنده كند آرى او بر هر چيز تواناست » ؟ ! ( * ( أَ وَلَمْ يَرَوْا أَنَّ اللَّه الَّذِي خَلَقَ السَّماواتِ وَالأَرْضَ وَلَمْ يَعْيَ بِخَلْقِهِنَّ بِقادِرٍ عَلى أَنْ يُحْيِيَ الْمَوْتى بَلى إِنَّه عَلى كُلِّ شَيْءٍ قَدِيرٌ ) * ) .\r\nآفرينش آسمانها و زمين با موجودات رنگارنگ و مختلفش نشانه قدرت او بر هر چيز است ، چرا كه هر چيز به تصور آيد او در اين عالم آفريده است ، با اين\r\n","description":"","footnote":"","page_name":" 375 ","page_number":375},
  {"content":"\r\nحال چگونه ممكن است از تجديد حيات انسانها عاجز باشد ؟ اين دليلى است دندانشكن بر مساله « امكان معاد » .\r\nاصولا بهترين دليل بر امكان هر چيز وقوع آن است ، ما كه اينهمه پيدايش موجود زنده و جاندار را از موجودات بيجان مىبينيم چگونه مىتوانيم در قدرت مطلقه او بر مساله معاد ترديد به خود راه دهيم ؟\r\nاين يكى از دلائل متعدد معاد است كه قرآن مجيد در آيات مختلف از جمله در آيه 81 سوره يس روى آن تكيه كرده است ( 1 ) .\r\nدر آيه بعد صحنه اى از مجازات دردناك مجرمان و منكران معاد را مجسم كرده ، مىفرمايد : « روزى را به خاطر بياوريد كه كافران را بر آتش عرضه مىكنند » ( * ( وَيَوْمَ يُعْرَضُ الَّذِينَ كَفَرُوا عَلَى النَّارِ ) * ) .\r\nآرى گاه دوزخ را بر كافران عرضه مىكنند ، و گاه كافران را بر دوزخ و هر كدام هدفى دارد كه در چند آيه قبل به آن اشاره شد .\r\nهنگامى كه كافران را بر آتش عرضه مىكنند و شعله‌هاى سوزان و كوه پيكر و وحشتناك آن را مىبينند به آنها گفته مىشود : « آيا اين حق نيست » ( * ( أَ لَيْسَ هذا بِالْحَقِّ ) * ) .\r\nآيا امروز هم مىتوانيد رستاخيز و دادگاه عدل خدا و پاداش و كيفر او را انكار كنيد ، و بگوئيد اين از افسانه‌هاى خرافى پيشينيان است ؟ ! .\r\nآنها كه چاره اى جز اعتراف ندارند « مىگويند : آرى سوگند به پروردگارمان كه اين حق است » و جاى شك و ترديد در آن نيست ، ما گمراه بوديم كه آن را ناحق مىپنداشتيم ( * ( قالُوا بَلى وَرَبِّنا ) * ) .\r\n\r\n","description":"","footnote":"\r\n( 1 ) شرح بيشتر پيرامون اين موضوع و دلائل مختلف معاد را در ذيل آيات آخر سوره يس ( جلد 18 از صفحه 456 تا 490 ) مطالعه فرمائيد .\r\n","page_name":" 376 ","page_number":376},
  {"content":"\r\nدر اين هنگام خداوند يا ماموران عذاب الهى مىگويند : « پس بچشيد عذاب را به خاطر آنچه انكار مىكرديد » ( * ( قالَ فَذُوقُوا الْعَذابَ بِما كُنْتُمْ تَكْفُرُونَ ) * ) .\r\nو به اين ترتيب در آن روز همه حقايق را با چشم خود مىبينند و اعتراف مىكنند ، اعتراف و اقرارى كه سودى به حال آنها ندارد ، و جز اندوه و حسرت و شكنجه و جدان و آزار روحى نتيجه اى نخواهد داشت .\r\nدر آخرين آيه مورد بحث كه آخرين آيه سوره « احقاف » است با توجه به آنچه در مورد معاد و كيفر كافران در آيات قبل گذشت به پيامبر خود دستور مىدهد كه « صبر كن همانگونه كه پيامبران اولوا العزم صبر و شكيبايى كردند » .\r\n( * ( فَاصْبِرْ كَما صَبَرَ أُولُوا الْعَزْمِ مِنَ الرُّسُلِ ) * ) .\r\nتنها تو نيستى كه با مخالفت و عداوت اين قوم مواجه شده اى ، همه پيامبران اولو العزم با اين مشكلات روبرو بودند و استقامت كردند ، « نوح » ع پيامبر بزرگ خدا 950 سال دعوت كرد اما جز گروه اندكى به او ايمان نياوردند ، پيوسته آزارش مىدادند و به سخريه اش مىگرفتند .\r\n« ابراهيم » ع را به ميان آتش افكندند و « موسى » ع را تهديد به مرگ نمودند ، و قلبش از نافرمانيهاى قومش پر خون بود ، و عيسى مسيح ع را بعد از آزار بسيار مىخواستند به قتل برسانند كه خداوند نجاتش داد ، خلاصه تا بوده دنيا چنين بوده است ، و جز با نيروى صبر و استقامت نمىتوان بر مشكلات پيروز شد .\r\n\r\nپيامبران اولوا العزم چه كسانى بودند ؟\r\nدر اين كه منظور از پيامبران اولوا العزم چه كسانى هستند در ميان مفسران گفتگو بسيار است ، و پيش از آنكه در اين باره تحقيق كنيم بايد معنى « عزم »\r\n","description":"","footnote":"","page_name":" 377 ","page_number":377},
  {"content":"\r\nرا بررسى كرد ، زيرا « اولوا العزم » به معناى صاحبان « عزم » است .\r\n« عزم » به معناى اراده محكم و استوار است ، « راغب » در « مفردات » مىگويد : عزم به معنى تصميم گرفتن بر انجام كارى است ( عقد القلب على امضاء الامر ) .\r\nدر قرآن مجيد گاهى « عزم » در مورد « صبر » به كار رفته ، مانند وَلَمَنْ صَبَرَ وَغَفَرَ إِنَّ ذلِكَ لَمِنْ عَزْمِ الأُمُورِ : « كسى كه صبر كند و عفو نمايد اين از عزم امور است » ( شورى 43 ) .\r\nو گاه به معنى « وفاى به عهد » مانند : وَلَقَدْ عَهِدْنا إِلى آدَمَ مِنْ قَبْلُ فَنَسِيَ وَلَمْ نَجِدْ لَه عَزْماً : « ما به آدم از قبل عهد كرديم ، اما او فراموش كرد و بر سر عهد خود نايستاد » ( طه - 115 ) .\r\nولى با توجه به اين كه پيامبران صاحب شريعت جديد و آئين تازه با مشكلات و گرفتارىهاى بيشترى روبرو بودند ، و براى مقابله با آن عزم و اراده محكمترى لازم داشتند به اين دسته از « پيامبران » ، « اولوا العزم » اطلاق شده است ، و آيه مورد بحث نيز ظاهرا اشاره به همين معنا است .\r\nدر ضمن اشاره اى است به اين كه پيغمبر اسلام ص نيز از همان پيامبران است ، زيرا مىگويد « تو هم شكيبايى كن آن گونه كه پيامبران اولوا العزم شكيبايى كردند » .\r\nو اگر بعضى « عزم » و « عزيمت » را به معنى « حكم و شريعت » تفسير كرده‌اند به همين مناسبت است ، و گرنه « عزم » در لغت به معنى شريعت نيامده است .\r\nبه هر حال طبق اين معنى « من » در « من الرسل » « تبعيضيه » است ، و اشاره به گروه خاصى از پيامبران بزرگ است كه صاحب شريعت بوده‌اند ، همانها كه در آيه 7 سوره احزاب نيز به آنان اشاره شده : وَإِذْ أَخَذْنا مِنَ النَّبِيِّينَ مِيثاقَهُمْ\r\n","description":"","footnote":"","page_name":" 378 ","page_number":378},
  {"content":"\r\nوَ مِنْكَ وَمِنْ نُوحٍ وَإِبْراهِيمَ وَمُوسى وَعِيسَى ابْنِ مَرْيَمَ وَأَخَذْنا مِنْهُمْ مِيثاقاً غَلِيظاً : « به خاطر بياور هنگامى را كه از پيامبران پيمان گرفتيم ، و از تو و از نوح و ابراهيم و موسى و عيسى بن مريم ، از همه آنها پيمان محكمى گرفتيم » ( احزاب - 7 ) .\r\nدر اينجا بعد از ذكر همه انبياء به صورت جمع ، به اين پنج پيامبر بزرگ اشاره مىكند ، و اين دليل بر ويژگى آنها است .\r\nدر آيه 13 سوره شورى نيز از آنها سخن مىگويد : شَرَعَ لَكُمْ مِنَ الدِّينِ ما وَصَّى بِه نُوحاً وَالَّذِي أَوْحَيْنا إِلَيْكَ وَما وَصَّيْنا بِه إِبْراهِيمَ وَمُوسى وَعِيسى :\r\n« آئينى براى شما تشريع كرد كه به نوح توصيه كرده بود و آنچه را بر تو وحى فرستاديم و بر ابراهيم و موسى و عيسى سفارش نموديم » .\r\nروايات فراوانى در منابع شيعه و اهل سنت نيز در اين زمينه نقل شده است كه پيامبران اولوا العزم همين پنج تن بودند ، چنان كه در حديثى از امام باقر و امام صادق ع آمده است :\r\nمنهم خمسة : اولهم نوح ، ثم ابراهيم ، ثم موسى ، ثم عيسى ، ثم محمد ( ص )\r\n( 1 ) .\r\nدر حديث ديگرى از امام على بن الحسين آمده است :\r\nمنهم خمسة اولوا العزم من المرسلين : نوح و ابراهيم و موسى و عيسى و محمد ( ص ) ،\r\nو هنگامى كه راوى سؤال مىكند : لم سموا اولوا العزم : « چرا آنها اولوا العزم ناميده شدند » ؟\r\nامام در پاسخ مىفرمايد :\r\nلانهم بعثوا الى شرقها و غربها ، و جنها و انسها :\r\n« زيرا آنها مبعوث به شرق و غرب و جن و انس شدند » ( 2 ) .\r\nو باز در حديثى از امام صادق ع آمده :\r\nسادة النبيين و المرسلين خمسة\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث ( جلد 9 صفحه 94 )\r\n( 2 ) « بحار الانوار » جلد 11 صفحه 58 ( حديث 61 ) در همان جلد صفحه 56 حديث 55 نيز با صراحت در اين زمينه سخن مىگويد .\r\n","page_name":" 379 ","page_number":379},
  {"content":"\r\nو هم اولوا العزم من الرسل و عليهم دارة الرحى نوح و ابراهيم و موسى و عيسى و محمد ( ص ) .\r\n« بزرگ پيامبران و رسولان پنج نفرند ، و آنها پيامبران اولوا العزم هستند و آسياى نبوت و رسالت بر محور وجود آنها دور مىزند ، آنها نوح و ابراهيم و موسى و عيسى و محمد ص بودند » ( 1 ) .\r\nدر تفسير « در المنثور » از ابن عباس نيز همين معنى نقل شده كه پيامبران اولوا العزم همين پنج نفرند » ( 2 ) .\r\nولى بعضى از مفسران اولوا العزم را اشاره به پيامبرانى مىدانند كه مامور به پيكار با دشمنان شدند .\r\nبعضى عدد آنها را 313 نفر دانسته ( 3 ) و بعضى همه پيامبران را اولوا العزم ( صاحبان اراده قوى ) مىدانند ( 4 ) و مطابق اين قول « من » در « من الرسل » بيانيه است نه تبعيضيه .\r\nولى تفسير اول از همه صحيحتر است و روايات اسلامى آن را تاييد مىكند .\r\nسپس قرآن در دنبال اين سخن مىافزايد : « در باره آنها ( كافران ) عجله و شتاب مكن » ( * ( وَلا تَسْتَعْجِلْ لَهُمْ ) * ) .\r\nچرا كه قيامت به زودى فرا مىرسد و آنچه را در باره آن شتاب داشتند با چشم خود مىبينند ، سخت مجازات مىشوند و به اشتباهات خود پى مىبرند .\r\nبه قدرى عمر دنيا در برابر آخرت كوتاه است كه « هنگامى كه آنها وعده هايى كه به آنها داده مىشد مىبينند احساس مىكنند كه گويا در دنيا جز ساعتى از يك روز توقف نداشتند » ! ( * ( كَأَنَّهُمْ يَوْمَ يَرَوْنَ ما يُوعَدُونَ لَمْ يَلْبَثُوا إِلَّا ساعَةً مِنْ نَهارٍ ) * )\r\n\r\n","description":"","footnote":"\r\n( 1 ) كافى جلد 1 باب « طبقات الانبياء و الرسل » حديث 3 .\r\n( 2 و 3 و 4 ) « در المنثور » جلد 6 صفحه 45 .\r\n","page_name":" 380 ","page_number":380},
  {"content":"\r\n. اين احساس كمى عمر دنيا در برابر آخرت يا به خاطر آن است كه واقعا اين زندگى در برابر آن حيات جاويدان ساعتى بيش نيست ، و يا به خاطر اين است كه دنيا چنان به سرعت بر آنها مىگذرد كه گويى ساعتى بيش نبوده است ، و يا از اين جهت كه آنها محصول تمام عمر خود را كه از آن بهره بردارى صحيح نكردند بيش از يك ساعت نمىبينند .\r\nاينجا است كه سيلاب حسرت بر قلب آنها جارى مىشود ، اما چه سود كه راه بازگشت وجود ندارد .\r\nلذا مىبينيم هنگامى كه از پيامبر ص « فاصله دنيا و آخرت را سؤال مىكنند » و مىگويند : كم ما بين الدنيا و الآخرة ؟ در پاسخ مىفرمايد : غمضة عين :\r\n« يك چشم بر هم زدن » ! سپس مىگويد : خداوند فرموده * ( كَأَنَّهُمْ يَوْمَ يَرَوْنَ ما يُوعَدُونَ لَمْ يَلْبَثُوا إِلَّا ساعَةً مِنْ نَهارٍ ) * ( 1 ) .\r\nاين نشان مىدهد كه تعبير به « ساعت » نه به معنى مقدار ساعت معمولى است ، بلكه اشاره به زمان كم و كوتاه است .\r\nبعد به عنوان هشدار به همه انسانها مىافزايد : « اين ابلاغى است ، براى همه » ( بلاغ ) ( 2 ) .\r\nبراى تمام كسانى كه از خط عبوديت پروردگار خارج شدند ، براى كسانى كه غرق در زندگى زودگذر دنيا و شهوات آن گشتند ، و بالآخره ابلاغى است براى همه ساكنان اين جهان ناپايدار .\r\nو در آخرين جمله ضمن يك استفهام پر معنى و تهديدآميز مىفرمايد : « آيا\r\n\r\n","description":"","footnote":"\r\n( 1 ) « روضة الواعظين » مطابق نقل نور الثقلين جلد 5 صفحه 25 .\r\n( 2 ) « بلاغ » خبر مبتداى محذوفى است ، و در تقدير چنين است : « هذا القرآن بلاغ » - يا - « هذا الوعظ و الانذار بلاغ » .\r\n","page_name":" 381 ","page_number":381},
  {"content":"\r\nجز قوم فاسق هلاك مىشوند « ؟ ( * ( فَهَلْ يُهْلَكُ إِلَّا الْقَوْمُ الْفاسِقُونَ ) * ) .\r\n\r\nنكته : پيامبر اسلام اسطوره صبر و استقامت بود\r\nزندگى پيامبران بزرگ خدا مخصوصا پيامبر اسلام ص بيانگر مقاومت بىحد و حصر آنها در برابر حوادث سخت ، و طوفانهاى شديد ، و مشكلات طاقتفرسا است ، و با توجه به اينكه مسير حق هميشه داراى اين گونه مشكلات است رهروان راه حق بايد از آنها در اين مسير الهام بگيرند .\r\nما معمولا از نقطه روشن تاريخ اسلام به روزهاى تاريك پيشين مىنگريم و اين نگرش كه از « آينده به گذشته » است واقعيتها را طور ديگرى مجسم مىكند ما بايد خود را در آن روز تصور كنيم كه پيامبر ص تك و تنها بود ، هيچ نشانه اى از پيروزى در افق زندگى او به چشم نمىخورد .\r\nدشمنان لجوج براى نابودى او كمر بسته بودند ، و حتى خويشاوندان نزديكش در صف اول اين مبارزه قرار داشتند ! پيوسته به ميان قبائل عرب مىرفت ، و از آنها دعوت مىكرد ، اما كسى به دعوت او پاسخ نمىگفت .\r\nسنگسارش مىكردند آن چنان كه از بدن مباركش خون مىريخت ، ولى دست از برنامه خود برنمىداشت .\r\nآن چنان او را در محاصره اجتماعى و اقتصادى و سياسى قرار دادند كه تمام راهها به روى او و پيروان اندكش بسته شد ، بعضى از گرسنگى تلف شدند ، و بعضى را بيمارى از پاى درآورد .\r\nياران اندكش را شكنجه مىدادند ، شكنجه هايى كه بر جان و قلب او مىنشست .\r\n","description":"","footnote":"","page_name":" 382 ","page_number":382},
  {"content":"\r\nروزهايى بر پيامبر گذشت كه توصيف آن با بيان و قلم مشكل است ، هنگامى كه براى دعوت مردم به سوى اسلام به « طائف » آمد نه تنها دعوتش را اجابت نگفتند بلكه آن قدر سنگ بر او زدند كه خون از پاهايش جارى شد .\r\nافراد نادان را تحريك كردند كه فرياد زنند و او را دشنام دهند ، ناچار به باغى پناه برد در سايه درختى نشست ، و با خداى خودش اين چنين راز و نياز كرد :\r\nاللهم اليك اشكو ضعف قوتى ، و قلة حيلتى ، و هو انى على الناس ، يا ارحم الراحمين ! انت رب المستضعفين ، و انت ربى ، الى من تكلنى ؟ الى بعيد يتجهمنى ؟ ام الى عدو ملكته امرى ؟ ان لم يكن بك على غضب فلا ابالى . . . » : « خداوندا ! ناتوانى و نارسايى خودم و بىحرمتى مردم را به پيشگاه تو شكايت مىكنم ، اى كسى كه از همه رحيمان رحيمترى ، تو پروردگار مستضعفين و پروردگار منى ، مرا به كه وا مىگذارى ؟ به افراد دور دست كه با چهره درهم كشيده با من روبرو شوند ؟ يا به دشمنانى كه زمام امر مرا به دست گيرند ؟\r\nپروردگارا ! همين اندازه كه تو از من خشنود باشى مرا كافى است » ( 1 ) .\r\nگاه ساحرش خواندند ، و گاه ديوانه اش خطاب كردند .\r\nگاه خاكستر بر سرش ريختند ، و گاه كمر به قتلش بستند و خانه اش را در ميان شمشيرها محاصره نمودند .\r\nاما با تمام اين احوال هم چنان به صبر و شكيبايى و استقامت ادامه داد .\r\nو سرانجام ميوه شيرين اين درخت را چشيد ، آئين او نه تنها جزيره عربستان كه شرق و غرب عالم را در برگرفت ، و امروز بانگ اذان كه فرياد پيروزى او است هر صبح و شام از چهار گوشه دنيا ، و در تمام پنج قاره جهان ، به گوش مىرسد .\r\nو اين است معنى « * ( فَاصْبِرْ كَما صَبَرَ أُولُوا الْعَزْمِ مِنَ الرُّسُلِ ) * » .\r\n\r\n","description":"","footnote":"\r\n( 1 ) « سيره ابن هشام » جلد 2 صفحه 61 .\r\n","page_name":" 383 ","page_number":383},
  {"content":"\r\nو اين است راه و رسم مبارزه با شياطين و اهريمنان و طريق پيروزى بر آنان و نيل به اهداف بزرگ الهى .\r\nبا اينحال چگونه عافيتطلبان مىخواهند بدون شكيبايى و تحمل رنج و درد به اهداف بزرگ خود نائل شوند ؟\r\nچگونه مسلمانان امروز در برابر اينهمه دشمنانى كه كمر به نابودى آنها بسته‌اند مىخواهند بدون الهام گرفتن از مكتب اصيل پيغمبر اسلام ص پيروز شوند ؟\r\nمخصوصا رهبران اسلامى بيش از همه مامور به اين برنامه‌اند چنان كه در حديثى از امير مؤمنان على ع آمده است :\r\nان الصبر على ولاة الامر مفروض لقول اللَّه عز و جل لنبيه : * ( فَاصْبِرْ كَما صَبَرَ أُولُوا الْعَزْمِ مِنَ الرُّسُلِ ) * ، و ايجابه مثل ذلك على اوليائه و اهل طاعته ، بقوله : لَقَدْ كانَ لَكُمْ فِي رَسُولِ اللَّه أُسْوَةٌ حَسَنَةٌ\r\n: « صبر و استقامت بر رهبران و زمامداران فريضه است ، زيرا خداوند به پيامبرش فرموده : * ( فَاصْبِرْ كَما صَبَرَ أُولُوا الْعَزْمِ مِنَ الرُّسُلِ ) * و همين معنى را بر دوستان و اهل طاعتش نيز فرض كرده است ، چرا كه مىگويد : براى شما در زندگى پيامبر تاسى نيكويى بود ( و شما نيز بايد همگى به او اقتدا كنيد ) ( 1 ) .\r\nخداوندا ! اين موهبت بزرگ ، اين عطيه آسمانى ، اين صبر و شكيبايى و استقامت در برابر مشكلات را به ما ارزانى فرما ! پروردگارا ! به ما توفيق ده كه اين چراغ هدايتى را كه پيامبران اولوا العزمت مخصوصا خاتم پيامبران محمد ص با زحمات طاقتفرسا فرا راه بشريت قرار دادند هم چنان فروزان نگهداريم و به شايستگى از آن پاسدارى كنيم .\r\n\r\n","description":"","footnote":"\r\n( 1 ) « احتجاج طبرسى » مطابق نقل نور الثقلين جلد 5 صفحه 23 .\r\n","page_name":" 384 ","page_number":384},
  {"content":"\r\nبارالها ! مىدانيم دشمنان حق متشكل و متحدند ، و از هيچ جنايتى ابا ندارند ، بيش از آنچه آنها در توان دارند به ما صبر و شكيبايى مرحمت فرما ، تا هرگز در برابر انبوه مشكلات زانو نزنيم ، و امواج و طوفانها را پشت سر بگذاريم ، و اين جز با امداد و لطف بىپايان تو ممكن نيست آمين يا رب العالمين .\r\nپايان سوره احقاف جمعه سوم رمضان 1405 مطابق 3 : 3 : 1364\r\n","description":"","footnote":"","page_name":" 385 ","page_number":385},
  {"content":"\r\n","description":"","footnote":"","page_name":" 386 ","page_number":386},
  {"content":"\r\n\r\n‹ 47 › سوره محمد ص اين سوره در مدينه نازل شده و 38 آيه است\r\n","description":"","footnote":"","page_name":" 387 ","page_number":387},
  {"content":"\r\n\r\nمحتواى سوره محمد ( ص )\r\nاين سوره كه بخاطر آيه دوم آن كه نام پيامبر اسلام در آن ذكر شده سوره محمد ص نام دارد نام ديگرش سوره « قتال » ( سوره جنگ ) است ، و در واقع مساله جهاد و جنگ با دشمنان اسلام مهمترين موضوعى است كه بر اين سوره سايه افكنده ، در حالى كه قسمت مهم ديگرى از آيات اين سوره به مقايسه حال مؤمنان و كفار و ويژگيها و صفات آنها ، و همچنين سرنوشتشان در آخرت مىپردازد .\r\nبه طور كلى محتواى سوره را مىتوان در چند بخش خلاصه كرد :\r\n1 - مساله ايمان و كفر و مقايسه حال مؤمنان و كافران در اين جهان و جهان ديگر .\r\n2 - بحثهاى گويا و صريحى پيرامون مساله جهاد و پيكار با دشمنان ، و دستور در باره اسيران جنگى .\r\n3 - قسمت قابل ملاحظه ديگرى شرح حال منافقان است كه به هنگام نزول اين آيات در مدينه فعاليتهاى تخريبى زيادى داشتند .\r\n4 - بخش ديگر از مساله « سير در زمين » و بررسى سرنوشت اقوام پيشين به عنوان يك درس عبرت سخن مىگويد .\r\n5 - در قسمتى از آيات سوره مساله آزمايش الهى به تناسب مساله جنگ مطرح است .\r\n6 - در قسمتى ديگر از مساله « انفاق » كه آن نيز نوعى جهاد است و در نقطه مقابل آن مساله « بخل » سخن به ميان آمده .\r\n7 - در بعضى از آيات سوره به همين مناسبت مساله صلح با كفار ( صلحى كه مايه شكست و ذلت باشد ) مطرح و از آن نهى شده است .\r\nرويهمرفته با توجه به اينكه اين سوره در مدينه به هنگام درگيرى شديد مسلمانان با دشمنان اسلام نازل شده ، و به گفته جمعى از مفسران در بحبوحه جنگ\r\n","description":"","footnote":"","page_name":" 388 ","page_number":388},
  {"content":"\r\nاحد يا كمى بعد از آن بوده است ، مساله اصلى در آن مساله جنگ است . و بقيه مسائل بر محور آن دور مىزد ، جنگى سرنوشتساز و مشخص كننده صفوف مؤمنان از كافران و منافقان ، جنگى كه پايه‌هاى اسلام را تقويت مىكرد ، و دشمنانى را كه قصد نابودى اسلام و مسلمين داشتند بر سر جاى خود مىنشاند .\r\n\r\nفضيلت تلاوت سوره\r\nدر حديثى از پيامبر گرامى اسلام ص آمده است :\r\nمن قرء سورة محمد ( ص ) كان حقا على اللَّه ان يسقيه من انهار الجنة\r\n: « كسى كه سوره محمد ص را تلاوت كند بر خدا حق است كه او را از نهرهاى بهشت سيراب سازد » ( 1 ) .\r\nدر كتاب « ثواب الاعمال » از امام صادق ع نيز نقل شده كه فرمود :\r\nمن قرء سورة الذين كفروا ( سورة محمد « ص » ) لم يرتب ابدا ، و لم يدخله شك فى دينه ابدا ، و لم يبتله اللَّه به فقر ابدا و لا خوف سلطان ابدا و لم يزل محفوظا من الشرك و الكفر ابدا حتى يموت فاذا مات وكله اللَّه به فى قبره الف ملك يصلون فى قبره و يكون ثواب صلاتهم له و يشيعونه حتى يوقفوه موقف الا من عند اللَّه عز و جل و يكون فى امان اللَّه و امان محمد ( ص )\r\n: « هر كس سوره محمد ص را بخواند هرگز شك و ترديد در دين به خود راه نمىدهد ، و هرگز خداوند او را به فقر در دين مبتلا نمىسازد ، و هرگز ترسى از سلطانى نخواهد داشت ، و همواره تا آخر عمرش از شرك و كفر محفوظ و در امان خواهد بود ، و هنگامى كه مىميرد خداوند هزار فرشته را مامور مىكند كه در قبرش نماز بخوانند و ثواب نمازهايشان از آن او است ، و اين هزار فرشته هم چنان با او هستند تا در عرصه محشر در محل امن و امانى او را متوقف كنند ، و پيوسته در امان خدا و محمد ص است » ( 2 ) .\r\n\r\n","description":"","footnote":"\r\n( 1 ) « مجمع البيان » جلد 9 آغاز سوره محمد ( ص ) .\r\n( 2 ) « ثواب الاعمال » مطابق نقل « نور الثقلين » جلد 5 صفحه 25 .\r\n","page_name":" 389 ","page_number":389},
  {"content":"\r\nروشن است آنها كه محتواى اين آيات را در جان خود پياده كنند و در پيكار با دشمنان سرسخت و بىرحم و بىمنطق ، ترديد و تزلزل به خود راه ندهند ، هم پايه‌هاى دين و ايمانشان قوى مىشود ، و هم ترس و ذلت و فقر از آنها برچيده خواهد شد ، و هم در قيامت در جوار رحمت الهى متنعمند .\r\nدر حديث ديگرى آمده است كه امام ع فرمود :\r\nمن اراد ان يعرف حالنا و حال اعدائنا فليقرء سورة محمد فانه يراها آية فينا و آية فيهم\r\n: « هر كس بخواهد حال ما و دشمنان ما را بنگرد سوره محمد را بخواند كه آيه اى در باره ما است و آيه اى در باره آنها » ( 1 ) . !\r\nاين حديث را مفسران اهل سنت مانند « آلوسى » در « روح المعانى » ( 2 ) و « سيوطى » در « در المنثور » ( 3 ) نيز نقل كرده‌اند .\r\nو بيانگر اين واقعيت است كه نمونه اتم ايمان اهل بيت پيامبر ص بودند و نمونه بارز كفر و نفاق بنى اميه درست است كه در اين سوره تصريحى به عنوان اهل بيت نيامده ، و نه به عنوان بنى اميه ، ولى چون از دو گروه مؤمن و منافق و ويژگيهاى آنها بحث شده است قبل از هر چيز اشاره به آن دو مصداق روشن مىكند ، و در عين حال مانع از شمول سوره نسبت به ساير افراد مؤمن و منافق نيست .\r\n\r\n","description":"","footnote":"\r\n( 1 ) مجمع البيان جلد 9 اول سوره .\r\n( 2 ) روح المعانى جلد 26 صفحه 33 .\r\n( 3 ) در المنثور جلد 6 صفحه 46 .\r\n","page_name":" 390 ","page_number":390},
  {"content":"\r\n\r\n[ سوره محمد ‹ 47 › : آيات 1 تا 3 
  ]\r\nبِسْمِ اللَّه الرَّحْمنِ الرَّحِيمِ\r\nالَّذِينَ كَفَرُوا وَصَدُّوا عَنْ سَبِيلِ اللَّه أَضَلَّ أَعْمالَهُمْ ‹ 1 › وَالَّذِينَ آمَنُوا وَعَمِلُوا الصَّالِحاتِ وَآمَنُوا بِما نُزِّلَ عَلى مُحَمَّدٍ وَهُوَ الْحَقُّ مِنْ رَبِّهِمْ كَفَّرَ عَنْهُمْ سَيِّئاتِهِمْ وَأَصْلَحَ بالَهُمْ ‹ 2 › ذلِكَ بِأَنَّ الَّذِينَ كَفَرُوا اتَّبَعُوا الْباطِلَ وَأَنَّ الَّذِينَ آمَنُوا اتَّبَعُوا الْحَقَّ مِنْ رَبِّهِمْ كَذلِكَ يَضْرِبُ اللَّه لِلنَّاسِ أَمْثالَهُمْ ‹ 3 ›\r\n\r\nترجمه :\r\nبنام خداوند بخشنده بخشايشگر 1 - كسانى كه كافر شدند و مردم را از راه خدا بازداشتند اعمالشان را نابود مىكند .\r\n","description":"","footnote":"","page_name":" 391 ","page_number":391},
  {"content":"\r\n2 - و كسانى كه ايمان آوردند و عمل صالح انجام دادند به آنچه بر محمد ( ص ) نازل شده ، و همه حق است و از سوى پروردگار ، نيز ايمان آوردند خداوند گناهانشان را مىبخشد و كارشان را اصلاح مىكند .\r\n3 - اين به خاطر آن است كه كافران از باطل پيروى كردند و مؤمنان از حقى كه از سوى پروردگارشان بود ، اين گونه خداوند براى مردم زندگيشان را توصيف مىكند .\r\n\r\nتفسير : مؤمنان پيرو حقند و كافران پيرو باطل\r\nاين سه آيه در حقيقت مقدمه اى است براى يك دستور مهم جنگى كه در آيه چهارم داده شده است .\r\nدر آيه نخست وضع حال كافران ، و در آيه دوم وضع حال مؤمنان را بيان كرده ، و در آيه سوم آن دو را با هم مقايسه مىكند ، تا با روشن شدن اين خطوط آمادگى براى پيكار مكتبى با دشمنان بيرحم و ستمگر حاصل شود .\r\nنخست مىفرمايد : « كسانى كه كافر شدند و مردم را از راه خدا بازداشتند خداوند اعمالشان را به نابودى مىكشاند و گم مىكند » ( * ( الَّذِينَ كَفَرُوا وَصَدُّوا عَنْ سَبِيلِ اللَّه أَضَلَّ أَعْمالَهُمْ ) * ) .\r\nاين اشاره به سردمداران كفر و مشركان مكه است كه آتشافروزان جنگهاى ضد اسلامى بودند ، نه تنها خودشان كافر بودند كه ديگران را نيز با انواع حيل و نقشه‌ها از راه خدا بازمىداشتند .\r\nگر چه بعضى از مفسران مانند زمخشرى در « كشاف » « صد » را در اينجا به معنى « اعراض » از ايمان تفسير كرده‌اند ، در مقابل آيه بعد كه از ايمان سخن مىگويد ، ولى با توجه به موارد استعمال اين كلمه در قرآن مجيد بايد معنى اصلى آن را كه همان « منع و جلوگيرى » است حفظ كرد .\r\nمنظور از « اضل اعمالهم » اين است كه آن را نابود و حبط مىكند ،\r\n","description":"","footnote":"","page_name":" 392 ","page_number":392},
  {"content":"\r\nزيرا گم كردن كنايه از بىسرپرست ماندن چيزى است كه لازمه آن از بين رفتن است .\r\nبه هر حال بعضى از مفسران اين جمله را اشاره به كسانى مىدانند كه در روز جنگ بدر شترهايى را نحر كرده به مردم انفاق كردند ، ابو جهل ده شتر ، صفوان ده شتر ، و سهل بن عمرو ده شتر براى لشكر سر بريدند ( 1 ) .\r\nاما چون اين اعمال در طريق شرك و برنامه‌هاى شيطانى بود همگى حبط شد .\r\nولى ظاهر اين است كه محدود به اين معنى نيست ، بلكه تمام اعمالى را كه ظاهرا به عنوان كمك به مستمندان يا ميهماننوازى يا غير آنها انجام مىدادند به خاطر عدم ايمانشان همگى حبط مىشود .\r\nاز اين گذشته اعمالى را كه آنها براى محو اسلام و درهم شكستن مسلمين انجام مىدادند خداوند همه آنها را نيز گم و نابود كرد و از رسيدن به مقصد و هدف بازداشت .\r\nآيه بعد توصيفى است از وضع مؤمنان كه در نقطه مقابل كفارى كه اوصافشان در آيه قبل آمده است قرار دارند مىفرمايد : « و كسانى كه ايمان آوردند و عمل صالح انجام دادند ، و به آنچه بر محمد ص نازل شده كه حق است و از سوى پروردگار است نيز ايمان آوردند خداوند گناهانشان را مىبخشد و كارشان را در دنيا و آخرت اصلاح مىكند » ( * ( وَالَّذِينَ آمَنُوا وَعَمِلُوا الصَّالِحاتِ وَآمَنُوا بِما نُزِّلَ عَلى مُحَمَّدٍ وَهُوَ الْحَقُّ مِنْ رَبِّهِمْ كَفَّرَ عَنْهُمْ سَيِّئاتِهِمْ وَأَصْلَحَ بالَهُمْ ) * ) ( 2 ) .\r\nذكر « ايمان به آنچه بر پيغمبر اسلام ص نازل شده » بعد از ذكر ايمان\r\n\r\n","description":"","footnote":"\r\n( 1 ) « روح المعانى » جلد 26 صفحه 33 .\r\n( 2 ) جمعى از مفسران جمله « * ( وَهُوَ الْحَقُّ مِنْ رَبِّهِمْ ) * » را جمله معترضه دانسته‌اند .\r\n","page_name":" 393 ","page_number":393},
  {"content":"\r\nبه طور مطلق تاكيدى است بر برنامه‌هاى اين پيامبر بزرگ ، و از قبيل ذكر خاص بعد از عام است ، و بيانگر اين واقعيت است كه بدون ايمان به آنچه بر پيامبر ص نازل شده هرگز ايمان به خدا تكميل نمىشود .\r\nاين احتمال نيز وجود دارد كه جمله اول اشاره به ايمان به خدا است ، و جنبه اعتقادى دارد ، و اين جمله اشاره به ايمان به محتواى اسلام و تعليمات آن حضرت است و جنبه عملى دارد .\r\nو به تعبير ديگر ايمان به خدا به تنهايى كافى نيست ، بلكه بايد ايمان به « ما انزل عليه » نيز داشته باشند ، ايمان به قرآن ، ايمان به جهاد ، ايمان به نماز و روزه ، ايمان به ارزشهاى اخلاقى كه بر او نازل شده است .\r\nايمانى كه مبدأ حركت ، و تاكيدى بر عمل صالح بوده باشد .\r\nقابل توجه اين است كه بعد از ذكر اين جمله مىگويد : « * ( وَهُوَ الْحَقُّ مِنْ رَبِّهِمْ ) * » « در حالى كه آنچه بر او نازل شده حق است و از سوى پروردگار » .\r\nيعنى ايمان آنها بىحساب و بىدليل نيست ، چون حق را در آن تشخيص داده‌اند ايمان آورده‌اند .\r\nو تعبير من ربهم ( از سوى پروردگارشان ) تاكيدى است بر اين واقعيت كه هميشه حق از سوى پروردگار است ، از او سرچشمه مىگيرد و به او بازمىگردد .\r\nقابل توجه اينكه در مقابل دو كيفرى كه براى كفار بازدارنده از راه خدا ذكر شده بود دو پاداش براى مؤمنان صالح العمل بيان مىكند كه نخستين آنها پوشاندن لغزشها و بخشودگى خطاهايى است كه به هر حال هر انسان غير معصومى از آن خالى نيست ، و ديگر « اصلاح بال » است .\r\n« بال » به معانى مختلفى آمده است به معنى حال ، كار ، قلب ، و به گفته راغب در مفردات به معنى « حالات پر اهميت » است ، بنا بر اين « اصلاح بال » به معنى\r\n","description":"","footnote":"","page_name":" 394 ","page_number":394},
  {"content":"\r\nسر و سامان دادن به تمام شئون زندگى و امور سرنوشتساز مىباشد كه طبعا هم پيروزى در دنيا را شامل است ، و هم نجات در آخرت را ، به عكس سرنوشتى كه كفار دارند كه به حكم « اضل اعمالهم » تلاشها و كوششهايشان به جايى نمىرسد و به جز شكست نصيب و بهره اى ندارند .\r\nو مىتوان گفت آمرزش گناهان نتيجه ايمان آنها ، و اصلاح بال نتيجه اعمال صالح آنها است .\r\nمؤمنان هم داراى آرامش فكرند ، و هم پيروزى در برنامه‌هاى عملى كه اصلاح بال دامنه گسترده اى دارد و همه اينها را شامل است ، و چه نعمتى از اين بالاتر كه انسان روحى آرام و قلبى مطمئن و برنامه هايى مفيد و سازنده داشته باشد .\r\nدر آخرين آيه نكته اصلى اين پيروزى و آن شكست را در يك مقايسه فشرده و گويا بيان كرده ، مىفرمايد : « اين به خاطر آن است كه كافران از باطل پيروى كردند ، و مؤمنان از حقى كه از سوى پروردگارشان بود » ( * ( ذلِكَ بِأَنَّ الَّذِينَ كَفَرُوا اتَّبَعُوا الْباطِلَ وَأَنَّ الَّذِينَ آمَنُوا اتَّبَعُوا الْحَقَّ مِنْ رَبِّهِمْ ) * ) .\r\nجان مطلب اينجا است كه دو خط « ايمان » و « كفر » از دو خط « حق » و « باطل » منشعب مىشود ، « حق » يعنى واقعيتهاى عينى كه از همه بالاتر ذات پاك پروردگار است ، و به دنبال آن حقائق مربوط به زندگى انسان ، و قوانينى حاكم بر رابطه او با خدا ، و روابط آنها با يكديگر است .\r\n« باطل » يعنى پندارها ، خيالها ، نيرنگها ، افسانه‌هاى خرافى ، كارهاى بيهوده و بىهدف ، و هر گونه انحراف از قوانين حاكم بر عالم هستى .\r\nآرى مؤمنان پيروى از حق مىكنند ، به همان معنى كه گفته شد و كفار از باطل ، و همين دليل بر پيروزى آنها و شكست اينها است .\r\nقرآن مجيد مىگويد : وَما خَلَقْنَا السَّماءَ وَالأَرْضَ وَما بَيْنَهُما باطِلًا :\r\n","description":"","footnote":"","page_name":" 395 ","page_number":395},
  {"content":"\r\n« آسمان و زمين و آنچه را در ميان آن دو است باطل نيافريده‌ايم ( سوره ص - 27 ) .\r\nبعضى « باطل » را به معنى « شيطان » ، و بعضى به معنى « بيهوده » تفسير كرده‌اند ، ولى همانگونه كه گفتيم « باطل » معنى وسيعى دارد كه همه اينها و غير آن را شامل مىشود .\r\nو در پايان آيه مىافزايد : « اين گونه خداوند براى مردم مثلهاى زندگيشان را بيان مىكند » ( * ( كَذلِكَ يَضْرِبُ اللَّه لِلنَّاسِ أَمْثالَهُمْ ) * ) .\r\nيعنى همين گونه كه خطوط زندگى مؤمنان و كفار ، و اعتقادات و برنامه‌هاى عملى و نتائج كار آنها را در اين آيات بيان فرموده ، سرنوشت حيات و عاقبت كار آنها را مشخص مىسازد .\r\n« راغب » در « مفردات » مىگويد : « مثل » به معنى سخنى است كه در باره چيزى گفته شود همانند سخنى كه در باره مطلب مشابه آن گفته شده ، تا يكى ديگر را تبيين كند .\r\nاز سخنان ديگر او نيز استفاده مىشود كه اين كلمه گاه به معنى « مشابهت » به كار مىرود ، و گاه به معنى « توصيف » .\r\nو ظاهرا در آيه مورد بحث منظور معنى دوم است ، يعنى خداوند اين گونه توصيف حال مردم مىكند ، همانگونه كه در آيه 15 سوره محمد ص آمده :\r\nمَثَلُ الْجَنَّةِ الَّتِي وُعِدَ الْمُتَّقُونَ : « توصيف بهشتى كه به پرهيزكاران وعده داده شده چنين است . . . »\r\nبه هر حال از اين آيه به خوبى استفاده مىشود كه هر اندازه به حق نزديكتر باشيم به ايمان نزديكتريم ، و به هر اندازه اعتقاد و عمل ما گرايش به باطل داشته باشد از حقيقت ايمان دورتريم و به كفر نزديكتر ! ، كه خط ايمان و كفر همان خط حق و باطل است .\r\n","description":"","footnote":"","page_name":" 396 ","page_number":396},
  {"content":"\r\n\r\n[ سوره محمد ‹ 47 › : آيات 4 تا 6 
  ]\r\nفَإِذا لَقِيتُمُ الَّذِينَ كَفَرُوا فَضَرْبَ الرِّقابِ حَتَّى إِذا أَثْخَنْتُمُوهُمْ فَشُدُّوا الْوَثاقَ فَإِمَّا مَنًّا بَعْدُ وَإِمَّا فِداءً حَتَّى تَضَعَ الْحَرْبُ أَوْزارَها ذلِكَ وَلَوْ يَشاءُ اللَّه لانْتَصَرَ مِنْهُمْ وَلكِنْ لِيَبْلُوَا بَعْضَكُمْ بِبَعْضٍ وَالَّذِينَ قُتِلُوا فِي سَبِيلِ اللَّه فَلَنْ يُضِلَّ أَعْمالَهُمْ ‹ 4 › سَيَهْدِيهِمْ وَيُصْلِحُ بالَهُمْ ‹ 5 › وَيُدْخِلُهُمُ الْجَنَّةَ عَرَّفَها لَهُمْ ‹ 6 ›\r\n\r\nترجمه :\r\n4 - هنگامى كه با كافران در ميدان جنگ رو به رو مىشويد گردنهايشان را بزنيد ، و هم چنان ادامه دهيد تا به اندازه كافى دشمن را درهم بكوبيد ، در اين هنگام اسيران را محكم ببنديد ، سپس يا بر آنها منت گذاريد ( و آزادشان كنيد ) يا در برابر آزادى از آنها فديه بگيريد ، و اين وضع هم چنان ادامه يابد تا جنگ بار سنگين خود را بر زمين نهد ، برنامه اين است ، و هر گاه خدا مىخواست خودش آنها را مجازات مىكرد ، اما مىخواهد بعضى از شما را با بعضى ديگر بيازمايد ، و كسانى كه در راه خدا كشته شدند خداوند هرگز اعمالشان را نابود نمىكند .\r\n5 - به زودى آنها را هدايت مىكند و كار آنها را اصلاح مىكند .\r\n","description":"","footnote":"","page_name":" 397 ","page_number":397},
  {"content":"\r\n6 - و آنها را در بهشت ( جاويدانش ) كه اوصاف آن را براى آنان بازگو كرده وارد مىكند .\r\n\r\nتفسير : در ميدان نبرد قاطعيت لازم است\r\nهمانگونه كه قبلا گفتيم آيات گذشته مقدمه اى بود براى آماده ساختن مسلمانان براى بيان يك دستور مهم جنگى كه در آيات مورد بحث مطرح شده است ، مىفرمايد : « هنگامى كه با كافران در ميدان جنگ روبرو مىشويد با تمام قدرت به آنها حمله كنيد و گردنهايشان را بزنيد » ! ( * ( فَإِذا لَقِيتُمُ الَّذِينَ كَفَرُوا فَضَرْبَ الرِّقابِ ) * ) ( 1 ) بديهى است گردن زدن كنايه از قتل است ، بنا بر اين ضرورتى ندارد كه جنگجويان كوشش خود را براى انجام خصوص اين امر به كار برند ، هدف اين است كه دشمن از پاى درآيد ، ولى چون گردن زدن روشنترين مصداق قتل بوده روى آن تكيه شده است .\r\nو به هر حال اين حكم مربوط به ميدان نبرد است زيرا « لقيتم » از ماده « لقاء » در اين گونه موارد به معنى « جنگ » است ، قرائن متعددى در خود اين آيه مانند مساله « اسارت اسيران » و واژه « حرب » ( جنگ ) و « شهادت در راه خدا » كه در ذيل آيه آمده است گواه بر اين معنى است .\r\nكوتاه سخن اين كه « لقاء » گاه به معنى هر گونه ملاقات استعمال مىشود ، و گاه به معنى روبرو شدن در ميدان جنگ است ، و در قرآن مجيد نيز در هر دو معنى به كار رفته ، و آيه مورد بحث ناظر به معنى دوم است .\r\n\r\n","description":"","footnote":"\r\n( 1 ) « ضرب » مصدر است و مفعول مطلق براى فعل مقدرى ، و در تقدير چنين است :\r\nاضربوا ضرب الرقاب همانگونه كه در آيه 12 سوره انفال به آن تصريح شده است « * ( فَاضْرِبُوا فَوْقَ الأَعْناقِ ) * » .\r\n","page_name":" 398 ","page_number":398},
  {"content":"\r\nو از اينجا روشن مىشود افرادى كه به منظور تبليغات ضد اسلامى آيه را طورى معنى كرده‌اند كه اسلام مىگويد : « با هر كافرى روبرو شدى گردنش را بزن » ! چيزى جز اعمال غرض و سوء نيت نيست ، و گرنه خود اين آيه صراحت در مساله روبرو شدن در ميدان جنگ دارد .\r\nبديهى است هنگامى كه انسان با دشمنى خونخوار در ميدان نبرد روبرو مىشود اگر با قاطعيت هر چه بيشتر حملات سخت و ضربات كوبنده بر دشمن وارد نكند خودش نابود خواهد شد ، و اين دستور يك دستور كاملا منطقى است .\r\nسپس مىافزايد : « اين حملات كوبنده بايد هم چنان ادامه يابد تا به اندازه كافى دشمن را درهم بكوبيد ، و به زانو درآوريد ، در اين هنگام اقدام به گرفتن اسيران كنيد ، و آنها را محكم ببنديد » ( * ( حَتَّى إِذا أَثْخَنْتُمُوهُمْ فَشُدُّوا الْوَثاقَ ) * ) .\r\n« اثخنتموهم » از ماده « ثخن » ( بر وزن شكن ) به معنى غلظت و صلابت است و به همين مناسبت به پيروزى و غلبه آشكار و تسلط كامل بر دشمن اطلاق مىشود .\r\nگر چه غالب مفسران اين جمله را به معنى كثرت و شدت كشتار از دشمن گرفته‌اند ، ولى چنان كه گفتيم اين معنى در ريشه لغوى آن نيست ، اما از آنجا كه گاه جز با كشتار شديد و وسيع دشمن ، خطر بر طرف نمىگردد يكى از مصاديق اين جمله در چنين شرائطى مىتواند مساله كشتار بوده باشد نه مفهوم اصلى آن ( 1 ) .\r\nبه هر حال آيه فوق بيانگر يك دستور حساب شده جنگى است كه پيش از درهم شكستن قطعى مقاومت دشمن نبايد اقدام به گرفتن اسيران كرد ، چرا كه پرداختن به اين امر گاهى سبب تزلزل موقعيت مسلمانان در جنگ خواهد شد ، و پرداختن به امر اسيران و تخليه آنها در پشت جبهه آنها را از وظيفه اصلى بازمىدارد .\r\nتعبير به « فشدوا الوثاق » ( با توجه به اين كه « وثاق » به معنى طناب يا هر\r\n\r\n","description":"","footnote":"\r\n( 1 ) در « لسان العرب » از « ابن الاعرابى » نقل مىكند كه « اثخن اذا غلب و قهر » .\r\n","page_name":" 399 ","page_number":399},
  {"content":"\r\nچيزى است كه با آن مىبندند ) اشاره به محكم كارى در بستن اسيران است ، مبادا اسير از فرصت استفاده كند و خود را آزاد ساخته و ضربه كارى وارد سازد .\r\nدر جمله بعد حكم اسيران جنگى را بيان مىكند كه بعد از خاتمه جنگ بايد در مورد آنها اجرا شود ، مىفرمايد : يا بر آنها منت بگذاريد ، و بدون عوض آزادشان كنيد ، و يا از آنها فديه و عوض بگيريد و آزاد نمائيد « ( * ( فَإِمَّا مَنًّا بَعْدُ وَإِمَّا فِداءً ) * ) .\r\nو به اين ترتيب اسير جنگى را نمىتوان بعد از پايان جنگ به قتل رسانيد ، بلكه رهبر مسلمين طبق مصالحى كه در نظر مىگيرد آنها را گاه بدون عوض ، گاه با عوض ، آزاد مىسازد ، و اين عوض در حقيقت يك نوع غرامت جنگى است كه دشمن بايد بپردازد .\r\nالبته حكم سومى در اين رابطه نيز در اسلام هست كه اسيران را به صورت بردگان درآورند ، ولى آن يك دستور الزامى نمىباشد بلكه در صورتى است كه رهبر مسلمين در شرائط و ظروف خاصى آن را لازم ببيند ، و شايد به همين دليل در متن قرآن صريحا نيامده ، و تنها در روايات اسلامى منعكس است .\r\nفقيه معروف ما « فاضل مقداد » در « كنز العرفان » مىگويد : « آنچه از مكتب اهل بيت نقل شده اين است كه اگر اسير بعد از پايان جنگ گرفته شود امام مسلمين مخير در ميان سه كار است : آزاد ساختن بىقيد و شرط ، و گرفتن فديه و آزاد كردن ، و برده ساختن آنها ، و در هر صورت قتل آنها جايز نيست » .\r\nاو در جاى ديگر از سخن خود مىگويد : « مساله بردگى از روايات استفاده شده نه از متن آيه » ( 1 ) .\r\nاين مساله در ساير كتب فقهى نيز آمده است ( 2 ) .\r\n\r\n","description":"","footnote":"\r\n( 1 ) « كنز العرفان » جلد 1 صفحه 365 .\r\n( 2 ) « شرايع » كتاب الجهاد - « شرح لمعه » احكام غنيمت .\r\n","page_name":" 400 ","page_number":400},
  {"content":"\r\nدر بحث « بردگى » كه ذيل اين آيات خواهد آمد باز به اين بحث اشاره خواهيم كرد .\r\nسپس در دنباله آيه مىافزايد : « اين وضع بايد هم چنان ادامه يابد ، و دشمنان را بايد هم چنان بكوبيد ، و گروهى را به اسارت درآوريد تا جنگ بار سنگين خود را بر زمين نهد » ( * ( حَتَّى تَضَعَ الْحَرْبُ أَوْزارَها ) * ) ( 1 ) .\r\nتنها وقتى دست بكشيد كه توان مقابله دشمن را درهم شكسته باشيد ، و آتش جنگ خاموش گردد .\r\n« اوزار » جمع « وزر » به معنى « بار سنگين » است ، و گاه بر « گناهان » نيز اطلاق مىشود ، چرا كه آن هم بار سنگينى بر دوش صاحبش مىباشد .\r\nجالب اينكه اين بارهاى سنگين در آيه ، به « جنگ » نسبت داده شده ، مىگويد : « جنگ بارهاى خود را بر زمين نهد » اين بارهاى سنگين كنايه از انواع « سلاحها » و « مشكلاتى » است كه جنگجويان بر دوش دارند ، و با آن روبرو هستند ، و تا جنگ پايان نپذيرد اين بار بر دوش آنها است .\r\nاما كى جنگ ميان اسلام و كفر پايان مىگيرد ؟ اين سؤالى است كه مفسران پاسخهاى متفاوتى به آن داده‌اند .\r\nبعضى مانند ابن عباس گفته‌اند : تا زمانى است كه بتپرستى بر صفحه جهان باقى نماند و آئين شرك برچيده شود .\r\nبعضى ديگر گفته‌اند : جنگ اسلام و كفر هم چنان ادامه دارد تا مسلمانان بر « دجال » پيروز شوند ، و اين به استناد حديثى است كه از رسول گرامى اسلام ص نقل شده كه فرمود :\r\nو الجهاد ماض مذ بعثنى اللَّه الى ان يقاتل آخر امتى الدجال :\r\n« جهاد هم چنان ادامه دارد ، از آن روز كه خدا مرا مبعوث كرد تا زمانى كه\r\n\r\n","description":"","footnote":"\r\n( 1 ) « حتى » غايت براى فضرب الرقاب است ، احتمالات ديگرى نيز داده شده كه قابل توجه نيست .\r\n","page_name":" 401 ","page_number":401},
  {"content":"\r\nآخر امت من با دجال پيكار كنند » ( 1 ) .\r\nبحث در باره « دجال » بحث دامنه دارى است ، ولى اينقدر معلوم است كه « دجال » مرد فريبكار يا مردان فريبكارى هستند كه در آخر زمان براى منحرف ساختن مردم از اصل توحيد و حق و عدالت به فعاليت مىپردازند ، و مهدى ع با قدرت عظيمش آنها را درهم مىكوبد .\r\nو به اين ترتيب تا دجالان بر صفحه زمين زندگى مىكنند پيكار حق و باطل ادامه دارد ! در حقيقت « اسلام » با كفر دو نوع پيكار دارد : يكى پيكارهاى مقطعى است مانند غزواتى كه پيامبر ص با دشمنان داشت كه بعد از پايان هر جنگ شمشيرها به غلاف مىرفت ، و ديگر پيكار مستمرى است كه با « شرك و كفر و ظلم و فساد » دارد ، و اين امرى است مستمر تا زمان گسترش حكومت عدل جهانى به وسيله حضرت مهدى ع .\r\nسپس اضافه مىكند : « برنامه شما همين گونه است » ( * ( ذلِكَ ) * ) ( 2 ) .\r\n« و هر گاه خدا مىخواست از طرق ديگر از آنها انتقام مىگرفت » ( * ( وَلَوْ يَشاءُ اللَّه لَانْتَصَرَ مِنْهُمْ ) * ) .\r\nاز طريق صاعقه‌هاى آسمانى ، زلزله‌ها ، تندبادها ، و بلاهاى ديگر ، ولى در اين صورت ميدان آزمايش تعطيل مىشد ، « اما خدا مىخواهد بعضى از شما را با بعضى ديگر بيازمايد » ( * ( وَلكِنْ لِيَبْلُوَا بَعْضَكُمْ بِبَعْضٍ ) * ) .\r\nاين در حقيقت فلسفه جنگ و نكته اصلى درگيرى حق و باطل است ، در اين پيكارها صفوف مؤمنان واقعى و آنها كه اهل عملند از اهل سخن جدا مىشوند .\r\nاستعدادها شكوفا مىگردد ، و نيروى استقامت و پايمردى زنده مىشود ، و هدف\r\n\r\n","description":"","footnote":"\r\n( 1 ) « مجمع البيان » جلد 9 صفحه 98 .\r\n( 2 ) « ذلك » خبر مبتداى محذوفى است و در تقدير چنين است « الامر ذلك » .\r\n","page_name":" 402 ","page_number":402},
  {"content":"\r\nاصلى زندگى دنيا كه آزمودگى و پرورش قدرت ايمان و ارزشهاى ديگر انسانى است تامين مىگردد .\r\nاگر مؤمنان كنارى مىنشستند و سرگرم زندگى تكرارى روزانه بودند ، و هر موقع گروه مشرك و ظالمى قيام مىكرد خداوند با نيروى غيبى و از طريق اعجاز آنها را درهم مىكوبيد ، جامعه اى بىارزش ، خمود ، سست ، ضعيف و ناتوان به وجود مىآمد كه از ايمان و اسلام نامى بيشتر نداشت .\r\nخلاصه اينكه خداوند براى استقرار آئينش نيازى به پيكار ما ندارد ، اين ما هستيم كه در ميدان مبارزه با دشمن پرورش مىيابيم و نيازمند به اين پيكار مقدسيم .\r\nهمين معنى در آيات ديگر قرآن به صورتهاى ديگر بازگو شده است ، در سوره آل عمران آيه 142 مىخوانيم : أَمْ حَسِبْتُمْ أَنْ تَدْخُلُوا الْجَنَّةَ وَلَمَّا يَعْلَمِ اللَّه الَّذِينَ جاهَدُوا مِنْكُمْ وَيَعْلَمَ الصَّابِرِينَ : « آيا چنان پنداشتيد كه شما با ادعاى ايمان وارد بهشت خواهيد شد در حالى كه هنوز خداوند مجاهدان شما و صابران را مشخص نساخته است » ؟\r\nو در آيه قبل از آن آمده : وَلِيُمَحِّصَ اللَّه الَّذِينَ آمَنُوا وَيَمْحَقَ الْكافِرِينَ :\r\n« هدف اين است كه خداوند ( در سايه اين پيكارها ) افراد با ايمان را خالص گرداند و كافران را نابود سازد » .\r\nدر آخرين جمله آيه مورد بحث از شهيدانى كه در اين پيكارها جان شيرين خود را از دست مىدهند ، و حق بزرگى بر جامعه اسلامى دارند ، سخن به ميان آورده مىگويد : « كسانى كه در راه خدا كشته شدند خداوند اعمالشان را هرگز نابود نمىكند » ( * ( وَالَّذِينَ قُتِلُوا فِي سَبِيلِ اللَّه فَلَنْ يُضِلَّ أَعْمالَهُمْ ) * ) .\r\nزحمات و رنجها و ايثارهاى آنها از ميان نمىرود ، همه در پيشگاه خدا محفوظ است ، در اين دنيا نيز آثار فداكاريهاى آنها باقى مىماند ، هر بانگ « لا إله\r\n","description":"","footnote":"","page_name":" 403 ","page_number":403},
  {"content":"\r\nالا اللَّه « به گوش مىرسد محصول زحمات آنها است ، و هر مسلمانى در پيشگاه خدا سر به سجده مىنهد از بركت فداكارى آنان است ، زنجيرهاى اسارت با زحمات آنها درهم شكسته شده و آبرو و عزت مسلمين مرهون آنها است .\r\nاين يكى از مواهب الهى در مورد شهيدان است .\r\nو سه موهبت ديگر در آيات بعد به آن مىافزايد .\r\nنخست مىگويد : « خداوند آنها را هدايت مىكند » ( * ( سَيَهْدِيهِمْ ) * ) .\r\nهدايت به مقامات عاليه ، و فوز بزرگ ، و رضوان اللَّه .\r\nديگر اينكه « وضع حال آنها را اصلاح مىنمايد » ( * ( وَيُصْلِحُ بالَهُمْ ) * ) .\r\nآرامش روح و اطمينان خاطر و نشاط معنويت و روحانيت به آنها مىبخشد ، و هماهنگ با صفا و معنويت فرشتگان الهى كه با آنها همدمند مىسازد .\r\nو در جوار رحمتش آنها را به ضيافت خويش دعوت مىكند .\r\nو آخرين موهبت اينكه : « آنها را در بهشت جاويدانش كه اوصافش را براى آنان بازگو كرده است وارد مىكند » ( * ( وَيُدْخِلُهُمُ الْجَنَّةَ عَرَّفَها لَهُمْ ) * ) .\r\nبعضى از مفسران گفته‌اند نه تنها اوصاف كلى بهشت برين و روضه رضوان را براى آنها بيان كرده بلكه اوصاف و نشانه‌هاى قصرهاى بهشتى آنها را نيز مشخص مىسازد به گونه اى كه وقتى وارد بهشت مىشوند يكسر به سوى قصرهاى خويش مىروند ! ( 1 ) .\r\nبعضى نيز « عرفها » را از ماده « عرف » ( بر وزن فكر ) به معنى « عطر و بوى خوش » تفسير كرده‌اند ، يعنى خداوند آنها را وارد بهشتى مىكند كه سراسر آن را براى ميهمانانش معطر ساخته .\r\n\r\n","description":"","footnote":"\r\n( 1 ) « مجمع البيان » جلد 9 صفحه 98 .\r\n","page_name":" 404 ","page_number":404},
  {"content":"\r\nولى تفسير اول مناسبتر به نظر مىرسد .\r\nبعضى نيز گفته‌اند كه اگر اين آيات را با آيه و لا تَحْسَبَنَّ الَّذِينَ قُتِلُوا فِي سَبِيلِ اللَّه أَمْواتاً ( آل عمران - 169 ) ضميمه كنيم روشن مىشود كه منظور از « اصلاح بال » همان حيات جاودانى است كه شهيدان در سايه آن آماده حضور نزد پروردگار ، با كنار رفتن حجابها و پرده‌ها مىشوند ( 1 ) .\r\n\r\nنكته‌ها :\r\n\r\n1 - مقام والاى شهيدان\r\nدر تاريخ ملتها روزهايى پيش مىآيد كه بدون ايثار و فداكارى و دادن قربانيان بسيار خطرات بر طرف نمىشود ، و اهداف بزرگ و مقدس محفوظ نمىماند ، اينجا است كه گروهى مؤمن و ايثارگر بايد به ميدان آيند ، و با نثار خون خود از آئين حق پاسدارى كنند ، در منطق اسلام به اين گونه افراد « شهيد » گفته مىشود .\r\nاطلاق « شهيد » از ماده « شهود » بر آنها يا به خاطر حضورشان در ميدان نبرد با دشمنان حق است ، يا به خاطر اينكه در لحظه شهادت فرشتگان رحمت را مشاهده مىكنند ، و يا به خاطر مشاهده نعمتهاى بزرگى است كه براى آنها آماده شده ، و يا حضورشان در پيشگاه خداوند است آن چنان كه در آيه شريفه وَلا تَحْسَبَنَّ الَّذِينَ قُتِلُوا فِي سَبِيلِ اللَّه أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ ( آل عمران - 169 ) آمده است .\r\nدر اسلام كمتر كسى به پايه « شهيد » مىرسد ، شهيدانى كه آگاهانه و با اخلاص نيت به سوى ميدان نبرد حق و باطل رفته ، و آخرين قطرات خون پاك خود را نثار مىكنند .\r\n\r\n","description":"","footnote":"\r\n( 1 ) « الميزان » جلد 18 صفحه 344 .\r\n","page_name":" 405 ","page_number":405},
  {"content":"\r\nدر باره مقام شهيدان روايات عجيبى در منابع اسلامى ديده مىشود كه حكايت از عظمت فوق العاده ارزش كار شهيدان مىكند .\r\nدر حديثى از رسول خدا ص مىخوانيم :\r\nان فوق كل بر برا حتى يقتل الرجل شهيدا فى سبيل اللَّه :\r\n« در برابر هر نيكى ، نيكى بهترى وجود دارد تا به شهادت در راه خدا رسد كه برتر از آن چيزى متصور نيست » ( 1 ) .\r\nدر حديث ديگرى از آن حضرت نقل شده است :\r\nالمجاهدون فى اللَّه قواد اهل الجنة !\r\n: « مجاهدان راه خدا رهبران اهل بهشتند » ! ( 2 ) .\r\nدر حديث ديگرى از امام باقر ع مىخوانيم :\r\nما من قطرة احب الى اللَّه من قطرة دم فى سبيل اللَّه ، او قطرة من دموع عين فى سواد الليل من خشية اللَّه ، و ما من قدم احب الى اللَّه من خطوة الى ذى رحم ، او خطوة يتم بها زحفا فى سبيل اللَّه ! :\r\n« هيچ قطره اى محبوبتر در پيشگاه خدا از قطره خونى كه در راه او ريخته مىشود ، يا قطره اشكى كه در تاريكى شب از خوف او جارى مىگردد ، نيست ، و هيچ گامى محبوبتر در پيشگاه خدا از گامى كه براى صله رحم برداشته مىشود ، يا گامى كه پيكار در راه خدا با آن تكميل مىگردد نمىباشد » ( 3 ) .\r\nاگر تاريخ اسلام را و رق زنيم مىبينيم ، قسمت مهمى از افتخارات را شهيدان آفريده‌اند ، و بخش عظيمى از خدمت را آنان كرده‌اند .\r\nنه تنها ديروز ، امروز نيز فرهنگ سرنوشتساز « شهادت » است كه لرزه بر اندام دشمنان مىافكند ، و آنها را از نفوذ در دژهاى اسلام مايوس مىكند ، و چه پر بركت است فرهنگ شهادت براى مسلمانان ، و چه وحشتناك است براى دشمنان اسلام .\r\n\r\n","description":"","footnote":"\r\n( 1 و 2 ) « بحار الانوار » جلد 100 صفحه 15 .\r\n( 3 ) « بحار الانوار » جلد 100 صفحه 14 .\r\n","page_name":" 406 ","page_number":406},
  {"content":"\r\nولى بدون شك « شهادت » يك « هدف » نيست ، هدف پيروزى بر دشمن و پاسدارى از آئين حق است ، اما اين پاسداران بايد آن قدر آماده باشند كه اگر در اين مسير ايثار خون نيز لازم شود از آن دريغ ندارند ، و اين است معنى امت شهيدپرور ، نه اينكه شهادت را به عنوان يك هدف طلب كنند .\r\nروى همين جهت در آخر حديث مفصلى كه از امير مؤمنان ع از رسول خدا ص در باره مقام شهيدان نقل شده مىخوانيم : پيامبر ص سوگند ياد كرد :\r\nو الذى نفسى بيده لو كان الانبياء فى طريقهم لترجلوا لهم لما يرون من بهائهم و يشفع الرجل منهم سبعين الفا من اهل بيته و جيرته\r\n: « سوگند به كسى كه جانم در دست او است كه وقتى شهيدان وارد عرصه محشر مىشوند اگر پيامبران در مسير آنها سوار بر مركب باشند پياده مىشوند ، به خاطر نور و ابهت آنان و هر يك از آنها هفتاد هزار نفر را از خاندان و همسايگان خود شفاعت مىكند » ! ( 1 ) .\r\nاين نكته نيز قابل توجه است كه شهادت در فرهنگ اسلام دو معنى متفاوت دارد : معنى « خاص » و ديگرى معنى گسترده و « عام » .\r\nمعنى خاص شهادت همان كشته شدن در معركه جنگ در راه خدا است كه احكام خاصى در فقه اسلامى دارد ، از جمله عدم نياز شهيد به غسل و كفن ، بلكه با همان لباس خونين دفن مىشود ! .\r\nاما معنى وسيع شهادت آن است كه انسان در مسير انجام وظيفه الهى كشته شود ، يا بميرد ، هر كس در حين انجام چنين وظيفه اى به هر صورت از دنيا برود « شهيد » است .\r\nلذا در روايات اسلامى آمده است كه چند گروه شهيد از دنيا مىروند :\r\n1 - از پيامبر گرامى اسلام نقل شده\r\nاذا جاء الموت طالب العلم و هو على\r\n\r\n","description":"","footnote":"\r\n( 1 ) « بحار الانوار » جلد 100 صفحه 14 .\r\n","page_name":" 407 ","page_number":407},
  {"content":"\r\nهذا الحال مات شهيدا :\r\n« كسى كه در طريق تحصيل علم از دنيا برود شهيد مرده است » ! ( 1 ) .\r\n2 - امير مؤمنان على ع مىفرمايد :\r\nمن مات منكم على فراشه و هو على معرفة حق ربه و حق رسوله و اهل بيته مات شهيدا :\r\n« كسى كه در بستر از دنيا رود اما معرفت حق پروردگار و معرفت واقعى پيامبر او و اهل بيتش را داشته باشد شهيد از دنيا رفته است » ! ( 2 ) .\r\n3 - در حديث ديگرى از امام صادق ع مىخوانيم :\r\nمن قتل دون ماله فهو شهيد :\r\n« كسى كه براى دفاع از مال خود در برابر مهاجمين ايستادگى كند و كشته شود شهيد است » ( 3 ) .\r\nو همچنين كسان ديگرى كه در مسير حق كشته مىشوند يا مىميرند ، و از اينجا عظمت اين فرهنگ اسلامى و گسترش آن روشن مىشود .\r\nاين بحث را با حديثى از امام على بن موسى الرضا ع پايان مىدهيم : او از پدرانش از رسول خدا ص چنين نقل مىكند :\r\nاول من يدخل الجنة الشهيد :\r\n« نخستين كسى كه داخل بهشت مىشود شهيد است » ( 4 ) .\r\n\r\n2 - اهداف جنگ در اسلام .\r\nجنگ در اسلام هيچگاه به عنوان يك « ارزش » تلقى نمىشود ، بلكه از اين نظر كه مايه ويرانى و اتلاف نفوس و نيروها و امكانات است يك « ضد ارزش » محسوب مىشود ، لذا در بعضى از آيات قرآن در رديف عذابهاى الهى قرار گرفته ، در سوره\r\n\r\n","description":"","footnote":"\r\n( 1 ) « سفينة البحار » جلد 1 ماده « شهد » .\r\n( 2 ) « نهج البلاغه » خطبه 190 ( آخر خطبه ) .\r\n( 3 ) « سفينة البحار » جلد اول ماده « شهد »\r\n( 4 ) « بحار الانوار » جلد 71 صفحه 272 .\r\n","page_name":" 408 ","page_number":408},
  {"content":"\r\nانعام آيه 65 مىخوانيم : قُلْ هُوَ الْقادِرُ عَلى أَنْ يَبْعَثَ عَلَيْكُمْ عَذاباً مِنْ فَوْقِكُمْ أَوْ مِنْ تَحْتِ أَرْجُلِكُمْ أَوْ يَلْبِسَكُمْ شِيَعاً وَيُذِيقَ بَعْضَكُمْ بَأْسَ بَعْضٍ : « بگو خداوند قادر است عذابى از طرف بالا ( همچون صاعقه ) يا از زير پاى شما ( همچون زلزله ) بر شما بفرستد ، يا شما را به صورت دسته‌هاى پراكنده قرار دهد ، و طعم جنگ و خونريزى را به گروهى از شما وسيله گروه ديگر بچشاند » ! .\r\nدر اينجا جنگ چيزى در رديف « صاعقه » و « زلزله » و بلاهاى زمينى و آسمانى شمرده شده است . و به همين دليل در اسلام تا آنجا كه امكان دارد از جنگ پرهيز مىشود .\r\nولى آنجا كه موجوديت امتى به خطر مىافتد ، يا اهداف والاى مقدسش در معرض سقوط قرار مىگيرد ، در اينجا جنگ يك ارزش مىشود و عنوان « جهاد فى سبيل اللَّه » به خود مىگيرد .\r\nبه همين دليل در اسلام انواعى از جهاد وجود دارد : « جهاد ابتدايى آزادىبخش » ، « جهاد دفاعى » ، « جهاد براى خاموش كردن آتش فتنه و شرك و بتپرستى » كه شرح آنها را در جاى ديگر گفته‌ايم ( 1 ) .\r\nبنا بر اين جهاد اسلامى بر خلاف آنچه دشمنان معاند تبليغ مىكنند هرگز به معنى تحميل عقيده نيست ، و اصولا عقيده تحميلى در اسلام ارزشى ندارد ، بلكه جهاد مربوط به مواردى است كه دشمن جنگ را بر امت اسلامى تحميل مىكند ، يا آزاديهاى خداداد را از او مىگيرد ، يا مىخواهد حقوق او را پايمال كند ، و يا ظالمى گلوى مظلومى را مىفشارد كه بر مسلمانان فرض است به يارى مظلوم بشتابند ، هر چند منجر به درگيرى با قوم ظالم شود .\r\nدر آيات گذشته در يك عبارت ظريف و كوتاه نيز اين معنى منعكس شده است آنجا كه مىگويد كسانى كه كافر شدند از باطل پيروى مىكنند و مؤمنان\r\n\r\n","description":"","footnote":"\r\n( 1 ) جلد دوم تفسير نمونه صفحه 14 به بعد ( ذيل آيه 193 بقره ) .\r\n","page_name":" 409 ","page_number":409},
  {"content":"\r\nپيرو حقند ، و به اين ترتيب جنگ ، جنگ حق و باطل است ، نه وسيله اى براى كشورگشايى و توسعه طلبى و غارت كردن سرمايه‌هاى ديگران و زورگويى و قلدرى .\r\nو نيز به همين دليل در روايتى كه در تفسير آيات آورديم خوانديم كه آتش جنگ در جامعه انسانى خاموش نمىشود مگر آن زمان كه دجالان درهم كوبيده شوند و محيط روى زمين از لوث وجود آنان پاك گردد .\r\nاين نكته قابل توجه است كه در اسلام مساله همزيستى مسالمتآميز با پيروان اديان آسمانى ديگر مورد تاكيد قرار داده شده ، و در آيات و روايات و فقه اسلامى بحثهاى مشروحى در اين زمينه تحت عنوان « احكام اهل ذمه » آمده است .\r\nاگر اسلام طرفدار تحميل عقيده ، و توسل به زور و شمشير براى پيشرفت اهدافش بود قانون اهل ذمه و همزيستى مسالمتآميز چه معنى داشت ؟\r\n\r\n3 - احكام اسراى جنگى\r\nگفتيم مسلمانان هيچگاه پيش از شكست كامل دشمن در ميدان نبرد نبايد به فكر گرفتن اسيران باشند كارى كه به هر حال خطرات سنگينى در بر دارد .\r\nولى لحن آيات مورد بحث گواهى مىدهد كه بعد از پيروزى بر دشمن بايد بجاى كشتن آنها اقدام به اسارت آنان كرد ، لذا مىگويد : « هنگامى كه با دشمن روبرو شديد ضربات سنگين خود را بر آنها وارد كنيد » .\r\nسپس مىافزايد : هنگامى كه به قدر كافى نيروى آنها را درهم كوبيديد به گرفتن و بستن آنها به پردازيد « * ( فَإِذا لَقِيتُمُ الَّذِينَ كَفَرُوا فَضَرْبَ الرِّقابِ حَتَّى إِذا أَثْخَنْتُمُوهُمْ فَشُدُّوا الْوَثاقَ ) * » .\r\n","description":"","footnote":"","page_name":" 410 ","page_number":410},
  {"content":"\r\nبه اين ترتيب بعد از غلبه بايد بجاى كشتن آنها را اسير كرد ، كارى كه گريزى از آن نيست ، چرا كه اگر دشمن رها شود باز ممكن است نيروى خود را تجديد سازمان دهد و حمله مجددى را آغاز نمايد .\r\nاما بعد از اسارت صحنه دگرگون مىشود ، و اسير با تمام جناياتى كه مرتكب شده است به صورت يك امانت الهى در دست مسلمين درمىآيد كه بايد حقوق بسيارى را در باره او رعايت كرد .\r\nقرآن مجيد از كسانى كه ايثار كردند و غذاى خود را به اسيرى دادند تجليل و احترام به عمل مىآورد ، و مىگويد : وَيُطْعِمُونَ الطَّعامَ عَلى حُبِّه مِسْكِيناً وَيَتِيماً وَأَسِيراً : « ابرار و نيكان غذاى خود را با آنكه به آن علاقه و نياز دارند به فقير و يتيم و اسير مىدهند » ( اين آيه طبق روايت معروف در مورد حضرت على و فاطمه و حسن و حسين ع نازل شده كه روزه دار بودند و غذاى افطار خود را به مسكين و يتيم و اسير دادند ) .\r\nحتى در مورد اسيرانى كه استثنائا به خاطر خطرناك بودنشان يا به علل ارتكاب جرائم خاصى اعدام مىشوند دستور داده شده قبل از اجراى حكم با آنها نيكى شود . چنان كه در حديثى از على ع مىخوانيم :\r\nاطعام الاسير و الاحسان اليه حق واجب و ان قتلته من الغد :\r\n« غذا دادن به اسير و نيكى نسبت به او حق واجبى است هر چند بنا باشد كه فردا او را اعدام كنى » ( 1 ) .\r\nو احاديث در اين زمينه بسيار است ( 2 ) .\r\nحتى در حديثى از امام « على بن الحسين » ع آمده است كه فرمود :\r\nاذا اخذت اسيرا فعجز عن المشى و ليس معك محمل فارسله ، و لا تقتله ،\r\n\r\n","description":"","footnote":"\r\n( 1 ) « وسائل الشيعه » جلد 11 صفحه 69 .\r\n( 2 ) « فروع كافى » جلد 5 صفحه 35 باب الرفق بالاسير و اطعامه مراجعه شود .\r\n","page_name":" 411 ","page_number":411},
  {"content":"\r\nفانك لا تدرى ما حكم الامام فيه :\r\n« هنگامى كه اسيرى گرفتى و او را با خود مىآورى اگر از راه رفتن ناتوان شد و مركبى براى حمل او ندارى او را رها كن ، و به قتل مرسان ، چرا كه نمىدانى هنگامى كه او را نزد امام آوردى چه حكمى در باره او خواهد كرد » ( 1 ) .\r\nحتى در حالات پيشوايان اسلام در تاريخ آمده است كه آنها از همان غذايى كه خودشان تناول مىكردند به اسيران مىدادند .\r\nاما حكم اسير همانگونه كه در تفسير آيات گفتيم بعد از خاتمه جنگ يكى از سه چيز است : آزاد كردن بىقيد و شرط ، آزاد كردن مشروط به پرداخت فديه ( غرامت ) و برده ساختن او ، و البته انتخاب يكى از اين سه امر منوط به نظر امام و پيشواى مسلمين است . و او هم با در نظر گرفتن شرائط اسيران و مصالح اسلام و مسلمين از نظر داخل و خارج آنچه را شايسته تر باشد برمىگزيند و دستور اجرا مىدهد .\r\nبنا بر اين نه غرامت گرفتن جنبه الزامى دارد نه برده گرفتن ، بلكه اينها تابع مصالحى است كه امام مسلمين پيش بينى مىكند ، هر گاه مصلحت نباشد از آن چشم مىپوشد و اسيران را بدون غرامت و بردگى آزاد مىكند .\r\nدر باره فلسفه گرفتن فداء در جلد 7 صفحه 250 به بعد مشروحا بحث كرده‌ايم ( ذيل آيه 70 سوره انفال ) .\r\n\r\n4 - بردگى در اسلام\r\nگر چه در قرآن مجيد مساله « استرقاق » ( برده گيرى و برده دارى ) به عنوان يك دستور حتمى در مورد اسيران جنگى نيامده است ولى انكار نمىتوان كرد\r\n\r\n","description":"","footnote":"\r\n( 1 ) همان مدرك .\r\n","page_name":" 412 ","page_number":412},
  {"content":"\r\nكه احكامى در قرآن براى بردگان ذكر شده است كه اصل وجود بردگى را حتى در زمان پيامبر ص و صدر اسلام اثبات مىكند ، مانند احكامى كه در مورد ازدواج با بردگان ، يا احكام محرميت يا مساله مكاتبه ( قرارداد براى آزادى بردگان ) كه در آيات متعددى از قرآن در سوره نساء - نحل - مؤمنون - نور - روم و احزاب آمده است .\r\nاينجا است كه بعضى بر اسلام خرده مىگيرند كه چرا اين آئين الهى با آن همه محتوا و ارزشهاى والاى انسانى مساله بردگى را به كلى الغاء نكرده ، و طى يك حكم قطعى و عمومى آزادى همه بردگان را اعلام ننموده است ؟ ! .\r\nدرست است كه اسلام سفارش زيادى در مورد بردگان كرده ، اما آنچه مهم است آزادى بىقيد و شرط آنها است ، چرا انسانى مملوك انسان ديگرى باشد و آزادى را كه بزرگترين عطيه الهى است از دست دهد ؟ ! پاسخ :\r\nدر يك جمله كوتاه بايد گفت كه اسلام برنامه دقيق و زمانبندى شده براى آزادى بردگان دارد كه بالمال همه آنها تدريجا آزاد مىشوند ، بىآنكه اين آزادى عكس العمل نامطلوبى در جامعه به وجود آورد .\r\nولى پيش از آنكه به توضيح اين طرح دقيق اسلامى بپردازيم ذكر چند نكته را مقدمتا لازم مىدانيم .\r\n\r\n1 - اسلام هرگز ابداع كننده بردگى نبوده است\r\nاسلام هرگز ابداع كننده بردگى نبوده است ، بلكه در حالى ظهور كرد كه مساله بردگى سراسر جهان را گرفته بود ، و با تار و پود جوامع بشرى آميخته بود ، حتى بعد از اسلام نيز در تمام جوامع مساله بردگى ادامه يافت ، تا حدود يكصد سال قبل كه « نهضت آزادى بردگان » شروع شد ، چرا كه\r\n","description":"","footnote":"","page_name":" 413 ","page_number":413},
  {"content":"\r\nبه خاطر دگرگون شدن نظام زندگى بشر مساله بردگان به شكل قديمى ديگر قابل قبول نبود .\r\nالغاى بردگى نخست از اروپا شروع شد سپس در ساير كشورها از جمله آمريكا و آسيا گسترش يافت .\r\nدر انگلستان تا سال 1840 ميلادى ، و در فرانسه تا سال 1848 ، و در هلند تا سال 1863 ، و در آمريكا تا سال 1865 بردگى ادامه داشت ، و سپس كنگره « بروكسل » ضمن اعلاميه اى تصميم به الغاى بردگى در سراسر جهان گرفت ، و اين در سال 1890 بود ( يعنى كمتر از صد سال قبل ) .\r\n\r\n2 - تغيير شكل بردگى در دنيا امروز :\r\nدرست است كه غربيها به اصطلاح پيش قدم در الغاى بردگى بودند ، اما وقتى دقيقا مساله را بررسى مىكنيم مىبينيم بردگى نه تنها ريشه كن نشد ، بلكه به صورت خطرناكتر و وحشتناكترى يعنى در شكل استعمار ملتها و بردگى مستعمرات آشكار گشت ، بطورى كه هر قدر بردگى فردى رو به ضعف مىگذاشت بردگى دستجمعى و استعمار قوىتر و نيرومندتر مىشد ، امپراطورى انگلستان كه پيش قدم در الغاى بردگى بود پيش قدم در امر استعمار نيز محسوب مىشود ! .\r\nجناياتى كه استعمارگران غربى در طول مدت استعمار خود انجام دادند نه تنها كمتر از جنايات دوران بردگى نبود ، بلكه از شدت و گسترش بيشترى برخوردار بود .\r\nحتى بعد از آزاد شدن مستعمرات باز بردگى ملتها ادامه يافت چرا كه اين آزادى ، آزادى به اصطلاح سياسى بود ، ولى استعمار اقتصادى و فرهنگى هنوز در بسيارى از مستعمرات آزاد شده و غير آن حكمفرما است .\r\nمخصوصا كشورهاى كمونيستى كه براى مساله الغاى بردگى بيش از همه سينه چاك مىكنند خود گرفتار يك نوع برده دارى شرمآور عمومى هستند ،\r\n","description":"","footnote":"","page_name":" 414 ","page_number":414},
  {"content":"\r\nو مردمى كه در اين كشورها زندگى مىكنند مانند بردگان كمترين اختيارى از خود ندارند ، و همه چيز آنها را گردانندگان حزب كمونيست تعيين مىكنند ، و اگر كسى اظهار نظر مخالفى كند يا به اردوگاههاى كار اجبارى فرستاده مىشود ، يا در سياه چال زندان مىافتد ، و يا اگر از دانشمندان باشد به عنوان « بيمار روانى » ! روانه تيمارستانها مىگردد .\r\nخلاصه اينكه بردگى تابع اسم نيست ، آنچه زشت و ناپسند است مفهوم و محتواى بردگى است ، و مىدانيم اين مفهوم و محتوا در كشورهاى استعمار زده و در ممالك كمونيستى به بدترين اشكال پياده مىشود .\r\nنتيجه اينكه الغاى بردگى در جهان امروز صورى بوده و در حقيقت تنها يك تغيير شكل است ! .\r\n\r\n3 - سرنوشت دردناك بردگان در گذشته\r\n- بردگان در طول تاريخ سرنوشت بسيار دردناكى داشته‌اند ، به عنوان نمونه بردگان اسپارتها را كه به اصطلاح قومى متمدن بودند در نظر مىگيريم ، به قول نويسنده « روح القوانين » غلامان اسپارتى به قدرى بدبخت بودند كه تنها غلام يك نفر نبودند ، بلكه غلام تمام جامعه محسوب مىشدند ، و هر كس بدون ترس از قانون مىتوانست هر قدر بخواهد غلام خود يا ديگرى را آزار و شكنجه دهد ، و در حقيقت زندگانى آنها از حيوانات نيز بدتر بود .\r\nاز زمانى كه بردگان را از كشورهاى عقبافتاده صيد مىكردند تا هنگامى كه در بازارهاى فروش عرضه مىشد بسيارى از آنها مىمردند ، و باقيمانده وسيله اى بودند براى بهره گيرى برده فروشان طماع و اندك غذايى كه به آنها مىدادند براى زنده ماندن و كار كردن بود ، و به هنگام پيرى و بيماريهاى صعب آنها را به حال خود رها مىكردند تا به شكل دردناكى جان دهند ! لذا نام بردگى در طول تاريخ با انبوهى از جنايات هولناك همراه است .\r\n","description":"","footnote":"","page_name":" 415 ","page_number":415},
  {"content":"\r\nبا روشن شدن اين چند نكته به صورت فشرده به طرح اسلام در زمينه آزادى تدريجى بردگان بازمىگرديم .\r\n\r\n4 - طرح اسلام براى آزادى بردگان\r\nآنچه غالبا مورد توجه قرار نمىگيرد اين است كه اگر نظام غلطى در بافت جامعه اى وارد شود ريشه كن كردن آن احتياج به زمان دارد ، و هر حركت حساب نشده نتيجه معكوسى خواهد داشت ، درست همانند انسانى كه به يك بيمارى خطرناك مبتلا شده و بيماريش كاملا پيشرفت نموده است ، و يا شخص معتادى كه دهها سال به اعتياد زشت خود خو گرفته ، در اين گونه موارد حتما بايد از « برنامه‌هاى زمان بندى شده » استفاده كرد .\r\nصريحتر بگوئيم : اگر اسلام طبق يك فرمان عمومى دستور مىداد همه بردگان موجود در آن را آزاد كنند ، چه بسا بيشتر آنها تلف مىشدند ، زيرا گاه نيمى از جامعه را بردگان تشكيل مىدادند ، آنها نه كسب و كار مستقلى داشتند ، و نه خانه و لانه و وسيله اى براى ادامه زندگى .\r\nاگر در يك روز و يك ساعت معين همه آزاد مىشدند يك جمعيت عظيم بيكار ظاهر مىگشت كه هم زندگى خودش با خطر مواجه بود و هم ممكن بود نظم جامعه را مختل كند ، و به هنگامى كه محروميت به او فشار مىآورد به همه جا حمله ور شود و درگيرى و خونريزى به راه افتد .\r\nاينجا است كه بايد تدريجا آزاد شوند ، و جذب جامعه گردند ، نه جان خودشان به خطر بيفتد ، و نه امنيت جامعه را به خطر اندازند ، و اسلام درست اين برنامه حساب شده را تعقيب كرد .\r\nاين برنامه مواد زيادى دارد كه رؤس مسائل آن به طور فشرده و فهرستوار در اينجا مطرح مىشود و شرح آن نياز به كتاب مستقلى دارد :\r\n","description":"","footnote":"","page_name":" 416 ","page_number":416},
  {"content":"\r\n\r\nماده اول - بستن سرچشمه‌هاى بردگى\r\nبردگى در طول تاريخ اسباب فراوانى داشته ، نه تنها اسيران جنگى و بدهكارانى كه قدرت بر پرداخت بدهى خود نداشتند به صورت برده درمىآمدند كه زور و غلبه نيز مجوز برده گرفتن و برده دارى بود ، كشورهاى زورمند نفرات خود را با انواع سلاحها به ممالك عقب افتاده آفريقايى و مانند آن مىفرستادند ، و گروه ، گروه از آنها را گرفته و اسير كرده و با كشتيها به بازارهاى ممالك آسيا و اروپا مىبردند .\r\nاسلام جلو تمام اين مسائل را گرفت ، تنها در يك مورد اجازه برده گيرى داد و آن در مورد اسيران جنگى بود ، و تازه آن نيز جنبه الزامى نداشت ، و به طورى كه در تفسير آيات فوق گفتيم اجازه مىداد طبق مصالح اسيران را بىقيد و شرط يا پس از پرداخت فديه آزاد كنند .\r\nدر آن روز زندانهايى نبود كه بتوان اسيران جنگى را تا روشن شدن وضعشان در زندان نگهداشت ، و راهى جز تقسيم كردن آنها در ميان خانواده‌ها و نگهدارى به صورت برده نداشت .\r\nبديهى است هنگامى كه چنين شرائطى تغيير يابد هيچ دليلى ندارد كه امام مسلمين حكم بردگى را در باره اسيران بپذيرد مىتواند آنها را از طريق « من » و « فداء » آزاد سازد ، زيرا اسلام پيشواى مسلمين را در اين امر مخير ساخته تا با در نظر گرفتن مصالح اقدام كند ، و به اين ترتيب تقريبا سرچشمه‌هاى بردگى جديد در اسلام بسته شده است .\r\n\r\nماده دوم - گشودن دريچه آزادى\r\nاسلام برنامه وسيعى براى آزاد شدن بردگان تنظيم كرده است كه اگر مسلمانان آن را عمل مىكردند در مدتى نه چندان زياد همه بردگان تدريجا\r\n","description":"","footnote":"","page_name":" 417 ","page_number":417},
  {"content":"\r\nآزاد و جذب جامعه اسلامى مىشدند .\r\nرؤس اين برنامه چنين است :\r\nالف - يكى از مصارف هشتگانه زكات در اسلام خريدن بردگان و آزاد كردن آنها است ( توبه - آيه 60 ) و به اين ترتيب يك بودجه دائمى و مستمر براى اين امر در بيت المال اسلامى در نظر گرفته شده كه تا آزادى كامل بردگان ادامه خواهد داشت .\r\nب - براى تكميل اين منظور مقرراتى در اسلام وضع شده كه بردگان طبق قراردادى كه با مالك خود مىبندند بتوانند از دسترنج خود آزاد شوند ( در فقه اسلامى فصلى در اين زمينه تحت عنوان « مكاتبه » آمده است ) ( 1 ) .\r\nج - آزاد كردن بردگان يكى از مهمترين عبادات و اعمال خير در اسلام است ، و پيشوايان اسلام در اين مساله پيش قدم بودند ، تا آنچه كه در حالات على ع نوشته‌اند : اعتق الفا من كديده : « هزار برده را از دسترنج خود آزاد كردند » ( 2 ) ! د - پيشوايان اسلام بردگان را به كمترين بهانه اى آزاد مىكردند تا سرمشقى براى ديگران باشد ، تا آنجا كه يكى از بردگان امام باقر ع كار نيكى انجام داد امام ع فرمود :\r\nاذهب فانت حر فانى اكره ان استخدم رجلا من اهل الجنة :\r\n« برو تو آزادى كه من خوش ندارم مردى از اهل بهشت را به خدمت خود درآورم » ( 3 ) .\r\nدر حالات امام سجاد على بن الحسين ع آمده است : « خدمتكارش آب بر سر حضرت مىريخت ظرف آب افتاد و حضرت را مجروح كرد ، امام ع سر را\r\n\r\n","description":"","footnote":"\r\n( 1 ) در زمينه مكاتبه و احكام جالب آن بحث مشروحى در جلد 14 تفسير نمونه صفحه 459 و 467 داشتيم .\r\n( 2 ) بحار الانوار جلد 41 صفحه 43 .\r\n( 3 ) وسائل جلد 16 صفحه 32 .\r\n","page_name":" 418 ","page_number":418},
  {"content":"\r\nبلند كرد ، خدمتكار گفت : و الكاظمين الغيظ حضرت فرمود : « خشمم را فرو بردم » عرض كرد : وَالْعافِينَ عَنِ النَّاسِ فرمود : « خدا تو را ببخشد » عرض كرد :\r\nوَ اللَّه يُحِبُّ الْمُحْسِنِينَ فرمود : « برو براى خدا آزادى » ( 1 ) .\r\nه - در بعضى از روايات اسلامى آمده است : بردگان بعد از هفت سال خود به خود آزاد مىشوند ، چنان كه از امام صادق ع مىخوانيم :\r\nمن كان مؤمنا فقد عتق بعد سبع سنين ، اعتقه صاحبه ام لم يعتقه ، و لا يحل خدمة من كان مؤمنا بعد سبعة سنين :\r\n« كسى كه ايمان داشته باشد بعد از هفت سال آزاد مىشود صاحبش بخواهد يا نخواهد و به خدمت گرفتن كسى كه ايمان داشته باشد بعد از هفت سال حلال نيست ( 2 ) .\r\nدر همين باب حديثى از پيامبر گرامى اسلام ص نقل شده كه فرمود :\r\nما زال جبرئيل يوصينى بالمملوك حتى ظننت انه سيضرب له اجلا يعتق فيه :\r\n« پيوسته جبرئيل سفارش بردگان را به من مىكرد تا آنجا كه گمان كردم به زودى الاجلى براى آنها مىشود كه به هنگام رسيدن آن آزاد شوند » ( 3 ) .\r\nو - كسى كه برده مشتركى را نسبت به سهم خود آزاد كند موظف است بقيه را نيز بخرد و آزاد كند ( 4 ) .\r\nو هر گاه بخشى از برده اى را كه مالك تمام آن است آزاد كند اين آزادى سرايت كرده و خود به خود همه آزاد خواهد شد ( 5 ) !\r\n\r\n","description":"","footnote":"\r\n( 1 ) نور الثقلين جلد 1 صفحه 390 .\r\n( 2 ) وسائل جلد 16 صفحه 36 .\r\n( 3 ) همان مدرك صفحه 37 .\r\n( 4 ) شرايع كتاب العتق - وسائل الشيعه جلد 16 صفحه 21 .\r\n( 5 ) « شرايع » كتاب العتق .\r\n","page_name":" 419 ","page_number":419},
  {"content":"\r\nز - هر گاه كسى پدر يا مادر و يا اجداد و يا فرزندان يا عمو يا عمه يا دايى يا خاله ، يا برادر يا خواهر و يا برادرزاده و يا خواهرزاده خود را مالك شود فورا آزاد مىشوند .\r\nج - هر گاه مالك از كنيز خود صاحب فرزندى شود فروختن آن كنيز جائز نيست و بايد بعد از سهم ارث فرزندش آزاد شود .\r\nاين امر وسيله آزادى بسيارى از بردگان مىشد ، زيرا بسيارى از كنيزان به منزله همسر صاحب خود بودند و از آنها فرزند داشتند .\r\nط - كفاره بسيارى از تخلفات در اسلام آزاد كردن بردگان قرار داده شده ( كفاره قتل خطا - كفاره ترك عمدى روزه - و كفاره قسم را به عنوان نمونه در اينجا مىتوان نام برد ) .\r\nى - پاره اى از مجازاتهاى سخت است كه اگر صاحب برده نسبت به برده اش انجام دهد خود به خود آزاد مىشود ( 1 ) .\r\n\r\nماده سوم - احياى شخصيت بردگان\r\nدر دوران برزخى كه بردگان مسير خود را طبق برنامه حساب شده اسلام به سوى آزادى مىپيمايند اسلام براى احياى حقوق آنها اقدامات وسيعى كرده است ، و شخصيت انسانى آنان را احياء نموده ، تا آنجا كه از نظر شخصيت انسانى هيچ تفاوتى ميان بردگان و افراد آزاد نمىگذارد و معيار ارزش را همان تقوا قرار مىدهد ، لذا به بردگان اجازه مىدهد همه گونه پستهاى مهم اجتماعى را عهده دار شوند ، تا آنجا كه بردگان مىتوانند مقام مهم قضاوت را عهده دار شوند ( 2 ) .\r\nدر عصر پيامبر ص نيز مقامات برجسته اى از فرماندهى لشكر گرفته تا\r\n\r\n","description":"","footnote":"\r\n( 1 ) « وسائل الشيعه » جلد 16 صفحه 26 .\r\n( 2 ) « شرايع » كتاب القضاء .\r\n","page_name":" 420 ","page_number":420},
  {"content":"\r\nپستهاى حساس ديگر به بردگان يا بردگان آزاد شده سپرده شد .\r\nبسيارى از ياران بزرگ پيامبر ص بردگان بودند و يا بردگان آزاد شده ، و در حقيقت بسيارى از آنها به صورت معاون براى بزرگان اسلام انجام وظيفه مىكردند .\r\nسلمان و بلال و عمار ياسر و قنبر را در اين گروه مىتوان نام برد ، بعد از غزوه بنى المصطلق پيامبر ص با يكى از كنيزان آزاد شده اين قبيله ازدواج كرد و همين امر بهانه اى آزادى تمام اسراى قبيله شد .\r\n\r\nماده چهارم - رفتار انسانى با بردگان\r\nدر اسلام دستورات زيادى در باره رفق و مدارا با بردگان وارد شده تا آنجا كه آنها را در زندگى صاحبان خود شريك و سهيم كرده است .\r\nپيغمبر اسلام ص مىفرمود : كسى كه برادرش زير دست او است بايد ، از آنچه مىخورد به او بخوراند و از آنچه مىپوشد به او بپوشاند ، و زيادتر از توانايى به او تكليف نكند ( 1 ) .\r\nعلى ع به غلام خود « قنبر » مىفرمود : « من از خداى خود شرم دارم كه لباسى بهتر از تو بپوشم ، زيرا رسول خدا ص مىفرمود : از آنچه خودتان مىپوشيد بر آنها بپوشانيد و از آنچه خود مىخوريد به آنها غذا دهيد » ( 2 ) .\r\nامام صادق ع مىفرمايد : « هنگامى كه پدرم به غلامى دستور انجام كارى مىداد ملاحظه مىكرد اگر كار سنگينى بود بسم اللَّه مىگفت و خودش وارد عمل مىشد و به آنها كمك مىكرد » ( 3 ) .\r\nخوشرفتارى اسلام نسبت به بردگان در اين دوران انتقالى به اندازه اى\r\n\r\n","description":"","footnote":"\r\n( 1 ) « بحار الانوار » جلد 74 صفحه 141 ( حديث 11 ) .\r\n( 2 ) « بحار الانوار » جلد 74 صفحه 144 ( حديث 19 ) .\r\n( 3 ) همان مدرك صفحه 142 ( حديث 13 ) .\r\n","page_name":" 421 ","page_number":421},
  {"content":"\r\nاست كه حتى بيگانگان از اسلام نيز روى آن تاكيد و تمجيد كرده‌اند .\r\nبه عنوان نمونه « جرجى زيدان » در تاريخ تمدن خود چنين مىگويد :\r\n« اسلام به بردگان فوق العاده مهربان است پيغمبر اسلام ص در باره بردگان سفارش بسيار نموده ، از آن جمله مىفرمايد : « كارى كه برده تاب آن را ندارد به او واگذار نكنيد ، و هر چه خودتان مىخوريد به او بدهيد » .\r\nدر جاى ديگر مىفرمايد : « به بندگان خود كنيز و غلام نگوئيد ، بلكه آنها را « پسرم » و « دخترم » خطاب كنيد ! قرآن نيز در باره بردگان سفارش جالبى كرده و مىگويد : « خدا را بپرستيد ، براى او شريك مگيريد ، با پدر و مادر و خويشان و يتيمان و بينوايان همسايگان نزديك و دور و دوستان ، و آوارگان ، و بردگان جز نيكوكارى رفتارى نداشته باشيد ، خداوند از خودپسندى بيزار است » ( 1 ) .\r\n\r\nماده پنجم - بدترين كار انسانفروشى است !\r\nاصولا در اسلام خريد و فروش بردگان يكى از منفورترين معاملات است تا آنجا كه در حديثى از پيغمبر اكرم ص آمده است :\r\nشر الناس من باع الناس !\r\n« بدترين مردم كسى است كه انسانها را بفروشد » ( 2 ) .\r\nهمين تعبير كافى است كه نظر نهايى اسلام را در مورد بردگان روشن سازد و نشان دهد جهتگيرى برنامه‌هاى اسلامى به كدام سو است .\r\nو از اين جالبتر اين كه يكى از گناهان نابخشودنى در اسلام سلب آزادى و حريت از انسانها و تبديل آنها به يك متاع است ، چنان كه در حديثى از پيغمبر گرامى اسلام ص آمده است :\r\nان اللَّه تعالى غافر كل ذنب الا من جحد مهرا ، او اغتصب اجيرا اجره ، او باع رجلا حرا :\r\n« خداوند هر گناهى را\r\n\r\n","description":"","footnote":"\r\n( 1 ) تاريخ تمدن جلد 4 صفحه 54 .\r\n( 2 ) مستدرك جلد 2 كتاب تجارت باب 19 حديث 1 .\r\n","page_name":" 422 ","page_number":422},
  {"content":"\r\nمىبخشد جز ( سه گناه ) : كسى كه مهر همسرش را انكار كند ، يا حق كارگرى را غصب نمايد ، و يا انسان آزادى را بفروشد » ( 1 ) ! طبق اين حديث غصب حقوق زنان ، و حق كارگران ، و سلب آزادى از انسانها سه گناه نابخشودنى است .\r\nهمانگونه كه در بالا آورديم اسلام تنها در يك مورد اجازه برده گيرى مىدهد و آن در مورد اسيران جنگى است ، آن هم هرگز جنبه الزامى ندارد در حالى كه در عصر ظهور اسلام ، و قرنها بعد از آن برده گيرى از طريق زور و حمله به كشورهاى سياه پوستان و دستگير كردن انسانهاى آزاد ، و تبديل آنها به بردگان ، بسيار زياد بود ، و گاهى در مقياسهاى وحشتناك روى آن معامله مىشد ، بطورى كه در اواخر قرن 18 ميلادى دولت انگلستان هر سال دويست هزار برده را معامله مىكرد ، و هر سال يكصد هزار نفر را از آفريقا گرفته و به صورت بردگان به آمريكا مىبردند ( 2 ) .\r\nكوتاه سخن اينكه كسانى كه به برنامه اسلام در مورد بردگان خود خرده گيرى مىكنند از دور سخنى شنيده‌اند ، و از اصول اين برنامه و جهتگيرى آن كه همان « آزادى تدريجى و بدون ضايعات بردگان » است اطلاع دقيقى ندارند ، و يا تحت تاثير افراد مغرضى قرار گرفته‌اند كه به گمان خود اين را نقطه ضعف مهمى براى اسلام شمرده و روى آن تبليغات دامنه دارى به راه انداخته‌اند .\r\n\r\n","description":"","footnote":"\r\n( 1 ) « بحار الانوار » جلد 103 صفحه 168 ( حديث 11 ) .\r\n( 2 ) « الميزان » جلد 6 صفحه 368 .\r\n","page_name":" 423 ","page_number":423},
  {"content":"\r\n\r\n[ سوره محمد ‹ 47 › : آيات 7 تا 11 
  ]\r\nيا أَيُّهَا الَّذِينَ آمَنُوا إِنْ تَنْصُرُوا اللَّه يَنْصُرْكُمْ وَيُثَبِّتْ أَقْدامَكُمْ ‹ 7 › وَالَّذِينَ كَفَرُوا فَتَعْساً لَهُمْ وَأَضَلَّ أَعْمالَهُمْ ‹ 8 › ذلِكَ بِأَنَّهُمْ كَرِهُوا ما أَنْزَلَ اللَّه فَأَحْبَطَ أَعْمالَهُمْ ‹ 9 › أَ فَلَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ دَمَّرَ اللَّه عَلَيْهِمْ وَلِلْكافِرِينَ أَمْثالُها ‹ 10 › ذلِكَ بِأَنَّ اللَّه مَوْلَى الَّذِينَ آمَنُوا وَأَنَّ الْكافِرِينَ لا مَوْلى لَهُمْ ‹ 11 ›\r\n\r\nترجمه :\r\n7 - اى كسانى كه ايمان آورده‌ايد ! اگر خدا را يارى كنيد شما را يارى مىكند و گامهايتان را استوار مىدارد .\r\n8 - و كسانى كه كافر شدند مرگ بر آنها و اعمالشان نابود باد .\r\n9 - اين به خاطر آن است كه از آنچه خداوند نازل كرده كراهت داشتند لذا خدا\r\n","description":"","footnote":"","page_name":" 424 ","page_number":424},
  {"content":"\r\nاعمالشان را حبط و نابود كرد .\r\n10 - آيا در زمين سير نكردند تا ببينند عاقبت كسانى كه قبل از آنها بودند چه شد ؟ خداوند آنها را هلاك كرد ، و براى كافران امثال اين مجازاتها خواهد بود .\r\n11 - اين به خاطر آن است كه خداوند مولا و سرپرست كسانى است كه ايمان آوردند ، اما كافران مولايى ندارند .\r\n\r\nتفسير : اگر خدا را يارى كنيد شما را يارى مىكند\r\nاين آيات هم چنان ادامه تشويق مؤمنان به مساله پيكار با دشمنان حق است ، با تعبيرى جالب و رسا آنها را تشويق به « جهاد » مىكند مىفرمايد : « اى كسانى كه ايمان آورده‌ايد اگر خدا را يارى كنيد شما را يارى مىكند ، و گامهايتان را استوار مىدارد » ( * ( يا أَيُّهَا الَّذِينَ آمَنُوا إِنْ تَنْصُرُوا اللَّه يَنْصُرْكُمْ وَيُثَبِّتْ أَقْدامَكُمْ ) * ) .\r\nتكيه بر مساله « ايمان » اشاره به اين است كه يكى از نشانه‌هاى ايمان راستين پيكار با دشمنان حق است .\r\nتعبير به يارى كردن خدا به وضوح به معنى يارى كردن آئين او است ، يارى كردن پيامبر او ، و شريعت و تعليمات او ، و لذا در بعضى ديگر از آيات قرآن يارى كردن خدا و رسولش در كنار يكديگر قرار داده شده است ، در سوره حشر آيه 8 مىخوانيم : وَيَنْصُرُونَ اللَّه وَرَسُولَه أُولئِكَ هُمُ الصَّادِقُونَ با اينكه قدرت خداوند بىپايان است ، و قدرت مخلوقات در برابر او بسيار ناچيز ، ولى باز تعبير به يارى كردن خداوند مىكند ، تا اهميت مساله جهاد و دفاع از آئين حق را روشن سازد ، و تعبيرى از اين با عظمتتر براى اين موضوع پيدا نمىشود .\r\nاما ببينيم وعده اى را كه خداوند در برابر دفاع از آئينش به مجاهدان\r\n","description":"","footnote":"","page_name":" 425 ","page_number":425},
  {"content":"\r\nداده چيست ؟ نخست : مىگويد : « شما را يارى مىكند » اما از كدام طريق ؟\r\nاز طريق بسيار ، در قلب شما نور ايمان و در روح شما تقوا ، در اراده شما قدرت ، در فكر شما آرامش مىافكند .\r\nاز سوى ديگر فرشتگان را به يارى شما مىفرستد ، حوادث را به نفع شما تغيير مسير مىدهد ، قلوب مردم را به شما متمايل مىكند ، سخنانتان را نافذ ، فعاليتهايتان را پر ثمر مىسازد ، آرى يارى خدا جسم و جان و درون و برون را احاطه مىكند .\r\nاما در ميان تمام اشكال يارى كردن روى مساله « ثبات قدم » تاكيد مىكند ، چرا كه ايستادگى در برابر دشمن مهمترين رمز پيروزى است ، و برندگان جنگها آنها هستند كه ثبات و استقامت بيشترى نشان مىدهند .\r\nو لذا در داستان پيكار « طالوت » ، فرمانده بزرگ بنى اسرائيل ، با « جالوت » آن زمامدار ستمگر و خونخوار و قوى پنجه ، مىخوانيم : مؤمنان اندكى كه با او بودند به هنگامى كه در برابر انبوه دشمن قرار گرفتند چنين گفتند :\r\n« رَبَّنا أَفْرِغْ عَلَيْنا صَبْراً وَثَبِّتْ أَقْدامَنا وَانْصُرْنا عَلَى الْقَوْمِ الْكافِرِينَ » :\r\n« پروردگارا ! صبر و استقامت را بر ما بريز و گامهاى ما را استوار دار و در برابر قوم كافر يارى فرما » .\r\nو در آيه بعد از آن مىخوانيم : فَهَزَمُوهُمْ بِإِذْنِ اللَّه ، « ياران » طالوت « لشكر نيرومند » جالوت « را به فرمان خدا شكست دادند » .\r\nآرى نتيجه ثبات قدم پيروزى بر دشمن است .\r\nو از آنجا كه گاهى نيروى متراكم دشمن و انبوه جمعيت و انواع تجهيزات او ، فكر مجاهدان راه حق را به خود مشغول مىدارد در آيه بعد مىافزايد :\r\n« و كسانى كه كافر شدند مرگ و سقوط بر آنها و اعمالشان نابود باد » ( * ( وَالَّذِينَ\r\n","description":"","footnote":"","page_name":" 426 ","page_number":426},
  {"content":"\r\n* ( كَفَرُوا فَتَعْساً لَهُمْ وَأَضَلَّ أَعْمالَهُمْ ) * ) ( 1 ) .\r\n« تعس » ( بر وزن نحس ) به معنى لغزيدن و برو در افتادن است و اينكه بعضى آن را به « هلاكت و انحطاط » تفسير كرده‌اند در واقع لازمه آن است .\r\nو در هر حال مقابله ميان اين دو بسيار پر معنى است ، در باره مؤمنان راستين مىفرمايد : « گامهايشان را استوار مىدارد » اما در باره كافران مىگويد :\r\n« لغزش و سقوط بر آنها باد » آن هم به صورت نفرين كه گيراتر و گوياتر باشد .\r\nآرى هنگامى كه افراد بىايمان لغزش مىكنند كسى نيست زير بازوى آنها را بگيرد ، و به آسانى در پرتگاهها سقوط خواهند كرد ، اما فرشتگان رحمت الهى به يارى مؤمنان مىشتابند ، و آنها را در لغزشگاهها و پرتگاهها حفظ مىكنند ، چنان كه در جاى ديگر مىخوانيم : إِنَّ الَّذِينَ قالُوا رَبُّنَا اللَّه ثُمَّ اسْتَقامُوا تَتَنَزَّلُ عَلَيْهِمُ الْمَلائِكَةُ ( فصلت - 30 ) .\r\nاعمال مؤمنان پر بركت است ، اما اعمال كافران بىبركت و به سرعت محو و گم مىشود .\r\nآيه بعد علت سقوط آنها و نابودى اعمالشان را چنين بيان مىكند : « اين به خاطر آن است كه از آنچه خدا نازل كرده است كراهت داشتند ، لذا خداوند اعمالشان را حبط و نابود كرده است » ( * ( ذلِكَ بِأَنَّهُمْ كَرِهُوا ما أَنْزَلَ اللَّه فَأَحْبَطَ أَعْمالَهُمْ ) * ) .\r\nخداوند قبل از هر چيز آئين توحيد را نازل فرمود اما آنها به آن پشت كرده رو به شرك آوردند ، خداوند دستور به حق و عدالت و پاكى و تقوا داد اما آنها\r\n\r\n","description":"","footnote":"\r\n( 1 ) « تعسا » مفعول مطلق براى فعل مقدرى است و در تقدير تعسهم تعسا مىباشد و جمله « اضل اعمالهم » عطف بر اين فعل مقدر است ، و هر دو به صورت نفرين است مانند « قاتلهم اللَّه » و روشن است كه نفرين از سوى خداوند به معنى وقوع آن است .\r\n","page_name":" 427 ","page_number":427},
  {"content":"\r\nهمه را پشت سر افكندند ، و به ظلم و فساد روى آوردند ، آنها حتى وقتى نام خداى يگانه را مىبردند ابراز تنفر مىكردند . وَإِذا ذُكِرَ اللَّه وَحْدَه اشْمَأَزَّتْ قُلُوبُ الَّذِينَ لا يُؤْمِنُونَ بالآخرة ( زمر - 45 ) .\r\nآرى هنگامى كه آنها از اين امور نفرت داشتند طبعا گامى در اين مسير برنمىداشتند و تمام تلاشها و كوششهايشان در مسير باطل بود ، و طبيعى است كه چنين اعمالى حبط و نابود گردد .\r\nدر حديثى از امام باقر ع آمده است :\r\nكرهوا ما انزل اللَّه فى حق على :\r\nآنها آنچه را كه خداوند در حق على ع نازل كرده بود كراهت داشتند ( 1 ) .\r\nالبته تعبير « ما انزل اللَّه » معنى گسترده اى دارد كه يكى از مصداقهاى روشنش مساله ولايت امير مؤمنان على ع است ، نه اينكه منحصر در آن باشد .\r\nو از آنجا كه قرآن مجيد در بسيارى از موارد نمونه‌هاى حسى را به ظالمان سركش ارائه مىدهد در اينجا نيز آنها را به مطالعه احوال اقوام گذشته دعوت كرده مىفرمايد : « آيا آنها سير در زمين نكردند تا ببينند عاقبت كسانى كه قبل از آنها بودند چگونه بود ؟ همانها كه راه كفر و طغيان را پيش گرفتند و خداوند آنها را درهم كوبيد و هلاك كرد » ( * ( أَ فَلَمْ يَسِيرُوا فِي الأَرْضِ فَيَنْظُرُوا كَيْفَ كانَ عاقِبَةُ الَّذِينَ مِنْ قَبْلِهِمْ دَمَّرَ اللَّه عَلَيْهِمْ ) * ) .\r\nسپس براى اينكه آنها گمان نكنند سرنوشت دردناكى كه براى امتهاى طغيانگر پيشين بود جنبه خصوصى داشت مىافزايد : « و براى مشركان و كافران نيز امثال اين مجازاتها خواهد بود » ( * ( وَلِلْكافِرِينَ أَمْثالُها ) * ) ( 2 ) .\r\nآنها انتظار نداشته باشند كه با انجام اعمال مشابه آنها از كيفرهاى مشابه\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث .\r\n( 2 ) ضمير « امثالها » به « عاقبة » برمىگردد كه از جمله قبل استفاده مىشود .\r\n","page_name":" 428 ","page_number":428},
  {"content":"\r\nمصون و بر كنار بمانند ، بروند آثار گذشتگان را بنگرند و آينده خود را در آئينه زندگى آنان ببينيد .\r\nقابل توجه اين كه « دمر » از ماده « تدمير » در اصل به معنى هلاك كردن است ، اما هنگامى كه با « على » ذكر مىشود به معنى نابود كردن همه چيز حتى فرزندان و خانواده و اموال مخصوص انسان است ( 1 ) و به اين ترتيب اين تعبير بيان مصيبت دردناكترى است ، مخصوصا با توجه به اين كه لفظ « على » معمولا در مورد سلطه به كار مىرود ، مفهوم جمله اين مىشود كه خداوند هلاك و نابودى را بر سر اين اقوام و اموال و آنچه مورد علاقه آنها بود فرو ريخت ! .\r\nدر مورد « سير در ارض » كه قرآن مجيد به عنوان يك برنامه آگاه كننده بارها روى آن تكيه كرده است بطور مشروح در جلد سوم صفحه 102 به بعد بحث كرده‌ايم ( ذيل آيه 137 سوره آل عمران ) و در جلد 16 صفحه 458 .\r\nآخرين آيه مورد بحث به ذكر دليل حمايت همه جانبه پروردگار از مؤمنان و نابودى كافران طغيانگر پرداخته مىگويد : « اين بخاطر آن است كه خداوند مولا و سرپرست مؤمنان است اما كافران مولايى ندارند » ( * ( ذلِكَ بِأَنَّ اللَّه مَوْلَى الَّذِينَ آمَنُوا وَأَنَّ الْكافِرِينَ لا مَوْلى لَهُمْ ) * ) ( 2 ) .\r\n« مولى » به معنى « ولى و سرپرست و يار و ياور » است ، و به اين ترتيب خداوند ولايت و سرپرستى و يارى مؤمنان را بر عهده گرفته ، اما كافران را از زير چتر ولايت خود خارج ساخته است ، روشن است كسانى كه تحت ولايت ذات پاك او باشند هم در مشكلات يارى مىشوند ، و هم ثبات قدم دارند ، و سرانجام به مقصود خود نائل مىشوند ، اما آنها كه از زير اين پوشش خارجند اعمالشان حبط و نابود\r\n\r\n","description":"","footnote":"\r\n( 1 ) تفسير « روح المعانى » و « روح البيان » و « فخر رازى » .\r\n( 2 ) مشار اليه « ذلك » عاقبت نيك مؤمنان و عاقبت سوء كافران است كه در آيات قبل به آن اشاره شده است .\r\n","page_name":" 429 ","page_number":429},
  {"content":"\r\nو عاقبت كارشان هلاكت است .\r\nدر اينجا سؤالى پيش مىآيد كه در آيه مورد بحث خداوند فقط به عنوان مولاى مؤمنان ذكر شده در حالى كه در بعضى ديگر از آيات قرآن مانند آيه 30 سوره يونس حتى مولاى كافران معرفى شده است : وَرُدُّوا إِلَى اللَّه مَوْلاهُمُ الْحَقِّ وَضَلَّ عَنْهُمْ ما كانُوا يَفْتَرُونَ .\r\n« آنها به سوى خداوند مولاى حقيقى خود بازمىگردند ، و بتهايى را كه به دروغ شريك خدا مىپنداشتند گم و نابود مىشود » .\r\nپاسخ اين سؤال با توجه به يك نكته روشن مىشود و آن اين كه ولايت عامه خداوند كه همان مساله خالقيت و تدبير او است همگان را فرا مىگيرد ، ولى ولايت خاصه و عنايت مخصوص او كه توأم با انواع حمايتها است تنها شامل حال مؤمنان است ( 1 ) .\r\nبعضى گفته‌اند اين آيه اميدبخشترين آيات قرآن است « ارجى آية فى القرآن » چرا كه همه مؤمنان را اعم از عالم و جاهل ، زاهد و راغب ، كوچك و بزرگ ، زن و مرد ، و پير و جوان ، تحت حمايت و عنايت خاص پروردگار معرفى مىكند ، حتى مؤمنان گنهكار را استثنا نمىكند ، او در حوادث سخت و مصائب جانكاه نمونه‌هاى حمايت خويش را نشان مىدهد كه هر كس در طول عمر خود اين معنى را احساس كرده است و در تواريخ نيز شواهد فراوان دارد .\r\nدر حديثى آمده است كه پيامبر ص بعد از يكى از غزوات زير درختى تنها نشسته بود ، مشركى با شمشير برهنه بطور غافلگيرانه به حضرت حمله كرد و گفت :\r\nمن يخلصك منى : « الان چه كسى مىتواند تو را از چنگال من نجات دهد » ؟ ! .\r\nپيامبر ص فرمود : « اللَّه » و در اين هنگام پاى مشرك لغزيد و بر زمين\r\n\r\n","description":"","footnote":"\r\n( 1 ) بعضى مانند آلوسى در « روح المعانى » « مولى » را در آيه مورد بحث به معنى « ناصر » و در آيه سوره يونس و مانند آن به معنى « مالك » تفسير كرده‌اند .\r\n","page_name":" 430 ","page_number":430},
  {"content":"\r\nخورد ، و شمشير از دستش فرو افتاد ، پيامبر ص شمشير را برداشت و فرمود :\r\nالان تو بگو چه كسى تو را از دست من رهايى مىبخشد ؟ ! .\r\nدر جواب عرض كرد : لا احد ! : « هيچ كس » ! و سپس ايمان آورد ( 1 ) .\r\nآرى مولاى همه مؤمنان او است و كافران مولا و پناهگاهى ندارند .\r\n\r\n","description":"","footnote":"\r\n( 1 ) « روح البيان » جلد 8 صفحه 503 .\r\n","page_name":" 431 ","page_number":431},
  {"content":"\r\n\r\n[ سوره محمد ‹ 47 › : آيات 12 تا 14 
  ]\r\nإِنَّ اللَّه يُدْخِلُ الَّذِينَ آمَنُوا وَعَمِلُوا الصَّالِحاتِ جَنَّاتٍ تَجْرِي مِنْ تَحْتِهَا الأَنْهارُ وَالَّذِينَ كَفَرُوا يَتَمَتَّعُونَ وَيَأْكُلُونَ كَما تَأْكُلُ الأَنْعامُ وَالنَّارُ مَثْوىً لَهُمْ ‹ 12 › وَكَأَيِّنْ مِنْ قَرْيَةٍ هِيَ أَشَدُّ قُوَّةً مِنْ قَرْيَتِكَ الَّتِي أَخْرَجَتْكَ أَهْلَكْناهُمْ فَلا ناصِرَ لَهُمْ ‹ 13 › أَ فَمَنْ كانَ عَلى بَيِّنَةٍ مِنْ رَبِّه كَمَنْ زُيِّنَ لَه سُوءُ عَمَلِه وَاتَّبَعُوا أَهْواءَهُمْ ‹ 14 ›\r\n\r\nترجمه :\r\n12 - خداوند كسانى را كه ايمان آوردند و عمل صالح انجام دادند وارد باغهايى از بهشت مىكند كه نهرها از زير درختانش جارى است ، در حالى كه كافران از متاع زودگذر دنيا بهره مىگيرند و همچون چهارپايان مىخورند و سرانجام آتش دوزخ جايگاه آنهاست .\r\n13 - و چه بسيار شهرهايى كه از شهرى كه تو را بيرون كرد پر قدرتتر بودند ، ما همه آنها را نابود كرديم ، و ياورى نداشتند ! .\r\n14 - آيا كسى كه دليل روشنى از سوى پروردگارش دارد همانند كسى است كه زشتى اعمالش در نظرش تزيين شده ، و از هواى نفس پيروى مىكند ؟ ! .\r\n","description":"","footnote":"","page_name":" 432 ","page_number":432},
  {"content":"\r\n\r\nتفسير : سرنوشت مؤمنان و كفار\r\nاز آنجا كه آيات گذشته پيرامون پيكار مستمر حق و باطل و ايمان و كفر سخن مىگفت آيات مورد بحث در يك مقايسه روشن سرنوشت مؤمنان و كفار را تشريح مىكند ، تا روشن شود كه اين دو گروه تنها در زندگى دنيا متفاوت نيستند بلكه در آخرت نيز فوق العاده با هم متفاوتند مىفرمايد : « خداوند كسانى را كه ايمان آوردند و عمل صالح انجام دادند وارد باغهايى از بهشت مىكند كه نهرها از زير درختان و قصرهايش جارى است » ( * ( إِنَّ اللَّه يُدْخِلُ الَّذِينَ آمَنُوا وَعَمِلُوا الصَّالِحاتِ جَنَّاتٍ تَجْرِي مِنْ تَحْتِهَا الأَنْهارُ ) * ) .\r\n« در حالى كه كافران از متاع زودگذر اين دنيا بهره مىگيرند ، و همچون چهارپايان مىخورند و سرانجام دوزخ جايگاه آنهاست » ! ( * ( وَالَّذِينَ كَفَرُوا يَتَمَتَّعُونَ وَيَأْكُلُونَ كَما تَأْكُلُ الأَنْعامُ وَالنَّارُ مَثْوىً لَهُمْ ) * ) ( 1 ) .\r\nدرست است كه هر دو گروه در دنيا زندگى مىكنند و از مواهب آن بهره مند مىشوند ، ولى تفاوت اينجا است كه مؤمنان هدفشان انجام اعمال صالح است ، اعمالى مفيد و سازنده و براى جلب خشنودى پروردگار .\r\nولى كافران تمام هدفشان همين خوردن و خوابيدن تمتع بردن از لذات حيات است .\r\nمؤمنان حركتى آگاهانه دارند و كافران بىهدف زندگى مىكنند ، و بىهدف مىميرند ، درست مانند چهارپايان ! مؤمنان در بهره گيرى از مواهب حيات قيد و شرط فراوان قائلند ، و در مشروعيت و طرق تحصيل آن و چگونگى مصرفش دقيقا مىانديشند ، اما كافران\r\n\r\n","description":"","footnote":"\r\n( 1 ) كما ياكل . . . در مقام نصب است براى مفعول مطلق مقدر ( ياكلون اكلا كما ياكل الانعام ) .\r\n","page_name":" 433 ","page_number":433},
  {"content":"\r\nچون چهارپايانند كه براى آنها تفاوت نمىكند اين علف از زمين صاحب آنها است يا غصب ؟ حق يتيم و بيوه زنى است يا نه ؟\r\nمؤمنان با استفاده از هر يك از مواهب مادى به بخشنده اين مواهب مىانديشند آيات او را در آنها مىنگرند و حق شكر منعم را بجا مىآورند ، در حالى كه كافر غافل و بى خبر به هيچ يك از اينها نمىانديشد ، و پيوسته بار خود را از ظلم و گناه سنگينتر مىكند ، خود را به هلاكت نزديكتر مىسازد ، همانگونه كه گوسفندان پروارى هر قدر بيشتر مىخورند و فربه تر مىشوند به ذبح نزديكتر مىگردند .\r\nبعضى تفاوت بين اين دو گروه را چنين گفته‌اند : ان المؤمن لا يخلو أكله عن ثلاث : الورع عند الطلب ، و استعمال الأدب ، و الأكل للسبب ، و الكافر يطلب للنهمة و ياكل للشهوة و عيشه فى غفلة . « مؤمن خوردنش از سه برنامه خالى نيست ورع در به دست آوردن ، و ادب در به كار بردن ، و هدف در مصرف كردن ، ولى كافر طلبش بىقيد و شرط و خوردنش براى شهوت و زندگيش سراسر غفلت است » ! .\r\nقابل توجه اينكه در مورد مؤمنان مىگويد خداوند آنها را وارد باغهاى بهشت مىكند اما در مورد كافران مىگويد : آتش جايگاه آنها است كه تعبير اول احترام و اعتنايى است نسبت به مقام اهل ايمان ، و تعبير دوم تحقير و بىاعتنايى نسبت به كفار است كه از تحت ولايت او بيرون رفته‌اند .\r\nبعضى از مفسران از جمله : و * ( النَّارُ مَثْوىً لَهُمْ ) * ( آتش جايگاه آنها است ) چنين استفاده كرده‌اند كه آنها هم اكنون در آتشند ، زيرا جمله به صورت فعل مضارع و مستقبل نيست ، بلكه خبر از حال مىدهد ، و در حقيقت چنين است ، چرا كه اعمال و افكار آنها خود آتش است كه در آن گرفتارند ، و جهنم هم اكنون از هر سو آنها را احاطه كرده ، هر چند اين حيوانصفتان غافلند . چنان كه در آيه 49 سوره توبه مىخوانيم : وَإِنَّ جَهَنَّمَ لَمُحِيطَةٌ بِالْكافِرِينَ : « جهنم كافران را احاطه\r\n","description":"","footnote":"","page_name":" 434 ","page_number":434},
  {"content":"\r\nكرده است « ! .\r\nدر بعضى ديگر از آيات قرآن نيز اين دوزخيان به چهارپايان تشبيه شده‌اند بلكه از چهارپايان بدتر : أُولئِكَ كَالأَنْعامِ بَلْ هُمْ أَضَلُّ أُولئِكَ هُمُ الْغافِلُونَ ( اعراف - 179 ) كه شرح مبسوط آن را در جلد هفتم صفحه 19 به بعد آورده‌ايم .\r\nدر آيه بعد براى تكميل اين هدف مقايسه اى در ميان مشركان مكه و بت پرستان پيشين مىكند و با عبارتى گويا آنها را شديدا مورد تهديد قرار مىدهد و در ضمن روى بعضى از جرائم بزرگ آنها كه دليلى بر جواز جنگ با آنها است تكيه كرده ، مىفرمايد : « چه بسيار شهرهايى كه از شهرى كه تو را بيرون كرد قويتر و نيرومندتر بود ، ما همه آنها را نابود كرديم و ياورى نداشتند » ( * ( وَكَأَيِّنْ مِنْ قَرْيَةٍ هِيَ أَشَدُّ قُوَّةً مِنْ قَرْيَتِكَ الَّتِي أَخْرَجَتْكَ أَهْلَكْناهُمْ فَلا ناصِرَ لَهُمْ ) * ) .\r\nآنها گمان نبرند كه چند روزى دنيا به كامشان است ، و آن قدر جسور شده‌اند كه بزرگترين فرستاده الهى را از مقدسترين شهرها بيرون مىكنند هميشه اين وضع ادامه خواهد يافت ، اينها در مقايسه با قوم عاد و ثمود و فراعنه و لشكر ابرهه موجوداتى ضعيف و ناتوانند ، خداوندى كه آنها را به آسانى درهم كوبيد درهم شكستن آنها نيز براى او بسيار ساده است .\r\nدر روايتى از ابن عباس آمده است كه چون پيامبر ص از مكه به سوى غار ( ثور ) رفت ، صورت به سوى مكه بازگرداند ، و گفت :\r\nانت احب البلاد الى اللَّه و انت احب البلاد الى و لو لا المشركون اهلك اخرجونى لما خرجت منك :\r\n« تو محبوبترين شهرها نزد خدا و محبوبترين بلاد نزد منى ، و هر گاه ساكنان مشرك تو مرا خارج ننموده بودند به ميل خود از تو خارج نميشدم » .\r\nدر اينجا آيه فوق نازل گشت ( به پيامبر ص بشارت نصرت الهى و دشمنان\r\n","description":"","footnote":"","page_name":" 435 ","page_number":435},
  {"content":"\r\nرا تهديد به مجازات كرد ) ( 1 ) .\r\nمطابق اين شان نزول اين آيه در مكه نازل شده است ، ولى به نظر مىرسد كه اين شان نزول مربوط به آيه 85 سوره قصص است كه بسيارى از مفسران آن را در آنجا ذكر كرده‌اند ، و تناسب بيشترى نيز با همان آيه دارد ، كه مىفرمايد :\r\nإِنَّ الَّذِي فَرَضَ عَلَيْكَ الْقُرْآنَ لَرادُّكَ إِلى مَعادٍ : « آن كس كه قرآن را بر تو فرض كرد تو را به جايگاهت ( زادگاهت ) بازمىگرداند » ( 2 ) .\r\nقابل توجه اينكه در اينجا خارج كردن را به شهر مكه نسبت مىدهد ، در حالى كه منظور اهل شهر است ، اين كنايه لطيفى است كه سلطه يك گروه را بر آن شهر مشخص مىكند و نظير آن در موارد ديگرى از قرآن مجيد نيز آمده است . ضمنا تعبير به « قرية » همانگونه كه بارها گفته‌ايم به هر گونه شهر و آبادى اطلاق مىشود و به معنى روستا نيست .\r\nآخرين آيه مورد بحث از مقايسه ديگرى بين « مؤمنان » و « كفار » سخن مىگويد ، از دو گروه متفاوت در همه چيز كه يكى داراى ايمان و عمل صالح است و ديگرى داراى يك زندگى به تمام معنى حيوانى ، از دو گروهى كه يكى در زير چتر ولايت پروردگار قرار گرفته ، و ديگرى بىمولى و سرپرست ، مىفرمايد :\r\n« آيا كسى كه دليل روشنى از سوى پروردگارش دارد ، همانند كسى است كه زشتى اعمالش در نظرش تزيين شده ، و از هواى نفس پيروى مىكند » ؟ ! ( * ( أَ فَمَنْ كانَ عَلى بَيِّنَةٍ مِنْ رَبِّه كَمَنْ زُيِّنَ لَه سُوءُ عَمَلِه وَاتَّبَعُوا أَهْواءَهُمْ ) * ) .\r\nگروه اول در مسير خود از شناخت صحيح و يقين و دليل و برهان قطعى\r\n\r\n","description":"","footnote":"\r\n( 1 ) تفسير « قرطبى » جلد 9 صفحه 6055 .\r\n( 2 ) شرح بيشتر پيرامون اين مطلب را در جلد 16 صفحه 184 به بعد مطالعه فرمائيد .\r\n","page_name":" 436 ","page_number":436},
  {"content":"\r\nبرخوردارند ، « راه » و « هدف » خود را به روشنى مىبيند و به سرعت پيش مىروند . اما گروه دوم گرفتار سوء تشخيص و عدم درك واقعيت و تاريكى مسير و هدف شده ، در ظلمات اوهام سرگردانند ، و عامل اين سرگردانى همان پيروى از هوى و هوسهاى سركش است ، چرا كه هوا و هوس پرده بر روى عقل و فكر انسان مىافكند ، زشتىها را زيبا و زيبائيها را زشت نشان مىدهد ، آن چنان كه گاهى به اعمال شرمآور و ننگين خود فخر و مباهات مىكند ، چنان كه در آيه 103 سوره كهف آمده است : قُلْ هَلْ نُنَبِّئُكُمْ بِالأَخْسَرِينَ أَعْمالًا الَّذِينَ ضَلَّ سَعْيُهُمْ فِي الْحَياةِ الدُّنْيا وَهُمْ يَحْسَبُونَ أَنَّهُمْ يُحْسِنُونَ صُنْعاً أُولئِكَ الَّذِينَ كَفَرُوا بِآياتِ رَبِّهِمْ وَلِقائِه فَحَبِطَتْ أَعْمالُهُمْ فَلا نُقِيمُ لَهُمْ يَوْمَ الْقِيامَةِ وَزْناً :\r\n« بگو آيا به شما خبر دهيم كه زيانكارترين مردم كيانند ؟ آنها هستند كه تلاشهايشان در زندگى دنيا گم و نابود شده با اينحال گمان مىكنند كار نيكى انجام مىدهند ، آنها كسانى هستند كه به آيات پروردگارشان و لقاى او كافر شدند ، به همين دليل اعمالشان حبط و نابود مىشود و روز قيامت ميزانى براى آنها برپا نخواهيم كرد » ! ( چرا كه عمل وزندارى ندارند ) .\r\n« بينة » به معنى دليل آشكار است و در اينجا اشاره به قرآن و معجزات پيامبر اسلام ص و دلائل عقلى ديگر است .\r\nروشن است استفهام در جمله ا فمن كان . . . « استفهام انكارى » است ، يعنى هرگز اين دو گروه يكسان نيستند .\r\nدر اينكه چه كسى اعمال سوء هواپرستان را در نظرشان تزيين مىكند ؟\r\nخداوند ، يا خود آنها ، يا شياطين ؟ بايد گفت : همه اينها صحيح است ، چرا كه در آيات قرآن به هر سه نسبت داده شده است ، در آيه 4 سوره نمل مىفرمايد :\r\nإِنَّ الَّذِينَ لا يُؤْمِنُونَ بِالآخِرَةِ زَيَّنَّا لَهُمْ أَعْمالَهُمْ : « كسانى كه ايمان به آخرت نمىآورند اعمالشان را در نظرشان زينت مىدهيم » و در آيات متعددى\r\n","description":"","footnote":"","page_name":" 437 ","page_number":437},
  {"content":"\r\nاز جمله 38 عنكبوت آمده است : وَزَيَّنَ لَهُمُ الشَّيْطانُ أَعْمالَهُمْ ، و در آيه مورد بحث با توجه به جمله « و اتبعوا اهوائهم » به ظاهر اين است كه اين تزيين ناشى از پيروى هوى و هوس است ، و اين معنى كاملا قابل درك است كه هوى و هوس حس تشخيص و درك صحيح واقعيتها را از انسان مىگيرد .\r\nالبته نسبت دادن آن به « شيطان » نيز صحيح است چرا كه او به هوا و هوسها دامن مىزند و پيوسته انسان را وسوسه مىكند .\r\nو اگر به خداوند نسبت داده شده نيز به خاطر اين است كه او « مسبب الاسباب » است ، و هر سببى اثرى دارد از ناحيه او است ، او به آتش سوزندگى داده ، و به هوى و هوس تاثير پرده پوشى بر حقائق ، و قبلا هم اين تاثير را اعلام نموده است و به اين ترتيب ريشه اصلى مسئوليت به خود انسان بازمىگردد .\r\nبعضى جمله « * ( فَمَنْ كانَ عَلى بَيِّنَةٍ مِنْ رَبِّه ) * » را اشاره به پيامبر ص و جمله بعد را ناظر به كفار مكه مىدانند ، ولى ظاهر اين است كه آيه معنى گسترده اى دارد كه اينها از مصاديق آن است .\r\n","description":"","footnote":"","page_name":" 438 ","page_number":438},
  {"content":"\r\n\r\n[ سوره محمد ‹ 47 › : آيه 15 
  ]\r\nمَثَلُ الْجَنَّةِ الَّتِي وُعِدَ الْمُتَّقُونَ فِيها أَنْهارٌ مِنْ ماءٍ غَيْرِ آسِنٍ وَأَنْهارٌ مِنْ لَبَنٍ لَمْ يَتَغَيَّرْ طَعْمُه وَأَنْهارٌ مِنْ خَمْرٍ لَذَّةٍ لِلشَّارِبِينَ وَأَنْهارٌ مِنْ عَسَلٍ مُصَفًّى وَلَهُمْ فِيها مِنْ كُلِّ الثَّمَراتِ وَمَغْفِرَةٌ مِنْ رَبِّهِمْ كَمَنْ هُوَ خالِدٌ فِي النَّارِ وَسُقُوا ماءً حَمِيماً فَقَطَّعَ أَمْعاءَهُمْ ‹ 15 ›\r\n\r\nترجمه :\r\n15 - توصيف بهشتى كه به پرهيزگاران وعده داده شده چنين است كه در آن نهرهايى از آب صاف و خالص است كه بدبو نشده . و نهرهايى از شير كه طعم آن دگرگون نگشته ، و نهرهايى از شراب ( طهور ) كه مايه لذت نوشندگان است ، و نهرهايى از عسل مصفى ، و براى آنها در آن از تمام انواع ميوه‌ها وجود دارد ( و از همه بالاتر ) آمرزشى است از سوى پروردگارشان ، آيا چنين كسانى همانند كسانى هستند كه هميشه در آتش دوزخند و از آب جوشان نوشانده مىشوند كه امعاء آنها را از هم متلاشى مىكند ؟ !\r\n\r\nتفسير : توصيف ديگرى از بهشت\r\nاين آيه هم چنان توصيفى است براى سرنوشت دو گروه كافر و مؤمن كه يكى داراى اعمال صالح و ديگرى اعمال زشت و ننگينى است كه در نظرش تزيين شده .\r\n","description":"","footnote":"","page_name":" 439 ","page_number":439},
  {"content":"\r\nدر اين آيه از شش نوع مواهب بهشتيان ، و دو نوع كيفرهاى سخت و دردناك دوزخيان ، پرده برداشته و عاقبت كار اين دو گروه را مشخص مىكند .\r\nدر ميان نعمتهاى بهشتيان از چهار نهر كه هر كدام مايع و محتوايى مخصوص به خود دارد نام مىبرد ، و سپس سخن از ميوه‌هاى بهشتى است ، و سرانجام از بعضى مواهب معنوى سخن مىگويد .\r\nنخست مىفرمايد : « بهشتى كه به پرهيزگاران وعده داده شده در آن نهرهايى است از آب صاف و خالص كه هيچگونه دگرگونى در بوى آن حاصل نشده است » ( * ( مَثَلُ الْجَنَّةِ الَّتِي وُعِدَ الْمُتَّقُونَ فِيها أَنْهارٌ مِنْ ماءٍ غَيْرِ آسِنٍ ) * ) ( 1 ) .\r\n« آسن » به معنى « بدبو » است ، بنا بر اين « * ( ماءٍ غَيْرِ آسِنٍ ) * » يعنى آبى كه بر اثر طول ماندن يا غير آن بوى آن دگرگون نشده است ، اين نخستين قسمت از نهرهاى بهشتى است كه در آن صرفا آب زلال خوشبو و خوش طعم جارى است .\r\nسپس مىافزايد : « و نهرهايى از شير كه طعم آن دگرگون نگشته است » ( * ( وَأَنْهارٌ مِنْ لَبَنٍ لَمْ يَتَغَيَّرْ طَعْمُه ) * ) .\r\nاصولا آنجا جاى فساد و تباهى نيست و مواد غذايى بهشتى با گذشت زمان دگرگون نمىشود ، اين عالم دنيا است كه به خاطر وجود انواع ميكربهاى مخرب مواد غذايى به سرعت به سوى فساد مىرود .\r\nبعد به سراغ سومين قسمت از نهرهاى بهشتى رفته ، مىگويد : « و نهرهايى از شراب طهور كه مايه لذت نوشندگان است » ! ( * ( وَأَنْهارٌ مِنْ خَمْرٍ لَذَّةٍ لِلشَّارِبِينَ ) * ) .\r\nو بالآخره چهارمين و آخرين قسمت از نهرهاى بهشتى را به اين صورت بيان\r\n\r\n","description":"","footnote":"\r\n( 1 ) در باره تركيب اين آيه شريفه مفسران بحثهاى فراوانى دارند از همه مناسبتر اين است كه گفته شود : « مثل الجنة » مبتدا است و خبر آن محذوف است و در تقدير چنين مىباشد « * ( مَثَلُ الْجَنَّةِ الَّتِي وُعِدَ الْمُتَّقُونَ ) * جنة فيها انهار » در حقيقت اين آيه شبيه آيه 35 سوره رعد است كه مىگويد : « * ( مَثَلُ الْجَنَّةِ الَّتِي وُعِدَ الْمُتَّقُونَ تَجْرِي مِنْ تَحْتِهَا الأَنْهارُ ) * » .\r\n","page_name":" 440 ","page_number":440},
  {"content":"\r\nمىكند : « و نهرهايى از عسل مصفا » ( * ( وَأَنْهارٌ مِنْ عَسَلٍ مُصَفًّى ) * ) .\r\nعلاوه بر اين نهرهاى گوناگون كه هر كدام به منظورى آفريده شده در پنجمين موهبت سخن از انواع ميوه‌هاى بهشتى به ميان آورده مىافزايد : « و براى آنها در بهشت از تمام انواع ميوه‌ها موجود است » ( * ( وَلَهُمْ فِيها مِنْ كُلِّ الثَّمَراتِ ) * ) ( 1 ) .\r\nميوه‌هاى رنگارنگ با طعمها و عطرهاى متفاوت ، آنچه در تصور بگنجد يا انواعى كه امروز حتى تصورش براى ما ممكن نيست ، همه در اختيار آنها است .\r\nو بالآخره در ششمين موهبت كه بر خلاف مواهب مادى قبلى ، جنبه معنوى و روحانى دارد مىگويد « و براى آنها است آمرزشى از سوى پروردگارشان » ( * ( وَمَغْفِرَةٌ مِنْ رَبِّهِمْ ) * ) .\r\nرحمتى عظيم و گسترده كه تمام لغزشهاى آنها را مىپوشاند ، و به آنها اطمينان و آرامش مىبخشد ، و محبوب درگاه حق مىكند ، و مصداق : رَضِيَ اللَّه عَنْهُمْ وَرَضُوا عَنْه ذلِكَ الْفَوْزُ الْعَظِيمُ هم خدا از آنها راضى است و هم آنها از خدا راضى و اين پيروزى بزرگى است ( مائده - 119 ) مىشوند .\r\nو به اين ترتيب مؤمنان پاكدل و صالح از انواع مواهب مادى و معنوى در بهشت جاويدان در جوار رحمت الهى برخوردارند .\r\nاكنون ببينيم گروه مقابل آنها چه سرنوشتى خواهند داشت ؟ در دنباله آيه مىفرمايد :\r\nآيا اين گروه همانند كسانى هستند كه در آتش دوزخ خلود دارند ، و از آب جوشان و سوزانى نوشانيده مىشوند كه امعاء آنها را از هم متلاشى مىكند « ؟ !\r\n\r\n","description":"","footnote":"\r\n( 1 ) جمله محذوفى دارد و در تقدير چنين است « لهم فيها انواع من كل الثمرات » .\r\n","page_name":" 441 ","page_number":441},
  {"content":"\r\n( * ( كَمَنْ هُوَ خالِدٌ فِي النَّارِ وَسُقُوا ماءً حَمِيماً فَقَطَّعَ أَمْعاءَهُمْ ) * ) ( 1 ) .\r\n« امعاء » جمع « معى » ( بر وزن سعى ) و « معا » ( بر وزن غنا ) به معنى روده است و گاه به تمام آنچه در درون شكم وجود دارد نيز گفته مىشود و پاره شدن آنها اشاره به شدت سوزندگى و حرارت اين نوشابه وحشتناك دوزخى است .\r\n\r\nنكته‌ها :\r\n\r\n1 - نهرهاى چهارگانه بهشتى\r\nاز آيات قرآن مجيد به خوبى استفاده مىشود كه در بهشت نهرها و چشمه‌هاى گوناگونى است كه هر كدام داراى فايده و لذتى است كه چهار نمونه آن در آيه فوق آمده و نمونه‌هاى ديگرى نيز در سوره دهر است كه به خواست خدا در تفسير آن خواهد آمد .\r\nتعبير به « انهار » در مورد اين چهار نوع نشان مىدهد كه از هر كدام آنها يك نهر نيست بلكه « نهرها » است .\r\nبارها گفته‌ايم نعمتهاى بهشتى چيزى نيست كه با الفاظ روزمره زندگى دنيا بتوان در باره آن سخن گفت ، اين الفاظ كوچكتر از آن است كه بتواند ترسيم كامل و گويايى از آن بكند ، بلكه تنها مىتواند شبحى كم رنگ از آن حقايق بزرگ در اذهان ما ترسيم كند .\r\nدر آيه مورد بحث به نهرهاى « آب » و « شير » و « شراب طهور » و « عسل » اشاره شده كه ممكن است اولى براى رفع تشنگى است ، دومى تغذيه ، سومى نشاط ، و چهارمى لذت و قوت مىآفريند .\r\n\r\n","description":"","footnote":"\r\n( 1 ) باز در تركيب اين جمله بحثهاى زيادى شده و مناسبتر از همه اين است آيه تقديرى دارد و آن چنين است « ا فمن هو خالد الجنة التي هذه صفاته كمن هو خالد فى النار » .\r\n","page_name":" 442 ","page_number":442},
  {"content":"\r\nجالب اين كه از آيات ديگر قرآن استفاده مىشود كه همه بهشتيان از همه اين نوشيدنيها نمىنوشند بلكه سلسله مراتبى دارند كه به تناسب آن بهره مند مىشوند در سوره مطففين آيه 28 مىخوانيم : عَيْناً يَشْرَبُ بِهَا الْمُقَرَّبُونَ : « چشمه اى است كه مقربان درگاه خدا از آن مىنوشند » .\r\n\r\n2 - شراب طهور\r\nناگفته پيدا است كه خمر و شراب بهشتى هيچگونه ارتباطى با خمر و شراب آلوده دنيا ندارد ، همانگونه كه قرآن در توصيف آن در جاى ديگر گفته است :\r\nلا فِيها غَوْلٌ وَلا هُمْ عَنْها يُنْزَفُونَ : « آن خمر و شراب نه مايه فساد عقل است و نه موجب مستى مىشود » و جز هوشيارى و نشاط و لذت روحانى چيزى در آن نيست ( صافات - 47 ) .\r\n\r\n3 - نوشابه‌هاى فاسدنشدنى\r\nدر توصيف نهرهاى بهشتى در يك مورد با « غير آسن » ( بوى آن تغيير نيافته ) و در مورد ديگر « لم يتغير طعمه » ( طعم آن دگرگون نشده ) آمده است و اين نشان مىدهد كه نوشابه‌ها و غذاهاى بهشتى هميشه به همان طراوت و تازگى روز نخست است ، چرا چنين نباشد ؟ در حالى كه دگرگونى مواد غذايى و تغيير يا فساد آنها بر اثر تاثير ميكربهاى فاسد كننده است ، و اگر اينها نبودند در اين دنيا نيز همه به همان حالت نخست باقى مىماندند ، اما چون در بهشت جايى براى موجودات فاسد كننده نيست همه چيز آن هميشه صاف و پاك و سالم و تازه است .\r\n\r\n4 - چرا ميوه‌ها\r\nدر آيه مورد بحث و بسيارى ديگر از آيات قرآن از ميان غذاهاى بهشتى بيشتر روى ميوه‌ها تكيه شده است ميوه‌هاى متنوعى كه باب همه ذائقه‌ها است\r\n","description":"","footnote":"","page_name":" 443 ","page_number":443},
  {"content":"\r\nو اين نشان مىدهد كه ميوه مهمترين غذاى بهشتى است ، حتى بهترين و سالمترين غذاى انسان در اين دنيا نيز ميوه است .\r\n5 -\r\n\r\n[ تعبير به « سقوا » 
  ]\r\nتعبير به « سقوا » ( نوشانيده مىشوند ) به صورت فعل مجهول بيانگر اين واقعيت است كه آب سوزان حميم را به زور ، و نه به دلخواه ، به آنها مىنوشانند كه بجاى سير آب شدن در آن آتش سوزان ، امعاء آنها را متلاشى مىكند و همانطور كه طبيعت دوزخ است باز به حال اول برمىگردد چرا كه در آنجا مرگى نيست ! .\r\n","description":"","footnote":"","page_name":" 444 ","page_number":444},
  {"content":"\r\n\r\n[ سوره محمد ‹ 47 › : آيات 16 تا 19 
  ]\r\nوَ مِنْهُمْ مَنْ يَسْتَمِعُ إِلَيْكَ حَتَّى إِذا خَرَجُوا مِنْ عِنْدِكَ قالُوا لِلَّذِينَ أُوتُوا الْعِلْمَ ما ذا قالَ آنِفاً أُولئِكَ الَّذِينَ طَبَعَ اللَّه عَلى قُلُوبِهِمْ وَاتَّبَعُوا أَهْواءَهُمْ ‹ 16 › وَالَّذِينَ اهْتَدَوْا زادَهُمْ هُدىً وَآتاهُمْ تَقْواهُمْ ‹ 17 › فَهَلْ يَنْظُرُونَ إِلَّا السَّاعَةَ أَنْ تَأْتِيَهُمْ بَغْتَةً فَقَدْ جاءَ أَشْراطُها فَأَنَّى لَهُمْ إِذا جاءَتْهُمْ ذِكْراهُمْ ‹ 18 › فَاعْلَمْ أَنَّه لا إِله إِلَّا اللَّه وَاسْتَغْفِرْ لِذَنْبِكَ وَلِلْمُؤْمِنِينَ وَالْمُؤْمِناتِ وَاللَّه يَعْلَمُ مُتَقَلَّبَكُمْ وَمَثْواكُمْ ‹ 19 ›\r\n","description":"","footnote":"","page_name":" 445 ","page_number":445},
  {"content":"\r\n\r\nترجمه :\r\n16 - گروهى از آنان به سخنانت گوش فرا مىدهند اما هنگامى كه از نزد تو خارج مىشوند به كسانى كه خداوند به آنها علم و دانش بخشيده ( از روى استهزا ) مىگويند .\r\nاين مرد الان چه گفت ؟ آنها كسانى هستند كه خداوند بر قلبهايشان مهر نهاده ، و از هواى نفسشان پيروى كرده‌اند ( لذا چيزى نمىفهمند ) .\r\n17 - كسانى كه هدايت يافته‌اند خداوند بر هدايتشان مىافزايد ، و روح تقوى به آنها مىبخشد .\r\n18 - آيا آنها جز اين انتظارى دارند كه قيامت ناگهان برپا شود ( آن گاه ايمان آورند ) در حالى كه هم اكنون نشانه‌هاى آن آمده است ، اما هنگامى كه بيايد تذكر و ايمان آنها سودى نخواهد داشت .\r\n19 - پس بدان كه معبودى جز اللَّه نيست ، و براى گناه خود و مردان و زنان با ايمان استغفار كن ، و خداوند محل حركت و قرارگاه شما را مىداند .\r\n\r\nتفسير :\r\n\r\nنشانه‌هاى رستاخيز ظاهر شده !\r\nاين آيات ترسيمى از وضع منافقان در برخوردشان با وحى الهى و آيات و سخنان پيامبر ص و مساله جنگ و مبارزه با دشمنان اسلام است .\r\nدر سوره‌هاى مدنى سخن از منافقان بسيار آمده در حالى كه در سوره‌هاى مكى از آنها خبرى نيست ، چرا كه مساله نفاق بعد از پيروزى اسلام و قدرت و سلطه آن بود ، زيرا مخالفان در موضع ضعيفتر قرار گرفتند آن چنان كه مخالفت خود را نمىتوانستند آشكارا بيان كنند لذا ظاهرا خود را به لباس اسلام درآورده تا از خشم مسلمين راستين در امان بمانند ، ولى در باطن به انواع توطئه‌ها مشغول بودند ، يهود مدينه كه از قدرت نظامى و اقتصادى قابل ملاحظه اى برخوردار بودند نيز پشتوانه اى براى منافقين محسوب مىشدند .\r\nبه هر حال آنها در صف مؤمنان راستين جاى داشتند ، و در نماز جمعه يا\r\n","description":"","footnote":"","page_name":" 446 ","page_number":446},
  {"content":"\r\nدر محضر پيامبر ص شركت مىكردند ، ولى عكس العملهايشان در برابر آيات قرآن بيانگر قلبهاى بيمارشان بود .\r\nدر نخستين آيه مورد بحث مىگويد : « گروهى از آنان نزد تو مىآيند ، به سخنانت گوش فرا مىدهند ، اما هنگامى كه از نزد تو بيرون مىروند به مؤمنانى كه خداوند به آنها علم و دانش بخشيده از روى استهزاء و تحقير مىگويند : اين مرد الان چه گفت » ؟ ! ( * ( وَمِنْهُمْ مَنْ يَسْتَمِعُ إِلَيْكَ حَتَّى إِذا خَرَجُوا مِنْ عِنْدِكَ قالُوا لِلَّذِينَ أُوتُوا الْعِلْمَ ما ذا قالَ آنِفاً ) * ) .\r\nمنظورشان از اين مرد پيامبر ص بود .\r\nتعبير آنها در مورد شخص پيامبر ص و سخنان پر محتواى آن حضرت به قدرى زشت و زننده و تحقيرآميز بود كه نشان مىداد آنها اصلا به وحى آسمانى ايمان نياورده‌اند .\r\n« آنفا » از ماده « انف » به معنى « بينى » است ، و از آنجا كه بينى در صفحه صورت انسان برجستگى خاصى دارد اين كلمه در باره افراد شريف يك قوم به كار مىرود ، و نيز در مورد زمان مقدم بر زمان حال اين تعبير به كار رفته ، همانگونه كه در آيه مورد بحث آمده است .\r\nضمنا تعبير به « * ( لِلَّذِينَ أُوتُوا الْعِلْمَ ) * » نشان مىدهد كه يكى از مشخصات مؤمنان داشتن آگاهى كافى است آرى علم است كه سرچشمه ايمان است ، و هم زائيده و محصول ايمان .\r\nولى قرآن در پايان آيه پاسخ دندانشكنى به آنها گفته ، مىفرمايد :\r\n« سخنان پيامبر ص نامفهوم نبوده و پيچيدگى خاصى ندارد ، بلكه كسانى هستند كه خداوند بر قلبهايشان مهر نهاده و از هوا و هوسهايشان پيروى كرده‌اند لذا چيزى از آن نمىفهمند » ! ( * ( أُولئِكَ الَّذِينَ طَبَعَ اللَّه عَلى قُلُوبِهِمْ وَاتَّبَعُوا أَهْواءَهُمْ ) * ) .\r\n","description":"","footnote":"","page_name":" 447 ","page_number":447},
  {"content":"\r\nدر حقيقت جمله دوم علتى است براى جمله نخست يعنى هواپرستى قدرت ادراك حقائق و حس تشخيص را از آدمى مىگيرد ، و پرده بر قلب او مىافكند به طورى كه قلوب هواپرستان همانند ظرفى مىشود كه در آن را بسته و مهر و موم كرده‌اند ، نه چيزى وارد آن مىشود و نه چيزى از آن خارج مىگردد .\r\nنقطه مقابل آنها مؤمنان راستين هستند كه آيه بعد در باره آنها مىگويد :\r\n« كسانى كه هدايت يافته‌اند خداوند بر هدايتشان مىافزايد ، و روح تقوا و پرهيزكارى به آنها مىبخشد » ( * ( وَالَّذِينَ اهْتَدَوْا زادَهُمْ هُدىً وَآتاهُمْ تَقْواهُمْ ) * ) .\r\nآرى آنها نخستين گامهاى هدايت را شخصا برداشته ، و عقل و خرد و فطرت خويش را در اين راه به كار گرفته‌اند ، سپس خداوند طبق وعده اى كه داده است مجاهدان راهش را هدايت و راهنمايى بيشتر مىكند ، نور ايمان به قلب آنها مىافكند ، و از شرح صدر و روشنبينى بهره مندشان مىسازد ، اين از نظر اعتقاد و ايمان و اما از نظر عمل روح تقوا را در آنها زنده مىكند ، آن چنان كه از گناه متنفر مىشوند و به طاعت و نيكى عشق مىورزند .\r\nآنها در هر دو جنبه درست نقطه مقابل منافقانى هستند كه در آيه قبل به آنها اشاره شده ، از يك سو بر دلهاى آنها مهر است و چيزى نمىفهمند ، و از سوى ديگر در عمل همواره پيرو هواى نفسند ، اما مؤمنان روز به روز بر هدايتشان افزوده مىشود و در مقام عمل بر تقوايشان .\r\nدر آيه بعد به عنوان هشدارى به اين گروه بى ايمان استهزاء كننده ، مىفرمايد : « آيا آنها جز اين انتظارى دارند كه قيامت ناگهان برپا شود آن گاه ايمان بياورند ، در حالى كه هم اكنون نشانه‌هاى آن آمده است ، اما هنگامى كه قيامت رسما برپا شود ديگر بيدارى و تذكر و ايمان آنها سودى نخواهد داشت » !\r\n","description":"","footnote":"","page_name":" 448 ","page_number":448},
  {"content":"\r\n( * ( فَهَلْ يَنْظُرُونَ إِلَّا السَّاعَةَ أَنْ تَأْتِيَهُمْ بَغْتَةً فَقَدْ جاءَ أَشْراطُها فَأَنَّى لَهُمْ إِذا جاءَتْهُمْ ذِكْراهُمْ ) * ) .\r\nآرى آنها آن موقعى كه بايد ايمان بياورند و مفيد است سرسختى و لجاجت به خرج مىدهند ، و در برابر حق تسليم نمىشوند ، بلكه به سخريه و استهزاء برمىخيزند ، ولى آن زمان كه حوادث هولناك و آغاز قيامت جهان را به لرزه درمىآورد اين گونه افراد به وحشت مىافتند ، و اظهار خضوع و ايمان مىكنند در حالى كه هيچ سودى به حالشان ندارد .\r\nاين عبارت درست به اين مىماند كه به ديگرى مىگوئيم آيا انتظار دارى هنگامى كه كار از كار گذشت و بيمارت مشرف بر مرگ شد طبيب و دارو بياورى ؟ ! پس بيا پيش از آنكه فرصت از دست برود قدمى بردار ، قدمى سودمند و مؤثر .\r\n« اشراط » جمع « شرط » ( بر وزن شرف ) به معنى « علامت » است ، بنا بر اين « اشراط الساعة » اشاره به نشانه‌هاى نزديك شدن قيامت است .\r\nدر اينكه منظور از نشانه‌هاى نزديك شدن رستاخيز در اينجا چيست ؟ مفسران بحثهاى فراوانى دارند ، و حتى رساله‌هاى مختصر و مفصلى در اين زمينه نگاشته شده .\r\nاما بسيارى معتقدند منظور از « اشراط الساعة » در آيه مورد بحث قيام شخص پيامبر اسلام ص است ، به شهادت حديثى كه از خود آن حضرت نقل شده كه فرمود :\r\nبعثت انا و الساعة كهاتين و ضم السبابة و الوسطى\r\n: « بعثت من و قيامت مانند اين دو است اشاره به دو انگشت مباركش كرد ، انگشت اشاره و انگشت وسط كه در كنار يكديگرند » ( 1 ) .\r\nو بعضى مساله « شق القمر » و پاره اى ديگر از حوادث عصر پيامبر ص را\r\n\r\n","description":"","footnote":"\r\n( 1 ) « مجمع البيان » ، « تفسير قرطبى » ، « تفسير فى ظلال » ، و تفاسير ديگر ذيل آيات مورد بحث ( با مختصر تفاوتى در تعبير ) .\r\n","page_name":" 449 ","page_number":449},
  {"content":"\r\nنيز جزء « اشراط الساعة » شمرده‌اند .\r\nاحاديث متعددى در اين زمينه نيز وارد شده كه مخصوصا شيوع بسيارى از گناهان در ميان مردم به عنوان نشانه‌هاى نزديك شدن قيامت معرفى شده است .\r\nمانند حديثى كه شيخ مفيد در « روضة الواعظين » از پيامبر ص نقل كرده كه فرمود :\r\nمن اشراط الساعة ان يرفع العلم ، و يظهر الجهل ، و يشرب الخمر و يفشد الزنا :\r\n« از نشانه‌هاى قيامت برچيده شدن علم ، و آشكار شدن جهل ، و شرب خمر و كثرت زنا است » ( 1 ) .\r\nحتى حوادث مهم و مؤثرى همانند قيام حضرت مهدى ( ارواحنا فداه ) به عنوان « اشراط الساعة » شمرده شده است .\r\nاما اين نكته لازم به يادآورى است كه ما گاهى از « اشراط الساعة » به طور مطلق بحث مىكنيم كه نشانه‌هاى نزديك شدن قيامت چيست ؟ ، و گاه در مورد خصوص آيه .\r\nدر مورد آيه مطلب همان است كه گفتيم ، و اما در باره نشانه‌هاى نزديك شدن قيامت به طور مطلق بحثها و روايات فراوانى است كه در كتب معروف اسلامى آمده است ، و در بحث نكات اشاره خواهيم كرد ( 2 ) .\r\n\r\nآيا قيام پيامبر ( ص ) از نشانه‌هاى نزديكى قيامت است ؟\r\nدر اينجا اين سؤال پيش مىآيد كه چگونه قيام پيامبر ص را از\r\n\r\n","description":"","footnote":"\r\n( 1 ) « نور الثقلين » جلد 5 صفحه 37 .\r\n( 2 ) با توجه به آنچه گفتيم معلوم مىشود كه منظور از جمله « * ( فَقَدْ جاءَ أَشْراطُها ) * » اين نيست كه تمام نشانه‌هاى قيامت در عصر پيامبر ( ص ) آشكار شده ، بلكه منظور اين است كه بعضى از آنها ظاهر شده كه خبر از نزديكى قيامت مىدهد هر چند ، قسمتهايى از آن بعدا آشكار گردد .\r\n","page_name":" 450 ","page_number":450},
  {"content":"\r\nنشانه‌هاى نزديكى قيامت شمرده‌اند ؟ در حالى كه 15 قرن مىگذرد و هنوز از قيامت خبرى نيست ؟\r\nپاسخ اين سؤال با توجه به يك نكته روشن مىشود و آن اينكه : باقى مانده دنيا را در مقايسه با گذشته آن بايد محاسبه كرد ، و در چنين مقايسه اى آنچه از عمر دنيا باقى مانده چيز مهمى نيست ، چنان كه در حديثى از پيغمبر گرامى اسلام ص آمده است كه روزى بعد از عصر و نزديك غروب آفتاب براى يارانش خطبه مىخواند فرمود :\r\nو الذى نفس محمد ( ص ) بيده مثل ما مضى من الدنيا فيما بقى منها الا مثل ما مضى من يومكم هذا فيها بقى منه ، و ما بقى منه الا اليسير :\r\n« سوگند به كسى كه جان محمد ص به دست او است آنچه از دنيا گذشته نسبت به آنچه باقى مانده مانند مقدارى است كه امروز شما گذشته نسبت به آنچه باقى مانده است و مىبينيد كه جز مقدار كمى باقى نمانده است » ( 1 ) .\r\nآخرين آيه مورد بحث به عنوان نتيجه گيرى از گفتگوهايى كه در آيات قبل پيرامون ايمان و كفر و سرنوشت مؤمنان و كافران آمده بود ، مىفرمايد :\r\n« پس بدان كه معبودى جز اللَّه نيست » ( * ( فَاعْلَمْ أَنَّه لا إِله إِلَّا اللَّه ) * ) .\r\nيعنى روى خط توحيد محكم به ايست كه داروى شفابخش و بهترين وسيله نجات همين توحيد است كه آثار آن در آيات قبل بيان شد .\r\nبنا بر اين مفهوم اين سخن آن نيست كه پيامبر ص از توحيد آگاه نبوده بلكه منظور ادامه اين خط است ، درست شبيه آنچه در تفسير سوره حمد در آيه اهْدِنَا الصِّراطَ الْمُسْتَقِيمَ گفته‌اند كه مفهومش هدايت نيافتن نيست بلكه مفهومش اين است كه ما را بر خط هدايت ثابت بدار .\r\n\r\n","description":"","footnote":"\r\n( 1 ) روح المعانى جلد 26 صفحه 48 .\r\n","page_name":" 451 ","page_number":451},
  {"content":"\r\nاين احتمال نيز وجود دارد كه منظور تفكر بيشتر در امر توحيد ، و ارتقاء به مقامات بالاتر است ، چرا كه اين مساله اى است كه هر چه در آن بيشتر بينديشند و آيات خدا را بيشتر مطالعه كنند به مرحله عالىترى مىرسند ، و بررسى آنچه در آيات قبل در مورد ايمان و كفر گفته شد خود عاملى است براى افزايش ايمان و كفر .\r\nسومين تفسير اين است كه منظور از آن جنبه‌هاى عملى توحيد است يعنى بدان تنها پناهگاه در عالم او است ، به او پناه بر ، و حل مشكلاتت را فقط از او بخواه ، و از انبوه دشمنان هرگز وحشت مكن .\r\nاين تفسيرهاى سه گانه منافاتى با هم ندارند و ممكن است در مفهوم آيه جمع شود .\r\nبه دنبال اين مساله عقيدتى باز به سراغ مساله تقوا و پاكى از گناه رفته ، مىافزايد : « براى گناه خود و مردان و زنان با ايمان استغفار كن » ( و * ( اسْتَغْفِرْ لِذَنْبِكَ وَلِلْمُؤْمِنِينَ وَالْمُؤْمِناتِ ) * ) .\r\nپيدا است پيامبر ص به حكم مقام عصمت هرگز مرتكب گناهى نشده ، اين گونه تعبيرها يا اشاره به مساله « ترك اولى » و « حسنات الأبرار سيئات المقربين » است ، و يا سرمشقى است براى مسلمانان .\r\nدر حديثى آمده است كه « حذيفة يمان » مىگويد : « من مرد تندزبانى بودم و نسبت به خانواده‌ام تندى مىنمودم ، عرض كردم اى رسول خدا ! مىترسم عاقبت زبانم مرا دوزخى كند ! » پيامبر ص فرمود :\r\nفاين انت من الاستغفار ؟ انى لاستغفر اللَّه فى اليوم مائة مرة ! :\r\n« از استغفار غفلت مكن ، حتى خود من هر روز يكصد مرتبه استغفار مىكنم » ! ( در بعضى از روايات نيز هفتاد مرتبه آمده است ) ( 1 ) .\r\n\r\n","description":"","footnote":"\r\n( 1 ) « مجمع البيان » جلد 9 صفحه 102 ( ذيل آيات مورد بحث ) .\r\n","page_name":" 452 ","page_number":452},
  {"content":"\r\nاگر ديگران از گناهان و معاصى خود استغفار مىكنند پيغمبر اكرم ص از آن لحظه اى كه از ياد خدا غافل مانده و يا كار خوبترى را رها كرده و به سراغ خوب رفته است .\r\nاين نكته نيز قابل توجه است كه در اينجا خداوند براى مؤمنين و مؤمنات شفاعت كرده ، و دستور استغفار به پيامبرش داده ، تا آنها را مشمول رحمت خود كند ، و از اينجا عمق مساله « شفاعت » در دنيا و آخرت ، و همچنين مشروعيت و اهميت مساله « توسل » ظاهر مىشود .\r\nو در ذيل آيه به عنوان بيان علت مىفرمايد : « خداوند محل حركت و قرارگاه شما را مىداند » ( * ( وَاللَّه يَعْلَمُ مُتَقَلَّبَكُمْ ) * و مثويكم ) .\r\nاز ظاهر و آشكار و درون و برون و سر و نجواى شما با خبر است ، و حتى از انديشه‌ها و نيات شما در حركات و سكونتان كاملا آگاهى دارد ، به همين دليل بايد به سوى او برويد و از درگاه او طلب عفو كنيد .\r\n« متقلب » به معنى جايگاه رفت و آمد و « مثوى » به معنى محل استقرار است ( 1 ) .\r\nظاهر اين است كه اين دو كلمه مفهوم وسيعى دارد كه تمام حركات و سكون آدمى را چه در دنيا و چه در آخرت ، چه در دوران جنينى و چه در قبور ، را شامل مىشود ، هر چند بسيارى از مفسران معانى محدودى براى آن نموده‌اند .\r\nبعضى گفته‌اند منظور حركات انسان در روز و سكونت او در شب است .\r\nبعضى ديگر گفته‌اند منظور مسير انسان در دنيا ، و قرارگاه او در آخرت است .\r\n\r\n","description":"","footnote":"\r\n( 1 ) بنا بر اين « متقلب » اسم مفعول است كه در اينجا به معنى اسم مكان آمده ، ولى جمعى آن را « مصدر ميمى » مىدانند ، كه به معنى انتقال از حالى به حالى مىباشد . ولى معنى اول با توجه به قرينه مقابله با « مثوى » كه مسلما اسم مكان است مناسبتر است .\r\n","page_name":" 453 ","page_number":453},
  {"content":"\r\nبعضى دگرگونى انتقال انسان را در صلب پدران و رحم مادران ، و ثبات او را در قبر مطرح كرده‌اند .\r\nو بالآخره بعضى حركات او را در سفر و آرامش او را در حضر عنوان نموده‌اند .\r\nولى همانگونه كه گفتيم آيه مفهوم گسترده اى دارد كه همه اينها را شامل مىشود .\r\n\r\nنكته : اشراط الساعة چيست ؟\r\nهمانگونه كه گفتيم « اشراط » جمع « شرط » به معنى « علامت » است ، و « اشراط الساعة » نشانه‌هاى نزديك شدن قيامت را مىگويند كه در منابع شيعه و اهل سنت در روايات بسيارى از آن بحث شده ، و در قرآن مجيد تنها در همين مورد به آن اشاره شده است .\r\nيكى از مشروحترين و جامعترين احاديث در اين زمينه حديثى است كه ابن عباس از پيغمبر گرامى اسلام ص در داستان حجة الوداع نقل كرده كه بسيارى از مسائل را به ما مىآموزد ، و حاوى نكات فراوانى است ، و روى همين جهت تمام آن را ذيلا مىآوريم :\r\nاو مىگويد : ما با پيامبر اسلام ص در « حجة الوداع » بوديم ( حجة الوداع آخرين حجى است كه پيامبر در سال آخر عمر خود بجا آورد ) حضرت حلقه در خانه كعبه را گرفت و رو به ما كرده فرمود : آيا شما را از « اشراط الساعة » آگاه كنم ؟ - و سلمان در آن روز از همه به پيامبر ص نزديكتر بود - عرض كرد آرى اى رسول خدا ص .\r\n","description":"","footnote":"","page_name":" 454 ","page_number":454},
  {"content":"\r\nفرمود : از نشانه‌هاى قيامت تضييع نماز ، پيروى از شهوات ، تمايل به هواپرستى ، گرامى داشتن ثروتمندان ، فروختن دين به دنيا است ، و در اين هنگام است كه قلب مؤمن در درونش آب مىشود ، آن چنان كه نمك در آب ، از اينهمه زشتيها كه مىبيند و توانايى بر تغيير آن ندارد .\r\nسلمان گفت آيا چنين امرى واقع مىشود اى رسول خدا .\r\nفرمود : آرى سوگند به آن كس كه جانم به دست او است ، اى سلمان ! در آن زمان زمامدارانى ظالم ، وزرايى فاسق ، كارشناسانى ستمگر ، و امنايى خائن بر مردم حكومت مىكنند .\r\n« سلمان » پرسيد آيا اين امر واقع مىشود اى رسول خدا ؟ ! .\r\nفرمود : آرى سوگند به آن كس كه جانم در دست او است ، اى سلمان ! در آن هنگام زشتيها زيبا ، و زيبائيها زشت مىشود ، امانت به خيانتكار سپرده مىشود ، و امانتدار خيانت مىكند ، دروغگو را تصديق مىكنند و راستگو را تكذيب ! .\r\n« سلمان » سؤال مىكند : آيا چنين چيزى واقع مىشود اى رسول خدا ؟ ! فرمود : آرى سوگند به كسى كه جانم در دست او است ، اى سلمان ! در آن روز حكومت به دست زنان ، و مشورت با بردگان خواهد بود ، كودكان بر منابر مىنشينند ، و دروغ ، ظرافت ، و زكات ، غرامت ، و بيت المال ، غنيمت محسوب مىشود ! .\r\nمردم به پدر و مادر بدى مىكنند ، و به دوستانشان نيكى ، و ستاره دنباله دار در آسمان ظاهر مىشود .\r\nسلمان گفت : آيا اين امر واقع مىشود اى رسول خدا ؟ ! فرمود : آرى سوگند به كسى كه جانم به دست او است ، اى سلمان ! در آن زمان زن با شوهرش شريك تجارت مىشود ( و هر دو تمام تلاش خود را در بيرون خانه و براى ثروتاندوزى به كار مىگيرند ) باران كم ، و صاحبان كرم خسيس ، و تهىدستان حقير شمرده مىشوند . در آن هنگام بازارها به يكديگر نزديك\r\n","description":"","footnote":"","page_name":" 455 ","page_number":455},
  {"content":"\r\nمىگردد ، يكى مىگويد چيزى نفروختم ، و ديگرى مىگويد سودى نبردم ، و همه زبان به شكايت و مذمت پروردگار مىگشايند ! .\r\n« سلمان » گفت : آيا اين امر واقع مىشود اى رسول خدا ؟ ! .\r\nفرمود : آرى سوگند به كسى كه جانم در دست اوست ، اى سلمان ! در آن زمان اقوامى به حكومت مىرسند كه اگر مردم سخن بگويند آنها را مىكشند ، و اگر سكوت كنند همه چيزشان را مباح مىشمرند ، اموال آنها را غارت مىكنند و احترامشان را پايمال و خونهايشان را مىريزند ، و دلها را پر از عداوت و وحشت مىكنند ، و همه مردم را ترسان و خائف و مرعوب مىبينى ! .\r\n« سلمان » عرض كرد : آيا اين امر واقع مىشود اى رسول خدا ؟ ! .\r\nفرمود آرى ، قسم به آن كسى كه جانم به دست او است ، اى سلمان ! در آن هنگام چيزى از مشرق چيزى از مغرب مىآورند ( قوانينى از شرق و قوانينى از غرب ) و امت من متلون مىگردد ! واى در آن روز بر ضعفاى امت از آنها ، و واى بر آنها از عذاب الهى ، نه بر صغير رحم مىكنند ، نه احترام به كبير مىگذارند ، و نه گنهكارى را مىبخشند ، بدنهايشان همچون آدميان است اما قلوبشان قلوب شياطين ! .\r\n« سلمان » گفت : آيا اين امر واقع مىشود اى رسول خدا ص ؟ ! .\r\nفرمود : آرى قسم به آن كس كه جانم در دست او است ، اى سلمان ! در آن زمان مردان به مردان قناعت مىكنند ، و زنان به زنان ، و بر سر پسران به رقابت برمىخيزند همانگونه كه براى دختران در خانواده هايشان ! . مردان ، خود را شبيه زنان و زنان خود را شبيه مردان مىكنند ، و زنان بر زين سوار مىشوند ( و به خودنمايى مىپردازند ) بر آنها لعنت خدا باد ! .\r\n« سلمان » عرض كرد : آيا اين امر واقع مىشود اى رسول خدا ص ؟ ! .\r\nفرمود : آرى سوگند به كسى كه جانم در دست او است ، اى سلمان ! در\r\n","description":"","footnote":"","page_name":" 456 ","page_number":456},
  {"content":"\r\nآن زمان به تزيين مساجد مىپردازند ، آن چنان كه معابد يهود و نصارا را تزيين مىكنند ، قرآنها را مىآرايند ( بىآنكه به محتواى آن عمل كنند ) مناره‌هاى مساجد طولانى ، و صفوف نمازگزاران فراوان ، اما دلها نسبت به يكديگر دشمن و زبانها مختلف است ! .\r\n« سلمان » گفت : آيا اين امر واقع مىشود اى رسول خدا ؟ ! .\r\nفرمود : آرى سوگند به كسى كه جانم در دست او است ، اى سلمان ! در آن هنگام پسران امت مرا با طلا تزيين مىكنند ، و لباسهاى ابريشمين حرير و ديباج مىپوشند ، و از پوستهاى پلنگ براى خود لباس تهيه مىكنند ! .\r\n« سلمان » عرض كرد : آيا اين امر واقع شدنى است اى رسول خدا ؟ ! .\r\nفرمود : آرى سوگند به كسى كه جانم به دست او است ، اى سلمان ! در آن هنگام زنا آشكار مىگردد ، معاملات با غيبت و رشوه انجام مىگيرد ، دين را فرو مىنهند و دنيا را برمىدارند .\r\n« سلمان » گفت : آيا اين امرى شدنى است اى رسول اللَّه ص ؟ ! .\r\nفرمود : آرى سوگند به كسى كه جانم به دست او است ، اى سلمان ! در آن هنگام طلاق فزونى مىگيرد ، و حدى براى خدا اجرا نمىشود ، اما با اين حال به خدا ضرر نمىزنند ( خودشان زيان مىبينند ) .\r\n« سلمان » عرض كرد : آيا اين امرى شدنى است اى رسول خدا ؟ ! .\r\nفرمود : آرى ، سوگند به كسى كه جانم به دست او است ، اى سلمان ! در آن هنگام زنان خواننده ، و آلات لهو و نوازندگى آشكار مىشود ، و اشرار امتم به دنبال آن مىروند .\r\n« سلمان » گفت : آيا اين شدنى است اى رسول خدا ؟ ! فرمود آرى سوگند به كسى كه جانم به دست او است ، اى سلمان ! در آن هنگام اغنياى امتم براى تفريح به حج مىروند ، و طبقه متوسط براى تجارت ،\r\n","description":"","footnote":"","page_name":" 457 ","page_number":457},
  {"content":"\r\nو فقراى آنها براى ريا و تظاهر ! در آن زمان اقوامى پيدا مىشوند كه قرآن را براى غير خدا فرا مىگيرند ، و با آن همچون آلات لهو رفتار مىكنند ، و اقوامى روى كار مىآيند كه براى غير خدا علم دين فرا مىگيرند ، فرزندان نامشروع فراوان مىشود ، و قرآن را به صورت غنا مىخوانند ، و براى دنيا بر يكديگر سبقت مىگيرند .\r\nسلمان عرض كرد : آيا اين امر واقع مىشود اى رسول خدا ؟ ! .\r\nفرمود : آرى ، سوگند به كسى كه جانم به دست او است ، اى سلمان ! اين در زمانى است كه پرده‌هاى حرمت دريده مىشود ، گناه فراوان ، بدان بر نيكان مسلط مىگردند ، دروغ زياد مىشود ، لجاجت آشكار ، و فقر فزونى مىگيرد ، و مردم با انواع لباسها بر يكديگر فخر مىفروشند ، بارانهاى بىموقع مىبارد ، قمار و آلات موسيقى را جالب مىشمرند ، و امر به معروف و نهى از منكر را زشت مىدانند .\r\nبه گونه اى كه مؤمن در آن زمان از همه امت خوارتر است قاريان قرآن و عبادت كنندگان پيوسته به يكديگر بدگويى مىكنند ، و آنها را در ملكوت آسمانها افرادى پليد و آلوده مىخوانند .\r\n« سلمان » عرض كرد : آيا اين امر واقع مىشود اى رسول خدا ص ؟ ! .\r\nفرمود : آرى ، سوگند به كسى كه جانم در دست او است ، اى سلمان ! در آن هنگام ثروتمند رحمى بر فقير نمىكند ، تا آنجا كه نيازمندى در ميان جمعيت به پا مىخيزد و اظهار حاجت مىكند ، و هيچكس چيزى در دست او نمىنهد ! .\r\n« سلمان » گفت : آيا اين امر شدنى است اى رسول خدا ؟ ! .\r\nفرمود : آرى سوگند به كسى كه جانم به دست او است ، اى سلمان ! در آن هنگام « رويبضة » سخن مىگويد ! .\r\nسلمان عرض كرد : پدر و مادرم فدايت باد اى رسول خدا ! « رويبضة »\r\n","description":"","footnote":"","page_name":" 458 ","page_number":458},
  {"content":"\r\nچيست ؟\r\nفرمود : كسى در باره محروم سخن مىگويد كه هرگز سخن نمىگفت ( و كسى اظهار نظر مىكند كه مجال اظهار نظر به او نمىدادند ) .\r\nدر اين هنگام طولى نمىكشد كه فريادى از زمين برمىخيزد ، آن چنان كه هر گروهى خيال مىكنند اين فرياد در منطقه آنها است .\r\nباز مدتى كه خدا مىخواهد به همان حال مىمانند ، سپس در اين مدت زمين را مىشكافند و زمين پاره‌هاى دل خود را بيرون مىافكند ، فرمود منظورم طلا و نقره است ، سپس به ستونهاى مسجد با دست مباركش اشاره كرد و گفت : همانند اينها ! و در آن روز ديگر طلا و نقره اى به درد نمىخورد ( و فرمان الهى فرا مىرسد ) اين است معنى سخن پروردگار « * ( فَقَدْ جاءَ أَشْراطُها ) * » ( 1 ) .\r\n\r\n","description":"","footnote":"\r\n( 1 ) تفسير « على بن ابراهيم » مطابق نقل « نور الثقلين » و « تفسير صافى » ( ذيل آيه مورد بحث ) .\r\n","page_name":" 459 ","page_number":459},
  {"content":"\r\n\r\n[ سوره محمد ‹ 47 › : آيات 20 تا 24 
  ]\r\nوَ يَقُولُ الَّذِينَ آمَنُوا لَوْ لا نُزِّلَتْ سُورَةٌ فَإِذا أُنْزِلَتْ سُورَةٌ مُحْكَمَةٌ وَذُكِرَ فِيهَا الْقِتالُ رَأَيْتَ الَّذِينَ فِي قُلُوبِهِمْ مَرَضٌ يَنْظُرُونَ إِلَيْكَ نَظَرَ الْمَغْشِيِّ عَلَيْه مِنَ الْمَوْتِ فَأَوْلى لَهُمْ ‹ 20 › طاعَةٌ وَقَوْلٌ مَعْرُوفٌ فَإِذا عَزَمَ الأَمْرُ فَلَوْ صَدَقُوا اللَّه لَكانَ خَيْراً لَهُمْ ‹ 21 › فَهَلْ عَسَيْتُمْ إِنْ تَوَلَّيْتُمْ أَنْ تُفْسِدُوا فِي الأَرْضِ وَتُقَطِّعُوا أَرْحامَكُمْ ‹ 22 › أُولئِكَ الَّذِينَ لَعَنَهُمُ اللَّه فَأَصَمَّهُمْ وَأَعْمى أَبْصارَهُمْ ‹ 23 › أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها ‹ 24 ›\r\n","description":"","footnote":"","page_name":" 460 ","page_number":460},
  {"content":"\r\n\r\nترجمه :\r\n20 - كسانى كه ايمان آورده‌اند مىگويند چرا سوره اى نازل نمىشود ؟ ( كه در آن فرمان جهاد باشد ) اما هنگامى كه سوره محكمى نازل مىگردد كه در آن نامى از جنگ است منافقان بيماردل را مىبينى همچون كسى كه در آستانه مرگ قرار گرفته به تو نگاه مىكنند ، پس مرگ و نابودى براى آنها بهتر است .\r\n21 - اما اگر آنها اطاعت كنند و سخن سنجيده و شايسته بگويند براى آنها بهتر است ، و اگر آنها هنگامى كه فرمان جهاد قطعيت پيدا مىكند به خدا راست گويند ( و از در صدق و صفا درآيند ) براى آنها بهتر است .\r\n22 - اما اگر روىگردان شويد آيا جز اين انتظار مىرود كه در زمين فساد كنيد و قطع رحم نمائيد .\r\n23 - آنها كسانى هستند كه خداوند از رحمت خويش دورشان ساخته ، گوشهايشان را كر و چشمهايشان را كور نموده است .\r\n24 - آيا آنها در قرآن تدبر نمىكنند ؟ يا بر دلهايشان قفل نهاده شده است .\r\n\r\nتفسير : از نام جهاد نيز وحشت دارند !\r\nدر اين آيات موضعگيريهاى مختلف « مؤمنان » و « منافقان » را در برابر فرمان جهاد روشن مىسازد ، و تكميلى است بر بحثهايى كه در باره اين دو گروه در آيات قبل آمد .\r\nنخست مىفرمايد : « مؤمنان پيوسته مىگويند چرا سوره اى نازل نمىشود » ؟ ! ( * ( وَيَقُولُ الَّذِينَ آمَنُوا لَوْ لا نُزِّلَتْ سُورَةٌ ) * ) .\r\nسوره اى كه در آن فرمان جهاد باشد ، و تكليف ما را در برابر دشمنان سنگدل و خونخوار و بىمنطق روشن سازد ، سوره اى كه آياتش نور هدايت بر قلب ما بپاشد ، و روح و جان ما را با فروغش روشن نمايد .\r\nاين وضع حال مؤمنان راستين .\r\n","description":"","footnote":"","page_name":" 461 ","page_number":461},
  {"content":"\r\nو اما منافقان « هنگامى كه سوره محكم و استوارى نازل مىگردد كه در آن نامى از جنگ و جهاد است ، منافقان بيماردل را مىبينى كه همچون كسى كه در آستانه مرگ قرار گرفته با نگاهى مات و مبهوت ، و چشمانى كه حدقه آنها از كار ايستاده به تو مىنگرند » ! ( * ( فَإِذا أُنْزِلَتْ سُورَةٌ مُحْكَمَةٌ وَذُكِرَ فِيهَا الْقِتالُ رَأَيْتَ الَّذِينَ فِي قُلُوبِهِمْ مَرَضٌ يَنْظُرُونَ إِلَيْكَ نَظَرَ الْمَغْشِيِّ عَلَيْه مِنَ الْمَوْتِ ) * ) .\r\nاز شنيدن نام جنگ چنان وحشت و اضطراب سر تا پاى آنها را فرا مىگيرد كه نزديك است قالب تهى كنند ! فكرشان از كار مىافتد ، سياهى چشم از حركت بازمىايستد ، و همچون كسانى كه نزديك است قبض روحشان شود نگاهى بىحركت و خيره ، بىآنكه پلكهاى چشم بهم خورد ، دارند ، و اين گوياترين تعبيرى است از حال منافقان ترسو و بزدل ! .\r\nچرا برخورد مؤمنان و منافقان اين چنين متفاوت نباشد در حالى كه گروه اول به خاطر ايمان محكمشان هم به لطف و عنايت و يارى پروردگار اميدوارند ، و هم از شهادت در راه او پروا ندارند .\r\nميدان جهاد براى آنها ميدان اظهار عشق به محبوب ، ميدان شرف و فضيلت ، ميدان شكوفايى استعدادها ، و ميدان پايدارى و مقاومت و پيروزى است ، و در چنين ميدانى ترس معنى ندارد .\r\nاما براى « منافقان » ميدان مرگ و نابودى و بدبختى است ، ميدان شكست و جدايى از لذات دنيا است ، ميدانى است تاريك و ظلمانى ، با آينده اى وحشتناك و مبهم ! .\r\nمنظور از « سورة محكمة » به عقيده بعضى از مفسران سوره هايى است كه در آن مساله جهاد مطرح مىشود ، ولى دليلى بر اين تفسير در دست نيست ، بلكه ظاهر اين است كه « محكم » در اينجا به همان معنى مستحكم و استوار و قاطع و خالى از هر گونه ابهام است كه گاه در مقابل آن عنوان متشابه قرار مىگيرد ، و البته\r\n","description":"","footnote":"","page_name":" 462 ","page_number":462},
  {"content":"\r\nآيات جهاد چون معمولا از قاطعيت فوق العاده اى برخوردار است تناسب بيشترى با مفهوم اين واژه دارد ، اما منحصر به آن نيست .\r\nتعبير به * ( الَّذِينَ فِي قُلُوبِهِمْ مَرَضٌ ) * : « كسانى كه در قلبهايشان بيمارى است » تعبيرى است كه در لسان قرآن معمولا براى « منافقين » به كار مىرود ، و اينكه بعضى از مفسران احتمال داده‌اند منظور افراد « ضعيف الايمان » است ، نه با ساير آيات قرآن سازگار مىباشد و نه با آيات قبل و بعد آيه مورد بحث كه همه از منافقان سخن مىگويد .\r\nبه هر حال ، در پايان آيه در يك جمله كوتاه مىگويد : « واى بر آنها كه مرگ و نابودى براى آنها از زندگى بهتر است » ( * ( فَأَوْلى لَهُمْ ) * ) .\r\nجمله « اولى لهم » در ادبيات عرب معمولا به عنوان تهديد و نفرين و آرزوى ناراحتى و بدبختى براى كسى مىآيد ( 1 ) .\r\nبعضى نيز آن را به معنى الموت اولى لهم ( مرگ براى آنها بهتر است ) تفسير كرده‌اند ، و جمع ميان آنها چنان كه در تفسير آيه آورديم نيز مانعى ندارد .\r\nدر آيه بعد مىافزايد : « اگر آنها اطاعت كنند ، و از فرمان جهاد سرپيچى نمايند و سخنان نيك و سنجيده و شايسته بگويند براى آنها بهتر است » ( * ( طاعَةٌ وَقَوْلٌ مَعْرُوفٌ ) * ) ( 2 ) .\r\nتعبير به « قول معروف » ممكن است در مقابل سخنان ناموزون و منكرى\r\n\r\n","description":"","footnote":"\r\n( 1 ) جمعى تعبير كرده‌اند كه معنى جمله اين مىشود « يليه مكروه » و آن را معادل با « ويل لهم » دانسته‌اند .\r\n( 2 ) « طاعة » مبتدا است و خبر آن محذوف است و در تقدير چنين مىباشد « طاعة و قول معروف امثل لهم » بعضى نيز آن را خبر براى مبتداى محذوفى دانسته‌اند كه در تقدير امرتا طاعة بوده ولى معنى اول مناسبتر است .\r\n","page_name":" 463 ","page_number":463},
  {"content":"\r\nباشد كه منافقان بعد از نزول آيات جهاد سرمىدادند ، گاه مىگفتند : « لا تَنْفِرُوا فِي الْحَرِّ » : در اين گرماى شديد به سوى ميدان جهاد نرويد « ( توبه - 81 ) .\r\nو گاه مىگفتند : « خدا و پيامبرش جز وعده‌هاى دروغين پيروزى چيزى به ما وعده نداده‌اند » ! « وَإِذْ يَقُولُ الْمُنافِقُونَ وَالَّذِينَ فِي قُلُوبِهِمْ مَرَضٌ ما وَعَدَنَا اللَّه وَرَسُولُه إِلَّا غُرُوراً ( سوره احزاب - 12 ) .\r\nو گاه براى سست كردن افراد با ايمان و بازداشتن از ميدان نبرد مىگفتند :\r\nهلم الينا « به سوى ما بيا و خوش باش » ! ( احزاب - 18 ) .\r\nنه تنها مردم را تشويق به جهاد نمىكردند بلكه در تضعيف روحيه آنها سخت مىكوشيدند .\r\nسپس مىافزايد : « اگر آنها هنگامى كه برنامه‌ها محكم مىشود و فرمان جهاد قطعيت مىيابد به خدا راست گويند و از در صدق و صفا درآيند براى آنها بهتر است » ( * ( فَإِذا عَزَمَ الأَمْرُ فَلَوْ صَدَقُوا اللَّه لَكانَ خَيْراً لَهُمْ ) * ) .\r\nهم در اين دنيا باعث سربلندى آنها است ، و هم در آخرت به پاداش و ثواب بزرگ و فوز عظيم نائل مىشوند .\r\nجمله « عزم الامر » در اصل اشاره به محكم شدن كار است ولى به قرينه آيات قبل و بعد منظور از آن « جهاد » مىباشد .\r\nدر آيه بعد مىافزايد : « اما اگر راه مخالفت را پيش گيريد ، و از فرمان خدا و عمل به كتاب او روىگردان شويد ، آيا جز اين انتظارى مىرود كه در زمين فساد كنيد و قطع رحم نمائيد » ( * ( فَهَلْ عَسَيْتُمْ إِنْ تَوَلَّيْتُمْ أَنْ تُفْسِدُوا فِي الأَرْضِ وَتُقَطِّعُوا أَرْحامَكُمْ ) * ) ( 1 ) .\r\n\r\n","description":"","footnote":"\r\n( 1 ) گر چه كمتر كسى از مفسران در تركيب اين آيه بحث كرده است لكن چنين به نظر مىرسد كه ان توليتم جمله شرطيه است كه در ميان اسم عسى و خبر آن قرار گرفته و جزاى ان شرطيه مجموع جمله ( فهل عسيتم ان تفسدوا فى الارض ) است و در تقدير چنين بوده ان توليتم عن كتاب اللَّه فهل يترقب منكم الا الفساد فى الارض .\r\n","page_name":" 464 ","page_number":464},
  {"content":"\r\nزيرا اگر از قرآن و توحيد روى گردان شويد قطعا به سوى جاهليت باز مىگرديد ، و برنامه‌هاى جاهلى چيزى جز « فساد در زمين » « قتل و غارت و خونريزى » ، « كشتن خويشاوندان و دختران » نبود .\r\nاين در صورتى است كه « توليتم » از ماده « تولى » به معنى روىگردان شدن باشد ، ولى بسيارى از مفسران اين احتمال را داده‌اند كه از ماده « ولايت » به معنى « حكومت » است ، يعنى اگر زمام حكومت به دستتان بيفتد چيزى جز تباهى و خونريزى و قطع رحم از شما انتظار نمىرود .\r\nگويا جمعى از منافقان براى فرار از ميدان جهاد اين بهانه را درست كرده بودند كه ما چگونه قدم به ميدان نبرد بگذاريم و خونريزى كنيم و خويشاوندان خود را به قتل برسانيم « و مفسد فى الارض » باشيم ؟ ! .\r\nقرآن در پاسخ آنها مىگويد : « مگر آن روز كه حكومت در دست شما بود جز فساد و خونريزى و قطع رحم كار داشتيد ؟ ! اينها بهانه است ، هدف از جنگ در اسلام خاموش كردن آتش فتنه است ، نه فساد و تباهى در زمين ، هدف برچيدن بساط ظلم و ستم است نه قطع رحم .\r\nدر بعضى از روايات كه در منابع اهل بيت ع آمده است مىخوانيم : « اين آيه در باره بنى اميه است كه وقتى زمام حكومت را به دست گرفتند نه بر صغير رحم كردند و نه بر كبير ، حتى خويشاوندان خود را به خاك و خون كشيدند » ! ( 1 ) .\r\nروشن است كه بنى اميه از ابو سفيان گرفته تا فرزندان و نواده‌هاى او همه مصداق روشن اين آيه بودند ، منظور از روايت نيز همين است در حالى كه آيه مفهوم گسترده اى دارد كه همه منافقان ظالم و مفسد را شامل مىشود .\r\nدر آيه بعد سرنوشت نهايى اين گروه منافق و بهانه جوى مفسد را چنين\r\n\r\n","description":"","footnote":"\r\n( 1 ) « نور الثقلين » جلد 5 صفحه 40 .\r\n","page_name":" 465 ","page_number":465},
  {"content":"\r\nبيان مىكند : « آنها كسانى هستند كه خداوند از رحمت خويش دورشان ساخته ، گوشهايشان را كر و چشمهايشان را كور نموده است » ، نه حقيقتى را مىشنوند و نه واقعيتى را مىبينند ( * ( أُولئِكَ الَّذِينَ لَعَنَهُمُ اللَّه فَأَصَمَّهُمْ وَأَعْمى أَبْصارَهُمْ ) * ) .\r\nآنها جهاد اسلامى را كه بر معيار حق و عدالت است قطع رحم و فساد فى الارض مىپندارند ، اما آن همه جناياتى را كه در جاهليت مرتكب شدند و خونهاى بيگناهانى را كه در دوران حكومتشان ريختند و نوزادان معصومى را كه با دست خود زير خاك پنهان كردند مطابق با حق و عدالت ! ، لعنت خدا بر آنها باد كه نه گوش شنوا دارند و نه چشم بينا ! .\r\nدر روايتى از امام على بن الحسين ع مىخوانيم كه به فرزندش امام باقر ع فرمود : « اياك و مصاحبة القاطع لرحمة ، فانى وجدته ملعونا فى كتاب اللَّه عز و جل فى ثلاث مواضع : قال اللَّه عز و جل * ( فَهَلْ عَسَيْتُمْ ) * . . . » : « فرزندم از دوستى با افرادى كه پيوند خويشاوندى را قطع كرده و نسبت به ارحام خود بد رفتارى مىكنند بر حذر باش كه من آنها را در سه آيه از قرآن ملعون يافتم ، سپس آيه مورد بحث را تلاوت فرمود . . . » ( 1 ) .\r\n« رحم » در اصل به معنى « جايگاه جنين » در شكم مادر است ، سپس اين تعبير به تمام خويشاوندان اطلاق شده است به خاطر اينكه از رحم واحدى نشات گرفته‌اند .\r\nدر حديث ديگرى از رسول خدا مىخوانيم : ثلاثة لا يدخلون الجنة مدمن خمر و مدمن سحر و قاطع رحم : « سه گروهند كه هرگز داخل بهشت نمىشوند ، شرابخواران ، ساحران و قاطعان رحم » ( 2 ) .\r\n\r\n","description":"","footnote":"\r\n( 1 ) « اصول كافى » جلد 2 باب من تكره مجالسته حديث 7 - اما دو آيه ديگر كه در ذيل حديث آمده يكى آيه 25 سوره رعد و ديگرى 27 بقره كه در يكى لعن صريحا آمده ، و در ديگرى كنايتا .\r\n( 2 ) « خصال صدوق » مطابق نقل تفسير نمونه جلد 5 صفحه 41 .\r\n","page_name":" 466 ","page_number":466},
  {"content":"\r\nناگفته پيدا است لعن و طرد خداوند نسبت به اين گروه ، و همچنين گرفتن قدرت درك حقايق از آنها ، هرگز مستلزم جبر نيست ، چرا كه اينها مجازات اعمال خود آنها و واكنش كردار و رفتارشان است .\r\nدر آخرين آيه مورد بحث به ذكر علت واقعى انحراف اين قوم نگونبخت پرداخته ، مىگويد : « آيا آنها در آيات قرآن تدبر نمىكنند ( تا حقيقت را دريابند و وظائف خود را انجام دهند ) يا بر دلهاى آنها قفل نهاده شده است » ؟ ! .\r\n( * ( أَ فَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها ) * ) .\r\nآرى عامل بيچارگى آنها يكى از دو چيز است يا در قرآن ، اين برنامه هدايت الهى و اين نسخه كامل شفابخش ، تدبر نمىكنند ، و يا اگر تدبر مىكنند بر اثر هواپرستى و اعمالى كه از قبل انجام داده‌اند قفلها بر دلهاى آنها است ، به گونه اى كه هيچ حقيقتى در آن نفوذ نمىكند .\r\nو به تعبير ديگر اگر كسى راه خود را در ظلمات گم مىكند ، يا چراغى به دست ندارد و يا چشمش نابينا است كه اگر هم چراغ باشد و هم چشم بينا يافتن راه همه جا آسان است .\r\n« اقفال » جمع « قفل » در اصل از ماده « قفول » به معنى بازگشت كردن يا « قفيل » به معنى اشياء خشك است ، و از آنجا كه وقتى در را به بندند و بر آن قفل زنند هر كس بيايد از آنجا بازمىگردد ، و همانند موجود خشك و صلب چيزى در آن نفوذ نمىكند اين كلمه به اين ابزار مخصوص گفته شده است .\r\n\r\nنكته‌ها :\r\n\r\n1 - قرآن كتاب انديشه و عمل\r\nآيات مختلف قرآن اين حقيقت را فاش مىگويد كه اين كتاب بزرگ آسمانى تنها براى تلاوت نيست ، بلكه هدف نهايى از آن « ذكر » ( يادآورى )\r\n","description":"","footnote":"","page_name":" 467 ","page_number":467},
  {"content":"\r\n« تدبر » ( بررسى عواقب و نتائج كار ) « انذار » ، « خارج كردن انسانها از ظلمات به نور » و « شفا و رحمت و هدايت » است .\r\nدر آيه 50 سوره انبياء مىخوانيم : وَهذا ذِكْرٌ مُبارَكٌ أَنْزَلْناه : اين يادآورى پر بركتى است كه ما نازل كرده‌ايم » .\r\nدر آيه 29 سوره ( ص ) مىخوانيم : كِتابٌ أَنْزَلْناه إِلَيْكَ مُبارَكٌ لِيَدَّبَّرُوا آياتِه : « اين كتاب پربركتى است كه بر تو نازل كرده‌ايم تا در آياتش تدبر كنند » .\r\nو در آيه 19 سوره انعام آمده است : وَأُوحِيَ إِلَيَّ هذَا الْقُرْآنُ لأُنْذِرَكُمْ بِه وَمَنْ بَلَغَ : « اين قرآن به من وحى شده است تا شما و تمام كسانى را كه اين پيام به آنها مىرسد به وسيله آن انذار كنم » .\r\nو در آيه 1 سوره ابراهيم مىفرمايد : كِتابٌ أَنْزَلْناه إِلَيْكَ لِتُخْرِجَ النَّاسَ مِنَ الظُّلُماتِ إِلَى النُّورِ : « اين كتابى است كه بر تو نازل كرديم تا مردم را به وسيله آن از ظلمتها به سوى نور خارج سازى » .\r\nو بالآخره در آيه 82 سوره اسراء آمده است : وَنُنَزِّلُ مِنَ الْقُرْآنِ ما هُوَ شِفاءٌ وَرَحْمَةٌ لِلْمُؤْمِنِينَ : « آياتى از قرآن نازل مىكنيم كه مايه شفا و رحمت براى مؤمنان است » .\r\nو به اين ترتيب بايد قرآن مجيد در متن زندگى مسلمانان قرار گيرد و آن را قدوه و اسوه خويش قرار دهند دستوراتش را مو به مو اجرا كنند ، و تمام خطوط زندگى خويش را با آن هماهنگ سازند .\r\nاما متاسفانه برخورد گروهى از مسلمانان با قرآن برخورد با يك مشت اوراد نامفهوم است ، تنها به تلاوت سرسرى مىپردازند ، و در نهايت به تجويد و مخارج حروف و زيبايى صوت اهميت مىدهند ، و بيشترين بدبختى مسلمانان از همين جاست كه قرآن را از شكل يك برنامه جامع زندگى خارج ساخته و تنها\r\n","description":"","footnote":"","page_name":" 468 ","page_number":468},
  {"content":"\r\nبه الفاظ آن قناعت كرده‌اند .\r\nقابل توجه اينكه در آيات مورد بحث با صراحت مىگويد اين منافقان بيماردل در قرآن تدبر نكردند كه به اين روز سياه افتادند .\r\n« تدبر » از ماده « دبر » ( بر وزن ابر ) به معنى بررسى نتائج و عواقب چيزى است ، به عكس تفكر كه بيشتر به بررسى علل و اسباب چيزى گفته مىشود ، و به كاربردن هر دو تعبير در قرآن مجيد پر معنى است .\r\nاما نبايد فراموش كرد كه بهره گيرى از قرآن نياز به يك نوع خودسازى دارد ، هر چند خود قرآن نيز به خودسازى كمك مىكند ، چرا كه اگر بر دلها قفلها باشد ، قفلهايى از هوى و هوس ، كبر و غرور ، لجاجت و تعصب ، اجازه ورود نور حق به آن نمىدهد ، در آيات مورد بحث به همين امر نيز اشاره شده است .\r\nو چه زيبا مىگويد امير مؤمنان على ع در خطبه اى كه پيرامون صفات پرهيزگاران فرموده :\r\nاما الليل فصافون اقدامهم ، تالين لاجزاء القرآن يرتلونها ترتيلا ، يحزنون به انفسهم ، و يستثيرون به دواء دائهم ، فاذا مروا بآية فيها تشويق ركنوا اليها طمعا ، و تطلعت نفوسهم اليها شوقا ، و ظنوا انها نصب اعينهم ، و اذا مروا بآية فيها تخويف اصغوا اليها مسامع قلوبهم ، و ظنوا ان زفير جهنم و شهيقها فى اصول آذانهم :\r\n« آنها شب هنگام بر پا ايستاده ، قرآن را شمرده و با تدبر تلاوت مىكنند ، و جان خود را با آن محزون مىسازند ، داروى درد خود را از آن مىگيرند ، هر گاه به آيه اى رسند كه در آن تشويق است با علاقه فراوان به آن روى مىآورند ، و چشم جانشان با شوق بسيار در آن خيره مىشود ، و آن را همواره نصب العين خود مىسازند ، و هر گاه به آيه اى رسند كه در آن بيم و انذار است گوشهاى دل خود را براى شنيدنش باز كرده ، فكر مىكنند صداى ناله آتش سوزان دوزخ و به هم خوردن زبانه هايش در گوش جانشان طنينانداز است » ( 1 ) .\r\n\r\n","description":"","footnote":"\r\n( 1 ) نهج البلاغه خطبه 193 معروف به خطبه حمام .\r\n","page_name":" 469 ","page_number":469},
  {"content":"\r\n\r\n2 - حديثى از امام صادق ( ع )\r\nدر تفسير جمله « * ( أَمْ عَلى قُلُوبٍ أَقْفالُها ) * » از امام صادق ع چنين آمده است :\r\nان لك قلبا و مسامع ، و ان اللَّه اذا اراد ان يهدى عبدا فتح مسامع قلبه ، و اذا اراد به غير ذلك ختم مسامع قلبه ، فلا يصلح ابدا و هو قول اللَّه عز و جل :\r\n* ( أَمْ عَلى قُلُوبٍ أَقْفالُها ) *\r\n: « براى تو قلبى است و گوشهايى كه ( راه نفوذ در آن است ) و خداوند هر گاه بخواهد بنده اى را ( بخاطر تقوايش ) هدايت كند ، گوشهاى قلب او را مىگشايد ، و هنگامى كه غير از اين بخواهد بر گوشهاى قلبش مهر مىنهد ، به گونه اى كه هرگز اصلاح نخواهد شد ، و اين معنى سخن خداوند است » * ( أَمْ عَلى قُلُوبٍ أَقْفالُها ) * » ( 1 ) .\r\n\r\n","description":"","footnote":"\r\n( 1 ) نور الثقلين جلد 5 صفحه 41 .\r\n","page_name":" 470 ","page_number":470},
  {"content":"\r\n\r\n[ سوره محمد ‹ 47 › : آيات 25 تا 28 
  ]\r\nإِنَّ الَّذِينَ ارْتَدُّوا عَلى أَدْبارِهِمْ مِنْ بَعْدِ ما تَبَيَّنَ لَهُمُ الْهُدَى الشَّيْطانُ سَوَّلَ لَهُمْ وَأَمْلى لَهُمْ ‹ 25 › ذلِكَ بِأَنَّهُمْ قالُوا لِلَّذِينَ كَرِهُوا ما نَزَّلَ اللَّه سَنُطِيعُكُمْ فِي بَعْضِ الأَمْرِ وَاللَّه يَعْلَمُ إِسْرارَهُمْ ‹ 26 › فَكَيْفَ إِذا تَوَفَّتْهُمُ الْمَلائِكَةُ يَضْرِبُونَ وُجُوهَهُمْ وَأَدْبارَهُمْ ‹ 27 › ذلِكَ بِأَنَّهُمُ اتَّبَعُوا ما أَسْخَطَ اللَّه وَكَرِهُوا رِضْوانَه فَأَحْبَطَ أَعْمالَهُمْ ‹ 28 ›\r\n\r\nترجمه :\r\n25 - كسانى كه بعد از روشن شدن حق پشت كردند شيطان اعمال زشتشان را در نظرشان زينت داده ، و آنها را با آرزوهاى طولانى فريفته است .\r\n26 - اين بخاطر آن است كه آنها به كسانى كه نزول وحى الهى را كراهت داشتند گفتند ما در بعضى از امور از شما پيروى مىكنيم ، در حالى كه خداوند اسرار آنها را مىداند .\r\n","description":"","footnote":"","page_name":" 471 ","page_number":471},
  {"content":"\r\n27 - حال آنها چگونه خواهد بود هنگامى كه فرشتگان ( مرگ ) بر صورت و پشت آنها مىزنند ( و قبض روحشان مىكنند ) .\r\n28 - اين بخاطر آن است كه آنها از آنچه خداوند را به خشم مىآورد پيروى كردند و آنچه را موجب خشنودى او است كراهت داشتند لذا اعمالشان را حبط و نابود كرد .\r\n\r\nتفسير : چرا در قرآن تدبر نمىكنند ؟ !\r\nاين آيات هم چنان به بحث پيرامون منافقان و موضعگيريهاى مختلف آنها ادامه مىدهد ، مىفرمايد : « كسانى كه بعد از روشن شدن حق بازگشتند و پشت كردند ، شيطان اعمال زشتشان را در نظرشان زينت داده ، و آنها را به آرزوهاى دور و دراز فريفته است » ( * ( إِنَّ الَّذِينَ ارْتَدُّوا عَلى أَدْبارِهِمْ مِنْ بَعْدِ ما تَبَيَّنَ لَهُمُ الْهُدَى الشَّيْطانُ سَوَّلَ لَهُمْ وَأَمْلى لَهُمْ ) * ) .\r\nگر چه بعضى احتمال داده‌اند كه اين آيه پيرامون جمعى از كفار اهل كتاب سخن مىگويد كه قبل از قيام پيامبر اسلام ص نشانه‌هاى او را بر اساس كتب آسمانيشان مىشمردند و سخت در انتظار او بودند ، اما بعد از قيام او و روشن شدن اين نشانه‌ها به او پشت كردند و شهوات و منافع مادى ، مانع ايمانشان شد .\r\nولى قرائنى كه در آيات قبل و بعد است به خوبى نشان مىدهد اين آيه نيز در باره منافقان سخن مىگويد كه نزديك آمدند و دلائل حقانيت پيامبر ص را به وضوح ديدند و شنيدند ، ولى به خاطر هواپرستى و تسويلات شيطانى به آن پشت كردند .\r\n« سول » از ماده « سؤل » ( بر وزن قفل ) به معنى حاجتى است كه نفس آدمى نسبت به آن حريص است ( 1 ) و « تسويل » معنى ترغيب و تشويق نسبت به امورى كه\r\n\r\n","description":"","footnote":"\r\n( 1 ) و لذا بعضى آن را به معنى « اميد و آرزو » تفسير كرده‌اند ، چنان كه در آيه 36 طه نيز مىخوانيم : * ( قَدْ أُوتِيتَ سُؤْلَكَ يا مُوسى ) * .\r\n","page_name":" 472 ","page_number":472},
  {"content":"\r\nبه آن حريص است ، و نسبت اين امر به شيطان به خاطر وسوسه هايى است كه او در جان انسان مىكند ، و مانع هدايت او مىشود .\r\nجمله و املى لهم از ماده « املاء » به معنى ايجاد طول امل و آرزوهاى دور و دراز است كه انسان را به خود مشغول داشته و از حق بازمىدارد .\r\nآيه بعد علت اين تسويلات و تزيينات شيطانى را چنين شرح مىدهد : « اين بخاطر آن است كه آنها به كسانى كه از نزول وحى الهى به پيامبر ص اسلام ناراحت بودند گفتند ما در بعضى از امور از شما پيروى مىكنيم » ( * ( ذلِكَ بِأَنَّهُمْ قالُوا لِلَّذِينَ كَرِهُوا ما نَزَّلَ اللَّه سَنُطِيعُكُمْ فِي بَعْضِ الأَمْرِ ) * ) .\r\nكار منافق همين است كه به دنبال افراد سرخورده و مخالف مىگردد ، و اگر در تمام جهات با او قدر مشترك نداشته باشد به همان مقدار كه وجوه مشترك موجود است همكارى ، بلكه اطاعت مىكند .\r\nمنافقان مدينه نيز به سراغ يهود آمدند ، يهود « بنى نضير » و « بنى قريظه » كه پيش از بعثت پيامبر از مبلغان اسلام بودند ، اما بعد از ظهورش بخاطر حسد و كبر و به خطر افتادن منافعشان ظهور اسلام را ناخوشايند دانستند ، و از آنجا كه مخالفت با پيامبر اسلام و توطئه ضد او قدر مشتركى در ميان منافقان و يهود بود قول همكارى به آنها دادند .\r\nتعبير « * ( فِي بَعْضِ الأَمْرِ ) * » شايد اشاره به اين است كه ما تنها در اين قسمت با شما همكارى مىكنيم ، ولى شما با بتپرستى مخالفيد ، و معتقد به رستاخيز هستيد ، ما در اين امور با شما همراه نيستيم ( 1 ) .\r\nاين سخن شبيه چيزى است كه در آيه 11 سوره حشر آمده :\r\n\r\n","description":"","footnote":"\r\n( 1 ) در تفسير اين آيه احتمالات متعدد ديگرى نيز داده شده كه هيچكدام با آيات قبل و بعد سازگار نيست ، لذا از ذكر آنها صرف نظر شد .\r\n","page_name":" 473 ","page_number":473},
  {"content":"\r\nأَ لَمْ تَرَ إِلَى الَّذِينَ نافَقُوا يَقُولُونَ لإِخْوانِهِمُ الَّذِينَ كَفَرُوا مِنْ أَهْلِ الْكِتابِ لَئِنْ أُخْرِجْتُمْ لَنَخْرُجَنَّ مَعَكُمْ وَلا نُطِيعُ فِيكُمْ أَحَداً أَبَداً وَإِنْ قُوتِلْتُمْ لَنَنْصُرَنَّكُمْ :\r\n« آيا نديديد منافقان را كه به برادران كافرشان از اهل كتاب مىگويند اگر شما از اين بلاد كوچ كنيد ما هم با شما مىآئيم ، و از هيچكس در مخالفت با شما اطاعت نخواهيم كرد ، و اگر با شما پيكار كنند ياريتان خواهيم كرد » ! در پايان آيه آنها را با عبارتى كوتاه تهديد كرده ، مىگويد : « خداوند مخفى كاريها و اسرار آنها را مىداند » ( * ( وَاللَّه يَعْلَمُ إِسْرارَهُمْ ) * ) .\r\nهم از كفر باطنى آنها و نفاقشان آگاه است ، و هم از توطئه چينها با كمك يهود ، و به موقع آنها را مجازات خواهد كرد .\r\nو نيز از آنچه يهود از حسادت و دشمنى و عناد مخفى مىداشتند آگاه است آنها طبق گواهى كتابشان چنان از نشانه‌هاى پيامبر اسلام ص آگاه بودند كه او را همچون فرزند خود مىشناختند ، و اين نشانه‌ها را قبلا برملا مىگفتند ، ولى بعد از ظهورش همه را مخفى و پنهان كردند خدا از اين پنهانكارى آگاه است .\r\nدر حديثى از امام باقر و امام صادق ع آمده است كه منظور از « * ( كَرِهُوا ما نَزَّلَ اللَّه ) * » « بنى اميه » هستند كه نزول فرمان خداوند را در باره ولايت على ع ناخوش داشتند ( 1 ) .\r\nروشن است كه اين نوعى تطبيق و بيان مصداق است نه انحصار مفهوم آيه .\r\nآيه بعد در حقيقت توضيحى است براى اين تهديد سربسته مىفرمايد :\r\n« حال آنها چگونه خواهد بود هنگامى كه فرشتگان مرگ روحشان را قبض\r\n\r\n","description":"","footnote":"\r\n( 1 ) « مجمع البيان » جلد 9 صفحه 105 .\r\n","page_name":" 474 ","page_number":474},
  {"content":"\r\nمىكنند در حالى كه بر صورت و پشت آنها مىزنند « ( * ( فَكَيْفَ إِذا تَوَفَّتْهُمُ الْمَلائِكَةُ يَضْرِبُونَ وُجُوهَهُمْ وَأَدْبارَهُمْ ) * ) ( 1 ) .\r\nآرى اين فرشتگان مامورند كه در آستانه مرگ مجازات آنها را شروع كنند تا طعم تلخ كفر و نفاق و لجاجت و عناد را بچشند ، به صورت آنها مىكوبند ، براى اين كه رو به سوى دشمنان خدا رفته‌اند ، و بر پشت آنها مىزنند بخاطر اين كه به آيات الهى و پيامبرش پشت كردند .\r\nاين معنى شبيه چيزى است كه در آيه 50 سوره انفال در باره كفار و منافقين آمده است : وَلَوْ تَرى إِذْ يَتَوَفَّى الَّذِينَ كَفَرُوا الْمَلائِكَةُ يَضْرِبُونَ وُجُوهَهُمْ وَأَدْبارَهُمْ وَذُوقُوا عَذابَ الْحَرِيقِ : « اگر ببينى كافران را هنگامى كه فرشتگان مرگ جان آنها را مىگيرند ، و بر صورت و پشت آنها مىزنند ، و مىگويند : بچشيد عذاب سوزنده را . . . » .\r\nدر آخرين آيه مورد بحث باز به بيان علت اين عذاب الهى در آستانه مرگ آنها پرداخته مىگويد : « اين عذاب و كيفر به خاطر آن است كه آنها از آنچه خداوند را به خشم مىآورد پيروى كردند ، و آنچه را موجب خشنودى او است كراهت داشتند ، لذا خداوند اعمالشان را حبط و نابود كرد » ( * ( ذلِكَ بِأَنَّهُمُ اتَّبَعُوا ما أَسْخَطَ اللَّه وَكَرِهُوا رِضْوانَه فَأَحْبَطَ أَعْمالَهُمْ ) * ) .\r\nچرا كه شرط قبولى اعمال و هر گونه تلاش و كوشش رضاى خدا است ، بنا بر اين طبيعى است كه اعمال كسانى كه اصرار در خشم خدا دارند و مخالف با رضاى او هستند نابود گردد ، و با دست خالى ، و كوله بار عظيمى از گناهان اين جهان را وداع گويند .\r\nحال اين گروه درست مخالف وضعى است كه مؤمنان دارند كه فرشتگان\r\n\r\n","description":"","footnote":"\r\n( 1 ) « كيف » خبر مبتداى محذوفى است و در تقدير چنين است « فكيف حالهم . . . »\r\n","page_name":" 475 ","page_number":475},
  {"content":"\r\nرحمت در آستانه مرگ به استقبال آنها مىآيند ، با روى گشاده به آنها مىگويند :\r\nسلام بر شما باد ، هم اكنون وارد بهشت شويد بخاطر اعمالى كه انجام مىداديد :\r\n« الَّذِينَ تَتَوَفَّاهُمُ الْمَلائِكَةُ طَيِّبِينَ يَقُولُونَ سَلامٌ عَلَيْكُمْ ادْخُلُوا الْجَنَّةَ بِما كُنْتُمْ تَعْمَلُونَ » . ( نحل - 33 ) .\r\nقابل توجه اين كه در مورد خشم الهى جمله به صورت فعليه آمده است ( * ( ما أَسْخَطَ اللَّه ) * ) و در مورد خشنودى او به صورت اسميه ( * ( رِضْوانَه ) * ) .\r\nبعضى از مفسران گفته‌اند اين تفاوت تعبير لطيفه اى در بردارد ، و آن اينكه خشم خدا گاه گاه است ، و رضا و رحمتش مستمر است و مدام .\r\nاين نكته نيز روشن است كه خشم و غضب و سخط در مورد خداوند به معنى تاثر نفسانى نيست ، همانگونه كه رضاى او نيز به معنى انبساط روح نمىباشد ، بلكه همانگونه كه در حديث امام صادق ع آمده « غضب اللَّه عقابه و رضاه ثوابه » : « خشم خدا عقاب او است ، و رضاى او ثواب او » ( 1 ) .\r\n\r\n","description":"","footnote":"\r\n( 1 ) توحيد صدوق طبق نقل الميزان جلد 18 صفحه 266 .\r\n","page_name":" 476 ","page_number":476},
  {"content":"\r\n\r\n[ سوره محمد ‹ 47 › : آيات 29 تا 31 
  ]\r\nأَمْ حَسِبَ الَّذِينَ فِي قُلُوبِهِمْ مَرَضٌ أَنْ لَنْ يُخْرِجَ اللَّه أَضْغانَهُمْ ‹ 29 › وَلَوْ نَشاءُ لأَرَيْناكَهُمْ فَلَعَرَفْتَهُمْ بِسِيماهُمْ وَلَتَعْرِفَنَّهُمْ فِي لَحْنِ الْقَوْلِ وَاللَّه يَعْلَمُ أَعْمالَكُمْ ‹ 30 › وَلَنَبْلُوَنَّكُمْ حَتَّى نَعْلَمَ الْمُجاهِدِينَ مِنْكُمْ وَالصَّابِرِينَ وَنَبْلُوَا أَخْبارَكُمْ ‹ 31 ›\r\n\r\nترجمه :\r\n29 - آيا كسانى كه در دلهايشان بيمارى است گمان كردند خدا كينه هايشان را ظاهر نمىكند ؟ ! 30 - و اگر ما بخواهيم آنها را به تو نشان مىدهيم تا آنها را با قيافه هايشان بشناسى ، هر چند مىتوانى از طرز سخنانشان آنها را بشناسى ، و خداوند اعمال شما را مىداند .\r\n31 - ما همه شما را قطعا آزمايش مىكنيم تا معلوم شود مجاهدان واقعى و صابران از ميان شما كيانند ؟ و اخبار شما را بيازمائيم .\r\n\r\nتفسير : منافقان را از لحن گفتارشان مىتوان شناخت\r\nدر اين آيات باز هم به بحثى ديگر از صفات و نشانه‌هاى منافقين اشاره مىكند\r\n","description":"","footnote":"","page_name":" 477 ","page_number":477},
  {"content":"\r\nو مخصوصا بر اين معنى تاكيد دارد كه اينها تصور نكنند براى هميشه مىتوانند چهره درونى خود را از پيامبر ص و مؤمنان مكتوم دارند ، و خود را از رسوايى بزرگ برهانند .\r\nنخست مىگويد : « آيا كسانى كه در دلهايشان بيمارى است گمان كردند خدا كينه‌هاى شديدشان را ظاهر نمىسازد » ؟ ! ( * ( أَمْ حَسِبَ الَّذِينَ فِي قُلُوبِهِمْ مَرَضٌ أَنْ لَنْ يُخْرِجَ اللَّه أَضْغانَهُمْ ) * ) ( 1 ) .\r\n« اضغان » جمع « ضغن » ( بر وزن حرص ، و همچنين بر وزن عقد ) به معنى كينه شديد است .\r\nآرى آنها در درون دل كينه شديدى نسبت به پيامبر ص و مؤمنان داشته و هميشه منتظر فرصتى بودند كه ضربه اى بر آنها وارد كنند ، قرآن به آنان هشدار مىدهد ، تصور نكنند هميشه مىتوانند چهره واقعى خود را مكتوم دارند .\r\nلذا در آيه بعد مىافزايد : « اگر بخواهيم آنها را به تو نشان مىدهيم ، تا آنها را با قيافه هايشان بشناسى » ! ( * ( وَلَوْ نَشاءُ لأَرَيْناكَهُمْ فَلَعَرَفْتَهُمْ بِسِيماهُمْ ) * ) .\r\nدر چهره‌هاى آنها علامتى مىگذاريم كه با مشاهده آن علامت از نفاقشان آگاه شوى ، و به « رأى العين » آنها را ببينى .\r\nسپس مىافزايد : « هر چند الان هم مىتوانى از طرز سخنانشان آنها را بشناسى » ( * ( وَلَتَعْرِفَنَّهُمْ فِي لَحْنِ الْقَوْلِ ) * ) .\r\n« راغب » در « مفردات » مىگويد : « لحن » عبارت از اين است كه سخن را از قواعد و سنن خود منحرف سازند ، يا اعراب خلافى به آن دهند ، و يا از صورت صراحت به كنايه و اشاره بكشانند ، و منظور در آيه مورد بحث همان معنى\r\n\r\n","description":"","footnote":"\r\n( 1 ) بعضى « ام » را در آيه فوق « استفهاميه » دانسته‌اند ، و بعضى « منقطعه » به معنى « بل » ولى معنى اول مناسبتر به نظر مىرسد .\r\n","page_name":" 478 ","page_number":478},
  {"content":"\r\nسوم است يعنى اين منافقان بيماردل را از كنايه‌ها و نيشها و تعبيرات موذيانه و منافقانه شان مىتوان شناخت .\r\nهر جا سخن از جهاد است آنها به نحوى در تضعيف اراده مردم مىكوشند ، هر جا سخن از حق و عدالت است آن را به سوى ديگرى منحرف مىسازند ، و آنجا كه از نيكان و پاكان و پيشگامان اسلام سخن به ميان مىآيد به نحوى مىكوشند آنها را لكه دار و كم اعتبار كنند .\r\nلذا در حديث معروفى از « ابو سعيد خدرى » نقل شده است كه مىگويد :\r\nلحن القول بغضهم على بن ابى طالب ، و كنا نعرف المنافقين على عهد رسول اللَّه ببغضهم على بن ابى طالب : « منظور از » لحن القول « بغض على بن ابى طالب ع است ، و ما منافقان را در عصر پيامبر ص از طريق عداوت با على ع مىشناختيم » ( 1 ) .\r\nآرى اين يكى از نشانه‌هاى بارز منافقان بود كه نسبت به اولين مؤمن از ميان مردان ، و نخستين پيشگام جانباز اسلام عداوت مىورزيدند .\r\nاصولا ممكن نيست انسان چيزى را در دل داشته باشد و بتواند براى مدت طولانى آن را چنان مكتوم دارد كه حتى در كنايات و اشارات و لحن كلام او ظاهر نشود ، لذا در حديثى از امير مؤمنان على ع مىخوانيم :\r\nما اضمر احد شيئا\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث - ضمنا مضمون اين حديث را جمعى از بزرگان « اهل سنت » در كتابهاى خود نقل كرده‌اند از جمله « احمد » در كتاب « فضائل » و « ابن عبد البر » در « استيعاب » و « ذهبى » در « تاريخ اول الاسلام » و « ابن اثير » در « جامع الاصول » و « علامه گنجى » در « كفاية الطالب » و « محب الدين طبرى » در « رياض النضرة » و « سيوطى » در « در المنثور » و « آلوسى » در « روح المعانى » و گروه ديگرى در كتابهاى خود آورده‌اند ، و نشان مىدهد يكى از روايات مسلمى است كه از پيغمبر گرامى اسلام نقل شده ( براى توضيح بيشتر به « احقاق الحق » جلد سوم صفحه 110 به بعد مراجعه فرمائيد ) .\r\n","page_name":" 479 ","page_number":479},
  {"content":"\r\nالا ظهر فى فلتات لسانه و صفحات وجهه :\r\n« هيچكس چيزى را در دل پنهان نمىكند مگر اينكه در سخنانى كه از دهان او ناآگاه مىپرد و صفحه صورتش آشكار مىشود » ( 1 ) .\r\nدر آيات ديگر قرآن سخنان موذيانه منافقان كه مصداق اين لحن القول است ، يا حركات مشكوك آنها ، نقل شده است ، و شايد به همين دليل بعضى از مفسران گفته‌اند كه بعد از نزول آيه مورد بحث ديگر پيامبر ص به خوبى منافقان را از نشانه‌هاى آنها مىشناخت .\r\nشاهد گوياى اين سخن اينكه به آن حضرت دستور داده شد كه هر گاه يكى از آنها از دنيا برود بر او نماز نخواند ، و كنار قبرش براى دعا و طلب آمرزش نايستد : « وَلا تُصَلِّ عَلى أَحَدٍ مِنْهُمْ ماتَ أَبَداً وَلا تَقُمْ عَلى قَبْرِه » ( توبه - 84 ) .\r\nمخصوصا از مواقعى كه منافقان به خوبى چهره واقعى خود را آشكار مىكردند موقع جهاد بود ، قبل از جنگ به هنگام جمعآورى كمكها و آماده شدن براى ميدان نبرد ، و در ميدان جنگ به هنگام حملات شديد دشمن ، و بعد از جنگ به هنگام تقسيم غنائم كه در آيات فراوانى از قرآن مجيد مخصوصا در سوره توبه و احزاب به آنها اشاره شده است ، و كار به جايى رسيده بود كه حتى افراد عادى مسلمانان نيز منافقان را در اين صحنه‌ها مىشناختند .\r\nامروز هم شناختن منافقان از لحن قول و موضعگيريهاى خلافشان در مسائل مهم اجتماعى ، و مخصوصا در بحرانها يا جنگها كار مشكلى نيست و با كمى دقت از گفتار و رفتارشان شناسايى مىشوند . و چه خوب است مسلمانان بيدار باشند و از اين آيه الهام گيرند و اين گروه خطرناك و كينه توز را بشناسند و افشا كنند .\r\nدر پايان آيه مىافزايد : « خداوند اعمال همه شما را مىداند »\r\n\r\n","description":"","footnote":"\r\n( 1 ) « نهج البلاغه » كلمات قصار جمله 26 .\r\n","page_name":" 480 ","page_number":480},
  {"content":"\r\n( * ( وَاللَّه يَعْلَمُ أَعْمالَكُمْ ) * ) .\r\nهم اعمال مخفى و آشكار مؤمنان ، و هم اعمال منافقان را ، به فرض كه بتوانند چهره اصلى خود را از مردم پنهان دارند آيا از خدا كه در ظاهر و باطن و خلوت و جلوت با آنها است مىتوانند مكتوم دارند ؟ ! در آيه بعد براى تاكيد بيشتر و نشان دادن طرق شناخت مؤمنان از منافقان مىافزايد : « ما همه شما را قطعا آزمايش مىكنيم ، تا معلوم شود مجاهدان واقعى شما و صابران كيانند » و مجاهدنماها و سست عنصران منافق كيان ؟ ! ( * ( وَلَنَبْلُوَنَّكُمْ حَتَّى نَعْلَمَ الْمُجاهِدِينَ مِنْكُمْ وَالصَّابِرِينَ ) * ) .\r\nگر چه اين آزمايش دامنه وسيع و گسترده اى دارد و صبر و شكيبايى در انجام همه وظائف را شامل مىشود ولى به تناسب كلمه مجاهدين ، و آيات قبل و بعد بيشتر منظور آزمايش در ميدان جهاد است ، و راستى ميدان جهاد ميدان آزمايش بزرگ و سختى است ، و كمتر كسى مىتواند چهره واقعى خود را در چنين ميدانهايى از نظرها مستور دارد .\r\nو در ذيل آيه مىفرمايد : علاوه بر اينكه شما را مىآزمائيم « اخبار شما را نيز آزمايش مىكنيم » ( * ( وَنَبْلُوَا أَخْبارَكُمْ ) * ) .\r\nبسيارى از مفسران گفته‌اند كه مراد از « اخبار » در اينجا اعمال انسانها است ، چرا كه وقتى عملى از انسان سرمىزند به صورت « خبر » در ميان مردم پخش مىشود ، بعضى نيز گفته‌اند منظور از « اخبار » در اينجا اسرار درونى است ، چرا كه اعمال مردم از اين اسرار خبر مىدهد .\r\nاين احتمال نيز وجود دارد كه « اخبار » در اينجا به معنى خبرهايى است كه مردم از وضع خود يا از تعهدات خويش مىدهند ، مثلا منافقان با پيامبر ص عهد كرده بودند كه پشت به ميدان نبرد نكنند در حالى كه عهد و پيمان\r\n","description":"","footnote":"","page_name":" 481 ","page_number":481},
  {"content":"\r\nخود را شكستند : وَلَقَدْ كانُوا عاهَدُوا اللَّه مِنْ قَبْلُ لا يُوَلُّونَ الأَدْبارَ ( احزاب - 15 ) .\r\nو نيز « بعضى از آنها از پيامبر ص اجازه بازگشت از ميدان جهاد مىطلبيدند و مىگفتند خانه‌هاى ما بدون حفاظ است در صورتى كه بدون حفاظ نبود هدفشان اين بود كه فرار كنند » ! وَيَسْتَأْذِنُ فَرِيقٌ مِنْهُمُ النَّبِيَّ يَقُولُونَ إِنَّ بُيُوتَنا عَوْرَةٌ وَما هِيَ بِعَوْرَةٍ إِنْ يُرِيدُونَ إِلَّا فِراراً ( احزاب - 13 ) .\r\nبه اين ترتيب خداوند هم اعمال انسانها را مىآزمايد و هم گفتار و اخبار آنها را .\r\nمطابق اين تفسير اين دو جمله در آيه مورد بحث دو معنى متفاوت دارد ، در حالى كه طبق تفسيرهاى قبل تاكيد يكديگر است .\r\nبه هر حال اين نخستين بار نيست كه خداوند به مردم اعلام مىكند كه شما را مىآزمائيم تا صفوفتان از هم مشخص شود ، و مؤمنان راستين از ضعيف الايمانها و منافقان شناخته شوند ، در آيات فراوانى از قرآن اين مساله ابتلاء و امتحان مطرح شده است .\r\nمسائل مربوط به آزمايش الهى را در جلد اول ذيل آيه 155 بقره ( صفحه 524 تا 535 ) بحث كرده‌ايم و همچنين در جلد 16 آغاز سوره عنكبوت مشروحا آمده است .\r\nضمنا جمله : « * ( حَتَّى نَعْلَمَ الْمُجاهِدِينَ مِنْكُمْ ) * » ( تا مجاهدان شما را بشناسيم ) به اين معنى نيست كه خداوند از اين گروه آگاهى ندارد بلكه منظور تحقق اين معلوم الهى است و مشخص شدن اين گونه افراد است ، يعنى تا اين علم الهى تحقق خارجى يابد و عينيت حاصل كند و صفوف مشخص شود .\r\n","description":"","footnote":"","page_name":" 482 ","page_number":482},
  {"content":"\r\n\r\n[ سوره محمد ‹ 47 › : آيات 32 تا 34 
  ]\r\nإِنَّ الَّذِينَ كَفَرُوا وَصَدُّوا عَنْ سَبِيلِ اللَّه وَشَاقُّوا الرَّسُولَ مِنْ بَعْدِ ما تَبَيَّنَ لَهُمُ الْهُدى لَنْ يَضُرُّوا اللَّه شَيْئاً وَسَيُحْبِطُ أَعْمالَهُمْ ‹ 32 › يا أَيُّهَا الَّذِينَ آمَنُوا أَطِيعُوا اللَّه وَأَطِيعُوا الرَّسُولَ وَلا تُبْطِلُوا أَعْمالَكُمْ ‹ 33 › إِنَّ الَّذِينَ كَفَرُوا وَصَدُّوا عَنْ سَبِيلِ اللَّه ثُمَّ ماتُوا وَهُمْ كُفَّارٌ فَلَنْ يَغْفِرَ اللَّه لَهُمْ ‹ 34 ›\r\n\r\nترجمه :\r\n32 - كسانى كه كافر شدند و مردم را از راه خدا بازداشتند و بعد از روشن شدن حق به مخالفت با رسول خدا برخاستند هرگز زيانى به خدا نمىرسانند ، و به زودى اعمالشان را نابود مىكند .\r\n33 - اى كسانى كه ايمان آورده‌ايد اطاعت كنيد خدا ، و اطاعت كنيد رسول خدا را ، و اعمال خود را باطل مسازيد ! 34 - كسانى كه كافر شدند و مردم را از راه خدا بازداشتند سپس در حال كفر از دنيا رفتند خدا هرگز آنها را نخواهد بخشيد .\r\n","description":"","footnote":"","page_name":" 483 ","page_number":483},
  {"content":"\r\n\r\nتفسير : آنها كه در حال كفر بميرند هرگز بخشوده نخواهند شد\r\nبعد از بحثهاى گوناگونى كه پيرامون وضع منافقان در آيات گذشته بيان شد ، اين آيات پيرامون جمع ديگرى از كفار بحث مىكند ، و مىفرمايد : « كسانى كه كافر شدند و مردم را از راه خدا بازداشتند و بعد از روشن شدن حق به مخالفت با رسول خدا برخاستند ، هرگز زيانى به خدا نمىرسانند ، و اعمالشان را حبط و نابود مىكند » ( حتى اگر كار خيرى هم انجام داده‌اند چون با ايمان قرين نبوده حبط مىشود ) ( * ( إِنَّ الَّذِينَ كَفَرُوا وَصَدُّوا عَنْ سَبِيلِ اللَّه وَشَاقُّوا الرَّسُولَ مِنْ بَعْدِ ما تَبَيَّنَ لَهُمُ الْهُدى لَنْ يَضُرُّوا اللَّه شَيْئاً وَسَيُحْبِطُ أَعْمالَهُمْ ) * ) .\r\nاين گروه ممكن است همان مشركان مكه باشند ، و يا كفار يهود مدينه ، و يا هر دو ، زيرا تعبير به « كفر » و « صد عن سبيل اللَّه » ( بازداشتن مردم از راه خدا ) و « شاقوا الرسول » ( مخالفت و دشمنى با پيامبر ) در مورد هر دو گروه در آيات قرآن آمده است .\r\nتعبير به « تبيين هدايت » در مورد مشركان مكه از طريق معجزات بود ، و در مورد كفار اهل كتاب از طريق كتاب آسمانيشان .\r\nحبط اعمال آنها يا اشاره به كارهاى نيكى است كه احيانا انجام مىدادند ، مانند ميهماننوازى ، انفاق و كمك به ابن السبيل ، و يا اشاره به عقيم ماندن نقشه‌هاى آنها بر ضد اسلام است .\r\nبه هر حال اين گروه داراى سه وصف بودند « كفر » و « صد عن سبيل اللَّه » و « دشمنى و عداوت با پيامبر » كه يكى مخالفت با خدا بود ، و ديگرى با بندگان خدا ، و ديگرى با رسول خدا .\r\nدر آيه بعد روى سخن را به مؤمنان كرده ، و بعد از بيان خطوط منافقين\r\n","description":"","footnote":"","page_name":" 484 ","page_number":484},
  {"content":"\r\nو كفار خط آنها را نيز چنين تبيين مىكند : « اى كسانى كه ايمان آورده‌ايد ! اطاعت كنيد خدا و اطاعت كنيد رسول خدا را ، و اعمال خود را باطل مسازيد » ( * ( يا أَيُّهَا الَّذِينَ آمَنُوا أَطِيعُوا اللَّه وَأَطِيعُوا الرَّسُولَ وَلا تُبْطِلُوا أَعْمالَكُمْ ) * ) .\r\nدر حقيقت برنامه مؤمنان در همه چيز نقطه مقابل گروه كافر و منافق است آنها مخالفت فرمان خدا مىكنند ، و اينها اطاعت ، آنها به عداوت و دشمنى با پيامبر ص برمىخيزند و اينها فرمانبردارند ، آنها اعمالشان بر اثر كفر و ريا و منت و مانند آن نابود مىشود اما اينها با ترك اين امور پاداش اعمالشان در پيشگاه خدا محفوظ است .\r\nبه هر حال لحن آيه نشان مىدهد كه در ميان مؤمنان آن روز نيز افرادى بوده‌اند كه در مساله اطاعت خداوند و رسول و حفظ اعمالشان از باطل شدن كوتاهىهايى داشته‌اند كه خداوند با اين آيه به آنها اخطار مىكند .\r\nشاهد اين سخن شان نزولى است كه بعضى از مفسران در باره اين آيه نقل كرده‌اند كه « بنى اسد » اسلام آوردند و خدمت پيامبر ص عرضه داشتند ما تو را بر خود مقدم داشته‌ايم ، و جان و خانواده خويش را در اختيار تو گذارده‌ايم ، ولى از لحن گفتارشان يك نوع منتگذارى استفاده مىشد ، آيه فوق نازل گشت و به آنها در اين زمينه هشدار داد .\r\nبعضى از فقها به جمله اخير ( * ( وَلا تُبْطِلُوا أَعْمالَكُمْ ) * ) براى حرمت شكستن نماز استدلال كرده‌اند ، ولى همانگونه كه آيات قبل و بعد ، و خود آيه مورد بحث گواهى مىدهد مربوط به اين معنى نيست ، بلكه هدف عدم ابطال از طريق شرك و رياء و منت و امثال آن است .\r\nآخرين آيه مورد بحث توضيح و تاكيدى است براى آنچه در آيات قبل پيرامون كفار آمده است ، و در ضمن راه بازگشت را به آنها كه مايل باشند نشان\r\n","description":"","footnote":"","page_name":" 485 ","page_number":485},
  {"content":"\r\nمىدهد ، مىفرمايد : « كسانى كه كافر شدند و مردم را نيز از پيمودن راه خدا باز داشتند سپس در همان حال كفر از دنيا رفتند خدا هرگز آنها را نخواهد بخشيد » ! ( * ( إِنَّ الَّذِينَ كَفَرُوا وَصَدُّوا عَنْ سَبِيلِ اللَّه ثُمَّ ماتُوا وَهُمْ كُفَّارٌ فَلَنْ يَغْفِرَ اللَّه لَهُمْ ) * ) .\r\nچرا كه با مرگ درهاى توبه بسته مىشود ، اينها بار سنگين كفر خودشان و اضلال و گمراهى ديگران را هر دو بر دوش مىكشند ، چگونه امكان دارد خداوند آنها را ببخشد ؟ .\r\nو به اين ترتيب در مجموع اين آيات ، از سه گروه سخن به ميان آمده است : منافقان ، كفار ، و مؤمنان ، و صفات هر كدام و سرنوشت هر يك مشخص شده است .\r\n\r\nنكته : عوامل نابودى ثواب عمل\r\nاز نكات حساسى كه در آيات مختلف قرآن از جمله آيه مورد بحث ، به آن هشدار داده شده اين است كه مؤمنان مراقب باشند كه اعمالشان همچون كفار حبط و نابود نشود .\r\nو به تعبير ديگر اصل عمل مطلبى است ، و نگاهدارى آن مطلبى مهمتر ، يك عمل پاك و سالم و مفيد عملى است كه از آغاز سالم و بىعيب باشد و محافظت و مراقبت از آن تا پايان عمر بشود .\r\nعواملى كه اعمال آدمى را به خطر مىافكند يا نابود مىسازد بسيار است از جمله :\r\n1 - « منت گذاردن و آزار دادن » است ، چنان كه قرآن مىگويد :\r\nيا أَيُّهَا الَّذِينَ آمَنُوا لا تُبْطِلُوا صَدَقاتِكُمْ بِالْمَنِّ وَالأَذى كَالَّذِي يُنْفِقُ مالَه\r\n","description":"","footnote":"","page_name":" 486 ","page_number":486},
  {"content":"\r\nرِئاءَ النَّاسِ وَلا يُؤْمِنُ بِاللَّه وَالْيَوْمِ الآخِرِ : « اى كسانى كه ايمان آورده‌ايد انفاقها و بخششهاى خود را با منت و آزار باطل نسازيد ، همانند كسى كه مال خود را براى نشان دادن به مردم انفاق مىكند و ايمان به خدا و روز قيامت ندارد » ( بقره - 264 ) .\r\nدر اينجا دو عامل بطلان عمل يكى « منت و آزار » و ديگرى « ريا و كفر » مطرح شده است كه اولى بعد از عمل مىآيد ، و دومى مقارن آن ، و اعمال نيك را به آتش مىكشند .\r\n2 - « عجب » عامل ديگرى است براى نابودى آثار عمل ، چنان كه در حديث آمده است\r\nالعجب ياكل الحسنات كما تاكل النار الحطب\r\n: « عجب حسنات انسان را مىخورد همانگونه كه آتش هيزم را » ! ( 1 ) .\r\n3 - « حسد » نيز يكى از اين گونه اعمال است كه در باره آن نيز تعبيرى شبيه به « عجب » آمده كه همچون آتش ، حسنات را نابود مىكند ، پيغمبر گرامى اسلام ص فرمود :\r\nاياكم و الحسد فان الحسد ياكل الحسنات كما تاكل النار الحطب\r\n( 2 ) .\r\nاصولا همانگونه كه حسنات ، سيئات را از بين مىبرد ( إِنَّ الْحَسَناتِ يُذْهِبْنَ السَّيِّئاتِ ) ( سوره هود - 114 ) همچنين گاهى سيئات ، حسنات را به كلى از اثر مىاندازد .\r\n4 - مساله حفظ ايمان تا پايان عمر مهمترين شرط بقاى آثار عمل است چرا كه قرآن به صراحت مىگويد : « كسانى كه بىايمان از دنيا بروند تمام اعمالشان حبط و نابود مىشود » ( 3 ) .\r\n\r\n","description":"","footnote":"\r\n( 1 ) « روح البيان » جلد 8 صفحه 522 .\r\n( 2 ) « بحار الانوار » جلد 73 صفحه 255 .\r\n( 3 ) زمر 65 .\r\n","page_name":" 487 ","page_number":487},
  {"content":"\r\nاز اينجا است كه به اهميت و مشكلات مساله نگهدارى اعمال پى مىبريم ، و لذا در حديثى از امام باقر ع آمده كه فرمود :\r\nالا بقاء على العمل اشد من العمل ، قال و ما الإبقاء على العمل ؟ قال يصل الرجل بصلة و ينفق نفقة للَّه وحده و لا شريك له ، فكتب له سرا ثم يذكرها فتمحى فتكتب له علانية ، ثم يذكرها فتمحى و تكتب له رياء ! :\r\n« نگهدارى عمل از خود عمل سختتر است » .\r\nراوى سؤال مىكند منظور از نگهدارى عمل چيست .\r\nپاسخ فرمود انسان بخششى مىكند و يا انفاقى در راه خداوند يكتا و به عنوان يك انفاق پنهانى براى او ثبت مىشود ، سپس در جايى آن را مطرح مىكند اين انفاق پنهانى حذف مىشود و بجاى آن انفاق آشكار نوشته مىشود ، دگر بار در جايى ديگر آن را مطرح مىكند باز حذف مىشود و به عنوان رياء نوشته مىشود « ! ( 1 ) .\r\nآيه مورد بحث اشاره سربسته اى به همه اين امور كرده مىگويد :\r\nو لا تبطلوا اعمالكم ( 2 ) .\r\n\r\n","description":"","footnote":"\r\n( 1 ) « كافى » جلد 2 باب رياء حديث 16 .\r\n( 2 ) به شرح بيشتر پيرامون مساله حبط را در جلد دوم صفحه 70 ذيل آيه 217 بقره مطالعه فرمائيد .\r\n","page_name":" 488 ","page_number":488},
  {"content":"\r\n\r\n[ سوره محمد ‹ 47 › : آيه 35 
  ]\r\nفَلا تَهِنُوا وَتَدْعُوا إِلَى السَّلْمِ وَأَنْتُمُ الأَعْلَوْنَ وَاللَّه مَعَكُمْ وَلَنْ يَتِرَكُمْ أَعْمالَكُمْ ‹ 35 ›\r\n\r\nترجمه :\r\n35 - هرگز سست نشويد و دشمنان را به صلح ( ذلتبار ) دعوت نكنيد در حالى كه شما برتريد و خداوند با شماست و چيزى از ثواب اعمالتان را هرگز كم نمىكند\r\n\r\nتفسير : صلح بى جا و ذلتبار !\r\nدر تعقيب آيات گذشته پيرامون مسئله جهاد اين آيه به يكى از نكات مهم پيرامون « جهاد » اشاره مىكند و آن اينكه افراد سست و ضعيف الايمان براى فرار از زير بار جهاد و مشكلات ميدان جنگ غالبا مساله صلح را مطرح مىكنند ، مسلما صلح بسيار خوب است اما در جاى خود ، صلحى كه تامين اهداف والاى اسلامى كند ، و حيثيت و عظمت و آبروى مسلمين را حفظ نمايد ، نه صلحى كه آنها را به خوارى و ذلت كشاند .\r\nلذا مىفرمايد : « اكنون كه دستورهاى گذشته را شنيديد سست نشويد و دشمنان را دعوت به صلح نكنيد در حالى كه شما برتريد » ( * ( فَلا تَهِنُوا وَتَدْعُوا إِلَى السَّلْمِ وَأَنْتُمُ الأَعْلَوْنَ ) * ) ( 1 ) .\r\nيعنى حالا كه نشانه‌هاى پيروزى و برترى شما آشكار شده چگونه با پيشنهاد صلح كه مفهومش عقبنشينى و شكست است پيروزيهاى خود را عقيم مىگذاريد ؟\r\nاين در حقيقت صلح نيست ، اين تسليم و سازشى است كه از سستى و زبونى سرچشمه\r\n\r\n","description":"","footnote":"\r\n( 1 ) « تدعوا » مجزوم است و عطف بر « لا تهنوا » مىباشد و در معنى چنين است « لا تهنوا و لا تدعوا الى السلم » .\r\n","page_name":" 489 ","page_number":489},
  {"content":"\r\nمىگيرد ، اين يك نوع عافيتطلبى زشتى است كه عواقب دردناك و خطرناك به بار مىآورد .\r\nو در ذيل آيه براى تقويت روحيه مسلمين مجاهد مىافزايد : « و خدا با شما است ، و ثواب اعمالتان را هرگز نمىكاهد » ( * ( وَاللَّه مَعَكُمْ وَلَنْ يَتِرَكُمْ أَعْمالَكُمْ ) * ) كسى كه خدا با او است همه عوامل پيروزى را در اختيار دارد ، هرگز احساس تنهايى نمىكند ، ضعف و سستى به خود راه نمىدهد ، به نام صلح ، تسليم دشمن نمىشود ، و فراورده‌هاى خونهاى شهيدان را در لحظات حساس به باد نمىدهد .\r\n« لن يتركم » از ماده « وتر » ( بر وزن سطر ) به معنى منفرد است ، و لذا به كسانى كه بعضى از بستگان نزديكشان كشته مىشود و آنها تنها مىمانند « وتر » ( بر وزن فكر ) مىگويند ، و به معنى نقصان و كمبود نيز آمده است و در آيه مورد بحث كنايه زيبايى از اين مطلب است كه خداوند شما را تنها نمىگذارد و اجر و پاداش اعمالتان را همراه شما مىكند .\r\nبه خصوص اينكه مىدانيد هر گامى در راه جهاد برداريد براى شما ثبت مىشود ، نه تنها چيزى از پاداشتان را كم نمىگذارد كه از فضل و كرمش نيز بر آن مىافزايد .\r\nاز آنچه گفتيم روشن شد كه آيه مورد بحث هيچ تضادى با آيه 61 سوره انفال ندارد ، آنجا كه مىفرمايد وَإِنْ جَنَحُوا لِلسَّلْمِ فَاجْنَحْ لَها وَتَوَكَّلْ عَلَى اللَّه إِنَّه هُوَ السَّمِيعُ الْعَلِيمُ : « اگر آنها تمايل به صلح نشان دهند تو نيز از در صلح درآ ، و بر خدا تكيه كن كه او شنوا و دانا است » تا يكى را ناسخ ديگرى قرار دهيم .\r\nبلكه هر يك از اين دو ناظر به مورد خاصى است ، يكى اشاره به « صلح معقول » و ديگرى « صلح نابجا » است ، يكى صلحى است كه منافع مسلمين را\r\n","description":"","footnote":"","page_name":" 490 ","page_number":490},
  {"content":"\r\nكاملا تامين مىكند ، و ديگرى صلحى است كه از ناحيه مسلمانان ضعيف و سست در آستانه پيروزيها مطرح مىگردد .\r\nو لذا به دنبال آيه سوره انفال مىگويد : وَإِنْ يُرِيدُوا أَنْ يَخْدَعُوكَ فَإِنَّ حَسْبَكَ اللَّه : « اما اگر آنها بخواهند با مطرح كردن صلح تو را فريب دهند و نيرنگى در كار باشد هرگز تسليم مشو ، و نگرانى به خود راه مده ، چرا كه خداوند پشتيبان تو است .\r\nامير مؤمنان على ع در فرمان مالك اشتر به هر دو قسم از صلح اشاره كرده ، مىفرمايد :\r\nو لا تدفعن صلحا دعاك اليه عدوك و للَّه فيه رضا\r\n: هر گاه دشمن تو را به صلحى دعوت كند كه رضاى خدا در آن بوده باشد پيشنهاد صلح را رد مكن ( 1 ) مطرح شدن صلح از ناحيه دشمن از يك سو و توام بودن با رضاى خدا از سوى ديگر ، تقسيم شدن صلح را به دو قسم كه در بالا گفتيم نشان مىدهد .\r\nبه هر حال امراى مسلمين بايد در تشخيص موارد صلح و جنگ كه از پيچيده - ترين و ظريفترين مسائل سرنوشتساز است فوق العاده دقيق و هوشيار باشند ، چرا كه كمترين اشتباه محاسبه در اين جهت عواقب مرگبارى را به دنبال دارد .\r\n\r\n","description":"","footnote":"\r\n( 1 ) « نهج البلاغه » نامه 53 .\r\n","page_name":" 491 ","page_number":491},
  {"content":"\r\n\r\n[ سوره محمد ‹ 47 › : آيات 36 تا 38 
  ]\r\nإِنَّمَا الْحَياةُ الدُّنْيا لَعِبٌ وَلَهْوٌ وَإِنْ تُؤْمِنُوا وَتَتَّقُوا يُؤْتِكُمْ أُجُورَكُمْ وَلا يَسْئَلْكُمْ أَمْوالَكُمْ ‹ 36 › إِنْ يَسْئَلْكُمُوها فَيُحْفِكُمْ تَبْخَلُوا وَيُخْرِجْ أَضْغانَكُمْ ‹ 37 › ها أَنْتُمْ هؤُلاءِ تُدْعَوْنَ لِتُنْفِقُوا فِي سَبِيلِ اللَّه فَمِنْكُمْ مَنْ يَبْخَلُ وَمَنْ يَبْخَلْ فَإِنَّما يَبْخَلُ عَنْ نَفْسِه وَاللَّه الْغَنِيُّ وَأَنْتُمُ الْفُقَراءُ وَإِنْ تَتَوَلَّوْا يَسْتَبْدِلْ قَوْماً غَيْرَكُمْ ثُمَّ لا يَكُونُوا أَمْثالَكُمْ ‹ 38 ›\r\n\r\nترجمه :\r\n36 - زندگى دنيا تنها بازى و سرگرمى است و اگر ايمان آوريد و تقوى پيشه كنيد پاداشهاى شما را به نحو كامل مىدهد و ( در برابر آن ) چيزى از اموال شما نمىطلبد .\r\n37 - چرا كه هر گاه اموال شما را مطالبه كند ، و حتى اصرار نمايد ، بخل مىورزيد ، و كينه و خشم شما را آشكار مىسازد ! 38 - آرى شما همان جمعيتى هستيد كه دعوت براى انفاق در راه خدا مىشويد و بعضى از\r\n","description":"","footnote":"","page_name":" 492 ","page_number":492},
  {"content":"\r\nشما بخل مىورزند ، و هر كس بخل كند نسبت به خود بخل كرده است ، و خداوند بىنياز است و شما همه نيازمنديد و هر گاه سرپيچى كنيد خداوند گروه ديگرى را بجاى شما مىآورد كه مانند شما نخواهند بود .\r\n\r\nتفسير : اگر سرپيچى كنيد اين رسالت را به گروه ديگرى مىدهد\r\nگفتيم سوره « محمد » ص سوره « جهاد » است ، از مساله جهاد آغاز شده و با مساله جهاد پايان مىگيرد .\r\nآيات مورد بحث كه آخرين آيات اين سوره است نيز به يكى ديگر از مسائل زندگى انسانها در اين رابطه مىپردازد ، و براى تشويق و تحريك هر چه بيشتر مسلمانان در زمينه اطاعت خداوند عموما و مساله جهاد خصوصا بىارزش بودن زندگى دنيا را مطرح مىكند ، زيرا يك عامل مهم بازدارنده از جهاد ، سرگرم شدن و دلبستگى به زندگى مادى دنيا است .\r\nمىفرمايد : « زندگى دنيا تنها بازى و سرگرمى است » ( * ( إِنَّمَا الْحَياةُ الدُّنْيا لَعِبٌ وَلَهْوٌ ) * ) .\r\n« لعب » ( بازى ) به كارهايى گفته مىشود كه داراى يك نوع نظم خيالى براى وصول به يك هدف خيالى است ، و لهو ( سرگرمى ) به هر كارى گفته مىشود كه انسان را به خود مشغول داشته و از مسائل اصولى منحرف سازد .\r\nو به راستى زندگى دنيا « بازى » و « سرگرمى » است ، نه از آن كيفيتى حاصل مىشود و نه حالى ، نه دوامى دارد و نه بقايى ، لحظاتى است زودگذر ، و لذاتى است ناپايدار و توأم با انواع دردسر ! به دنبال آن مىافزايد : « و اگر ايمان آوريد و تقوا پيشه كنيد خداوند پاداشهاى شما را به نحو كامل و شايسته مىدهد ، و در برابر آن اموال شما را نمىطلبد » ( * ( وَإِنْ تُؤْمِنُوا وَتَتَّقُوا يُؤْتِكُمْ أُجُورَكُمْ وَلا يَسْئَلْكُمْ أَمْوالَكُمْ ) * ) ( 1 ) .\r\n\r\n","description":"","footnote":"\r\n( 1 ) جمله « لا يسئلكم » مجزوم ، و عطف است بر جزاء جمله شرطيه يعنى « يؤتكم » .\r\n","page_name":" 493 ","page_number":493},
  {"content":"\r\nنه خداوند در برابر هدايت و راهنمايى و آن همه پاداشهاى عظيم در دنيا و آخرت مالى از شما مىطلبد ، و نه پيامبرش ، اصولا خدا نيازى ندارد ، و نياز پيامبرش نيز فقط به خدا است .\r\nو اگر مقدار ناچيزى از اموالتان به عنوان زكات و حقوق شرعى ديگر گرفته مىشود آن هم براى خود شما مصرف مىگردد ، براى نگهدارى يتيمان و مستمندان و ابن السبيل شما ، و براى دفاع از امنيت و استقلال كشورتان و برقرارى نظم و آرامش و تامين نيازمنديها و عمران و آبادى شهر و ديار شما است .\r\nبنا بر اين همين مقدار نيز براى خود شما است كه خدا و پيامبرش از همگان بىنيازند ، و به اين ترتيب تناقضى بين مفهوم آيه و آيات انفاق و زكات و مانند آن وجود ندارد .\r\nدر تفسير جمله * ( وَلا يَسْئَلْكُمْ أَمْوالَكُمْ ) * و رفع تناقض احتمالات متعدد ديگرى نيز داده‌اند :\r\nبعضى گفته‌اند : در برابر هدايت و پاداش چيزى از اموالتان را طلب نمىكند .\r\nبعضى ديگر گفته‌اند : كل اموال شما را نمىطلبد ، و تنها قسمتى از آن را مىخواهد .\r\nبعضى نيز گفته‌اند : اين جمله اشاره به اين است كه اموال همه از آن خدا است گر چه « چند روزى اين امانت نزد ما است » .\r\nولى از همه مناسبتر همان تفسير اول است .\r\nبه هر حال نبايد فراموش كرد كه بخشى از جهاد ، « جهاد با اموال » است و اصولا هر گونه نبرد با دشمن نياز به هزينه هايى دارد كه بايد از سوى مسلمانان با ايمان و پرهيزگار و آنها كه وابسته و دلبسته به دنيا نيستند گردآورى شود و آيات مورد بحث در حقيقت زمينه‌هاى فكرى و فرهنگى را براى اين مساله\r\n","description":"","footnote":"","page_name":" 494 ","page_number":494},
  {"content":"\r\nآماده مىكند .\r\nدر آيه بعد براى نشان دادن ميزان دلبستگى غالب مردم به اموال و ثروتهاى شخصى مىافزايد : « هر گاه اموال شما را مطالبه كند ، و حتى اصرار ورزد بخل مىكنيد ، بلكه از آن بالاتر كينه‌ها و خشم شما را آشكار مىسازد » ! ( * ( إِنْ يَسْئَلْكُمُوها فَيُحْفِكُمْ تَبْخَلُوا وَيُخْرِجْ أَضْغانَكُمْ ) * ) .\r\n« يحفكم » از ماده احفاء به معنى اصرار در مطالبه و سؤال است ، و در اصل از حفا به معنى پابرهنه راه رفتن است . اين تعبير كنايه از كارهايى است كه انسان تا آخرين حد آن را پيگيرى مىكند ، لذا « احفاء شارب » به معنى اصلاح كردن سبيل در كوتاهترين حد است .\r\nو « اضغان » جمع « ضغن » چنان كه قبلا هم اشاره كرديم به معنى « كينه شديد » است .\r\nخلاصه اينكه آيه بيانگر دلبستگى شديد بسيارى از مردم به مسائل مالى است و در حقيقت يك نوع ملامت و سرزنش آنها و در عين حال تشويق به ترك اين وابستگى است ، تا آنجا كه اگر خدا نيز از آنها مطالبه كند خشم و كينه او را به دل مىگيرند ! و به اين ترتيب با اين تازيانه ملامت روح خفته انسانها را بيدار مىسازد ، تا زنجير اسارت و بردگى اموال را از گردن خويش بردارند و آن چنان شوند كه در راه دوست از همه چيز بگذرند ، و همه را بر پاى او نثار كنند ، در عوض ايمان و تقوا و رضا و خشنودى او را بطلبند .\r\nآخرين آيه مورد بحث كه آخرين آيه سوره محمد ص است تاكيد ديگرى است بر آنچه در آيات گذشته پيرامون مسائل مادى و دلبستگىهاى مردم به آن\r\n","description":"","footnote":"","page_name":" 495 ","page_number":495},
  {"content":"\r\nو انفاق در راه خدا آمده است .\r\nمىفرمايد : « بدانيد شما همان جمعيتى هستيد كه دعوت براى انفاق در راه خدا مىشويد ، بعضى از شما اين فرمان الهى را اطاعت مىكنند در حالى كه بعضى بخل مىورزند ( * ( ها أَنْتُمْ هؤُلاءِ تُدْعَوْنَ لِتُنْفِقُوا فِي سَبِيلِ اللَّه فَمِنْكُمْ مَنْ يَبْخَلُ ) * ) .\r\nدر اينجا اين سؤال مطرح مىشود كه در آيات قبل گفته شد خداوند اموال شما را مطالبه نمىكند چگونه در اين آيه دستور به انفاق فى سبيل اللَّه داده شده است ؟\r\nولى دنباله خود آيه در حقيقت به اين سؤال از دو راه پاسخ مىدهد : نخست مىگويد : « كسى كه در انفاق بخل كند نسبت به خود بخل كرده است » ( * ( وَمَنْ يَبْخَلْ فَإِنَّما يَبْخَلُ عَنْ نَفْسِه ) * ) ( 1 ) .\r\nچرا كه نتيجه انفاقها هم در دنيا به خود شما بازمىگردد ، زيرا فاصله‌هاى طبقاتى كم مىشود آرامش و امنيت در جامعه حكمفرما مىگردد ، محبت و صفا و صميميت جاى كينه و عداوت را مىگيرد اين پاداش دنيوى شما است .\r\nو هم در آخرت در برابر هر درهم و دينارى مواهب و نعمتهايى به شما ارزانى مىدارد كه هرگز به فكر بشرى خطور نكرده است ، بنا بر اين هر قدر بخل كنيد به خودتان بخل كرده‌ايد ! به تعبير ديگر مساله انفاق در اينجا بيشتر ناظر به انفاق براى جهاد است و تعبير به فى سبيل اللَّه نيز تناسب با همين معنى دارد ، و واضح است كه هر گونه كمك به پيشرفت امر جهاد ضامن حفظ موجوديت و استقلال و شرف يك جامعه است .\r\n\r\n","description":"","footnote":"\r\n( 1 ) واژه بخل گاهى با عن متعدى مىشود و گاه با على در صورت اول معنى منع دارد و در صورت دوم اضرار .\r\n","page_name":" 496 ","page_number":496},
  {"content":"\r\nپاسخ ديگر اينكه « خداوند غنى و بىنياز است و شما همه نيازمنديد » ( * ( وَاللَّه الْغَنِيُّ وَأَنْتُمُ الْفُقَراءُ ) * ) .\r\nاو هم از انفاق شما بىنياز است ، و هم از اطاعتتان ، اين شما هستيد كه در دنيا و آخرت نياز به لطف و رحمت و پاداش او داريد .\r\nاصولا موجودات امكانيه و ما سوى اللَّه سر تا پا فقر و نيازند ، و غنى بالذات تنها خدا است ، آنها حتى در اصل وجودشان دائما وابسته به اويند ، و لحظه به لحظه از منبع لا يزال فيض وجود او مدد مىگيرند كه اگر يك لحظه از آنها قطع فيض كند هستى همه بر باد مىرود « و فرو ريزند قالبها » ! آخرين جمله هشدارى است به همه مسلمانان كه قدر اين نعمت بزرگ و موهبت عظيم را بدانيد كه خداوند شما را پاسدار آئين پاكش قرار داد تا حاميان دين و ياوران پيامبر او باشيد ، اگر به اين نعمت بزرگ ارج ننهيد « و اگر روىگردان شويد اين ماموريت را به گروه ديگرى مىسپارد گروهى كه همانند شما نخواهند بود » ! ( * ( وَإِنْ تَتَوَلَّوْا يَسْتَبْدِلْ قَوْماً غَيْرَكُمْ ثُمَّ لا يَكُونُوا أَمْثالَكُمْ ) * ) .\r\nآرى اين بار هرگز بر زمين نمىماند ، اگر شما به اهميت موقفتان پى نبريد ، و اين رسالت عظيم را ناديده بگيريد ، خداوند قوم ديگرى را برمىانگيزد و اين رسالت عظيم را بر دوش آنها مىافكند ، قومى كه در ايثار و فداكارى و بذل جان و مال و انفاق فى سبيل اللَّه به مراتب از شما برتر و بالاتر باشند ! اين تهديد بزرگى است كه نظير آن در آيه 54 سوره مائده نيز آمده است :\r\nيا أَيُّهَا الَّذِينَ آمَنُوا مَنْ يَرْتَدَّ مِنْكُمْ عَنْ دِينِه فَسَوْفَ يَأْتِي اللَّه بِقَوْمٍ يُحِبُّهُمْ وَيُحِبُّونَه أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ يُجاهِدُونَ فِي سَبِيلِ اللَّه وَلا يَخافُونَ لَوْمَةَ لائِمٍ :\r\n« اى كسانى كه ايمان آورده‌ايد ! هر كس از شما از آئين خود بازگردد ( به خدا زيانى نمىرساند ) خداوند در آينده جمعيتى را مىآورد كه آنها را دوست\r\n","description":"","footnote":"","page_name":" 497 ","page_number":497},
  {"content":"\r\nدارد و آنها نيز خدا را دوست دارند ، در برابر مؤمنان متواضع ، و در برابر كافران نيرومند و شكست ناپذير ، مردانى كه در راه خدا جهاد مىكنند و هرگز از سرزنش سرزنش كنندگان هراسى به خود راه نمىدهند « ( مائده - 53 ) .\r\nجالب توجه اين كه اكثر مفسران در ذيل آيه مورد بحث نقل كرده‌اند كه بعد از نزول اين آيه جمعى از اصحاب رسول خدا ص عرض كردند : من هؤلاء الذين ذكر اللَّه فى كتابه : « اين گروهى كه خداوند در اين آيه به آنها اشاره كرده كيانند » ؟ ! در اين هنگام سلمان نزديك پيامبر ص نشسته بود ، پيامبر دست بر پاى سلمان ( و طبق روايتى بر شانه سلمان ) زد و فرمود : « هذا و قومه ، و الذى نفسى بيده لو كان الايمان منوطا بالثريا لتناوله رجال من فارس :\r\n« منظور اين مرد و قوم او است ، سوگند به آن كس كه جانم به دست او است اگر ايمان به ثريا بسته باشد گروهى از مردان فارس آن را به چنگ مىآورند » ! اين حديث و مشابه آن را محدثان معروف اهل سنت مانند محدث معروف بيهقى و ترمذى در كتب معروف خود آورده‌اند ، و مفسران معروف شيعه و اهل سنت بر آن اتفاق دارند ، مانند : نويسنده تفسير قرطبى ، روح البيان ، و مجمع البيان و فخر رازى و مراغى و ابو الفتوح رازى و مانند آنها .\r\nدر تفسير « در المنثور » در ذيل همين آيه نيز چندين حديث در همين زمينه آورده است ( 1 ) .\r\nحديث ديگرى از امام صادق ع نقل شده كه مكمل حديث فوق است فرمود :\r\nو اللَّه ابدل بهم خيرا منهم ، الموالى\r\n: « به خدا سوگند كه خداوند به اين وعده خود وفا كرده و گروهى را از غير عرب بهتر از آنها جانشين آنها فرمود » ( 2 ) .\r\n\r\n","description":"","footnote":"\r\n( 1 ) « در المنثور » جلد 6 صفحه 67 .\r\n( 2 ) تفسير « مجمع البيان » جلد 9 صفحه 108 .\r\n","page_name":" 498 ","page_number":498},
  {"content":"\r\nاگر با دقت و خالى از هر گونه تعصب به تاريخ اسلام و علوم اسلامى بنگريم ، و سهم عجم ، و مخصوصا ايرانيان را در ميدانهاى جهاد و مبارزه با دشمنان از يك سو ، و تنقيح و تدوين علوم اسلامى را از سوى ديگر بنگريم به واقعيت اين حديث پى خواهيم برد و شرح اين سخن بسيار است .\r\nخداوندا ! ما را در مسير جهاد و ايثار و فداكارى در طريق آئين پاكت استوار و ثابت قدم بدار .\r\nبارالها ! اين افتخار بزرگى را كه به ما مرحمت فرمودى كه داعيان آئين پاك تو باشيم هرگز از ما سلب مكن .\r\nپروردگارا ! در اين هنگام كه طوفانهاى شديد از شرق و غرب براى محو آثار آئين پاكت درگرفته ، به ما قدرت بيشتر ، ايمان محكمتر ، ايثار فزونتر و اخلاص فراوانتر مرحمت فرما ! آمين يا رب العالمين جمعه 17 ماه رمضان ( روز فتح بدر ) سال 1405 مطابق 17 : 3 : 64 پايان سوره محمد ( ص ) و پايان جلد 21 تفسير نمونه\r\n\r\n","description":"","footnote":"","page_name":" 499 ","page_number":499}
  ]