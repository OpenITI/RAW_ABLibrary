[
  {"content":"\r\n\r\nمرآت الاحوال\r\nجهان نما\r\nسفرنامه\r\nتأليف\r\nآقا احمد بن محمد على بهبهانى ( آل آقا )\r\n( 1191 - 1243 ه‍ ق )\r\nجلد اول\r\nتحقيق\r\nمؤسسه علامه مجدد وحيد بهبهانى ( ره )\r\n\r\n","description":"","footnote":"","page_name":" پيشگفتار 1 ","page_number":1},
  {"content":"\r\n\r\n\" شناسنامه \"\r\nكتاب : مرآت الأحوال جهان نما\r\nمؤلف : آقا احمد بن محمد على كرمانشاهى\r\nتحقيق : مؤسسهء علامهء مجدد وحيد بهبهانى رحمه الله\r\nنشر : انتشارات انصاريان - قم\r\nليتوگرافى : بهمن\r\nچاپخانه : صدر\r\nچاپ : اول / تير 1373\r\nتيراژ : 3000\r\n\r\n","description":"","footnote":"","page_name":" پيشگفتار 2 ","page_number":2},
  {"content":"\r\n\r\nبسم الله الرحمن الرحيم\r\nكليهء حقوق طبع مخصوص مؤسسه است\r\nمؤسسهء علامهء مجدد وحيد بهبهانى رحمه الله\r\nقم - خيابان بيمارستان فاطمى - كوچهء شمارهء 14 - پلاك 3\r\nصندوق پستى : 3877 - 37185 ، تلفن : 32367\r\n\r\n","description":"","footnote":"","page_name":" پيشگفتار 3 ","page_number":3},
  {"content":"\r\n\r\n\r\n[ جلد اول 
  ]\r\n\r\nراهنماى كتاب\r\nپيشگفتار 7 - 36\r\nفهرست كتاب به قلم مؤلف 5 - 56\r\nمطلب اوّل 57 - 76\r\nمطلب دوّم 77 - 100\r\nمطلب سوّم 101 - 127\r\nمطلب چهارم 128 - 179\r\nمطلب پنجم 180 - 955\r\nمقصد اوّل 183 - 254\r\nمقصد دوّم 255 - 657\r\nمقصد سوّم 658 - 955\r\nمقدّمه 658 - 674\r\nمقام اوّل 675 - 723\r\nمقام دوّم 724 - 750\r\nمقام سوّم 751 - 884\r\nخاتمه 885 - 954\r\nفهرست‌ها 955 - 1082\r\n\r\n","description":"","footnote":"","page_name":" پيشگفتار 4 ","page_number":4},
  {"content":"\r\n\r\nبسم اللّه الرحمن الرحيم و له الحمد\r\n\r\nپيشگفتار :\r\nپيشگفتار اين كتاب را كه بيشتر در قالب يك سفرنامه تنظيم شده با شعرى زيبا منسوب به مولى امير المؤمنين عليه السّلام آغاز مىنمائيم :\r\n تَغرّب عن الأوطان في طلب العلى * و سافر ففي الأسفار خمس فوائد\r\nتفرّج همّ و اكتساب معيشة * و علم و آداب و صحبة ماجد « 1 » \r\nبراى رسيدن به بزرگيها بايد از وطن دور شوى كه فوائدى چند بر سفر مترتب است .\r\nغم و اندوه را كاهش مىدهد و امكان دستيابى به سرمايهء زندگى و علم و آداب و همنشينى با بزرگان را فراهم مىآورد .\r\nناگفته پيداست كه اين سخن كوتاه تمامى آثار سفر را بيان مىكند ، آن‌كس كه تاجر است از سفر بهرهء مادّى مىبرد ، و آن‌كس كه طالب دانش و علم است در مصاحبت با عالمان و انديشمندان از خرمن علومشان توشه مىگيرد ، علاوه كه تماشاى سرزمينها و اقوام و ملل و سرگذشت ايشان نه تنها به آگاهى از آداب و رسوم ويژگيهاى اخلاقى انسان مىافزايد كه بسى هم مىتواند عبرت‌آميز و پندآموز باشد .\r\n\r\n\r\n","description":"","footnote":"\r\n( 1 ) ديوان امير المؤمنين : 53 .\r\n","page_name":" پيشگفتار 5 ","page_number":5},
  {"content":"\r\n\r\nو از اين‌روست كه قرآن كريم نيز بيش از ده مورد و به تعبيرات نزديك به هم به گردش و سفر دعوت نموده و نتيجهء اين سير و سياحت را همان پندآموزى و عبرت از سرگذشت اقوام مختلف مىداند\r\n قُلْ سِيرُوا فِي الْأَرْضِ ثُمَّ انْظُرُوا كَيْفَ كانَ عاقِبَةُ الْمُكَذِّبِينَ  « 1 »\r\n قُلْ سِيرُوا فِي الْأَرْضِ فَانْظُرُوا كَيْفَ كانَ عاقِبَةُ الْمُجْرِمِينَ  « 2 »\r\n أَ فَلَمْ يَسِيرُوا فِي الْأَرْضِ فَتَكُونَ لَهُمْ قُلُوبٌ يَعْقِلُونَ بِها أَوْ آذانٌ يَسْمَعُونَ بِها فَإِنَّها لا تَعْمَى الْأَبْصارُ وَ لكِنْ تَعْمَى الْقُلُوبُ الَّتِي فِي الصُّدُورِ  « 3 »\r\nو در اين آيات بخصوص آيهء اخير ، دو گروه مخاطب قرآن مىباشند ، يكى آنان كه مىتوانند از انديشه و نيروى خدادادى عقل استفاده كنند ، و ديگر كسانى كه ظاهربين و دلبستهء مشاهدات خود مىباشند ، و اين هردو را قرآن به سير و گردش مىخواند تا اوّلى در سايهء عقل و انديشه و دوّمى با بهره‌گيرى از مشهودات و آنچه در طول سيروسفر مىبيند خط سعادت و توفيق خود را در زندگى دريافته و در آن راه گام بردارد و از قدم نهادن در مسيرى كه گذشتگان را به هلاكت و نابودى كشانيد برحذر باشد ، و اشتباه و خطاى پيشينيان را تكرار نكند .\r\nو خلاصه به بيان رسول خدا صلّى اللّه عليه و آله : « سيروسفر بهترين وسيلهء تشخيص و سنجش يك امّت است » « 4 »\r\nو در كلامى ديگر فرموده : « سافروا فانكم ان لم تغنموا مالا أفدتم عقلا » « 5 »\r\n\r\n\r\n","description":"","footnote":"\r\n( 1 ) سورهء انعام ، آيهء 11 .\r\n( 2 ) سورهء نمل ، آيهء 69 .\r\n( 3 ) سورهء حج ، آيهء 46 .\r\n( 4 ) مكارم الأخلاق : 240 .\r\n( 5 ) مكارم الأخلاق : 240 .\r\n","page_name":" پيشگفتار 6 ","page_number":6},
  {"content":"\r\n\r\nاگر در سفر بهرهء مادى نباشد توانائى انديشه را افزون مىكند .\r\nگو اينكه بشر به حكم غريزه و شعور انسانى مصلحت و ضرورت بسيارى از امور را درك مىكند ولى قرآن و وحى الهى و همچنين پيامبران و ائمهء طاهرين عليهم السّلام بنابر وظيفه ارشادى در كلماتى بسيار زيبا و گويا اين ارتكاز را گشوده و با بيانات شيرين و پر حلاوت خود آنچه را كه در مكنون خاطر و ضمير آدمى نهفته است ابراز مىدارند ، و از آن جمله است سيروسفر و نياز مادى و معنوى انسان به مسافرت ، و سخنانى كه در متون اسلامى پيرامون آن به دست ما رسيده است .\r\nچنانچه از امام صادق عليه السّلام نقل شده كه فرمودند :\r\nفي حكمة آل داود : « ان على العاقل ان لا يكون ظاعنا الّا في ثلاث : تزوّد لمعاد ، او مرمة لمعاش ، او لذة في غير محرّم » « 1 » .\r\nدر نصايح آل داود چنين آمده كه : انسان عاقل براى سه هدف به سفر مىرود : يا بهرهء معنوى برگرفتن و كار آخرت را سامان دادن ، و يا امر معيشت و زندگى را ترميم نمودن ، و يا جسم و روح را از لذّت گشت‌وگذار در غير حرام سيراب كردن .\r\nمىبينيم كه هم بر نياز انسان به سفر تأكيد مىكند و هم به سير و سياحت هدف و جهت مىبخشد .\r\nو در كلامى ديگر براى آنان كه جز با انگيزه‌هاى معنوى و الهى تصميم نمىگيرند و اغراض مادى را كافى نمىدانند ، و اساسا تعبد را سرلوحهء اهداف خود قرار داده‌اند مىفرمايد .\r\nقال رسول اللّه عليهم السّلام : « لو يعلم الناس برحمة اللّه للمسافر لأصبح الناس\r\n\r\n\r\n","description":"","footnote":"\r\n( 1 ) مكارم الأخلاق : 240 .\r\n","page_name":" پيشگفتار 7 ","page_number":7},
  {"content":"\r\n\r\nعلى ظهر سفر إنّ اللّه بالمسافر رحيم » « 1 » .\r\nاگر مردم از لطف و رحمت الهى نسبت بمسافر آگاه بودند شبانه بار سفر مىبستند چه اينكه خداوند نسبت به مسافر لطف خاص دارد .\r\nو در هرحال براى اينكه سخن از رسم مقدّمه نگارى فراتر نرود به اين بحث خاتمه مىدهيم .\r\n\r\nدربارهء كتاب\r\nسفرنامه‌اى كه در پيش روى داريد آغازى بس جالب توجه دارد چه اينكه مؤلف سفر پانزده سالهء خود را به عنوان يك سير و گردش علمى شروع مىكند ، و براى فراگيرى و تحصيل علم و دانش راهى عتبات مقدسه مىگردد ، و آنچه را در مسير راه از شهرها و بلاد و آثار و بناهاى تاريخى و مذهبى ديده خاطرنشان مىسازد ، و آنگاه به شرح حال حوزهء علميّه و پايگاه عظيم عالم تشيع ( نجف اشرف ) و رجال علمى و بزرگان شيعه كه اكثرا بازماندگان و شاگردان جدّش « وحيد بهبهانى » بودند مىپردازد .\r\nو مهم آنكه در طول اين مدّت حادثهء شوم و خطرناك اوّلين يورش فرقه وهابيّه به عراق را درك نموده ، و به همراهى استاد خود مرحوم شيخ جعفر كاشف الغطاء و ساير علما و طلّاب مسلّحانه به دفاع از حريم نجف به مدّت چهار ماه اهتمام نموده تا آن تهاجم به شكست منتهى مىشود .\r\n\r\n\r\n","description":"","footnote":"\r\n( 1 ) ربيع الأبرار : 2 / 393 .\r\n","page_name":" پيشگفتار 8 ","page_number":8},
  {"content":"\r\n\r\nو در حملهء دوّم كه به دليل تصادف با ايام كسالت و وفات پدر بزرگوارش مرحوم آقا محمد على كرمانشاهى در نجف حضور نداشته و در كرمانشاه خدمت پدر بودند رساله‌اى در ردّ افكار مسموم و انحرافى وهابيّت تأليف نموده كه در خلال اين سفرنامه آورده شده است ، و اساسا اين روش مؤلف است كه هركجا قدم نهاده با علما و نام‌آوران از هر فرقه‌اى به بحث و گفتگو نشسته و اجمال آن افكار و ارشادات خود را برشتهء تحرير كشيده است .\r\nچه اينكه وى دانشمندى پرتلاش و مجتهدى توانمند است كه در مهد علم و فقاهت تربيت يافته و گواه بر اين مطلب شهادت اساتيد و تأليفات برجاى مانده از ايشان مىباشد ، و همين است كه اين اثر ( كتاب حاضر ) را از ساير كتابهاى مشابه ممتاز مىنمايد .\r\nوى كه با اندوخته‌اى از علم و فقاهت بار سفر به شبه قارهء هند را مىبندد و در مسير راه بخش وسيعى از شهرها و مناطق ايران را مىبيند با استفاده از همان سرمايه و تيزبينى و فراست به شرح حال مردمان و اوضاع و احوال روحانيّت شيعه در ايران پرداخته و نقد و تعريف جالب و جامعى در اين باب عرضه مىنمايد .\r\nاز نامى كه براى اين كتابش ( مرآة الأحوال جهان‌نما ) برگزيده و فصل نهائى كه بر آن افزوده چنين به دست مىآيد كه وى را ميل و رغبت به ادامهء سفر و گشت و گذار به ساير نقاط عالم بوده است كه مشكلات زمان و كوتاهى عمر ؛ وى را مجال نمىدهد .\r\nمرحوم آقا احمد در اين اثر همانطوريكه از مثل او انتظار مىرود با ريزبينى و دقّت مشاهدات خود را يادآور شده و توصيف نموده است و شايد بتوان گفت كه : كمتر چيزى از چشم تيزبين ايشان پنهان مانده است .\r\n\r\n","description":"","footnote":"","page_name":" پيشگفتار 9 ","page_number":9},
  {"content":"\r\n\r\nوقتى از طبيعت هر منطقه سخن مىگويد اقسام گل و گياه ، و اشجار و درختان ، و ميوه‌هاى فصلى ، و حيوانات عجيب الخلقه و معمولى ، تا وضعيّت آب و هوا و رود و دريا و بيشه و جنگل آن ناحيه را وصف مىنمايد .\r\nزيبا آنكه در همين مقام از ذكر موعظه در نقل عجائب خلقت دريغ نمىورزد .\r\nو آنگاه كه به شرح حال اجتماع و اخلاق و آداب و سنن هر قوم مىپردازد از ساده‌ترين سنّت اجتماعى اغماض نمىكند .\r\nبه‌خصوص هند كه به تنهائى دنيائى است از آراء و عقائد و مذاهب و بالطبع رسوم و آداب مختلف ؛ همه را با نكته سنجى و بصيرت ويژهء خود دريافت كرد ، و در موقع لزوم به نقد و وعظ مىپردازد .\r\nو از آنجا كه وى عالم و مروّج مذهب تشيع است و خود را در قبال همهء انسانها خاصه مسلمين و شيعيان مسئول مىداند ، خرافات و خلافهاى متداول در بين شيعيان را مطرح كرده و از چگونگى مبارزهء خود با آنها ؛ و ايفاى وظيفهء ارشاد و هدايت مردم شرح مبسوطى ذكر مىنمايد ، و چون داراى مقام علمى و از طرفى هم نوادهء مرجع معاصر جهان تشيّع مرحوم وحيد بهبهانى رحمه اللّه بوده نيز بسيار مفيد و مؤثّر واقع شده است .\r\nاز همهء اينها كه بگذريم بگاه سخن از سياست و حكومت با دقّت و وسواس وضع گذشته و حال اوضاع هر منطقه را شرح مىدهد و سپس چون دوران اقامت وى در هند همزمان با روزگار حكومت كمپانى هند شرقى ، و به عبارت بهتر سلطه استعمار انگليس است ابتداء به بررسى تاريخ انگليس و خصائص اخلاقى آن ملّت و شيوهء حكمرانى و مملكت‌دارى آنان پرداخته و از سلوك و رفتار ايشان با\r\n\r\n","description":"","footnote":"","page_name":" پيشگفتار 10 ","page_number":10},
  {"content":"\r\n\r\nطبقات مختلف مردم آنچه را ديده و ظاهر بوده است بيان نموده ، و سپس با تيزهوشى و ذكاوت اساس و مبناى حكومت استعمارگر انگليس را كه همان تزوير و حيله‌گرى است به خوبى دريافته و بدان تصريح مىنمايد « 1 »\r\nو در مواردى هم به نقد روشها و مبانى حكومت ايشان پرداخته است « 2 »\r\nو در پايان كتاب ؛ فصلى به عنوان ( نصايح ) گشوده است و در آن هرچه را كه شايستهء زعامت و رياست و زمامدارى مردم است مستوفى بيان كرده و از موجبات و عوامل سقوط حكومتها تحذير نموده است .\r\nناگفته نماند كه در آغاز كتاب و قبل از ورود در فصول سفرنامه بخشى را به شرح حال پدران ، و نياكان خود از مجلسى اوّل و دوّم ، ملا محمد صالح مازندرانى ، وحيد بهبهانى ، آقا محمد على كرمانشاهى و برادران خود و غيرهم رحمهم اللّه اختصاص داده ، و از آنجا كه گفته‌اند « اهل البيت ادرى بما في البيت » اين بخش نيز مىتواند از نظر تاريخى مستند و مأخذ صحيح تمامى كسانى باشد كه علاقمند به تحقيق و تفحّص در تاريخ رجال‌اند .\r\n\r\n\r\n","description":"","footnote":"\r\n( 1 ) « القصه : امور سلطنت با زياده از چهارصد نفر است ، و تا بر امرى از كلّى و جزئى تمام متّفق نشوند در مملكت جارى نشود و آنچه قرارداد شود در كتب ضبط كنند و در ميان رعيّت منتشر سازند ، و آن كتب را آئين نامند ، و فى الحقيقه اگرچه آئين ايشان در ظاهر مانند مار خالى از صفائى نيست ، و لكن چون تصوّر كنى بجز خدعه و مكر چيز ديگر در آن نيست ، و تمام ناشى از آن است كه عجله در مزاج ايشان نيست ، آنچه را كه ساير فرق در روزى كنند ايشان در سالها به انجام رسانند » .\r\nكتاب حاضر : 2 / 781\r\n( 2 ) « و حق آن است كه در امور مملكت‌دارى آنچه از اتّفاق مىشود از چيز ديگر نمىشود ، و فرقهء انگريز اگرچه به ظاهر در دين حضرت عيسى عليه السلام‌اند ، و لكن به جز آنكه در كليساها ناقوس زنند و هفته‌اى يك بار در روز يكشنبه بعضى از عوام الناس و تهيدستان به معابد روند ، چيزى ديگر از احكام در ميان ايشان مشهود نيست . . . » . كتاب حاضر : 2 / 784 - 785\r\n","page_name":" پيشگفتار 11 ","page_number":11},
  {"content":"\r\n\r\n\r\nشرح حال مؤلف\r\nآقا احمد بن محمّد على بن محمّد باقر وحيد بهبهانى رحمه اللّه در محرّم سال 1191 در كرمانشاه متولّد شده و تا 20 سالگى از محضر پربركت پدر بزرگوارش آقا محمّد على كرمانشاهى و برادر مهترش آقا محمّد جعفر كسب فيض و تحصيل دانش كرده و سپس به قصد ادامهء تحصيل به نجف اشرف عزيمت فرموده و نزديك به 10 سال در نجف و قم از محضر مرحوم شيخ جعفر كاشف الغطاء و ميرزاى قمى رحمهما اللّه استفاده كرده و بالاخره طبع بلند علم جويش او را به مشهد مقدّس كشانده و پس از زيارت بارگاه حضرت ثامن الأئمّه عليه السّلام و كسب اجازه از تربت پاك آن امام معصوم به هندوستان مىرود « 1 » .\r\nدر سال 1225 به كشور بازگشته و بار ديگر به عتبات مقدّسه سفر مىكند و به مطالعات ديگرى مىپردازد كه به موقع از آنها نامبرده خواهد شد .\r\nاو را عالمى تيزهوش و موشكاف و دانشمندى ژرف‌نگر و پرتلاش مىشناسند كه نسبت به اعلاى دين و مذهب ساعى و از انجام وظيفهء ارشاد و تبليغ رويگردان نبوده است ، و ما در اين خصوص قلم را در اختيار صاحبنظران مىگذاريم شايد بهتر انجام وظيفه كرده باشيم .\r\nمرحوم آقا بزرگ تهرانى او را چنين معرّفى مىكند :\r\n« المترجم احد حسنات عصره و فضلاء زمانه . . . » « 2 » .\r\n\r\n\r\n","description":"","footnote":"\r\n( 1 ) كتاب حاضر : 1 / 186 .\r\n( 2 ) كرام البرره : 1 / 100 .\r\n","page_name":" پيشگفتار 12 ","page_number":12},
  {"content":"\r\n\r\nاو يكى از بهترين‌هاى آفرينش و از عالمان عصر خود بوده .\r\nصاحب اعيان الشيعه در شرح حال ايشان اجازه‌اى از سيد محمد مجاهد صاحب مناهل نقل مىكند كه دلالتى روشن بر شهادت و اذعان وى به مقام علمى و فقهى و اجتهاد ايشان دارد .\r\nمتن اجازه چنين است :\r\nامّا بعد فانّ ابن خالي صانه اللّه تعالى من شرّ الايّام و الليالي و هو الأعلم الأفضل الأكمل الذي بلغ في تحقيق غايته و في التدقيق نهايته الأمجد الأرشد المدعوّ ب ( آقا احمد ) الجامع لجميع الكمالات الحسنة و الصفات المستحسنة من العلوم العقلية و النقلية و الفقه و الأصول و الحديث و التقوى و الورع و ترويج الدين و الانقياد الى المعصومين عليهم السلام قد امرني بمطالعة شطر من تصانيفه الشريفة و جملة من تآليفه الجميلة فبادرت اليه امتثالا للامر الشريف فوجدت ذلك في غاية الحسن و الجودة لاشتماله على تحقيقات فائقة و تدقيقات جيّدة بعبارات موجزة عذبة فتحقّقت انه من اهل الاجتهاد و الملكة و الاستعداد و قد استجازني مع انني لست من اهلها و لا ممن يحوم حولها فأجزت له وفّقه اللّه تعالى بمقرّراتي و مسموعاتي و مؤلّفاتي من الأصول و الفقه و الحديث و غير ذلك ( انتهى ) « 1 » .\r\nاين اجازه بر خلاف آنچه يكى از نويسندگان معاصر استفاده كرده گوياى اعتراف به نبوغ و اعلميّت و واجديّت ملكهء اجتهاد و استنباط است .\r\nو بر اهل فن پوشيده نيست كه اگر كسى اين ملكه را تحصيل كرد تقليد بر او\r\n\r\n\r\n","description":"","footnote":"\r\n( 1 ) اعيان الشيعة : 3 / 136 .\r\n","page_name":" پيشگفتار 13 ","page_number":13},
  {"content":"\r\n\r\nحرام و صلاحيّت و شايستگى مقام افتاء را به دست مىآورد .\r\nو اينكه اگر كسى احاطه بر آراء و انظار فقهاء را نداشته باشد مجتهد است يا نه ؟ پاسخش باز بر اهل اطّلاع مخفى نيست زيرا در هر رشته‌اى از علم و دانش صاحب‌نظر به كسى مىگويند كه توانائى رفع اشكالات و شبهات را از نظر و رأى منتخب خود داشته باشد و قدرت نقد و ردّ و مقابله با نظر مخالف را تحصيل كرده باشد ، در غير اين صورت اطلاق كلمهء صاحب‌نظر و مجتهد صحيح نخواهد بود ، مضافا كه بديهى است ممارست در يك رشته از دانش و پركارى و زحمت و اطّلاع بر آراء و نظرات موافق و مخالف ؛ عالم و دانشمند در آن فن را از يك پختگى و صلاحيتى برخوردار مىسازد كه قهرا ديگران را در قبال احاطهء علميّتش به خضوع وادار مىنمايد .\r\nو اين از افتخارات فقه شيعه است كه با حوصلهء تمام ، آراء و انظار همهء مذاهب را آنچنان مورد نقد و تحقيق قرار داده بطوريكه شاگردانى كه در اين مكتب دقيق فقهى تربيت مىشوند فقيه و ملّاى هيچ مذهبى را ياراى مقابله و روياروئى با ايشان نيست .\r\nالبته آنچه مرقوم آمد مورد تصديق تمامى اهل فن و دانش فقه شيعه است و هرگز اين مغالطه كه در زمان شيخ طوسى و سيّد مرتضى چنين نبوده است پذيرفته نيست ، زيرا اجتهاد كه در اصطلاح ما همان تلاش و جهد براى دستيابى به اقوال ائمهء طاهرين عليهم السّلام است هرچه به سرچشمه و عصر معصوم نزديكتر باشد طبعا زحمت كمتر و راه كوتاهترى دارد ، به خلاف عصر ما كه بعد مسافت و دورى راه و القاء خلافها و شبهات سعى و كوشش فراوانتر و تلاش و تحقيق بيشترى را مىطلبد .\r\n\r\n","description":"","footnote":"","page_name":" پيشگفتار 14 ","page_number":14},
  {"content":"\r\n\r\nبنابراين جهت رسيدن و نيل به اين مقام و تحصيل ملكهء اجتهاد بر خلاف ساير علوم نظرى علاوه بر تأييدات الهى نيازمند به صرف وقت بسيار و عمرى با بركت مىباشد .\r\nناگفته نماند كه بحث در اين موضوع محتاج به توضيح و تفصيل بيشترى است كه انشاء اللّه در مقدمه كتب فقهى و اصولى راجع به آن گفتگو خواهد شد .\r\nبرگرديم به اصل مطلب ، دائرة المعارف بزرگ اسلامى دربارهء مؤلف مىنويسد :\r\nآقا احمد بن محمد على بهبهانى كرمانشاهى فقيه اصولى ، رياضىدان ، فيلسوف ، عارف ، شاعر و از عالمان بنام آل آقا . . . « 1 » .\r\nريحانة الأدب : آقا احمد پسر آقا محمد على نيز از اكابر علماى وقت . . . « 2 »\r\nو از آنجا كه فوائد الرضوية و ديگران عمدهء مطالب خود را دربارهء ايشان از همين كتاب ( مرآة الأحوال جهان‌نما ) گرفته‌اند لذا براى اطّلاع بيشتر از احوالات ايشان به صفحات « 185 - 883 » كتاب حاضر مراجعه فرمائيد .\r\nمترجم به نقل اعيان الشيعه ، ريحانة الأدب و الكنى و الألقاب در تاريخ 1243 ، و به نقل مصفّى المقال در تاريخ 1235 - كه مطابق است با ( وافاك يا رضوانها احمد ) - چشم از جهان فرو مىبندد و در كرمانشاه در جوار مرقد والد بزرگوارش مرحوم آقا محمد على كرمانشاهى به خاك سپرده مىشود ، و جهان علم و فضيلت و تشيّع را در فقد عالمى روشن‌بين و دلسوز - كه در طول حيات كوتاه و پرثمرش متجاوز از سى تأليف از خود بيادگار نهاده - داغدار مىسازد .\r\n\r\n\r\n","description":"","footnote":"\r\n( 1 ) دائرة المعارف اسلامى : 1 / 540 .\r\n( 2 ) ريحانة الأدب : 3 / 399 .\r\n","page_name":" پيشگفتار 15 ","page_number":15},
  {"content":"\r\n\r\n\r\nتأليفات آقا احمد\r\n1 ) عقد الجواهر الحسان .\r\n2 ) رساله در جواب مسائل مرشد آباد .\r\n3 ) رساله در بيان فضيلت علم امام عصر ( عج ) .\r\n4 ) رساله فيضيه در جواب مسائل علماء فيض‌آباد .\r\n5 ) رساله در ولادت و وفات ائمه عليهم السّلام .\r\n6 ) رساله صلاة و صوم .\r\n7 ) تنبيه الغافلين .\r\n8 ) كشف الريب و المين عن حكم صلاة الجمعة و العيدين .\r\n9 ) كشف الشبهة عن حكم المتعة .\r\n10 ) مناهج الأحكام في القضاء و الشهادات .\r\n11 ) قوت لا يموت .\r\n12 ) شرح مختصر النافع .\r\n13 ) شرح بر خلاصة الحساب .\r\n14 ) شرح كتاب مختصر النافع .\r\n15 ) تحفة المحبّين .\r\n16 ) محمودية في شرح الصمدية .\r\n17 ) الدرر الغروية في الاحكام الالهيّة .\r\n\r\n","description":"","footnote":"","page_name":" پيشگفتار 16 ","page_number":16},
  {"content":"\r\n\r\n18 ) ربيع الازهار .\r\n19 ) مخزن القوت في شرح قوت لا يموت .\r\n20 ) تحفة الإخوان .\r\n21 ) تاريخ نيك و بد ايام .\r\n22 ) جدول در شكوك صلاة .\r\n23 ) غزواة امير المؤمنين عليه السّلام .\r\n24 ) تفسير قرآن مجيد .\r\n25 ) مرآة الأحوال جهان‌نما .\r\n26 ) تعليقه على تفسير البيضاوى .\r\n27 ) حاشيه بر انوار التنزيل .\r\n28 ) مناهج الفقه .\r\n29 ) رساله سؤال و جواب .\r\n30 ) نور الأنوار در شرح بسمله .\r\n31 ) كتابى در مناقب ائمهء اطهار عليهم السّلام .\r\n32 ) رساله در ردّ حرمت متعه .\r\n33 ) تاريخ المعصومين .\r\n\r\nكتاب حاضر\r\nيكى از تأليفات ارزشمند آقا احمد كتاب حاضر است كه يك بار بسال 1370\r\n\r\n","description":"","footnote":"","page_name":" پيشگفتار 17 ","page_number":17},
  {"content":"\r\n\r\nشمسى بخشى از آن متأسفانه به صورت ناقص و تحريف شده منتشر گرديد و از آنجا كه اعتقاد ما بر اين است آثار گذشتگان آنگونه كه هست و باقى مانده بدون هيچ كم‌وكاست و با رعايت امانت ، و بدور از اعمال سليقه و اغراض شخصى تحقيق و چاپ ، و در اختيار دانش‌دوستان و انديشمندان قرار بگيرد ، لذا بر آن شديم تا با تحصيل نسخه‌هاى متعدّد و سعى وافر در مقابله و تحقيق آن ، كتاب ( مرآة الأحوال جهان‌نما ) را طبع نموده و در اختيار همگان قرار دهيم .\r\nبراى چاپ اين كتاب از نسخه‌هاى ذيل در مقابله و تصحيح استفاده شده است .\r\n1 - نسخهء ( الف ) به شمارهء 2845 ، كتابخانهء ملّى تهران .\r\n2 - نسخهء ( ب ) به شمارهء 1466 ، كتابخانهء ملّى تهران .\r\n3 - نسخهء ( ج ) به شمارهء 5716 ، كتابخانهء مركزى دانشگاه تهران .\r\n4 - نسخهء ( د ) [ كه اصل آن در كتابخانهء استاد سعيد نفيسى است و به صورت ميكرو فيلم 
  ] به شمارهء 2886 ، در كتابخانهء مركزى دانشگاه تهران نگهدارى مىشود .\r\nدر صفحات بعد كليشهء هريك را ملاحظه مىفرمائيد .\r\nدر پايان ضرورى است زحمات حضرات حجج اسلام آقايان شيخ عبد اللّه محمّدى مازندرانى و سيّد حسن ميرحسينى را در امر تحقيق ارج نهاده و براى همگان از درگاه حضرت بارى جلّ و علا توفيق روزافزون مسئلت نمائيم .\r\nذكر اين نكته نيز لازم است كه مؤسسه علامهء مجدّد وحيد بهبهانى رحمه اللّه بر آن است كه تمامى آثار علماء اين بيت را بر طبق احصاء و فحص محقّقين اين مؤسسه كه متجاوز از 300 اثر است به تدريج تحقيق و در اختيار علماء\r\n\r\n","description":"","footnote":"","page_name":" پيشگفتار 18 ","page_number":18},
  {"content":"\r\n\r\nو دانشمندان قرار دهد ، بدين منظور تلاش بىوفقه‌اى را در تدارك نسخه‌هاى خطى مربوطه و تحقيق آنها آغاز كرده و يك بار ديگر تقاضا دارد چنانچه كسى يا مؤسسه‌اى در مقام تحقيق و يا نشر يكى از آثار ايشان مىباشد ، قبلا با مؤسسه هماهنگ نموده تا از دوباره‌كارى و تكرار جلوگيرى شود و در صورت لزوم از منابع و كتب خطى كه در اختيار اين مؤسسه است استفاده نمايند .\r\nدر خاتمه از همهء صاحبنظران و انديشمندان ضمن دعوت به همكارى ؛ تقاضامنديم از ارشاد و راهنمائى به هنگام برخورد با خطا و لغزش دريغ نفرمايند .\r\nو السلام على عباد اللّه الصالحين\r\n2 ذيحجه الحرام 1414\r\n23 ارديبهشت 1373\r\nمؤسسهء علامهء مجدّد وحيد بهبهانى رحمه اللّه\r\n\r\n","description":"","footnote":"","page_name":" پيشگفتار 19 ","page_number":19},
  {"content":"\r\n\r\n\r\nمصادر مقدّمه :\r\n1 - قرآن كريم .\r\n2 - اعيان الشيعه / دار التعارف ، بيروت\r\n3 - دائرة المعارف اسلامى / مركز دائرة المعارف بزرگ اسلامى ، تهران .\r\n4 - ديوان امير المؤمنين عليه السّلام / دار صادر ، بيروت .\r\n5 - ربيع الأبرار / منشورات الشريف الرضى ، قم .\r\n6 - ريحانة الأدب / انتشارات خيّام ، تهران\r\n7 - الكرام البرره / دار المرتضى ، مشهد .\r\n8 - مكارم الأخلاق / مؤسسة الاعلمى ، بيروت .\r\n\r\n","description":"","footnote":"","page_name":" پيشگفتار 20 ","page_number":20},
  {"content":"\r\n\r\nكليشهء نسخه‌ها\r\n\r\n","description":"","footnote":"","page_name":" پيشگفتار 21 ","page_number":21},
  {"content":"\r\n\r\nالف آغاز نسخهء « 2845 » كتابخانهء ملّى ايران\r\n\r\n","description":"","footnote":"","page_name":" پيشگفتار 22 ","page_number":22},
  {"content":"\r\n\r\nب پايان نسخهء « 2845 » كتابخانهء ملّى ايران\r\n\r\n","description":"","footnote":"","page_name":" پيشگفتار 23 ","page_number":23},
  {"content":"\r\n\r\nج آغاز فهرست « 2845 » كتابخانهء ملّى ايران\r\n\r\n","description":"","footnote":"","page_name":" پيشگفتار 24 ","page_number":24},
  {"content":"\r\n\r\nد پايان نسخهء « 2845 » كتابخانهء ملّى ايران\r\n\r\n","description":"","footnote":"","page_name":" پيشگفتار 25 ","page_number":25},
  {"content":"\r\n\r\nه آغاز نسخهء « 1466 » كتابخانهء ملّى ايران\r\n\r\n","description":"","footnote":"","page_name":" پيشگفتار 26 ","page_number":26},
  {"content":"\r\n\r\nو پايان نسخهء « 1466 » كتابخانهء ملّى ايران\r\n\r\n","description":"","footnote":"","page_name":" پيشگفتار 27 ","page_number":27},
  {"content":"\r\n\r\nز آغاز نسخهء « 5716 » كتابخانهء مركزى دانشگاه تهران\r\n\r\n","description":"","footnote":"","page_name":" پيشگفتار 28 ","page_number":28},
  {"content":"\r\n\r\nح پايان نسخهء « 5716 » كتابخانهء مركزى دانشگاه تهران\r\n\r\n","description":"","footnote":"","page_name":" پيشگفتار 29 ","page_number":29},
  {"content":"\r\n\r\nط آغاز فهرست « 5716 » كتابخانهء مركزى دانشگاه تهران\r\n\r\n","description":"","footnote":"","page_name":" پيشگفتار 30 ","page_number":30},
  {"content":"\r\n\r\nى پايان نسخهء « 5716 » كتابخانهء مركزى دانشگاه تهران\r\n\r\n","description":"","footnote":"","page_name":" پيشگفتار 31 ","page_number":31},
  {"content":"\r\n\r\nك آغاز نسخهء « 2886 » ميكرو فيلم كتابخانهء مركزى دانشگاه تهران\r\n\r\n","description":"","footnote":"","page_name":" پيشگفتار 32 ","page_number":32},
  {"content":"\r\n\r\nل آغاز فهرست « 2886 » ميكرو فيلم كتابخانهء مركزى دانشگاه تهران\r\n\r\n","description":"","footnote":"","page_name":" پيشگفتار 33 ","page_number":33},
  {"content":"\r\n\r\nم پايان فهرست « 2886 » ميكرو فيلم كتابخانهء مركزى دانشگاه تهران\r\n\r\n","description":"","footnote":"","page_name":" پيشگفتار 34 ","page_number":34},
  {"content":"\r\n . \r\n","description":"","footnote":"","page_name":" 1 ","page_number":35},
  {"content":"\r\n . \r\n","description":"","footnote":"","page_name":" 2 ","page_number":36},
  {"content":"\r\n\r\n\r\n[ فهرست به قلم مولف 
  ]\r\nمرآت الاحوال جهان‌نما سفرنامه تأليف\r\nآقا احمد بن محمّد على بهبهانى ( آل‌آقا )\r\n( 1191 - 1243 ه ق )\r\nجلد اوّل\r\nتحقيق\r\nمؤسسه علّامه مجدد وحيد بهبهانى ( ره )\r\n\r\n","description":"","footnote":"","page_name":" 3 ","page_number":37},
  {"content":"\r\n . \r\n","description":"","footnote":"","page_name":" 4 ","page_number":38},
  {"content":"\r\n\r\nبسم اللّه الرحمن الرحيم\r\nالحمد للّه و الصلاة على رسوله و آله . فبعد چون مجلّد اوّل كتاب مرآت الأحوال جهان‌نما از قلم وقايع‌نگار اين بندهء دل افكار به سمت « 1 » ظهور رسيد و در آن به نوعى كه عادت مؤلّفين است در ابتداى هر فصلى عنوانى ننوشته ، بلكه زنجيرهء كلام را به يكديگر متصل كرده ، در هر موضعى كه مطلب تازه‌اى بيان نموده لفظ فصل نوشته بود ، لهذا اين چند كلمه به عنوان فهرست به جهت سهولت اطّلاع بر مطالب مندرجهء در آن نگارش مىشود . و من اللّه التوفيق .\r\nبدانكه ! اين مجلّد مشتمل است بر پنج مطلب و خاتمه .\r\nمطلب اوّل در ذكر مجملى از احوال و عدد اولاد و احفاد امجاد « 2 » عالم فاضل مقدّس متّقى مرحوم مولانا محمّد تقى مجلسى - عليه الرحمه - است ؛ و در آن\r\n\r\n\r\n","description":"","footnote":"\r\n( 1 ) سمت : هيئت . ( فرهنگ معين )\r\n( 2 ) احفاد امجاد : نوادگان بزرگوار . ( فرهنگ معين )\r\n","page_name":" 5 ","page_number":39},
  {"content":"\r\n\r\nپنج « 1 » فصل است :\r\nفصل اوّل : ذكر احوال و تصانيف و عدد اولاد و تاريخ وفات و مدفن آن مرحوم است .\r\nفصل دويّم : ذكر فاضل مقدّس عالم ، ملا عزيز اللّه فرزند اكبر آن مرحوم و عدد اولاد و احفاد اوست ، مثل : ميرزا كاظم و ميرزا محمّد تقى الماسى ، و ميرزا حيدر على و غيرهم . . . و اولاد ايشان ، و ذكر الماسى است كه در موضع دو انگشت حضرت امير المؤمنين عليه السلام در نجف اشرف منصوب است .\r\nفصل سيّم : ذكر زبدة المحققين مولانا عبد اللّه فرزند اوسط آن مرحوم و عدد اولاد و احفاد او است ، مثل ملا محمّد نصير و ملا زين العابدين و ملا محمّد تقى و اولاد ايشان .\r\nفصل چهارم : ذكر اولاد و احفاد علّامهء وحيد ملّا محمّد على استرآبادى از بطن صبيّهء\r\n\r\n\r\n","description":"","footnote":"\r\n( 1 ) چند : « د » .\r\n","page_name":" 6 ","page_number":40},
  {"content":"\r\n\r\nمرضيّهء آخوند ملّا محمّد تقى « 1 » عليه الرحمه است ، مثل : ملّا محمّد شفيع و ملا كمال الدّين حسين و اولاد ايشان .\r\nفصل پنجم : ذكر فاضل ربّانى ملّا ميرزاى شيروانى ، و اولاد و احفاد اوست ، مثل : ملا حيدر على نجفى و غيره ، و احوال حاجى ابو القاسم حمله دار ، و والدهء حاجى جعفر عموى ميرزا غلام حسين خان ، و زوجهء آقا ميرزاى كفن‌نويس ، و ميرزا صالح ساكن بندر هوگلى در بنگاله و امثال آنها ، و نسبت داشتن شيخ محمّد على حزين به سلسلهء آخوند مرحوم .\r\nمطلب دويّم در ذكر احوال و اولاد و احفاد امجاد غوّاص بحار الانوار آخوند ملّا محمّد باقر مجلسى فرزند كوچك مرحوم ملّا محمّد تقى - سابق الالقاب - است و در آن چهار فصل است :\r\nفصل اوّل : مجملى از احوال آن جناب ، و عدد تصانيف و مقدار ابيات آنها ، و عدد\r\n\r\n\r\n","description":"","footnote":"\r\n( 1 ) مجلسى اوّل .\r\n","page_name":" 7 ","page_number":41},
  {"content":"\r\n\r\nاولاد و احفاد امجاد اوست بر سبيل اجمال ، و اشاره به كشته شدن معصومعلى شاه ، سر حلقهء اهل ضلال صوفيه ، در عصر پادشاه جم جاه فتحعلى شاه قاجار ، نصره اللّه الملك المختار ، به حكم والد ماجد اين فقير .\r\nفصل دويم : عدد اولاد آن مرحوم است از بطن همشيرهء فاضل سيد مقدّس ، ميرزا علاء الدّين محمّد گلستانه ، شارح نهج البلاغه ، و بيان احوال فاضل بىنظير جناب مير محمّد حسين ، امام جمعهء اصفهان دام فضله ، و والد غفران مآب آن جناب و باقى اين سلسلهء عليّه .\r\nفصل سيّم : ذكر اولاد آن مرحوم از بطن همشيرهء ابو طالب خان نهاوندى است .\r\nفصل چهارم : ذكر اولاد آن مرحوم از بطن جاريه است .\r\nمطلب سيّم بيان مجملى از احوال فاضل كامل و عالم عامل ، مولانا محمّد صالح مازندرانى ، شارح اصول كافى و ذكر اولاد و احفاد امجاد اوست از بطن صبيّهء\r\n\r\n","description":"","footnote":"","page_name":" 8 ","page_number":42},
  {"content":"\r\n\r\nمرضيّهء مرحوم ملّا محمّد تقى مجلسى سابق الذكر و در آن هشت فصل است :\r\nفصل اوّل : ذكر احوال آن جناب و كيفيّت مواصلت فيما بين او و آخوند مرحوم ، و اشاره به احوال مقدّسهء فاضله ، آمنه بيگم و عدد اولاد امجادش .\r\nفصل دويم : ذكر فاضل متبحّر آقا هادى ، مترجم قرآن شريف ، خلف آن مرحوم و اولاد او .\r\nفصل سيّم : ذكر فاضل كامل آقا نور الدّين محمّد ، خلف ديگر آن مرحوم و بيان نسبت جد امجد فقير ، عمدة المجتهدين آقا محمّد باقر اصفهانى مشهور به بهبهانى قدّس سرّه ، و فاضل عامل ميرزا عبد الرّزاق ، قاضى شرعيّات نجف آباد اصفهان به مرحوم آقا نور الدّين محمّد مزبور - عليه الرحمه - و ذكر اولاد فاضل كامل آخوند ملّا اكمل - عليه الرحمه - است بر سبيل اجمال .\r\nفصل چهارم : ذكر عالم اديب ملا سعيد . متخلّص به اشرف ، خلف ديگر آن مرحوم و آمدن او به هندوستان ، و تعليم‌دادن زيب النسا بيگم صبيهء عالمگير را ،\r\n\r\n","description":"","footnote":"","page_name":" 9 ","page_number":43},
  {"content":"\r\n\r\nو اولاد او .\r\nفصل پنجم : ذكر فاضل مقدس آقا حسنعلى ، خلف ديگر آن مرحوم و اولاد او .\r\nفصل ششم : ذكر آقا عبد الباقى ، خلف ديگر آن مرحوم و اولاد او ، و ذكر احوال مرحومان حاجى محمّد على و حاجى اسماعيل و وصلت ايشان با طايفهء مهابت جنگ صوبه‌دار « 1 » بنگاله و اولاد آنها ، و اشاره به اولاد نوّاب مظفر جنگ ، و دلاور جنگ ، و ذكر حاجى محمّد جعفر ، و احوال ميرزا غلامحسين خان و برادر و همشيره‌هاى وى با اولاد ايشان است .\r\nفصل هفتم : ذكر اولاد سيد فاضل كامل ، مير ابو المعالى از بطن صبيّهء مرضيّهء آن مرحوم و احوال سادات كازرون ، و بيان نسبت عمدة المجتهدين مير سيّد على طباطبائى دام ظلّه و سيّد عبد اللّه كازرونى به آخوندين مرحومين .\r\nفصل هشتم : ذكر فاضلين كاملين ، آخوند ملا محمّد رفيع جيلانى و برادرش ملا\r\n\r\n\r\n","description":"","footnote":"\r\n( 1 ) صوبه‌دار : استاندار .\r\n","page_name":" 10 ","page_number":44},
  {"content":"\r\n\r\nمحمّد شفيع و خلف آن دو مرحوم از بطن دو صبيّهء مرحوم مير ابو المعالى بزرگ ، اعنى مرحوم مغفور نوّاب ميرزا محمّد على و حليلهء جليلهء او و اولاد و احفاد امجاد ايشان ، چون جناب مستطاب نوّاب ميرزا محمّد جعفر يزدى ، و ذكر ميرزا محمّد داود شيخ الاسلام آن بلده و سلسلهء ايشان است .\r\nمطلب چهارم ذكر مجملى از احوال و اولاد استاد المتأخّرين جدّ امجد اين فقير آقا محمّد باقر اصفهانى مشهور به بهبهانى سابق الذكر - قدس سرّه - و اولاد آقا محمّد على و آقا محمّد حسين و آقا حسن رضا اخوهء آن جناب و اختين مكرّمتين « 1 » ايشان ، و در آن چهارده فصل است .\r\nفصل اوّل : ذكر مجملى از احوال و بيان تصانيف و عدد اولاد و تاريخ فوت جناب آقا محمّد باقر معظم اليه است .\r\nفصل دويم : ذكر احوال قدوة المجتهدين مرحوم آقا محمّد على فرزند ارشد اكبر آن\r\n\r\n\r\n","description":"","footnote":"\r\n( 1 ) اختين مكرّمتين : دو خواهر گرامى .\r\n","page_name":" 11 ","page_number":45},
  {"content":"\r\n\r\nجناب - والد اين فقير - و تشريف بردن ايشان به ايران ، و احوال مرحوم حاجى محمّد رحيم بيك و اولاد او ، و ذكر بعضى از وقايع‌دار المرز رشت و دار المؤمنين قم ، و سبب ملاقات آن جناب با عليمراد خان زند ، و وقايع مجملهء جزئيّهء ديگر كه تا اواخر عمر رويداد شد ، و ذكر كشته شدن عاليجاه اللّه قلى خان زنگنه ، و ايّام حكومت مرحوم عاليجاه حاجى عليخان زنگنه و فوت او ، و عزل شدن عاليجاه مصطفى قلى خان از حكومت و آمدن حكّام قاجاريه به كرمانشاهان ، و تاريخ وفات آن مرحوم ، و عدد اولاد و ذكر بعضى از تصانيف آن جناب ، و شرح وصيّت كردنش بر ابقاى ثلث منافع حمّام واقع در اراضى ملكيّهء كرمانشاهان و رسانيدن آن به فقراى سادات و عوام .\r\nفصل سيّم : ذكر احوال نقاوة المجتهدين ، آقا محمّد جعفر فرزند اكبر ارشد آن مرحوم و اولاد و تصانيف او .\r\nفصل چهارم : ذكر عالى جناب نورچشمى آقا محمّد اسماعيل فرزند ديگر آن مرحوم و اولاد او ، و ذكر آخوند ملا شريف كرمانشاهانى و احوال نورچشمى آقا محمود فرزند ديگر آن مرحوم ، و عدد اولاد اين فقير تا اوان تأليف اين رساله .\r\nفصل پنجم : احوال همشيرهء كبرى و اولاد او ، و ذكر همشيرهء صغرى و فوت\r\n\r\n","description":"","footnote":"","page_name":" 12 ","page_number":46},
  {"content":"\r\n\r\nنورچشمى محمّد و احوال دو همشيرهء او .\r\nفصل ششم : احوال عاليجناب مجتهد الزّمانى آقا عبد الحسين عمّ نامدار و الاتبار اين فقير و اولاد و تصانيف او ، و اشاره به كيفيّت امر نماز جماعت در ملك هند .\r\nفصل هفتم : ذكر احوال عاليجناب مجتهد الزّمانى جناب مير سيّد على طباطبائى و اولاد او از بطن عمّهء اين فقير و ديگران و تصانيف او ، و شرح احوال باغات و خانه‌هائى كه آن جناب حسب الوصيّهء بعضى از اهالى هند در عتبات خريده [ و 
  ] وقف نموده است .\r\nفصل هشتم : ذكر سلالة المجتهدين آقا سيّد محمّد بن آقا سيّد على سابق الذكر و اولاد و تصانيف او .\r\nفصل نهم : ذكر عاليجناب آقا سيد مهدى ، خلف كوچك جناب سيد سابق الذكر و احوال صبيّهء آن جناب كه از بطن عمّه مكرّمه است .\r\n\r\n","description":"","footnote":"","page_name":" 13 ","page_number":47},
  {"content":"\r\n\r\nفصل دهم : ذكر اولاد همشيرهء معظّمهء سيّد سابق الالقاب از نسل مرحوم آقا سيّد عبد اللّه عطّار .\r\nفصل يازدهم : ذكر اولاد مرحوم آقا محمّد على عمّ والد اين فقير است ، مثل : حاجى رضا كفن‌نويس و غيره ، و ذكر آخوند ملا محمّد كه در اين اوقات در بهبهان است .\r\nفصل دوازدهم : ذكر احوال عاليجناب عمدة المحققين حاجى محمّد حسين كازرونى عمّ ديگر والد اين فقير و اولاد او ، اعنى عاليجناب ميرزا هادى و همشيره‌هاى او است .\r\nفصل سيزدهم : احوال مرحوم آقا حسن رضا ، عمّ دگر والد اين فقير ، و ذكر مرحوم آقا محمّد ابراهيم و ملا محمّد كه در بهبهان است ، و اشاره به اولاد و بعضى ديگر از برادران جدّ امجد اين فقير است ، مثل : حاجى شفيع ضرابى و آقا حسن صرّاف و غيرهما .\r\n\r\n","description":"","footnote":"","page_name":" 14 ","page_number":48},
  {"content":"\r\n\r\nفصل چهاردهم : ذكر دو همشيرهء معظّمتين جدّ مرحوم ، اعنى والدهء جناب مير سيّد على سابق الالقاب و مرحوم مير سيّد على مشهور به « بزرگ » و اولاد او .\r\nمطلب پنجم ذكر احوال سراپا اختلال مسوّد « 1 » اين اوراق و اهالى و ممالك هندوستان و شرح احوال ممالك فرنگ است و در آن سه مقصد است :\r\n\r\n\r\n","description":"","footnote":"\r\n( 1 ) نويسنده .\r\n","page_name":" 15 ","page_number":49},
  {"content":"\r\n\r\nمقصد اوّل ذكر شرذمه‌اى « 1 » از احوال فقير از به دو ولادت تا ورود به جزيره ممبئى از جزاير هند و آن مشتمل بر نوزده فصل است .\r\nفصل اوّل : ذكر مجملى از احوال از به دو ولادت تا سنهء يك هزار و دو صد و ده [ 1210 
  ] هجرى و احوال بلدهء كرمانشاهان .\r\nفصل دويم : ذكر بعضى از علماء و امراء و اعيان آن بلده .\r\nفصل سيّم : ذكر مهاجرت از آن بلده به سمت عتبات عاليات به اتّفاق بندگان اخوى و الاتبار با جمعى از اخيار ، و ذكر چشمهء آب گرم و شهر ذهاب .\r\n\r\n\r\n","description":"","footnote":"\r\n( 1 ) شرذمه‌اى : قليلى ، مقدار كمى .\r\n","page_name":" 16 ","page_number":50},
  {"content":"\r\n\r\nفصل چهارم : ذكر شهر بغداد و قبر قنبر غلام حضرت امير عليه السلام و شيخ كلينى ، و شيخ عبد القادر و ابو حنيفه و معروف كرخى ، و جنيد بغدادى و امثال آنها ، و مسجد براثا .\r\nفصل پنجم : ذكر بلدهء طيّبهء كاظمين عليهما السلام و ذكر مجتهد العصر جناب سيّد محسن بغدادى و سيد عبد اللّه بن شبّر ، و قبر شيخ مفيد و ابن قولويه و دو امامزاده ، و ابا يوسف شاگرد ابو حنيفه ، و محلّ قبر سيد مرتضى و سيد رضى ، و تذهيب قبّهء مباركهء امام موسى و امام محمّد تقى عليهما السلام ، و تعمير صحن مقدس آن دو بزرگوار .\r\nفصل ششم : ذكر قصبهء حلّه و قبر محقّق صاحب شرايع و جمعى ديگر از علماء ، و مدفن علّامه و ملّا احمد اردبيلى و فخر المحققين ، و مسجد شمس ، و احوال قبر ذى الكفل كه ميان نجف اشرف و حلّه است .\r\nفصل هفتم : ورود نجف اشرف و تاريخ تذهيب قبّهء مباركه و ساخته شدن ضريح\r\n\r\n","description":"","footnote":"","page_name":" 17 ","page_number":51},
  {"content":"\r\n\r\nنقره ، و تاريخ نكاح صبيّهء خالهء محترمه ، و رفتن بندگان اخوى به مكّهء معظّمه با ميرزا احمد شيخ الاسلام و جمعى ديگر از اعلام ، و ذكر تحصيل علوم در خدمت جناب ملا اسماعيل يزدى و جناب سيّد المجتهدين جناب سيد محمّد مهدى طباطبائى ، و ذكر مساجدى كه در كوفه است ، و قبر يونس و هود و صالح عليهم السلام ، و تاريخ وفات جناب سيد سابق الالقاب و تصانيف و اولاد او ، و محل دفن پادشداه غفران‌پناه آقا محمد خان قاجار و تاريخ كشته شدن او ، و معاودت فقير به كرمانشاهان و مراجعت از آن و تحصيل افادات جناب شيخ المجتهدين شيخ محمّد جعفر نجفى ، و ذكر اسامى بعضى از هم‌سبقان « 1 » ، و ذكر بعضى از فضلاء آن بلدهء طيّبه و ملّا محمود كليددار و مشرّف شدن اخوى والاتبار با عيال به عتبات و فوت حليلهء جليله‌اش والدهء نورچشمى آقا محمّد صادق « 2 » و فوت مرحوم مغفور فاضل ربّانى ميرزا مهدى شهرستانى ، و معاودت فقير به كرمانشاهان دفعهء ثانيه ، و فوت مرحوم والد ماجد ، و ذكر قتل و غارتى كه در كربلاى معلّى از ستم طايفهء وهّابى شد و شرح مذهب ايشان ، و نقل رساله‌اى كه در كفر اهل اسلام نوشته‌اند بعينها و جواب از آن بر وجه اجمال ، و حركت دادن عيال از نجف به سمت كرمانشاهان ، و اجازه دادن جناب شيخ و جمعى ديگر از مجتهدين به اين فقير ، و بعضى از احوال وقايع جزويه « 3 » كه در ضمن وقوع اين وقايع به وقوع رسيده تا ايّام مسافرت به سمت دار المؤمنين قم .\r\n\r\n\r\n","description":"","footnote":"\r\n( 1 ) هم‌سبقان : هم‌شاگردىها ، هم‌درسان .\r\n( 2 ) و آقا محمد كاظم زيد فضله : « ب » .\r\n( 3 ) جزئيّه : « الف » .\r\n","page_name":" 18 ","page_number":52},
  {"content":"\r\n\r\nفصل هشتم : ذكر دار المؤمنين قم مدفن [ حضرت 
  ] معصومه عليها السلام خواهر حضرت امام رضا عليه السلام و على بن جعفر و رسيدن به خدمت عالم ربّانى جناب ميرزا ابو القاسم جاپلاقى در آن بلده ، و اجازه دادن آن جناب به اين فقير ، و وقايع جزويهء ديگر .\r\nفصل نهم : ذكر ورود بروجرد و ساير احوال در آن بلده .\r\nفصل دهم : ذكر ورود نهاوند و معاودت از سفر قم به بلدهء كرمانشاهان ، و رفتن به عتبات عاليات به اتّفاق نورچشمى آقا محمود و جمعى از دوستان ، و ابتداى عزيمت سفر هندوستان و مانع شدن بعضى از اعيان كرمانشاهان در بلدهء طيّبهء كاظمين ، و رفتن به كرمانشاهان و تاريخ مهاجرت از آن به قصد زيارت مشهد مقدّس رضوى عليه السلام .\r\nفصل يازدهم : ذكر ورود بلدهء همدان و ملاقات با شاهزادهء والاتبار در آن ديار ، و ذكر\r\n\r\n","description":"","footnote":"","page_name":" 19 ","page_number":53},
  {"content":"\r\n\r\nگوشمالى به على پاشا حاكم بغداد ، و ذكر عاليجاه خان جان خان مكرى « 1 » ، و ذكر عاليجناب ميرزا ابو طالب قاضى و جمعى ديگر از علماء آن بلده ، و عاليجاه محمّد حسين خان قراگزلو .\r\nفصل دوازدهم : ذكر ورود كاشان .\r\nفصل سيزدهم : ذكر ورود قصبهء نائين .\r\nفصل چهاردهم : ذكر ورود دار العباد يزد و احوال اولاد عالى جاه محمّد تقى خان حاكم آنجا و جمعى ديگر از اعيان و علماى عاليشأن آن بلده ، و مسافرت به سمت مشهد مقدّس به اتفاق عالىجاه « 2 » حاجى محمّد هادى خان ، خلف خان معظم اليه و اوصاف او .\r\nفصل پانزدهم : ذكر ورود قصبهء طبس و ذكر مير حسن خان حاكم آنجا و آخوند ملّا\r\n\r\n\r\n","description":"","footnote":"\r\n( 1 ) عاليجاه آقاجان خان مكرى : « د » .\r\n( 2 ) عالىجاه : در « الف » نيامده است .\r\n","page_name":" 20 ","page_number":54},
  {"content":"\r\n\r\nحمزه .\r\nفصل شانزدهم : ذكر ورود قصبهء تون و تربت حيدريّه .\r\nفصل هفدهم : ذكر ورود مشهد مقدّس و احوال آن بلدهء طيبّه و قلعهء آن ، و احوال حرم محترم و قبّهء مباركه و ضريح مقدّس و خيانت اولاد شاهرخ ميرزا به آن سركار فيض مدار ، و محل قبر مرحوم ميرزا مهدى مشهدى كه به ستم آن ملاعين شهيد شد و اولاد آن مرحوم ، و ذكر جمعى از علماى نامدار و شاهزاده محمّد ولى خان قاجار و قبر شيخ بهائى و ربيع بن خثيم ، و معاودت از آن بلدهء طيّبه ، و ملاقات با عاليجناب مير محمّد حسين امام جمعهء اصفهان در طبس ، و عزيمت سفر هندوستان در يزد و ساير احوال جزويه كه در اين اثنا روى داده است تا اوان ورود بندر عباسى .\r\nفصل هجدهم : در ورود بندر عباسى و ابتلاى به دست سيّد رضا سندى ، و احوال از جزيرهء قشم تا ايّام « 1 » ورود به بندر مسكت كه به مسقط مشهور است .\r\n\r\n\r\n","description":"","footnote":"\r\n( 1 ) ايّام : در « الف » نيامده است .\r\n","page_name":" 21 ","page_number":55},
  {"content":"\r\n\r\nفصل نوزدهم : احوال مسقط و سوار شدن بر جهاز به عزم جزيرهء ممبئى تا اوان ورود به آن جزيره و رؤيت هلال محرّم الحرام سنه هزار و دو صد و بيست [ 1220 - هجرى 
  ] را در آن بندر ، و ماتم‌دارى شيعيان در آنجا ، و ابتلاى رفاقت آقا محمّد حسن « 1 » خراسانى و تعلّق يافتن امور نظارت من به او ، و بعضى از سوانح جزويه كه در دريا روى داد ، و بعضى از عجايباتى كه در آن ديدم .\r\n\r\n\r\n","description":"","footnote":"\r\n( 1 ) حسين : « الف » .\r\n","page_name":" 22 ","page_number":56},
  {"content":"\r\n\r\nمقصد دويّم در ذكر احوال از به دو ورود به جزيرهء ممبئى تا زمان ختم تأليف اين رساله است ، و ذكر احوال و عادات و رسوم كشور هند ، و ذكر بلاد و اعاظمى است كه در آن ملك ديده‌ام ، و آن مشتمل بر بيست و شش فصل است :\r\nفصل اوّل : بيان صوبه جات هند و دكهن و بنگاله .\r\nفصل دويّم : ذكر اعياد و عبادات اغلب اهالى هند ، مثل : رقص برهمن بچگان ، و عيد رت جاتره و ديوالى و دسيهره و بسنت و هولى ، و عيدى كه شيخ بهائى در كشكول به هنديان نسبت داده است ، و چرخ پوچه و معاركهء رام و روانه است كه در صوبه اوده مىشود . و ستّى شدن و سوختن زنان هنود با شوهران ، و احوال هنود در وقت احتضار در كنار رود گنگه ، و احوال مرده كام و روزهء مشكل گشا و نذورات جكه به جهت سلامتى خدا ، و نياز حضرت فاطمه عليها السلام ، و نياز حضرت عبّاس عليه السلام .\r\n\r\n","description":"","footnote":"","page_name":" 23 ","page_number":57},
  {"content":"\r\n\r\nفصل سيّم : ذكر اغلبى از رسوم و عادات مملكت هندوستان ، مثل : هندوى ، و برات كردن زر از ملكى به ملك ديگر ، و « كهريال » كه به جهت تشخيص ساعات ليل و نهار مقرّر كرده‌اند ، و نذر دادن كوچكان به بزرگان از قسم روپيه و اشرفى ، و علّت و مبدأ آن ، و طريقهء سلام كوچكان به بزرگان ، و « داك » كه به جهت فرستادن مكاتيب به امكنهء بعيده ، مقرّر كرده‌اند و كيفيت رفتن به امكنهء بعيده در مسافت قليله ، و وضع نعمت‌خانه ، و « هركاره » كه به جهت اطلاع بر احوال مردم معيّن كرده‌اند ، و اقسام سوارى ، و كيفيّت تبليغ پيغام و خطاب كوچكان به بزرگان و احوال شب هلال هر ماه ، و رسوم و عادات ايشان در هنگام عروسى ، و احوال زنان بعد از فوت شوهران ، و خطاب دادن سلاطين به امراء و حكّام ، و كيفيّت حكم دادن سلاطين به حكّام در نواختن « نوبتخانه » ، و كيفيّت رفتن به حضور حكّام و آداب آن ، و « گازران » « 1 » كه به هندى « دهونى » گويند ، و كنّاسان كه به هندى حلال‌خور گويند ، و كثرت زنا و لواطه و شرب خمر در اين ملك ، خصوص در مرشدآباد ؛ و خصوص در اعاظم و اميرزادگان آن بلده ، و مدح نوّاب سعادت عليخان بهادر و جماعت انگريز در اين باب ، و ذكر سخن ناظم آن بلده كه از طرف خود در عذر ترك عبادات و ارتكاب معاصى به ضعيف عقلان مىگويد ، و جواب از آن به دو وجه ، و شيوع تراشيدن ريش در تمام اين ملك ، و پرورش دادن اولاد ديگران ، و به\r\n\r\n\r\n","description":"","footnote":"\r\n( 1 ) گازر : رخت‌شوى ، لباس‌شوى .\r\n","page_name":" 24 ","page_number":58},
  {"content":"\r\n\r\nفرزندى داشتن ايشان ، و ذكر نورچشمى بهادر ميرزا حفظه اللّه تعالى .\r\nفصل چهارم : در ذكر احوال پيگو ، زير باد هند و پادشاه آنجا ، و بعضى از رسومات آن ملك مثل طريقه اعزاز به سلاطين ، و طريقهء منازعه و مناكحه ، و طريقهء نوشتن مكاتبات و غيرها .\r\nفصل پنجم : در بيان تاريخ ورود اين فقير در جزيرهء ممبئى ، و ذكر سيّد تقى تاجر اصفهانى و احوال آن جزيره و كثرت مار در آنجا و ذكر منارهء آن ، و كيفيت جزر و مد دريا و علّت آن ، و علّت شدّت مد در كلكتّه در ايّام و اوقات مخصوصه ، و ذكر گورنر دنكين حاكم آن جزيره ، و احوال مهدى على خان غازى پورى خراسانى الاصل و اولاد او ، و خوب شدن انبه در « 1 » آن جزيره ، و رفتن به نپولى به عزم حيدرآباد ، و ذكر قصبهء « پونه » و ميرزا على اكبر ، و بتخانه ، و ذكر « تلجاپور » و ذكر امين‌آباد و معدن فولاد .\r\nفصل ششم : ذكر ورود بلدهء حيدرآباد دكهن و كيفيّت ملاقات با غفران‌پناه مير عالم بهادر و بناى قلعهء مباركهء كربلاى معلّى و تعمير قلعهء شريفهء نجف اشرف از يمن\r\n\r\n\r\n","description":"","footnote":"\r\n( 1 ) در : در « د » نيامده است .\r\n","page_name":" 25 ","page_number":59},
  {"content":"\r\n\r\nهمّت آن عالىجاه و توسّط اين فقير ، و تاريخ فوت مير عالم مذكور\r\nو ذكر فى الجمله ؛ از احوال آن بلده ، و احوال نوّاب نظام على خان بهادر و تاريخ فوت او ، و كيفيّت رخنه يافتن انگريزان در آن ملك ، و ذكر مشير الملك ارسطو جاه ، و كشته شدن تيپو سلطان ، و ذكر مرحوم مير عبد اللطيف خان شوشترى و تاريخ فوت او ، و ذكر دائرهء مير و محمّد على خان شوشترى و بيمارى من و وصيّت كردن به مير موصوف .\r\nو ذكر شهريار الدّوله و منير الملك ، و نظام يار جنگ ، و معين الملك و على بيك خان كرمانى ، و اعتصام الدّوله و خدابخش بيك تبريزى ، و آقا حسن خراسانى ، و اشاره به احوال چند او ، حكم تارى و سيندهى كه از درخت خرما و تار حاصل مىشود .\r\nو احوال محمّد على خان و عبد اللّه خان پسران على مراد خان زند ، و فوت برادر ملا ميرزاى اسدآبادى در حيدرآباد ، و ذكر اولاد سيّد احمد عليخان مازندرانى و فيّاض عليخان ، و ذكر نعل پاره كه در حيدرآباد است ، و ذكر آثار مبارك و قدم شريف و ساختن شبيه ضرايح مقدّسه و دفن آنها ، و كيفيّت تعزيه‌دارى در مچهلى بندر و كوه مولا و مسجد جامع آن شهر كه به مكّى مسجد مشهور است ، و مسامحهء اغلب اهالى هند در احكام كليّه و دقّت ايشان در جزئيّات .\r\nفصل هفتم : تاريخ ورود سفير روشن ضمير عاليجاه محمّد نبى خان به جزيرهء ممبئى به اتّفاق جناب ميرزا محمّد حسين شهرستانى و آقا سيد حسن عطّار ، و علّت\r\n\r\n","description":"","footnote":"","page_name":" 26 ","page_number":60},
  {"content":"\r\n\r\nراه و رسم سفارت ميان انگريزان و پادشاه جم‌جاه عالم پناه فتحعلى شاه قاجار نصره اللّه الملك المختار ، و رفتن مهدى عليخان خراسانى سابق الذكر به سفارت از جانب انگريزان قبل از مستر مالكم و رفقاى او ، و كيفيّت صحبت حضرت ظل اللّه با مستر مالكم ، و ملاقات مستر مالكم در كرمانشاهان با مرحمت و غفران پناه والد ماجد اين فقير ، و تأليف فرمودن آن جناب رسالهء نبويّه را حسب الخواهش او ، و تاريخ ورود مرحوم حاجى خليل خان به جزيرهء ممبئى به عنوان سفارت از جانب پادشاه گيتىپناه ، و كشته شدن او ، و رفتن مستر منستين به دربار عظمت مدار به جهت اعتذار ، و معيّن شدن عالىجاه محمّد نبى خان به خدمت سفارت ، و ملاقات من با او در ايران ، و ورود او به جزيرهء مذكوره به اتفاق رفقاى سابق الذكر ، و ورود رفقاى ايشان به حيدر آباد ، و رفتن آقا سيد حسن به تنهائى به مچهلى بندر با حاجى محمّد على رنانى ، و تاريخ فوت ملّا اسماعيل رشتى و مجملى از احوال او .\r\nفصل هشتم : ذكر خروج فقير از حيدر آباد به سمت مچهلى بندر ، و ورود به آن بندر و احوال اعزّهء آنجا مثل : آقا محمّد جعفر ، خلف حاجى اسد اللّه اصفهانى و نحو آن ، و ذكر قلعهء آنجا ، و ذكر رؤيت هلال ماه محرّم الحرام سنهء [ هزار و 
  ] دو صد و بيست و يك [ 1221 
  ] در آن بندر .\r\nفصل نهم : تاريخ خروج از مچهلى بندر به عزم كلكتّه و ذكر بعضى از\r\n\r\n","description":"","footnote":"","page_name":" 27 ","page_number":61},
  {"content":"\r\n\r\nسوانحات « 1 » عرض راه و احوال جگنات .\r\nفصل دهم : تاريخ ورود به كلكتّه و ذكر جمعى از تجّار آن بندر ، و كيفيّت شهر و قلعهء آنجا .\r\nفصل يازدهم : تاريخ خروج از كلكتّه به سمت مرشد آباد ، و ذكر قصبهء شيورام پور كه به سيرام پور مشهور است ، و ذكر چچره و سعيد آباد .\r\nفصل دوازدهم : تاريخ ورود مرشد آباد و ملاقات با بيو بيگم صاحبه ، و استيجار حج و زيارت به جهت او از ميرزا اسماعيل لكهنوئى ، و ارادهء توقّف چند ماه حسب الخواهش بيگم موصوفه ، و تاريخ نكاح والدهء نور چشمان محمّد و على ، و قطعه‌اى كه سفير سابق الالقاب در آن باب فرمود ، و ذكر انقلاب احوال آن بلده و بيان اطوار « 2 » اغلب اهالى آن و احوال بيو بيگم و منى بيگم ، و ملاقات با دلير جنگ مسمّى به ناظم ، و تاريخ شروع در تأليف رسالهء « قوت لا يموت » و ذكر نوّاب مير منگلى و ميرزا ابو الحسن خان داود باغى ، و ميرزا احمد ،\r\n\r\n\r\n","description":"","footnote":"\r\n( 1 ) سوانحات : رويدادها .\r\n( 2 ) اطوار : حالات .\r\n","page_name":" 28 ","page_number":62},
  {"content":"\r\n\r\nداروغهء حسينيهء آن بلده ، و اشاره به بعضى از جهّال كه در لباس علما رفته‌اند در اين كشور و سبب عداوت ايشان با من ، و احوال جماعتى كه فقيرى به ايشان نفرين كرده است ، و ذكر ديدفر ، و بيان مذهب خفشانى كه در اواخر عهد عالمگير پادشاه حادث شده است ، و انقراض آن بر وجه تفصيل ، و احوال مهتاب راى جكت سيته « 1 » ، و ذكر مهاجنان و بيمه كردن ايشان اموال التجارهء تجّار را ، و ذكر ورود جناب ميرزا محمّد حسين شهرستانى در آن بلده ، و مسلمان شدن عبد اللّه از قوم فارسى آتش‌پرست نزد من .\r\nفصل سيزدهم : ذكر خروج از مرشد آباد به سمت عظيم آباد ، و ذكر بعضى از قراى واقعه در اثناى راه مثل : قصبهء راج محل و قصبهء بهاكل‌پور و قصبهء منگير و ذكر چشمهء آب گرم كه به سيتاكند مشهور است .\r\nفصل چهاردهم : ذكر ورود عظيم آباد و وجه تسميهء آن و احوال غصب شدن مسجد و مدرسهء نوّاب سيف خان با توابع و ملحقات و موقوفات آنها به ستم بعضى از گمراهان ، و ذكر نوّاب عباس قليخان بهادر ، و سيّد كاظم على خان بهادر ، و مير محمّد مؤمن بهبهانى ، و آقا زين العابدين گل گلاب و خروج از آن ، و دزدى كه در منزل دانا پور شد ، و معاودت به آن شهر .\r\n\r\n\r\n","description":"","footnote":"\r\n( 1 ) سيه : « د » .\r\n","page_name":" 29 ","page_number":63},
  {"content":"\r\n\r\nفصل پانزدهم : خروج از عظيم آباد دفعهء ثانيه به رفاقت منشى عزيز اللّه و ذكر قصبهء شهسراى كه به سسرام مشهور است ، و مقبرهء شيرشاه ، و خروج او ، و وضع سرا ، و بهياره ، و رفتن همايون شاه به ايران پيش شاه طهماسب بن شاه اسماعيل ابو البقاء به استمداد ؛ و اعانت او به وى .\r\nفصل شانزدهم : ذكر ورود بنارس و احوال آن بلده ، و ذكر احوال شيخ محمّد على حزين و قبر او و جمعى از علماء معاصرين و استادان وى ، ورد سخن بعضى از جهّال كه در شأن وى گفته‌اند ، و ذكر مسجد آن بلده و خط نوشتن به والدهء ماجدهء مكرمهء آصف الدوله به صحابت على اصغر بيك سمنانى .\r\nفصل هفدهم : خروج از بنارس به عزم فيض آباد ، و ذكر قصبهء جونپور و فاضل جونپورى و مسجد آن ، و روغنى كه به عمل مىآورند و زنان بر سر مىمالند ، و ذكر گل كيوره ، و ذكر پل آنجا وبانى آن و سيد امجد عليخان ، و ذكر درخت بر و رسيدن هركاره با مراسلهء نوّاب ناظر محمّد و آداب على خان از فيض آباد به سلطان پور ، و ذكر « بهدرسه » و مير سبحانعلى رئيس آن قريه .\r\n\r\n","description":"","footnote":"","page_name":" 30 ","page_number":64},
  {"content":"\r\n\r\nفصل هجدهم : ذكر ورود فيض آباد و استقبال آمدن بزرگان و امراء و اعيان و ملاقات با جناب عاليه سابقة الذكر و رؤيت هلال محرم الحرام سنه يك‌هزار دو صد و بيست و دو [ 1222 
  ] هجرى در آن شهر .\r\nو ذكر احوال آن بلده از به دو آبادى تا اوان خرابى ، و ذكر نوّاب برهان الملك و صفدر جنگ و تاريخ وفات ايشان و وجه تسميهء آن بلده به فيض آباد و بنگاله ، و سبب محاربهء شجاع الدّوله با جماعت انگريزيه و شكست او و راه يافتن آن قوم در ملك وى ، و اعانت كردن جناب عاليه به نوّاب وزير در اداى مال المصالحة ، و فوت نوّاب شجاع الدّوله ، و انتقال رياست به نوّاب آصف الدّوله و سكونت او در بلدهء لكهنو « 1 » به مشورت مختار الدّوله ، و ذكر حسب و نسب و اوصاف جناب عاليه سابقة الذكر و ذكر نوّاب ناظر محمّد داراب عليخان معتمد آن سركار و ميرزا حسنعلى مستاجر رات حويلى ، و ذكر جمعى از امراء و بزرگ زادگان آن بلده چون نوّاب ميرزا غياث الدين محمّد خان بهادر و ميرزا محمّد تقى خان بهادر و خلف ارجمند او ميرزا حيدر صاحب و تاريخ عروسى وى و همشيرهء مكرمه‌اش ، و عناد ورزيدن امام جمعهء آن بلده با ما ، و ذكر ميرزا حجو صاحب و ميرزا سيّد و صاحب با اولاد امجاد ايشان ، و ذكر ميرزا محمّد عليخان و ميرزا نصير خان و نوّاب ظفر الدوله و طرب عليخان ، و ذكر آخوند ملا جواد كشميرى و ميركلو فاضل و مير نجف على\r\n\r\n\r\n","description":"","footnote":"\r\n( 1 ) يكى از شهرهاى قديمى و معروف از نظر آثار تاريخى ، و مركز علمى و تشيع در هند ، فعلا پايتخت ايالت اوتر پرادش است .\r\n","page_name":" 31 ","page_number":65},
  {"content":"\r\n\r\nفاضل ، و احوال مير عبد العلى امام جمعه ، و ذكر بعضى از طلبهء علوم كه نزد من به تحصيل مشغول بودند ، و رخصت شدن جناب ميرزا محمّد حسين به سمت عتبات عاليات و خروج من از آن بلده به عزم لكهنو ، و ذكر زرى كه بر بازوى مسافر مىبندند به نذر امام ضامن عليه السلام .\r\nفصل نوزدهم : ورود لكهنو و ذكر ميرزا ابو طالب خان بهادر داماد نوّاب وزير الممالك سعادت عليخان و علت هركاره معين كردن نوّاب وزير بر در خانه فقير ، و كيفيت سلوك بعضى از مجاورين در آن بلده ، و ذكر نوّاب قاسم عليخان خلف نوّاب سالار جنگ و جواب و سؤالى كه فيما بين من و نوّاب وزير شد ، و علّت عدم موافقت ميان من و ايشان ، و اتمام رسيدن جزو اوّل « قوت لا يموت » در آن بلده ، و مقدمهء « 1 » نماز عيد رمضان المبارك و علّت تصنيف كردن من رسالهء « تنبيه الغافلين » را و طلبيدن جناب عاليه مرا به فيض آباد ، و بيان عدم قصور سيّد مومى « 2 » اليه در اتمام شرايط دوستى با من ، و ذكر بعضى از اعزّهء بلدهء لكهنو چون آخوند ملّا مقيم كشميرى و حكيم ظفر على و ميرزا على شريف و آقا باقر خلف معالج خان و ميرزا صفى قمّى و خلف او و مير جعفر شوشترى و ميرزا باقر اصفهانى ، و ملا محمّد شوشترى متخلّص به خطا ، و ذكر احوال شهر لكهنو و حسن خانه ، و وضع شهر و پل آصفيّه ، و احوال نوّاب آصف الدوله مرحوم و معامله كردن آن و نهر آصفيّه در نجف اشرف ،\r\n\r\n\r\n","description":"","footnote":"\r\n( 1 ) مقدمه : واقعه ، رويداد ، حادثه .\r\n( 2 ) اشاره شده به آن .\r\n","page_name":" 32 ","page_number":66},
  {"content":"\r\n\r\nو تعزيه خانهء آصفيّه در لكهنو و ذكر ممتاز گنج كه به تاج گنج در اكبر آباد مشهور است ، و ذكر احسان آصف الدوله در ايّام قحط و غلا و تتمهء احوال آن غفران مآب و سجع مهر كلان آن ، و ذكر مجملى از وقايع ايّام حكومت آن مرحوم و انتقال بنارس به انگريز به شور مختار الدوله و كشته شدن آن ، و ذكر حسن رضا خان و نيابت او و حيدر بيك خان ، و ذكر گورنر هشينگ و راجه چيت سنگ و احوال تكيت راى هندو و سبب عزل حسن رضا خان و انتقال نيابت به تفضل حسين خان كشميرى ، و احوال راجه جها و لعل و اخراج شدن مستر چيرى از لكهنو و آمدن گورنر شور بهادر از كلكتّه به لكهنو به اعانت حسن رضا خان و بردن گورنر راجه جها و لعل را همراه خود از لكهنو و سكونت او در عظيم آباد ، و تاريخ فوت نوّاب وزير معظم اليه ، و ذكر احوال نوّاب وزير عليخان و جلوس او بعد از آصف الدوله در لكهنو بر مسند وزارت و آمدن گورنر شور بهادر مذكور بر داك از كلكتّه به تدبير امور در لكهنو ، و ذكر وقايع بىبىپور ، و قيد شدن وزير عليخان و مكالمهء او با گورنر و انتقال مسند به نوّاب سعادت على خان بهادر ، و بيان مراتب اخلاق گورنر و احسان او به وزير على خان ، و حسن تدبيرات او در مقيّد ساختن وزير مذكور ، و بيان سوء تدبير اركان دولت آصفيّه در قيد و عزل او و احوال وزير مذكور در بنارس ، و احوال ملا محمّد خلف ملا امام قلى و كشته شدن آن و كشته شدن مستر چيرى و رفتن وزير عليخان پيش راجهء جىنگر و گرفتارى او و مقيد شدنش در كلكتّه ، و فرار نمودن ملا على بهبهانى از قلعهء كلكتّه ، و كيفيّت سلوك انگريزان با وزير عليخان در مجلس كلكتّه ، و تاريخ جلوس نوّاب سعادت عليخان و مجملى از وقايع ايام وزارت او ، مثل اخراج شدن تفضّل حسين خان كشميرى و تقسيم\r\n\r\n","description":"","footnote":"","page_name":" 33 ","page_number":67},
  {"content":"\r\n\r\nشدن ملك شجاع الدوله به معرفت گورنر لارد مارنكتن و لزلى و انتقال نصف آن به جماعت انگريزيه ، و بيان صفات حسنهء مرحوم حسن رضا خان و مبدأ نماز جمعه در لكهنو و احوال محمّد رضا خان خلف او و ميرزا جعفر خويش او .\r\nفصل بيستم : علت راه يافتن جماعت انگريزيه به شاه جهان آباد و حدود آن و منازعهء ايشان با دولت رام سيندهيا و جسونت راى هلكر وجات ، و ذكر منازعهء هلكر « 1 » و سيندهيا و بيان احوال جماعت سكه ، و مبدأ دولت و منشأ مذهب ايشان .\r\nفصل بيست و يكم : ذكر ورود بلدهء فيض آباد دفعهء ثانيه و رؤيت هلال ماه محرم الحرام سنهء [ هزار و 
  ] دوصد و بيست و سه [ 1223 - هجرى 
  ] در آن بلده ، و مقدمهء « 2 » مير على و اصغر عليخان و تأليف « شرح قوت لا يموت » و اتمام مجلد اول آن ، و تاريخ ولادت نور چشمان ميرزا محمّد حسن ملقّب به نوّاب ميرزا و حضرت بيگم صبيهء ميرزا حيدر صاحب ، و بيان مقدّمهء سم دادن مفسدين و محفوظ ماندن من به اعانت رب العالمين و مقدمهء مفسدين قزلباشيه و قيد شدن ايشان ، و تاريخ ولادت فرزندى نور چشمى آقا محمّد در مرشد آباد ، و صورت عنايت‌نامه كه به اهالى لكهنو در تكذيب آقا سيّد حسن عطّار نوشته شد ،\r\n\r\n\r\n","description":"","footnote":"\r\n( 1 )  « Hoolkar »  اسم يك مرد در زبان پنجابى و سندهيا  « Sindhia »  اسم يك زن است .\r\n( 2 ) مقدمه : حادثه ، واقعه .\r\n","page_name":" 34 ","page_number":68},
  {"content":"\r\n\r\nو تاريخ خروج از فيض آباد به عزم عظيم آباد ، و مقدمه مهنت يعنى مرشد جماعت هنود .\r\nفصل بيست و دويّم : ورود عظيم آباد بعد از مراجعت از فيض‌آباد و احوال عاليجناب آقا سيد حسين شهرستانى ، و رسيدن مراسله بيو بيگم صاحبه از مرشدآباد و اشاره به متغير شدن احوال و اطوار اصحاب خير آن بلده ، و ذكر مستر دكلس صاحب ، و مستر هاكنس صاحب ، و مستر كرتنى سمت صاحب ، و ذكر كريم قليخان و خلف او ، و محمّد صادق خان و مير يوسف عليخان ، و ميرزا رستم على و كلب عليخان مخاطب به كرنيل ، و مير خادم حسين خان ، و ذكر قاضى القضات صدر كلكتّه اعنى محمّد نجم الدين خان ، و تاريخ خروج از آن بلده به عزم مرشد آباد .\r\nفصل بيست و سيّم : ورود مرشدآباد دفعهء ثانيه و ذكر احوال آن بلده و اشاره به احوال ضعيفهء ميشومه كه داناى مرشد آباد است ، و رسيدن دستك « 1 » لارد منتو بهادر ، و روانه شدن آقا محمّد حسن ناظر من به اتفاق ملا اسد اللّه بروجردى به كلكتّه به عزم ولايت به جهت تمشيت دادن امورات آنجا .\r\n\r\n\r\n","description":"","footnote":"\r\n( 1 ) گورنر دستك : « ب » .\r\n","page_name":" 35 ","page_number":69},
  {"content":"\r\n\r\nفصل بيست و چهارم : تاريخ روانه شدن من به سمت جهانگيرنگر و ذكر احوال نوّاب نصرت جنگ و نوّاب شمس الدّوله و اشاره به احوال ناظم مرشد آباد و رؤيت هلال ماه محرم الحرام سنه [ هزار 
  ] دوصد و بيست چهار [ 1224 - هجرى 
  ] در آن بلده ، و كيفيّت عزادارى بزرگان آنجا و بلدهء مرشد آباد ، و تاريخ نالكى سوار شدن نوّاب نصرت جنگ ، و بيان نسب و حسب نوّابان مومى اليهما بر وجه تفصيل ، و ذكر وضع و كيفيت و اقشمهء مخصوصهء آن بلده ، و ذكر مير اشرف على صاحب و مير محمّد على فاضل و كثرت رعد و صاعقه در آنجا .\r\nفصل بيست و پنجم : خروج از جهانگيرنگر ، و ذكر شاه مبتلا حسين و شدّت طوفان در دريا .\r\nفصل بيست و ششم : ورود عظيم آباد بعد از عود از مرشد آباد و دهاكه ، و ذكر مير جعفر شاه و تلامذهء فقير چون نوّاب عباس قليخان بهادر و حسين قليخان بهادر و ميرزا رستم على و مير اشرف حسين ، و مولوى ابو القاسم و نوّاب جان ، و ذكر ميرزا مهدى و اسد اللّه خان ، و تاريخ ابتداى نماز جمعه در عظيم آباد و حدود بنگالا و تواريخ و قطعاتى كه در آن باب گفتند ، و ذكر كيفيّت عزادارى بعضى از جهّال ، و مقدمهء دهل نواختن در خانه جها و لعل وقت سينه زدن و منع اين فقير ، و ذكر بعضى از فتاوى علماى آن حدود و تاريخ تولد نور چشمى آقا على در آن\r\n\r\n","description":"","footnote":"","page_name":" 36 ","page_number":70},
  {"content":"\r\n\r\nبلده .\r\nخاتمه اين مقصد در ذكر عدد تصانيف اين فقير و صورت اجازات علماء اخيار به اين ذرّه بىمقدار است .\r\n\r\n","description":"","footnote":"","page_name":" 37 ","page_number":71},
  {"content":"\r\n\r\nمقصد سيّم در احوال ممالك انگريز و عادات و صناعات آن قوم است ، و در آن مقدمه و سه مقام است و خاتمه ، مقدمه در تقسيم عالم و احوال كواكب ، و احوال چين و ميثاق سلاطين فرنگ با هم ، و فى الجمله از رسوم ايشان و در آن دو فصل است :\r\nفصل اوّل : ذكر اول حكيمى كه به احوال كواكب مطّلع شده است ، و احوال كواكب بر مذهب حكيم كوپر نيكوس ، و تحقيق كوس هندى و تقسيم كرهء ارض و اقاليم بر مذهب حكيم مذكور ، و تقسيم جزاير و علّت وجود مواليد ثلاثه ، و مجملى از احوال چين .\r\nفصل دويّم : ذكر اوضاع و عهود سلاطين فرنگ و بعضى از احوال و اطوار ايشان .\r\n\r\n","description":"","footnote":"","page_name":" 38 ","page_number":72},
  {"content":"\r\n\r\nمقام اوّل ذكر ممالك سلاطين فرنگ و سپاه آنها و در آن دوازده فصل است .\r\nفصل اوّل : ذكر پادشاه اليمان [ آلمان 
  ] و دستگاه او .\r\nفصل دويّم : ذكر پادشاه اسپين [ اسپانيا 
  ] و كيميائى كه مخصوص ايشان است .\r\nفصل سيّم : ذكر پادشاه فرانكسيس [ فرانسه 
  ] و احوال آن و منازعهء ايشان با انگريزان [ انگلستان 
  ] بر مصر ، و رفتن سفراى ايشان به ايران ، و طريقهء معاركه دو شخص با هم .\r\nفصل چهارم : ذكر پادشاه پرتكال [ پرتقال 
  ] .\r\nفصل پنجم : ذكر پادشاه پولاند [ لهستان 
  ] .\r\n\r\n","description":"","footnote":"","page_name":" 39 ","page_number":73},
  {"content":"\r\n\r\nفصل ششم : ذكر پادشاه دنمرك [ دانمارك 
  ] .\r\nفصل هفتم : ذكر پادشاه اسويدن [ سوئد 
  ] .\r\nفصل هشتم : ذكر پادشاه روس و احوال ايشان و منازعهء ايشان با روم و مجادلهء ايشان با ايران و منهزم شدن ايشان از حزم سردار ايرانى محمّد صادق خان شقاقى ، و منازعهء ايشان با غرّهء باصرهء سلطنت عباس ميرزا قاجار نصره اللّه المختار ، و منهزم شدن ايشان ، و احوال منازعهء آنها با سردار عظيم الوقار محمّد حسين خان قجر قزوينى ، و افسوس از عدم ثبات سلطنت ايران .\r\nفصل نهم : ذكر پادشاه و لنديز [ هلند 
  ] ، و ذكر سدى كه در ملك ايشان است .\r\nفصل دهم : ذكر پادشاه سويسرلاند [ سويس 
  ] و مقدمهء ويلم‌تل .\r\n\r\n","description":"","footnote":"","page_name":" 40 ","page_number":74},
  {"content":"\r\n\r\nفصل يازدهم : ذكر پاپا [ پاپ 
  ] و طريقه رياست او ، و منازعهء پادشاه انگريز [ انگليس 
  ] با وى ، و ذكر دوازده كلاه بر سبيل اجمال ، و ذكر باقى سلاطين طايفهء نصارى و جزايرى كه در تصرّف ايشان است .\r\nفصل دوازدهم : ذكر افريقه [ آفريقا 
  ] كه بخش سيم است و بلاد و جزاير آن ، چون زنگبار و حبشه و غير آنها .\r\nمقام دويّم ذكر ممالك آمريقه [ آمريكا 
  ] كه به ارض جديد مشهور است و كيفيّت پيدا كردن آن ، و ذكر حكيم كلمبس و مستخرج قطب‌نما و فوت حكيم مذكور در حبس ، و ذكر شهر مكسكو [ مكزيكو 
  ] و كيفيّت تسخير آن ، و ذكر بلاد آمرقه جنوبى ، و ذكر جزاير ملك مكسكو ، و ذكر ممالك ساير فرنگان در آمرقه جنوبى و ذكر آمرقه شمالى و بلاد و جزاير آن‌كه در تصرف انگريزان [ انگلستان 
  ] است ، و حدود آمرقه بروجه اجمال ، و حالات قديمهء اهالى\r\n\r\n","description":"","footnote":"","page_name":" 41 ","page_number":75},
  {"content":"\r\n\r\nآمرقه ، و موميائى آدم ، و احوال عمارت هرمان « 1 » كه در نواحى مصر است ، و مبدأ آتشك فرنگ و آبله .\r\nمقام سيّم ذكر احوال جماعت انگريز [ انگليس 
  ] و ذكر احوال كمپنى و عادات و رسوم ايشان و در آن ده فصل است .\r\nفصل اوّل : مبدأ سلطنت اين قوم و ذكر اسامى سلاطين ايشان و مدت سلطنت و سوانح مجملهء ايّام هريك الى يومنا هذا ، و پادشاهى نمودن دنمرك [ دانمارك 
  ] در انگلاند ، و حكومت انگريز بر تمام ملك فرانكسيس [ فرانسه 
  ] و سرتازى ايشان از سلطنت پاپا ، و استدعا نمودن جامس [ جيمز 
  ] پادشاه انگريز مقامى به جهت تجارت انگريزان در بندر سورت از جهانگير پادشاه ، و مبدأ استقرار آن قوم در حدود هندوستان .\r\nفصل دويّم : بيان احوال مملكت جماعت انگريز و ذكر انگلند و ايرلند و تدبير حكما\r\n\r\n\r\n","description":"","footnote":"\r\n( 1 ) اهرام مصر .\r\n","page_name":" 42 ","page_number":76},
  {"content":"\r\n\r\nدر پيدا كردن ميوهء گرمسيرى در سردسيرات ، و ذكر امتعهء فرنگ و احوال دار الخلافهء آن قوم يعنى شهر لندن .\r\nفصل سيّم : قوانين سلطنت انگريزان مثل تشخيص پادشاه ، و امورات متعلقه به آن و منازعهء شخصى با پادشاه و كشته شدن پادشاه و ذكر ولىعهد پادشاه و احوال شاهزادگان و ذكر وزراء بر وجه تفصيل ، و ذكر مجلس پرلمنت يعنى : محل شور و مشورت اصحاب حل و عقد و آنها را عمدة الرّعايا گويند ، و طريقهء اخذ خراج از مملكت در هنگام رفاهيت و خوف ، و يكسان بودن اعاظم و اراذل در نظر اصحاب عدالت و امثال آن از قواعد و ضوابط جزئيهء ، و شدّت اتفاق سرداران اين قوم با هم در امور مملكت و در حفظ آبروى يكديگر ، و عقيدهء فرقهء انگريز در امورات دينيّه .\r\nفصل چهارم : ذكر احوال كمپنى انگريز و معنى كمپنى و تجارت كردن ايشان در حدود ايران و هند و قراردادى كه با پادشاه خود كرده‌اند ، و كيفيّت رفتار شيران ايران با ايشان ، و اخراج نمودن ايشان از بندر عباسى ، و آمدن انگريزيه به بنگالا و مؤالفت « 1 » ايشان با مردم آن ملك ، و عدم تجاوز از طريقهء تجّار تا زمان فوت نوّاب غفران مآب مهابت جنگ صوبه‌دار بنگالا و تاريخ فوت آن\r\n\r\n\r\n","description":"","footnote":"\r\n( 1 ) مؤالفت : انس گرفتن ، خو گرفتن .\r\n","page_name":" 43 ","page_number":77},
  {"content":"\r\n\r\nمرحوم ، و مبدأ طغيان آن قوم و منازعهء نوّاب سراج الدوله با ايشان ، و غارت شدن كلكتّه و فرار نمودن مستر در يك و معاودت آن و اعتذار از نوّاب مذكور ، و نفاق سرداران عسكر و بزرگان شهر با نوّاب و آمدن كرنيل كليف با مستر در يك به بنگالا و محاربه با نوّاب و انجام كار به مصالحه به سبب نفاق جمعى از نمك بحرامان ، و مجدّدا نزاع واقع شدن ميان نوّاب و قوم انگريز و شكست خوردن نوّاب به سبب نمك بحرامى مير محمّد جعفر خان مذكور و سازش او با قوم انگريز و فرار كردن نوّاب و آمدن او به مرشدآباد و رفتن به سمت عظيم‌آباد ، و ملوّث شدن مسند نظامت مرشدآباد به وجود مير حلال‌زادهء مزبور ، و اشارهء مجمله به احوال سلسلهء او ، و اسير شدن سراج الدوله به دست ادنى نوكران خود در قرب « 1 » راج محل ، و شهادت او و برادرش و مادر و خالهء او به حكم ميرن پسر بزرگ مير مذكور و هلاك شدن ميرن به برق غضب الهى ، و احوال حسين قلى خان مختار امور نوّاب شهامت جنگ ، و سانحهء عجيبه كه در آن « 2 » بين واقع شد ، و گرفتارى مير مذكور به قيد انگريزان ، و نظامت مير محمّد قاسم خان و منازعهء او با انگريز و فرار كردن او به قصد توسّل به نوّاب شجاع الدوله و فوت مير مذكور به مرض جذام و احوال مظفر جنگ و قيد شدن جهان شاه در اللّه‌آباد .\r\nفصل پنجم : كيفيّت حكومت كمپنى در ملك هند و عدد كارداران ايشان .\r\n\r\n\r\n","description":"","footnote":"\r\n( 1 ) قرب : نزديك .\r\n( 2 ) اين : « الف » .\r\n","page_name":" 44 ","page_number":78},
  {"content":"\r\n\r\nفصل ششم : كيفيّت عدالت و دادخواهى ايشان در باب ديوانى ، يعنى مطالبات و ديون و كيفيّت عدالت ايشان در باب فوجدارى يعنى جنايات و امثالها ، و ذكر قيدخانه و كيفيّت قيد كردن و ذكر عقوبات در باب دزدى و قتل و نحوه ، و ذكر عدالت داير و ساير ، و طريقهء رفتار اصحاب عدالت با مردم ، و ذكر بعضى ديگر از مراتب متعلقه به اين مراحل و دو ايراد عظيم بر طريقهء عدالت فوجدارى .\r\nفصل هفتم : طريقهء سپاه‌دارى و عدم انهدام امور به موت سرداران و اسامى و مراتب لشكريان ، و طريقهء توپ‌اندازى و طريقهء قواعد و تربيت دادن سپاهيان و مواجب ايشان ، و طريقهء ايشان در لشكركشى به عنوان تفصيل و رفتار ايشان با خصم بعد از غالب شدن بر او .\r\nفصل هشتم : مجملى از رسومات ديگر اين قوم در كيفيّت حكومت و سلوك با رعيت .\r\nفصل نهم : طريقهء معيشت و صحبت و آمد و رفت نمودن با يكديگر ، و طريقهء\r\n\r\n","description":"","footnote":"","page_name":" 45 ","page_number":79},
  {"content":"\r\n\r\nكتخدائى و نفى بكارت زنان ، و تسلّط زنان بر مردان و بىپردگى ايشان و خاك سفيدى كه بر مو مىپاشند ، و احوال اطبّا و قابله شدن ايشان در هنگام وضع حمل .\r\nفصل دهم : در صنايع و افكار بديعهء اين قوم ، چون آلت تشخيص مقدار حرارت و برودت و وضع ربا و سود و كاغذ لوت و كاغذ بنكل لوت ، و بيمهء مال التجاره ، و وضع قماربازى ، و كيفيّت فروش اموال گرانبها و مال كساد شده و طريقهء اخذ محصول و گمرگ و نوشتن كتب به قالب و كاغذ اشتهام و رمهء سركار كمپنى و طريقهء ايشان در ثبت عجايبات و اخبار هر ملك و مدرسهء كلكتّه و كيفيّت تعليم .\r\nخاتمة الكتاب في النّصايح و در آن دو فصل است : و قبل از شروع در مقصد بيان مىشود معنى عدالت و فائدهء آن از روى آيات و اخبار و طريقهء عقل و عادت .\r\nفصل اوّل : در بيان آنچه بر سلاطين جم‌نگين مراعات آن لازم است ، و آن دوازده چيز است ، و ذكر توسل داشتن هنديان من قديم العصر به سلاطين ايران زمين\r\n\r\n","description":"","footnote":"","page_name":" 46 ","page_number":80},
  {"content":"\r\n\r\nو حقوق صفويّه بر بابريه ، و آمدن سفيران شاه طهماسب و نادر شاه نزد محمّد شاه بابرى به دفعات ، و توجّه نادر شاه به سمت قندهار ، و تسخير آن و فتح كابل و لاهور و آمدن او به سمت هندوستان و شكست خوردن محمّد شاه و مسخّر شدن دهلى و سبب قتل عام شاه جهان‌آباد ، و تاج‌بخشى نادر شاه به محمّد شاه و عود او به ايران ، و كشته شدن شاه طهماسب صفوى و اولاد او در ايران مقارن تاج بخشى نمودن نادر شاه در هند ، و انقراض نسل پسرى صفويّه و مدّت سلطنت صفويّه ، و جلوس نادر شاه بر سرير سلطنت ، و تعمير قبّهء امام ثامن عليه السلام ، و ذكر مقبرهء نادر شاه و خراب شدن او و مقدمه آمدن افغان به ايران و شهادت شاه سلطان حسين صفوى ، و ذكر علما و بزرگانى كه در هنگام محاصرهء اصفهان و قدرى قبل از آن به جوار رحمت يزدان رفته‌اند ، و آمدن روم به ايران به عنوان اجمال .\r\nفصل دويّم : در نصايح متعلقهء به اركان دولت از رعايا و وزراء و حكّام بلاد و قضات .\r\nموعظه بليغه در حسن سلوك با فقرا و انعام احسان با ايشان و سعى در خيرات جاريه ، و قصيده در مدح حضرت شاهزادهء بلند اراده ادام اللّه اجلاله مشتمل بر تاريخ اختتام مجلد اوّل اين نسخهء منيفه ، و أسأل اللّه تعالى حسن الخاتمة و له الحمد في الدّنيا و الآخرة .\r\n\r\n","description":"","footnote":"","page_name":" 47 ","page_number":81},
  {"content":"\r\n\r\n\r\nمقدّمه :\r\nبسم اللّه الرحمن الرحيم « 1 »\r\nالحمد للّه الذي جعل العلماء ورثة الانبياء ، و فضّل مدادهم على دماء الشهداء ، و الصلاة على سيد المرسلين محمّد و آله سادات الأولياء ، ربّ زدني علما و ألحقني بالصالحين و لا تذرني فردا و أنت خير الوارثين « 2 » .\r\nفبعد چنين گويد بندهء جانى احمد بن محمّد على بن محمّد باقر الاصفهانى المشهور بالبهبهانى - غفر اللّه ذنوبهم بمحمّد صلّى اللّه عليه و آله ، و عليّ عليه السلام - كه : بر خواطر خورشيد مظاهر اصحاب عقل و بينش ، و ارباب معرفت و دانش ، پوشيده و محتجب نخواهد بود كه ، بنى نوع انسان را مهين ثمره ، و گزين سرمايه ، در كارخانهء آفرينش ، تحصيل عبرت و پند است ، و از اين است كه گروهى از دانشمندان و طايفه‌اى از خردمندان و جمعى از قدر وقت شناسان به تدوين كتب تواريخ و سير « 3 » و تحرير « 4 » احوال هر اقليم\r\n\r\n\r\n","description":"","footnote":"\r\n( 1 ) در « ب » قبل از بسمله چنين آمده است :\r\n« هو اللّه تعالى شانه العزيز ، و به استعانتي و عليه توكّلي » .\r\n( 2 ) سپاس مر خدائى را كه دانشمندان را وارثان انبياء قرار داد ، و خامهء آنان را بر خون شهدا برترى داد ، و درود بر آقاى پيامبران محمّد و آل او كه آقاى اوليائند .\r\nپروردگارا ! بر دانش من بيفزا ، و مرا به نيكان ملحق گردان ، و مرا تنها مگذار ، زيراكه تو بهترين وارثانى .\r\n( 3 ) سير : روشها ، منشها ( جمع سيره ) .\r\n( 4 ) تحرير : نوشتن .\r\n","page_name":" 48 ","page_number":82},
  {"content":"\r\n\r\nو كشور پرداخته ، برخى از روزگار را در آن باب به پايان رسانيده‌اند .\r\nلهذا اين سرگشتهء ممتحن « 1 » و مبتلاى به انواع غموم و محن « 2 » چون از حوادث روزگار ، و كج نهادى فلك كجمدار از أوطان و خدمت به « 3 » اخوان و خلّان « 4 » دور افتاد ، و از فيض زيارات « 5 » عتبات عاليات عرش درجات محروم ماند ، و به مسافرت بلدان ، چون كشور هندوستان و گشت و سياحت آن سامان و نحو آن مبتلا گرديد ، و مدّت مديده صحرا نوردى را گزيد ، به خاطر حزين رسيد كه در عين ايجاز و اختصار ، معرّى « 6 » از آرايش عبارات و تزئين مقالات ، مجملى از مفصّل ، و مختصرى از مطوّل احوال آن بلاد و اهالى آن را بنگارد كه به جهت دوستان تحفه و از براى متّعظان « 7 » موعظه و تذكره « 8 » باشد .\r\nو در اوان شروع چنين خيال نمود كه : قبل از بيان مقصود چند ورقى را مزيّن نمايد به ذكر سلسلهء علّيّهء عاليهء عالمين عاملين كاملين فاضلين تقيّين نقيّين صالحين زاهدين ورعين ، المجتهدين على الاطلاق ، و المشهورين في جميع الآفاق ، الّذين لم ينكر فضلهما عالم و لا جاهل و لم يغمض فيهما دنيّ و لا فاضل ، و أذعن بجلالة شأنهما الأواخر و الأوائل ، أعني : ذا الفخر الجليّ ، الملّا\r\n\r\n\r\n","description":"","footnote":"\r\n( 1 ) ممتحن : امتحان شده .\r\n( 2 ) محن : رنجها ( جمع محنت ) .\r\n( 3 ) به : در « د » نيامده است .\r\n( 4 ) خلّان : دوستان ( جمع خليل ) .\r\n( 5 ) زيارت : « الف ، ب » .\r\n( 6 ) معرّى : برهنه ، خالى .\r\n( 7 ) متّعظان : پند پذيران ، نصيحت گوش دهندگان .\r\n( 8 ) تذكره : يادآورى ، تذكّر .\r\n","page_name":" 49 ","page_number":83},
  {"content":"\r\n\r\nمحمّد تقي المجلسي ، و ذا المقام البهيّ الملّا محمّد صالح المازندراني ، حشرهما اللّه مع السّادات الأطهار ، بمحمّد و آله الأبرار ، عليهم صلوات اللّه الملك الجبّار « 1 » .\r\nو در اين باب اگرچه جناب فاضل ، مقدس كامل ، ميرزا حيدر على ، ابن الفاضل العالم ، ميرزا عزيز اللّه اصفهانى - قدس سرّهما - كه از خويشان و بنى اخوال اين فقيراند كوشيده بودند ، و لكن چون در نهايت اجمال و خالى از بيان احوال بود ، و علاوه بر آن اسامى شريفهء جمعى كه بعد از تأليف آن رساله بوجود آمده بودند ، و جمعى كه به سبب بعد مسافت بر احوال ايشان مفصّل اطلاع نداشت ، در آن رسالهء شريفه مندرج نبود ، لهذا اين احقر العباد تنقيحا للمرام فى الجمله « 2 » از احوال اغلبى را ، با اسامى شريفهء آنانى كه در آن رساله نبودند و اين فقير بر آن آگاهى يافته بود ، در اين رساله اضافه كردم ، و به مرآت الأحوال جهان‌نما مسمّى نمودم . و چون در عنفوان اين سفر تنبيه اثر ،\r\n\r\n\r\n","description":"","footnote":"\r\n( 1 ) ذكر سلسلهء شريف بزرگوار ، دو دانشمند عامل كامل فاضل پرهيزگار پاك شايستهء زاهد با تقوى ، دو مجتهد مطلقى كه در جميع آفاق مشهورند .\r\nدو عالمى كه فضلشان بر هيچ دانشمند و جاهلى قابل انكار و بر هيچ پست و والائى قابل چشم‌پوشى نيست .\r\nپيشينيان و متأخران به بزرگوارى مقام آن دو معترفند .\r\nمنظور آن صاحب خصال روشن ؛ ملّا محمد تقى مجلسى و آن صاحب مقام نيكو ملّا محمد صالح مازندرانى است . خداوند آن دو را با ائمهء اطهار محشور نمايد ، به حق محمّد و خاندان نيكوكارش كه درود خداوند جبّار بر آنان باد .\r\n( 2 ) بدين جهت اين كوچكترين بندگان ، براى روشن ساختن مقصود [ بيان احوال اين دو سلسله 
  ] مختصرى . . .\r\n","page_name":" 50 ","page_number":84},
  {"content":"\r\n\r\nدر دار الايمان ايران ، در بلدهء همدان ، در اشرف ساعات و ازمان ، به شرف ملاقات كثير البركات سراسر سعادات قرهء باصره « 1 » فخر سلاطين جهان ، و اشرف خواقين « 2 » دوران ، چشم و چراغ شاهنشهى « 3 » ، سرو باغ حضرت ظل اللهى ، حامى ملّت و دين ، مربّى حاملان شرع مبين ، زبدهء احفاد پادشاهان جم نگين ، نور حديقهء عدل و احسان ، نور حدقهء بنى نوع انسان ، يكّه‌تاز ميدان شجاعت ، و جهان بانى ابلق سوار وادى كشور ستانى ، معدن لطف و احسان يزدانى ، مظهر جلال سبحانى ، فرمانفرماى بىنظير ، هزبر « 4 » عادل روشن ضمير ، آنكه راى رزين « 5 » خردمندان را شناسائيش معيار ، و دست فكرتش را ترنج خورشيد فلك طلاى دست افشار ، و صداى كوس دولتش به ارتفاع صيت مسكين نوازى بلند آوازه ، و رياحين چمنستان شوكتش به نسيم دعا گوئى عجزه « 6 » و زيردستان تازه مجموعهء مكارم شيم « 7 » ، اولوا السيف و القلم « 8 » .\r\nلمؤلفه « 9 » :\r\n\r\n\r\n","description":"","footnote":"\r\n( 1 ) قرّهء باصره : نور چشم .\r\n( 2 ) خواقين ( جمع خاقان ) : لقب پادشاهان قاجار بوده است .\r\n( 3 ) شهنشاهى : « ج ، د » .\r\n( 4 ) هزبر : پهلوان ، دلير .\r\n( 5 ) رزين : محكم ، گرانمايه ، متين ، انديشهء استوار .\r\n( 6 ) عجزه : ضعيفان ، ناتوانان ( جمع عاجز ) .\r\n( 7 ) شيم : خلقها ، طبيعتها ، عادتها ( جمع شيمه ) .\r\n( 8 ) اولوا السيف و القلم : صاحبان شمشير و قلم .\r\n( 9 ) شعر : « الف ، ب » .\r\n","page_name":" 51 ","page_number":85},
  {"content":"\r\n\r\n خلف الصدق پادشاه جهان * افتخار نتايج آباء\r\nبحسب شاه كشور دانش * بنسب شاهزادهء اعلا\r\nپرتو دودمان قاجارى * منبع حشمت و محيط سخا \r\nاعنى نجل السلطان بن السلطان و الخاقان بن الخاقان ابا النصر المؤيد بتوفيقات اللطيف القهار ، شاهزادهء بلند آوازهء « 1 » عظيم الوقار ، محمّد على ميرزا بهادر قاجار - نصره اللّه الملك الجبّار و اعاذه من كيد الاشرار - مشرّف گرديد ، و آن مفخر زمان را طالب سير كتب سير ، و راغب دريافت احوال هر اقليم و كشور ديد ، اين اوراق را تحفهء حضور پرنور معدلت دستور آن زبدهء آفاق گردانيد ، اميد كه مقبول طبع اشرف گردد ؛ و آن حاوى بر چند مجلّد است و مجلّد اوّل آن مشتمل بر پنج مطلب و خاتمه است .\r\nمطلب اوّل : در بيان احوال جناب مستغنى الالقاب قدوة المجتهدين و زبدة المحققين ، الزاهد الورع ، العابد الوفي ، الجدّ الأمجد ، المولى محمّد تقي المجلسي - قدّس سرّه الشريف - و عدد اولاد و احفاد امجاد آن جناب است .\r\nمطلب دويّم : در بيان احوال خال مفضال ، غوّاص بحار الأنوار ، ناشر احكام الأئمة الأبرار ، الذى بلغ فى الاشتهار ، اشتهار الشمس فى رابعة النّهار ، ملّا محمّد باقر مجلسى - عليه الرحمه - و اولاد ايشان است .\r\nمطلب سيّم : در بيان احوال زبدة العارفين و نخبة المجتهدين ، التقى النقى ، الجدّ الأمجد ، مولانا محمّد صالح مازندرانى شارح « اصول كافى » و « زبدة الأصول » شيخ بهائى و غير آن از كتب و رسائل ، و اولاد ايشان است .\r\nمطلب چهارم : در بيان احوال فاضل نحرير و مجتهد بىعديل و نظير ،\r\n\r\n\r\n","description":"","footnote":"\r\n( 1 ) ارادهء : « ج ، د » .\r\n","page_name":" 52 ","page_number":86},
  {"content":"\r\n\r\nاستاد المتأخّرين ، ذى الفخر الظاهر و العلم الباهر ، الآقا محمّد باقر الأصفهانى المشهور بالبهبهانى - عليه الرحمه - است كه جدّ بلا واسطهء اين فقير است ، و در بيان عدد اولاد آن بزرگوار ، و اولاد اخوهء مكرّمين و اختين معظّمتين ايشان است .\r\nمطلب پنجم : در بيان احوال اين احقر العباد است ، و در آن سه مقصد است :\r\nمقصد اوّل : ذكر مجملى از احوال است « 1 » از به دو ولادت تا ورود جزيرهء ممبئى .\r\nمقصد دويّم : ذكر شرذمه‌اى از احوال است از به دو ورود جزيرهء ممبئى تا اوان ختم اين رساله ، و در آن ضمن بيان مىشود آنچه مقصود است از شرح احوال هندوستان و اطوار « 2 » مردمان آن حدود و سامان ، و در خاتمهء آن اشاره مىشود به عدد تصانيفى كه از قلم اين فقير تا اوان ختم اين رساله به درجهء ظهور رسيده‌اند ، و صورت اجازاتى كه علماء اعلام ، اين فقير را به آنها سرافراز فرموده‌اند .\r\nمقصد سيّم : در بيان احوال سلاطين فرنگ و مملكت ايشان و احوال پادشاه انگريز « 3 » ، و ملك او و احوال كمپنى « 4 » يعنى : جمعى از تجّار آن قوم كه مملكت وسيع البنيان هندوستان را مسخّر نموده‌اند ، و شرح كيفيّت\r\n\r\n\r\n","description":"","footnote":"\r\n( 1 ) منظور احوال خود مؤلف است .\r\n( 2 ) اطوار : روش‌ها ( جمع طور ) .\r\n( 3 ) انگليس  « England »  .\r\n( 4 ) كمپانى  « Company »  .\r\n","page_name":" 53 ","page_number":87},
  {"content":"\r\n\r\nحكومت و رياست و عادات و صناعات ايشان است .\r\nخاتمهء كتاب در نصايح متعلقهء به سلطنت است .\r\n\r\n","description":"","footnote":"","page_name":" 54 ","page_number":88},
  {"content":"\r\n\r\n\r\nزندگينامهء گروهى از دانشمندان\r\n\r\n","description":"","footnote":"","page_name":" 55 ","page_number":89},
  {"content":"\r\n . \r\n","description":"","footnote":"","page_name":" 56 ","page_number":90},
  {"content":"\r\n\r\n\r\nمطلب اوّل ذكر قدوة العارفين و زبدة المجتهدين آخوند ملّا محمّد تقى مجلسى - عليه الرحمه - و اولاد امجاد آن جناب .\r\n\r\nفصل يكم : در ذكر احوال شريفهء بندگان خلد آشيان عامل فاضل كامل متّقى مرحوم مغفور ملّا محمّد تقى است .\r\nبدانكه ! آخوند مرحوم ابا عن جدّ ، مروّج دين و مشيّد « 1 » شريعت سيد المرسلين صلى اللّه عليه و آله و سلّم بوده‌اند ، و الى الآن به حمد اللّه الملك المنّان اين نعمت عظمى در اين خاندان باقى است ، و در اطراف و اكناف بلاد ، از اولاد و احفاد آن مرحوم ، مروّجين شريعت و مؤيّدين طريقت و ملّت‌اند ، و  ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ  « 2 » . اللهم اجعل هذه البركة فيهم الى يوم القيام بمحمّد و آله عليهم السلام « 3 » .\r\n\r\n\r\n","description":"","footnote":"\r\n( 1 ) مشيّد : محكم و استوار كننده .\r\n( 2 ) سورهء حديد ( 57 ) : 21 .\r\n( 3 ) ترجمه : و اين فضل خداست كه بر هركسى خواهد عطا فرمايد ، و فضل و كرم خدا\r\n","page_name":" 57 ","page_number":91},
  {"content":"\r\n\r\nو از اجازات شريفهء آن مرحوم معلوم مىشود كه جد امّى ايشان جنّت آرامگاه زاهد ربّانى ملّا درويش محمّد اصفهانى فاضل عامل و مقدّس كامل و از تلامذهء افضل المتأخّرين و ترجمان المتقدّمين ، عالم صمدانى مرحوم شيخ زين الدين عاملى - مخاطب به شهيد ثانى - بوده است ، و والد ماجد جدّ مزبور مجتهد كامل اوحدى ، شيخ حسن عاملى ، فاضل و عارف و مروّج مذهب اثناعشريه بوده .\r\nو والد مرحوم آخوند ؛ مرحوم ملّا محمّد على « 1 » ، عارف صاحب كمال ، و مقدّس نيكو مقال است ، و اشعار بسيار رنگين از كلك بدايع افكارش به ظهور رسيده ، و در علم مجلس آرايى ثانى خود نداشته و تخلّص به « 2 » « مجلسى » مىفرموده است ، و لهذا اين سلسله به « مجلسى » مشهور شده‌اند ، و خال آن مرحوم ملّا محمّد قاسم از جملهء فضلا و عرفاست ، بلكه والدهء آن جناب نيز مقدسهء عارفهء صالحه بوده .\r\nو ميرزا حيدر على مرحوم سابق الذكر از عاليجناب معلّى القاب علّامى امير عبد الباقى - رحمة اللّه عليه - امام جمعه اصفهان نقل فرموده است كه : والد آخوند مرحوم در وقتى از اوقات عازم سفرى شد و دو فرزند ارجمند خود\r\n\r\n\r\n","description":"","footnote":"\r\nبسيار عظيم است .\r\nپروردگار ! اين بركت را تا روز رستاخيز در اين خاندان مستدام بدار ، به حق محمّد و خاندانش كه درود خدا بر ايشان باد .\r\n( 1 ) در نسخهء خطّى شرح من لا يحضره الفقيه « روضة المتقين جلد 1 » و در آغاز و پايان كتاب الصلاة چنين آمده است : « يقول المفتقر الى رحمة ربّه الغني محمّد تقي بن علي الملقّب بالمجلسي . . . » و مشهور ( مقصود على ) ثبت نموده‌اند .\r\n( 2 ) به : در « د » نيامده است .\r\n","page_name":" 58 ","page_number":92},
  {"content":"\r\n\r\nآخوند ملّا محمّد تقى و ملّا محمّد صادق را در خدمت علّامهء مقدّس آخوند ملّا عبد اللّه شوشترى به جهت تحصيل علوم دينيّه گذارده سفارش ايشان را « 1 » به آخوند مرحوم كرده ، به سفر رفتند .\r\nدر آن اوان « 2 » موسم عيدى رسيد آخوند ملّا عبد اللّه مبلغ سه تومان نقد « 3 » به آخوند ملّا محمّد تقى داده فرمودند كه : به مصرف ضروريات خود برسانيد ، آخوند عرض نمودند كه : بدون اذن و اجازهء والده نمىتوانم گرفت ، چون از خدمت والده استجازه نمود فرمودند كه : والد شما دكانى دارد كه كرايهء او چهارده غاز « 4 » بكى « 5 » است و اين را بر اخراجات « 6 » خود تقسيم كرده‌ايم ، و مدّتى است كه به اين عادت شده است ، و حال كه اين وجه را بگيريم توسعه به هم خواهد رسيد ، و يقين است كه تمام خواهد شد و عادت اولى فراموش خواهد گرديد ، پس لابد بايد اغلب اوقات اظهار احوال خود به خدمت آخوند يا ديگرى نمائيم و اين صلاح ما نيست ، چون اين معذرت به سماع آخوند رسيد ايشان را دعا فرمود .\r\n\r\n\r\n","description":"","footnote":"\r\n( 1 ) را : در « الف ، ب ، ج » نيامده است .\r\n( 2 ) اوان : در « د » نيامده است .\r\n( 3 ) نقد : در « د » نيامده است .\r\n( 4 ) غاز نام سكه‌اى است و آن جزئى از اجزاء قران قديم است و هر يكصد و هشتاد غاز برابر يك قران است كه مساوى يك ريال مىباشد . ( دهخدا )\r\n( 5 ) بكى منسوب به بك ، كلمهء بك مخفّف بيك است ، به معنى بزرگ و در آخر اسماء تركى درآيد ، به جهت تعظيم و تكريم ، و هم رديف خان باشد ، اين كلمه را كه به خطا بيك نويسند ؛ لقب كسانى بوده است كه پايهء آنان پائين مرتبه پاشا بوده است . ( دهخدا )\r\n( 6 ) اخراجات : مخارج .\r\n","page_name":" 59 ","page_number":93},
  {"content":"\r\n\r\nمجملا آخوند مرحوم تحصيل علوم را به خدمت افضل المتقدّمين و المتأخّرين شيخ الاسلام و المسلمين شيخ بهاء الدين محمّد عاملى - قدس سره - و به خدمت علّامهء زاهد مقدس ورع آخوند ملّا عبد اللّه شوشترى و غيرهما فرموده است ، و سكونت آن مرحوم در دار السلطنت اصفهان بوده است ، و پايهء فضل و رتبهء كمال آن بزرگوار از آن برتر است كه زبان كليل « 1 » قلم از علوّ آن ، حكايت تواند نمود ، و قاصد سريع السير انديشه از آن وامانده‌تر است كه در آن وادى ، مرحله تواند پيمود ، و هرچه در فضايل آن علّامهء دوران مبالغه رود ناگفته بماند .\r\nبعد از اوان تحصيل مدّتى در نجف اشرف در مقام مهدى - عليه السلام - به رياضت مشغول شد ، و در كسب اخلاق و تهذيب باطن به حدّى كوشيد كه به تصوّف متّهم گرديد ، تعالى شأنه عن ذلك علوا كبيرا .\r\nو اين فساد در اغلب بلاد هندوستان خاصّه بلدهء لكهنو بسيار شايع است ، به حدّى كه اگر كسى اندكى در تهذيب اخلاق كوشيد و از مخرّبين شريعت سيد المرسلين صلّى اللّه عليه و آله - يعنى از آن « 2 » گرگانى كه در لباس ميشانند - عزلت گزيد ، او را متّهم به تصوّف كرده در نظر عوام كالأنعام مطعون و بدنام مىسازند ، سبحان اللّه ! ! ! كار با ايشان و نام با ديگران است ، اللّهم اهدني و ايّاهم بمحمّد و آله .\r\nو از شرح جامعهء كبيرهء آن بزرگوار « 3 » مستفاد مىشود كه سعادت\r\n\r\n\r\n","description":"","footnote":"\r\n( 1 ) كليل : كند .\r\n( 2 ) اين : « د » .\r\n( 3 ) مجلسى اوّل رضوان اللّه عليه .\r\n","page_name":" 60 ","page_number":94},
  {"content":"\r\n\r\nملازمت حضرت صاحب الأمر - عليه السلام - به جهت آن مرجع انام در يقظه و منام حاصل شده است ، و مصنّفات بسيار از او در صفحهء روزگار به يادگار است ، و الى الآن تأليفات شريفه‌اش مقبول علماى عرب و عجم از هر ديار ، و فتاوى او معمول به فضلاى فضايل شعار است ، و غايت احتياط را در هر باب مرعى فرموده است ، و الحق كلام وحى نظامش در اعلى درجهء متانت است .\r\nو از مآثر اقلام « 1 » شريفهء اوست كتاب حديقة المتقين « 2 » ، و كتاب روضة المتقين « 3 » ، و كتاب لوامع « 4 » ، و رسالهء مناسك حج ، و رسالهء اربعين حديث و غير آنها از كتب و رسائل و حواشى و احصاى آنها باعث اطناب « 5 » است .\r\nو در دار السلطنه اصفهان از اين سراى عاريت به رياض جنّت شتافت ، و بعضى از ادبا در تاريخ وفاتش گفتند : « قدّس اللّه روحه الشريف » و اخيار\r\n\r\n\r\n","description":"","footnote":"\r\n( 1 ) مآثر اقلام : آثار قلمى .\r\n( 2 ) حديقة المتّقين في معرفة احكام الدين ، رساله‌اى است به فارسى براى عمل مقلّدين تأليف مولا محمّد تقى بن مقصود على اصفهانى متوفّاى ( 1070 ه ) كه رساله‌اى در عبادات ، و بخشى از معاملات است . و در سال 1265 هجرى در هند به چاپ رسيده است .\r\n( ذريعه : 6 / 389 )\r\n( 3 ) روضة المتّقين في شرح اخبار الأئمة المعصومين ، تأليف مولى محمد تقى بن مقصود على مجلسى اصفهانى ، شرح مزجى متوسطى است بر كتاب من لا يحضره الفقيه شيخ صدوق ، با بيان حال اسانيد و اشاره به صحت و سقم حديث . اين كتاب اخيرا به همّت بنياد فرهنگ اسلامى كوشانپور در 14 مجلد چاپ شده است .\r\n( 4 ) منظور لوامع صاحبقرانى است .\r\n( 5 ) طولانى شدن كلام .\r\n","page_name":" 61 ","page_number":95},
  {"content":"\r\n\r\nآن بلده ، بارگاه عالى بر مرقد مقدّس او ساخته‌اند ، والى الآن مطاف « 1 » اهالى و اعالى شيعيان است .\r\nو از آن مرحوم سه پسر به سرحدّ كمال رسيدند : اكبر ايشان آخوند ملّا عزيز اللّه ، و اوسط ملّا عبد اللّه ، و اصغر آخوند ملّا محمّد باقر مصنّف كتاب « بحار الانوار » و غيره است .\r\nو چهار دختر : يكى فاضلهء مقدّسهء صالحه « آمنه بيگم » زوجهء علامهء فهامه ملّا محمّد صالح مازندرانى شارح اصول كافى است .\r\nدويّم : زوجهء فاضل علّامه ملّا محمّد على استرآبادى است .\r\nسيّم : زوجهء علّامه وحيد ميرزا محمّد بن الحسن الشيروانى مشهور به ملّا ميرزاست ، كه تأليفاتش - و از آن جمله است حاشيه معالم الاصول - محكّ « 2 » افهام علماى كرام است .\r\nچهارم : زوجهء فاضل متبحّر « 3 » ميرزا كمال الدّين محمّد فسايى شارح شافيه است .\r\n\r\nفصل دويّم : احوال ملّا عزيز اللّه مجلسى قدّس سرّه\r\nفاضل لبيب « 4 » و عارف اديب ، جامع الفضايل مولانا عزيز اللّه فرزند اكبر\r\n\r\n\r\n","description":"","footnote":"\r\n( 1 ) مطاف : محل طواف .\r\n( 2 ) محك : سنگى كه به وسيلهء آن عيار طلا را تعيين مىكنند .\r\n( 3 ) متبحّر : متخصص .\r\n( 4 ) لبيب : عاقل ، خردمند .\r\n","page_name":" 62 ","page_number":96},
  {"content":"\r\n\r\nآخوند « 1 » - عليهما الرحمه - حاوى كمالات بسيار و در تهذيب اخلاق يگانهء روزگار است ، و در خدمت والد علّامهء خود و ديگر علماى عظام استفادهء علوم دينيّه نموده است ، و حواشى چند بر « مدارك » و « تهذيب » دارند و در انشاء قليل النظير « 2 » بوده ، انشاء وقايع روم آن بزرگوار مشهور است . قلم را طاقت بيان حسن خلق و تقدّس و زهد و صلاح و فضايل ايشان نيست ، و مع ذلك مستجاب الدعوة  رَبَّنا آتِنا فِي الدُّنْيا حَسَنَةً وَ فِي الْآخِرَةِ حَسَنَةً  « 3 » بوده‌اند ، و در تموّل « 4 » دنيوى تالى ميرزا محمّد تقى ، تاجر عباس آبادى مشهور بوده است ، و زمان وفات ايشان در نظر فقير نيست ، و از ايشان يك پسر و دو دختر مخلّف « 5 » شده بود ، دختران بلا ولد از دنيا ارتحال نمودند ، و پسر عاليجناب مقدس القاب ، فاضل نحرير ميرزا محمّد كاظم - عليهما الرحمه « 6 » - است كه در جميع مراتب تالى والد خود بوده ، و از آن مرحوم در هنگام رحلت به سراى جاودانى دو پسر و دو دختر بود .\r\n\r\nميرزا محمّد تقى الماسى\r\nاز پسران يكى عاليحضرت ، فردوس منزلت ، علّامهء فهّامه ، ميرزا محمّد تقى است ، و آن مرحوم به تقريب الماسى كه والد ايشان در ضريح مقدس\r\n\r\n\r\n","description":"","footnote":"\r\n( 1 ) ملّا محمد تقى مجلسى .\r\n( 2 ) كم‌نظير .\r\n( 3 ) سورهء بقره ( 2 ) : 201 .\r\n( 4 ) تموّل : توانگرى ، مالدارى .\r\n( 5 ) مخلّف : بجا مانده .\r\n( 6 ) عليه الرحمة : « ج ، د » .\r\n","page_name":" 63 ","page_number":97},
  {"content":"\r\n\r\nحضرت امير المؤمنين - عليه السلام - در جاى دو انگشت مبارك نصب نمود - و به هفت هزار تومان در آن زمان ارزش داشت ، و حال نيز در آن مكان شريف موجود است - مشهور به « الماسى » شده است ، و در كمالات علمى و عملى سرآمد اكثر اهل زمان خود بوده‌اند ، و در اواخر سلطنت نادر شاه مشغول به نماز جمعه و جماعت در اصفهان بودند ، و رسائل چند از ايشان هست ، و لكن به نظر كاتب الحروف نرسيده است ، و در ماه شعبان سنهء هزار و يكصد و پنجاه و نه [ 1159 - هجرى 
  ] از دار فانى به سراى باقى رحلت فرمود ، و از آن مرحوم سه پسر باقى ماند .\r\nاكبر ايشان جناب غفران مآب ميرزا عزيز اللّه والد ميرزا حيدر على سابق الذكر است ، و اخلاق حسنهء ايشان زياده از آن است كه تحرير توان نمود ، و از او رساله [ اى 
  ] در اصول دين باقى است ، و تسلّط او در گفتن تاريخ به سرحدّ كمال بوده است . در سنهء يكهزار و يكصد و شصت و سه [ 1163 - هجرى 
  ] به رحمت ايزدى پيوستند ، و اوسط ايشان جناب ميرزا ابو القاسم ، و اصغر ميرزا ابو طالب است .\r\nو پسر دويّم ميرزا محمّد كاظم بن ملّا عزيز اللّه ، ميرزا محمّد على است ، و او به فضايل صورى « 1 » و معنوى موصوف و به زهد و تقوى معروف است ، از او پسرى و دخترى بود .\r\nاما پسر : جناب ميرزا محمّد رضا مشهور به آقا محمّد است ، و او پسرى و چند دختر دارد . يكى از دختران حليلهء عاليحضرت ميرزا محمّد باقر خلف ارجمند مرحوم مير محمّد صالح مشهور به « آقا تكمه دوز » برادرزادهء مرحوم\r\n\r\n\r\n","description":"","footnote":"\r\n( 1 ) صورى : ظاهرى .\r\n","page_name":" 64 ","page_number":98},
  {"content":"\r\n\r\nمير محمّد حسين بن العلّامه مير محمّد صالح خاتون‌آبادى است ، كه انشاء اللّه ذكر ايشان خواهد آمد ، و از دختر آن مرحوم فرزندى مخلّف نشد .\r\nو امّا اولاد صبيّهء مرحوم ميرزا محمّد كاظم بن ملّا « 1 » عزيز اللّه از مرحوم آقامحمّد رضى دو پسر و دو دختر است . پسر بزرگ ، ميرزا محمّد شفيع بود ، و او دختر فاضل مقدّس ملّا محمّد قاسم هزار جريبى را تزويج نموده ، از او ملّا محمّد نصير مشهور به « آقا ميرزا » مانده و در هزاره و قندهار مىبود ، و اولاد چند در آنجا دارد ، و پسر كوچك ؛ ميرزا يحيى است ، و فرزند او منحصر در ميرزا محمّد صالح ، مشهور به ميرزا كوچك است ، و همشيرهء كوچك ميرزا حيدر على در حبالهء « 2 » او بود ، و اولاد چند دارد كه ذكر مىشوند .\r\nو اما دو دختر آقا رضى ، يكى حليلهء « 3 » مرحوم فاضل مقدّس آقا محمّد مهدى منجّم‌باشى بود كه در لاهيجان مىبودند و اولادى از او نشد ، و دختر ديگر ؛ زوجهء مرحوم ميرزا محمد مهدى تاجر عباس آبادى بوده در اوّل امر ، و از او آقا كوچك مسمى به اسم ابيه « 4 » متولد و از آقا كوچك ميرزا محمّد باقر متولد شد ، و بعد از ميرزا مهدى زوجهء سيد فاضل مرحوم مير حسيب احمدآبادى شد .\r\nو از او دو صبيّه متولّد شد يكى والدهء ميرزا محمّد على تاجر ، خلف مرحوم ميرزا فتح اللّه بود ، و ديگرى زوجهء جناب ميرزا ابو طالب بن ميرزا\r\n\r\n\r\n","description":"","footnote":"\r\n( 1 ) الملّا : « د » .\r\n( 2 ) حباله : قيد ، بند ، حبالهء نكاح : قيد ازدواج .\r\n( 3 ) حليله : همسر .\r\n( 4 ) ناميده شده به نام پدرش .\r\n","page_name":" 65 ","page_number":99},
  {"content":"\r\n\r\nمحمد تقى الماسى بود ، و از او پسرى متولد شد ، و او ميرزا حسنعلى مشهور به آقا ميرزاست ، و يك صبيّه كه در حبالهء مرحوم ميرزا حيدر على بوده است .\r\n\r\nميرزا حيدر على\r\nو اولاد مرحوم ميرزا عزيز اللّه بن ميرزا محمّد تقى الماسى يك پسر است و دو دختر ، پسر عاليجناب فضايل مآب علّامهء فهّامه ميرزا حيدر على سابق الذكر است ، كه قلم از اوصاف كمالش به عجز و انكسار معترف است ، حاوى انواع فضايل و نقاوهء « 1 » اتقياء كامل است .\r\nدر علوم عقلى و نقلى امام همام و از افاضل علماى اعلام بوده است ، و در دار السلطنهء اصفهان مدّتى مرجع خاص و عام « 2 » و ملجاء « 3 » كافّهء انام « 4 » بود « 5 » ، و در حفظ انساب اين سلسلهء عليّه ، مهارت تامّه داشتند ، و در اغلب اين احوال اعتماد اين فقير بر قول ايشان است ، و در اين اوقات به سراى جاودانى ارتحال فرمود و پنج پسر و دو دختر از ايشان مخلّف شده است .\r\nاما پسرها يكى عاليجناب ميرزا محمّد على كه از صبيّهء جناب ميرزا ابو طالب عمّ آن مرحوم است ، و چهار ديگر : ميرزا محمّد كاظم ، و ميرزا محمّد تقى ، و ميرزا عزيز اللّه ، و ميرزا محمّد صالح ملقّب به آقا بزرگ است ، و دو\r\n\r\n\r\n","description":"","footnote":"\r\n( 1 ) نقاوه : نخبه ، برگزيده .\r\n( 2 ) عوام : « د » .\r\n( 3 ) ملجاء : پناهگاه .\r\n( 4 ) كافّهء انام : همهء مردم .\r\n( 5 ) بوده : « د » .\r\n","page_name":" 66 ","page_number":100},
  {"content":"\r\n\r\nصبيّه از حليلهء ديگر كه دختر عاليجناب غفران مآب آقا محمّد هادى بن آقا محمّد على بن آقا محمّد هادى بن الفاضل العلّامه المولى محمّد صالح مازندرانى متولد شده‌اند .\r\nو دو همشيرهء جناب ميرزا حيدر على مرحوم ، يكى زوجهء آقا عبد الغنى حكّاك بود ، و از آن صبيّه بود كه زوجهء ميرزا بابا ، عم‌ّزادهء آقا عبد الغنى مزبور بود كه در قصبهء قمشه مىبود ، و از ايشان يك دختر است كه زوجهء قهرمان نامى است ، و دو پسر كه مجموع در طهران مىبودند ، و همشيرهء ديگر ايشان زوجهء ميرزا كوچك بن ميرزا يحيى سابق الذكر بوده است ، و از او چهار پسر به سماع رسيده است : ميرزا يحيى مشهور به ميرزا بابا و ميرزا كاظم مشهور به ميرزا بزرگ ، و ميرزا محمّد تقى مشهور به آقاجان ، و ميرزا محمّد رحيم مشهور به آقا ، و از دو فرزند اوّل ايشان چند اولاد مسموع شده و نام ايشان در نظر نيست .\r\nو اولاد عاليجناب ميرزا ابو القاسم بن ميرزا محمّد تقى الماسى سه پسر و يك صبيهء مسموع شده است . پسران : ميرزا احمد ، و ميرزا محمّد محسن ، و ميرزا محمّد تقى ، و صبيه : زوجهء ابن عمّ خود ميرزا محمّد حسين خلف ميرزا ابو طالب است ، و از ميرزا احمد و همشيره‌اش اولاد چند به هم رسيده است و اسامى ايشان در نظر نيست ، و اولاد عالىجناب ميرزا ابو طالب بن ميرزا محمّد تقى مذكور دو پسر و دو صبيه است ، از پسران : يكى عاليحضرت نيكو خصلت ميرزا حسنعلى مشهور به آقا ميرزا است كه به حمد اللّه چند اولاد دارد .\r\nاو و همشيرهء بزرگش كه والدهء ميرزا محمّد على بن ميرزا حيدر على است از صبيّهء مرحوم مير حسيب است كه سابق مذكور شده ، و يكى ميرزا محمّد حسين\r\n\r\n","description":"","footnote":"","page_name":" 67 ","page_number":101},
  {"content":"\r\n\r\nاست ، او و همشيرهء كوچك كه هر يك - للّه الحمد - اولاد چند دارند از نوادهء دخترى مرحوم ميرزا محمّد جعفر خلف غوّاص بحار الانوار ملّا محمّد باقر مجلسى متولد شده‌اند ، حفظهم اللّه من الآفات و رزقهم اسباب السعادات .\r\n\r\nفصل سيّم : ملّا عبد اللّه مجلسى قدّس سره\r\nفاضل مقدس صالح جناب فضايل مآب نقاوة الفضلاء و المجتهدين مولانا عبد اللّه - عليه الرحمه - كه فرزند اوسط آخوند ملّا محمّد تقى مرحوم است . شمه‌اى از فضايل و مناقب آن درياى بىكران فضيلت را در اين مختصرات محصور داشتن از مقولهء : آب بحر در كوزه گنجاندن است . در تقدّس ذات ؛ يگانهء آفاق بوده است . از ايشان تعليقات شريفه بر كتاب « حديقة المتقين » والد مرحوم آن جناب به نظر رسيده است ، كه از آن ، شرذمه‌اى از مراتب فضل و تبحّر او معلوم مىشود . هنگام وفات آن سرور معلوم اين فقير نيست .\r\nاولاد امجادش سه پسر بوده‌اند :\r\nيكى : فاضل علّامه ملّا محمّد نصير .\r\nدويّم : مقدّس عالم صالح ملّا زين العابدين .\r\nسيّم : عالم زاهد متّقى ملّا محمّد تقى .\r\nو ملّا محمّد نصير فاضل قليل النظير بوده و مجلّد « فتن » بحار را ترجمه فرموده ، و حواشى چند بر شرح لمعه دارد ، و لكن به نظر فقير نرسيده است ، و پسر آن مرحوم آقا رضى مرحوم است كه صبيّهء ميرزا محمّد كاظم بن ملّا\r\n\r\n","description":"","footnote":"","page_name":" 68 ","page_number":102},
  {"content":"\r\n\r\nعزيز اللّه در حبالهء او بوده ، و اولادش تماما سابقا مذكور شدند ، و همشيره يا صبيّهء ملّا محمّد نصير زوجهء مرحوم مير ابو طالب ، خلف سيد فاضل امير ابو المعالى طباطبايى بوده است .\r\nو آخوند ملّا زين العابدين مرحوم ، مقدسى است زاهد ، و في الجملة در مرحلهء علوم ؛ رياضت كشيده است ، و اولاد او يكى مرحوم ملّا محمّد مؤمن بوده است ، و خلف او مرحوم آقا حسين مشهور به جنّى است كه مجاور نجف اشرف بوده است ، و دو دختر كه يكى زوجهء آقا امين رج‌كش است ، و از او ميرزا جعفر گازر و اولاد چند به وجود آمده است ، كه در اصفهان مىباشند .\r\nو خلف ديگر ملّا زين العابدين ، آقا عبد اللّه است ، و او را پسرى بود آقا محسن نام كه با والد خود در راه مشهد مقدس رضوى عليه السلام وفات يافت ، و از آقا محسن دو دختر بود ، و پسرى موسوم به حاجى محمّد على كه در كربلاء معلّى مشغول به صحّافى بود ، و الحال حيات و ممات او بر فقير معلوم نيست ، و از او چند اولاد هست ، و از دختران يكى زوجهء آقا حسين جنّى سابق الذكر بود ، و ديگرى حالش معلوم نيست ، و همشيرهء آقا عبد اللّه مرحوم ، زوجهء سيد حسن نامى بود در اصفهان ، و از او ولدى هست .\r\n\r\nدر ذكر اولاد ملّا محمّد تقى عليه الرحمه « 1 »\r\nو اولاد « 2 » محمّد تقى بن ملّا عبد اللّه مذكور يك پسر است ، ميرزا محمّد\r\n\r\n\r\n","description":"","footnote":"\r\n( 1 ) عنوان : « ب » .\r\n( 2 ) ملّا محمّد تقى : « د » .\r\n","page_name":" 69 ","page_number":103},
  {"content":"\r\n\r\nعلى خالوى « 1 » عاليجناب مرحوم ميرزا حيدر على ، و از او يك صبيّه است ، زوجهء آقا هادى صبّاغ در اصفهان ، و سه دختر است : يكى والدهء مرحوم ميرزا عزيز اللّه ، والد ميرزا حيدر على ، و يكى زوجهء آقا عبد اللّه مجلسى مذكور ، و ديگرى زوجهء فاضل علّامه ملّا محمّد طاهر ورنوسفادرانى ، و اولاد ايشان معلوم فقير نيست ، و احوال مرحوم مغفور آخوند ملّا محمّد باقر مجلسى و اولاد ايشان در مطلب دويّم خواهد آمد .\r\nو الحال شروع مىشود به ذكر اولاد دختران مرحوم جنّت مكان آخوند ملّا محمّد تقى - عليه الرحمه - غير آمنه بيگم زوجهء مرحوم مغفور آخوند ملّا محمّد صالح مازندرانى عليه الرحمه ، و ذكر آنها در مطلب سيم خواهد آمد .\r\n\r\nفصل چهارم : اولاد ملّا محمّد على استرآبادى\r\nاولاد علّامهء وحيد آخوند ملّا محمّد على استرآبادى - عليه الرحمه - از صبيّهء آخوند مجلسى مرحوم دو پسر بود : يكى فاضل مقدس علّامه ملّا محمّد شفيع ، و ديگرى علّامهء مقدّس ملّا كمال الدين حسين .\r\nاز مرحوم ملّا محمّد شفيع دو پسر بود : يكى ملّا محمّد قاسم ، و يكى ملّا محمّد طاهر ، و دخترى كه جدّهء مرحوم آقا هادى بن آقا محمّد على بن آقا هادى مشهور است ، و اولاد ملّا محمّد قاسم يكى مرحوم آقا محمّد تقى بود و ديگرى آقا عبد اللّه كه سالها در نجف اشرف مجنون بود ، و ديگرى والد مرحوم حاجى محمّد عطّار كه در اولاد مير ابو المعالى مذكور خواهد شد .\r\n\r\n\r\n","description":"","footnote":"\r\n( 1 ) خالو : دائى .\r\n","page_name":" 70 ","page_number":104},
  {"content":"\r\n\r\nو آقا محمّد تقى مرحوم را از صبيّه مرحوم آقا محمّد مهدى بن آقا هادى بن ملّا محمّد صالح دو پسر بود : يكى حاجى مهدى كفن‌نويس ، و ديگرى حاجى محمّد على . و هر دو را اولاد مىباشد ، و از نوادهء ملّا ميرزاى شيروانى پسرى داشت آقا ابو الحسن ، كه اولاد او به طاعون طى شدند ، و آقا محمّد تقى را دخترى است در نجف اشرف ، و از آقا عبد اللّه مجنون دو دختر بود : يكى زوجهء حاجى مهدى كفن نويس و ديگرى احوالش معلوم نيست ، و از حاجى محمّد عطّار مذكور حاجى ميرزا مخلّف شده ، و در مشهد كاظمين عليهما السلام بود ، و « 1 » از ملّا محمّد طاهر بن ملّا محمّد شفيع پسرى مخلّف شد ملقّب به آقائى ، و او را پسرى بود ملّا حسين ملقّب به ميرزا كوچك اصمّ « 2 » ، و از ميرزا كوچك دخترى بود ، و در يزد بوده است .\r\nو اولاد مرحوم ملّا كمال الدّين حسين آقا محمّد باقر است كه در عتبات مىبود ، و ميرزا احمد كه در اصفهان وفات يافت ، و والد ميرزا كمال الدّين حسين ثانى كه او نيز در عتبات وفات يافت ، و صبيّه‌اى نيز داشت كه دخترى باكره « 3 » بود تا پير شد .\r\n\r\nفصل پنجم : اولاد ملّا ميرزاى شيروانى عليه الرحمه\r\nيكى از دختران آخوند مرحوم « 4 » در حبالهء جناب مستطاب عمدة\r\n\r\n\r\n","description":"","footnote":"\r\n( 1 ) و : در « د » نيامده است .\r\n( 2 ) أصم : كر ، ناشنوا .\r\n( 3 ) دختر و باكره : « د » .\r\n( 4 ) ملا محمّد تقى مجلسى .\r\n","page_name":" 71 ","page_number":105},
  {"content":"\r\n\r\nالمدقّقين و زبدة المحقّقين مرحوم مغفور آخوند ملّا ميرزا محمّد بن الحسن الشيروانى مشهور به ملّا ميرزا - عليه الرحمه - است و آن عاليجناب از افاضل روزگار و از علماء عالىمقدار است ، حواشى مختصر الاصول و معالم الاصول و غير آنها از رسايل و تعليقات آن جناب ؛ محك افهام اعلام است .\r\nو اولاد امجاد آن مرحوم از صبيّهء مرحوم آخوند يكى : فاضل مقدّس و عالم متبحّر ملّا حيدر على مجاور نجف اشرف است ، و تصلّبش « 1 » در مذهب حق به درجهء كمال بود ، و در مسائل اصوليّه طريقهء سيد مرتضى - عليه الرحمه - را داشت ، و ديگرى صبيّه بود .\r\nو اولاد ملّا حيدر على مرحوم سه پسر بودند : آقا على بزرگ ، و آقا على ثانى ، و آقا على ثالث ، و دخترى كه از صبيّهء آخوند ملّا محمّد باقر « 2 » عليه الرحمه متولد شده بود ، و از زوجهء فاضل مقدّس آقا ميرزا پسر ملّا محمّد تقى گيلانى بوده ، و از او دو دختر به هم رسيده : يكى زوجهء آقا محمّد تقى ولد ملّا محمّد قاسم بن ملّا محمّد شفيع استرآبادى سابق الذكر بود ، و از او دخترى در نجف اشرف بود كه مذكور شد ، و ديگرى زوجهء حاجى مرتضى قلى كلاهدوز ، و « 3 » از ايشان پسرى موسوم به آقا محمّد ، و دخترى كه زوجهء حاجى زين العابدين قنّاد بود به هم رسيد ، و هر دو فوت شدند ، و اولاد ايشان در اصفهان موجودند .\r\n\r\n\r\n","description":"","footnote":"\r\n( 1 ) تصلّبش : پافشاريش .\r\n( 2 ) مجلسى دوّم .\r\n( 3 ) و : در « د » نيامده است .\r\n","page_name":" 72 ","page_number":106},
  {"content":"\r\n\r\n\r\nذكر « 1 » اولاد دخترى ملّا ميرزاى مرحوم عليه الرحمه\r\nو صبيّهء مرحوم ملّا ميرزاى شيروانى زوجهء فاضل مقدس ملّا محمّد تقى گيلانى بود . از « 2 » ايشان اولاد بسيار به هم رسيده است : اوّل : آقا ميرزاى مذكور ، دويّم : آقا على ، سيّم : آقا محمّد كاظم ، چهارم : آقا محمّد صادق ، و دو صبيّه .\r\nاولاد آقا ميرزا ذكر شد ، و اولاد آقا على منحصر در صبيّه‌اى بود كه زوجهء حاجى رجبعلى ريخته‌گر بود ، و از او دو دختر مخلّف شد : يكى زوجهء مرحوم حاجى رمضانعلى ريخته‌گر كه در عتبات بود ، و اولاد او آقا محمّد على و آقا عبد الرزّاق است ، و ديگرى زوجهء مرحوم مغفور آقا محمّد رضا - مشهور به آقا ميرزا كفن‌نويس خلف مرحوم آقا محمّد صادق مذكور - است كه والدهء مرحوم آقا محمّد كاظم و آقا حسين است .\r\nو آقا ميرزا و آقا محمّد كاظم با پسر آقا محمّد كاظم ، در كربلاى معلّى به ستم سپاه شقاوت دستگاه وهّابى با جمع كثيرى از مجاورين و زوّار مقدّسين شهيد شدند ، در روز عيد غدير سنهء يكهزار و دوصد و شانزده [ 1216 
  ] ، و تفصيل اين مقدمه در مطلب پنجم مذكور خواهد شد ، و آقا حسين در مرشدآباد بنگاله در شهر رمضان المبارك سنهء يكهزار و دوصد و بيست و سه [ 1223 
  ] به رحمت ايزدى پيوست ، و در آن بلده مدفون شد .\r\nو اولاد مرحوم آقا محمّد كاظم بن ملّا محمّد تقى دو پسر بود كه بلا عقب به رحمت ايزدى پيوستند ، و سه دختر : يكى حليلهء مرحوم ملّا عزيز اللّه\r\n\r\n\r\n","description":"","footnote":"\r\n( 1 ) ذكر : « ب » .\r\n( 2 ) و از : « د » .\r\n","page_name":" 73 ","page_number":107},
  {"content":"\r\n\r\nخوانسارى بود ، و از او مرحوم حاجى ابو القاسم مشهور به حمله دار ، و حاجى محمّد على و يك صبيّه متولّد شدند ، و حاجى ابو القاسم در كربلاى معلّى در اين اوقات به رحمت ايزدى پيوست . و از او دو پسر مخلّف « 1 » شد : يكى آقاسى كه اكبر اولاد اوست ، و يكى ديگر مسمّى به محمود ، و دخترى و پسرى از او در مقدمهء « 2 » وهّابى شهيد شدند ، و اولاد حاجى محمّد على در اين وقت معلوم فقير نيست . و از صبيّهء ملّا عزيز اللّه « 3 » يك صبيّه باقى است ، و دختر ديگر آقا كاظم زوجهء مرحوم حاجى ابو الحسن بن آقا على نقى ، همشيره‌زادهء آقابزرگ مرحوم است ، و فرزند او آقا عبد الحسين كفن‌نويس است كه حال در كربلاى معلّى مىباشد و عدد اولاد او معلوم فقير نيست ، و از صبيّهء ثالثه ، صبيّه‌اى بود و حال معلوم نيست كه در كجاست ، و ولد مرحوم آقا محمّد صادق بن ملّا محمّد تقى آقا ميرزا كفن‌نويس سابق الذكر است .\r\n\r\nذكر دو صبيّهء ملّا محمّد تقى عليه الرحمه « 4 »\r\nو دو صبيّهء مرحوم ملّا محمّد تقى « 5 » يكى : زوجهء مرحوم ميرزا محمّد جعفر ، خلف علّامهء مغفور مبرور ، ملّا محمّد باقر مجلسى بوده است ، و از او صبيّه‌اى بود متوفيّه شد ، و دخترى از او هست كه زوجهء ميرزا ابو طالب عموى\r\n\r\n\r\n","description":"","footnote":"\r\n( 1 ) متولّد : « الف » .\r\n( 2 ) مقدمه : حادثه ، واقعه .\r\n( 3 ) خوانسارى .\r\n( 4 ) عنوان : « ب » .\r\n( 5 ) گيلانى .\r\n","page_name":" 74 ","page_number":108},
  {"content":"\r\n\r\nمرحوم ميرزا حيدر على بوده است ، و از او ميرزا حسين و زوجهء ميرزا احمد بن ميرزا ابو القاسم عموى ديگر ميرزا حيدر على مخلّف شده است ، و ديگرى زوجهء مرحوم آقا علاء الدين محمّد و والدهء مرحوم حاجى محمّد جعفر است ، و من بعد « 1 » در اولاد آخوند ملّا محمّد صالح « 2 » احوال حاجى محمّد جعفر بيان خواهد شد ، و اولاد مرحوم مغفور علّامهء نحرير ميرزا كمال الدين محمّد فسائى در اين اوقات معلوم نيستند .\r\n\r\nساير اولاد دخترى و منسوبين علّامهء مجلسى اوّل « 3 »\r\nو جمعى ديگر انتساب به سلسلهء علّيهء آخوند مجلسى « 4 » عليه الرحمه دارند و لكن طريق نسب آنها معلوم فقير نيست . يكى ميرزا صالح ساكن بندر هوگلى « 5 » قريب به كلكتّه است .\r\nو عاليجناب ميرزا حيدر على - قدّس سرّه - در رسالهء نسبنامه كه تأليف فرموده است جناب غفران مآب جامع المعقول و المنقول شيخ محمّد على متخلص به « حزين » را كه از سوء رفتار پادشاه قهّار نادر شاه افشار به سمت هندوستان رفته و « 6 » در « بنارس » « 7 » ساكن شد ، و در آنجا به رحمت ايزدى\r\n\r\n\r\n","description":"","footnote":"\r\n( 1 ) من بعد : بعد از اين .\r\n( 2 ) مازندرانى .\r\n( 3 ) عنوان : در « ج ، د » نيامده است .\r\n( 4 ) ملّا محمّد تقى .\r\n( 5 )  Hooghly  .\r\n( 6 ) و : در « ج ، د » نيامده است .\r\n( 7 ) شهر مقدّس هندوها ، كه در ايالت اوتارپرادش  « Uttarpradesh »  واقع است .\r\n","page_name":" 75 ","page_number":109},
  {"content":"\r\n\r\nپيوست ، از منتسبان به اين سلسله نوشته‌اند ، و راه نسبت او را بيان نكرده‌اند و احوال « بنارس » و شيخ مرحوم در مطلب پنجم خواهد آمد .\r\nو ديگر آقا ملّا نامى است كه در نجف اشرف بوده است ، و از اين قبيل بسيارند چون مفصّل معلوم نبود نگارش نشد ، حشرهم اللّه مع الائمة الطاهرين صلوات اللّه عليهم اجمعين .\r\n\r\n","description":"","footnote":"","page_name":" 76 ","page_number":110},
  {"content":"\r\n\r\n\r\nمطلب دويّم احوال ملّا محمّد باقر مجلسى عليه الرحمه\r\nدر ذكر فى الجمله از احوال و اولاد عالىجناب ، مقدس القاب ، افضل المتقدّمين و المتأخّرين ، ناشر احكام سيد المرسلين ، آخوند ملّا محمّد باقر مجلسى - عليه الرحمه - است كه فرزند كوچك آخوند مرحوم است .\r\nاگر خواهم كه ذرّه‌اى از آفتاب مكرمت و فضيلت و جامعيت ، و حالات و كرامات و مجاهدات ، و ضبط اوقات و طور معاش و مكارم اخلاق آن زبدهء آفاق را شرح دهم كتابى شود نهايت مبسوط ، و بسيارى از مطوّلات بايد كه بر مختصرى « 1 » از احوالاتش اشاره رود ، افاضل و مستعدّان از ذكر محامد اوصاف او معترف به قصور ، و در رسيدن به اوّلين پايه از مدارج معارج مناقبش نارساتر از دماغ مخموراند « 2 » . منبع بحار انوار و مؤيّد به تأييدات كردگار ، و از نوادر روزگار بود ، سماء عالم فضيلتش بر اصحاب معرفت ظاهر ، و هر يك از مصنّفاتش جلاء عيون ارباب بصاير است ، و افادات آن بزرگوار ، حيات‌بخش قلوب مؤمنان ، و عين حيات دلهاى متّقيان است .\r\n\r\n\r\n","description":"","footnote":"\r\n( 1 ) مقتصرى : « د » .\r\n( 2 ) مخمور : كسى كه از نوشيدن خمر مست گرديده .\r\n","page_name":" 77 ","page_number":111},
  {"content":"\r\n\r\n\r\nفصل اوّل : ولادت آخوند مرحوم [ 1038 
  ] و فوت آن مرحوم [ 1110 
  ]\r\nولادت با سعادتش در دار السلطنهء اصفهان در ابتداى سنهء يك هزار و سى و هشت [ 1038 
  ] هجرى اتّفاق افتاد ، و در آن بلده از اين دار فانى به سراى جاودانى ارتحال فرمود ، و در بارگاه والد ماجد خود مدفون است ، و تاريخ وفاتش « قدس اللّه روحهم الشريف » [ - سنهء ( 1110 ) هجرى 
  ] است .\r\nمراتب علوم را در خدمت والد ماجد خود استفاده نمود ، و در اندك زمانى جامع علوم دينيه و معارف يقينيه و حاوى كمالات صوريه و معنويّه گرديد ، وصيت فضائلش - با وجود پدر بزرگوار - به اطراف و اكناف عالم و به اعالى و ادانى « 1 » هر ديار رسيد ، و از بعضى از ثقات شنيده‌ام كه از مرحوم آخوند ملّا محمّد تقى - عليه الرحمه - نقل كرده است كه در شبى از شبها بعد از نماز تهجّد ، و گريه و زارى بسيار « 2 » به درگاه قادر على الاطلاق ، خود را به حالتى ديدم كه هرچه از درگاه احديّت مسئلت كنم ، البتّه به اجابت مقرون شده ، عنايت خواهد شد ، و در دل خود متفكّر بودم كه كدام چيز از امور اخرويّه يا دنيويّه را بخواهم كه ناگاه آواز گريهء « محمّد باقر » را كه در گهواره بود شنيدم ، بلا تأمّل عرض كردم « 3 » خداوندا ! به حق محمّد و آل محمّد [ عليهم السلام 
  ] اين طفل را مروّج دين و ناشر احكام سيد المرسلين گردان ، و او را\r\n\r\n\r\n","description":"","footnote":"\r\n( 1 ) اعالى و ادانى : بزرگان و كوچكان .\r\n( 2 ) بسيار : در « الف ، ب ، ج » نيامده است .\r\n( 3 ) كه : « د » .\r\n","page_name":" 78 ","page_number":112},
  {"content":"\r\n\r\nموفّق به توفيقات بىپايان خود بدار ، و يقين حاصل است كه اين خوارق عادات كه از آن بزرگوار به ظهور رسيده است ؛ نيست مگر از دعاى چنين بزرگوارى ، زيراكه آن مرحوم از جانب سلاطين صفويه - رضوان اللّه عليهم - به منصب جليل شيخ الاسلامى - مثل اصفهانى « 1 » منصوب بودند ، و جميع مرافعات و طى دعاوى مسلمين را به وضع شايسته متوجّه مىشدند ، و در عقود و نكاحات ، و نماز اموات و ضيافات و جماعات و عيادات مؤمنين تشريف‌فرما مىشدند ، بلكه كثرت ضيافات به حدّى بوده است كه شخصى متوجّه بود و اسامى اشخاصى را كه وعدهء ضيافت از آن جناب مىگرفتند در طومارى مىنوشت ، و چون مرحوم آخوند از نماز مغرب و عشا فارغ مىشدند به عرض مىرسانيد كه امشب در خانهء فلان شخص موعود مىباشيد آخوند تشريف مىبردند ، و در تدريس نهايت شوق را داشته‌اند .\r\n\r\nفصل دوّم : ذكر بعضى از تلامذهء آخوند مرحوم « 2 »\r\nو شاگردان و تلامذهء نامدار از او در صفحهء روزگار به يادگار مىباشند و از آن جمله است : فاضل مقدّس ربّانى سيد نعمت اللّه جزايرى ، و فاضل نحرير ملّا ابو الحسن نجفى عاملى ، و فاضل قليل النظير ميرزا علاء الدين محمّد گلستانه ، شارح نهج البلاغة ، و غير ايشان از فضلاى بسيار كه اگر به ذكر اسامى شريفهء ايشان بپردازد هرآينه محتاج به نوشتن رسالهء عليحده خواهد شد ، و شرافت طواف حرمين شريفين را دريافته ، و به زيارت ائمهء عراق عليهم\r\n\r\n\r\n","description":"","footnote":"\r\n( 1 ) اصفهان : « ب » .\r\n( 2 ) عنوان : « ب » .\r\n","page_name":" 79 ","page_number":113},
  {"content":"\r\n\r\nالسلام مكرر مشرّف شده‌اند ، و امور معاش و حوائج دنيويّهء خود را نيز به خوبى و انضباط تمام متوجّه بوده‌اند ، و مع ذلك كلّه آن‌قدر تأليف و تصنيف از ايشان به درجهء ظهور رسيده است كه از حوصلهء تقرير و تحرير افزون است ، چنان كه معلوم خواهد شد ، و  ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ  « 1 » ، و مع ذلك در فصاحت تعبير و شيرينى گفتار به ذروهء عليا و درجهء قصوى « 2 » رسيده است ، و در ترجمهء كلام عربى - در جملهء فضلا و علما - كسى ثانى آن بزرگوار نشده است .\r\nنكات و دقايق لفظيه را كه در الفاظ عربيّه بوده است همه را در ترجمهء آن الفاظ ملاحظه فرموده است ، و در ترويج دين آن‌قدر كوشيده است كه عبد العزيز دهلوى - كه از علماء معاصرين و از اهل سنّت و جماعت است - در تحفهء اثنا عشريه - كه در اين اوقات در ابطال مذهب شيعه و احقاق مذهب خود تأليف كرده است - نوشته است كه اگر دين شيعه را دين آخوند باقر مجلسى بگويند رواست ، زيراكه اين مذهب را او رونق داده است ، سابق بر اين آن‌قدر عظمتى نداشته است ، و حق آن است كه ترويج دين مبين در آن جزو « 3 » زمان ، به قوّت قلم آن جناب ، و زور شمشير پادشاهان صفويّه - قدس اللّه ارواحهم - بوده است ، و در جميع ازمنه و اوقات ، علماء دين مبين ، به اعانت سلاطين عظام واجب الاحترام ، تأييد شريعت و توضيح طريقت و ملت فرموده‌اند ، و احقاق حق بعد از افضال حضرت بارى جلّ شأنه بدون همت ايشان صورت\r\n\r\n\r\n","description":"","footnote":"\r\n( 1 ) متخذ از آيهء : 21 ، سورهء حديد ( 57 ) .\r\n( 2 ) قصوى : قلّه بلند و نهايت درجه .\r\n( 3 ) جزء .\r\n","page_name":" 80 ","page_number":114},
  {"content":"\r\n\r\nنگرفته است .\r\n\r\nقلع مذهب صوفيّه از ايران به همّت « 1 » و سعى والد اين فقير\r\nچنان كه در اين اعصار مذهب باطل صوفيهء ضلالت شعار در دار الايمان ايران به نهايت اشتهار رسيده بود ، جناب مستطاب غفران مآب زبدة المجتهدين والد ماجد فقير « 2 » - قدّس اللّه سرّه الشريف - به اعانت و تأييد پادشاه جمجاه عالم پناه خديو زمان ، مؤيّد به توفيقات ملك سبحان ، آن‌كه از بيم سطوتش حواس سلاطين اسلام و كفر پريشان‌تر از اوراق خزانى ، و دماغ نخوتشان پراكنده‌تر از گلهاى زمستانى است ، و مريخ خون‌آشام از هيبتش در زير بال نسر طاير پنهان گرديده ، و سپهر برين از دهشتش شكم بر خويشتن دزديده ، عتبه بارگاهش قبلهء نزديك و دور ، و اندك نوازش و الطافش شفا ده هر عليل و رنجور است ، اعنى السلطان بن السلطان و الخاقان بن الخاقان ، ابا النصر ، المؤيّد بلطف اللّه الملك القهّار ، السلطان فتحعلى شاه قاجار ، نصره اللّه لدفع اعداء الدين ، و تشييد شريعت سيد المرسلين - صلوات اللّه عليه و آله اجمعين - قلع و قمع شد و در اطراف و اكناف آن مملكت اشخاصى را كه اختيار اين مذهب كرده بودند توبه داده داخل زمرهء مسلمين كردند ، و اين آتش و فتنه را خاموش نمودند ، و باعث نجات چندين هزار كس از مسلمين شدند ، و در بطلان آن مذهب كتابى به نام نامى و اسم گرامى آن پادشاه عالم پناه موسوم به\r\n\r\n\r\n","description":"","footnote":"\r\n( 1 ) پادشاه : « د » .\r\n( 2 ) مرحوم آقا محمد على بهبهانى .\r\n","page_name":" 81 ","page_number":115},
  {"content":"\r\n\r\n« خيراتيّه » از قلم معجز شيم « 1 » آن بزرگوار به درجهء ظهور رسيد ، و آن قريب به پانزده هزار بيت است ، و چون ساير مؤلّفاتش در صفحهء روزگار به يادگار است .\r\nمجملا : آخوند مرحوم در خدمت سلاطين صفويّه عزّت تمام داشت و اغلب تصانيف خود را به نام نامى ايشان مزيّن فرموده است ، و بعضى از ثقات علماى اعلام از تلامذهء آن مرحوم « 2 » اسامى و عدد ابيات تصانيف آن جناب را ضبط كرده است ، و چون در آن فوايد بسيار بود در اين اوراق نگارش مىشود .\r\n\r\nفصل سيّم : عدد تصانيف آخوند ملّا محمّد باقر مجلسى ، و عدد ابيات آنها\r\nبدانكه ! تصانيف آن مرحوم - قدس اللّه روحه - بر دونوع است : اول در بيان تأليفات عربى و آنها ده عدد است :\r\nاوّل : كتاب « بحار الانوار » « 3 » و سبب تأليف اين كتاب آن است كه بعد از واقعهء كربلاى معلّى خلفاى بنى اميّه - عليهم اللعنه - بسيار قوى بودند و تقيّه بسيار شديد بود ، و اكثر شيعيان به اين جهت كمتر به خدمت ائمّه [ عليهم السلام 
  ] مىرسيدند و احاديث فرا نمىگرفتند ، تا زمان حضرت امام محمّد باقر\r\n\r\n\r\n","description":"","footnote":"\r\n( 1 ) شيم : عادتها ( جمع شيمه ) .\r\n( 2 ) در اصفهان معلوم شد كه فاضل مذكور ، مرحوم مغفور ، فاضل ربّانى ، مير محمّد حسين پسر مير محمّد صالح خاتون آبادى است . ( از حاشيهء نسخهء الف )\r\n( 3 ) است : « د » .\r\n","page_name":" 82 ","page_number":116},
  {"content":"\r\n\r\nو امام جعفر صادق - عليهما السلام - كه ملاعين بنى اميّه منقرض شدند ، و هنوز خلفاى بنى عباس استقلال تمام به هم نرسانيده بودند ، و تقيّه بسيار كم بود و شيعيان و مواليان بسيار به خدمت آن دو بزرگوار مىرسيدند و احاديث فرا مىگرفتند ، و چهارصد كتاب حديث نوشته شد كه مشهور به چهارصد اصل است ، و در اعصار بعد به سبب عدم اعتناى مردم به ضبط احاديث ، و رغبت ايشان به علوم حكمى و اقوال فلاسفه ، بسيارى از چهارصد اصل تلف شده بود ، لهذا آخوند مرحوم - قدس اللّه روحه - سعى بليغ در ضبط و به هم رسانيدن چهارصد اصل نمود « 1 » ، تا آنكه دويست و كسرى از آن جمله را به هم رسانيدند ، و از راه اين‌كه مبادا باز به طريق سابق تلف شود مجموع را در اين كتاب جمع نمودند ، و مشكلات احاديث را همگى بيان و توضيح فرمودند .\r\nعدد تصانيف آن مرحوم كه به اتمام رسيده است « 2 »\r\n\r\n[ فهرست كتاب بحار الانوار علامهء مجلسى 
  ]\r\nو اين كتاب مشتمل است بر بيست و پنج مجلد ، و از آن جمله شانزده مجلد آن كتاب به اتمام رسيده است .\r\nاول : جلد عقل و علم ، و آن دوازده هزار بيت است .\r\nدويّم : جلد توحيد ، و آن شانزده هزار بيت است .\r\nسيّم : جلد عدل و معاد ، و آن سى هزار بيت است .\r\n\r\n\r\n","description":"","footnote":"\r\n( 1 ) نموده : « د » .\r\n( 2 ) عنوان : « ب » .\r\n","page_name":" 83 ","page_number":117},
  {"content":"\r\n\r\nچهارم : جلد احتجاجات ، و آن شانزده هزار بيت است .\r\nپنجم : احوال پيغمبران از آدم تا ختم المرسلين - صلّى اللّه عليه و آله - و آن چهل هزار بيت است .\r\nششم : تاريخ احوال پيغمبر ما - صلى اللّه عليه و آله « 1 » - ، و آن شصت و هفت هزار بيت است .\r\nهفتم : جلد امامت ، و آن سى و يك هزار بيت است .\r\nهشتم : جلد فتن و محن - يعنى فتنه‌ها و محنتها كه بعد از رحلت رسول خدا - صلّى اللّه عليه و آله - بر حضرت امير المؤمنين عليه السلام و فاطمه عليها السلام ، و حسنين عليهما السلام ، و شيعيان ايشان واقع شد - و آن شصت و يك هزار بيت است .\r\nنهم : احوال حضرت امير المؤمنين - عليه السلام - و آن پنجاه هزار بيت است .\r\nدهم : احوال حضرت فاطمه عليها السلام ، و حسنين عليهما السلام ، و آن بيست و سه هزار بيت است .\r\nيازدهم : احوال حضرت امام زين العابدين و حضرت امام محمّد باقر و امام جعفر صادق و امام موسى كاظم صلوات اللّه عليهم ، و آن هجده هزار بيت است .\r\nدوازدهم : احوال حضرت امام رضا و امام محمّد تقى و امام على نقى و امام حسن عسكرى عليهم السلام ، و آن دوازده هزار بيت است .\r\nسيزدهم : احوال حضرت صاحب الامر صلوات اللّه عليه ، و آن بيست\r\n\r\n\r\n","description":"","footnote":"\r\n( 1 ) صلى اللّه عليه و آله : در « الف ، ب ، ج » نيامده است .\r\n","page_name":" 84 ","page_number":118},
  {"content":"\r\n\r\nو يكهزار بيت است .\r\nچهاردهم : جلد سماء و عالم ، و آن هشتاد هزار بيت است .\r\nپانزدهم : جلد طهارت و صلات ، و اين موافق ترتيب كتاب جلد هجدهم است . و دو جلد در ميان نوشته « 1 » نشده است ، و آن يك‌صد و يك‌هزار و پانصد « 2 » بيت است .\r\nشانزدهم : جلد زيارات ائمه عليهم السلام ، و آن جلد بيست و دويّم كتاب است . و چند جلد در ميان نوشته نشده است ، و آن سى هزار بيت است .\r\nو يك جلد نيز ناتمام هست كه آن جلد كفر و ايمان است ، و آن ده هزار بيت است .\r\n\r\n[ ساير تأليفات عربى علّامهء مجلسى 
  ]\r\nدويّم : كتاب « مرآت العقول في شرح اخبار آل الرسول « 3 » - صلّى اللّه عليه و آله » و آن كتاب شرح كافى است و قدرى از آن ناتمام است ، زيراكه از اصول ؛ نصف كتاب ، و تمام كتاب عشرت مانده است ، و از فروع نصف كتاب صلات و تمام كتاب زكات و خمس مانده است ، و اين كتاب تخمينا صد هزار بيت است .\r\nسيّم : كتاب « ملاذ الاخيار » و آن نيز ناتمام است ، زيراكه تا كتاب صوم نوشته شده است ، و آن تخمينا پنجاه هزار بيت است .\r\n\r\n\r\n","description":"","footnote":"\r\n( 1 ) نوشته : در « د » نيامده است .\r\n( 2 ) يك‌هزار و پانصد : « الف ، ب ، ج » .\r\n( 3 ) است : « د » ، صلّى اللّه عليه و آله : در « د » نيامده است .\r\n","page_name":" 85 ","page_number":119},
  {"content":"\r\n\r\nچهارم : كتاب « شرح اربعين » است و آن شرح چهل حديث متفرّق است ، دوازده هزار و پانصد بيت است .\r\nپنجم : « فوايد الطريفه في شرح الصحيفة الشريفه » است و آن نيز ناتمام است ، زيراكه تا دعاى چهارم نوشته شده است ، و اين فقير بنابر وصيّت آن مرحوم شروع در اتمام آن نموده‌ام و به حمد اللّه تعالى الحال شرح يك دعا نوشته شده است ، اميد چنان است كه به زودى حق تعالى توفيق اتمام دهد ، و آن پنج هزار بيت است .\r\nششم : « رسالهء رجال » است و آن هزار بيت است .\r\nهفتم : « رسالهء اعتقاد « 1 » » است و آن را در يك شب تأليف نموده است ، و آن هفتصد و پنجاه بيت است .\r\nهشتم : « رسالهء اوزان » است و آن اوّل كتابى است كه تأليف نموده است ، و دويست بيت است .\r\nنهم : « رسالهء شكيّات نماز » است ، و آن هفتصد و پنجاه بيت است .\r\nدهم : « جواب مسائل متفرّقه » كه مسمّى به « مسائل هنديّه » است و آن مسأله‌اى چند است كه مرحوم مغفور مولانا عبد اللّه برادر او از هند فرستاده و از او سؤال نموده است ، و آن يكصد و پنجاه بيت است ، و حواشى متفرّقه بر چهار كتاب حديث « 2 » و غير آنها كه از كتب حديث و كتب فقه نوشته است ، آنها\r\n\r\n\r\n","description":"","footnote":"\r\n( 1 ) اعتقادات : « د » .\r\n( 2 ) چهار كتاب حديث عبارتند از :\r\n1 - كتاب شريف « كافى » تأليف : محمّد بن يعقوب كلينى رازى ، متوفّى سنهء 328 يا\r\n","page_name":" 86 ","page_number":120},
  {"content":"\r\n\r\nتخمينا صد هزار بيت مىشود .\r\n\r\n[ تاليفات فارسى علّامهء مجلسى 
  ]\r\nنوع دويّم : در بيان كتابهاى فارسى ، و آن چهل و نه عدد است :\r\nاوّل : « عين الحيات » كه مشتمل است بر : مواعظ و قصص و نصايحى كه رسول خدا صلى اللّه عليه و آله به أبى ذر رضى اللّه عنه فرموده ، و تقريبا صد مواعظ و قصص مشتمله بر ترك دنيا مثل : قصّهء بلوهر و يوذاسف و غير آن در آن كتاب مذكور شده است و آن بيست و يك هزار بيت است .\r\nدويّم : « مشكات الأنوار » و اين مختصرى است از كتاب « عين الحيات » و سه هزار بيت است .\r\nسيّم : « حلية المتقين » و آن مشتمل است بر اعمال و افعال چند كه اكثر اوقات ضرور « 1 » مىشود ؛ مثل : ناخن گرفتن ، و شارب گرفتن ، و حمام رفتن ، و سر تراشيدن ، و سفر رفتن ، و آداب عروسى ، و زفاف ، و عقيقه ، و غير آن ، و آن دوازده هزار بيت است .\r\nچهارم : « حيات القلوب » و آنچه نوشته شده است ، سه مجلّد است :\r\n\r\n\r\n","description":"","footnote":"\r\n329 هجرى .\r\n2 - كتاب شريف « من لا يحضره الفقيه » تأليف : محمّد بن على بن بابويه قمّى ملقّب به شيخ صدوق ، متوفّى سنهء 381 هجرى .\r\n3 - كتاب شريف « تهذيب الاحكام » تأليف : محمّد بن حسن ملقّب به شيخ طوسى ، متوفّى سنهء 460 هجرى .\r\n4 - كتاب شريف « استبصار » تأليف : محمّد بن حسن طوسى ، متوفّى سنهء 460 هجرى\r\n( 1 ) ضرور : لازم .\r\n","page_name":" 87 ","page_number":121},
  {"content":"\r\n\r\n1 - « 1 » تاريخ احوال حضرت آدم عليه السلام تا حضرت رسول صلّى اللّه عليه و آله و احوال بعضى از پادشاهان سلف كه معاصر انبياء سلف عليهم السلام بوده‌اند ، و آن بيست و شش هزار بيت است .\r\n2 - احوال پيغمبر ما صلّى اللّه عليه و آله ، و آن سى و شش هزار بيت است .\r\n3 - جلد نبوت و امامت ، كه مشتمل است بر ادلّهء عقليه در اثبات نبوت و امامت و فوايد فرستادن پيغمبر و امام ، و اين جلد ناتمام است ، و قدر قليلى از آن نوشته شده است ، و آن سه هزار بيت است .\r\nپنجم : « تحفة الزائر » و آن مشتمل است بر زيارات ائمه عليهم السلام ، و آن سيزده هزار بيت است .\r\nششم : « جلاء العيون » و آن مشتمل است بر تاريخ ولادت ، و كيفيّت شهادت رسول خدا و ائمهء معصومين صلوات اللّه عليهم اجمعين ، و معجزات ايشان و قدرى احوال ايشان ، و آن بيست و دو هزار بيت است .\r\nهفتم : « مقباس المصابيح » و آن مشتمل است بر تعقيبات نمازهاى شبانه‌روزى ، و آن پنج هزار بيت است .\r\nهشتم : « ربيع الأسابيع » كه مشتمل است بر اعمال هفته ، و آن سه هزار بيت است .\r\nنهم : « زاد المعاد » و آن مشتمل است بر اعمال دوازده ماه سال ، و آن پانزده هزار بيت است .\r\nدهم : « رسالهء ديات » و آن مشتمل است بر آنكه هر زخمى كه كسى به\r\n\r\n\r\n","description":"","footnote":"\r\n( 1 ) اوّل : « د » .\r\n","page_name":" 88 ","page_number":122},
  {"content":"\r\n\r\nديگرى زند يا او را به قتل رساند چقدر بايد ديه بدهد ، و آن سه هزار بيت است .\r\nيازدهم : « رسالهء شكيّات نماز » و آن هفتصد و پنجاه بيت است .\r\nدوازدهم : « رسالهء اوقات نوافل شبانه‌روزى » و آن صد و پنجاه بيت است .\r\nسيزدهم : « رسالهء رجعت » و آن مشتمل است بر ذكر كيفيّت بر گرديدن ائمه - عليهم السلام - و شيعيان ايشان در آخر الزمان ، و آن دو هزار بيت است .\r\nچهاردهم : « ترجمهء رسالهء مالك اشتر » كه مشتمل است بر ذكر نامه‌اى كه حضرت امير المؤمنين عليه السلام به مالك اشتر نوشته است . و در آنجا مذكور است كه حاكم چگونه بايد « 1 » با رعيت سلوك كند ، و آن هزار بيت است .\r\nپانزدهم : « رسالهء اختيارات » و آن مشتمل است بر آنكه هر كارى را آدمى در چه روز از روزهاى ماه اختيار كند خوب است ، و آن پانصد بيت است .\r\nشانزدهم : « رسالهء بهشت و دوزخ » ، و آن هفتصد بيت است .\r\nهفدهم : « رسالهء جنايز » كه مشتمل است بر تكفين اموات و كيفيّت نماز و دفن ايشان و آن هفتصد بيت است .\r\nهجدهم : « رسالهء كبيرهء اعمال حج و عمره » ، و آن هزار بيت است .\r\nنوزدهم : « رسالهء صغيرهء حج » است و آن مختصرى است از رسالهء سابق و هفتصد بيت است .\r\n\r\n\r\n","description":"","footnote":"\r\n( 1 ) بايد : در « الف ، ب ، ج » نيامده است .\r\n","page_name":" 89 ","page_number":123},
  {"content":"\r\n\r\nبيستم : « رسالهء مفاتيح الغيب » مشتمل است بر ذكر اقسام استخاره ، و آن هزار و پانصد بيت است .\r\nبيست و يكم : « رسالهء مال ناصب » كه به چه « 1 » نحو بايد نمود « 2 » و آن پنجاه بيت است .\r\nبيست و دويّم : « رسالهء زكات » كه از چه چيز زكات واجب است و در چه چيز نيست ، و آن پنجاه بيت است .\r\nبيست و سيّم : « رسالهء كفارات » كه در كجا كفّاره بايد داد و آن يكصد بيت است .\r\nبيست و چهارم : « رسالهء آداب تيراندازى » و آن پنجاه بيت است .\r\nبيست و پنجم : « رسالهء نكاح » .\r\nبيست و ششم : « رسالهء نماز » است و آن نيز پنجاه بيت است .\r\nبيست و هفتم : « رسالهء آداب نماز » و آن يكهزار بيت است .\r\nبيست و هشتم : « رسالهء تحقيق آيهء كريمهء    السَّابِقُونَ السَّابِقُونَ أُولئِكَ الْمُقَرَّبُونَ فِي جَنَّاتِ النَّعِيمِ    « 3 » » . .\r\nبيست و نهم : « رسالهء فرق ميان صفات ذاتى و صفات فعلى حق سبحانه تعالى » و آن دويست بيت است .\r\n\r\n\r\n","description":"","footnote":"\r\n( 1 ) چو : « د » .\r\n( 2 ) منظور تصرف در آن مال است .\r\n( 3 ) سورهء واقعة ( 56 ) : 10 و 11 .\r\n","page_name":" 90 ","page_number":124},
  {"content":"\r\n\r\nسىام : « رسالهء تعقيب مختصر نمازهاى « 1 » شبانه » و آن صد بيت است .\r\nسى و يكم : « رسالهء تحقيق بداء » و آن نيز صد بيت است .\r\nسى و دويّم : « رسالهء جبر و تفويض » كه مشتمل است بر آنكه حق تعالى را در افعال بندگان دخلى هست يا نه ، و آن نيز صد بيت است .\r\nسى و سيّم : « ترجمهء رسالهء فرحة الغري » كه مشتمل است بر معجزات و امور غريبه كه نزد مرقد مطهّر حضرت امير المؤمنين عليه السلام به ظهور رسيده ، و آن چهارصد بيت است .\r\nسى و چهارم : « ترجمهء توحيد مفضّل » و مشتمل است بر حديث طولانى كه مفضّل از حضرت صادق عليه السلام در باب يگانگى حق تعالى و علم و حكمت او روايت كرده است ، و آن دو هزار و هشتصد بيت است .\r\nسى و پنجم : « ترجمهء توحيد حضرت امام رضا عليه السلام » و آن مانند توحيد مفضّل ، و هفتصد بيت است .\r\nسى و ششم : « ترجمهء زيارت جامعه » و آن دويست بيت است .\r\nسى و هفتم : « ترجمهء دعاى كميل » و آن نيز دويست بيت است .\r\nسى و هشتم : « ترجمهء دعاى مباهله » و آن يكصد و پنجاه بيت است .\r\nسى و نهم : « ترجمهء دعاى سمات » و آن دويست بيت است .\r\nچهلم : « ترجمهء جوشن صغير » و آن يكصد بيت است .\r\nچهل و يكم : « ترجمهء حديث عبد اللّه بن جندب » و آن دويست بيت است .\r\nچهل و دويّم : « ترجمهء حديث رجاء بن ضحّاك » و آن در اعمال\r\n\r\n\r\n","description":"","footnote":"\r\n( 1 ) نماز : « د » .\r\n","page_name":" 91 ","page_number":125},
  {"content":"\r\n\r\nو آداب است كه از حضرت امام رضا عليه السلام منقول است و آن سيصد بيت است .\r\nچهل و سيّم : « ترجمهء حديث قصيدهء دعبل خزاعى » است كه در مدح حضرت امام رضا عليه السلام گفته است ، و آن پانصد بيت است .\r\nچهل و چهارم : « ترجمهء حديث ستة أشياء » و آن مشتمل است بر ذكر شش چيز كه بنده در آنها دخلى ندارد ، و آن صد بيت است .\r\nچهل و پنجم : « انشائى » است كه در وقت مراجعت از كربلاى معلّى و نجف اشرف در باب اشتياق به آن مكان شريف نموده است ، و آن سيصد بيت است .\r\nچهل و ششم : « مناجات » و آن صد بيت است .\r\nچهل و هفتم : « صواعق اليهود » كه مشتمل است بر ذكر چگونگى جزيهء يهود ، و آن صد و پنجاه بيت است .\r\nچهل و هشتم : « جواب سؤالهاى متفرقه » و آن مشتمل است بر جواب از سؤالهايى كه مردم از او نموده‌اند ، و جواب مسأله‌اى چند كه بسيار ضرور مىشود در آنجا مذكور است ، و آن پنج هزار بيت است .\r\nچهل و نهم : « حق اليقين » است ، و آن مشتمل است بر اصول دين ، و آن سى و يكهزار بيت است ، و آخر تصنيفات آن مرحوم مغفور است ، اسكنه اللّه بحبوح الجنان ، و عدد ابيات جميع آنچه مذكور شد از عربى و فارسى چهارده لك و دو هزار و هفتصد بيت مىشود ، و هر لك عبارت از صد هزار بيت است ، و هرگاه بر سن آن مرحوم كه هفتاد و سه سال بى « 1 » زياد و كم است\r\n\r\n\r\n","description":"","footnote":"\r\n( 1 ) بدون : « الف ، ب » .\r\n","page_name":" 92 ","page_number":126},
  {"content":"\r\n\r\nقسمت شود ، سالى نوزده هزار و دويست و پانزده بيت و پانزده حرف مىشود ، و ماهى يكهزار و ششصد و يك بيت و سيزده حرف و چهار دانگ « 1 » حرف مىشود ، و روزى پنجاه و سه بيت و هفده حرف و نصف حرف مىشود ، و اگر بر سن تكليف كه پنجاه و هشت سال است قسمت شود ، سالى بيست و چهار هزار و يكصد و هفتاد و هفت « 2 » بيت و سى حرف مىشود ، و ماهى دو هزار و چهارده بيت و چهل حرف مىشود ، و روزى شصت و هفت بيت و هشت حرف مىشود ، تمام شد كلام فاضل مذكور در شرح احوال تصنيفات آن جناب .\r\n\r\n[ تأثير كتاب حقّ اليقين علّامهء مجلسى 
  ]\r\nمجملا نظر به خلوص نيّت و صفاى باطنى كه داشت علاوه بر تكثّر تحقيقات و تدقيقات در افادات ، مصنفات آن عالى درجات به حدّى مقبول طباع « 3 » شده ، و به درجهء اشتهار رسيده است كه از بلاد كفر و اسلام جائى نخواهد بود كه از آنها خالى باشد ، و از جمعى از ثقات شنيده‌ام كه در ازمنهء سابقه ، كشتىاى طوفانى شد و مردمان آن كشتى بعد از رنج و محنت بسيار در جزيره‌اى از جزاير افتادند كه اصلا از اسلام در آن اثرى نبود ، چون به كناره آمدند در خانهء شخصى مهمان شدند ، در هنگام صحبت معلوم كردند كه آن مرد مسلمان است ، به او گفتند كه با وجود آنكه اين قريه دار الكفر است و از اسلام در آن نشانى نيست ، و تو نيز به شهر مسلمانان نرفته ؛ باعث بر اسلام تو\r\n\r\n\r\n","description":"","footnote":"\r\n( 1 ) يك ششم هر چيز .\r\n( 2 ) هفت : در « الف ، ب ، د » نيامده است .\r\n( 3 ) طباع : نهادها ، سرشت‌ها ( جمع طبع ) .\r\n","page_name":" 93 ","page_number":127},
  {"content":"\r\n\r\nچيست ؟ آن شخص به خانه رفته كتاب « حق اليقين » مرحوم آخوند را آورد و گفت : من و قبيلهء من به شرافت و ارشاد اين كتاب به درجهء اسلام رسيديم .\r\nو اگر به ذكر اوصاف و تعداد فضايلى كه حضرت كريم وهّاب به آن مرحوم لطف و مرحمت فرموده است بپردازم ، هرآينه به طول خواهد انجاميد و سلاسل « 1 » مدّعا از هم گسسته خواهد شد .\r\n\r\nفصل چهارم : ذكر عدد اولاد ملّا محمّد باقر مجلسى عليه الرحمه كه در ضمن سه فصل بيان مىشود\r\nو اولاد آن مرحوم كه به درجهء كمال رسيده‌اند چهار ذكور و پنج اناث است ، كه از بطن دو حليله ، و يك امّ ولد « 2 » به وجود آمده‌اند ، حليله‌ها يكى همشيرهء فاضل عالىشأن و عالم با نام و نشان ، سيد رفيع مكان ، ميرزا علاء الدّين محمّد گلستانه شارح كتاب « نهج البلاغه » است ، و ديگرى همشيرهء خان جليل الشأن ، ابو طالب خان نهاوندى است .\r\n\r\n\r\n","description":"","footnote":"\r\n( 1 ) سلاسل : زنجيرها ( جمع سلسله ) .\r\n( 2 ) أمّ ولد : كنيزى كه از مولاى خود آبستن شود ، در اصطلاح فقهى كنيزى را گويند كه از مالك خود اولاددار شده باشد ، و جايز نيست كه مالك در حيات خود آن كنيز را بفروشد ؛ و بعد از مرگ مالك كنيز آزاد مىشود ، و به كسى به ارث نمىرسد .\r\n","page_name":" 94 ","page_number":128},
  {"content":"\r\n\r\n\r\nفصل اوّل : عدد اولاد آن مرحوم از بطن همشيرهء علاء الدين محمّد گلستانه\r\nاز همشيرهء سيد جليل الشأن يك پسر و دو دختر بوده است ، پسر مزبور ، فاضل مقدس مغفور ، ميرزا محمّد صادق كه در حيات آخوند وفات يافته است ، و آخوند مرحوم ، شرحين كافى و تهذيب را حسب الخواهش او تأليف فرموده است ، و زوجهء ميرزا محمّد صادق مذكور از سادات اردستان بوده ، از او يك پسر ، ميرزا محمّد على نام و سه صبيّه بهم رسيده .\r\nپسر بلا خلف ارتحال نمود .\r\nو از صبايا ، يكى حليلهء جليلهء عاليجناب سلالة الاطياب ، فاضل مقدس نحرير ، مرحوم مير محمّد حسين بوده كه والدهء عاليجنابان ، مرحمت و غفران پناهان ، جنّت و رضوان آرامگاهان ، مير محمّد مهدى و مير عبد الباقى و همشيرهء ايشان باشد .\r\nو دويّم آنها در حبالهء مرحوم مغفور ، آقا محمّد على بن العلّامه آقا محمّد هادى مازندرانى است كه والدهء مرحوم آقا هادى ثانى باشد .\r\nو سيّم زوجهء مرحوم ميرزا محمّد على عمّ والده مرحوم ميرزا حيدر على سابق الالقاب بوده كه والدهء آقا محمّد بوده است .\r\nو دو صبيّهء آخوند مرحوم از حليلهء مذكوره ، يكى در حبالهء سيد علّام فهّام امير محمّد صالح حسينى « 1 » خاتون آبادى بوده ، و ديگرى حليلهء مرحوم\r\n\r\n\r\n","description":"","footnote":"\r\n( 1 ) حسينى : در « الف ، ب ، ج » نيامده است .\r\n","page_name":" 95 ","page_number":129},
  {"content":"\r\n\r\nميرزا محمّد كاظم بن ملا عزيز اللّه بوده ، و اولاد مرحوم ميرزا كاظم به تفصيل ذكر شدند ، و اولاد آقا محمّد على ، در اولاد ملّا محمّد صالح مازندرانى ذكر خواهند شد .\r\nو اولاد مرحوم مير محمّد صالح مزبور از حليلهء مذكوره ، يكى فاضل علّامهء وحيد ، مرحوم مير محمّد حسين سابق الذكر - طاب ثراه - است ، و آن عاليجناب در علوم معقول و منقول فضايل مآب ، و در اكثر فنون علميّه ، خاصّه در فقه و حديث مرجع اولوا الالباب « 1 » بود ، و در خيرخواهى عباد و انجام مطالب كافّهء مؤمنين دمى تغافل « 2 » نمىفرمود ، و در دار السلطنهء اصفهان به رحمت ايزدى پيوست ، و ديگرى همشيرهء مكرّمهء آن جناب است .\r\n\r\nمير عبد الباقى خاتون آبادى « 3 »\r\nو از مرحوم مير محمّد حسين دو دختر و دو پسر مخلّف شدند : يكى سيد فاضل مقدس صالح مرحوم مير محمّد مهدى و ديگرى سيد جليل القدر عظيم الشأن مير عبد الباقى عليهما الرحمه است ، و آن عاليجناب از اعاظم فضلاى اين خاندان ، و در تقوى و ورع از اولياى زمان ، متخلّق به اخلاق حميدهء مصطفوى و متأدّب به آداب مرضيّهء مرتضوى بوده ، و در دار السلطنهء اصفهان به تدريس علوم معقول و منقول و نماز جمعه و جماعت مشغول و به غايت عالى فطرت و صافى طويّت « 4 » و خجسته اخلاق بود .\r\n\r\n\r\n","description":"","footnote":"\r\n( 1 ) اولوا الالباب : صاحبان عقل .\r\n( 2 ) دمى تغافل : لحظه‌اى غفلت .\r\n( 3 ) عنوان : در « د » نيامده است .\r\n( 4 ) طويّت : روشن ضمير .\r\n","page_name":" 96 ","page_number":130},
  {"content":"\r\n\r\nو دختران آن مرحوم : يكى حليلهء سيد فاضل مير ابو طالب است كه والدهء مير عبد الواسع ، و دو همشيره است ، كه يكى حليلهء مرحوم مير محمّد صالح مشهور به آقاى تكمه دوز است ، و اولاد چند مىدارد ، همه نيكان و اصحاب كمال ، و ديگرى زوجهء مير محمّد على بن مير على نقى برادر مير ابو طالب مرحوم است ، و صبيهء ديگر آن مرحوم زوجهء مير على نقى برادر مير ابو طالب مزبور بود .\r\nو از مرحوم مغفور مير محمّد مهدى دو پسر مخلّف شده است : يكى عاليجناب مقدس القاب مير محمّد باقر ، و ديگرى عاليجناب سلالة الاطياب مير سيد مرتضى ، و دو دختر : يكى زوجهء مرحوم مير عبد الواسع بن مرحوم مير ابو طالب مزبور ، والدهء عاليحضرت مير محمّد رضا مشهور به آقاسى ، و ديگرى زوجهء عاليحضرت مير محمّد صالح مشهور به آقايى ، ابن مير زين العابدين بن مير محمّد صالح سابق الالقاب ، و از همهء آنها به غير عاليجناب مير محمّد باقر ، اولاد متعدد مخلّف است ، و لكن به سبب بعد مسافت بر اسامى ايشان مطلع نيستم .\r\n\r\nزبدة المجتهدين « 1 » مير محمّد حسين امام جمعهء اصفهان دام فضله\r\nو اولاد مرحوم مير عبد الباقى « 2 » طاب ثراه يكى بندگان عاليجناب مقدس القاب ، فضايل مآب سلالة الأطياب ، عمدة المحققين ، و زبدة المدققين\r\n\r\n\r\n","description":"","footnote":"\r\n( 1 ) زبدة المجتهدين : در « د » نيامده است .\r\n( 2 ) خاتون آبادى .\r\n","page_name":" 97 ","page_number":131},
  {"content":"\r\n\r\nمجتهد الزمان و فقيه الدوران ، نقاوهء « 1 » دودمان ، جناب مير محمّد حسين دام فضله العالى است . آن عالىجناب گرامى ، اختر برج سرورى و فضيلت ، و يكتا گوهر درج برترى و مكرمت ، و مصطبه « 2 » آراى بزم افادت ، و مشعله افروز انجمن افاضت است . و به حكم وراثت و قابليت ، مرجع خاص و عام ، و ملجأ و ملاذ فضلاى كرام ، و در دار السلطنهء اصفهان به تدريس و ترويج دين ، و انجاح « 3 » مطالب مسلمين ، و نماز جمعه و جماعت مشغول ، و تصنيفات و تأليفات بسيار از كلك بدايع افكارش در صفحهء روزگار به يادگار است ، در سفر مشهد مقدّس رضوى عليه السلام در بلدهء طبس ، به سعادت ملاقاتش فيض‌ياب ، و به رشحه‌اى از رشحات « 4 » علومش كامياب گرديدم ، و اولاد امجاد دارند و با بعضى از ايشان نيز در آن سفر ملاقات اتفاق افتاد ، به حمد اللّه المتعال حاوى مراتب فضيلت و كمال ، و نهايت مقدس و صاحب حال و نيكو احوال مىباشند ، و در اين وقت « 5 » اسامى كرام ايشان در صفحهء خاطر حاضر نيست .\r\nو ديگر از اولاد امجاد مير عبد الباقى مرحوم ، عالى جنابان فضايل مآبان\r\n\r\n\r\n","description":"","footnote":"\r\n( 1 ) نقاوه : برگزيده ، منتخب .\r\n( 2 ) مصطبه : مكانى گويند كه از سطح زمين يا كف اطاق اندكى بلندتر باشد و بر آن نشينند ، و مقصود اين است كه : صدر نشين مجلس تعليم و تدريس است .\r\n( 3 ) انجاح : برآوردن .\r\n( 4 ) رشحات : قطره‌ها ( جمع رشحه ) .\r\n( 5 ) در اصفهان به خدمت ايشان رسيدم يكى مرحمت و غفران مآب ميرزا محمد على است ، و ديگرى عاليجناب نقاوة الانجاب ، علّامى ميرزا حسن و چند صبيهء مكرّمه . ( از حاشيهء نسخه الف )\r\n","page_name":" 98 ","page_number":132},
  {"content":"\r\n\r\nعلّامى آقا سيد و مخدومى مير محمّد نقى است ، و اين دو بزرگوار نيز محلّى به حلىّ تقوى و صلاح ، و مزيّن به زينت فضل و علم و كمال مىباشند ، و اخوات مخدّرات نيز دارند و به حمد اللّه همه اصحاب اولاد امجادند .\r\nو اولاد همشيرهء مرحوم مير محمّد حسين بن مير محمّد صالح سابق الالقاب كه حليلهء جليلهء مرحوم مغفور جنّت آرامگاه مير عبد الكريم بود ، مير ابو طالب و ميرزا محمّد على - مشهور به كتابفروش - و ميرزا احمد بوده‌اند ، و از مجموع ايشان اولاد هست ؛ اين است عدد اولاد آخوند مجلسى - عليه الرحمه - كه از همشيرهء مرحوم ميرزا علاء الدّين محمّد گلستانه بوده‌اند .\r\n\r\nفصل دويّم : ذكر اولاد آن مرحوم از بطن همشيرهء ابو طالب خان نهاوندى\r\nو خلف آخوند مرحوم از همشيرهء ابو طالب خان نهاوندى ، مرحوم مغفور جنّت آرامگاه ميرزا محمّد رضا مشهور به آقاسى و يك صبيّه است . از ميرزا محمّد رضا اولادى معلوم فقير نيست ، و صبيّهء مذكوره حليلهء فاضل علّامه ملّا حيدر على بن الفاضل ملّا ميرزا شيروانى مشهور بوده است ، و از او دخترى داشته كه زوجهء فاضل مقدس آقا ميرزاى خلف ملّا محمّد تقى است كه در اولاد ملّا ميرزا مفصل مذكور شد .\r\n\r\n","description":"","footnote":"","page_name":" 99 ","page_number":133},
  {"content":"\r\n\r\n\r\nفصل سيّم : ذكر اولاد آن مرحوم از بطن جاريه\r\nو آخوند مرحوم را از امّ ولد دو پسر و دو دختر به هم رسيد ، پسرها يكى عاليجناب ميرزا محمّد جعفر است ، و از او نواده هست كه در حبالهء جناب ميرزا ابو طالب عموى مرحوم عاليجناب ميرزا حيدر على بود كه والدهء جناب ميرزا محمّد حسين است و ديگرى ميرزا عبد اللّه و از او صبيّه‌اى بود ، زوجهء مرحوم مير محمّد محسن « 1 » بن مير زين العابدين بن مير محمّد صالح خاتون آبادى مذكور است ، و از ايشان دو پسر مخلّف شد يكى مير زين العابدين كه حال در نجف اشرف است و ديگرى در اصفهان است .\r\nو اما دو صبيّهء آخوند مرحوم يكى زوجهء مرحوم مير زين العابدين بن مير محمّد صالح مذكور بوده ، و از او مير سيّد رضا و مير محمّد محسن و مير محمّد صالح ، مشهور به آقايى و مير محمّد هادى متولد شده‌اند ، و از مجموع ، اولاد متعدده است ، و از ديگرى بنات چند بودند در حبالهء عالى جنابان معلّى القابان مير محمّد مهدى و مير عبد الباقى ، مشار اليهما ، والدتين اولاد ايشان و دختران ديگر نيز مىبودند كه به ديگران مزوّجه شده‌اند ، و اولاد ايشان به حمد اللّه همگى در اصفهان موجودند و اسامى كرام ايشان در نظر قاصر حاضر نيست .\r\n\r\n\r\n","description":"","footnote":"\r\n( 1 ) مير محمد هادى : « ب ، ج » .\r\n","page_name":" 100 ","page_number":134},
  {"content":"\r\n\r\n\r\nمطلب سيّم احوال ملّا محمّد صالح مازندرانى و اولاد او عليهم الرحمه\r\nدر ذكر شرذمه‌اى از احوال بندگان عاليجناب معلى القاب فضايل مآب ، اسوة المحققين و قدوة المدقّقين و عمدة المجتهدين ، جامع فضايل صورى و معنوى ، آخوند ملّا محمّد صالح مازندرانى عليه الرحمه و اولاد ايشان است .\r\n\r\nفصل اوّل : كيفيت مواصلت آن جناب با مرحوم آخوند\r\nتبحّر آن جناب‌عالى شأن كالنور فى الظلم « 1 » بر عالم و عالميان مسلّم ، و بىنياز از توصيف و بيان است ، به زيور علم و فضل آراسته و به حليهء زهد و تقوى پيراسته ، و در مرحلهء احتياط به حدّى كوشيده بود كه با آن اطلاع و استعدادى كه حضرت وهّاب به او عنايت كرده بود گاهى فتوى نداد ، و از شاگردان آن بزرگوار در اطراف ، مفتيان عالى شأن بودند ، و در مدت العمر به جمع زخارف دنيويّه همّت را مصروف نداشت ، به عزلت و گوشه‌گيرى خو كرده بود ، و از معاشرت اهل دول بسيار اجتناب مىداشت .\r\nو از جمعى از ثقات شنيده‌ام كه مرحوم آخوند در مكان استجابت\r\n\r\n\r\n","description":"","footnote":"\r\n( 1 ) مانند نور در تاريكىها .\r\n","page_name":" 101 ","page_number":135},
  {"content":"\r\n\r\nدعوات هميشه از درگاه قاضى الحاجات فقر و عزت اولاد و سلسلهء خود را مسئلت مىفرموده است ، به جهت آنكه شخصى از متمولّين در آن زمان فوت شده بود ، و اولاد او در هنگام منازعه بر تقسيم تركه‌اش او را به انواع سخنهاى نالايق ياد مىكردند ، و اين معنى بر دل آخوند گران آمده بود ، و ظاهر احوال آن است كه تير دعاى آخوند به هدف اجابت رسيده است كه هميشه اولادش با عزّت و شأنند ، و كسى از آنها مال‌دار نشده است ، به حدى كه قابل نزاع باشد .\r\nو اصل آن بزرگوار از مازندران ، و اسم والدش ملّا احمد است ، و فقر و درويشى « 1 » و پريشانى احوال او به درجهء كمال رسيده بود ، و لهذا از نهايت اضطرار روزى به آخوند مرحوم فرمود : كه به جهت تحصيل معاش به مضمون انّ  أَرْضُ اللَّهِ واسِعَةٌ  « 2 » بايد تلاش نمود و از من تحمل اخراجات شما ميسّر نيست ، از جانب من معذوريد به هر وجه كه خواهيد تنقيح امور خود بنمائيد .\r\nآخوند مرحوم از مازندران به دار السلطنهء اصفهان تشريف آوردند ، در آن اوان - كما هو الآن - از جانب سلاطين و اعيان ، به جهت طلّاب علوم دينيّه ، مدارس و وظايف معين بود و به قدر رتبه به هركس چيزى مىدادند .\r\nآخوند چون اول تحصيلش بود در مدرسه مكان گرفت كه روزى دو غازبكى كه دو فلوس هند تقريبا مىباشد به هر شخص مىدادند و آن كفاف اكل را به خوبى نمىكرد تا به ديگر ضروريات چه رسد ، و تا مدّتى ميسّر نبودش كه روشنى به جهت خود مهيا كند ، هنگام مطالعه را ؛ در پاى روشنىها ؛ كه به\r\n\r\n\r\n","description":"","footnote":"\r\n( 1 ) و درويشى : در « الف ، ب ، ج » نيامده است .\r\n( 2 ) سورهء زمر ( 39 ) : 10 .\r\n","page_name":" 102 ","page_number":136},
  {"content":"\r\n\r\nجهت متردّدين بر در بيت الخلا مىگذاشتند ، ايستاده تا صبح مطالعه مىكرد ، تا آنكه از افضال « 1 » قادر متعال ، به اندك زمانى قابليت مجلس شريف آخوند ملّا محمّد تقى « 2 » عليه الرحمه را به هم رسانيد ، و در مجلس آن بزرگوار با علماى نامدار هم سبق « 3 » شد ، و در اندك زمانى بر اغلب آنها فايق گرديد ، و آخوند را شفقتى تامّ بالنسبة به آن عالم همام به هم رسيد ، و بر جرح و تعديلش در مسائل اعتماد مىفرمود « 4 » .\r\n\r\nمواصلت بين الآخوندين المرحومين\r\nدر اين اثنا ايشان را ميلى به تمتع نساء حاصل شد ، آخوند مرحوم از وجنات احوال دريافت نمودند ، روزى بعد از فراغ از تدريس به ايشان فرمودند كه اگر اجازه دهى زنى را به جهت تو نكاح كنم و در حبالهء تو درآورم ؟ ايشان بعد از حيا و تأمّل بسيار اجازت دادند ، آخوند به حرم رفته « آمنهء » فاضلهء مقدسهء مجتهده را كه در تمام علوم به سرحدّ كمال بود طلبيدند ، و فرمودند كه به جهت تو شوهرى معيّن كرده‌ام كه در نهايت فقر و منتهاى فضل و صلاح و كمال است ، و اين امر موقوف به رضا و اجازهء تو است .\r\nآن مقدسهء صالحه فرمودند كه : فقر عيب مردان نيست ! پس آخوند مرحوم ، مجلسى كه رشك بهشت برين بود آراسته ، در ساعت سعد نكاح را\r\n\r\n\r\n","description":"","footnote":"\r\n( 1 ) افضال : بخشش ، احسان كردن .\r\n( 2 ) مجلسى .\r\n( 3 ) هم سبق : هم درس .\r\n( 4 ) مىنمود : « ب » .\r\n","page_name":" 103 ","page_number":137},
  {"content":"\r\n\r\nجارى فرمودند . و در هنگامى كه مشترى با زهره دست و بغل بود قران بين السعدين اتّفاق افتاد . در آن شب آخوند داماد مسعود ؛ جبههء « 1 » عروس را گشوده ، بعد از ملاحظهء جمال و حمد قادر متعال ، به گوشه‌اى رفته به مطالعه مشغول شدند ، و از اتّفاقات مسألهء بسيار مشكله پيش آمده بود كه منحل « 2 » نمىگرديد .\r\nآمنه بيگم فاضله به هر تدبيرى كه بود بر آن مقام آگاهى يافت ، و چون آخوند مرحوم به جهت تدريس طلاب از خانه بيرون تشريف برد ، آن مرحومه آن مسأله را به شرح و بسط تمام نوشته در آن مقام گذارد ، و چون آخوند مرحوم در هنگام شب به وقت مطالعه به نوشتهء آن مرحومه برخورد ، ديد كه آن عقدهء لم ينحل « 3 » به سرانگشت فكر آن فاضله منحل گرديده ، جبههء نياز به درگاه بىنياز سوده ، سجدهء شكر او بجا آورد ، و تا به صبح مشغول عبادت ذو الجلال شد ، و مقدمهء زفاف تا سه روز به طول انجاميد .\r\nآخوند مرحوم چون مطلع شدند فرمودند كه : اگر اين زوجه مرضىّ طبع تو نيست ، ديگرى را به نكاح تو درآورم ؟ عرض كردند كه اين مقدمه نه به اين علّت است ، بلكه اداى شكر جناب بارىتعالى منظور است ، هرقدر كه در عبادت مىكوشم ، اداى شكر ذرّه‌اى از عنايت و مرحمت او نمىشود ، آخوند مرحوم فرمودند كه : اقرار بر عدم قدرت بر اداى شكر ؛ نهايت شكرگزارى است !\r\n\r\n\r\n","description":"","footnote":"\r\n( 1 ) جبهه : پيشانى .\r\n( 2 ) متحمل : « الف » .\r\n( 3 ) عقدهء لم ينحل : مشكل غيرقابل حلّ .\r\n","page_name":" 104 ","page_number":138},
  {"content":"\r\n\r\nو از جمعى از ثقات شنيده‌ام كه آخوند ملّا محمّد صالح مرحوم ، مكرّر مىفرموده‌اند كه : من از جانب جناب اقدس الهى حجّتم بر طلّاب علوم دينيّه ، زيراكه در فقر از من افقرى « 1 » نبود كه مدتى را به چراغهاى بيت الخلاء در هنگام مطالعه گذرانيدم ، و در عدم حافظه و ذهن از من بدترى نيست كه خانهء خود را گم مىكنم ، و اسامى اولاد خود را فراموش مىنمايم ، و با اين مراحل سى سال از عمر من گذشته بود كه ابتدا به درس نمودم ، و از « الف و با » شروع كردم ، و مع ذلك نهايت جد و جهد خود را مصروف داشتم و رسيدم به آنچه از درياى رحمت بىپايان احديت مقسوم من بود ،  لَيْسَ لِلْإِنْسانِ إِلَّا ما سَعى  « 2 » .\r\nو تأليفات بسيار از آن عاليجناب در صفحهء روزگار به يادگار است ، و از آن جمله است : « شرح اصول كافى » ، در چند مجلّد ، و « حاشيهء معالم الاصول » ، و « شرح زبدة الاصول » ، و غير آنها از كتب و رسايل ، و در دار السلطنهء اصفهان به رحمت ايزدى پيوست ، و در جوار آخوندان مجلسيّان مدفون گرديد ، و تاريخ وفاتش در نظر قاصر نيست .\r\n\r\nدر بيان نسل ملّا محمّد صالح مازندرانى از صبيّهء مرحوم آخوند مجلسى عليهم الرحمه « 3 »\r\nو نسل او از صبيّهء مرضيهء آخوند - عليهم الرحمه - از چند ذكور و اناث\r\n\r\n\r\n","description":"","footnote":"\r\n( 1 ) افقرى : فقيرترى .\r\n( 2 ) سورهء نجم ( 53 ) : 39 .\r\n( 3 ) عنوان : در « ج ، د » نيامده است .\r\n","page_name":" 105 ","page_number":139},
  {"content":"\r\n\r\nباقى است ، اولاد ذكور : اوّل فاضل مقدس علّامه ، آقا محمّد هادى مترجم قرآن مجيد و « شارح كافى » حديث و « كافيهء » نحو و غير آنها از كتب و رسايل است .\r\nدويم : جناب فاضل مقدس نحرير ، آقا نور الدين محمّد است .\r\nسيم : عارف كامل شاعر اديب ، آقا محمّد سعيد متخلص به اشرف است .\r\nچهارم : فاضل عارف ، آقا حسنعلى است .\r\nپنجم : فاضل مقدس صالح ، آقا عبد الباقى است .\r\nششم : عالم مقدس ، آقا محمد حسين است ، رحمة اللّه عليهم اجمعين .\r\nاحوال اولاد آقا محمّد حسين معلوم نيست ، و احوال ديگران نگارش مىشود .\r\n\r\nفصل دويم : آقا محمّد هادى\r\nفاضل نحرير و مقدس بىعديل و نظير ، جناب مستطاب مستغنى الالقاب فقيه الزمان آقا محمّد هادى « 1 » را تصانيف بسيار و فضايل بىشمار است ، و علاوه بسيار خوش مزاج و لطيفه‌گو و ظريف بوده‌اند ، و چهار پسر داشته‌اند :\r\nيكى آقا محمّد على ، دويّم آقا محمّد مهدى ، سيم آقا على اصغر ، چهارم آقا محمّد تقى ، و از آقا محمّد على يك پسر و يك دختر باقى بود ، پسر مزبور عاليجناب غفران مآب آقا محمّد هادى طاب ثراه بود ، و حال دختر معلوم\r\n\r\n\r\n","description":"","footnote":"\r\n( 1 ) مزار مرحوم آقا محمد هادى در اصفهان در مقبرهء جنّت و رضوان آرامگاه آخوند ملّا محمّد تقى و ملّا محمّد باقر مجلسيان است ، به زيارت آن مراقد مطهره مشرف شدم . ( از حاشيهء نسخهء الف )\r\n","page_name":" 106 ","page_number":140},
  {"content":"\r\n\r\nنيست . و از آقا محمّد هادى مزبور دو پسر و چند دختر مخلفند ، پسرها يكى جناب ميرزا محمّد على مشهور به آقا ميرزا ، و ديگرى ميرزا حسنعلى ، و از هر يك به حمد اللّه اولاد چند مىباشند .\r\nو از صبايا يكى حليلهء جليلهء جناب غفران مآب ميرزا حيدر على طاب ثراه ، والدهء اولاد ايشان غير ميرزا محمّد على كه او از صبيّهء عم ايشان است ، و ساير ايشان زوجات سادات زواره و اردستان و غير سادات مىباشند ، و همه اولاد دارند اردستانى در اردستان ، و تتمه در اصفهانند .\r\nو از آقا محمّد مهدى و آقا محمّد تقى مذكورين خلف باقى نمانده .\r\n\r\nآقا على اصغر « 1 »\r\nو از آقا على اصغر دو نواده هست در اصفهان ، يكى زوجهء آقا حسين نسّاج ، و ديگرى زوجهء آقا محمّد تقى نامى است .\r\nو از مرحوم آقا محمّد هادى سابق الألقاب دو صبيّه بود : يكى حليلهء فاضل عّلامه آقا محمّد تقى بن ملّا محمّد قاسم - نوادهء مرحوم فاضل نحرير ملّا محمّد على استرآبادى - بود كه والدهء حاجى مهدى كفن‌نويس ، و حاجى محمّد على باشد ، و ديگرى زوجهء حاجى محمّد - برادرزادهء آقا محمّد تقى مزبور - بود كه والدهء حاجى ميرزا و همشيرهء او است ، و ذكر ايشان در اولاد ملّا محمّد على مرحوم گذشت .\r\n\r\n\r\n","description":"","footnote":"\r\n( 1 ) عنوان : در « الف ، ج ، د » نيامده است .\r\n","page_name":" 107 ","page_number":141},
  {"content":"\r\n\r\n\r\nفصل سيّم آقا نور الدين محمّد\r\nجناب فضايل مآب ، زبدة الاطياب ، عالم ربانى ، و فاضل صمدانى ، فقيه بىعديل و نظير ، آقا نور الدين محمّد - طاب ثراه - را يك پسر و دو دختر بود ، پسر ، آقا رحيم و از او صبيه به هم رسيد كه زوجهء مرحوم آقا مهدى بن آقا محمّد هادى سابق الالقاب بود ، و حال اثرى از اولاد آقا رحيم و آقا مهدى نيست ، و از صبايا « 1 » يكى حليلهء جليلهء عاليجناب مقدس القاب ، جامع الفضايل و حاوى الفواضل ، الفاضل الاجل آقا محمّد اكمل قدّس سرّه بود كه والدهء ماجدهء مرحوم آقا محمّد على ، و جد امجد اين فقير : بندگان عاليجناب علامى فهامى ، مجتهد العصر و الزمان ، المروّج للدين فى رأس المأة الثانية عشر « 2 » ، استاد المتأخرين آقا محمّد باقر اصفهانى مشهور به بهبهانى قدّس سرّه و أخوين ايشان مرحومان مغفوران آقا حسن رضا و آقا محمّد حسين و دو همشيرهء ايشان است ، و احوال و عدد اولاد هر يك از ايشان در مطلب چهارم خواهد آمد .\r\nو آقا محمّد اكمل را اولاد ديگر از بطن زوجات ديگر نيز هست ، و اولاد آنها در اصفهان و طهران اغلب ايشان به شغل صرّافى ، و بعضى در شيراز به شغل ضرابى مشغولند ، در اواخر مطلب به احوال ايشان اشاره خواهد شد .\r\nو صبيّهء ديگر جناب آقا نور الدين محمّد مرحوم ، زوجهء مرحوم مغفور ميرزا محمّد تقى نجف‌آبادى بود و از او مرحوم مغفور آقا على نقى مخلف شد ،\r\n\r\n\r\n","description":"","footnote":"\r\n( 1 ) صبايا : دختران ( جمع صبيّه ) .\r\n( 2 ) ترويج كنندهء دين در اوائل قرن دوازدهم .\r\n","page_name":" 108 ","page_number":142},
  {"content":"\r\n\r\nوالد جناب فضايل مآب مستغنى الالقاب ميرزا عبد الرزّاق كه شرعيّات نجف‌آباد اصفهان را متوجّه بودند ، و دو صبيّه يكى از آنها وصلت با سلسلهء حاجى ميرزاى جواهرى نموده و اولاد بسيار از معظم اليه و همشيرهء ايشان هست ، و حال همشيرهء ديگر معلوم نيست .\r\n\r\nفصل چهارم : آقا سعيد اشرف رحمه اللّه « 1 »\r\nعالم اديب و فاضل لبيب مرحوم آقا سعيد متخلّص به اشرف ، اشعار عربيهء آن فصيح عهد ؛ به غايت نيكو و سنجيده ، و سواد مداد فارسيه‌اش نيل انفعال بر چهرهء بلغاى عجم كشيده ، زيبايى خطّش دست خوشنويسان عالم را به تخته بسته ، و رعنائى شكسته‌اش صفاى بنفشهء بناگوش دلبران را درهم شكسته ، علوّ فطرت و سخاوت را از اجداد كرام ميراث داشت ، و در عهد عالمگير اورنگ زيب به شاه جهان‌آباد هند تشريف برده بود ، آن پادشاه انجم سپاه ، مقدمش را سعادت خود دانست و در نوازش و احترامش كوشيد .\r\nزيب النساء بيگم صبيّهء مكرّمهء معظّمهء آن پادشاه درخواست نمود كه در روزى يك دو ساعت رونق افزاى دولتخانهء او شوند ، آن مرحوم قبول فرمود ، و آن مكرمّه تحصيل كمالات شعريه و غيرها در پس پردهء حجاب از آن عاليجناب مىفرمود ، و به اندك زمانى از بركت انفاس شريفهء آن مرحمت پناه سرآمد زنان ، بلكه اغلب مردان آن زمان شد و اشعار رنگين از آن مخدّره به\r\n\r\n\r\n","description":"","footnote":"\r\n( 1 ) ذكر آقا محمّد سعيد متخلص به اشرف رحمه اللّه : « ب » .\r\n","page_name":" 109 ","page_number":143},
  {"content":"\r\n\r\nيادگار است ، و زمان و مكان وفات آن جناب‌عالى شأن معلوم فقير نيست .\r\nو از اولادش يكى فاضل علّامه ملّا محمّد امين بود كه شرح مبسوطى بر قسم كلام تهذيب ملّا سعد الدين « 1 » نوشته است ، و اولاد او در زمان سلطنت ابراهيم شاه برادر نادر شاه منقرض شدند . و ديگرى ميرزا محمّد على متخلّص به « دانا » است كه در هند آمده بود ، و مدّتى را در مرشدآباد بنگاله به عزّت گذرانيد ، و اولاد او در آن بلده مىباشند ، و با بعضى از ايشان ملاقات شد . از وضع اين سلسله بيرون رفته‌اند ، اسامى ايشان قابل نوشتن در سلك اين بزرگواران نيست ، و ديگرى زينب بيگم زوجهء مرحوم ملّا محمّد تقى خلف ملّا عبد اللّه بن ملّا محمّد تقى مجلسى عليهم الرحمه بود ، و صبيهء او مريم بيگم حليلهء جد ميرزا محمّد تقى الماسى و والدهء والد مرحوم ميرزا حيدر على المشار اليهما بوده است .\r\n\r\nفصل پنجم : آقا حسنعلى\r\nمرحمت و غفران مآب آقا حسنعلى ، فاضل لبيب و عالم اديب بوده است ، و در عنفوان شباب به هندوستان تشريف برده ، امراء و حكام در اعزاز و احترامش به اقصى الغايات « 2 » كوشيدند ، و در آن ملك مشهور به حسنعلى خان شد ، و اولاد او يكى ميرزا على اشرف بود ، و از اولاد او جمعى در خانه‌هاى اجدادى خود در اصفهان مىباشند و دخترى از آنها در حبالهء\r\n\r\n\r\n","description":"","footnote":"\r\n( 1 ) تفتازانى .\r\n( 2 ) الغايت : « د » .\r\n","page_name":" 110 ","page_number":144},
  {"content":"\r\n\r\nعاليجناب آقا حسنعلى بن آقا محمّد هادى ثانى است ، و ساير اولاد آن مرحوم در هند مىباشند ، و اين عاصى را با ايشان ملاقات نشد ، مسموع شد كه از ايشان يكى را نام ميرزا ابو البقا بوده ، و او صاحب فضيلت و كمالات شده است .\r\n\r\nفصل ششم : آقا عبد الباقى\r\nمرحوم مبرور جنّت آرامگاه ، آقا عبد الباقى جامع فضائل و حاوى فواضل و عالم عامل و فقيه كامل بوده است ، از ايشان يك پسر و چند دختر مخلف شدند ، پسر مزبور ، فاضل عالم كامل ، مرجع اكابر و افاضل ، ملّا محمّد صالح - مشهور به آقا بزرگ - بوده است ، و در اوايل شباب به هند تشريف برده بودند ، اكابر و اعيان مقدم شريفش را غنيمت دانسته ، در خدمتگذارى و احترام ؛ نهايت طاقت خود را مصروف داشتند ، و ايشان را خلفى بود صاحب كمالات مرضيّه ، به زيور زهد و تقوى و فضيلت آراسته ، مرحوم آقا علاء الدين محمّد قدّس سرّه ، و دو صبيه كه يكى زوجهء ميرزا امين تاجر بود .\r\nو سه ذكور از او مخلّف شدند : آقايى و آقا على نقى و آقا عبد الكريم ، و آقا عبد الكريم را اولاد نبود ، و اولاد آقائى فوت شدند ، و از آقا على نقى دو پسر بودند : يكى حاجى عبد الباقى مرحوم ، و حاجى ابو الحسن ، و از حاجى ابو الحسن ، ولدى هست ، موسوم به آقا عبد الحسين ، و او را چند اولاد است .\r\nو ديگرى زوجهء حاجى محسن نامى بود از اهل « مارجى » كه از قراى ماربين اصفهان است ، و اولاد بسيار به واسطه و بىواسطه داشت ، و مجموع\r\n\r\n","description":"","footnote":"","page_name":" 111 ","page_number":145},
  {"content":"\r\n\r\nتلف شدند ، و از ايشان محمّد على نامى باقى است كه در جهرم فارس مىباشند .\r\nو آقا علاء الدين محمّد مغفور را سه پسر بود : عاليجنابان غفران مآبان خير الحاج و المعتمرين ، مرحوم حاجى محمّد على ، و حاجى محمّد اسماعيل ، و حاجى محمّد جعفر ، جناب حاجى محمّد على و حاجى محمّد اسماعيل در خانهء مرحوم « 1 » مغفور مهابت جنگ صوبه‌دار « 2 » بنگاله ، كتخدائى « 3 » كرده بودند .\r\n\r\nكيفيت كتخدايى حاجى اسماعيل و حاجى محمّد على در مرشدآباد بنگاله\r\nبيان آن بر سبيل اجمال آن است كه اللّه‌ويردى خان مخاطب به مهابت جنگ و برادر بزرگ او حاجى احمد ساكن شاه جهان آباد بودند ، و حاجى احمد موصوف به جهت حج بيت اللّه الحرام و زيارت ائمهء انام عليهم السلام رفته ، در اثناى سياحت در دار السلطنهء اصفهان و كربلاى معلّى با مرحوم مغفور فاضل نحرير ملّا محمّد صالح مشهور به آقا بزرگ مذكور نهايت اخلاص و دوستى حاصل كرد ، بعد از چند مدت خبر به او رسيد كه اللّه‌ويردى خان حاكم راج محل ، و به خطاب مهابت جنگى سرافراز شده ، حاجى احمد نزد برادر خود آمد و خطوط و عرايض به خدمت ملّا صالح\r\n\r\n\r\n","description":"","footnote":"\r\n( 1 ) مرحوم : در « د » نيامده است .\r\n( 2 ) صوبه‌دار : استاندار .\r\n( 3 ) كدخدائى .\r\n","page_name":" 112 ","page_number":146},
  {"content":"\r\n\r\nمرحوم فرستاد و درخواست نمود كه متعلقان او را با شخص امينى روانهء هند كند .\r\nملّا صالح مرحوم ايشان را به بندر « سورت » « 1 » به نزد مير ابو طالب طالقانى و چلبى فرستاد و سفارش‌نامه نوشت كه ايشان را با امينى روانهء بنگاله بنمايند ، از اتفاقات حسنه در آن اوقات شخص عزيزى از بزرگان به جهت امور دنيويّهء خود به مرشدآباد مىرفت ، چون نهايت مقدس و ديندار و صاحب غيرت و حميّت و محب علماى كبار بود ، سفارش ايشان را به آن شخص نمودند كه در عرض راه متوجّه احوال ايشان باشند . چون به مرشد آباد رسيدند نوّاب مهابت جنگ آن شخص را نهايت اعزاز و احترام نموده ، و به انواع نوازشات سرفراز فرمود ، و حاجى احمد مرحوم در مقابل اين احسان ، تحف و تكلّف بسيار به جهت ملّا صالح مغفور فرستادند .\r\nبعد از چند مدّت آقا علاء الدين محمّد مرحوم با فرزند اوسط خود حاجى محمّد اسماعيل مغفور به مرشدآباد تشريف آوردند . نوّاب مهابت جنگ نهايت اعزاز و احترام به ايشان فرمود ، و صبيهء مرضيّهء مرحوم نوّاب عطاء اللّه خان ثابت جنگ « 2 » خويش قريب نوّاب سرافراز خان حاكم قديم بنگاله را كه از بطن مخدّرهء مكرمه رابعه بيگم صبيهء حاجى احمد مرحوم بود با حاجى محمّد اسماعيل نكاح كردند و در نهايت خوبى امور او را سرانجام نمودند . و صبيّهء ديگر رابعه بيگم در حبالهء نوّاب مظفّر جنگ بود كه والدهء نوّاب بهرام جنگ و نوّاب دلاور جنگ و همشيرهء ايشان والدهء سيد هاشم\r\n\r\n\r\n","description":"","footnote":"\r\n( 1 ) شهرى در ايالت گجرات  « Gujrat »  .\r\n( 2 ) در زمان قبل نوّاب و راجه‌هاى هندى ، افسران ارتش را اينطور خطاب مىكردند .\r\n","page_name":" 113 ","page_number":147},
  {"content":"\r\n\r\nعلى خان است .\r\nمجملا بعد از چند وقت آقا علاء الدّين محمّد مرحوم به عتبات رفتند ، و در بصره فوت شد ، و در مقام على [ عليه السلام 
  ] مدفون گرديد ، و حاجى محمّد اسماعيل در مرشدآباد توقف نمود ، بعد از چند مدت خلف اكبر آن مرحوم عاليجناب حاجى محمّد على وارد حيدرآباد دكهن « 1 » شد . چون اين خبر به مرشدآباد رسيد ، خطوط فرستاده ؛ ايشان را طلبيدند . چون به مرشدآباد رسيدند ، صبيّهء ميرزا كاظم خان اكرام الدوله ، برادر سراج الدولهء شهيد را با حاجى محمّد على مرحوم نكاح نمودند ، و به نهايت عزّت و احترام آن دو بزرگوار در دولت آن سرداران نامدار و الا تبار مىگذرانيدند . حاجى محمّد على مرحوم در مرشدآباد در محلهء جعفر گنج « 2 » سكونت داشت ، و در آنجا به رحمت ايزدى پيوست .\r\nو حاجى محمّد اسماعيل مرحوم به عتبات عاليات معاودت نمود و در آنجا شادى و نكاح ديگر كردند ، و از ستم سپاه نامه سياه وهابى ، با چند هزار كس از صلحا و مقدسين و مجاورين شهيد شدند ، و مرحوم مغفور حاجى محمّد جعفر كه از بطن صبيّهء ملّا محمّد تقى گيلانى داماد مرحوم ملّا ميرزاى شيروانى سابق الذكر بود ، صبيّهء مرحمت و غفران پناه آقا محمّد حسين ، عمّ والد اين فقير\r\n\r\n\r\n","description":"","footnote":"\r\n( 1 ) دكهن يا دكن : ولايتى است در جنوب هند كه پايتخت آن حيدرآباد است ، و به اعتبار جهات چون در جنوب واقع شده « دكن » گويند ، و هنديان آن را با هاء « دكهن » نويسند ، امّا آن را تلفّظ نكنند .\r\n( 2 ) گنج به معنى محلّه و خزانه است ، معمولا در هند و پاكستان اسم محل‌ها را با پسوند « گنج » نامگذارى مىكنند .\r\n","page_name":" 114 ","page_number":148},
  {"content":"\r\n\r\nرا نكاح كرده بود ، و زوجهء ديگر نيز داشت ، و از آن مرحوم صبيّه باقى است كه حليلهء جليلهء جناب مستغنى الالقاب ، فقيه الزمان ، و مجتهد الدوران ، آقا عبد الحسين - دام ظله - عمّ اين فقير و والدهء اولاد ايشان است ، و ذكر ايشان در مطلب چهارم خواهد آمد .\r\nو مرحوم مغفور حاجى محمّد على را سه صبيّه از سه بطن مختلف باقى است : يكى زوجهء عالى شأن معلّى مكان آقا غلامعلى قزوينى است ، و از او يك پسر و يك دختر موجود است ، و ديگرى زوجهء خلف « 1 » مراد الدوله پسر زادهء نوّاب اكرام الدولة سابق الذكر است ، و از او يك پسر و يك دختر موجود است ، و يك صبيّهء صغيره الى الآن در خانه است ، و با كسى نكاح نشده است .\r\nو مقدّس بىعديل خير الحاج ، حاجى محمّد اسماعيل قدس سرّه را ؛ از صبيّهء رابعه بيگم دو پسر و چهار دختر مخلّف شد . از پسرها يكى عاليجناب معلى القاب فضايل مآب ، خير الحاج مخدومى ميرزا غلام حسين خان بهادر ثابت جنگ - دام عزه - است ، و يكى عالى شأن معلّى مكان ميرزا محمّد تقى خان بهادر شوكت جنگ است « 2 » .\r\nزبدة الاعيان جناب « 3 » ميرزا غلام حسين خان - دام عزّه - مدّتى در حدود هندوستان به عزّت و كامرانى گذرانيد ، و از پادشاه وقت مخاطب به خطاب ثابت جنگى شد . فضايل آن جامع الفواضل مشهور ، و كمالات صوريّه و معنويّه و خصايل ستودهء مرضيه‌اش گوشزد هر نزديك و دور است .\r\n\r\n\r\n","description":"","footnote":"\r\n( 1 ) پسر : « ب ، ج » .\r\n( 2 ) است : در « ب ، ج » نيامده است .\r\n( 3 ) جناب : در « د » نيامده است .\r\n","page_name":" 115 ","page_number":149},
  {"content":"\r\n\r\n« 1 » در عنفوان شباب با آن جمعيتى كه حضرت وهّاب به او عنايت كرده بود دست از همه برداشت ، و با همشيرهء كبرى و همشيرهء ديگرى كه زوجهء عين الدّين عليخان بود ، و بعضى از اولاد آنها به عتبات عاليات عرش درجات مشرّف شد ، و از آنجا سعادت زيارت بيت اللّه الحرام و حرم حضرت رسول - صلّى اللّه عليه و آله - و ائمهء بقيع - عليهم السلام - را دريافتند . همشيرتان مكرّمتان مع اولاد به مرشدآباد مراجعت نمودند ، و ايشان مجاورت عتبهء خامس آل عبا را اختيار كردند ، و مدّتى از بلبلان خوش‌الحان آن چمن بود ، و در مجلس شريف عاليجناب ، مستغنى الالقاب ، وحيد الزّمان ، مرجع الانام ، مرحوم مغفور جنّت آرامگاه ، ميرزا محمّد مهدى شهرستانى - قدس سره - و جناب مجتهد العصر و الزمان مير سيد على طباطبائى - دام ظله العالى - به استفادهء علوم شرعيّه مشغول بود ، و به فيض زيارت عتبهء عليّهء عاليه ، امام ثامن ضامن - عليه السلام - نيز رسيده .\r\nو در قضيّهء وهّابى كه همهء مقدّسين به مضمون « الفرار مما لا يطاق من سنن المرسلين » « 2 » به اطراف عالم فرار كردند ، به سمت ايران رفتند ، و از آن حدود به سمت هندوستان تشريف برد ، و در اين اوقات در مرشدآباد بنگاله مىباشند ، و با ايشان در آن بلده ملاقات اتفاق افتاد ، نهايت مهربانى و الفت و و داد و طريقهء دوستى و اتحاد را با اين فقير مرعى فرمود .\r\nو از ايشان چهار ذكور موجوداند : عاليحضرت رفيع منزلت ميرزا محمّد\r\n\r\n\r\n","description":"","footnote":"\r\n( 1 ) و در : « د » .\r\n( 2 ) الاسرار المرفوعة : 254 ، يعنى : فرار از چيزى كه انسان طاقت آن را ندارد از روش پيامبران است .\r\n","page_name":" 116 ","page_number":150},
  {"content":"\r\n\r\nكه جوانى است آرميده و محلّى به كمالات و حالات پسنديده ، و ميرزا على و ميرزا اسماعيل و ميرزا حسن و دو صبيه . و عالىشأن عمدة الاعيان ميرزا محمّد تقى خان بهادر از اول عمر تا به حال در بلاد هندوستان مىباشند ، و اين فقير را با ايشان در عظيم‌آباد ملاقات شد ، وى را بسيار مؤدّب و ظريف و حليم يافتم .\r\nتصوير « 1 » را چون برادر والاگهر خود نهايت خوب مىكشيد « 2 » ، و در شبيه‌كشى اشتهار تمام دارند ، و علاوه مسموع شد كه خط نسخ را خوب مىنويسند ، و در علم طبّ سررشتهء كامل دارد ، و در اين اوقات دو دختر دارند .\r\nو صبيّهء كبراى مرحمت پناه حاجى محمّد اسماعيل زوجهء مرحوم مير محمّد حسين خان رضوى ساكن « سرس » از حدود شاه جهان‌آباد معروف به « مير بهچو » خلف مرحمت پناه مير عبد اللّه بن مير سيد احمد بود ، و از او پنج ذكور و يك اناث مخلّف است .\r\nذكور يكى : عالىشأن سعادت نشان ، مقدس روشن ضمير ، و صالح بىنظير ، مير على اكبر معروف به مير نوّاب است . بغايت آرميده ، و درويش مسلك و به مقدمات نحويّه مربوط ، و قدرى از متون فقهيه - مثل شرايع و نحوه - را ديده ، و خط نسخ را نهايت خوش مىنويسد ، و سعادت حج بيت اللّه و زيارت قبور شريفهء سادات انام را با برادر كوچك از خود ؛ مير زين العابدين دريافته است ، و در اين اوقات خلف او منحصر در يك پسر است ، سيد محمّد\r\n\r\n\r\n","description":"","footnote":"\r\n( 1 ) تصوير : عكس .\r\n( 2 ) مىكشد : « د » .\r\n","page_name":" 117 ","page_number":151},
  {"content":"\r\n\r\nكه از بطن متعه است .\r\nدويّم : عالىشأن گرامى خصلت ، مير زين العابدين است ، و او نهايت خجسته اطوار و نيكو كردار است ، و در محاوره و صحبت با امراء سليقهء تامّه دارد ، و خط نسخ را نهايت خوب مىنويسد ، صبيّهء عاليشأن مير كمال الدين حسين خان ، كه از منسوبان سيد المجتهدين ، استادى سيد محمّد مهدى طباطبايى - قدس سره - است ، با او منسوب است ، و يك پسر دارد مير جعفر كه از بطن متعه است .\r\nسيّم : عالىشأن معلّى مكان مير نصير الدين حيدر ، معروف به مير سيّدو است . بسيار عالى همت و نيكو خصلت است ، و به گفتن اشعار هنديّه و فهميدن اشعار فارسيّه رغبت بسيار دارد . صبيّهء خالهء او در نكاح اوست . و از او اولاد ندارد . و از زنان ديگر وى را دخترى و پسرى است مختلف البطن . پسر : سيد مهدى است ، و دختر : در حبالهء فقير است ، و نور چشمان محمّد و على از بطن اويند .\r\nچهارم : سعادت نشان زبدة الانجاب امير على خان است ، وى نهايت مقدّس و صالح و با وقار است . و به كشيدن تصوير به غايت رغبت دارد ، صبيهء دولت و اقبال همراه مهاراجه جهاو لعل كه اردلى « 1 » و غلام پيش خدمت خاصّ نوّاب آصف الدوله بهادر - طاب ثراه - بود ، در نكاح اوست ، و با ايشان در عظيم‌آباد مىباشد ، و از بطن او در اين اوقات اولادى نيست ، و از بطن متعه سه اولاد اناث دارد .\r\n\r\n\r\n","description":"","footnote":"\r\n( 1 ) « اردل » يا « آردل » اسمى است روسى براى پيشخدمت و فرّاشى كه مأمور فراخواندن و احضار سپاهيان ، يا متهمان و گناهكاران است . آردل باشى : رئيس آردلان .\r\n","page_name":" 118 ","page_number":152},
  {"content":"\r\n\r\nپنجم : عاليقدر ، رفيع مقدار ، نيكو اطوار ، خجسته كردار ، مقدّس صالح ، سيد على خان است . اگرچه در سن از همه اصغر است ، و لكن در انضباط امور دنيويّه از همه اكبر است ، و در تنقيح امور و كيفيّت معاش و سلوك با دوست و دشمن نهايت سليقه دارد . دختر مير غلام على مرحوم ، از بطن دختر مير كمال الدين حسين خان سابق الذكر در نكاح اوست ، و از او يك پسر دارد : سيد محمّد حسين ، همه را با اين فقير دوستى بسيار است ، و اغلب اوقات در پيش من حاضر مىشدند ، رزقهم اللّه سعادت الدارين بمحمّد و آله .\r\nو صبيّهء مير محمّد حسين خان مذكور زوجهء عالىشأن معلّى مكان زبدة الاعيان مير على رضا خان بود ، و آن عاليشأن خلف مرحمت و غفران پناه نوّاب مير زين العابدين خان است ، از بطن صبيّهء نوّاب قاسم عليخان كه حاكم « رنگ‌پور » از ملوك بنگاله بود . بسيار مقدس و صالح و در حسن اخلاق و آداب قليل النظير است . اولادش از بطن آن مرحومه سه پسر است : مير حسن رضا ، و مير محمّد رضا ، و مير احمد رضا .\r\nو صبيّهء ديگر مرحمت پناه حاجى محمّد اسماعيل زوجهء مكرّمهء نوّاب دلاور جنگ ؛ خلف نوّاب مظفّر جنگ سابق الذكر است ، كه چند وقتى نايب صوبهء بنگالهء نوّاب مبارك الدوله بود ، و از بطن آن مرحومه دو پسر مخلّف است : يكى نوّاب صولت جنگ ، و يكى مشير جنگ ، و هر دو را اولاد هست ، و صبيّهء ديگرش زوجهء عين الدين على خان بوده است ، و از او چند دختر مخلّف شد : يكى در حبالهء مير سيد ، و سابق الذكر است ، و صبيهء ديگرش زوجهء نوّاب بهرام جنگ ، خلف ديگر نوّاب مظفر جنگ سابق الذكر بوده است . و از اين صبيّه اولادى نشده است و در امورات دنيويه ، نهايت به رفاهيت ، و در\r\n\r\n","description":"","footnote":"","page_name":" 119 ","page_number":153},
  {"content":"\r\n\r\nمرشدآباد با صبيّهء كبرى در حيات است ، و دو از آنها به رحمت ايزدى و اصل است .\r\nو حاجى محمّد اسماعيل مرحوم را از بطن زوجه‌اى كه در كربلا نكاح كرده بود دو پسر است : ميرزا زين العابدين و ميرزا محمّد صادق ، بعد از مقدمهء وهّابى به سمت هندوستان رفتند ، و در بلدهء فيض‌آباد با ايشان ملاقات شد ، و در اين اوقات احوال ايشان معلوم نيست .\r\n\r\nفصل هفتم : ذكر اولاد دخترى مرحوم ملّا محمّد صالح مازندرانى عليه الرحمه « 1 »\r\nو يك صبيهء مرضيهء بندگان ، ثريّا مكان ، فاضل بىعديل ، آخوند ملّا محمّد صالح مازندرانى ، شارح ( اصول كافى ) - المشار الى بعض القابه و احواله فى صدر المطلب قدس سره - حليلهء جليلهء سيد بزرگوار و فاضل عالى مقدار ، علّامهء نحرير مرحوم مير ابو المعالى بزرگ - قدس سره - بوده است ، و از آن جناب چهار پسر و دو دختر مخلّف شده ، اولاد ذكور : يكى فاضل مقدّس علّامه مير ابو طالب است ، و ديگرى مقدس صالح مير سيد على است ، و سيم : مير سيد محمّد ، و چهارم : غفران مآب امير ابو المعالى كوچك است .\r\n\r\n\r\n","description":"","footnote":"\r\n( 1 ) طاب ثراه : « ب » .\r\n","page_name":" 120 ","page_number":154},
  {"content":"\r\n\r\n\r\nاحوال سادات كازرون\r\nفرزند ارجمند مير ابو طالب مرحوم ، سيد علّامهء وحيد مير سيد حسن و يك صبيّه است كه در حبالهء مرحمت و غفران مآب وحيد الزمان آقا سيد محمّد بروجردى طباطبايى بود ، و از او مخلّف شد جنّت آرامگاه آقا سيد مرتضى و يك صبيّه ، و از آقا سيد مرتضى مخلّف شد سيد المجتهدين مرحوم سيد محمّد مهدى طباطبايى نجفى « 1 » و اخوان و اخوات ايشان ، و صبيّه در حبالهء جدّ اين فقير « 2 » بود ، و از او مخلّف شد والد اين فقير « 3 » و خلف مرحوم مير سيد حسن ، جناب فضايل مآب فقيه الزمان جناب حاجى سيد محمّد است ، و مير سيد على كه بلا خلف فوت شد .\r\nو اولاد مرحوم حاجى سيد محمّد كه بعد از آن مرحوم باقى ماندند ، عالى جناب ، معلّى القاب ، فضايل مآب ، آقا سيد عبد اللّه ، و عالى حضرت رفيع منزلت آقا سيد تقى ، و سامى « 4 » مرتبت آقا سيد على و سلالة السادات آقا سيد حسين و اخوات ايشانند ، و در اين اوقات در بلدهء كازرون شيراز مىباشند ، و حكّام و امراء اعزاز « 5 » و احترام ايشان را به غايت منظور مىدارند ، و امورات شرعيّهء آن بلده در عهدهء عالى جناب فضايل مآب ، علّامى آقا سيّد عبد اللّه - دام عزّه - است .\r\n\r\n\r\n","description":"","footnote":"\r\n( 1 ) ملقّب به بحر العلوم .\r\n( 2 ) علامهء مجدّد استاد الكل آقا محمد باقر بن محمد اكمل ملقّب به وحيد بهبهانى قدس سره الشريف .\r\n( 3 ) آقا محمد على بن محمد باقر بهبهانى رضوان اللّه تعالى عليه .\r\n( 4 ) سامى : بلند .\r\n( 5 ) اعزاز : عزيز داشتن ، گرامى داشتن .\r\n","page_name":" 121 ","page_number":155},
  {"content":"\r\n\r\nو اولاد امجادش عالى حضرات سيد مهدى و سيد حسن و سيد محمود و يك صبيه است .\r\nو خلف آقا سيد تقى سيد ابو طالب و دو اناث است ، كه از آنها يكى در حبالهء سيد مهدى سابق الذكر است .\r\nو صبيّهء مرحوم مير سيد على بزرگ در حبالهء عالى جناب آقا سيد حسين بود ، و اولاد امجادش از بطن آن مرحومه ، سيد حسن ، و سيد محمّد على ملّقب به ميرزا كوچك است ، و از بطن جاريه يك صبيّه است ، و خلف آقا سيد على آقا سيد عابد و يك صبيّه است .\r\nو مير ابو طالب مرحوم را وصلتى با فاضل مرحوم ملّا محمّد نصير بن ملّا عبد اللّه بن ملّا محمّد تقى مجلسى [ رحمه اللّه 
  ] بوده است و كيفيّت آن مفصّل معلوم نيست .\r\nو بنات مرحوم حاجى سيد محمّد چهاراند : يكى از آنها در حبالهء مرحوم مغفور ميرزا عبد المحمّد خلف ميرزا سيد رضى شيخ الاسلام كازرون بود ، و از آن دو پسر مخلّف شد : يكى عالى حضرت سلالة السادات آقا سيد حسن كه در مرشدآباد با او ملاقات شد ، و آقا سيد يحيى ، و يك دختر كه در حبالهء پسر عم خود ميرزا اسماعيل مشهور به ميرزا بابا ، خلف ميرزا زكى ، خلف ميرزا سيد رضى مذكور است .\r\nو صبيّهء ديگر حاجى سيد محمّد در حبالهء عالى جناب معلّى القاب ، جامع الفضايل ميرزا محمّد هادى پسر عمّ والد اين فقير است . و از او پسرى است ميرزا محمّد رضا .\r\nديگرى در حبالهء عالى جناب ميرزا محسن ، خلف مرحوم مغفور ميرزا\r\n\r\n","description":"","footnote":"","page_name":" 122 ","page_number":156},
  {"content":"\r\n\r\nسيد جعفر ، قاضى كازرون است ، و اولاد او سيد جعفر و سيد معصوم ، و سيد عبد الرسول ، و سيد غلامعلى و دو صبيّهء صغيره‌اند .\r\nو ديگرى در حبالهء عالى جناب ميرزا ابو الحسن ، خلف ديگر ميرزا سيد جعفر قاضى مذكور است ، و از او دو پسر مخلّف است : ميرزا غلام حسين و ميرزا ابو القاسم .\r\nو مير سيد على بن مير ابو المعالى را صبيّه بود ، والدهء مرحوم حاجى محمّد عطار نوادهء مرحوم ملّا محمّد على استرآبادى ، و ولد حاجى محمّد حاجى ميرزاست ، كه در كاظمين بودند و ذكر ايشان گذشت .\r\nو مير سيد محمّد بن مير ابو المعالى را يك پسر بود . مرحوم مير سيد احمد ، و از او مخلّف شد سيد عبد الحسين ، و از وى مخلّف شد سيد باقر و دو دختر كه بلاخلف در طاعون در كربلا فوت شده‌اند .\r\nو از سيد باقر مخلّف شد سيد حسن ، و سيد احمد مشهور به ميرزا بابا ، و سيد حسين و سيد على و دو صبيّه كه يكى از آنها در حبالهء عالى جناب آقا سيد على بن حاجى سيد محمّد مذكور است ، و ديگرى در حبالهء عالىشأن ميرزا ابراهيم طبيب ، خلف مرحوم ميرزا اسماعيل طبيب اصفهانى است ، و از او پسرى مخلّف است مشهور به ميرزا مسيح .\r\nو مرحمت و غفران مآب « 1 » مير ابو المعالى كوچك - قدس سره - والد مرحمت و غفران پناه آقا سيد محمّد على مشهور به آقا سيد است ، و آقا سيد مرحوم والد ماجد بندگان جليل الشأن رفيع مكان ، علّامى فهّامى ، زبدة المجتهدين امير سيد على طباطبايى - دام ظلّه العالى - و همشيرهء مكرّمهء ايشان\r\n\r\n\r\n","description":"","footnote":"\r\n( 1 ) غفرآن مآب : در « د » نيامده است .\r\n","page_name":" 123 ","page_number":157},
  {"content":"\r\n\r\nاست ، و حليلهء جليلهء آقا سيد ، عمهء مقدسهء مكرّمهء والد ماجد اين فقير است ، لهذا اولاد ايشان در مطلب چهارم مذكور خواهند شد .\r\n\r\nفصل هشتم : احوال حضرات يزديون\r\nو دو صبيّهء مرحوم مير ابو المعالى بزرگ - قدرس سرّه - از صبيّهء مرحوم آخوند « 1 » يكى حليلهء جليلهء فاضل عظيم المنزلت ، وحيد العصر ، فريد الدهر ، قدوة المحققين ، جنت آرامگاه ، مجتهد روشن ضمير ، مرحوم ملّا محمّد رفيع جيلانى ، مجاور مشهد مقدس رضوى - عليه السلام - بود ، و ديگرى در حبالهء عالى جناب غفران مآب ، ملّا محمّد شفيع ، برادر آن مرحوم بوده است .\r\nعالم ربانى فاضل صمدانى آخوند « 2 » ملّا محمّد رفيع جيلانى - قدس سره - را دو صبيّه بود : يكى حليلهء جليلهء نوّاب مستطاب معلّى القاب ، غفران مآب فاضل نحرير ميرزا « 3 » محمّد على صدر جليل القدر ، والد ماجد نوّاب مرحمت مآب ، عالم فاضل اوحد ، ميرزا احمد ، و نوّاب كامياب جليل الشأن ميرزا محمّد رضا غفرهم اللّه جميعا و حشرهم مع الأئمة الطاهرين صلوات اللّه عليهم اجمعين .\r\nفضايل و كمالات اين بزرگواران زياده از آن است كه در امثال اين مختصرات بيان توان كرد ، سلاطين زمان و حكّام عظيم الشأن در تعظيم\r\n\r\n\r\n","description":"","footnote":"\r\n( 1 ) مرحوم ملّا محمّد صالح مازندرانى رحمه اللّه .\r\n( 2 ) آخوند : در « د » نيامد .\r\n( 3 ) ملّا : « الف » .\r\n","page_name":" 124 ","page_number":158},
  {"content":"\r\n\r\nو توقير « 1 » ايشان حسب المقدور مىكوشيده‌اند ، مرجع علماء و ملاذ فضلا و كهف فقرا و ضعفا بوده‌اند ، و اغلب اوقات را در دار العبادهء يزد مىگذرانند « 2 » و اولاد و احفاد امجاد ايشان در آن بلده مىباشند .\r\nو صبيّهء ديگر در حبالهء عالى جناب مقدس القاب غفران مآب ، ميرزا عبد اللطيف بود كه والدهء ماجدهء عاليجناب معلّى القاب مرحمت مآب ، ميرزا محمّد محسن ، و مرحوم ميرزا محمّد تقى كه بلا خلف فوت شد ، و عليا حضرات اخوات ايشان است .\r\nو خلف فاضل مقدس ربّانى ملّا محمّد شفيع جيلانى مغفور مذكور ، نوّاب معلّى القاب ميرزا محمّد على صدر المشار الى بعض القابه بود ، و خلف ارجمند فاضل اوحد ميرزا احمد المشار اليه فى الصدر ، يكى : بندگان جليل مكان ميرزا ابو الحسن - قدس سره - بود ، و ديگرى : عاليجاه ، معلّى جايگاه ، اجلال دستگاه ، وحيد الدهر و فريد العصر ، نوّاب مستطاب مقدس القاب ، عالم مؤيّد و فاضل مظفّر ، نوّاب ميرزا محمّد جعفر [ صدر الممالك 
  ] « 3 » - دام فضله العالى - است .\r\nاين فقير را در دار العبادهء يزد با ايشان ملاقات روى داد و مدّت توقف در آن بلده را در دولتخانهء ايشان بودم ، نهايت مهربانى و محبت و و داد و غايت الفت و اتحاد را معمول فرمود . در مراتب آداب و جامعيت بىعديل ، و در فضل و كمال وجودت ذهن بىنظير است . مرجع فقرا و ضعفاء ، و مربّى علماء\r\n\r\n\r\n","description":"","footnote":"\r\n( 1 ) توقير : بزرگ داشتن .\r\n( 2 ) مىگذراندند : « د » .\r\n( 3 ) صدر الممالك : « ب » .\r\n","page_name":" 125 ","page_number":159},
  {"content":"\r\n\r\nو فضلاء ، و منبع جود و معدن كرم است . حكّام را به خدمتش نهايت اخلاص است - ادام اللّه ظلّه و احسن فى الدّارين احواله - و ايشان را چند اولاد از ذكور و اناث مىباشد .\r\nاز صبيّهء مرضيّهء مرحمت مآب نوّاب ميرزا محمّد رضا عمّ آن جناب ، عالى جناب فضايل مآب ميرزا محمّد « 1 » و ميرزا حسين ، و يكى ديگر است ، و دو صبيّه ، و از بطن جاريه يك پسر است عالىشأن ميرزا على اكبر ، و همچنين عمّ مرحوم آن جناب را سواى آن صبيه اولاد ديگر نيز هست از ذكور و اناث :\r\nيكى از ايشان عالى جاه ميرزا محمّد على است كه حال به صدارت « 2 » يزد منصوب است ، و دو پسر و يك دختر نيز هست ، و اسم آنها در خاطر حاضر نيست .\r\nو در آن اوان فيما بين آن مرحوم و عالى جاه شوكت دستگاه مرحمت پناه حاجى على نقى خان خلف بندگان خلد آشيان محمّد تقى خان حاكم يزد نقار « 3 » خاطرى اتفاق افتاده بود و به آن تقريب به دار السلطنهء طهران تشريف برده بودند ، و در همان سفر به رحمت ايزدى پيوستند و با ايشان ملاقات اتفاق نشد .\r\nو صباياى مرحوم ميرزا احمد صدر پنج‌اند : يكى زوجهء مرحوم ميرزا\r\n\r\n\r\n","description":"","footnote":"\r\n( 1 ) در حاشيهء نسخهء « ب » چنين آمده است : « . . . و جناب ميرزا محمد آراسته به جميع مناقب ، و در فضل و كمال مسلّم ، و صبيّه مرضيّهء نواب مستطاب ، شاهزادهء اعظم محمّد ولى ميرزا ابن خسرو صاحبقران فتحعلى شاه در حبالهء آن جناب است . م ع » .\r\n( 2 ) صدارت منصبى بوده است در عهد صفويّه ، و وظيفهء صدر اعظم تعيين حكّام شرع و مباشرين اوقاف ، . . . و غيره بود .\r\n( 3 ) نقار : نزاع ، جدال ، ستيزه ، كينه ، عناد ، دشمنى .\r\n","page_name":" 126 ","page_number":160},
  {"content":"\r\n\r\nعلى نقى بود ، و ديگرى در حبالهء مرحوم ميرزا داود شيخ الاسلام يزد بود ، و از او مخلّف شد سه پسر : ميرزا محمّد ، و ميرزا ابراهيم ، و ميرزا محمّد على ، و سه دختر : يكى در حبالهء مرحوم محمّد صادق خان خلف مرحوم محمّد تقى خان يزدى بود ، و ديگرى در حبالهء عالى جاه ميرزا محمّد على خلف مرحوم نوّاب ميرزا رضاى سابق الذكر است ، و ديگرى الى الآن غير مزوّجه است .\r\nو صبيّهء ديگر ميرزا احمد در حبالهء عالى جاه على عسكر خان خلف مرحوم محمّد تقى خان مذكور بود ، و از او صبيّه مخلّف است ، و صبيّهء ديگر در حبالهء ميرزا محمّد على شيخ الاسلام بالفعل يزد است ، و صبيّهء ديگر زوجهء آقا محمّد تقى تفتى بود ، و عالى جناب مقدس القاب علّامهء فهّامه ميرزا محمّد داود شيخ الاسلام مذكور و برادران عاليشأن ايشان ؛ عالم زاهد ميرزا محمّد حسين ، و مرحمت مآب جنّت مكان ميرزا لقمان را با نوّاب غفران مآب بزرگ ؛ رشته و نسبت قريبه هست ، و لكن مفصل به خاطر فقير نيست ، و ميرزا محمّد حسين را اولادى نيست ، و ديگران به حمد اللّه صاحب اولاد و با عزّت و احترامند .\r\nو از مرحوم ميرزا محمّد محسن بن مير عبد اللطيف دو پسر مخلّف است ، از بطن دختر مرحوم ميرزا محمّد على صدر مذكور ، يكى : عالى جاه ميرزا عبد العلى « 1 » كه به منصب نوّابى ركاب سلطان منصوب است ، و ديگرى :\r\nعالىجاه ميرزا محمّد على ؛ شيخ الاسلام بالفعل يزد ، و دو صبيّه ، يكى : در حبالهء عالى جناب معلى القاب ميرزا محمّد على رضوى است ، و ديگرى در خانهء عالى جناب ميرزا محمّد حسين سابق الذكر است ، و احوال دختران ديگر مرحوم مغفور فاضل علّامه ، ملّا محمّد صالح - قدّس سرّه - معلوم نيست .\r\n\r\n\r\n","description":"","footnote":"\r\n( 1 ) و آن جناب در شيراز به رحمت ايزدى پيوست . ( از حاشيهء نسخهء ب )\r\n","page_name":" 127 ","page_number":161},
  {"content":"\r\n\r\n\r\nمطلب چهارم\r\nدر ذكر مجملى از احوال و عدد اولاد امجاد بندگان رفيع مكان جليل الشأن عالى جناب ، مقدس و معلّى القاب ، فضايل و كمالات اكتساب ، علّامهء زمان و فقيه دوران ، استاد المتأخّرين و ملاذ المجتهدين من روّج الدين فى رأس المأة الثانية عشر و لا ينكر فضله أحد من أصحاب البصائر « 1 » عابد زاهد ، صاحب فضايل و مفاخر آقا محمّد باقر اصفهانى مشهور به بهبهانى - قدس اللّه روحه الشريف - مجاور حاير حضرت سيد الشهداء عليه السلام و اخوهء عالمين فاضلين مقدّسين مكرّمين آن جناب ، اعنى : مرحوم آقا محمّد على و آقا حسن رضا و آقا محمّد حسين ، و اختين معظّمتين آن بزرگوار است .\r\n\r\nفصل اوّل جناب آقا محمّد باقر قدّس سره\r\nصفات حميدهء آن سرور انام بر خاص و عام كالنور على الاعلام واضح و بىنياز از بيان است ، و فضايلش كالشمس فى رابعة النهار « 2 » مشتهر ،\r\n\r\n\r\n","description":"","footnote":"\r\n( 1 ) پناه مجتهدين ، كسى كه رواج داده دين را در اوائل قرن دوازده ، و هيچ كس از صاحبان بصيرت منكر فضل او نيست .\r\n( 2 ) مانند آفتاب وسط روز . ضرب المثلى است كه در بيان شدّت وضوح امرى زده مىشود .\r\n","page_name":" 128 ","page_number":162},
  {"content":"\r\n\r\nو مستغنى از اظهار است .\r\nصيت فضيلتش در صماخ « 1 » فلك كج‌بين ، و ساحت غبراى زمين پيچيده ، طريقهء اصوليين از آن عالى جناب در مأهء ثانية عشر - بعد از اضمحلال « 2 » تام - نهايت رونق و رواج تمام يافته است . جمع كثيرى از گلچينان چمن افادتش به درجهء اجتهاد رسيده ، فايق بر اكثر علماى سابقين شده‌اند .\r\nاز آن جمله‌اند والد اين فقير فرزند ارشد ارجمند آن بزرگوار ، و عمّ نامدار ، و دو سيد عالى تبار سيد محمّد مهدى طباطبائى ، و مير سيد على طباطبائى كه بعد از تشريف بردن والد از عتبات ، در خدمت آن جناب به استفاده مشغول شدند ، و ديگر جناب ميرزا محمّد مهدى شهرستانى ، و ميرزا مهدى مشهدى ، و ميرزا ابو القاسم قمى ، و ملا مهدى نراقى ، و غير ايشان از فضلاى بسيار كه قلم از شرح فضايل و تبحّر هر يك از ايشان عاجز و شكسته زبان است .\r\nمجملا هركه در اين ازمنه و اوقات كوس فضيلت « 3 » و علم را مىكوبد و بر همگنان فخر مىنمايد ، بىواسطه يا به واسطه ، جرعه‌نوش جام افادت آن برگزيدهء دوران ، و ريزه‌خوار خوان احسان افاضت ، و پرورش يافتهء نعمت علم بىپايان آن منبع العلوم است .\r\nدر مدت العمر به جمع زخارف دنيويّه - كه ادنى تلميذش را به اندك\r\n\r\n\r\n","description":"","footnote":"\r\n( 1 ) صماخ : پردهء گوش .\r\n( 2 ) اضمحلال : از بين رفتن .\r\n( 3 ) كنايه از « ادعاى علم و فضل كردن » است .\r\n","page_name":" 129 ","page_number":163},
  {"content":"\r\n\r\nالتفاتى ميسّر شده است - همّت را مصروف نفرموده ، بلكه اصلا به سكّه‌هاى مختلفهء دراهم و دنانير و تفاوت انواع آنها مطلع نبود ، عزلت از اهل دول بر مزاج آن بزرگوار نهايت استيلا داشت . از معاشرت آنها دامن كشيده مصاحبت با فقرا را خوش مىداشت ، و به غايت خوش‌صحبت و گشاده‌رو و لطيفه‌گو بود ، و اغلب لطايفش بر زبانها مشهور است .\r\nتولد شريفش در دار السلطنهء اصفهان در سنهء يكهزار و يكصد و هفده ( 1117 ) اتفاق افتاد ، و بعد از فوت مرحوم والد بزرگوارش و اغتشاش آن مملكت جلاء وطن فرمودند ، و علوم عقليّه را از خدمت بندگان خلدآشيان عالم ربانى و فاضل صمدانى جامع العلوم والد خود ، و از خدمت عالىجناب فضايل مآب مستغنى الالقاب وحيد الزمان آقا سيد محمّد طباطبائى بروجردى تحصيل كرده ، و علوم نقليّه را از خدمت جناب مستطاب سلالة الاطياب فريد الدوران سيد صدر الدّين قمّى مشهور به همدانى « 1 » شارح « وافية الاصول » استفاده نمود ، و چون آن سيد عالىمقدار ميل به طريقهء اخباريين داشت ، در اول مرحله آن جناب را نيز ميل به آن طريقه حاصل شد ، و بعد از آن به جهت علوّ فطرت و استقامت سليقه ، طريقهء اجتهاد را پسنديده ، در ترويج آن به نهايت كوشيد ، و از بركت انفاس شريفه‌اش در اين جزء زمان نهايت اشتهار به هم رسانيده « 2 » ، و در معقولات نيز يد طولايى داشت ، و لكن به سبب عدم فائدهء كثيره ، در اواخر عمر به تدريس آنها اشتغال نمىفرمود ، و در علم رجال به حدّى متبحّر بود ، و بر اسامى روات چنان اطلاع داشت ، كه شخصى بر متعلقان\r\n\r\n\r\n","description":"","footnote":"\r\n( 1 ) قمى مشهور به : در « د » نيامده است .\r\n( 2 ) رسانيده است : « د » .\r\n","page_name":" 130 ","page_number":164},
  {"content":"\r\n\r\nو اولاد خود مطلع بود .\r\nدر به دو امر صبيّهء مرضيّهء مرحوم عمدة الفضلاء آقا سيد محمّد بروجردى - المشار الى بعض القابه - را كه عمّهء مكرّمهء سيد المجتهدين ، جناب استادى سيد محمّد مهدى طباطبائى نجفى - قدّس سرّه - و از بطن صبيّهء مرحوم مير ابو طالب بن مير ابو المعالى سابق الذكر بود ، در حبالهء خود درآورده بودند ، و والد ماجد اين فقير ، قدوة المجتهدين آقا محمّد على - طاب ثراه - از آن مرحومه مخلّف شدند ، و آن مرحومه در كربلاى معلّى به رحمت ايزدى پيوست .\r\nو بعد از آن مدّت مديده كه تقريبا زياده از سى سال باشد در بلدهء بهبهان فارس سكونت را اختيار فرمود ، و لهذا « بهبهانى » اشتهار يافتند ، و در آنجا صبيّهء عاليشأن معلّى مكان كهف الحاج حاجى شرفا تاجر بهبهانى را در حبالهء خود آوردند ، « 1 » از او جناب مستطاب مستغنى الالقاب آقا عبد الحسين - دام ظلّه - و همشيرهء مكرّمهء ايشان كه حليلهء جناب مستغنى الالقاب آقا مير سيد على طباطبايى سابق الالقاب است مخلّف شد .\r\nاز آنجا باز به ارض اقدس كربلاى معلّى مشرّف شدند ، و مدّت العمر را در آن بلدهء شريفه گذرانيدند ، و بعضى زوجات نيز دائمى و متعه در حبالهء خود درآوردند ، نظر به عدم بقاى خلفى از ايشان نگارش نشدند .\r\n\r\n\r\n","description":"","footnote":"\r\n( 1 ) و از : « د » .\r\n","page_name":" 131 ","page_number":165},
  {"content":"\r\n\r\n\r\nتاريخ وفات جد امجد اين فقير « 1 »\r\nچون عمر شريف ايشان به نود سال تقريبا رسيد در بيست و نهم شهر شوال يكهزار و دوصد و پنج هجرى [ 1205 
  ] به جوار رحمت ايزدى پيوست ، و در پايين پاى شهداء سعداء مدفون گرديد - الّلهمّ احشره و ايّانا معهم بمحمّد و آله - .\r\nو الحال به جهت تعميراتى كه در روضهء مباركه اتفاق افتاده است قبر ايشان داخل حرم محترم سيد الشهداء عليه السلام شده است ، و در سمت خارج بر ديوار رواق شريف سنگى كه علامت مرقد شريف اوست منصوب است ، والد ماجد - طاب ثراه - در تاريخ وفات آن بزرگوار فرمود :\r\nمصرع « 2 » : « رفتى ز دنيا باقر علم » .\r\nو شرح عبادات مفاتيح ، و حاشيهء مدارك ، و حاشيهء شرح ملّا احمد اردبيلى بر ارشاد ، و فوايد عتيق و جديد ، و حاشيهء رجال كبير ميرزا محمّد - كه والد ماجد آن را جمع فرموده - مدوّن نموده‌اند ، و رسالهء اجتهاد و اخبار ، و رسالهء اجماع ، و رسالهء مناسك حج ، و تحفة الحسينيه و غير آنها از رسايل و حواشى بسيار از كلك بدايع افكارش در صفحهء روزگار به يادگار و مرجع علماى كبار است .\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) مصرع : در « د » نيامده است .\r\n","page_name":" 132 ","page_number":166},
  {"content":"\r\n\r\n\r\nفصل دويّم : زبدة المجتهدين مرحوم آقا محمّد على قدّس سرّه\r\nخلف اكبر ارشد آن بزرگوار جناب مستطاب نقاوة الاطياب ، عمدة المحققين و زبدة المدققين و نخبة المجتهدين ، استاد الأفاضل و منبع الفضايل جامع المنقول و المعقول ، و حاوى الفروع و الاصول ، ذى الفخر الجلى آقا محمّد على - قدّس سرّه - والد اين فقير ، ولادت با سعادتش در ارض اقدس كربلاى معلّى در روز جمعه بيست و ششم ماه ذى الحجة الحرام سنهء يكهزار و يكصد و چهل و چهار [ 1144 
  ] از هجرت نبويّه - على مهاجرها آلاف ثناء و تحية - اتفاق افتاده است ، و علوم شرعيّه را در خدمت والد بزرگوار خود تحصيل نموده است .\r\nدر فضايل آن جناب همين بس است كه در عصر والد غفران مآب خود مشهور آفاق گرديد ، وصيت « 1 » فضايلش در عالم پيچيد ، و هميشه آن سرور در مدح ايشان مىفرمود كه : محمّد على ما شيخ بهاء الدين اين عصر است ، و اين فقير مكرّر از آن جناب شنيده‌ام كه مىفرمودند كه : من تقليد كسى را نكرده‌ام ، « 2 » در اوّل تكليف خود مجتهد بودم و احكام ضروريّه را اجتهاد كرده بودم ، و در قوّت حافظه و مباحثه محسود علماى معاصرين بودند . « 3 » كم مسأله‌اى بود كه با ادله در نظر شريفش حاضر نباشد . در صفاى تحرير كساد افكن كالاى علماى ماضى و استقبال ، و در حسن بلاغت و نيكويى تقرير ،\r\n\r\n\r\n","description":"","footnote":"\r\n( 1 ) صيت : آوازه ، شهرت .\r\n( 2 ) و در : « د » .\r\n( 3 ) و كم : « د » .\r\n","page_name":" 133 ","page_number":167},
  {"content":"\r\n\r\nرونق شكن بازار بلغاى شيرين مقال بود ، كسى از معاصرينش را با وى دعوى همسرى نبود ، « 1 » در هنگام موعظه اگرچه به طول مىانجاميد ، گاهى سررشتهء كلام را من البدايه الى النهايه از دست نمىداد ، و مطالب از هم گسسته نمىشد .\r\nجمع فرموده بود ميان دو صفت متضادّه حسن صحبت و بشاشت ، و رعب و هيبت ، در منادمه « 2 » به حدّى بود كه با طفلى هم كلام مىشد ، و در رعب چنان بود كه حكّام سنگدل هميشه از ايشان خوف و بيم در دل داشتند ، و به اين سبب در عهدش رعايا و زيردستان از ظلم و ستم حكّام و ظلّام ، در مهد امن و امان بودند ، كيفيت صحبت و معاشرت و رفتار و مقالات آن جناب با پادشاه گيتى پناه آقا محمّد خان قاجار در ايّامى كه حسب الخواهش او به دار السلطنهء طهران تشريف برده بود بر السنه و افواه مشهور است ، خوفا من طول الكلام نگارش نشد و بر مذاهب و عقايد مختلفهء اهل اسلام و كفر نهايت مطلع بود ، و اگر به ذكر فضايل و خصال جميله‌اش بپردازد رشتهء كلام گسسته مىشود .\r\nمصنّفاتش خصوص « 3 » كتاب « مقامع الفضل » به مضمون  هذا كِتابُنا يَنْطِقُ عَلَيْكُمْ بِالْحَقِّ  « 4 » بر جامعيتش گواهى است ناطق .\r\nمجملا با والد ماجد خود مدتى در بهبهان تشريف داشته باز به عتبات عاليات مراجعت فرمود . و اوّل تصانيفش « رسالهء قطع القال و القيل فى انفعال\r\n\r\n\r\n","description":"","footnote":"\r\n( 1 ) و در : « د » .\r\n( 2 ) منادمه : همنشينى .\r\n( 3 ) خصوص : در « د » نيامده است .\r\n( 4 ) سورهء جاثيه ( 45 ) : 29 .\r\n","page_name":" 134 ","page_number":168},
  {"content":"\r\n\r\nالماء القليل » است كه در اوايل عمر تأليف فرمودند ، و فاضل متبحّر نحرير شيخ يوسف بحرانى صاحب كتاب « حدائق » به مجرد ملاحظهء آن رساله بر معيار فضلش مطلع شده اجازهء مبسوط « 1 » نوشته به جهت ايشان فرستاد ، و خواهش نمود كه چندى در مجلس درس شيخ معظم اليه تشريف برده باشند كه طرفين را فائده حاصل شود ؛ قبول كرد ، و بعد از چند روز موقوف فرمود ؛ به جهت آنكه ميل شيخ به طريقهء اخباريين بود و در مباحثه خوف رنجيدنش بود ؛ و به حج بيت اللّه الحرام مشرّف شده ، دو سال توقف نمودند ، و در آن مدّت به جهت تقيّه به تدريس مذاهب اربعهء اهل سنّت و جماعت مشغول شدند ، و علماى چهار مذهب ، استفاده و تحصيل علوم نقليّه و عقليّه در خدمتش مىكردند ، و در آن مدّت دو رساله در احوال مكّهء معظّمه و مدينهء مشرّفه نوشتند ، و به نوعى مقامات و مواضع را معيّن فرمود كه اگر « 2 » اساس آن دو بلدهء شريفه - نعوذ باللّه - منهدم شود از روى آن دو رساله هر مقامى را در محلش معيّن مىتوان نمود ، بعد از دو سال معاودت به عتبات عاليات نمود ، و دفعهء ديگر نيز سعادت حج بيت اللّه را دريافته معاودت فرمود .\r\n« 3 » افاضل و علماى بسيار در خدمتش به استفادهء علوم مشغول بودند ؛ و از آن جمله‌اند عالى جنابان معلّى القابان سيدى المجتهدين سيد محمّد مهدى طباطبائى - قدس سره - و مير سيد على طباطبايى المشار اليهما سابقا ، و غير ايشان كه به حمد اللّه همگى صاحب نام و نشان و از علماى عالى شأنند .\r\n\r\n\r\n","description":"","footnote":"\r\n( 1 ) مبسوطه : « د » .\r\n( 2 ) اگر : در « د » نيامده است .\r\n( 3 ) و افاضل : « د » .\r\n","page_name":" 135 ","page_number":169},
  {"content":"\r\n\r\n\r\nتشريف بردن والد ماجد به ايران به علّت مرض طاعون\r\nو در تاريخى كه طاعون عظيمى در كربلاى معلّى و نجف اشرف و آن حدود روى داد به مشهد كاظمين مشرّف شد ، « 1 » در آنجا حسب الحكم والد نامدارش استقامت فرمود ، و چون امتداد به هم رسانيد و به بغداد نيز رسيد و شديد شد به حدّى كه بعضى در تاريخش « الطاعون عظيم » گفتند ، والد ماجدش حكم به رفتن به سمت ايران فرمود ، آن بزرگوار را دل برداشتن از فيض زيارات عتبات مشكل بود ، و درخواست رخصت بر توقف مىنمود .\r\nآخر الامر به او خطى نوشتند كه در يك سطر آن نوشته بود كه « برو ، برو » و در سطر ديگر « اگر نروى عاقى عاق « 2 » » ، از اتّفاقات غريبه آنكه اين فقير همان خط شريف را بعد از آنكه مدّت چهل سال تقريبا از زمان نوشتن آن گذشته بود ، در سفر اوّل كه به عتبات عاليات مشرّف شدم در كربلاى معلّى در كوچه‌اى كه از صحن مقدس به دولتخانهء آن مرحوم مىروند يافتم ، و تا مدّتى همراه داشتم و در اين اوقات مفقود شده .\r\nالقصّه ؛ چون اين حكم رسيد لابد به سمت ايران تشريف بردند و در خدمتش بود عالى جناب مرحمت مآب آقا محمّد ابراهيم ، و فرزند اكبر ارشد ارجمندش و برادر نامدار عالىتبار « 3 » . چون به بلدهء كرمانشاهان كه اوّل حدود\r\n\r\n\r\n","description":"","footnote":"\r\n( 1 ) و در آنجا : « د » .\r\n( 2 ) عاقى عاقى : « د » .\r\n( 3 ) آقا محمد جعفر .\r\n","page_name":" 136 ","page_number":170},
  {"content":"\r\n\r\nايران و از قلمرو عليشكر است رسيدند ، اهالى و اعاظم و حكّام آن ديار مقدمش را غنيمت شمرده به احترام و اعزاز تمام وى را استقبال نمودند .\r\nو در آن اوان حاكم آن ديار بود عالىجاه ، شوكت دستگاه ، مرحمت و غفران پناه ، جنت آرامگاه ، اللّه قلى خان زنگنه . احوال اين سلسله و علوّ اين خاندان بر اصحاب سير و بصاير پوشيده نيست . از اعاظم و اكابر امراء ايران و از سلسلهء شيخ على خان مشهورند وى فرمانفرماى با اقتدار ، و در ضبط و نسق « 1 » مملكت يگانهء روزگار ، و در عدالت و شجاعت و سخا ، مظهر لطف و قهر بارى ، و مؤيّد به تأييدات قادر كردگار بود .\r\nخان عظيم الشأن در تعظيم و توقير آن جناب به اقصى الغايت كوشيد ، و شرط ضيافت و خدمتگذارى را به تقديم رسانيد ، و به اقامت در آن بلده تكليف نمود ، قبول فرمودند . مردم بلده و بلوك « 2 » ؛ غاشيهء اطاعتش را بر دوش « 3 » ، حلقهء ارادتش را بر گوش كشيدند ، آن‌جناب مشغول به تدريس و ترويج دين مبين شدند .\r\nبعد از چند وقت حسب الخواهش خان ، معظم اليه صبيّهء مرضيّهء مرحمت و غفران مآب رضوان آرامگاه اللّه‌ويردى بيك خلف عالى جاه معلّى جايگاه ، خان عظيم الشأن مرحوم مهدى قلى خان بيگدلى را در حبالهء خود درآوردند .\r\nخان معظم اليه از امراى عظيم الشأن و خاندان كلان است ، و سلسلهء عليّه‌اش نهايت مشهور است ، و از جانب پادشاه قهّار نادرشاه افشار در اواخر كار به\r\n\r\n\r\n","description":"","footnote":"\r\n( 1 ) نسق : نظم دادن ، مرتّب كردن .\r\n( 2 ) بلوك : ناحيه‌اى شامل چند قريه ، ده و دهستان را گويند .\r\n( 3 ) غاشيه بر دوش : مطيع ، فرمانبردار .\r\n","page_name":" 137 ","page_number":171},
  {"content":"\r\n\r\nسركارى تعمير و تذهيب قبّهء شريفه و ايوان مبارك حضرت اسد اللّه الغالب - عليه السلام - مشغول شد ، و آن خدمت را به ارادت و اعتقاد تمام به انصرام « 1 » رسانيد ، و حكّام روم و بزرگان آن مرز و بوم از شجاعت و رشد او خايف بودند ، و به خوبى اعزاز و احترامش را منظور مىداشتند .\r\n\r\nاحوال مرحوم حاجى محمّد رحيم بيك قدس سره و اولاد او\r\nو صبيّهء ديگر مرحوم اللّه‌ويردى بيك در حبالهء عالى شأن معلّى مكان جنّت آشيان كهف الحاج مرحوم حاجى محمّد رحيم بيك بود كه از بزرگان ايل جليل استجلو « 2 » است ، و در سنهء يكهزار و دوصد و هفده هجرى [ 1217 
  ] در نجف اشرف به رحمت ايزدى پيوست ، و دو پسر و دو دختر از او مخلّف شدند : پسرها يكى عالى جناب فضايل مآب عالم محقق و فاضل مدقّق ، جامع فضايل صورى و معنوى اخوى مقامى ، آقا محمّد تقى « 3 » است ، و ديگرى عالى جناب فضيلت مآب علّامى آقا محمّد حسين ، و صبيّهء كبرى در حبالهء من است ، و صغرى با عالى جناب مقدس القاب علّامى آخوند ملّا محمّد على خراسانى\r\n\r\n\r\n","description":"","footnote":"\r\n( 1 ) انصرام : پايان ، اتمام .\r\n( 2 ) استجلو : يا « استاجلو » ايلى است ترك در عهد صفويّه كه محتملا محلّ اصلى آنان در ناحيهء قارص - كه شهرى است قديمى و امروزه در كشور تركيه در كنار رود « قارص چاى » قرار دارد و سابقا جزو قفقاز محسوب مىشد - بوده است و در 931 هجرى قمرى رئيس آنان محمد خان بن ميرزا بيك خليفه كه با شاه ايران خويشى سببى داشت به حكومت ديار بكر منصوب شد . ( فرهنگ معين )\r\n( 3 ) محمّد نقى : « ب » .\r\n","page_name":" 138 ","page_number":172},
  {"content":"\r\n\r\nخلف عالى جناب ملّا محمّد شفيع طهرانى الاصل ، مشهدى المسكن ، منسوب است . و خالهء ماجده تا به حال در حيات و در نجف اشرف مجاور است .\r\nالقصّه ؛ بعد از چند وقتى مرض طاعون به آن حدود نيز رسيده شدّت كرد . آن جناب به سمت سعدآباد و سنقر كه از بلوك همدان است تشريف بردند ، و چون طاعون « 1 » خفيف شد معاودت فرمود .\r\nو بعد از آن خود به تنهايى روانهء دار المرز رشت شدند ، و در آن اوان حكومت آن حدود تعلّق به عالى جاه معلّى جايگاه غفران پناه هدايت اللّه خان گيلانى داشت ، وى مقدم شريفش را به احترام و اعزاز تمام تلقّى نمود ، حسب الخواهش اكابر و اعيان و خان عظيم الشأن ، صبيّهء مرضيّهء يكى از اكابر و اعيان آن بلده را كه نام ناميش در اين وقت در خاطر حاضر نيست - و گويا چنان كه در خاطر است حاجى مير حسن مرحوم بود - در حبالهء خود درآورد كه والدهء نور چشم گرامى عالى جناب فضايل مآب آقا محمّد اسماعيل و همشيرهء مكرمه‌اش است ، و در آن بلده علما و فضلا از اطراف و اكناف مسائل مشكلهء مختلفه به خدمتش مىفرستادند ، و به قدر قابليت و استعداد هريك جواب مىفرمودند ، و اغلب آنها را جمع و مدوّن نموده به « مقامع الفضل » موسوم فرمودند .\r\nو از آنجا عيال را برداشته به دار المؤمنين قم مشرّف شدند . عالى جاه غفران پناه محمّد على خان حاكم آن بلده نهايت خدمتگذارى و لوازم مهماندارى را معمول داشت و التماس توقف و سكونت در آن بلده را از خدمتش نمود ، چون مرقد حضرت فاطمهء معصومه ، همشيرهء معظّمهء حضرت\r\n\r\n\r\n","description":"","footnote":"\r\n( 1 ) طاعون : در « الف ، ب ، ج » نيامده است .\r\n","page_name":" 139 ","page_number":173},
  {"content":"\r\n\r\nامام رضا - عليه السلام - و مراقد چندين امام‌زادهء عالىتبار در آن ديار بودند ، و شباهتى به اماكن مشرّفه و عتبات عاليات عرش درجات داشت قبول فرمود ، و والدهء اين فقير را كه صبيّهء مرحوم اللّه‌ويردى بيك مشار اليه باشد ، با ساير متعلقان از كرمانشاهان طلبيدند .\r\nو در آن اوان حكومت مملكت ايران متعلق به سركار عظمت مدار على مراد خان زند بود . وى مزاجش از اللّه قلى خان معظم اليه منحرف شده قاصد قتل آن مرحوم گرديد ، استعانت به خدمت آن جناب « 1 » كردند و عرايض نوشتند ، چون فيما بين سلسلهء دوستى منضبط و علاوه ؛ نجات نفس محترم نيز در آن بود ، ناچار به جهت ملاقات على مراد خان تشريف بردند و در قريب به طهران ملاقات شد ، حسب الفرمودهء آن جناب عفو از جرايم و قصور خان معظّم اليه فرمود . الحق اگرچه حكّام زنديه معرفت و ادراك چندانى كه بايد نداشتند ، و لكن از جانب حضرت مالك الرقاب محبّت و اخلاص به علما و سادات در دل ايشان بسيار بود ، و از خود در خدمت ايشان اصلا به قصور راضى نمىشدند .\r\nپس سه سال تقريبا آن جناب در دار المؤمنين « 2 » توقّف فرمود و رسل و رسايل از جانب خان معظّم اليه از كرمانشاهان ، مشتمل بر درخواست معاودت به آن بلده مىرسيد ، آخر الامر استدعاى ايشان به درجهء اجابت رسيد ، و به آن بلده تشريف بردند ، و عيال و متعلقان را بالتمام طلبيده ، در آنجا توقّف فرمود .\r\n\r\n\r\n","description":"","footnote":"\r\n( 1 ) آقا محمّد على .\r\n( 2 ) قم .\r\n","page_name":" 140 ","page_number":174},
  {"content":"\r\n\r\n\r\nكشته شدن مرحوم اللّه قلى خان زنگنه و شاه قلى بيك\r\nدر آن اوان مصاحبين و ندماء خائنين سركارى خان معظّم اليه را ترغيب به سلطنت و جهانگيرى نمودند ، و اوّل مرحله فرمانى به عالىجاه غفران‌پناه خسرو خان حاكم سنه « 1 » و اردلان « 2 » نوشت و او را طلبيد ، هرقدر كه آن بيچاره عجز و انكسار نمود و به دادن ماليات و فرستادن پسر خود ، خان احمد خان به خدمتش راضى شد ، خائنين آن سركار راضى نشدند . آخر الامر تقريبا با دوازده هزار سپاه جرّار « 3 » به قصد گرفتن آن فقير و تخريب ديارش رفتند . مجدّدا عرايض عاجزانه نوشت مفيد نشد ، لا علاج با سپاه قليل مقابله نمود . نظر به مضمون بلاغت مشحون ،  كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً  « 4 » ، با عدم قصور آن طرف و خيانت عسكر اين طرف به مجرّد مقابلهء فئتين ، آن عسكر بسيار ؛ بدون استعمال آلات حرب عار فرار را بر قرار اختيار كرده ، صاحب كار را در ميان گذاشته فرار نمودند . خان معظّم اليه و عالى جاه شاه قلى بيك عمّ والدهء اين فقير - كه مستشار امين - و در معنى وزير او بود - با يك دو كس كشته شدند ، و تمام آن سامان و سراپرده و اسباب بىپايان عايد آن فقرا شد . به همين راضى نگشته متوّجه تسخير مملكتش\r\n\r\n\r\n","description":"","footnote":"\r\n( 1 ) نام ديگر سنندج .\r\n( 2 ) ناحيه‌اى است در جنوب سنندج .\r\n( 3 ) جرّار : انبوه ، بسيار .\r\n( 4 ) سورهء بقره ( 2 ) : 249 .\r\n","page_name":" 141 ","page_number":175},
  {"content":"\r\n\r\nشدند .\r\nو در آن وقت عالىجاه ، معلّى جايگاه ، شوكت و اجلال دستگاه ، مرّوج دين و حامى شريعت سيّد المرسلين ، عمدة الحاج حاجى على خان عموى آن مرحوم به نيابتش در آن بلده مىبود . خان معظّم اليه به حسن تدبير و وساطت آن جناب ، آن بلا را از رعايا و برايا رفع نمود و خصم به گرفتن زر قليل راضى شده مراجعت كرد ، و از جانب پادشاه وقت - كه ظاهرا پادشاه جم جاه ظل اللّه آقا محمّد خان قاجار بود - بندگان حاجى على خان مرحوم ؛ خلعت حكومت پوشيده ، حاكم بالاستقلال آن بلده « 1 » شد ، و بعد از چند وقت نعش آن دو مرحوم را از آن حدود آورده به نجف اشرف برده در كشيك خانهء دست راست دفن كردند .\r\n\r\nاحوال مرحوم حاجى على خان زنگنه\r\nو خان معظّم اليه زياده از سابقين رشتهء ارادت آن جناب « 2 » را بر گردن گرفت ، و در عهد او فتنه‌انگيزان بومى و برونى سر در زاويهء خمول « 3 » كشيدند و رعايا و برايا در مهد امن و آسايش بودند ، و به استعداد ذاتى و مكارم اخلاقى احترام به علماء كرام بسيار مىكرد ، و به صحبت ايشان راغب و به تحقيقات مطالب علميّه شايق بود . لهذا از نيكان و پارسايان جهان ، و در عداد مستعدّان و دانشمندان و جامع بين الدنيا و الآخرة شد ، با آن حكومت و تسلّطى كه داشت\r\n\r\n\r\n","description":"","footnote":"\r\n( 1 ) كرمانشاه .\r\n( 2 ) آقا محمّد على .\r\n( 3 ) زاويهء خمول : گوشهء تنهائى و تاريكى و عزلت .\r\n","page_name":" 142 ","page_number":176},
  {"content":"\r\n\r\nمتهجّد و شب‌زنده‌دار بود ، و هرگز چيزى از فرايض و سنن از او فوت نمىشد ، و گاهى « 1 » به سماع سرود و غنا و آلات لهو راغب نبود ، و نشنيديم كه در مدت العمر خمر يا ديگر از مسكرات را استعمال كرده باشد ، و در اداى زكات و حقوق شرعيّهء واجبه و مندوبه گاهى قصور نكرد ، و مال حرام و شبهه را اصلا در مصرف خود درنمىآورد ، بلكه مايحتاجش را از مزارع و باغات و مملوكات خود مىگذرانيد .\r\nو هرگاه كسى را به سبب جرم و خيانت تأديب مىكرد ، و « 2 » از او به صيغهء جريمانه چيزى مىگرفت ، بعد از شش ماه او را در خلوت طلبيده به انواع معذرت راضى مىكرد ؛ و مىگفت كه : اگر سياست « 3 » مثل تو و ديگران نكنم امور ولايت و رعيّت درهم مىشود ، و اگر از حكومت كناره كنم ديگرى خواهد آمد و به انواع ظلم و ستم مبتلا « 4 » خواهيد شد ، پس آنچه از او گرفته بلكه مع شيىء زايد به او مسترد مىكرد ، و بعد از اخذ ايمان مغلظه « 5 » بر خفاى اين امر رخصتش مىداد ، وصيّت‌نامهء آن مرحوم سرمشقى است به جهت علماى عظام تا به عوام چه رسد .\r\nاز يمن همّت آن عالىجاه و بركت انفاس شريفهء آن‌جناب ، آن ديار « 6 » آباد و محسود كل بلاد شد ، و از اطراف و اكناف عالم مردم در آنجا جمع\r\n\r\n\r\n","description":"","footnote":"\r\n( 1 ) هيچگاه ، هرگز . ( در جملهء منفى )\r\n( 2 ) و : در « ب ، ج » نيامده است .\r\n( 3 ) سياست : مجازات .\r\n( 4 ) گرفتار : « د » .\r\n( 5 ) گرفتن قسم شديد .\r\n( 6 ) كرمانشاه .\r\n","page_name":" 143 ","page_number":177},
  {"content":"\r\n\r\nمىشدند ، و در اول قريه‌اى بود بسيار خراب ، و در اين اوان از بلدان عظيم الشأن محسوب است . تمام اهاليش عارف به جزئيّات مسائل فروعيّه شده‌اند . حتى اكراد كه از خدا واقف نبودند ، همه نمازگزار و از جملهء اخيار گرديدند . جمعى را به جهت تعليم احكام بر دهات معيّن نمود كه به انواع وعد و وعيد ايشان را ترغيب به عبادات مىكردند .\r\nو در عصرش به جهت آنكه مورد عنايات و الطاف شوند ، اغلب ناس « 1 » به اندك وسعتى به حج بيت اللّه ، و زيارت « 2 » عتبات عاليات مىرفتند ، و زكات را بر ملا « 3 » مىدادند به خلاف اوقات ديگر كه از خوف آنكه حكام و كدخدايان « 4 » ايشان را داخل اصحاب دول بدانند ، و در هنگام گرفتن مال خراج سلطانى به ايشان ظلم و ستم بيشتر كنند هركس « 5 » را فكر همين است كه داخل فقرا و گدايان محسوب شود اگرچه گدايان و ارباب استحقاق نيز از دست اين ظالمان نجات ندارند ، و اگر كسى را به جرم و جريمتى گرفتار مىكرد و آن شخص فرار و به عتبهء آن جناب پناه مىگرفت ديگر احدى را مجال دم زدن نبود و البتّه عفو از جرائمش مىنمود ، چنان كه اين شيوهء مرضيّه را تمام حكام ذوى الاحترام بلكه پادشاهان ايران بالتمام مرعى مىدارند « 6 » كه عتبهء علما را پناه مقصّرين مىدانند ، و حرمت آستانهء ايشان را نگاه مىدارند ، سيّما\r\n\r\n\r\n","description":"","footnote":"\r\n( 1 ) ناس : مردم .\r\n( 2 ) زيارات : « د » .\r\n( 3 ) ملا : آشكارا .\r\n( 4 ) كتخدايان : « د » .\r\n( 5 ) كه : « د » .\r\n( 6 ) مراعات مىكنند .\r\n","page_name":" 144 ","page_number":178},
  {"content":"\r\n\r\nعالمى را كه از اين خاندان و فاضلى را كه از اين دودمان باشد .\r\n\r\nتاريخ فوت مرحوم حاجى على خان زنگنه\r\nمجملا خان معظّم اليه مستجاب الدعوهء :  رَبَّنا آتِنا فِي الدُّنْيا حَسَنَةً وَ فِي الْآخِرَةِ حَسَنَةً  « 1 » و حجّت خدا بود بر حكّامى كه مىگويند كه جمع ميان حكومت و درستى امور آخرت ميسّر نيست ، و در « شب جمعهء بيستم شهر ربيع الثانى » « 2 » سنهء يكهزار و دوصد و نه هجرى [ 1209 
  ] در آن بلده به رحمت ايزدى پيوست و خار مفارقتش بر دل هر برنا و پير نشست ، اللّهمّ احشره مع الأئمّة الطّاهرين ، صلواتك عليهم أجمعين .\r\nآن‌جناب « 3 » با جمعى بر جنازه‌اش نماز كردند و حسب الوصيت ذوى الحقوق را از او راضى نمودند ، و نعشش را به نجف اشرف فرستاده ، در مكانى كه مرحوم اللّه قلى خان - طاب ثراه - مدفون بود دفن كردند ، و عالى جناب سيد المجتهدين مرحوم سيد محمّد مهدى طباطبايى « 4 » - قدّس سرّه - با آنكه به سلاطين عظام اعتنا نمىفرمود ، استقبال جنازه‌اش نمود و به تشييع حاضر شد ، و مىفرمود كه : حاجى على خان داخل علما است ، و از زمرهء حكّام نيست .\r\nو از آن مرحوم اولاد ذكور دو پسر و يك نواده به يادگارند : پسرها يكى عاليجاه معلّى جايگاه محمّد خان كه به همهء مراحل آثار پدر از جبهه‌اش ظاهر\r\n\r\n\r\n","description":"","footnote":"\r\n( 1 ) سورهء بقره ( 2 ) : 201 .\r\n( 2 ) شب جمعه بيستم شهر بيع الثانى : در « الف ، د » نيامده است .\r\n( 3 ) آقا محمد على .\r\n( 4 ) بحر العلوم .\r\n","page_name":" 145 ","page_number":179},
  {"content":"\r\n\r\nاست ، و ديگرى عاليجاه امام قلى بيك و نواده عاليجاه معلّى جايگاه عبد الباقى خان مسمى به اسم ابيه « 1 » كه در صبا « 2 » آثار شجاعت و مردانگى از سيمايش هويداست ، و صبيات « 3 » مخدّرات نيز از آن مرحوم مخلّفند ، و از خيرات جاريهء آن مرحوم يكى پل خانقين عرب و عجم است كه نهايت مضبوط و مستحكم بنا كرده است ، و تعمير حرم كاظمين عليهما السلام و كاروانسراهاى بسيار ، و مسجد جمعه و مدرسهء عاليه كه در كرمانشاهان است ، با دكاكين بسيار كه وقف آنها كرده است .\r\n\r\nاحوال عاليجاه مصطفى قليخان زنگنه\r\nمجملا بعد از فوت آن مرحوم ، عاليجاه شوكت دستگاه ، عظمت و حشمت پناه مصطفى قلى خان خلف اكبر ارشد جنّت آرامگاه اللّه قلى خان و داماد خان مرحوم معظم اليه بر مسند حكومت و فرمان‌فرمايى نشست . چون بر خلاف عمّ و والد خود چنان كه بايست موافق صلاح‌ديد و مشورت آن جناب « 4 » عمل نمىكرد ، در اندك زمانى كسانى كه محل اعتماد و مستشارش بودند ، از ظلم و ستم او به دربار عظمت مدار سلطان سلاطين جهان مظهر قهر و مرحمت حضرت سبحان مؤيد به لطف پروردگار فتحعلى شاه قاجار نصره اللّه الملك الغفّار المختار دادخواه شده معزولش كردند ، بلكه به اين نيز راضى\r\n\r\n\r\n","description":"","footnote":"\r\n( 1 ) ناميده شده به نام پدرش - هم‌نام پدرش .\r\n( 2 ) صبا : كودكى .\r\n( 3 ) صبيات : دخترها .\r\n( 4 ) آقا محمّد على طاب ثراه .\r\n","page_name":" 146 ","page_number":180},
  {"content":"\r\n\r\nنشده اصرار بر قتلش داشتند . آن‌جناب « 1 » به دربار گيتىمدار تشريف برده درخواست عفو و گذشت از قتل نمودند . حضرت ظل اللّه نظر به حسن ارادت و عقيدت ، عفو فرمودند ، و در اين اوقات با اهل و عيال در پايهء سرير و سلطنت در دار السلطنهء طهران داخل امراء عظيم الشأن و مقرّب حضور سلطانى مىباشند ، و اخوان گرامش عاليجاه رضا قلى بيك و عاليجاه اجلال دستگاه مرتضى قلى خان با همشيره‌هاى معظّماتشان در كرمانشاهان مىباشند .\r\nو حكومت آن حدود با آنكه قرنها بود كه تعلق به اين دودمان داشت ، از سوء تدبير امير روشن ضمير از اين خاندان بيرون رفت و محمّد على خان شام بياتى قاجار به حكومت منسوب شد ، و بعد از چند وقت نظر به سوء رفتار نائبش بالنسبه به خدّام ذوى الاحترام آن جناب « ( 2 ) » و تمرّد از حكم آن سرور ، از دربار عظمت‌مدار فرمان عزلش رسيد ، و عاليجاه فتحعلى خان قاجار خلف بندگان ميرزا محمّد خان بيگلر بيگى دار السلطنه حاكم گرديد ، وى در نهايت خوبى و حسن ارادت با آن‌جناب رفتار مىكرد .\r\n\r\nتاريخ فوت مرحوم والد قدّس سرّه\r\nو در اواخر عمر دختر عباس خان زند را كه از بنى اعمام على مراد خان زند است در حبالهء خود درآوردند ، و در ايّام حكومت فتحعلى خان سابق الالقاب در مزاج شريفش مرض اسهال عارض شد ، و در يوم جمعه و عيد مبعث از سنهء يك هزار و دو صد و شانزده [ 1216 
  ] در عين زوال در اثناى نماز\r\n\r\n\r\n","description":"","footnote":"\r\n( 1 ، 2 ) آقا محمّد على .\r\n","page_name":" 147 ","page_number":181},
  {"content":"\r\n\r\nظهرين به رحمت ايزدى پيوست ، تغمده اللّه بغفرانه و اسكنه فى بحبوحة جنانه .\r\nروز عزاى آن سرور اوتاد در آن بلده نمونهء محشر روى داد . احدى نبود كه جزع و فزع نكند و فرياد واويلا ، و واأسفاه بلند ننمايد . سيلاب اشك از چشم پير و جوان جارى ، و خرد و كوچك در افغان و بىقرارى بودند ، پس جنازهء شريفش را با دستگاه و ناله و آه برداشته ، حسب الوصيّت آن جناب در جنب مغربى محراب عيدگاه جديد ؛ احداثى مرحمت و غفران پناه حاجى على خان مرحوم دفن نموده ، بر آن قبّه و بارگاهى ساختند ، و الحال مطاف اهالى و اعاظم آن ديار است ، و بعد از طىّ رسوم تعزيه‌دارى بندگان فتحعلى خان با اعاظم و اركان و اهالى آن سامان در روز جمعه به خدمت بندگان عالى جناب ، معلّى القاب ، فضايل مآب ، مجتهد الزمان و فقيه الدوران ، برادر مهتر نامدار والاتبار ، آقا محمّد جعفر - دام ظله العالى - كه در هر باب وارث مراتب عاليهء آن جناب بود ؛ آمده استدعاى اداى نماز جمعه و جماعت نمودند ، بعد از ابرام و الحاح بسيار قبول فرمود ، و از پيشگاه پادشاه جم جاه عالم پناه ظل اللّه مراسلهء مشتمله بر مراسم تعزيت‌دارى نيز رسيد ، و امورات مفوّضه به آن مرحوم ؛ از قبيل متوجّه شدن موقوفات سركار فيض آثار حضرت امير المؤمنين عليه السلام كه در آن بلده مىباشد ، و اجراى اوامر و نواهى به علاوهء تفويض الهى از جانب پادشاه دين پناه ، به ايشان مفوّض شد ، و به آيين شايسته به تقديم مىرسانند .\r\n\r\n","description":"","footnote":"","page_name":" 148 ","page_number":182},
  {"content":"\r\n\r\n بأبه اقتدى عديّ « 1 » في الكرم * و من يشابه أبه فما ظلم « 2 » \r\n\r\n[ تأليفات آقا محمّد على 
  ]\r\nكتاب مقامع الفضل ، و كتاب اماميّه ، و كتاب نبويّه ، و شرح ديباچهء مفاتيح كه دوازده هزار بيت است تقريبا ، و شرح ميراث ، و مطاعم آن كتاب ، و خوان الاخوان چهار مجلد كه به طور كشكول شيخ بهائى تأليف شده است ، و كتاب خيراتيه در ابطال صوفيه ، و قطع القال و القيل فى انفعال الماء « 3 » القليل ، و پنج رسالهء مبسوطه و مختصره در مناسك حج ، و دو رساله در تاريخ الحرمين الشريفين ، و رسالهء سهو الاقلام ، و رسالهء تفضيليّه كه در اوان تشريف داشتن در دار السلطنهء طهران حسب الخواهش پادشاه جم جاه آقا محمّد خان قاجار در\r\n\r\n\r\n","description":"","footnote":"\r\n( 1 ) عدىّ بن حاتم بن عبد اللّه بن سعد الطائى ، مشهور به سخاوت بوده ، پسر حاتم طائى مشهور است ، نصرانى بوده ، بعد مسلمان شده ، گويند 180 سال عمر كرده ، و در سال 66 هجرى درگذشته است . رجوع شود به تهذيب الكمال : 19 / 524 .\r\n( 2 ) عدى بن حاتم در كرم و بخشش دنباله رو پدر خود بود ، و كسى كه مانند پدر خود باشد پس ظلم نكرده است . كنايه از آن است كه مادرش ظلم نكرده است چون از حدود خود تجاوز نكرده و پسرى مشابه پدر آورده است .\r\nگويند اين شعر رؤبة بن عجّاج - عجّاج لقب او بوده ، و اسمش : أبو الشعثاء عبد اللّه ابن رؤبهء بصرى تميمى سعدى است ، او و پدرش از شاعران و رجزخوانان مشهوراند ، و رؤبه - به ضمّ راء و سكون همزه و فتح باء و هاء ساكنه - در اصل اسم قطعه‌اى از چوب است كه با آن ظرف مىسازند - مانند كاسه و قاشق و بشقاب چوبى - و جمع آن ( رئاب ) است ، و به همين اسم اين شاعر نامگذارى شده است ، مقيم بصره بوده و در همانجا در سال 145 هجرى درگذشته است .\r\nرجوع شود به : وفيات الاعيان : 2 / 303 ، و لسان الميزان : 2 / 572 .\r\n( 3 ) الماء : در « الف ، ج ، د » نيامده است .\r\n","page_name":" 149 ","page_number":183},
  {"content":"\r\n\r\nاثبات افضليّت حسنين از حضرت فاطمه عليهم السلام تأليف فرموده‌اند ، و رسالهء تجدد الأعسار بعد اليسار و غير آنها از رسايل بسيار از كلك بدايع افكارش در صفحهء روزگار به يادگار و معتمد عليه علماى كبار است .\r\n\r\n[ اولاد آقا محمّد على قدّس سرّه 
  ]\r\nو اولاد امجادش يكى جناب مستطاب سابق الالقاب آقا محمّد جعفر دام ظله العالى « 1 » است كه از بطن حليله‌اى است كه در كاظمين قبل از رفتن به ايران داشتند ، و ديگر اين فقير ، و نور چشم گرامى ، عالم فاضل مقدس صالح آقا محمود ، و يك همشيره كه حليلهء عالى جناب آقا عبد العلى عموزاده است ، كه از بطن صبيّهء جليلهء مرحوم مغفور اللّه‌ويردى بيك بيگدلى سابق الذكراند ، و ديگر عالىجناب فضايل مآب علّامهء فهّامه فاضل جليل نورچشمى آقا محمّد اسماعيل ، و همشيرهء معظّمهء مكرّمه كه حليلهء جليلهء عالى جناب معلّى القاب فضايل مآب عمدة الانجاب مخدومى ميرزا محمّد حسين خلف بندگان جليل الشأن ثريّا مكان ميرزا محمّد مهدى موسوى شهرستانى قدس سره است كه از بطن حليلهء جليلهء رشتيه‌اند ، و ديگر نورچشمى محمّد و دو همشيره اوست كه از بطن زوجهء زنديه‌اند ، و محمّد بعد از آن مرحوم در صغر سن فوت شد ، و مابقى به فضل اللّه سبحانه همه موجوداند .\r\nو آن جناب در هنگام رحلت وصيّت فرمودند كه ثلث منافع حمّام قديم احداثى ايشان را كه در اراضى ملكيّهء آن بلده واقع است به فقراى سادات و عوام ؛ هرساله برسانند و ابد الدهر اين امر خير جارى باشد ، چنان كه به حمد اللّه الى الآن جارى است ، به جهت اطلاع آيندگان در اين اوراق ثبت شد .\r\n\r\n\r\n","description":"","footnote":"\r\n( 1 ) العالى : در « الف ، ج ، د » نيامده است .\r\n","page_name":" 150 ","page_number":184},
  {"content":"\r\n\r\n\r\nفصل سيّم : فقيه الزمان جناب آقا محمّد جعفر دام ظله\r\nعالى جناب مقدس القاب زبدة الاطياب و نقاوة الانجاب ، فاضل ربّانى و عالم صمدانى ؛ مقدّس بىنظير و زاهد روشن ضمير ، عمدة المحققين و قدوة المجتهدين ، العالم المظفر آقا محمّد جعفر - دام ظله العالى - فرزند اكبر ارشد والد بزرگوار به حدت فهم « 1 » ، و استقامت سليقه و جامعيت فنون علميّه ، خصوص اصول و فقه موصوف ، و به زهد و تقوى بين الاعلام و الافاضل معروف ، طبع شريفش نقّاد رايج و كاسد ، و محك ناقص و كامل ، و دست دريا نوالش رشك ابر بهار ، و به حال اين فقير و ديگر برادران ؛ نهايت رئوف و نيكوكار ، و در تواضع و فروتنى يگانهء روزگار ، و پيوسته ملجأ فقرا و ضعفاست .\r\nولادت با سعادتش در بلدهء طيّبهء كربلاى معلّى در ليلة الاربعاء « 2 » ، بيست و ششم جمادى الآخر سنهء يك هزار و يكصد و هفتاد و هشت [ 1178 
  ] « 3 » اتفاق افتاد و با والد مرحوم به ايران رفته ؛ و مدّتى در دار المؤمنين قم ، در خدمت بندگان ، فاضل كامل عامل ، مرجع اكابر و افاضل ، مجتهد الزمان مطاعى جناب ميرزا ابو القاسم جاپلاقى « 4 » - مدّ ظلّه مصنف كتاب\r\n\r\n\r\n","description":"","footnote":"\r\n( 1 ) حدت فهم : تيزهوشى .\r\n( 2 ) شب چهارشنبه .\r\n( 3 ) از بيست و ششم تا هفتاد و هشت : در « د » نيامده است .\r\n( 4 ) ميرزاى قمّى ، چابلاقى : « د » .\r\n","page_name":" 151 ","page_number":185},
  {"content":"\r\n\r\n« قوانين الاصول » و « غنايم الايام » و « مرشد العوام » و غيرها - تلمذ نمود و از بركت تربيت و انفاس آن وحيد دوران از فضلاء عالى شأن شد . و بعد از آن چند مدّتى را در خدمت والد بزرگوار به استفاده مشغول گرديد ، و برخى از ايام را در مجلس شريف بندگان مستغنى الالقاب فريد الدهر وحيد العصر جناب مير سيد على طباطبايى - مدّ ظلّه - از مستمعان افادات شرعيّه مىبود .\r\nاز افضال جناب بارى ، و امداد انفاس شريفهء آباء و اجداد و علماء اوتاد ، به درجهء كمال رسيد ، و صبيّهء مرضيّهء عالى شأن معلّى مكان ميرزا احمد ناظر ، حاجى على خان مرحوم را در نكاح و حبالهء خود درآوردند ، و به طواف حرمين شريفين و عتبات عاليات مشرف شدند ، و در ارض اقدس كربلاى معلّى زوجهء مذكوره به رحمت ايزدى پيوست . پس همشيرهء مكرّمهء معظّمه عالى جناب معلّى القاب « 1 » عالم فاضل خير الحاج آخوند ملّا محمّد صالح مازندرانى نائب الصدر بلدهء كرمانشاهان را نكاح نمود و در اين اوقات در آن بلده توقف دارند ، و حكّام ذوى الاحترام و اعزّه و اعيان و رعايا و برايا رشتهء اطاعتش بر گردن و حلقهء ارادتش را در گوش دارند ، و حضرت ظل اللّه « 2 » پادشاه جم جاه را با وى رسم مراسلات و نهايت الطاف و مهربانى و اشفاق است .\r\nامامت جمعه و جماعت و اجراى حدود و امورات شرعيّه به خدمتش مرجوع ، و به آيين شايسته به انجام مىرسانند ، و بسيار گوشه‌گير و عزلت طلبند ، و در مجلس تا به حدّ ضرورت نرسد لب به سخن نمىگشايند . ادنى\r\n\r\n\r\n","description":"","footnote":"\r\n( 1 ) مقدس القاب : « ب » .\r\n( 2 ) ظل اللّه : در « الف ، ب ، ج » نيامده است .\r\n","page_name":" 152 ","page_number":186},
  {"content":"\r\n\r\nتلميذش اگر با او دعوى همسرى بلكه برترى كند ، اصلا ملول و رنجور نمىشوند ، و بسيار است كه در عالى مجلسش شاگردان لب به افاده گشوده‌اند ، و آن بزرگوار از جملهء مستمعان است . غضب را گاهى در مزاجش راهى نيست . هركه با او بدى كند بجز احسان چيزى نمىيابد .\r\nبعد از والد بزرگوار هركه اندك سواد عربى داشت علم علم را بر افراخت ، و كوس لمن الملك را نواخت ، بجز آن يگانهء آفاق ، با آنكه مجتهد على الاطلاق بود با احدى به طورى كه شيوهء علماى دنيادار « 1 » است سوء رفتار ننمود ، بلكه مىديدم كه در دل ؛ بسيار خوش بود كه شايد اين حركات معين انزوا و گوشه‌گيرى او شود ، و لكن ابى اللّه الّا ان يتم نوره « 2 » ، و اگر به شرح اين نوع احوال بپردازم به طول مىانجامد و سررشتهء سخن از دست مىرود ، بيت « 3 » :\r\n گر نويسم شرح غم بىحد شود * مثنوى هفتاد من كاغذ شود \r\n\r\n[ تأليفات آقا محمّد جعفر 
  ]\r\nشرح « مختصر نافع » ناتمام ، و « شرح مفاتيح » ناتمام ، و « حاشيهء شرح عميد الدين بر تهذيب الاصول » علّامه « 4 » ، و « حاشيهء معالم الاصول » ،\r\n\r\n\r\n","description":"","footnote":"\r\n( 1 ) ديندار : « الف » .\r\n( 2 ) و لكن خدا نگذاشت تا اينكه نور خود را به منتهاى ظهور و كمال رساند .\r\n« متّخذ از آيهء 32 سورهء توبه » .\r\n( 3 ) شعر : « الف » .\r\n( 4 ) علّامه : در « ب ، ج » نيامده است .\r\n","page_name":" 153 ","page_number":187},
  {"content":"\r\n\r\nو متون و رسايل بسيار در فقه و اصول ، و جواب مسايل مشكله از كلك بدايع افكارش در صفحهء روزگار به يادگار است ، و اولاد امجادش نورچشمى آقا محمّد صادق ، و قرة العين « 1 » آقا محمّد كاظم و يك صبيّه است از بطن زوجهء اولى ، و از بطن زوجهء ثانيه در اين اوقات شنيده‌ام پسرى است عبد اللّه نام و يك صبيّه ، و نورچشمى آقا محمّد صادق صبيّهء مرضيّهء عالى جناب آخوند ملّا محمّد صالح سابق الالقاب را نكاح كرده است ، و دخترى از آن متولد شده است .\r\n\r\nفصل چهارم : نورچشمى عالى جناب آقا محمّد اسماعيل دام مجده\r\nعالم فاضل كامل نبيل مقدس ، زاهد صالح جليل بىعديل ، آقا محمّد اسماعيل - اطال اللّه بقائه - به سن از اين فقير كوچك است . اگر خوف سنان لسان نكته‌گيران لئام نبود هرآينه اشهب سبك سير قلم را ؛ در ميدان محامد جميلهء آن نور چشم گرامى اندكى جلوه‌گر مىنمودم . ولادت با سعادتش در سنهء هزار و صد و نود و دو [ 1192 
  ] « 2 » در دار المرز رشت ، از بطن حليلهء جليلهء رشتيّهء مذكوره اتفاق افتاده ، و تحصيل مراتب علميّه را چندى در خدمت والد بزرگوار و چندى در خدمت برادر نامدار ، و چندى در خدمت بندگان مير سيد\r\n\r\n\r\n","description":"","footnote":"\r\n( 1 ) قرة العين : در « الف ، ج ، د » نيامده است .\r\n( 2 ) سنهء هزار و صد و نود و دو ( 1192 ) : در « ب ، ج ، د » نيامده است .\r\n","page_name":" 154 ","page_number":188},
  {"content":"\r\n\r\nعلى سابق الالقاب « 1 » كرده ، بسيار نكته‌دان و دقيقه‌ياب ، و خوش‌تقرير و نيكو تحرير ، و در علوم خاصه در اصول و فقه ؛ نهايت روشن ضمير ، و عارج معارج عاليه و جامع فضايل و محامد جميله است .\r\nو در اوّل امر صبيّهء مرضيّهء جناب سيد معظم اليه را كه عمّه‌زاده است نكاح نمود ، و از او چند اولاد شد و فوت شدند ، و بعد از چند مدّت به جهت سوء مزاجى كه فيما بين ايشان شد تفريق اتّفاق افتاد . و الحال صبيّهء عالى جناب جالينوس الزمانى ميرزا زين العابدين طبيب اصفهانى در نكاح اوست ، و از طايفهء « كلهر » نيز نكاحى كرده است ، و شنيده‌ام كه در اين اوقات دختر عالى جناب معلّى القاب آخوند ملّا شريف ، خلف حاجى حسين عرب را كه از به دو سن و طفوليت الى الآن از رفقاى ما برادران است ، و با ما يار موافق و رفيق جانى ، و به غايت نيكو اخلاق و خجسته اطوار و مقدس و صالح ، و صاحب فضيلت است ، در نكاح خود درآورده است . و در اين اوقات به اتّفاق خير الحاج حاجى شهباز خان كلهر به زيارت مكّهء معظّمه مشرّف شده و در اوانى كه در ايران بودم يك رساله در فقه و يكى در اصول مىنوشت ، معلوم نشد كه به درجهء اتمام رسيده‌اند يا نه .\r\nو اولاد امجادش نور چشمان برخوردار محمّد مهدى و محمّد صالح و محمّد هادى است ، و محمّد مهدى از بطن زوجهء كلهريّه است ، و احوال باقى در اين وقت معلوم فقير نيست .\r\n\r\n\r\n","description":"","footnote":"\r\n( 1 ) مير سيّد على طباطبائى صاحب رياض المسائل .\r\n","page_name":" 155 ","page_number":189},
  {"content":"\r\n\r\n\r\nاحوال جناب آقا محمود دام ظله العالى « 1 »\r\nعالم فاضل و متّقى كامل صاحب اخلاق پسنديده ، نور چشم گرامى آقا محمود « 2 » و فقه اللّه الملك الودود ، از نورچشمى آقا محمّد اسماعيل ، اصغر و با اين فقير ، در بطن متّحد است ، فاضلى است عالى شأن و عالمى است با نام و نشان ، به فضايل و محامد صورى و معنوى موصوف ، و به علم و حيا و تقوى معروف ، ولادتش در بلدهء كرمانشاهان اتّفاق افتاد ، مراتب شرعيّه را در به دو امر در خدمت والد بزرگوار تحصيل نمود ، وى را با او شفقّتى تام و رأفتى تمام بود ، و برخى در خدمت برادر نامدار و اين فقير به استفاده مشغول شد .\r\nو چند روزى از مستمعان افادات جناب آقا سيد على سابق الالقاب - دام ظله - و مدّتى را از گل‌چينان حدايق افادات فاضل نحرير و عالم بىنظير زبدة المجتهدين و عمدة المحققين استادى جناب شيخ محمّد جعفر نجفى - دام ظله العالى - بود ، و به حمد اللّه سبحانه ، عارج معارج عليا و جامع مراتب فضل و زهد و تقوى است ، و در اين اوقات به سماع رسيد كه به جهت تحصيل مراتب عقليّه به دار السلطنهء اصفهان رفته است ، و مسموع شد كه از او دو دختر موجود شده است .\r\n\r\n[ فرزندان آقا احمد مؤلّف كتاب 
  ]\r\nو اين فقير را تا اوان تحرير اين رساله ، جناب بارى تعالى پنج فرزند\r\n\r\n\r\n","description":"","footnote":"\r\n( 1 ) نور چشم گرامى آمحمود : « الف ، د » ، آقا محمود : « ج » .\r\n( 2 ) ولادت جناب آقا محمود سلّمه اللّه تعالى ، در نوزده شهر شعبان المعظّم سنهء ( 1199 ) واقع شده . ( حاشيهء نسخهء الف ) .\r\n","page_name":" 156 ","page_number":190},
  {"content":"\r\n\r\nعنايت فرموده است : دو صبيّه از بطن صبيّهء خاله ، و نور چشمى آقا « 1 » محمّد ابراهيم از بطن دختر حاجى رحمت اللّه كرمانشاهانى ، و نور چشمان « 2 » محمّد و على از بطن صبيّهء سيد نصير الدين حيدر كه ذكرش در اولاد مرحوم حاجى اسماعيل بن آقا علاء الدين محمّد گذشت ، و باقى احوال اين فقير در مطلب پنجم خواهد آمد .\r\n\r\nفصل پنجم : احوال همشيرهء كبرى\r\nهمشيرهء معظّمهء مكرّمهء كبرى كه در بطن با نورچشمى آقا محمّد اسماعيل متّحد است ، ولادت باسعادتش در دار المرز رشت اتفاق افتاد ، و در حبالهء عالى جناب مقدس القاب فضايل مآب ، سلالة الاطياب و نقاوة الانجاب ، علّامى جناب ميرزا محمّد حسين « 3 » سلّمه اللّه ، خلف اكبر ارشد بندگان جنت آشيان فاضل ربّانى ميرزا محمّد مهدى موسوى شهرستانى است .\r\nو در اين اوقات مجاور آستان ملّايك پاسبان خامس آل عباست ، و اولاد امجادش نور چشم برخوردار ميرزا محمّد جعفر و سه صبيّه است ، رزقهم اللّه سعادة الدارين .\r\n\r\n\r\n","description":"","footnote":"\r\n( 1 ) آقا : در « الف ، ج ، د » نيامده است .\r\n( 2 ) نورچشمى : « د » .\r\n( 3 ) شهرستانى .\r\n","page_name":" 157 ","page_number":191},
  {"content":"\r\n\r\n\r\nاحوال همشيرهء وسطى و غيرها\r\nهمشيرهء وسطى كه در بطن با اين فقير و نورچشمى آقا محمود متّحد است ، در بلدهء كرمانشاهان در سنهء هزار و صد و نود و نه [ 1199 
  ] « 1 » متولد ، و هنوز صغيره بود كه والده به رحمت ايزدى پيوست ، بر وى و آن نورچشمى علاوه بر الم مفارقت به سبب صغر سن و رفتن من به عتبات عاليات و مجاورت آن حدود ، بعد از آن مرحومه ؛ نهايت بد گذشت ، و به حمد اللّه انجامش به خير بود ، و چون به سن تميز رسيد ، يا نرسيد ، والد مرحوم او را با عالى جناب فضايل مآب سلالة الاطياب نورچشمى آقا عبد العلى عموزاده نكاح كرد ، و از اين واقعه چندى گذشت كه « 2 » والد به جوار رحمت الهى رفت ، و قضيّهء هايلهء « 3 » وهّابى و قتل و غارت كربلاى معلّى روى داد ، و عمّ بزرگوار به بلدهء كرمانشاهان تشريف بردند ؛ و در آن ايّام مواصلت بينهما اتّفاق افتاد ، و دو صبيّه از آن الى الآن بوجود آمده « 4 » ، و تا من در آن حدود بودم اولادى از او نشده بود ، و در اين اوقات مسموع شد كه صبيّه‌اى موجود شده است .\r\nو دو همشيرهء صغيره - كه با محمّد متّحد البطن و از بطن زنديه‌اند - الى الآن در خانه‌اند ، و بندگان برادر نامدار حسب الوصيّت « 5 » والد متوجّه امورات\r\n\r\n\r\n","description":"","footnote":"\r\n( 1 ) در سنهء هزار و صد و نود و نه ( 1199 ) : در « ب ، ج ، د » نيامده است .\r\n( 2 ) كه : در « د » نيامده است .\r\n( 3 ) هايله : ترسناك ، وحشتناك .\r\n( 4 ) و دو صبيّه از آن الى الآن بوجود آمده : در « ب ، ج » نيامده است .\r\n( 5 ) حسب الوصيّه : « الف ، ب » .\r\n","page_name":" 158 ","page_number":192},
  {"content":"\r\n\r\nايشان مىباشند ، و محمّد بعد از آن مرحوم به رحمت ايزدى پيوست ، و در حيدرآباد خبر فوتش به من رسيد ، بسيار خاطرحزين و غمگين گرديد .\r\n\r\nفصل ششم : مجتهد الدوران جناب آقا عبد الحسين دام فضله « 1 »\r\nعالى جناب مقدّس و معلّى القاب ، فضايل و كمالات اكتساب ، علّامة الزمان ، و وحيد الدوران ، مجتهد بىنظير ، و فقيه روشن ضمير ، جامع المعقول و المنقول حاوى الفروع و الاصول ، المبرا من كل شين ، ذوى الفضايل و المفاخر ، آقا عبد الحسين بن آقا محمّد باقر - دام ظله العالى - عمّ بزرگوار فقير ، فاضلى است نحرير و عالمى است بىنظير ، و سرآمد پارسايان و عباد ، و سرخيل اصحاب مكرمت و سداد است ، و در اكثرى از علوم ؛ خاصّه فقه و اصول ، امام همام ، و در مجاهدات و رياضات ، و قوّت « 2 » عبادت از كبراى اولياء عالى مقام ، و به غايت كريم النفس و وارسته ، و بسى قانع و بىساخته است .\r\nشرح كيفيّت سلوك و رياضات آن مجاهد را مقامى عظيم بايد ، و تفصيل آن در حوصلهء تحرير نمىآيد . اگر شمّه‌اى به طور علماى دنيادار رفتار ، و با اعاظم هر ديار رسم مراسلات و مكاتبات را برقرار مىداشت ، و متوجّه امور\r\n\r\n\r\n","description":"","footnote":"\r\n( 1 ) عنوان : در « الف » نيامده است .\r\n( 2 ) قوه : « د » .\r\n","page_name":" 159 ","page_number":193},
  {"content":"\r\n\r\nفقرا و خيرات و مبرّات مىشد ، ظاهر آن است كه نام آن عالىمقام در اشتهار ؛ فايق بر اكثر علماى اعلام مىشد . و لكن به جهت انزوا و گوشه‌گيرى و گريختن از معاشرت حتّى امامت جمعه و جماعت به حدّى رسيده است كه اغلب ناس به نام آن زبدهء انام ؛ مطلع نيستند ، تا به مقدار فضيلت چه رسد .\r\nولادت با سعادتش ظاهرا در بلدهء كربلاى معلّى « 1 » اتفاق افتاد ، و در خدمت جدّ بزرگوار علوم شرعيّه را استفاده نمود ، و در عصر آن مرحوم مرجع انام در اخذ فتاوى و احكام شد ، و اجازهء مبسوطه به ايشان دادند و مردم را به رجوع و استفتاء از خدمتش حكم فرمودند ، و بعد از آن كه والدش به رحمت ايزدى پيوست ، بندگان وحيد الزمان ميرزا محمّد مهدى شهرستانى ، و جناب مستغنى الالقاب آقا مير سيد على طباطبايى با ساير علما و مؤمنين از خدمتش خواهش نمودند كه در مقام آن جنّت مكان به نماز جماعت مشغول شوند ، بعد از الحاح « 2 » بسيار چند روزى مشغول شد و خلق به رسوخيت « 3 » تمام حاضر مىشدند ، چون مدّت دو ماه تقريبا گذشت موقوف نمود و فرمود كه : امامت مقامى است عظيم ، و تحمّل آن بر من مشكل است . اللّه اكبر ؛ چقدر تفاوت است فيما بين اخلاق و طباع ! با آن زهد و ورع و تقوى از آن كناره گرفت .\r\n\r\n\r\n","description":"","footnote":"\r\n( 1 ) معلّى : در « د » نيامده است .\r\n( 2 ) الحاح : اصرار ، پافشارى .\r\n( 3 ) رسوخيّت : پايدارى و استقامت .\r\n","page_name":" 160 ","page_number":194},
  {"content":"\r\n\r\n\r\nامر نماز جماعت در اكثر بلاد هند « 1 »\r\nو جمعى را در محالّ هندوستان ديده‌ام كه در تمام ايّام از درگاه ملك علّام مسئلت مىكنند كه به جهت وسعت در معاش داروغگى عدالت انگريز « 2 » ميسّرشان شود ، و يا آنكه امامت جمعه و جماعت به دستشان آيد .\r\nپس اگر از سوء كردار اهالى آن ديار يكى از ايشان به مرتبهء بلند پايهء پيشنمازى رسيد ، مژدهء گشايش و رويداد دولت به خويشان و فرزندان مىدهد و مىگويد كه : دولت پيشداديان و حكومت و سلطنت كيانيان رو به ما آورده است و حتى المقدور در استرضاى مريدين مىكوشد ، و آنچه از مال فقراء و سادات به دستش آيد ؛ به ايشان مىخوراند ، و كم‌كم به جائى « 3 » مىرساند كه هرگاه كسى به سبب بعد مسافت ، يا عدم اطلاع بر عدالت ؛ حاضر نشد ، به مريدين مىگويد كه : فلانى را بايد داخل ملعونين كرد و به خيال من چنين مىرسد كه او صوفى است ، و يا آن‌كه ميل به اخباريّه دارد ، و فى الساعة واحدة مرده چون ملك نقاله اين كلام خبيث را به مواطن خبيثه مىرسانند ، و در نزد امراء كه گوش محض‌اند و چشم و هوش ندارند آن مرد مؤمن مقدس را بدنام مىكنند ، و اگر از روى خوف و تقيه به خدمت او رجوع كرد ، و داخل صف جماعت شد امام همام در مجلس عام مىگويد كه : آنچه به ما دربارهء فلانى گفته بودند ظاهر آن است كه خلاف واقع است ، و او را شريك در مال\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) انگليس .\r\n( 3 ) جاى : « ب ، ج » .\r\n","page_name":" 161 ","page_number":195},
  {"content":"\r\n\r\nفقراء مىكند ، و در حلقهء مريدين داخل مىنمايد .\r\nو اگر احيانا كسى بخواهد كه خود امام باشد ، پس اگر از خدمتش استيذان كرد و رخصت حاصل نمود و هميشه در مجالس و محافل اظهار ارادت كرد ، و پير و مرشد و قبله و كعبه به او خطاب نمود ، البته اجازه‌اش مىدهند ، اگر چه ناقابل محض باشد ، و مىگويند كه : الحال از جملهء عدول مؤمنين شده است و ما به او اعتماد داريم ، و هركه با او نماز نكند اگرچه از راه تأمل در عدالت باشد ، ملعون است ، و اگر بيچاره از اين معنى غافل شد و ديگجوش نداد « 1 » و با قلندران همت باد « 2 » نگفت ، پس اگرچه در تقدّس ملّا احمد اردبيلى - رحمه اللّه - « 3 » باشد كه به مردن خود « 4 » راضى مىشوند و به نماز جماعت كردن او راضى نمىشوند ، و حتى المقدور سعى مىكنند تا در نظر عوام كالانعام او را ذليل و بدنام مىسازند ، و گاهى به تصوّف و گاهى به چيزى ديگر او را خراب و جماعتش را متفرّق مىكنند .\r\nالقصه ؛ امامت جماعت در اين حدود يكى از حرف و سرمايهء معيشت ، و علّت جاه و جلال ، و جمع نمودن مال و منال شده است ، و تعجّب است كه حكّام از مداخل آن غافل شده‌اند ، و او را به اجاره نداده‌اند ، رزقنى اللّه و ايّاهم سبيل الرشاد بمحمّد و آله الامجاد .\r\n\r\n\r\n","description":"","footnote":"\r\n( 1 ) ديگجوش : طعامى كه براى فقيران طبخ مىكنند ، يا طعام عام كه صوفيان در خانقاه يا در خانهء مرشد دهند ؛ به نذر و مانند آن . ( دهخدا )\r\n( 2 ) ياد : « ب ، ج » .\r\n( 3 ) رحمه اللّه : در « الف ، ج ، د » نيامده است .\r\n( 4 ) خود : در « الف ، ب ، ج » نيامده است .\r\n","page_name":" 162 ","page_number":196},
  {"content":"\r\n\r\nمجملا آن عالى جناب در قضيّهء وهّابى چون ساير مقدّسين از راه اضطرار به سمت ايران فرار نمود و چند مدت در بلدهء كرمانشاهان توقّف فرمود . حكّام و اعيان نهايت ارادت و اخلاص به خدمتش داشتند ؛ پس به جهت فيض عتبه بوسى حضرت امام رضا عليه السلام از آن بلده به سمت همدان تشريف برد ، علما و اهالى آنجا مقدمش را غنيمت شمرده التماس توقف نمودند ، قبول فرمود ، و عيال را از آن بلده طلبيده چندى توقف نمود ، و بعد از چندى آقا عبد العلى و والده‌اش را با تتمّهء عيال باز به آن بلده فرستاد ، و خود به اتّفاق زوجهء ممتوعه به سمت اصفهان تشريف برد . حكّام و علماء ذوى الاحترام استقبال نمودند و نهايت اعزاز و احترام و مهماندارى را معمول داشتند . چندى توقّف فرمود ، و به سمت مشهد مقدس رضوى عليه السلام روانه شد و به مشهد مقدّس مشرّف شده مراجعت فرمود و مسموع مىشود كه در اين اوقات در يزد تشريف دارند .\r\n« حاشيهء معالم الأصول » و غير آن از رسائل ؛ از كلك بدايع افكارش به يادگار است ، و اولاد امجادش يكى عالى جناب مقدّس القاب ، آقا عبد العلىّ سابق الذكر و سه صبيّه است كه از بطن صبيّهء مرضيّهء كهف الحاج ، مخدومى ، مرحوم حاجى محمّد جعفر بن آقا علاء الدين محمّد سابق الذكراند ، و از بطن زوجهء ممتوعه اولى اولادى « 1 » نيست .\r\n\r\n\r\n","description":"","footnote":"\r\n( 1 ) اولاد : « د » .\r\n","page_name":" 163 ","page_number":197},
  {"content":"\r\n\r\n\r\nفصل هفتم : مجتهد الزمان جناب آقا مير سيد على طباطبايى « 1 » « 2 »\r\nمخدّرهء مكرّمهء معظمّه ، عمّهء محترمهء فقير در حبالهء عالى جناب ، مقدس القاب فضايل مآب ، سلالة الاطياب ، علّامهء فهامه ، عمدة المحققين و زبدة المجتهدين مطاعى جناب آقا مير سيد على طباطبايى - دام ظله العالى - است ، و والد آن جناب ، مرحمت و غفران پناه آقا سيد محمّد على مشهور به آقا سيد خلف جناب مستطاب مير ابو المعالى كوچك است كه ذكر ايشان در اولاد دخترى مرحوم فاضل كامل جد امجد آخوند ملّا محمّد صالح مازندرانى گذشت ، و والدهء آن جناب همشيرهء مكرّمهء معظّمه جد أمجد فقير عمدة\r\n\r\n\r\n","description":"","footnote":"\r\n( 1 ) صاحب كتاب « رياض المسائل » كه اخيرا در 2 مجلّد به طبع رسيده است .\r\n( 2 ) در حاشيهء نسخهء ( الف ) چنين آمده است :\r\n« جناب استادى آقا سيّد على معزّ اليه در شب بيست و سيّم شهر محرّم الحرام سنهء يك هزار و دويست و سى و يك هجرى ( 1231 ) در كربلاى معلّى برحمت ايزدى پيوست و در سرداب جدّ امجد ما بين پاى شريف شهداء سعداء مدفون گرديد و به فاصلهء چهل و سه ( 43 ) يوم عمّهء مكرّمه زوجهء ايشان در آن ارض اقدس مدفون شد - تغمّدهما اللّه بغفرانه - و در غرّهء ربيع الثانى سنهء مزبوره جناب استادى ميرزا ابو القاسم چاپلاقى كه ذكرش در اجازات فقير در اين كتاب مسطور است در دار المؤمنين قم رحلت فرمود و در مقبرهء علماء در آن بلده مدفون است .\r\nخود همان سال عالى جنابان سيّد على محمّد ، و سيّد لطفعلى مازندرانيين ، أوّلى در كربلاى معلّى ، و دوّمى در كاظمين مرحوم شدند ، و لهذا اين عام را ، عام الحزن گويند سزا است » . ( منه عفى عنه )\r\n","page_name":" 164 ","page_number":198},
  {"content":"\r\n\r\nالمجتهدين استاد المتأخّرين مرحوم آقا محمّد باقر قدس سره است .\r\nوى عالمى است قليل النظير ؛ و فضايل و محامدش عالمگير ، و از اعاظم فضلاى دوران و عمدهء علماى اين خاندان ، و متخلّق به اخلاق حميدهء مصطفوى ، و متأدّب به آداب مرضيّهء مرتضوى است ، شهور و اعوام بسيار بايد تا مثل او عالمى بوجود آيد .\r\nمجملا پايهء فضيلت و جلال مقام آن زبدهء انام از آن برتر است كه عنقاى سبك سير خيال ، به اوّل دريچهء او تواند رسيد . استفادهء علوم شرعيّه را در خدمت والد و جدّ اين فقير نمود ، و در عصر آن دو بزرگوار كوس فضيلت را نواخت و علم علم را برافراخت و نام ناميش خافقين « 1 » را گرفت ، و كفى له ذلك فخرا .\r\nو در راه علم تصديع و محنت بسيار كشيد ، به حدّى كه بر السنه « 2 » و افواه مشهور است كه آن جناب علم را به گريه و زارى و مناجات به درگاه حضرت بارى تحصيل نموده است . زيراكه به ظاهر مدت تحصيلش آنقدر نبود كه توان به اين مرتبهء عاليه رسيد ، و علاوه در كيفيت آن نيز به جهت ضيق معاش اغلب قصور مىشده است ، بلى ،  « ذلِكَ فَضْلُ اللَّهِ يُؤْتِيهِ مَنْ يَشاءُ »  « 3 » .\r\nبعد از حصول اندكى از مراتب مقدمات نحويّه و صرفيّه حسب الحكم والد فقير به خواندن كتاب « مدارك الاحكام » بر وجه استدلال به شراكت علماء عظام شروع كرد ، و در آن باب تعب و محنت بسيار كشيد ، و به حدى\r\n\r\n\r\n","description":"","footnote":"\r\n( 1 ) مشرق و مغرب .\r\n( 2 ) السن : « د » .\r\n( 3 ) متّخذ از آيهء 4 سورهء جمعه ( 62 ) .\r\n","page_name":" 165 ","page_number":199},
  {"content":"\r\n\r\nرسيد كه به سبب عدم طاقت و تحمل گريزان شده ، تحصيل را موقوف نمود و باز ملاحظهء احوال همگنان و خويشان نموده به غيرت آمد و گفت : « نكنم عاشقى چه‌كار كنم » پس در خدمت جدّ مرحوم به استفادهء علوم مشغول شد ، و رسيد به آنچه از درگاه احديّت قسمتش بود ، و مرجع علماء عظيم الشأن و فضلاى با نام و نشان گرديد .\r\nشرح كبير و صغيرش بر « مختصر نافع » ، و رسايل بسيار بر مراتب تسلّطش در فقه و اصول گواه‌اند ، و از اطراف و اكناف بلاد سيّما بلاد هندوستان امورات خيرات مختصّهء به عتبات به خدمتش مرجوع است ، و از آن جمله است آنكه حسب الوصيّهء غفران پناه تفضّل حسين خان كشميرى استاد نوّاب مستطاب مالك رقاب وزير الممالك هندوستان نوّاب سعادت على خان بهادر ، زر بسيارى از لكهنو به خدمتش فرستادند ، كه خانه و باغات خريد كرده ، بر فقرا و مقدّسين مجاورين ارض اقدس كربلاى معلّى وقف نمايد ، و به حمد اللّه الملك الوهاب آن جناب در اين باب نهايت دقت نموده باغات و خانه‌ها خريده وقف فرمودند .\r\nچون از عالى جناب سلالة الاطياب سيد عبد اللطيف خان شوشترى مرحوم كه واسطهء تبليغ آن مبلغ بود و از جمع ديگر از ثقات و مقدّسين ساكنين بلدهء لكهنو به عنوان تواتر اين مقدّمه را شنيده بود ، به جهت تذكرهء آيندگان در اين دفتر نگارش نمود . و الحال به حمد اللّه در آن ارض اقدس مجاوراند و از بلبلان خوش الحان آن چمنند ، چند روزى اين فقير در مجلس شريفش از مستمعان بودم .\r\nاولاد امجادش از بطن عمّهء مكرّمه يكى جناب مستغنى الالقاب وحيد\r\n\r\n","description":"","footnote":"","page_name":" 166 ","page_number":200},
  {"content":"\r\n\r\nالزمان آقا سيد محمّد است ، و ديگرى نورچشمى عالى جناب سيد مهدى است و صبيّه كه زوجهء نورچشمى آقا محمّد اسماعيل بود و از بطن جاريه يك دختر است ، و از بطن دختر سيد على اصفهانى ، سيد محمّد على و يك دختر است .\r\n\r\nفصل هشتم : فقيه الزمان « 1 » آقا سيد محمّد دام فضله\r\nعالىجناب فضايل مآب ، نقاوة الاطياب ، عمدة الانجاب ، فاضل ربانى و عالم صمدانى ، زبدة المحققين ، مجتهد الزمان ، اخوى مقامى جناب آقا سيد محمّد دام فضله ، فرزند اكبر ارشد جناب سيد سابق الالقاب ، از فضلاء با نام و نشان و علماء عالىشأن و سرخيل گروه زهّاد ، و صدر نشين مجلس عباد و اوتاد ، و در علم فقه و اصول فحل الفحول ، و در علم آداب و سلوك بسى آراسته ، و به حلىّ « 2 » كمالات و فضايل پيراسته است .\r\nبا منش نهايت محبت و و داد « 3 » است . روزگارى بايد كه شمّه‌اى از محامد اوصافش را تحرير نمايد . قلم دو زبان از تقرير آن عاجز و به قصور معترف است . ولادت باسعادتش در كربلاى معلّى اتفاق افتاده ، عمدهء علوم را از خدمت والد ماجدش تحصيل كرده ، نهايت نيكو تحرير و خوش تقرير است ، و صبيّهء مرضيّهء عالىجناب مقدس‌القاب ، سيد المجتهدين و قدوة\r\n\r\n\r\n","description":"","footnote":"\r\n( 1 ) فقيه الزمان : در « الف ، ب ، ج » نيامده است .\r\n( 2 ) حلىّ : زيور .\r\n( 3 ) و داد : دوستى .\r\n","page_name":" 167 ","page_number":201},
  {"content":"\r\n\r\nالمحققين مرحوم مغفور جنت آرامگاه ، استادى سيد محمّد مهدى طباطبايى « 1 » - قدّس سرّه العلىّ « 2 » - را نكاح كرده است ، و از او سه پسر ؛ سيد حسين و سيد حسن و سيد جعفر و دو صبيّه در اين اوقات موجوداند .\r\nو در قضيّهء وهّابى مثل ساير مؤمنين به سمت ايران فرار نمود . چون وارد بلدهء كرمانشاهان شد ، بندگان اخوى « 3 » و ساير اعيان و بزرگان نهايت اعزاز و احترامش را منظور داشتند و غايت مهمان‌نوازى را به عمل آوردند . چند روزى توقّف فرموده به سمت بروجرد - كه محل سكنى و بودباش « 4 » برادران و منسوبان جناب سيد معظم اليه طاب ثراه است - تشريف برد . و چند مدّت را در آنجا توقف نمود ، و چنان مسموع شد كه بعضى از علما را از بودباش آن جناب خوش نيامد ، و اگر زياده مىماند شايد شرعا مناسب نبود ، لهذا خود به تنهايى به سمت اصفهان تشريف برد و بعد از مدت قليله ، حليلهء جليله‌اش مع متعلقان به اتّفاق عموى خود به ايشان ملحق شدند و از آنجا به عزم مشهد مقدس به دار العبادهء يزد تشريف برد . اهالى و حكّام به خدمتش حاضر و منتهاى احترام ، و احتشام را بالنسبه به او ملحوظ كردند . پس بعد از چندى مع عيال به مشهد مقدّس رضوى عليه السلام مشرف شد .\r\n\r\n\r\n","description":"","footnote":"\r\n( 1 ) بحر العلوم .\r\n( 2 ) العالى : « د » .\r\n( 3 ) آقا محمّد جعفر .\r\n( 4 ) بودباش : منزل ، مسكن .\r\n","page_name":" 168 ","page_number":202},
  {"content":"\r\n\r\n\r\nشهادت جناب ميرزا مهدى مشهدى قدّس سرّه\r\nدر آن بلده جناب مستغنى الالقاب وحيد الزمان جامع المعقول و المنقول شهيد ثالث بل رابع ، مرحوم ميرزا محمّد مهدى الموسوى طاب ثراه كه به ستم ظالم نسناس و كافر خدانشناس نادر ميرزا عليه اللعنة و العذاب - خارباغ شقاوت شاهرخ ميرزا بن رضا قلى ميرزا بن پادشاه قهّار نادر شاه افشار - به درجهء شهادت رسيد ، با ساير اعزّه و اعيان مهربانى و احترام به آن فاضل عالى شأن نمودند ، و از آنجا معاودت به دار العبادهء يزد « 1 » نمود ، روانهء دار السلطنهء اصفهان شدند ، و الحال در آن بلده مرجع خاص و عام و ملّاذ علماء كرام است ، و جمعى از طلاب به خدمتش به استفادهء علم فقه و اصول مشغولند و به خوبى و عزّت تمام مىگذرانند . رزقنى اللّه و ايّاه العود الى تلك الأماكن المشرّفة الطيّبة به حق محمّد و آله سادات البريّه .\r\nكتاب « وسائل حائريّه » ، و « شرح مفاتيح » ناتمام و غير آنها از رسايل از كلك بدايع افكارش الى الآن به ظهور رسيده ، در صفحهء روزگار به يادگار است .\r\n\r\nفصل نهم : نورچشمى عالىجناب آقا سيد مهدى دام عزّه\r\nعالىجناب ، فضايل مآب ، عالم فاضل ، و مقدّس كامل ، نور چشم گرامى ، آقا سيد مهدى اطال اللّه بقاه ، خلف ديگر جناب سيد سابق الالقاب\r\n\r\n\r\n","description":"","footnote":"\r\n( 1 ) يزد : در « الف ، ج ، د » نيامده است .\r\n","page_name":" 169 ","page_number":203},
  {"content":"\r\n\r\nجامع فضايل و حاوى فواضل ، و نهايت خوش ذهن و نيكو سليقه است .\r\nولادتش در ارض اقدس كربلاى معلّى اتّفاق افتاد و عمدهء علوم را در خدمت برادر نامدار ، و والد عالى مقدار خود ، تحصيل نموده است ، و صبيّهء عالى شأن ميرزا محمّد تقى كه از منسوبان ميرزا ربيع ، وزير على مراد خان زند است و الحال در مسافرخانهء لكهنو مىباشد ، در حبالهء خود درآورده است ، و مسموع شد كه پسرى محمّد باقر نام و دخترى دارد ، و به اتّفاق برادر خود تا به اصفهان رفت و از آنجا به بروجرد مراجعت نمود ، و بعد از چندى معاودت به عتبهء خامس آل عبا - عليه السلام - نمود و الحال در آن بلدهء طيّبه در خدمت والد ماجد خود به استفاده مشغول است « 1 » . نظر به آنكه طبع رسايى دارد و به جدّ و جهد تمام تحصيل مىكند ، عنقريب به درجات عاليه اگر نرسيده است ، انشاء اللّه تعالى خواهد رسيد .\r\n\r\nصبيّهء عمّهء مكرمه « 2 »\r\nو صبيّهء مرضيّهء آن عالىجناب كه از بطن عمّهء مكرّمه است ، ولادتش در كربلاى معلّى اتّفاق افتاد و در ابتدا به عالى جناب نورچشمى آقا محمّد اسماعيل شوهر نمود و از او چند اولاد شد و فوت شدند ، و بعد از چندى به جهت عدم سلوك و موافقت طبع طرفين فيما بين ايشان تفريق روى داد و به فاصلهء دو سه ماه تقريبا به عالى حضرت ، سيادت منزلت ، سيد حسن منجّم - خلف مرحوم سيد يوسف برنجانى - شوهر كرد ، و الحال در حبالهء اوست .\r\n\r\n\r\n","description":"","footnote":"\r\n( 1 ) مشغولند : « ب » .\r\n( 2 ) عنوان : در « الف ، ب ، ج » نيامده است .\r\n","page_name":" 170 ","page_number":204},
  {"content":"\r\n\r\nو مسموع مىشود كه از او چند اولاد دارد ، و صبيّه‌اى كه از بطن جاريهء حبشيّه است به سيد محمّد - خلف سيد حسين كرمانشاهانى - شوهر كرد و صبيّهء ديگر هنوز در خانه‌اند « 1 » و شوهر نكرده‌اند .\r\n\r\nفصل دهم : اولاد آقا سيد عبد اللّه عطّار مرحوم از بطن همشيرهء جناب مير سيد على دام فظله « 2 »\r\nهمشيرهء مكرّمهء معظّمهء مجتهد العصر و الزمان جناب سيد سابق الالقاب « 3 » در حبالهء عالى جناب سلالة الاطياب ، مرحمت و غفران مآب آقا سيد عبد اللّه عطّار كاشانى بود ؛ كه در قضيّهء وهابى به درجهء شهادت رسيد ، و اولاد امجادش « 4 » يكى عالى جناب نقاوة الانجاب آقا سيد حسين عطّار است كه دو پسر و دو دختر دارند ، و ديگرى عالى جناب سلالة الاطياب آقا سيد حسن عطّار است ، و ايشان نيز - به حمد اللّه سبحانه - اولاد ذكور و اناث دارند ، و مسموع شد كه فرزند ارشد اكبر عالى جناب آقا سيد حسين ، آقا سيد محمّد در اين اوقات در بصره به رحمت ايزدى پيوست ، خاطر حزين از استماع اين خبر وحشت اثر بسيار غمگين و ملول شد « 5 » ، خدا به والد ماجدش\r\n\r\n\r\n","description":"","footnote":"\r\n( 1 ) در خانه است : « د » .\r\n( 2 ) ظله : « الف ، ب ، ج » .\r\n( 3 ) سيد على طباطبائى صاحب « رياض المسائل » .\r\n( 4 ) ايشان : « الف ، ب ، ج » .\r\n( 5 ) ملول و غمگين شد : « ب ، ج ، د » .\r\n","page_name":" 171 ","page_number":205},
  {"content":"\r\n\r\nو ساير دوستان صبرى كرامت كند ، و خلف ديگرش نورچشمى سيد جعفر است ، و يك صبيّه كه در حبالهء حاجى رضاى كفن نويس است ، و ديگرى غير مزوّجه است .\r\nو بر آن دو بزرگوار در قضيّهء وهابى سانحهء عظيمه گذشت و تمام اموال و اسباب ايشان به غارت رفت ، و عالى جناب آقا سيد حسن در اين روزها به حدود هندوستان رفته تلافى مافات به حمد اللّه به اضعاف مضاعف به جهت او شد ، و لكن آقا سيد حسين دست بر دامن توكّل زده از عتبات عاليات بيرون نشدند ، اميد كه ملك وهّاب توسعه در امور او و ساير مؤمنين كرامت كند ، بمحمّد و آله ، و صبيّهء آقا سيد عبد اللّه مرحوم ، در حبالهء عالى جناب آقا سيد عابد خلف آقا سيد احمد است ، كه ذكرش خواهد آمد ، و صاحب اولاد است .\r\n\r\nفصل يازدهم : [ آقا محمّد على « 1 » و اولاد امجاد او 
  ]\r\nمرحمت و غفران پناه ، رضوان آرامگاه آقا محمّد على برادر اكبر والاگهر جدّ اين فقير ، از او فرزندى مخلّف شد ، آقا محسن ، و از وى دو پسر مخلّف شد : يكى مرحوم آقا محمّد على ، و يكى عالى حضرت حاجى محمّد رضا كفن نويس . از مرحوم آقا محمّد على از بطن صبيّهء حاجى بابا بن آقا حسن رضا - كه ذكرش خواهد آمد - دو پسر مخلّف شد و يك دختر ، پسر كوچك و دختر بلا خلف فوت شدند ، و فرزند اكبرش عالىجناب فضايل مآب\r\n\r\n\r\n","description":"","footnote":"\r\n( 1 ) برادر بزرگ وحيد بهبهانى .\r\n","page_name":" 172 ","page_number":206},
  {"content":"\r\n\r\nملّا محمّد است ، كه الحال در بهبهان است و صاحب اولاد است ، و از عالى حضرت حاجى محمّد رضا اولاد چند بوجود آمده‌اند ، بعضى از بطن دختر آقا سيد حسين عطّار سابق الذكر ، و بعضى از زوجهء ديگر ، و در اين اوقات خود با متعلقان در كربلاى معلّى مىباشند .\r\n\r\nفصل دوازدهم : آقا محمّد حسين « 1 » و اولادش\r\nعالىجناب معلّى القاب ، فضايل مآب ، نقاوة الاطياب ، آقا محمّد حسين بن فاضل نحرير ، آقا محمّد اكمل - قدّس سرّه - برادر والاگهر جد امجد طاب ثراه ، فاضلى بود نحرير و مقدّسى روشن ضمير ، و در علوم خاصّه فقه و احكام امام همام ، و در معقولات مرجع علماء كرام بود ، و به جهت امور معاش فى الجملة تجارتى مىكردند ، و در بلدهء كازرون به ترويج دين و تدريس احكام سيد المرسلين صلّى اللّه عليه و آله مشغول بود ، و سعادت زيارت بيت اللّه الحرام و سادات بقيع و ساير ائمهء انام را دريافت ، و در آن بلده به رحمت ايزدى پيوست ، تغمده اللّه بغفرانه .\r\nاولاد امجادش عالىجناب معلّى القاب ، علّامى جناب ميرزا محمّد هادى دام فضله و پنج صبيّه‌اند .\r\nو جناب فضايل مآب مقدس القاب ، نقاوة الانجاب ، عابد زاهد متّقى علّامى « 2 » ميرزا محمّد هادى ؛ معظم اليه - دام فضله - حاوى محاسن اخلاق\r\n\r\n\r\n","description":"","footnote":"\r\n( 1 ) برادر وحيد بهبهانى .\r\n( 2 ) علّامى : در « د » نيامده است .\r\n","page_name":" 173 ","page_number":207},
  {"content":"\r\n\r\nو در نيكى ذات ، و خجستگى صفات ، و علوّ فطرت و استقامت سليقه ، وجودت ذهن شهرهء آفاق است .\r\nولادت با سعادتش در بلدهء كازرون اتفاق افتاد و بعد از چندى به خدمت عم بزرگوار خود « 1 » در كربلاى معلّى شتافت ، و از حضّار مجلس شريفش بود ، و به جهت ضيق در امور معاش در عصر نوّاب مستطاب مالك رقاب ، غفران مآب ، جنت آشيان ، آصف الدوله بن شجاع الدوله بن صفدر جنگ غفر اللّه ذنوبهم ، به هندوستان تشريف برد ، نوّاب معظم اليه مقدمش را غنيمت شمرده نهايت اعزاز و احترام را مرعى داشت ، و در هنگام رخصت قريب به لك « 2 » روپيه « 3 » ، از نقد و جنس به خدمتش متواضع شد به خوبى و خوشى مراجعت نمود ، و در بلدهء كازرون استقامت فرمود ، و صبيّهء عالى شأن معلّى مكان حاجى شفيع ضرّابى را - كه از بنى اعمام است ، و به اين خاندان قرابت قريبه دارد ، و همشيرهء عالىجناب فضايل مآب سلالة الاطياب ، علّامى فهّامى جناب آقا سيد عبد اللّه كازرونى ؛ كه ذكر ايشان در اولاد دختر آخوند ملّا محمّد صالح مازندرانى - قدس سره - گذشت در حبالهء خود درآوردند و از آنها اولاد ذكور و اناث مخلّف شدند .\r\nو در اوقاتى كه اين فقير در ارض اقدس نجف اشرف مجاور بود با عيال و متعلقان از راه دريا به بصره و از آنجا به نجف اشرف مشرّف شدند ، و اين فقير\r\n\r\n\r\n","description":"","footnote":"\r\n( 1 ) وحيد بهبهانى .\r\n( 2 ) لك : در زبان هندى به معنى « صد هزار » است .\r\n( 3 ) واحد پول هندوستان .\r\n","page_name":" 174 ","page_number":208},
  {"content":"\r\n\r\nرا با « 1 » ايشان در آن بلده به جهت بعضى از موانع ملاقات نشد ، و از آنجا به عتبه بوسى خامس آل عبا [ عليهم السلام 
  ] مشرّف شد ، و به جهت تحصيل مراتب علميّه چند مدّت توقف كردند و در مجلس عالىجناب آقا سيد محمّد عمّه‌زادهء سابق الالقاب از مستفيدان بودند « 2 » ، فيما بين فقير و ايشان در آن بلدهء خلد نشان ، نعمت ملاقات ميسّر گرديد ، و الفت و محبّت و و داد و اتّحادش با من و جناب سيد سابق الذكر به نهايت رسيد ، و در اوقاتى كه به زيارت مشرّف مىشدم در دولت‌خانه‌اش مقام مىشد ، منتهاى مهربانى را معمول مىفرمود .\r\nپس از آنجا معاودت به سمت كازرون فرمود ، و در اين آمد و رفت ، و به سبب بعضى از حوادث ، سانحهء ماليّه به ايشان بسيار رسيد به حدّى كه به صورت روز اول شد ، در بلدهء جهانگيرنگر بودم كه خبر رسيد كه آن عالى جناب در ماه صفر سنهء يكهزار و دوصد و بيست و چهار هجرى [ 1224 
  ] به عزم لكهنو و فيض‌آباد وارد بندر كلكتّه شدند . اميد كه ملاقات ميسّر شود و مراجعت به خوبى اتفاق افتد .\r\nاولاد امجادش از بطن همشيرهء عالى جناب آقا سيد عبد اللّه ، نورچشمى ميرزا محمّد رضا است ، و از بطن صبيّهء حاجى شفيع ضرّابى ، نور چشمان ميرزا محمّد حسين و ميرزا محمّد باقر ، و از متعهء اصفهانيّه ميرزا محمّد على است .\r\n\r\n\r\n","description":"","footnote":"\r\n( 1 ) به : « ج » .\r\n( 2 ) بود : « د » .\r\n","page_name":" 175 ","page_number":209},
  {"content":"\r\n\r\n\r\nبنات مكرّمات مرحوم حاجى ميرزا محمّد حسين قدّس سرّه « 1 »\r\nو همشيره‌هاى آن عالىجناب يكى در حبالهء عالىجناب سلالة الاطياب ، مرحمت و غفران مآب ، مير سيد على بزرگ بود كه ذكر او خواهد آمد ، و ديگرى در حبالهء عالىجناب مستغنى الالقاب ، آقا سيد عبد اللّه كازرونى سابق الذكر است ، و به حمد اللّه هر دو اولاد دارند ، و ديگرى در حبالهء مرحوم حاجى محمّد جعفر بن آقا علاء الدين محمّد سابق الذكر بود ، و الحال در حبالهء آقا سيد محمّد خلف مير سيد على بزرگ است و اولاد ندارد ، و ديگرى در حبالهء مرحوم شاه ميرزا ، خلف ميرزا سيد باقر شيخ الاسلام كازرون بوده است ، و از او مخلّف است ميرزا اسماعيل ، و يك صبيّه در حبالهء حاجى رضاى كفن نويس سابق الذكر بود و فوت شد ، و از او خلفى نيست .\r\n\r\nفصل سيزدهم : [ احوال آقا حسن رضا « 2 » و اولاد امجاد او 
  ]\r\nعالىجناب ، مقدس القاب ، غفران مآب ، مرحوم آقا حسن رضا برادر ديگر جدّ امجد طاب ثراهما ، نهايت نيكو خصال و جامع كمالات و پسنديده افعال بوده است . زياده از اين احوالش معلوم فقير نيست ، و اولادش يكى مرحمت و غفران پناه آقا محمّد ابراهيم بود كه با والد ماجد فقير به سمت ايران رفت ، و در خدمتش مىبود تا آنكه در بلدهء كرمانشاهان بلا عقب رحلت كرد ، و نعش او را به كربلاى معلّى نقل كردند ، و ديگرى مرحوم مغفور حاجى\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) برادر وحيد بهبهانى .\r\n","page_name":" 176 ","page_number":210},
  {"content":"\r\n\r\nباباست كه در آن بلدهء طيّبه مجاور بود تا آنكه به رحمت ايزدى پيوست .\r\nو نوادهء دخترى از او موجود است ، و آن عالى جناب مقدس القاب ، فاضل علامه ، آخوند ملّا محمّد سابق الذكر است كه در خدمت آقا سيد على « 1 » - دام ظله العالى - تحصيل علوم شرعيه كرده است ، و نهايت نيكو سليقه و مستقيم الطبع است . و در اين اوقات در بلدهء بهبهان به تدريس و نماز جماعت مشغولند ، و برادر كوچك او و همشيره‌اش هر دو بلا عقب فوت شده‌اند .\r\nو ديگر از اولاد مرحوم آقا حسن رضا صبيّه‌اى است كه حليلهء مرحوم آقا اسد اللّه ، ولد ملّا يعقوب نهاوندى بود ، و در كربلاى معلّى بلا خلف به رحمت ايزدى پيوست .\r\nو مرحوم جدّ امجد را برادران ديگر نيز بود كه در بطن مختلف بودند ، از آن جمله يكى جدّ امّى حاجى شفيع ضرّابى و جدّابى آقا حسن صرّاف است ، و هر دو صاحبان اولادند ، و ديگرى جدّ ابى خير النساء خانم است كه يكى از صباياى او در حبالهء آقا سيد حسن عطّار سابق الذكر است ، و ديگرى در حبالهء ميرزا محمّد على خلف مرحوم ميرزا احمد نيريزى « 2 » خوش نويس مشهور است ، و ديگرى شوهرش فوت شده است و حال در خانه است ، و ديگرى در حبالهء سيّد يحيى اعمى است ، و خير النساء خانم مذكوره را پسرى نيز هست ، سيد حسين « 3 » نام ، و بر احوال مابقى مفصّل « 4 » مطلع نيستم .\r\n\r\n\r\n","description":"","footnote":"\r\n( 1 ) طباطبائى « صاحب رياض » .\r\n( 2 ) تبريزى : « ب » .\r\n( 3 ) حسن : « ب » .\r\n( 4 ) به تفصيل : « ب » .\r\n","page_name":" 177 ","page_number":211},
  {"content":"\r\n\r\n\r\nفصل چهاردهم : اولاد و همشيرهء مكرّمهء جدّ امجد اين فقير طاب ثراه\r\nو دو همشيرهء جد امجد اين فقير ، يكى زوجهء آقا سيد ، والد جناب مجتهد الزمان آقا سيد على « 1 » سابق الذكر بود ، و ذكر اولاد ايشان گذشت ، و ديگرى در حبالهء عالىجناب ، سلالة الاطياب ، سيد منصور خراسانى بود ، و از آن عالىجناب مرحمت و غفران پناه ، سلالة السادات ، مرحوم مير سيد على بزرگ مخلّف شده است ، و آن مرحوم نهايت مقدّس و صالح بود ، و لكن در علوم ربطى نداشت ، و در ايّام دولت مرحوم آصف الدوله سابق الذكر به هندوستان آمده قريب به لك روپيه ، عايد او شد و مراجعت نمود ، و در عتبهء خامس آل عبا - عليه السلام - مجاور شد ، تا آنكه به رحمت ايزدى پيوست .\r\nاولادش از بطن همشيرهء جناب ميرزا محمّد هادى ، يكى عالى حضرت سيد مهدى است كه بعد از قضيّهء وهّابى به كازرون رفت و حال مسموع مىشود كه در اصفهان است ، و صبيّهء عالىجناب مخدومى آقا سيد محمّد « 2 » عمّه‌زادهء سابق الذكر را كه از بطن صبيّهء سيد المجتهدين ، سيد محمّد مهدى طباطبائى است نكاح كرده است و ديگر دو صبيّه است يكى زوجهء مرحوم سيد محمّد بن سيد حسين عطّار سابق الذكر بود ، و از او پسرى دارد ، و ديگرى زوجهء عالى جناب فضايل مآب آقا سيد حسين برادر جناب مستغنى الالقاب آقا سيد\r\n\r\n\r\n","description":"","footnote":"\r\n( 1 ) طباطبائى صاحب « رياض » .\r\n( 2 ) مجاهد .\r\n","page_name":" 178 ","page_number":212},
  {"content":"\r\n\r\nعبد اللّه كازرونى سابق الذكر است . و دو پسر دارد ، و از بطن زوجهء ديگر عالى جناب سلالة الاطياب آقا سيد محمّد است كه بعد از مراجعت از هندوستان « 1 » در كازرون توقف كرده است ، و يك پسر دارد سيد مرتضى نام ، از بطن زوجهء دائميّه ، و دو دختر از بطن جاريه ، و سيد مرتضى را سه پسر است : سيد على و سيد حسين ، و يكى ديگر ، و يك دختر .\r\nو خلف آن مرحوم از بطن زوجهء ديگر ، عالىجناب ، مقدّس صالح ، آقا سيد احمد است ، و از وى مخلّفند آقا سيد تقى و آقا سيد حسين و آقا سيد عابد ، و دو صبيّهء ، و هر يك از اولاد ذكور صاحبان اولاداند ، كثرهم اللّه تعالى فى العيش الرغيد بمحمّد و آله الطاهرين ، صلوات اللّه عليهم اجمعين .\r\n\r\n\r\n","description":"","footnote":"\r\n( 1 ) هند : « الف ، ب ، ج » .\r\n","page_name":" 179 ","page_number":213},
  {"content":"\r\n\r\n\r\nمطلب پنجم شروع در احوال خسران مآل مؤلّف اين رساله\r\nدر ذكر مجملى از احوال سراپا اختلال مسودّ اين اوراق و بيان شرذمه‌اى از احوال مملكت هندوستان و شرح احوال ممالك فرنگ است ، و تنقيح مرام در اين مقام موقوف به تحرير سه مقصد است :\r\nمقصد اول : در بيان مجملى از احوال است ، از ايّام ولادت تا ورود به جزيرهء ممبئى از جزاير هند .\r\nمقصد دويم : در بيان شرذمه‌اى از احوال است از به دو ورود به جزيرهء ممبئى تا اوان اتمام اين رساله ، و در اين مقصد قبل از شروع در مقصود شرذمه‌اى از احوال و عادات و رسوم كشور هند به قدرى كه شنيده و ديده است ذكر مىشود . و بعد از آن متوجّه بيان احوال خود و احوال بلاد « 1 » و اهالى اين كشور به نهجى كه به نظر رسيده مىگردد .\r\nمقصد سيم : در بيان مجملى از احوال سلاطين فرنگ و مملكت ايشان\r\n\r\n\r\n","description":"","footnote":"\r\n( 1 ) بلادها : « د » .\r\n","page_name":" 180 ","page_number":214},
  {"content":"\r\n\r\nاست ، خاصه پادشاه انگريز « 1 » و شرح احوال كمپنى ، يعنى جمعى از تجّار قوم انگريز كه مالك كشور هند شده‌اند .\r\n\r\n\r\n","description":"","footnote":"\r\n( 1 ) انگليس .\r\n","page_name":" 181 ","page_number":215},
  {"content":"\r\n . \r\n","description":"","footnote":"","page_name":" 182 ","page_number":216},
  {"content":"\r\n\r\n\r\nمقصد اوّل * * * سرگذشت مؤلف از تولد تا ورود به بمبئى\r\n\r\n","description":"","footnote":"","page_name":" 183 ","page_number":217},
  {"content":"\r\n . \r\n","description":"","footnote":"","page_name":" 184 ","page_number":218},
  {"content":"\r\n\r\nدر شرذمه‌اى از احوال تا ورود به جزيرهء ممبئى است\r\n\r\nفصل اول : ذكر احوال فقير از به دو ولادت تا ورود به جزيرهء ممبئى\r\nبدانكه ! ولادت اين فقير در شهر محرم الحرام سنهء يكهزار و يكصد و نود و يك [ 1191 
  ] از هجرت مقدّسه در بلدهء كرمانشاهان از بلاد قلمرو على شكر « 1 » ، از حدود ايران ، از بطن صبيّهء مرضيّهء مرحمت و غفران پناه ، جنت آرامگاه ، اللّه‌ويردى بيك بن مهدى قلى خان بيگدلى - كه ذكر ايشان در ضمن شرح احوال والد ماجد طاب ثراه در مطلب چهارم گذشت - اتفاق افتاده است .\r\nو در ايام رضاع حسب الطلب والد به اتّفاق والده و متعلقان به دار المؤمنين قم رفت ، چون تقريبا سه سال گذشت ، معاودت شد و در سن شش سالگى شروع به درس كردم ، و قرآن شريف و كتب فارسيه را در دو سال تقريبا خوانده « 2 » به تحصيل علوم نحو و صرف و منطق و معانى و بيان و كلام و رياضى و نحو آنها از مقدمات پرداختم ، و « جامع عبّاسى » و « الفيّهء شيخ شهيد » ، و « مختصر نافع » ، و « شرايع » و « مفاتيح » ، و « خلاصة الحساب » را\r\n\r\n\r\n","description":"","footnote":"\r\n( 1 ) نام سابق منطقهء غرب ايران .\r\n( 2 ) خونده : « ب ، ج » .\r\n","page_name":" 185 ","page_number":219},
  {"content":"\r\n\r\nبدرسه « 1 » - به اتفاق اخوى آقا محمّد اسماعيل و جمعى از طلاب - در خدمت والد ماجد استفاده نمودم ، و بسيارى از « شرح عميدى » بر « تهذيب علّامه » را در خدمت آن بزرگوار و برادر مهتر والاتبار خواندم ، و تقريبا پانزده سال يا كمتر از عمرم گذشته بود كه شروع به تأليف نمودم ، و حاشيهء بر « صمديّهء » شيخ بهائى - رحمة اللّه عليه « 2 » - و غير آن از رسايل را نوشتم ، چون هفده ساله شدم والدهء ماجده به رحمت ايزدى پيوست ، نعش او را حسب الوصيّهء والد ماجد به نجف اشرف فرستادند ؛ و در ايوان طلا مدفون گرديد ، تغمدها اللّه بغفرانه .\r\nبعد از آن مرحومه نهايت بد گذشت و اگر مرحمت و الطاف و خاطرجويى برادر نامدار « 3 » شامل احوال اين ذرّهء بىمقدار نبود ظاهر آن است كه از غم و الم سراى فانى را وداع مىنمودم . به‌هرحال تا سنهء يكهزار و دوصد و ده [ 1210 
  ] هجرى در خدمت والد بسر برده به استفادهء علوم مشغول بودم .\r\n\r\nذكر بلدهء كرمانشاهان صانها اللّه عن جميع الحدثان « 4 »\r\nبدانكه ! بلدهء كرمانشاهان از يمن قدوم بهجت لزوم آن جناب « 5 » و حسن سلوك و رعيّت پرورى حكام زنگنه شهرى شده به غايت معمور ، و انواع\r\n\r\n\r\n","description":"","footnote":"\r\n( 1 ) مقصود اين است كه يعنى : خلاصة الحساب را درس گرفتم .\r\n( 2 ) رحمة اللّه عليه : « ب » .\r\n( 3 ) آقا محمّد جعفر .\r\n( 4 ) صانها اللّه عن جميع الحدثان : در « الف ، ج » نيامده است .\r\n( 5 ) آقا محمّد على پدر مرحوم مؤلّف .\r\n","page_name":" 186 ","page_number":220},
  {"content":"\r\n\r\nضروريات در آن مبتذل و موفور ، و به صفا و نزهت و دلگشايى ، محسود اكثر بلاد و مشهور آفاق گرديده ، و سابق بر آن ، اهالى آن ، اكثرى فرومايه ، و از خود بيگانه بودند ، از دين و آيين در آن نام و نشان كمتر ، و شرب خمر و انواع فسق و فجور علانيه و بر ملّا بود .\r\nو درويشان و قلندران قلّاش « 1 » در آن مجتمع ، و از علماء و عرفا و طلبهء علوم و اصحاب معرفت و كمال خالى ، و به حدى خراب بود كه چهارصد تومان ماليات تقريبا به سركار سلاطين از آن عايد مىشد ، و به حمد اللّه سبحانه الحال از بلاد عظيمه ؛ و مجمع اصحاب معرفت و سليقه ، و طلّاب علوم دينيّه است ، و به حدّى معمور شده است كه به سبب تنگى مكان قلعه را چند دفعه بزرگ كردند ، و در خارج شهر آبادى سه مقابل شهر بلكه زياده است ، و شانزده حمّام و بيست كاروان‌سرا و مساجد و مدارس در آن بنا شده است ، و قريب به پانزده هزار تومان ماليات غير از صادرات به سركار وسعت مدار پادشاه مىرسانند .\r\nو اكراد و الوارى كه خدا را خوب نمىشناختند اغلب عارف به جزئيّات مسائل فروعيّهء خود شدند « 2 » ، و در آن از تصوّف نامى و از قلندرى نشانى باقى نمانده ، و از خوف آن جناب و مؤآخذهء حكّام دين پناه در هنگام عروسى از دف و دهل آوازى نبود ، تا به شرب خمر و ديگر معاصى چه رسد ، و درويشان از يك منزلى كلاه حيله و جبّهء تزوير و رشتهء تسخير ابلهان را پنهان مىكردند .\r\nو حكّام و امير زادگان را به جز تحصيل معرفت و اخذ مسائل ، شغلى\r\n\r\n\r\n","description":"","footnote":"\r\n( 1 ) قلّاش : فريبنده ، مكّار .\r\n( 2 ) شده‌اند : « د » .\r\n","page_name":" 187 ","page_number":221},
  {"content":"\r\n\r\nو شوقى بر سر نبود .\r\n\r\nفصل دويّم ذكر بعضى از بزرگان آن ديار « 1 »\r\nبه ذكر بعضى از اعلام و افاضل و برخى از بزرگان كامل ساكنين آن ديار از بومى و برونى كه مصاحبت و معاشرت با ايشان روى داده است ، اين صحيفه را مزيّن مىنمايد و در اين يكدمه فرصت با انزجار طبيعت ، مجال تفصيل دادن نيست .\r\nاز جمله علماى آن شهر بود ، عالى جناب ، معلّى القاب ، فضايل مآب ، عالم فاضل كامل ، آخوند ملّا عبد الاحد كزّازى ؛ كه از جانب سلاطين عظام به منصب جليل شيخ الاسلامى در آن بلده قيام داشت ، فاضلى بود جليل القدر و عالمى منشرح الصدر ، و نهايت لسّان و حرّاف ، و سليقهء تامّه در علم صحبت با امراء و بزرگان داشت . چند سال قبل از اين به رحمت ايزدى پيوست ، و خلف ارشد ارجمندش ، عالى جناب ، معلّى القاب ، سلالة الانجاب ، علّامى ميرزا احمد ، به حكم وراثت و فرمان پادشاه عالم پناه ، بر آن مقام ذوى الاحترام نشست ، و نهايت احتياط را در اجراى احكام مرعى مىدارد ، و اغلب اوقات امور مرافعات را به مصالحه مىگذراند ، و چندى از مستفيدان مجلس شريف مرحوم والد ماجد طاب ثراه بود .\r\nو صبيّهء وسطى مرحوم مغفور شاه قلى بيك عمّ والدهء اين فقير در حبالهء\r\n\r\n\r\n","description":"","footnote":"\r\n( 1 ) كرمانشاهان .\r\n","page_name":" 188 ","page_number":222},
  {"content":"\r\n\r\nاوست ، و از او چند اولاد دارد : يكى عاليحضرت ، رفيع منزلت ، ميرزا ابو الحسن است ، و باقى اناث‌اند ، و عالى جناب آقا محمّد برادرزادهء ميرزاى معظم اليه جوانى است با همّت و نيكو اطوار ، و به تحصيل علوم مشغول بود .\r\nو ديگر عالىجناب مستغنى الالقاب ، فاضل كامل قليل العديل ، آخوند ملّا عبد الجليل « 1 » است . اصل وى از طائفه زنگنهء « 2 » كركوكى « 3 » است ، فاضلى است نحرير ، و عالمى است روشن ضمير ، و در اكثر علوم افادت پناه ، و صاحب دستگاه است ، و از جملهء تلامذهء مرحوم جدّ امجد بودند . در حيدر آباد دكهن مسموع شد كه به رحمت ايزدى پيوست . از اين خبر خار غم و الم بر دل حزين نشست .\r\nو از جملهء اولاد امجادش عاليجنابان معلّى القابان آخوند ملّا عبد اللّه و ملّا عبد الصمد نهايت مستقيم الطبع و زكىّ الذهن و به علوم مربوطاند .\r\nو ديگر عالىجناب فضايل مآب فواضل اكتساب علّامى فهّامى آخوند ملّا ابو تراب همدانى است كه ارشد تلامذهء والد ماجد طاب ثراه ، و بسيار صاحب وفا و خجسته اخلاق و بىساخته « 4 » است .\r\nو ديگر عالى جناب فضائل مآب مقدّس صالح زاهد ، قليل النظير ، آخوند ملّا عليرضا خلف مرحوم كربلائى قربانعلى است كه به زيور علم\r\n\r\n\r\n","description":"","footnote":"\r\n( 1 ) سرسلسلهء خاندان جليلى كرمانشاه .\r\n( 2 ) طايفه‌اى از ايلات كرد ايران .\r\n( 3 ) يا كركوتى ، چنان كه آقا بزرگ در « الكرام البررة : 2 / 697 و 701 » از آنها نام برده و كركوتى خوانده است .\r\n( 4 ) بىساخته : بىپيرايه ، خوش‌رو .\r\n","page_name":" 189 ","page_number":223},
  {"content":"\r\n\r\nو فضيلت آراسته و به حلّى تقوا پيراسته ، و بسى فروتن و بىساخته است ، و در مرحلهء احتياط در امثال خود ثانى ندارد ، و به امامت جماعت در مسجد مرحوم حاجى عليخان مشغول است ، و از غايت ديندارى ، هميشه مفلس و مقروض است !\r\nو ديگرى « 1 » عاليجناب ، فواضل اكتساب ، عالم فاضل ، آخوند ملّا محمّد صالح ، خلف مرحوم ملّا على محمّد مازندرانى « 2 » نايب الصدر است .\r\nوى در فضيلت صاحب دستگاه بود . در شيرين زبانى در رئوس مجالس و محافل بىهمتاست ، و برادر گراميش آخوند ملّا محمّد از فضلاى كبار و علماى فضيلت شعار و بسى مقدّس و صالح است .\r\nو ديگر عالى جناب ، معلّى القاب ، فاضل كامل ، و مقدس عامل آخوند ملّا عباسعلى است ، وى از اهل كزّاز « 3 » است ، و چندى در خدمت عالى جناب ملّا عبد الاحد « 4 » سابق الذكر به تحصيل مشغول ، و مدتى از گل‌چينان حدايق افادات والد ماجد بود ، و از تفضّل انفاس شريفه‌اش به مدارج عليا رسيده است . به غايت مستقيم الطبع و در اغلب علوم افادت پناه است .\r\nو ديگر عالى جناب فضايل مآب خير الحاج حاجى حيدر على خلف مرحوم مغفور حاجى محمّد زكى قاضى است كه از جانب پادشاه دين پناه به منصب قضا در آن شهر قيام دارد ، حميده خصال و نيكو فعال است .\r\n\r\n\r\n","description":"","footnote":"\r\n( 1 ) و ديگر : « د » .\r\n( 2 ) مازندرانى : در « الف » نيامده است .\r\n( 3 ) كزّاز : دهستانى از منطقه اراك .\r\n( 4 ) كزّازى .\r\n","page_name":" 190 ","page_number":224},
  {"content":"\r\n\r\nو ديگر عالى جناب ، عمدة الانجاب ، شيخ محمّد ابراهيم خلف مرحوم حاجى عابد ، برادر مرحمت و غفران‌پناه ، شيخ عبد النبى شيرازى است . وى صاحب اخلاق حسنه ، و در صحبت دلپذير ، و در استقامت دوستى قليل النظير است . اگرچه از علوم كم « 1 » بهره‌اند ، و لكن جودت ذهن و طلاقت لسان از جانب حضرت سبحان آن‌قدر به آن عنايت شده است كه امرش بر اكثر عوام صاحب هوش مخفى است . پيوسته رفقا و اهل مجلس را خشنود و به صحبت مشغول مىدارد .\r\nو ديگر عالى جناب ، معلّى القاب ، فضايل مآب ، عالم فاضل كامل ، آخوند ملّا محسن ، خلف مرحوم ملّا سميع مكتب‌دار است . وى علوم شرعيّه را از خدمت والد ماجد فقير ، و مرحوم مغفور مقدس بىعديل ، فقيه الدوران ، آقا سيد حسين قزوينى ، و جناب مستغنى الالقاب ، مجتهد الزمان ، آقا سيد على طباطبائى استفاده كرده است . و نهايت مستقيم الطبع و صاحب سليقه و مقدّس و زاهد است . و برادرش عالى جناب فواضل اكتساب آخوند ملّا محسن ، شاعرى است نغز گفتار ، و در شيرين صحبتى فريد اعصار است .\r\nو « بسمل » تخلّص مىكند .\r\nو ديگر عالى جناب ، مقدس القاب ، سلالة الاطياب ، جالينوس الزمانى ، ميرزا زين العابدين طبيب اصفهانى است . وى لواى برترى از اكثر اطبّاء بلند مرتبه برافراشته است ، و صبيّهء مرضيه‌اش در حبالهء نورچشمى آقا محمّد اسماعيل است .\r\n\r\n\r\n","description":"","footnote":"\r\n( 1 ) بىبهره‌اند : « الف » .\r\n","page_name":" 191 ","page_number":225},
  {"content":"\r\n\r\n\r\nذكر بعضى از امرا زادگان آن ديار « 1 »\r\nو از جملهء امرا و اعيان بعد از حكّام عظيم الشأن - كه ذكر ايشان در ذيل بيان احوال مرحوم والد گذشت - يكى عالى جاه ، اجلال دستگاه آقا على قلى بيك ، خلف مرحمت و غفران پناه حيدر قلى خان زنگنه است . وى از مستعدّان و اصحاب معرفت و دانشوران و نهايت فروتن و متواضع است .\r\nخصوصا با علماء كرام ، و گاهى « 2 » به استعمال مسكرات مشغول نشده ، طبع عالى دارد ، و پايهء همتش بلند است . اگر به چيزى دسترس داشته باشد مضايقه نمىكند . و برادرش عاليشأن عمدة الاعيان آقا مهدى قلى بيك از سواران نامدار و شجاعان روزگار است .\r\nو ديگر عالى جاه شوكت و اجلال دستگاه مرتضى قلى خان خلف مرحوم اللّه قلى خان زنگنه است . وى در علوّ خاندان مشهور دوران ، و نهايت با وقار و سكينه ، و عالى فطرت و نيكو رفتار است ، و در بلندى همّت يگانهء روزگار است ، و برادرش عالى جاه رضا قلى بيك اگرچه در سن اكبر است ، و لكن در مراحل اوصاف اصغر است .\r\nو ديگر عالى جاه عظمت و اجلال پناه محمّد خان بن حاجى عليخان است . وى نهايت زكىّ الطبع و با وقار و عالى همّت و والاتبار است ، و در اين اوقات منظور الطاف حضور سلطانى است ، و در دار السلطنهء طهران در خدمت اميرزادهء اعظم غرّهء باصرهء دولت و سلطنت جهان‌بانى عباس ميرزاى قاجار - دام اقباله و شوكته - حاضر و از غلامان خاص و فدويان با اخلاص است ،\r\n\r\n\r\n","description":"","footnote":"\r\n( 1 ) كرمانشاهان ، عنوان : در « الف » نيامده است .\r\n( 2 ) هيچوقت .\r\n","page_name":" 192 ","page_number":226},
  {"content":"\r\n\r\nو برادرش عاليشأن زبدة الاقران امام قلى بيك ، و برادرزاده‌اش عالى جاه عبد الباقى خان در بلدهء كرمانشاهان به عزّت و احترام مىگذرانند .\r\nو ديگر عالى جاه معلّى جايگاه خير الحاج ، حاجى على رضا خان همشيره زادهء مرحوم حاجى عليخان است . وى نهايت مقدّس و صالح و مريد اصحاب علم و معرفت است ، مسموع شد كه در اين اوقات در نجف اشرف مجاور است . هنيئا له .\r\nو ديگر عالى جاهان ، معلّى جايگاهان ، حاجى محمّد بيگ و عبد المحمّد بيگ و احمد بيگ و نصر اللّه بيگ ، اولاد امجاد مرحوم كلب عليخان زنگنه كه به زيور شجاعت و سخا و حلّى پرهيزگارى و تقوى مزيّنند .\r\nو ديگر عالى جاه عظمت پناه آقا محمد جواد بيگ خالوى اين فقير است . وى نهايت كوچك دل و با همّت و عالى فطرت است . و در نزد اعاظم خاصّه طائفهء زنگنه معزّز و محترم است . و در اين اوقات به سبب تغيّر حكّام و حوادث ايام مثل ساير اميرزادگان عظام بد مىگذراند ، و دل را به آيهء كريمهء  إِنَّ مَعَ الْعُسْرِ يُسْراً  « 1 » خوش مىنمايد و صبيّهء بزرگ مرحوم شاه قلى بيگ سابق الذكر در حباله اوست ، و از او چند اولاد دارد : يكى عالى شأن ابراهيم بيك و باقى اناث‌اند ، و يك پسر نيز از بطن جاريه دارد مسمّى به نظر على بيگ ، و صبيّهء او كه از بطن زوجهء ديگر است در حبالهء عالى شأن معلّى مكان عمدة الاعيان آقا مهدى قلى بيگ خلف شاه قلى بيگ مرحوم است « 2 » .\r\nوى جوانى است خجسته اخلاق و در حسن رفتار و فراست سرآمد امثال\r\n\r\n\r\n","description":"","footnote":"\r\n( 1 ) سورهء انشراح ( 94 ) : 6 .\r\n( 2 ) است : در « د » نيامده است .\r\n","page_name":" 193 ","page_number":227},
  {"content":"\r\n\r\nو اقران است ، و برادرش عالى شأن نقاوة الأعيان محمّد بيگ جوانى است آرميده ، و به علم نجوم شوق تمام دارد ، و خالى از ربط نيست .\r\n\r\nذكر بعضى از سرداران ايلات آن ديار « 1 »\r\nو از جمله سرداران عظيم الشأن ايلات ، يكى عالىجاه عمدة الأنجاب مهدى خان خلف مرحوم اسماعيل خان ، بزرگ ايل جليل كلهر « 2 » است ، كه نهايت مستقيم الطبع و سخى است ، و اشعار لطيفه از مراثى و غيره از كلك بدايع افكارش جارى مىشود ، و پيوسته مشتاق صحبت علماء و اصحاب كمال است .\r\nو ديگر عاليشأن ، سعادت نشان ، مقدّس صالح ، حاجى شهباز خان كلهر قلعه بيگى خاله‌زادهء عالىجاه مهدى خان سابق الذكر است ، وى با اغلب اخوانش نهايت متدين و مخلص علما و فضلاءاند ، والى الآن سه دفعه به زيارت مكّهء معظّمه و مدينهء مشرّفه و عتبات عاليات مشرّف شده است .\r\nو ديگر عالىجاه زبدة الأعيان ميرزا عبد المحمّد خلف مرحوم ميرزا ملك محمّد مستوفى ، رئيس ايل جليل ناميه‌وند زنگنه « 3 » است ، كه به منصب وزارت منصوب و نهايت سليم الطبع و صاف نهاد و در طريقهء دوستى و و داد مستقيم است .\r\nو ديگر عالىجاه نخبة الأشراف ميرزا قاسم خلف مرحوم ميرزا كريم\r\n\r\n\r\n","description":"","footnote":"\r\n( 1 ) كرمانشاهان .\r\n( 2 ) كلهر : يكى از ايل‌هاى كرد ايران است كه تقريبا ده هزار خانوار است .\r\n( 3 ) زنگنه : نام طايفه‌اى از ايلات كرد ايران است .\r\n","page_name":" 194 ","page_number":228},
  {"content":"\r\n\r\nمستوفى بزرگ ايل زولهء زنگنه است ، كه به منصب استيفا « 1 » قايم و بر دوستان مودّت و اتحادش دائمى است ، و در خيرخواهى رعيّت به قدر امكان قصور نمىكند ، و به علماء نهايت اخلاص دارد .\r\nو ديگر فخر الأقران و الأماثل محمّد تقى خان وكيل رعايا خلف مرحوم حاجى محمّد جعفر خان ، ريش‌سفيد ايل دوروئى زنگنه است . وى جوانى است آرميده و پسنديده اخلاق .\r\nو ديگر زبدة الاقران ميرزا جعفر خلف مرحوم ملّا صادق كوران است ، كه به علوّ دانش ذاتى و تربيت مرحوم حاجى عليخان به مدارج عليا رسيده است . و نهايت ذكىّ الطبع ، و در مكالمه در حضور سلاطين و امراء سليقهء تامّه دارد ، و از اين قبيل بزرگان در آن ديار بسياراند كه مجال ذكر اسامى تمامى ايشان نيست . همگى را با من نهايت دوستى و و داد است .\r\n\r\nفصل سيّم مهاجرت از كرمانشاهان « 2 »\r\nچون مدت بيست سال تقريبا با اين صاحبان عاليشأن در بلدهء كرمانشاهان بسر بردم شوق زيارت عتبات عاليات عرش درجات و دريافت فيض صحبت علماى آن حدود گريبان‌گير خاطر شد ، از خدمت والد بزرگوار طلب رخصت نمودم . تكليف به تأهّل در آن بلده فرمود ، چون طبيعت از سكونت در آن هميشه وحشت داشت و دارد قبول نكردم ، و به انواع معاذير\r\n\r\n\r\n","description":"","footnote":"\r\n( 1 ) استيفاء : حسابرسى ، دار الاستيفاء : ديوان محاسبات .\r\n( 2 ) عنوان : در « ب » نيامده است .\r\n","page_name":" 195 ","page_number":229},
  {"content":"\r\n\r\nدرخواست عفو از اين مطلب نمودم .\r\nچون الحاح و اصرار را به درجهء كمال ديد ، سفر عتبات و سكونت در آن حدود را اجازه فرمود ، در ماه رجب يا شعبان سنه يكهزار و دوصد و ده [ 1210 
  ] از هجرت مقدسه در خدمت بود بندگان ؛ برادر مهتر والاگهر ، و مرحوم آخوند ملّا عبد الاحد ، و عالىجناب ميرزا احمد و آخوند ملّا صالح ، و ميرزا زين العابدين طبيب كه ذكر ايشان گذشت با جمعى ديگر از صلحا و مؤمنين از آن بلده هجرت نموديم . « و كرديم ز ديده پاى سوى مشهد حسين - عليه السلام « 1 » - » و در اثناى راه به سبب مرض جرب نهايت بد گذشت . بعضى از دوستان به جهت رفع آن ؛ غسل به آب گرمى كه از زمين مىجوشد و بوى كبريت دارد تجويز كردند .\r\n\r\nچشمهء آب گرم\r\nو چشمهء آن فيما بين ذهاب و قصر شيرين قريب به دو فرسخ خارج از راه ، در وادى خطرناك واقع شده بود . لا علاج شده به اتّفاق عاليشأن حاجى جهانگير بيگ - كه از جملهء مقدسين و بزرگان كرمانشاهان است ، و در آن سفر از جملهء رفقا بود - با جمعى ديگر به آنجا رفته غسل نموديم ، و فائدهء كليّه يافتيم .\r\n\r\nشهر ذهاب\r\nو در اين سفر به اتّفاق بعضى به شهر « ذهاب » كه اوّل حدود روم است\r\n\r\n\r\n","description":"","footnote":"\r\n( 1 ) عليه السلام : در « الف ، ج » نيامده است .\r\n","page_name":" 196 ","page_number":230},
  {"content":"\r\n\r\nو در خارج راه واقع است ، رفتم ، و آثار قلعه و خندق او را - كه مرحوم اللّه قليخان زنگنه خراب كرده بود - به نظر عبرت ديدم « 1 » .\r\nشهرى است آباد ، و اهالى آن اغلب از اهل سنّت و جماعت‌اند ، و حسن صورى در آن بسيار است .\r\n\r\nفصل چهارم : ذكر شهر بغداد و بعضى از مقابر و مراقد كه در نواحى آن است\r\nطىّ منازل و قطع مراحل نموده ، بعد از ده روز وارد دار السلام بغداد شديم ، و آن از بلاد مشهوره است ، و در اوّل داخل حدود ايران بوده است ، و حسب الصلح سلاطين صفويّه متعلّق به حكّام روم شد .\r\nهوائى به اعتدال و لطافت و نزاكت دارد ، و شط دجله كه به خوشگوارى و عذوبت معروف است در وسط شهر واقع است ، و بر دو طرف آن عمارات و ابنيهء عاليه بنا كرده‌اند ، قطعه‌اى كه به سمت ايران واقع است بغداد نو ، و آن‌كه به آن‌طرف شط است بغداد كهنه مىگويند ، و حاكم آن حدود بود سليمان پاشا كه با رعايا و متردّدين نهايت خوش سلوك و نيكو رفتار بود ، و در داخل بغداد نو مرقد قنبر غلام حضرت امير - عليه السلام - كه در جنب مسجدى از مساجد عاليه واقع است ، زيارت كردم ، و به زيارت قبر شيخ محمّد بن يعقوب كلينى - جامع « كافى » حديث ، كه در بازار قهوه فروشان ، قريب به جسر است\r\n\r\n\r\n","description":"","footnote":"\r\n( 1 ) ديديم : « د » .\r\n","page_name":" 197 ","page_number":231},
  {"content":"\r\n\r\n- مشرّف شدم ، و مقبرهء شيخ عبد القادر جيلانى نيز در آن قطعه است ، و در خارج آن به مسافت يك فرسخ تقريبا ، قبر ابو حنيفه امام اعظم اهل سنّت و جماعت افتاده است ، و در خارج بغداد كهنه متّصل شهر ، قبر معروف كرخى و جنيد بغدادى و جمعى ديگر از مشايخ صوفيه است ، و به مسافت يك فرسخ تقريبا مقابر قريش است كه به سبب مدفون شدن امامين همامين حضرت امام موسى الكاظم و حضرت امام محمّد تقى الجواد عليهما السلام در آن ارض شريف ، به بلدهء كاظمين مشهور شده است .\r\n\r\nمسجد براثا\r\nو در اثناى راه بغداد و آن بلدهء طيّبه ، بر دست چپ مسجد « براثا » است كه حضرت - امير عليه السلام - بعد از معاودت از جنگ نهروان در آنجا به دير راهب تشريف آورده ، معجزات چند ظاهر فرمودند « 1 » ، و احوال آن مشهور است .\r\n\r\nفصل پنجم : بلدهء طيّبهء كاظمين عليهما السلام\r\nاز بلدهء بغداد عبور كرده در بلدهء طيّبهء كاظمين منزل كرديم و به عتبه بوسى آن دو امام مشرّف شديم ، و در آنجا به خدمت عاليجناب ، مقدس القاب ، سلالة الأطياب عمدة المحققين و زبدة المجتهدين ، جناب سيد محسن\r\n\r\n\r\n","description":"","footnote":"\r\n( 1 ) رجوع شود به : بحار الانوار : 52 / 218 .\r\n","page_name":" 198 ","page_number":232},
  {"content":"\r\n\r\nبغدادى رسيديم « 1 » . وى عالمى است نحرير و فاضلى است روشن ضمير و در كبر سن به خدمت جناب سيّد المجتهدين سيّد محمّد مهدى طباطبائى « 2 » به استفاده مشغول شده ، به درجات عاليه رسيده است . نهايت مقدّس و صالح و زاهد و متّقى است . در خدمتش استفاده نكردم و لكن از جملهء مشايخ اجازهء من است . چنان كه در خاتمه ذكر خواهد شد . و « 3 » شرحى « 4 » مبسوط بر « وافية الأصول » ملّا عبد اللّه تونى ، و كتب و رسايل ديگر در فقه و اصول از او به يادگار است .\r\nو با عالىجناب مقدس القاب عالم فاضل كامل سيد رضا ابن سيد شبّر نجفى ملاقات اتّفاق افتاد . وى از فضلاى نامدار و نيز از تلامذهء جناب سيّد والاتبار « 5 » - قدّس سرّه - است .\r\nو مرقد محمّد بن محمّد بن النعمان ملقّب به شيخ مفيد - قدّس سرّه - متّصل به در حرم مطهّر بر دست راست واقع است ، و در جنب او قبر ديگر است ، و چنين به خاطر است كه قبر ابن قولويه است ؛ و در صحن مقدّس مرقد دو نفر از اولاد امام موسى عليه السلام است ، زيارت كرديم ، و به سمت مشرقى آن قبر أبا يوسف شاگرد أبو حنيفه افتاده است ، و دو قبّه و بارگاه در آن شهر است ، و بر السن و افواه مشهور است كه مقبرهء سيّد مرتضى و سيّد رضى عليهما\r\n\r\n\r\n","description":"","footnote":"\r\n( 1 ) رسيدم : « د » .\r\n( 2 ) بحر العلوم .\r\n( 3 ) و : در « د » نيامده است .\r\n( 4 ) شرح : « ج » .\r\n( 5 ) سيّد محسن اعرجى بغدادى ، رجوع شود به اعيان الشيعة : 9 / 46 .\r\n","page_name":" 199 ","page_number":233},
  {"content":"\r\n\r\nالرحمه است ، و لكن بىاصل است . زيراكه آن دو سيد بزرگوار در حائر سيّد الشهداء عليه السلام مدفون‌اند ، و گويا كه قبل از نقل ابتدا در آن مكان مدفون شده بودند ، و به جهت همين شرافت يا از راه تقيّه آثار قبر را در آنجا نيز برقرار داشته‌اند .\r\n\r\nتذهيب قبهء كاظمين و تعمير آن آستان\r\nو دو قبّهء شريفهء كاظمين - عليهما السلام - را پادشاه جم‌جاه ، جنّت آرامگاه ، آقا محمّد خان قاجار تذهيب كرده است ، و حرم و رواق ايوان و صحن مقدّس را مرحوم مغفور حاجى عليخان زنگنهء سابق الالقاب تعمير نموده ، بلكه صحن مقدّس را از نو احداث كرده است ، و سابق بسيار كوچك و بد وضع بود ، و اجتماع تجّار از اهالى ايران و غير آن در آن به حدّى است كه اگر همه حق اللّه را ادا كنند ، ظاهر آنست كه فقير در حدود عتبات باقى نخواهد ماند . روزها را در بغداد تا عصر به تجارت مشغول و عصر آمده در آن بلدهء طيّبه مىمانند ، چند روزى در آن بلدهء طيّبه بوديم و از آنجا روانهء نجف اشرف از راه حلّه شديم .\r\n\r\nفصل ششم : قصبهء حلّه و علماى آن ديار « 1 »\r\nبعد از سه روز وارد حلّه شديم ، و آن قصبه‌اى است به خوش هوائى\r\n\r\n\r\n","description":"","footnote":"\r\n( 1 ) و علماى آن ديار : در « الف ، ج ، د » نيامده است .\r\n","page_name":" 200 ","page_number":234},
  {"content":"\r\n\r\nو وفور ميوه‌جات و فواكه و غلّات مشهور ، و شط فرات به مثابهء نهرى از وسط شهر جارى است ، و بر دو طرف آن چون بغداد عمارات و ابنيهء عاليه بنا شده است .\r\nباغات و اماكن با روح دارد ، و سابق بر اين قريب به صد مجتهد و فاضل از اهل تشيّع در آن بوده‌اند ، مثل شيخ ابو القاسم محقق صاحب « شرايع » « 1 » ، و علّامهء حلى « 2 » ، و فخر المحققين « 3 » ، و ابن ادريس « 4 » ، و ابو الفضائل\r\n\r\n\r\n","description":"","footnote":"\r\n( 1 ) ابو القاسم نجم الدين جعفر بن حسن بن يحيى بن سعيد حلّى مشهور به محقّق ( 602 - 676 ه ) ، يكى از علماى بزرگ شيعه است و داراى تأليفات مشهورى مانند « شرايع » و « معتبر » است .\r\n( 2 ) آية اللّه جمال الدين ابو منصور حسن بن سديد الدين يوسف بن على بن مطهّر حلّى مشهور به علّامهء حلّى ( 648 - 726 ه ) يكى ديگر از مفاخر شيعه است كه داراى تأليفات بسيار در علوم گوناگون مىباشد ، وى خواهرزادهء محقّق حلّى است ، و در نجف اشرف در جوار حضرت امير - عليه السلام - مدفون است .\r\n( 3 ) محمّد بن حسن بن يوسف بن على بن مطهّر حلّى معروف به فخر المحقّقين ، فرزند علّامه حلّى و صاحب « ايضاح الفوائد » ، در سن ده سالگى به درجهء اجتهاد رسيد و در سال 771 هجرى وفات نمود ، در محل قبر وى اختلاف است .\r\n( 4 ) محمّد بن احمد بن ادريس مشهور به ابن ادريس صاحب « سرائر » ، از فقهاى بزرگ شيعه است ، در مدّت عمر و تاريخ فوت وى اختلاف است ، عمر او را بين 25 تا 55 سال گفته‌اند ، و تاريخ فوتش را 578 و 598 ه ذكر نموده‌اند .\r\n","page_name":" 201 ","page_number":235},
  {"content":"\r\n\r\nابن طاووس « 1 » ، و نجيب الدين [ ابن نما 
  ] « 2 » ، و يحيى بن سعيد « 3 » ، و شيخ ورّام « 4 » و غير آنها از اعلام ، و مراقد ايشان در آن بلده مشهور است ، و ملّا احمد اردبيلى « 5 » مرحوم نيز در آنجا است ، و فخر المحققين در حدود مازندران\r\n\r\n\r\n","description":"","footnote":"\r\n( 1 ) ابو الفضائل جمال الدين سيّد احمد بن موسى بن جعفر مشهور به ابن طاووس ، از فقهاى نامدار شيعه و از نواده‌هاى دخترى شيخ طوسى است ، داراى تأليفات زيادى است كه عدد آنها به 82 مىرسد ، در سال 673 ه دار فانى را وداع گفت ، قبر شريفش در حلّه است .\r\n( 2 ) نجيب الدين ابو ابراهيم محمّد بن جعفر بن أبى البقاء حلّى ، معروف به ( ابن نما ) صاحب « مثير الأحزان » ، از فقهاى شيعه و استاد محقّق حلّى است ، متولّد 567 هجرى است ، در سال 645 ه در مراجعت زيارت غدير از نجف اشرف در حلّه وفات يافت ، عمر شريفش را بيش از هشتاد سال ذكر نموده‌اند .\r\n( 3 ) ابو زكريّا يحيى بن احمد بن يحيى بن حسن بن سعيد هذلى معروف به يحيى بن سعيد حلّى ، وى پسر عموى محقّق حلّى و سبط ابن ادريس است ، از فقهاى نامدار شيعه و از اساتيد علّامه حلّى مىباشد ، « الجامع للشرائع » از تأليفات اوست ، متولّد 601 و متوفّاى 689 ه است .\r\n( 4 ) ابو حسين ورام بن ابى فراس ، نسبش به مالك اشتر مىرسد ، از فقهاى بزرگ شيعه ، و پدر بزرگ مادرى سيد بن طاووس مىباشد ، تأليف مشهورش « تنبيه الخواطر و نزهة النواظر » معروف به مجموعهء ورام است ، در سال 605 هجرى در حله وفات نموده .\r\n( 5 ) احمد بن محمّد اردبيلى نجفى مشهور به مقدّس اردبيلى از فقهاى بزرگ و مفاخر شيعه است ، ضرب المثل تقوى و قداست و از كسانى است كه خدمت حضرت حجت آقا امام زمان عجّل اللّه تعالى فرجه الشريف رسيده است ، وى آن‌چنان در زهد و تقوى زبانزد همگان بود كه كسى را ياراى خرده‌گيرى بر وى نبود و گفتار و كردارش مقبول و مورد استناد بوده ، و از اين جهت برخى از صوفيان چون نتوانستند ايرادى از وى بگيرند ، در\r\n","page_name":" 202 ","page_number":236},
  {"content":"\r\n\r\nاست .\r\n\r\nمرقد ذى الكفل « 1 »\r\nبه زيارت قبور اكثرى مشرف شدم و در خارج شهر مسجدى است كه بعد از معاودت از جنگ نهروان در آن موضع ردّ شمس براى حضرت امير المؤمنين عليه السلام شده است « 2 » ، و در آن مناره بود كه هرگاه حركت مىدادند چنان حركت مىكرد كه ناظران را گمان افتادنش مىشد ، و در اين اوقات خراب شده است . يك روز در حلّه توقّف كرده روانهء نجف اشرف شديم ، و در اثناى راه در سه فرسخى نجف اشرف مرقد « ذى الكفل » نبى را زيارت كرديم ، و استادى سيد المجتهدين طباطبايى نجفى « 3 » مىفرمود كه : قبر يهودا ابن يعقوب پيغمبر است .\r\n\r\nفصل هفتم : ورود به « 4 » نجف اشرف\r\nبعد از دو روز در ماه مبارك رمضان ، مطابق عدد جمل لفظ « غرى » « 5 »\r\n\r\n\r\n","description":"","footnote":"\r\nانتساب كتاب « حديقة الشيعة » به وى تشكيك كردند تا شايد از اين راه بتوانند از افشاگريش در كتاب مزبور آسوده خاطر گردند ، در سال 993 هجرى در نجف اشرف وفات نمود و در حجره‌اى متّصل به رواق شريف حضرت مولى الموحّدين امير المؤمنين - عليه السلام - مدفون گشت .\r\n( 1 ) عنوان : در « ب ، ج » نيامده است .\r\n( 2 ) بحار الأنوار : 42 / 29 .\r\n( 3 ) سيّد محمّد مهدى بحر العلوم .\r\n( 4 ) به : در « د » نيامده است .\r\n( 5 ) سال ( 1210 ) هجرى .\r\n","page_name":" 203 ","page_number":237},
  {"content":"\r\n\r\nوارد آن بلدهء طيبّه شده ، در خانهء عاليشأن معلّى مكان خير الحاج مرحوم حاجى محمّد رحيم بيگ - سابق الذكر شوهر خالهء ماجده - منزل كرديم ، و به زيارت عتبهء عاليه كه نهايت آمالم بود رسيدم . عجب اساس و دستگاهى ديدم كه حسب الحكم نادر شاه افشار ، مرحوم مهدى قليخان بيگدلى جدّ امّى اين فقير برپا كرده است . و به آن شكوه و مرغوبى ، ساير روضات شريفه ساخته نشده‌اند . حتّى مشهد مقدّس رضوى عليه السلام ، اگرچه آن نيز دستگاه بسيار دارد ، و لكن اغلب آن بىموقع اتّفاق افتاده است .\r\nاصل صحن و حرم حضرت امير - عليه السلام - را شاهان صفويّه ساخته‌اند ، و نادر شاه قبّهء مطهره و ايوان و گلدسته را طلا نموده ، و در سنهء يكهزار و يكصد و پنجاه و هفت [ 1157 
  ] هجرى به اتمام رسيده ، و تا به حال مثل روز اوّل با شكوه و رونق تمام است . و پادشاه غفران پناه آقا محمّد خان قاجار ضريح مبارك را از نقره در سنهء يكهزار و دوصد و شش [ 1206 
  ] هجرى ، بنا فرموده است ، و لكن كاركنان خيانت كرده‌اند و « 1 » آثار خرابى در آن به زودى ظاهر شد .\r\n\r\nنكاح صبيّهء خالهء مكرّمه\r\nالقصه در آن بلدهء طيّبه در دهم همانماه ، در شب عيد نوروز ، صبيّهء مرضيّهء خالهء محترمه را نكاح نمودم .\r\n\r\nرفتن برادر نامدار با رفقاى خود به مكّهء معظّمه\r\nو عالىجناب مستغنى الالقاب برادر نامدار « 2 » دام فضله العالى به اتّفاق\r\n\r\n\r\n","description":"","footnote":"\r\n( 1 ) كه : « د » .\r\n( 2 ) آقا محمّد جعفر .\r\n","page_name":" 204 ","page_number":238},
  {"content":"\r\n\r\nعالىجناب ميرزا احمد و آخوند ملّا صالح ، و حاجى محمّد جعفر و جمعى ديگر از دوستان به جهت روانه شدن به سمت مكّهء معظّمه به كربلاى معلّى رفتند كه از آنجا به بغداد رفته از راه شام رفته باشند ، و من در آن بلده توقّف كردم . از اتّفاقات ، رفتن به راه شام ميسّر نشد ، معاودت به نجف اشرف كردند ، و در پنجم شهر ذيقعدة الحرام از راه جبل روانه شدند ، و در عشر آخر ماه صفر معاودت كردند .\r\nمجملا از بركت آن اماكن مقدّسه دل‌مردگى كه داشتم بر طرف شد و مجدّدا شوق مفرطى به مباحثه و مطالعه به هم رسيد .\r\nكتاب « معالم الاصول » را به نهايت استدلال در خدمت عالىجناب مقدّس القاب فاضل مقدس بىعديل ، و زاهد عابد جليل ، آخوند ملّا محمّد اسماعيل يزدى - كه از جملهء ارشد تلامذهء سيد المجتهدين استادى مرحوم سيد محمّد مهدى طباطبائى نجفى « 1 » - بود شروع كردم ، و همان مقام را در خدمت فاضل عالم كامل شيخ مهدى مشهور به كاتب ، مىديدم ، و افادات ايشان را با آنچه به خاطر مىرسيد به نوع حاشيه بر آن كتاب مىنوشتم ، تا مدّت شش ماه تا بحث او امر و نواهى خواندم .\r\nو بعد از آن كتاب « وافيهء » فاضل مقدّس ملّا عبد اللّه تونى را در خدمت فاضل بىعديل سابق الذكر خواندم ، و در آن وقت شروع كردم به نوشتن كتاب « درر الغرويه » و چهار مجلد آن « 2 » قريب به چهل و پنج هزار بيت نوشته شد ، و لكن الى الآن از سواد به بياض نيامده است . اميد كه جناب بارى توفيق تنقيح\r\n\r\n\r\n","description":"","footnote":"\r\n( 1 ) بحر العلوم .\r\n( 2 ) آن : در « د » نيامده است .\r\n","page_name":" 205 ","page_number":239},
  {"content":"\r\n\r\nو اتمام آن كرامت فرمايد .\r\nو در اين اثنا به خدمت جناب سيد سابق الالقاب « 1 » نيز حاضر مىشدم ، و به شراكت خلف ارجمند ايشان جناب آقا سيد محمّد رضا ، و جمعى ديگر از طلّاب « زبدة الاصول » شيخ بهائى ، و « منظومهء » « 2 » آن جناب را كه در فقه تأليف مىفرمود استفاده مىكردم ، و آن جناب را با اين فقير شفقّت پدرانه بود به حدّى كه قلم از اظهار آن به عجز معترف است ، و در ايّام زيارات مخصوصهء كربلاى معلّى به اتّفاق خود مىبردند .\r\nمجملا در آن اوان دل را عجب رقّتى و سينه را عجب انشراحى بود .\r\nاغلب اوقات تا به صبح در مطالعه و نوشتن بودم ، و اصلا از آن منزجر نمىشدم ، و اكثر ليالى جمعه را به اتّفاق طلّاب در مسجد كوفه به عبادت مشغول بودم ، و به مسجد سهله و صعصعه ، و زيد و مسجد حنّانه و به زيارت قبر « 3 » كميل بن زياد - كه ميان مسجد حنّانه و خندق كوفه بر دست راست واقع است - و قبر ميثم تمار - كه فيما بين خندق و مسجد كوفه بر جنب راست است - و قبر مسلم ابن عقيل ، و هانى ابن عروه كه متصل به ديوار شرقى مسجد كوفه است مىرفتم ، و هرگاه دل را افسردگى حاصل مىشد به زيارت اهل قبور ،\r\n\r\n\r\n","description":"","footnote":"\r\n( 1 ) سيّد محمّد مهدى طباطبائى نجفى بحر العلوم .\r\n( 2 ) الدرّة المنظومة : در فقه ، تاليف سيّد محمّد مهدى بن سيّد مرتضى طباطبائى بروجردى بحر العلوم ، شامل تمام باب طهارت و باب صلات تا نماز طواف كه معظم له به نظم كشيده ، و در سال 1269 چاپ شده است ، با آن‌كه ناتمام است ، امّا همين مقدار نام او را در زمرهء فقهاى مشهور درآورده ، بطورى كه قريب به 30 نفر بر آن كتاب شرح نوشته‌اند .\r\nرجوع شود به ذريعه : 8 / 109 و الأعلام : 7 / 113 .\r\n( 3 ) قبّهء : « ب » .\r\n","page_name":" 206 ","page_number":240},
  {"content":"\r\n\r\nو مقام حضرت صاحب عليه السلام و قبر هود و صالح كه در « وادى السلام » در خارج قلعهء مباركه واقعند مشرّف مىشدم ، فى الفور نشاطى و انبساطى حاصل مىشد كه قلم دو زبان از بيان آن عاجز است ، و در كوفه قبرى است كه به قبر يونس نبى عليه السلام مشهور است ، و لكن در حقيقت آن تأمّل است ، و در جنب آن مسجد شريفى است ، و نام آن به خاطر نيست .\r\n\r\nوفات جناب سيّد محمّد مهدى طباطبائى نجفى قدّس سرّه و ذكر احوال و اولاد آن‌جناب\r\nمجملا در آن بلدهء شريفه سرگرم تحصيل و كسب سعادات بودم ، و « 1 » در آن اوان جناب آقا سيد محمّد رضا با همشيرهء مكرّمه‌اش - كه زوجهء عالى جناب ، مقدّس القاب ، آقا سيد محمّد عمّه‌زادهء سابق الذكر است - به مكّهء معظّمه رفتند و هنوز معاودت نكرده بودند كه در سنهء يكهزار و دوصد و دوازده هجرى [ 1212 
  ] سيد مرحوم به جوار رحمت ايزدى پيوست ، و « 2 » روز عزاى آن سرور علماى كبار در آن بلدهء طيّبه آثار محشر هويدا شد ، سيلاب اشك از ديدهء پير و جوان جارى و اعالى و ادانى در بكاء « 3 » و بىقرارى بودند .\r\nجنازهء آن دين‌پناه را با ناله و آه برداشتند و در صحن مقدس مرحمت و غفران‌پناه علّامهء زمان ميرزا محمّد مهدى شهرستانى - طاب ثراه « 4 » - با عامّهء\r\n\r\n\r\n","description":"","footnote":"\r\n( 1 ) و : در « د » نيامده است .\r\n( 2 ) در روز : « د » .\r\n( 3 ) بكاء : گريه .\r\n( 4 ) طاب ثراه : در « د » نيامده است .\r\n","page_name":" 207 ","page_number":241},
  {"content":"\r\n\r\nمؤمنين بر او نماز كردند ، و در مسجد طوسى در حجره‌اى كه به جهت مدفن خود مشخّص فرموده بود دفن نمودند . تغمّده اللّه بغفرانه . تمام شعرا و ادبا در ماتمش مراثى عزا گفتند ، و البته صد مرثيه شده باشد .\r\nو حق آن است كه : به جامعيت و تشخّص و رعب آن بزرگوار ديدهء دوربين فلك كم ديده است ، و قرنهاى بسيار بايد كه چون او به عرصهء وجود آيد . از آن مرحوم كتاب مدوّنى باقى نبود الّا قدرى از طهارت و صلات منظومه ، و قريب به شش هزار بيت « شرح وافية الاصول » ، و « رسالهء حج » كه در ايّام حياتش مدوّن شده بود ، و لكن مسايل بسيار متفرّقه از كلك بدايع افكارش ظاهر شد ، و بعد از وفات آن جناب بعضى از تلامذه‌اش مسايل فقهيّه را جمع و مرتّب نموده ، به كتاب « مصابيح » موسوم كردند ، و « مسايل اصوليه » را نيز مدوّن كردند ، و مسائل متفرّقه از حواشى و غيرها را مجموعه ساختند .\r\nو اولاد ايشان منحصر در جناب فضايل مآب ، زبدة الأطياب ، نقاوة الأنجاب آقا سيد رضا و همشيرهء اوست ، و بعد از وفات آن جناب به چند ماه ، جناب آقا سيد رضا و همشيرهء مكرّمه‌اش به اتّفاق عالىجناب ، عمدة المجتهدين ، جناب ميرزا ابو القاسم جاپلاقى و ساير حجّاج از مكّه معاودت كردند .\r\n\r\nنقل نعش پادشاه جم‌جاه آقا محمّد خان قاجار به نجف اشرف و تاريخ فوت او « 1 »\r\nمجملا در آن بلدهء طيّبه بودم كه جنازه پادشاه جم‌جاه جنّت آرامگاه آقا\r\n\r\n\r\n","description":"","footnote":"\r\n( 1 ) عنوان : در « الف » نيامده است .\r\n","page_name":" 208 ","page_number":242},
  {"content":"\r\n\r\nمحمّد خان قاجار را كه در قلعهء شيشه - بعد از تسخير آن به غدر چند نفر از نمك بحرامان از صنف پيش‌خدمت و فرّاشان در ماه ذى الحجة الحرام از سنهء يكهزار و دوصد و يازده [ 1211 
  ] هجرى - كشته شده بود ، حسب الحكم پادشاه جم جاه گيتى پناه حضرت ظلّ اللّه « 1 » كه برادرزاده و وارث تخت و كلاه اوست ، بعد از فوت مرحوم سيّد به زمان قليلى به آن بلدهء شريفه نقل كردند ، و در رواق پشت حرم مطهّر در حجره‌اى - كه متّصل به باب الرحمه است - دفن كردند ، و يك قطعه سنگ مرمر مصفّاى منقّش بر آن نصب كردند .\r\nمجملا سرگرم درس و بحث و تأليف بودم كه از حضور والد ماجد خطّى رسيد مشتمل بر طلب من ؛ استخاره به كلام اللّه كردم اين آيهء شريفه برآمد :\r\n وَ إِنْ جاهَداكَ عَلى أَنْ تُشْرِكَ بِي ما لَيْسَ لَكَ بِهِ عِلْمٌ فَلا تُطِعْهُما  « 2 » آن را بجنسه « 3 » به والد نوشتم و معذرت خواستم قبول فرموده اجازت توقّف دادند .\r\n\r\nهم‌سبقان « 4 » اين فقير در خدمت جناب شيخ جعفر دام ظلّه\r\nچون مدّت سه سال تقريبا ايّام مفارقت به طول كشيد به جهت دريافت فيض خدمتش به كرمانشاهان معاودت كردم . مدّت يك ماه توقف كرده مراجعت نمودم ، و در خدمت جناب مستطاب معلّى القاب شيخ المجتهدين و زبدة المدقّقين و عمدة المحقّقين استادى جناب شيخ محمّد جعفر نجفى به\r\n\r\n\r\n","description":"","footnote":"\r\n( 1 ) فتحعلى شاه .\r\n( 2 ) لقمان ( 31 ) : 15 .\r\n( 3 ) بجنسه : بعينه .\r\n( 4 ) هم‌سبقان : هم‌كلاسىها ، هم‌دوره‌اىها .\r\n","page_name":" 209 ","page_number":243},
  {"content":"\r\n\r\nاستفادهء كتاب « استبصار » و « شرح قواعد » علّامه كه خود تأليف مىفرمودند مشغول شدم ، و از حضّار آن مجلس شريف بود عاليجناب آقا سيّد رضا سابق الذكر ، و آقا محمّد تقى خاله‌زادهء من ، و ميرزا رحيم خلف ميرزا تقى قاضى تبريز ، و سيّد ابو القاسم معروف به سيّد ميرزا خلف آقا سيد حسين نهاوندى ، و شيخ موسى خلف جناب شيخ ، و شيخ محمّد على اعسم « 1 » ، و شيخ محمّد بن شيخ صادق ، و آقا محمّد على خلف مرحوم مغفور آقا باقر هزار جريبى ، و آقا محمّد بن آقا كمال ، و غير ايشان كه هريك از فضلاى نامدار و علماى فضيلت شعارند .\r\n\r\n[ حملهء وهّابىها به نجف اشرف 
  ]\r\nو در اين اثنا آوازهء آمدن سپاه ضلالت دستگاه جماعت وهّابى عجب شور و فتورى در دلهاى مجاورين انداخت . مدّت چهار ماه را در شبها به\r\n\r\n\r\n","description":"","footnote":"\r\n( 1 ) آل اعسم : از خانواده‌هاى مشهور در نجف اشرف‌اند اكثر آنان نابغه در علم و فضل و ادبند ، بلكه از مجتهدين جليل القدر و از فقهاى عالى مقامند ، در تاريخ علمى و ادبى نجف مقام والايى دارند ، علامهء قزوينى در « انساب القبائل العراقيّه » گفته : « آل أعسم قبيله‌اى است از زبيد حجاز و از آنان طائفه‌اى در عراق است كه به « عسمان » خوانده مىشوند » ، جدّ آنان حاج محمّد خليص در اوائل قرن 11 به نجف مهاجرت كرد و متعاقبا أولاد و احفاد او كه تا به امروز در نجف‌اند ، امّا علم و ادب از اين خاندان رخت بربسته است . از مشاهير اين بيت شيخ محمّد على اعسم است كه معاصر شيخ جعفر كاشف الغطاء بوده و در سال 1233 ه فوت نموده است - رضوان اللّه تعالى عليه - . رجوع شود به الكرام البررة : 2 / 716 ، و الفوائد الرضويّة : 558 ، و انساب القبائل العراقيه : 46\r\n","page_name":" 210 ","page_number":244},
  {"content":"\r\n\r\nقلعهء « 1 » مباركه مىرفتيم و تا صبح به كشيك و حفاظت مشغول مىشديم .\r\n« 2 » استادى جناب شيخ با جماعت طلبهء عرب در سمت خود مىبودند ، و من با جماعت طلبهء عجم در مقام زين العابدين كه در جنب صفّهء صفاست . و چون خوف شديد شد و زنان را طاقت تحمّل آن نبود صبيّهء خاله با والدين و اخوين خود به كربلاى معلّى رفتند ، و من در نجف اشرف ماندم ، و بعد از رفع خوف معاودت كردند ، و فرزندى محمّد باقر در آن سفر در كربلا فوت شد .\r\n\r\n[ علماى اعلام نجف اشرف 
  ]\r\n\r\nشيخ محمد بن يوسف « 3 »\r\nو از جملهء علماء اعلام و مجاورين آن ارض اقدس بود عاليجناب ، مقدس القاب ، نخبة المجتهدين ، مرحوم شيخ محمّد بن شيخ يوسف ، و عاليجناب فضايل مآب مرحوم شيخ على فراهى .\r\n\r\nآخوند ملّا اسد اللّه « 4 »\r\nو عاليجناب عالم مقدّس ، عمدة المدقّقين آخوند ملّا اسد اللّه بن مرحوم حاجى اسماعيل دزفولى داماد استادى جناب شيخ ، كه چندى در خدمتش به\r\n\r\n\r\n","description":"","footnote":"\r\n( 1 ) در قلعه : « الف » .\r\n( 2 ) جناب : « د » .\r\n( 3 ) عنوان : « الف ، د » نيامده است ، شيخ محمّد بن يوسف : « د » .\r\n( 4 ) عنوان : « الف ، د » نيامده است .\r\n","page_name":" 211 ","page_number":245},
  {"content":"\r\n\r\nاستفاده مشغول بودم .\r\n\r\nسيد جواد عاملى « 1 »\r\nو ديگر عاليجناب سلالة الأطياب سيد جواد عاملى كه شرح مبسوطى بر « قواعد » علّامه مسمّى به « تاج الكرامة » « 2 » در چندين مجلّد و كتب و رسائل ديگر تأليف فرموده و از تلامذهء جد امجد « 3 » و سيد المجتهدين « 4 » و شيخ محمّد جعفر نجفى « 5 » دام فضله است .\r\n\r\nشيخ قاسم بن محى الدين « 6 »\r\nو عاليجناب فضيلت مآب شيخ قاسم بن محيى الدّين .\r\n\r\n\r\n","description":"","footnote":"\r\n( 1 ) عنوان : « الف ، د » نيامده است .\r\n( 2 ) اخيرا در 10 مجلّد رحلى قطور چاپ شده است ، به نام « مفتاح الكرامة » و صحيح اين اسم است .\r\n( 3 ) آقا محمّد باقر وحيد بهبهانى .\r\n( 4 ) علامهء سيّد محمّد مهدى طباطبائى بحر العلوم .\r\n( 5 ) در حاشيهء « ج » چنين آمده است : « بندگان استادى جناب شيخ محمّد جعفر در بيست و سيّم ماه رجب سنهء يكهزار و دوصد و بيست و هشت ( 1228 ) هجرى در نجف اشرف به رحمت ايزدى پيوست ، و از او كتاب « كشف الغطاء » به علاوهء كتب ديگر به يادگار است . و غفران مآب سيّد جواد عاملى مذكور در متن در ششم ماه محرّم الحرام ، ابتداى سنهء مذكوره در نجف اشرف به رحمت ايزدى پيوست ، و جناب سيّد محمّد محسن مذكور ، در ماه مبارك رمضان سنهء يكهزار و دوصد و بيست و هفت ( 1227 ) به اجداد طاهره ملحق گرديد . اسكنهم اللّه بحبوحة الجنان ، منه مد ظله » .\r\nمنظور از سيّد محسن ، سيّد محسن اعرجى بغدادى است كه ذكر آن گذشت .\r\n( 6 ) عنوان : در « ب » نيامده است .\r\n","page_name":" 212 ","page_number":246},
  {"content":"\r\n\r\n\r\nشيخ حسين بن نجف على « 1 »\r\nو عاليجناب مقدس القاب زاهد فاضل عالم عابد صالح متّقى شيخ حسين بن نجف على تبريزى و غير ايشان از علماء نامدار و فضلاى فضايل شعار كه قلم از ذكر مراتب فضل و كمال و محامد اوصاف و جلال هر يك به عجز معترف است ، همه را با اين فقير نهايت محبّت و و داد و غايت دوستى و اتّحاد بود .\r\n\r\nملّا محمود كليددار « 2 »\r\nو حاكم آن بلده بود عاليشأن معلّى مكان ملّا محمود خلف مرحوم ملّا محمّد صالح كه ابا عن جدّ به منصب كليدارى آستانهء مباركه نيز منصوب بوده‌اند ، و « 3 » با منش نهايت دوستى و انس بود . و در اثناى مجاورت آن ارض اقدس ؛ مكرر به عتبه بوسى خامس آل عبا - عليه السلام - مشرّف مىشدم و به زيارت عسكريّين در سرّ من رأى مىرفتم .\r\nو در سنهء يكهزار و دوصد و پانزده [ 1215 
  ] برادر نامدار و الاتبار « 4 » مع عيال و متعلّقان به عتبات عاليات مشرّف شدند ، و چند ماه در كربلاء معلّى توقف كردند .\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) عنوان : در « ب » نيامده است .\r\n( 3 ) و : در « د » نيامده است .\r\n( 4 ) آقا محمّد جعفر .\r\n","page_name":" 213 ","page_number":247},
  {"content":"\r\n\r\n\r\nوفات جناب ميرزا محمد مهدى « 1 » شهرستانى قدس سره\r\nدر آن اوان عالى جناب مقدس القاب فضايل مآب سلالة الأطياب عمدة المحققين و زبدة المدققين ملاذ فقرا و ملجأ ضعفا مرحوم مغفور ميرزا محمّد مهدى شهرستانى موسوى - طاب ثراه - در آن ارض اقدس به رحمت ايزدى پيوست و خار مصيبتش بر دلهاى عالميان نشست . جنازهء او را با ناله و آه در ايوان پيش روى شهداء سعداء در رواق شريف مدفون كردند . تغمّده اللّه بغفرانه .\r\n\r\nوفات والدهء نورچشمى آقا محمّد صادق « ( 2 ) »\r\nو حليلهء جليلهء آن برادر والاتبار والدهء نورچشمى آقا محمّد صادق نيز به رحمت ايزدى و اصل شد ، و خود نيز رنجور و عليل شد ، و لا علاج عزيمت معاودت به كرمانشاهان فرمود .\r\n\r\n[ وفات والد ماجد آقا محمّد على 
  ]\r\nو اين فقير را نيز شوق دريافت فيض حضور والد ماجد گريبان‌گير شد ، در بلدهء كاظمين به ايشان ملحق شده به اتفاق روانهء سمت مقصود شديم ، و بعد از يك دو ماه از خدمتش استيذان معاودت نمودم ، فرمودند كه تا ماه رجب توقّف بايد كرد ، و مكرّر مىفرمودند كه : در ماه رجب سانحهء عظيمه به اين شهر\r\n\r\n\r\n","description":"","footnote":"\r\n( 1 ، 2 ) عنوان : در « ب » نيامده است .\r\n","page_name":" 214 ","page_number":248},
  {"content":"\r\n\r\nرويداد خواهد شد .\r\nو در اوائل آن ماه مرض زكام عارض ذات اقدسش شد ، و بالأخرة مرض اسهال عارض گرديد ، برادر نامدار عالىتبار را وصى بر امورات خود و صغار فرموده ، در وقت زوال در يوم جمعه - كه با عيد مبعث مطابق بود - احوال آن جناب زياده منقلب شد . در آن حال مشغول به اداى فريضهء ظهرين شدند ، و در اواخر نماز به رحمت ايزدى پيوست ، و خار مصيبتش بر دل عالميان نشست ، و چنان كه سبق ذكر يافت در آن بلده مدفون شدند ، طاب اللّه ثراه و جعل الجنّة مثواه .\r\nبعد از صدور اين سانحهء عظمى ارادهء معاودت به نجف اشرف كردم ، برادر نامدار منع فرمود : حسب الإطاعه توقف كردم ، و به مطالعه و مباحثهء رسمى مشغول شدم ، و اصلا خاطر مايل به توقّف و سكونت در آن بلده نمىشد ، و به جهت تمشيت امورات دختر خير الحاج حاجى رحمة اللّه ساكن آن شهر را كه والدهء نورچشمى محمّد ابراهيم است نكاح كردم .\r\n\r\nذكر سانحهء جماعت وهّابى\r\nدر اين اوان خبر استيلاى جماعت وهّابى به كربلاى معلّى و قتل و غارت آن بلدهء طيّبه رسيد ، و مجمل اين احوال آن است كه : مقدّسين و اهالى آن بلده در سنهء يكهزار و دوصد و شانزده [ 1216 
  ] به جهت زيارت عيد غدير به عتبه بوسى حضرت امير المؤمنين - عليه السلام - به نجف اشرف رفتند ، و در آن شهر آن‌قدرى از مردان مجتمع نبودند ، سعود نامسعود چون بر اين معنى مطّلع\r\n\r\n","description":"","footnote":"","page_name":" 215 ","page_number":249},
  {"content":"\r\n\r\nشد به « 1 » آن بلدهء طيّبه شبيخون آورده ، در ماه ذى الحجة الحرام در يوم عيد غدير كه مردم به تهيّهء زيارت و عيد مشغول بودند ، قلعه « 2 » را محاصره كرد به جهت قلّت مردم و كمى سامان و مساهله عمر آقاى ناصبى حاكم آنجا ، مقاومت نتوانستند نمود ، و منهزم شدند .\r\nپس سپاه ضلالت دستگاه ، دروازهء حصار را شكسته ، و از اطراف ديگر نيز داخل شهر شده ؛ شروع به قتل و نهب كردند ، چنان كه تقريبا سه هزار كس از مقدّسين و مجاورين و زوّار به درجهء شهادت رسيدند ، و خرابى بسيار به قبّهء مباركه و حرم محترم خامس آل عبا و سرور مظلومان و خانه‌هاى مجاوران رسانيدند ، و در وقت زوال بدون باعث و سبب ظاهرى از شهر به سمت موطن خود كه « درعيّه » « 3 » است رفتند ، و مؤمنين به حكم - الفرار مما لا يطاق من\r\n\r\n\r\n","description":"","footnote":"\r\n( 1 ) برآن : « د » .\r\n( 2 ) منظور شهر مقدّس كربلا است .\r\n( 3 ) درعيه : واحه‌اى نجد ، عربستان سعودى ، واقع در حدود 20 كيلومترى شمال غربى رياض ، پايتخت سابق آل سعود ، « وادى حنيفه » از آن مىگذرد ، از آباديهاى آن « بجيرى » است كه مسكن ابن عبد الوهاب و بسيارى از علماى خاندان او بوده است ، و مقبرهء وى در همانجاست .\r\nدرعية اول بار در ( 850 ق ) . آباد شد در ( 1139 ق ) . محمّد بن سعود فرمانرواى آن گرديد ، در ( 1157 ق ) . ابن عبد الوهاب كه از زادگاه خود عينيه رانده شده بود در درعيه سكنى گزيد ، و او و محمّد بن سعود به نشر مذهب وهّابى پرداختند . دولت سعودى درعيه در اوايل قرن 13 هجرى ، همهء شبه جزيرهء عربستان را تحت فرمان داشت ، در لشگركشى ابراهيم پاشا به نجد ، پس از مدتى محاصره ؛ درعيه سقوط كرد ( 1233 ه . ق ) و به امر وى ويران گرديد ( 1234 ه . ق ) . محمد بن مشارى به عمران آن پرداخت ولى دگربار سپاهيان مصرى آن را ويران كردند و سوختند . ( دهخدا )\r\n","page_name":" 216 ","page_number":250},
  {"content":"\r\n\r\nسنن المرسلين - « 1 » به اطراف فرار نمودند .\r\n\r\nبيان مذهب وهّابى\r\nچون سخن به اينجا رسيد مناسب آن است كه فى الجملة مذهب اين جماعت ضالّه را نگارش نمايد .\r\nبدانكه ! شيخ عبد الوهّاب نامى كه در امثال و اقران خود به ذهن و ذكا معروف بود ، علم فقه اهل سنّت و جماعت را تحصيل كرده ، مراتب عقليّه را نيز در اصفهان از علماى نامدار استفاده نموده بود ، و از آنجا به « درعيه » و نواحى آن از محالات نجد رفته ؛ مدّعى اين ملّت و مذهب شد ، و در فقه و احكام طريقهء حنبلى ، و در اصول بسيارى از عقايد را براى خود آنچه مستحسن آمدى گفتى ، و مردم را به آن دعوت كردى .\r\nاز آن جمله آن است كه : جميع فرق اسلام را چون يهود و نصارى و ساير اصناف كفّار مشرك و كافر و در زمرهء عبدهء اصنام محسوب داشتى ، و مىگفتى كه مسلمانان تعظيم و توقيرى كه به قبر مطهّر سيد رسل صلّى اللّه عليه و آله « 2 » و قبور پرنور أئمهء أطهار - عليهم السلام « 3 » - و بقاع اولياء و مرشدان چون ابو حنيفه ، و شيخ عبد القادر و امثال ايشان كنند ، و در هنگام سختى به آنها توسل جويند و انجاح مطالب دنيوى و اخروى را از آنها مسئلت مىنمايند ، و در مقابل قبور سجده كنند ، جبههء نياز به خاك مالند در حقيقت بت‌پرستى\r\n\r\n\r\n","description":"","footnote":"\r\n( 1 ) گريختن از چيزى كه توانش نيست از سنّتهاى پيامبران است ( الاسرار المرفوعة : 254 ) .\r\n( 2 ) صلّى اللّه عليه و آله : در « ب ، ج » نيامده است .\r\n( 3 ) عليهم السلام : در « ب ، ج » نيامده است .\r\n","page_name":" 217 ","page_number":251},
  {"content":"\r\n\r\nاست .\r\nزيرا كه عبدهء اصنام نيز آنها را خدا نگويند بلكه شفعا و وسايط دانند ، و به وسيله آنها مستدعيات خود را از درگاه بارى مسئلت كنند ، و چنين است حال يهود و نصارى كه تصاوير را عبادت و سجده كنند ، پس همهء اين فرق در حقيقت واحداند ، و لهذا حكم به قتل و نهب جميع آنها كرده ، همه را واجب القتل و مشرك مىدانند ، و گويند كه رسل و أنبيا ، و همچنين خلفا و علماء مادامى كه بودند ، در قبول كردن احكام مطاع « 1 » بودند ، تبليغ احكام را كردند و رفتند ، و حال احكام در ميان ما است ، ما بايد به آنها عمل كنيم ، و از كسى بدون اذن خدائى شفاعت ميسّر نيست . پس بايد التماس كرد كه خدا محمّد - صلّى اللّه عليه و آله « 2 » - يا ديگرى را شفيع ما كند و در خطابات كسى را به جز نام چيزى نگويند و سيد و آقا و شيخ نگويند ، و لبّيك نگويند ، و تعظيم در مجالس حتّى براى رئيس خود نكنند ، و به‌جز ذات بارى ؛ كسى را واجب التعظيم ندانند .\r\nپس جمعى از قبيلهء عوام متابعت او كردند ، و در حدود نجد صاحب آوازه شد ، و عبد العزيز نامى از بزرگان عرب سر در اطاعت او درآورده ، مروّج مذهب او گرديد ، و در رواج دادن اين مذهب كوشيد ، و تمام حدود نجد و احساء و قطيف و « 3 » عمّان ، تا قريب به حدود جدّه و حديده و يمن و شام ، و تا سه فرسخى نجف اشرف و غيره جبرا و قهرا و خوفا و طمعا متديّن به دين او\r\n\r\n\r\n","description":"","footnote":"\r\n( 1 ) در « ب » ( مطّلع ) آمده است كه صحيح نيست .\r\n( 2 ) صلّى اللّه عليه و آله : در « ب ، ج » نيامده است .\r\n( 3 ) و برّ عمّان : « د » .\r\n","page_name":" 218 ","page_number":252},
  {"content":"\r\n\r\nشدند ، و مكرّر غلبهء او به عرض سلطان روم « 1 » و پادشاه عجم « 2 » رسيد كسى متوجّه دفع او نشد .\r\nتا آنكه در اين اوقات ، نهايت قوّت به هم رسانيده ، و زياده از دو لك « 3 » سپاه بر او جمع شده است ، و مطلقا به سپاهيان مواجب نمىدهد ، بلكه هروقت كه عزيمت سمتى كند فرمان به طوايف اعراب نويسد ، و هرقدر سپاه خواهد طلبد ، زاد و راحله از خود برداشته به خدمتش حاضر مىشوند ، اگر فتح كردند از غنايم حصّه مىيابند ، و اگر كشته شدند معتقد آنند كه يك سر داخل بهشت خواهند شد ، و بعد از فوت او متكفّل احوال اهل و عيال او مىشود ، و از زكات به جهت آنها حصّه قرار مىدهد ، و از اطراف مردم زكات اموال خود را حمل كرده به مقرّ رياستش - كه « درعيه » است - مىرسانند و از غنايم ؛ خمس به جهت خود برمىدارد ، و مابقى را فيما بين عسكر تقسيم مىكند ، و در متابعت شريعت خود نهايت مستحكم است . حتى اگر فقيرى خواهد وى را به جهت مرافعه به خانهء حاكم شرع برد او مطلقا امتناع نكند ، و حاكم نيز ميان او و آن فقير على السويّه حكم را جارى نمايد ، دزدى و انواع فواحش در حدودش معدوم است .\r\nهمان‌كه بانگ مؤذّن بلند شد تمام مردم در مساجد برآيند و مشغول نماز جماعت شوند ، و اگر احيانا كسى بلا عذر حاضر نشد او را تعزير كنند .\r\nعبد العزيز بعد از سانحهء كربلا كشته شد و سعود پسر او صاحب مسند شده\r\n\r\n\r\n","description":"","footnote":"\r\n( 1 ) عثمانى .\r\n( 2 ) فتحعلى شاه .\r\n( 3 ) لك - صد هزار ، دو لك - دويست هزار .\r\n","page_name":" 219 ","page_number":253},
  {"content":"\r\n\r\nاست . بعضى از رسايل عبد الوهاب « 1 » كه در عقايد نوشته بود به جنسه « 2 » ثبت مىشود كه مطالعه كنندگان بر بطلان او « 3 » مطلع شوند :\r\n\r\nصورت رساله‌اى كه عالم طائفهء وهابى در بيان تكفير كل مسلمين نوشته است\r\nبسم اللّه الرحمن الرحيم\r\nإعلم ! رحمكم اللّه أنّ الحنيف ملّة إبراهيم أن تعبد اللّه مخلصا له الدّين و بذلك أمر اللّه جميع الناس ، و خلقهم له كما قال اللّه تعالى :  وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ  « 4 » . فاذا عرفت أن اللّه خلق العباد للعبادة فاعلم أنّ العبادة لا تسمّى عبادة ، إلا مع التوحيد ، كما أن الصّلاة لا تسمّى صلاة إلّا مع الطهارة ، فإذا دخل الشرك في العبادة فسدت ، كالحدث اذا دخل في الطهارة ، كما قال اللّه تعالى فى التوبة :  ما كانَ لِلْمُشْرِكِينَ أَنْ يَعْمُرُوا مَساجِدَ اللَّهِ شاهِدِينَ عَلى أَنْفُسِهِمْ بِالْكُفْرِ أُولئِكَ حَبِطَتْ أَعْمالُهُمْ وَ فِي النَّارِ هُمْ خالِدُونَ  « 5 » فمن دعى غير اللّه طالبا منه ما لا يقدر عليه الا اللّه من جلب خير ، او دفع ضرر ،\r\n\r\n\r\n","description":"","footnote":"\r\n( 1 ) محمّد بن عبد الوهاب .\r\n( 2 ) بعينه .\r\n( 3 ) آن : « د » .\r\n( 4 ) سورهء ذاريات ( 51 ) : 56 .\r\n( 5 ) سورهء توبه ( 9 ) : 17 .\r\n","page_name":" 220 ","page_number":254},
  {"content":"\r\n\r\nفقد أشرك في العبادة ، كما قال اللّه تعالى في الأحقاف :   وَ مَنْ أَضَلُّ مِمَّنْ يَدْعُوا مِنْ دُونِ اللَّهِ مَنْ لا يَسْتَجِيبُ لَهُ إِلى يَوْمِ الْقِيامَةِ وَ هُمْ عَنْ دُعائِهِمْ غافِلُونَ * وَ إِذا حُشِرَ النَّاسُ كانُوا لَهُمْ أَعْداءً وَ كانُوا بِعِبادَتِهِمْ كافِرِينَ   « 1 » و قال اللّه تعالى فى الملآئكة :   وَ الَّذِينَ تَدْعُونَ مِنْ دُونِهِ ما يَمْلِكُونَ مِنْ قِطْمِيرٍ * إِنْ تَدْعُوهُمْ لا يَسْمَعُوا دُعاءَكُمْ وَ لَوْ سَمِعُوا مَا اسْتَجابُوا لَكُمْ وَ يَوْمَ الْقِيامَةِ يَكْفُرُونَ بِشِرْكِكُمْ وَ لا يُنَبِّئُكَ مِثْلُ خَبِيرٍ   « 2 » .\r\nفأخبر تبارك اللّه تعالى ان دعاء غير اللّه شرك ، فمن قال يا رسول اللّه ! او يابن عباس ، او يا عبد القادر ، زاعما أنه يأتي حاجته الى اللّه و هو شفيعه « 3 » عنده و وسيلته إليه ، فهو المشرك الذي يهدر دمه و ماله ، إلّا « 4 » ان يتوب من ذلك ، و كذلك الّذين يخلصون لغير اللّه ، أو توكل على غير اللّه ، أو رجا غير اللّه ، أو خاف خوف السر من غير اللّه ، أو التجأ إلى غير اللّه ، او استعان به غير اللّه فيما لا يقدر عليه الّا اللّه فهو أيضا مشرك .\r\nو ما ذكرنا من انواع الشرك ، هو الّذي قال اللّه تعالى فيه في المائدة :  إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ  « 5 » و هو الذي قاتل رسول اللّه مشركوا العرب به ، و أمرهم باخلاص العبادة كلّها للّه تعالى ، و يتّضح ذلك بمعرفة أربعة قواعد ذكرها اللّه تعالى في كتابه :\r\n\r\n\r\n","description":"","footnote":"\r\n( 1 ) سورهء احقاف ( 46 ) : 5 و 6 .\r\n( 2 ) سورهء فاطر ( 35 ) : 13 و 14 .\r\n( 3 ) شفيعة : « ج » .\r\n( 4 ) إلى أن : « الف » .\r\n( 5 ) سورهء نساء ( 4 ) : 48 .\r\n","page_name":" 221 ","page_number":255},
  {"content":"\r\n\r\nأوّلها : ان تعلم أنّ الكفّار الّذين قاتلهم رسول اللّه يقرّون أنّ اللّه هو الخالق الرزّاق المحيي المميت المدبّر لجميع الامور ، و الدّليل على ذلك قوله تعالى في سورة يونس و غيرها :  قُلْ مَنْ يَرْزُقُكُمْ مِنَ السَّماءِ وَ الْأَرْضِ أَمَّنْ يَمْلِكُ السَّمْعَ وَ الْأَبْصارَ وَ مَنْ يُخْرِجُ الْحَيَّ مِنَ الْمَيِّتِ وَ يُخْرِجُ الْمَيِّتَ مِنَ الْحَيِّ وَ مَنْ يُدَبِّرُ الْأَمْرَ فَسَيَقُولُونَ اللَّهُ فَقُلْ أَ فَلا تَتَّقُونَ  « 1 »     قُلْ مَنْ رَبُّ السَّماواتِ السَّبْعِ وَ رَبُّ الْعَرْشِ الْعَظِيمِ * سَيَقُولُونَ لِلَّهِ قُلْ أَ فَلا تَتَّقُونَ * قُلْ مَنْ بِيَدِهِ مَلَكُوتُ كُلِّ شَيْءٍ وَ هُوَ يُجِيرُ وَ لا يُجارُ عَلَيْهِ إِنْ كُنْتُمْ تَعْلَمُونَ * سَيَقُولُونَ لِلَّهِ قُلْ فَأَنَّى تُسْحَرُونَ     « 2 » .\r\nإذا عرفت هذه القاعدة و اشكل عليك فاعلم أنّهم بهذا اقرّو ثمّ توجّهوا إلى غير اللّه يدعون من دون اللّه .\r\nاذا عرفت هذه فاعرف القاعدة الثانية ، و هي أنّهم يقولون ما نرجوا إليهم إلّا لطلب الشفاعة عند اللّه نريد من اللّه لا منهم و لكن بشفاعتهم ، و الدّليل على ذلك قوله تعالى فى سورة يونس و غيرها :  وَ يَعْبُدُونَ مِنْ دُونِ اللَّهِ ما لا يَضُرُّهُمْ وَ لا يَنْفَعُهُمْ وَ يَقُولُونَ هؤُلاءِ شُفَعاؤُنا عِنْدَ اللَّهِ قُلْ أَ تُنَبِّئُونَ اللَّهَ بِما لا يَعْلَمُ فِي السَّماواتِ وَ لا فِي الْأَرْضِ سُبْحانَهُ وَ تَعالى عَمَّا يُشْرِكُونَ  « 3 » و قال اللّه تعالى :\r\n وَ الَّذِينَ اتَّخَذُوا مِنْ دُونِهِ أَوْلِياءَ ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى إِنَّ اللَّهَ يَحْكُمُ بَيْنَهُمْ فِي ما هُمْ فِيهِ يَخْتَلِفُونَ إِنَّ اللَّهَ لا يَهْدِي مَنْ هُوَ كاذِبٌ كَفَّارٌ  « 4 » .\r\nفإذا عرفت هذه ؛ فاعرف القاعدة الثالثة ، و هى أن منهم من طلب الشفاعة\r\n\r\n\r\n","description":"","footnote":"\r\n( 1 ) سورهء يونس ( 10 ) : 31 .\r\n( 2 ) سورهء مؤمنون ( 23 ) : 86 - 89 .\r\n( 3 ) سورهء يونس ( 10 ) : 18 .\r\n( 4 ) سورهء زمر ( 39 ) : 3 .\r\n","page_name":" 222 ","page_number":256},
  {"content":"\r\n\r\nمن الاصنام ، و منهم من تبرّء من الأصنام و تعلق على الصالحين ، مثل : عيسى - عليه السلام - و امّه و الملّائكة ، و الدليل على ذلك قوله تعالى فى بنى اسرائيل :\r\n أُولئِكَ الَّذِينَ يَدْعُونَ يَبْتَغُونَ إِلى رَبِّهِمُ الْوَسِيلَةَ أَيُّهُمْ أَقْرَبُ وَ يَرْجُونَ رَحْمَتَهُ وَ يَخافُونَ عَذابَهُ إِنَّ عَذابَ رَبِّكَ كانَ مَحْذُوراً  « 1 » ، و رسول اللّه - صلّى اللّه عليه و آله - لم يفرّق بين من عبد الاصنام و بين من عبد الصالحين بل كفر الكلّ و قاتلهم حتّى جعل الدين كلّه للّه .\r\nفإذا عرفت هذه ؛ فاعرف القاعدة الرابعة ، و هي أنّهم يخلصون اللّه فى الشدائد و ينسون ما يشركون ، و الدليل عليه قوله تعالى فى العنكبوت :  فَإِذا رَكِبُوا فِي الْفُلْكِ دَعَوُا اللَّهَ مُخْلِصِينَ لَهُ الدِّينَ فَلَمَّا نَجَّاهُمْ إِلَى الْبَرِّ إِذا هُمْ يُشْرِكُونَ  « 2 » ، و أهل زماننا يخلصون الدعا فى الشدائد لغير اللّه .\r\nفإذا عرفت هذه ، فاعرف القاعدة الخامسة ، و هي انّ المشركين في زمان النبي - صلّى اللّه عليه و آله - اخفّ شركا من عقلاء مشركين زماننا لأن اولئك يخلصون اللّه فى الشدائد ، و هؤلاء يدعون مشايخهم في الشدائد و الرخاء و اللّه أعلم بالصواب .\r\n\r\nجواب از شبهه ايشان « 3 »\r\nتمام شد رسالهء خبيثه ، و عمدهء مطلب او آن است كه : تعظيم قبّه و قبور مطهّرهء هريك از ائمهء معصومين - عليهم السلام - و استدعاى شفاعت از ايشان\r\n\r\n\r\n","description":"","footnote":"\r\n( 1 ) سورهء اسراء ( 17 ) : 57 .\r\n( 2 ) سورهء عنكبوت ( 29 ) : 65 .\r\n( 3 ) از روى اجمال : « ب » .\r\n","page_name":" 223 ","page_number":257},
  {"content":"\r\n\r\n- چنان كه عادت شيعيان است و از مثل شيخ عبد القادر و امام اعظم « 1 » و نحوهما چنان كه رسم سنّيان است - كفر و شرك است ، مثل آن‌كه كفار قريش استشفاع از اصنام مىكردند ، و جناب بارى تعالى به اين سبب تكفير ايشان فرموده است .\r\nو اين كلام مردود است به چند وجه كه اين رساله محلّ ذكر آنها نيست ، و به عنوان اجمال بر سبيل الزام مىگوئيم كه : از اين قرار سجدهء ملّائكه به آدم عليه السلام ، و سجدهء يعقوب و اولاد او به يوسف عليه السلام ، بلكه طواف مكّه معظّمه و سجده به سمت آن نيز كفر خواهد بود !\r\nو اگر گويند كه : اين‌ها حسب الحكم الهى بوده است و لهذا كفر نيست ، ما نيز گوئيم كه تعظيم قبب « 2 » و قبور مطهّرات سادات انام نيز حسب الحكم است ، چنان كه در اخبار صحيحه از أئمهء أطهار عليهم السلام رسيده است ، پس بايد سخن در حجيّت كلام ايشان كرد ، و اين مرحله‌اى است عليحده كه در كتب اصوليّه اثبات شده است .\r\nو مىگوئيم كه : همچنين استشفاع و استمداد از ارواح مطهّرات در اخبار وارد و متواتر « 3 » است ، و جناب بارى تعالى ايشان را اذن داده است كه هركه را خواهند شفاعت كنند ، پس مجملا بايد در حجيّت قول حضرات أئمهء معصومين\r\n\r\n\r\n","description":"","footnote":"\r\n( 1 ) منظور ابو حنيفه است .\r\n( 2 ) جمع قبّه : گنبدها .\r\n( 3 ) متواتر : پياپى رسيدن ، پشت سر هم صادر شدن .\r\nخبر متواتر خبرى است كه بسيارى از روات آن را نقل كرده باشند به حدّى كه موجب يقين شده باشد .\r\n","page_name":" 224 ","page_number":258},
  {"content":"\r\n\r\n- عليهم السلام - سخن كنند ، و بر فرض ثبوت آن - چنان‌كه عقيدهء ماست - هيچ يك از مراحل مذكوره بر ما لازم نيايد ، اصل را گذاشتن و در فرع سخن كردن باطل و بىمعنى است ، و دربارهء اصنام حكم از جانب حضرت سبحان صادر نبود ، بلكه از آن منع كرده بود ، و مع ذلك ايشان را تعظيم و توقير مىكرده‌اند ، و لهذا ايشان را تكفير فرموده است . و ما در توقير و تعظيم سادات أنام اطاعت خدا را منظور داريم ، چنان كه ملّائكه در سجدهء آدم - عليه السلام - و عبّاد در سجده به مكّه معظّمه منظور دارند ، نه آنكه عبادت آنها را منظور داريم ، چنان كه كفّار در عبادت اصنام داشته‌اند .\r\nو اين ملّاعين به جهت همين اعتقاد است كه تمام اوقات خود را مصروف تدبير تخريب قبب مطهّره مىدارند ، چنان كه در اين اوقات قبّهء ائمهء بقيع را نيز خراب كرده‌اند ، و قبهء حضرت رسول - صلّى اللّه عليه و آله - را نيز قدرى از بالاى آن را خراب نموده‌اند ، و در مكّهء معظّمه و مدينهء مشرفه چيزى از قبب را نيز « 1 » صحيح نگذاشته‌اند .\r\n\r\nحركت دادن عيال از عتبات به ايران\r\nمجملا در بلدهء كرمانشاهان خبر تسلّط يافتن ايشان بر حرم خامس آل عبا - عليه السلام - در عشر اول شهر محرّم الحرام رسيد ، نهايت اضطراب و تشويش حاصل شد ، و در پانزدهم آن ماه به جهت حركت دادن عيال از نجف اشرف روانهء عتبات شدم و در هنگام معاودت در كاروانسراى كه واقع\r\n\r\n\r\n","description":"","footnote":"\r\n( 1 ) نيز : در « د » نيامده است .\r\n","page_name":" 225 ","page_number":259},
  {"content":"\r\n\r\nاست ميان كربلا و نجف - و استادى جناب سيد المجتهدين « 1 » باعث بناى آن « 2 » شده‌اند و به نام آن جناب مشهور است - رفقا را چون از رفتن به كربلاى معلّى خوف بود ، اراده كردند كه به حلّه رفته ، از آنجا به بغداد بروند .\r\nو « 3 » اين فقير را شوق عتبه بوسى آن سرور « 4 » انام زياده از حدّ بود پس بنا را بر استخاره نهاديم ، اين آيهء شريفه آمد :  رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ رَبَّنا لِيُقِيمُوا الصَّلاةَ فَاجْعَلْ أَفْئِدَةً مِنَ النَّاسِ تَهْوِي إِلَيْهِمْ  « 5 » روانهء آن بلدهء شريفه شديم . زيارت كرده به كاظمين - عليهما السلام - رفتيم ، و عيال را در آنجا گذاشته به جهت دريافت فيض زيارت أربعين به اتّفاق عالى جناب فضايل مآب جناب ميرزا محمّد حسين خلف ارشد غفران مآب جناب ميرزا محمّد مهدى شهرستانى و جمعى ديگر باز عازم آن بلدهء شريفه « 6 » شدم .\r\n\r\nاجازات مشايخ عظام به مؤلف اين اوراق « 7 »\r\nو در آنجا به خدمت استادى جناب شيخ جعفر « 8 » سابق الالقاب - كه به\r\n\r\n\r\n","description":"","footnote":"\r\n( 1 ) سيّد محمّد مهدى طباطبائى بحر العلوم .\r\n( 2 ) او : « الف ، ج ، د » .\r\n( 3 ) و : در « الف » نيامده است .\r\n( 4 ) امام موسى الكاظم - عليه السلام - .\r\n( 5 ) سورهء ابراهيم ( 14 ) : 37 .\r\n( 6 ) كربلا .\r\n( 7 ) عنوان : در « الف ، ج ، د » نيامده است .\r\n( 8 ) نجفى كاشف الغطاء .\r\n","page_name":" 226 ","page_number":260},
  {"content":"\r\n\r\nسمت « حسيكه » « 1 » كه مقر جماعت خزاعل است فرار كرده بودند ، و به جهت زيارت به آن بلده مشرّف شده بود - رسيدم . در هنگام رخصت بسيار گريستند ، و بر آن اجتماع طلاب و اصحاب فضيلت و كمال كه در مجلس شريفش ميسّر شده بود ، و به سبب اين سانحه به تفرّق انجاميد و بر پراكندگى احوال مؤمنين تأسّف بسيار خوردند ، و اجازه نوشته به اين فقير عنايت كردند و جناب مستغنى الالقاب مير سيد على « 2 » سابق الالقاب نيز مرا به اين سعادت مشرّف فرمودند .\r\nو چون به بلدهء كاظمين - عليهما السلام - رسيدم جناب فضيلت مآب سلالة الاطياب سيد محسن « 3 » سابق الاحوال نيز در آن اوراق اجازه نوشته مرحمت فرمودند .\r\nپس با عيال به رفاقت آخوند ملّا شريف كه نامش سابق بر اين ذكر شد به بلدهء كرمانشاهان رفتيم ، و چند ماهى را در آن بلده توقف نمودم . چون هميشهء اوقات خاطر مايل سكونت در آن بلده نبود و نيست ، عيال را گذاشته خود روانهء دار المؤمنين قم شدم .\r\n\r\n\r\n","description":"","footnote":"\r\n( 1 ) محلّى است در مدينه ، بين ذباب و مسجد فتح ، واقدى گفته : يهود در آن ساكن بودند ، و ذباب نام كوهى است در اطراف مدينه . ( معجم البلدان : 2 / 261 ، دهخدا : 19 / 616 )\r\n( 2 ) طباطبائى صاحب رياض المسائل .\r\n( 3 ) اعرجى بغدادى .\r\n","page_name":" 227 ","page_number":261},
  {"content":"\r\n\r\n\r\nفصل هشتم : دار المؤمنين قم\r\nدار المؤمنين قم شهرى است از بلاد قديمه ، و در آن روات و محدثين و مقدّسين و اولاد أئمهء طاهرين - عليهم السلام - بسيار مجتمع بوده‌اند ، و قبور اغلب آنها در آنجا است ، و قبل از اين نهايت معمور بوده است ، و حال به تقريب آنكه از زمين آب جوشيده بوده است ، اغلب عمارات آن خراب شده است و زياده از دو هزار خانه در آن به نظر نمىآيد .\r\nحضرت فاطمهء معصومه - عليها السلام - خواهر حضرت امام رضا - عليه السلام - و على بن جعفر ، و قريب به پنجاه امام‌زاده ، و قريب به پانزده نفر از روات و محدّثين ، چون زكريا بن آدم ، و على بن بابويه و امثالهما را در آنجا زيارت كردم ، و در خارج شهر آبى جارى است شورمزه ، و لكن چون چند روز توقّف شود شورى آن معلوم نمىشود ، خربوزه و انار و انجير در آن به نهايت تكلّف مىشود ، و اغلب مردم آن شهر به غايت تنگدل و تهىدست‌اند .\r\nو در آن اوان از جانب پادشاه عالم پناه « 1 » قبّهء مباركهء حضرت فاطمهء معصومه - عليها السلام - را تذهيب مىكردند ، و مدرسهء بسيار عالى در جنب صحن مقدس مىساختند و قريب به اتمام بود .\r\nدر حال ورود در خانه عالى جناب ، مقدس القاب فضايل مآب ، علّامى فهامى ، زبدة المحققين ، و عمدة المجتهدين ، جناب ميرزا ابو القاسم جاپلاقى « 2 » دام فضله منزل كردم ، و بعد از سه روز در خانهء عزيزى از مقدّسين كه نامش به\r\n\r\n\r\n","description":"","footnote":"\r\n( 1 ) منظور فتحعلى شاه قاجار است .\r\n( 2 ) ميرزا قمى .\r\n","page_name":" 228 ","page_number":262},
  {"content":"\r\n\r\nخاطر نيست و عالىجناب آقا سيد رضا سابق الالقاب خلف سيد المجتهدين « 1 » و عالىجناب آقا محمّد تقى خاله‌زاده « 2 » و آقا محمّد بن آقا كمال كه نامش سبق ذكر شد ، نيز در آنجا منزل داشتند منزل كردم ، و به مباحثه و تأليف مشغول شدم . جمعى از طلاب « شرح لمعه » و « وافيهء » اصول را مىخواندند ، و بر « مختصر نافع » شرحى مىنوشتم و به نظر شريف آن عالى جناب « 3 » مىرسانيدم ، و مدت شش ماه در آن شهر توقف داشتم ، و بعد از آن به اتّفاق حضرات سابق الذكر به سمت بروجرد معاودت كردم ، در اوان وداع جناب ميرزا دام فضله العالى اجازه نوشته عنايت فرمودند پس بعد از چند روز وارد بروجرد شديم .\r\n\r\nفصل نهم : بروجرد « 4 »\r\nو آن شهرى است از قلمرو « عليشكر » ميان او و بلدهء كرمانشاهان مسافت پنج روز راه است ، و به خوش آب و هوايى و لطافت مشهور است ، و باغات و عمارات با شكوه در آن بسيار است ، و عالىجناب فضايل مآب آقا سيد جواد ، برادر سيد المجتهدين ، و ساير برادران و اقوام ايشان در آن بلده سكنى دارند ، و اعزّه و اعيان نهايت عزّت و احترام ايشان را منظور مىدارند ،\r\n\r\n\r\n","description":"","footnote":"\r\n( 1 ) سيد محمّد مهدى طباطبائى بحر العلوم .\r\n( 2 ) محمّد تقى اصفهانى صاحب « هداية المسترشدين » ، « حاشيهء معالم » .\r\n( 3 ) ميرزا ابو القاسم چاپلاقى معروف به ميرزاى قمى .\r\n( 4 ) بلدهء بروجرد : « ب » .\r\n","page_name":" 229 ","page_number":263},
  {"content":"\r\n\r\nدر خانهء عالىجناب آقا سيد صادق بن سيد على عم‌زاده جناب سيد مرحوم منزل كردم .\r\nخويشان و دوستان و مؤمنين و بزرگان به ملاقات مىآمدند ، و تكليف توقف مىكردند . به جهت بعضى از موانع قبول نكردم . آقا سيد رضا و ساير رفقا در آنجا توقف كردند ، و من بعد از شانزده روز تقريبا روانهء نهاوند شدم .\r\n\r\nفصل دهم : نهاوند\r\nو آن نيز از توابع قلمرو « عليشكر » است ، و در دامن‌كوه واقع است ، و نهايت خوش آب و هواست . عالىجناب معلّى القاب ، فضايل مآب آقا سيد حسين كه از جملهء شاگردان مرحوم والد و جناب سيد المجتهدين است ، و بغايت مقدس و صاحب فضل و وقار است ، با جمعى استقبال كردند ، در خانه ايشان منزل كردم . و بعد از نه روز روانهء بلدهء « 1 » كرمانشاهان شدم . جناب استادى شيخ المجتهدين به ارادهء سفر ايران به آن بلده تشريف داشت ، به خدمتش رسيدم .\r\n\r\nعزيمت عتبات عاليه « 2 » دفعهء اخيره\r\nو بعد از چند ماه به اتّفاق نورچشمى آقا محمود ، و عالىجناب فضايل مآب آخوند ملّا عباسعلى ، و شيخ ابراهيم ، و ملّا شريف ، و آقا عبد العلى عمو\r\n\r\n\r\n","description":"","footnote":"\r\n( 1 ) بلده : در « الف » نيامده است .\r\n( 2 ) عاليات : « ب » .\r\n","page_name":" 230 ","page_number":264},
  {"content":"\r\n\r\nزاده ، و جمعى از طلّاب به عتبات عرش درجات رفتم ، و چندى در نجف اشرف توقف كردم ، و به سبب زيادتى ديون و پريشانى احوال عزيمت سفر هند نمودم ، و به اتّفاق آخوند ملّا شريف به بغداد رفتم . از اتّفاقات عاليجاه مهديخان كلهر كه نامش سبق ذكر شد ، و جمعى ديگر از اعزّهء كرمانشاهان در خدمت عالى جاه معلّى جايگاه ميرزا موسى منجّم باشى كه به جهت نقل نعش غالى جاه و الا جايگاه مقدسهء مكرّمه « مهد عليا » والدهء ماجدهء پادشاه جم جاه « 1 » از دار السلطنهء طهران به نجف اشرف رفته به بغداد معاودت كرده بودند ، در بلدهء كاظمين - عليهما السلام - با من ملاقات كردند ، چون از قصد من اطلاع يافتند به التماس تمام مانع شدند . قبول كردم و به اتّفاق ايشان به كرمانشاهان معاودت كردم .\r\n\r\nسفر مشهد مقدّس\r\nو بعد از چند ماه در يوم شنبه پنجم شهر ربيع الثانى از سنهء يكهزار و دو صد و نوزده [ 1219 
  ] هجرى به عزم زيارت مرقد مطهّر حضرت امام ثامن على بن موسى الرضا عليه السلام از آن بلده مهاجرت كردم ، و بعد از پنج روز وارد بلدهء همدان شدم .\r\n\r\nفصل يازدهم : بلدهء همدان\r\nو آن شهرى است از توابع قلمرو عليشكر ، قريب به كوه الوند - كه به\r\n\r\n\r\n","description":"","footnote":"\r\n( 1 ) منظور فتحعلى شاه است .\r\n","page_name":" 231 ","page_number":265},
  {"content":"\r\n\r\nخوبى آب و هوا و كثرت انواع گلها و رياحين مشهور است - واقع است . و كم خانه‌اى است كه چشمهء آب خوشگوار در آن جارى نباشد عاليجناب مستغنى الالقاب عم و الاتبار ، اعنى جناب آقا عبد الحسين - دام ظله - با عيال در آن بلده تشريف داشتند . در دولت‌خانهء ايشان ، منزل كردم . علما و اعزّه و مؤمنين به ملاقات آمدند .\r\n\r\nشاهزادهء عظيم الشأن محمّد على ميرزا بهادر « 1 » قاجار دام اقباله « 2 »\r\nو بعد از چند روز بندگان والاشأن ثريا مكان غرّهء باصره دولت و سلطنت شاهزادهء بلند اراده واجب التعظيم دام اقباله العالى كه نام ناميش علّت غائيّهء تاليف اين اوراق است ، به حكم جهان مطاع عالم مطيع سلطانى به جهت تمشيت امور لرستان رونق افزاى آن بلده شد ، به اتّفاق بندگان عمويم « 3 » به خدمتش رفتيم ، نهايت اعزاز و احترام را منظور نمود ، و الحق بغايت ذى هوش ، و جيّد الذهن و سخى و شجاع و دلاور يافتمش . تمام اوقات را مصروف سير كتب و تواريخ مىداشت ، و در رعيت پرورى دقيقه‌اى فرو نمىگذاشت ، و تمام رعايا از سكنهء قزوين كه مقرّ حكومت آن و الا جاه بوده است ، و غير آنها همگى دعاگو و دولتخواه اويند .\r\nمسموع شد كه در اين سنوات حسب الحكم سلطانى ، على پاشا حاكم\r\n\r\n\r\n","description":"","footnote":"\r\n( 1 ) بهادر : در « ب » نيامده است .\r\n( 2 ) اقباله العالى : « ب » ، شاهزادهء عظيم الشأن محمّد على خان قاجار دام اقباله : « ج » .\r\n( 3 ) عموئىام : « د » .\r\n","page_name":" 232 ","page_number":266},
  {"content":"\r\n\r\nبغداد را گوشمالى داده ، عبد الرحمان پاشا را به حكومت « قراچولان » « 1 » منصوب فرموده است . و حكومت كرمانشاهان و خوزستان و لرستان به جنابش تعلق يافته است ، و حكّام در اطراف معيّن فرموده ، و خود به دولت ، بلدهء كرمانشاهان را مقرّ حكومت و استقرار فرموده ، به رعيت پرورى مشغولند ، نصره اللّه تعالى و أيده في الدارين .\r\n\r\nعاليجاه خان آقا جانى خان مكرى « 2 »\r\nو از مقرّبان و امراء عاليشأن آن سركار بود ، عاليجاه ، شوكت دستگاه ، محبّ خاندان رسالت ، و غلام با اخلاص شاه ولايت ، آقا جانى جان خان مكرى كه به يمن انفاس قدسّيهء علماء كبار ، سيّما والد ماجد اين فقير ، بر خلاف گذشتگان خود از طريقهء اهل تسنن دست‌بردار شده مذهب حق اثنا عشريّه را اختيار نموده ، وى را نهايت مقدّس و ديندار و محبّ علماء تقدس شعار ، و بر زيردستان رؤف و مهربان ديدم ، با منش در يك ملاقات دوستى تمام حاصل شد .\r\n\r\nميرزا ابو طالب قاضى همدان و بعضى ديگر از علماى آن بلده « 3 »\r\nو از علماى أعلام آن شهر بود عالىجناب معلّى القاب ، فضايل مآب ،\r\n\r\n\r\n","description":"","footnote":"\r\n( 1 ) قراچوالان : « د » .\r\n( 2 ) عنوان : در « ب ، ج » نيامده است ، آقا جانى خان مكرى : « د » .\r\n( 3 ) عنوان : در « ب ، ج » نيامده است .\r\n","page_name":" 233 ","page_number":267},
  {"content":"\r\n\r\nسلالة الاطياب ، ميرزا ابو طالب ، فاضل زبردست و عالم دين‌پرست ، بسى وارسته و بسيار بىساخته و كوچكدل ، و به منصب قضا منصوب بود ، شنيدم كه به رحمت ايزدى پيوست ، تغمده اللّه بغفرانه .\r\nو ديگر عالىجناب معلّى القاب آقا عبد الرشيد ، نهايت متواضع و خجسته اخلاق است .\r\nو ديگر عالىجناب مقدّس القاب ، فاضل عامل آقا محسن خلف ارجمند فاضل مقدّس صالح ، مرحمت و غفران‌پناه آقا حسن - طاب ثراه - صاحب فهم سليم و طبع مستقيم است ، همه را با من مودّت و الفت تامّ بود ، و بعضى ديگر از علما بودند كه به جهت اتهام به تصوّف با ايشان انسى حاصل نشد .\r\n\r\nعاليجاه محمّد حسين خان قراگزلو « 1 »\r\nو حاكم آن بلده بود عالىجاه معلّى جايگاه شوكت و اجلال دستگاه امير الامراء العظام محمّد حسين خان قراگزلو كه نهايت ديندار و رعيت پرور و مخلص علماء عالى مقدار و بر خلاف اغلب بزرگان طائفه خود منكر جماعت صوفيّهء ضالّهء مضلّه ، و طاعن عقايد خبيثهء ايشان است ، پس از آنجا به دار المؤمنين قم رفتم سه روز توقف كرده ، روانهء كاشان شدم .\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n","page_name":" 234 ","page_number":268},
  {"content":"\r\n\r\n\r\nفصل دوازدهم : كاشان\r\nاعزّه و علماى آن بلده استقبال نمودند و اعزاز كردند ، و آن شهرى است كه در حسن و صفا عروس بلاد مشهور است ، و خربوزه در آنجا به خوبى و وفور است ، و انواع لباسهاى ابريشمى مبتذل است ، و علماى بسيار در آن مجتمع‌اند ، و از آن جمله است : عالىجناب فضايل مآب زبدة المحققين آخوند ملّا احمد ، خلف مجتهد فاضل كامل ، مرحوم ملّا مهدى نراقى ، و در آن اوان تشريف نداشتند ، و با ديگران ملاقات شد ، و بعد از سه روز روانهء نائين شدم .\r\n\r\nفصل سيزدهم : قصبهء نائين\r\nو اهالى آن قصبه را زياده از قصبات ديگر ديندار و طالب تحقيق مسايل شرعيّه ديدم ، به حدّى كه مجال خواب و آرام از كثرت سائلين نداشتم ، چند روزى كه توقف شد روز و شب را به فتوى و طى مرافعات مشغول بودم ، و از آنجا به دار العبادهء « 1 » يزد رفتم .\r\n\r\nفصل چهاردهم : دار العبادهء يزد [ و ملاقات با اعيان آن 
  ] « 2 »\r\nعلما استقبال نمودند ، و در دولتخانهء عالىجاه معلّى جايگاه ، فاضل\r\n\r\n\r\n","description":"","footnote":"\r\n( 1 ) دار العباد : « د » .\r\n( 2 ) عنوان : در « ج » نيامده است .\r\n","page_name":" 235 ","page_number":269},
  {"content":"\r\n\r\nعالم كامل نوّاب ميرزا محمّد جعفر - دام فضله و اقباله - كه از خويشان و منسوبان‌اند و ذكر ايشان در ذكر سلسله جنّت آرامگاه مرحوم آخوند ملّا محمّد صالح مازندرانى گذشت منزل كردم . و آن شهرى است به غايت معمور ، و اهالى آن نهايت مقدّس و صالح و غريب دوست و مخلص علما و سادات‌اند .\r\n\r\nمرحوم محمّد تقى خان يزدى و اولاد و منسوبان او « 1 »\r\nو از مدّتى است كه حكومت آن متعلق به عالىجاه غفران‌پناه محمّد تقى خان بوده است . و بعد از وفات ايشان به اولاد امجادش تعلق دارد ، و حق آن است كه در طائفه حكام و امراء زادگان ، به زهد و صلاح و تقواى اين خاندان ، ديدهء دوربين فلك كم ديده است . متواتر شنيده‌ام كه به جهت نماز تهجّد ، در اين خانه در شبهاى تار ، شصت جا نماز گسترده مىشود . همه اصحاب كمال و صاحبان جود و سخا و وقار و جلال‌اند ، با اغلب ايشان ملاقات اتفاق افتاد ، نهايت آداب و احترام را مرعى مىفرمودند ، و در آن شهر هوا بسيار خشك است .\r\nو مدار باغات و مزارع و خانه‌ها به قنوات مىگذرد ، و انواع خربوزه در آن به نهايت تكلّف و خوبى و وفور است .\r\n\r\nحاكم و اولاد او در دار العبادهء يزد « 2 »\r\nو حاكم آن بلده بود عالىجاه ، معلّى جايگاه ، مرحمت و غفران‌پناه ،\r\n\r\n\r\n","description":"","footnote":"\r\n( 1 ) ذكر محمد تقى خان يزدى ( ره ) : « ب » ، و عنوان در « ج » نيامده است .\r\n( 2 ) عنوان : « ب » .\r\n","page_name":" 236 ","page_number":270},
  {"content":"\r\n\r\nحاجى على نقى خان خلف مرحوم محمّد تقى خان سابق الالقاب ، و در دار السلطنهء طهران رفته بود ، و نايب او بود عالىجاه عظمت‌پناه ميرزا زين العابدين خان برادر نامدار او ، به ملاقات تشريف آورده اعزاز بسيار فرمود .\r\nو از اعيان آن بلده بود عالى جاه ، شوكت دستگاه ، كهف الحاج و المعتمرين ، حاجى محمّد جعفر خان ، عموزادهء خان معظم اليه كه نهايت مقدّس و صالح و خوش‌گفتار و نيكوكردار است ، و با من انسى تمام داشت .\r\n\r\nذكر بعضى از علماى يزد « 1 »\r\nو عاليجناب مقدس القاب استادى آخوند ملّا اسماعيل يزدى سابق الالقاب .\r\nو عاليجناب ، سلالة الاطياب ، فاضل كامل ، و عالم عامل ، آقا سيد حيدر شاگرد رشيد جناب استادى سيد المجتهدين « 2 » طاب ثراه .\r\nو عاليجناب ، فضايل مآب مقدس القاب سلالة الاطياب ، علّامى ، ميرزا محمّد داود كه به منصب شيخ الاسلامى از جانب خدا و پادشاه جم جاه منصوب بود ، همگى را با من مودّت و انس تمام بود . و در آن بلده با عاليجناب فضيلت مآب ، ملّا مهدى كرمانشاهانى ملاقات شد ، او را مقدّس و صالح ديدم ، و از سخنانى كه به او نسبت مىدادند برى يافتم ، اغلب به ملاقات من مىآمدند .\r\n\r\n\r\n","description":"","footnote":"\r\n( 1 ) عنوان : در « ج » نيامده است ، ذكر علماء آن بلده است : « ب » .\r\n( 2 ) سيد محمّد مهدى طباطبائى بحر العلوم .\r\n","page_name":" 237 ","page_number":271},
  {"content":"\r\n\r\n\r\nروانه شدن به مشهد مقدّس « 1 »\r\nپس بعد از مدّت شانزده روز كه در آنجا توقّف داشتم به اتّفاق عالىجاه ، معلّى جايگاه ، شوكت و اجلال دستگاه خير الحاج و المعتمرين حاجى محمّد هادى خان خلف مرحمت و غفران‌پناه محمّد تقى خان سابق الالقاب ، و عاليشأن معلّى مكان ميرزا محمّد باقر برادرزن آن عالىجاه ، و شوهر همشيرهء او ، و مرحوم ملّا اسماعيل رشتى ، و سيد مرتضى كه از ولايت همراه من آمده بودند روانهء مشهد مقدّس شديم و تمام راه را از محبت و مودّت آن عالىجاه به نهايت خوشى و خوبى گذرانيديم .\r\nو حق آن است كه در حسن اخلاق و آداب آن يگانهء آفاق كم ديده‌ام ، به هيچ وجه در دلجويى و مهربانى من ، از خود به قصور راضى نمىشد ، به حدّى كه به سبب پاس آداب و حفظ مراتب اين فقير در آن مدت مديده كه همراه بوديم با ملازمان و متعلقان خود به خشونت و درشتى سخن نمىگفت ، و در هر باب رضاى مرا بر خواهش خود مقدم مىداشت ، و تا به حال چنان رفيق شفيق اديبى از براى من كم ميسّر شده ، اللهم ارزقنى ملاقاته ، بمحمّد و آله ، پس بعد از چند روز وارد چهار ده طبس شديم و در آنجا منزل كرديم .\r\n\r\nفصل پانزدهم : قصبهء طبس\r\nچون عالىجاه معلّى جايگاه مير حسن خان مطلع شد از اعزهء اقارب\r\n\r\n\r\n","description":"","footnote":"\r\n( 1 ) عنوان : در « د » نيامده است .\r\n","page_name":" 238 ","page_number":272},
  {"content":"\r\n\r\nخود چند كس فرستاده استدعا كرد كه به طبس كه مقر حكومت او است رفته باشيم ، چون تقريبا به دو فرسخى شهر رسيديم ، خود با فرزند ارشدش ، عاليشأن معلّى مكان على رضا خان ، و عاليشأن سعادت نشان على مراد خان خلف ارجمند مرحمت و غفران‌پناه ، مير محمّد خان برادرش ؛ به اتفاق عالى جناب ، فضايل مآب ، فاضل عامل ، آخوند ملّا حمزهء قاينى ، كه از تلامذهء عاليجناب قدوة المحققين شهيد ثالث مرحوم ميرزا مهدى مشهدى بود با جمعى از بزرگان استقبال كردند .\r\nخان معظم اليه خواهش كرد كه در دولتخانه‌اش منزل كنم . قبول نكردم ، و در خانهء فاضل مومى اليه مقام گرفتم ، اغلب به ملاقات تشريف مىآورد ، و آن بلده از بلاد گرم‌سير است ، و خرما و ساير فواكه گرم‌سيرات در آن بسيار است ، و خربوزه و هندوانه و انگور در آن خوب مىشود ، و قلعه و خندق بسيار عالى دارد ، و اهالى آن نهايت مقدس و دينداراند .\r\nو خان معظّم اليه را با علما و فضلا ، اخلاص بسيار است ، و خود نيز در به دو امر بعضى از مراتب را تحصيل كرده است و با رعايا به غايت رئوف و نيكو كردار است ، و از فاضل مومى اليه به جهت اتصال سند روايت به مشايخ مرحوم ميرزاى معظم اليه تيمّنا و تبرّكا اجازه گرفتم ، و به التماس خان معظّم اليه هشت روز توقف كرديم ، و مهماندار همراه كردند ، و از آنجا روانهء قصبهء تون شديم .\r\n\r\n","description":"","footnote":"","page_name":" 239 ","page_number":273},
  {"content":"\r\n\r\n\r\nفصل شانزدهم قصبهء تون\r\nو آن شهرى است از بلاد قديمه ، و قبل از اين به غايت معمور بوده است ، و در سانحهء تسلط جماعت افغان بر ايران و استقرار حكّام در طبس ، خراب شده است ، و آثار عمارات خرابه در آن بسيار است ، و انواع فواكه در آن به وفور است . اهالى آن را نهايت مقدّس ديدم . در خانهء عزيزى كه از جانب خان معظّم اليه در آنجا منصوب بود ، منزل كرديم .\r\nعلما و مقدّسين به ملاقات آمدند ، و حسب الخواهش ايشان نماز ظهرين و عشائين را در مسجد جمعه - كه فاضل مقدّس مرحوم ملّا اكبر ؛ كه از شاگردان جدّ مرحوم است ، تعمير كرده بود - به جماعت كردم ، و آن مرحوم در آن اوقات وفات كرده بود ، با او ملاقات نشد ، و در قريب آن مسجد مدرسه بود ، در آنجا نشستم . مؤمنين به جهت تحقيق مسايل و طى مرافعات حاضر مىشدند ، و بعضى از علماى آن بلده التماس كرد كه به او اجازهء طى مرافعات بدهم ، چون قابل نبود قبول نكردم .\r\nو بعد از دو روز روانهء قصبهء تربت حيدريه شديم . مهماندار ؛ خان معظّم اليه ، تا هفت منزل كه متعلّق به آن سركار بود همراهى كرد ، و از آنجا رخصت شد ، و در نواحى طبس دهات و قصبات معموره بسيار است ، كه در آنها منزل كرديم مثل « بشرويه » و غيره ، و نام آنها مفصّل به خاطر نيست .\r\nبعد از هشت نه روز ، تقريبا سه ساعت از شب گذشته وارد خارج قصبهء تربت شديم . اعزهء و اعيان آن شهر به استقبال آمده ، بعد از حصول يأس از\r\n\r\n","description":"","footnote":"","page_name":" 240 ","page_number":274},
  {"content":"\r\n\r\nورود به سبب گذشتن وقت ، معاودت كرده بودند . و بعد از ورود خلف اوسط عاليجاه محمّد اسحاق خان كوهى ، حاكم آن قصبه ، با جمعى آمده التماس كرد ، كه در شهر رفته باشيم . رفتم و فرداش بيرون آمدم ، و با خان مومى اليه ملاقات نكردم ، و در مقبره‌اى « 1 » كه در خارج شهر است ، و شاهان صفويه او را بنا كرده‌اند ، و گويا كه مدفن يكى از بزرگان صوفيّه است ، منزل كردم .\r\nروز دويّم عاليجاه معلّى جايگاه ، حاجى محمّد هادى خان سابق الذكر نيز تشريف آورده به اتفاق روانهء مشهد مقدّس شديم . و در آن شهر « 2 » سيب و هلو و انگور بسيار خوب مىشود .\r\n\r\nفصل هفدهم : ورود به مشهد مقدس رضوى و كيفيّت آن بلدهء طيّبه « 3 »\r\nدر « 4 » روز دوشنبه بيست و ششم شهر جمادى الثانى از سنهء مذكوره به عتبه بوسى سرور انام ، حضرت امام ثامن عليه السلام مشرّف شديم ، و نام آن بلده طيّبه سناباد بوده است ، - و در چهار فرسخى شهر طوس واقع است ، و به جهت مدفون شدن آن سرور نهايت آباد شده است ، و الحال شهر طوس خراب است - و قلعهء بسيار عالى دارد و مشهور است كه عدد بروج آن موافق عدد سور\r\n\r\n\r\n","description":"","footnote":"\r\n( 1 ) مقبره : « ب ، ج » .\r\n( 2 ) در آنجا : « الف ، ب ، ج » .\r\n( 3 ) مشرفه : « د » .\r\n( 4 ) در : در « الف » نيامده است .\r\n","page_name":" 241 ","page_number":275},
  {"content":"\r\n\r\nقرآن است . و عالى جناب افضل المتقدمين و المتأخّرين شيخ بهاء الدين عاملى - قدّس سرّه - طرحش را انداخته است ، و سلاطين صفويّه بانى اويند « 1 » و به وضعى عقربى ساخته‌اند ، كه تا هفت برج حمايت يكديگر مىتوانند كرد ، و نهايت خوش آب و هواست ، و انگور خليلى ، و زردآلوى نورى و هلو و هندوانه در آن بسيار خوب ، و به‌وفور است .\r\n\r\nساختمان « 2 » قبّه و حرم محترم « 3 »\r\nو قبّهء مباركه از آثار قديمهء قبل از شهادت آن سرور است ، و به قبّهء هارونى مشهور بوده است ، به سبب مدفون شدن هارون الرشيد عباسى در آن ، و ظاهر آن است كه يكى از سلاطين سلف به جهت سيرگاه خود او « 4 » را بنا كرده بوده است . و نهايت مضبوط است ، و ديوار آن از گل به وضع « 5 » چينه بنا شده است . و با اين طول مدت اصلا در آن شكستى « 6 » و خرابى به هم نرسيده است ، و ساير ابنيه از قبيل صحن مقدّس و مسجد عالى و گنبد « مولى ويردى خان » « 7 » و غيره بعد از آن به تدريج بنا شده است .\r\nو حرم محترم نيم ساعت تقريبا قبل از غروب تاريك مىشود . به سبب\r\n\r\n\r\n","description":"","footnote":"\r\n( 1 ) « آنند » اصحّ است .\r\n( 2 ) وضع : « د » .\r\n( 3 ) عنوان : در « ب ، ج » نيامده است .\r\n( 4 ) « آن را » اصحّ است .\r\n( 5 ) وضعى : « الف » .\r\n( 6 ) شكستگى : « ب » .\r\n( 7 ) امروزه به گنبد « اللّه‌ويردى خان » معروف است .\r\n","page_name":" 242 ","page_number":276},
  {"content":"\r\n\r\nكثرت عمارات در اطراف آن و سه ضريح بر قبر مطهّر است : يكى از چوب شمشاد ، و يكى مطلا ، و ديگرى از فولاد ، و مرصع است به دانه‌هاى ياقوت و غيره ، و قبل از اين يك ضريح تمام از طلا بوده است . شقى ملعون بىدين نصر اللّه ميرزا ، خلف شاهرخ ميرزا ، سابق الذكر به سبب خباثت ذات ، او را « 1 » برداشت ، و عاليجناب ، غفران مآب شهيد ثالث ميرزا محمّد مهدى سابق الذكر با جمعى از مؤمنين از او مسترد نمودند ، و لكن بسيارى از آن مفقود شده بود ، و لهذا ملمّع « 2 » كرده‌اند . و از اين قوم شقى خيانتهاى بسيار به آن سركار رسيد ، و به حمد اللّه المنان منقرض شدند ، و در ضريح مقدّس از پيش رو از طرف پائين پاست ، و مرحوم مغفور فاضل سابق الذكر ، در مسجد پشت سر ، كه حال داخل حرم شده است ، در حجرهء مغربى مدفون است .\r\nو اساس و دستگاه آن بارگاه عرش اشتباه ، از ساير روضات مقدسه بيشتر است ، و در وقت شام اوّل نقّارهء آن سركار نواخته مىشود و بعد ، نقّارهء سلطانى را مىنوازند ، و لكن وضع و طور حرم و بارگاه عرش اشتباه حضرت امير المؤمنين عليه السلام از آنجا و ساير روضات بهتر و پرشكوه‌تر است .\r\n\r\nاولاد امجاد مرحوم ميرزا مهدى مشهدى شهيد قدّس سرّه « 3 »\r\nروز دويّم از ورود در خانهء عاليجناب سابق الذكر « 4 » رفتم و با\r\n\r\n\r\n","description":"","footnote":"\r\n( 1 ) « آن را » اصحّ است .\r\n( 2 ) پوشيده شدن روى فلزّ كم قيمت با فلزّ گرانبهاتر .\r\nملمّع كار : كسى كه قرص نقره و طلا روى آهن مىچسباند .\r\n( 3 ) عنوان : در « ب ، ج » نيامده است .\r\n( 4 ) شهيد ثالث ميرزا محمّد مهدى ( ره ) .\r\n","page_name":" 243 ","page_number":277},
  {"content":"\r\n\r\nعاليجنابان ، معلّى القابان ، سلالة الاطياب ، علّامى ، ميرزا هدايت اللّه و ميرزا عبد الجواد و ميرزا داود اولاد امجاد آن عاليجناب ملاقات كردم ، و رسم تعزيت و فاتحه‌خوانى را به عمل آوردم ، و همه را اصحاب فضل و كمال و تقدّس و حال يافتم ، و با ساير علما و اعزّه چون عاليجناب معلّى القاب آخوند ملّا حسين پيشنماز ، و عاليجناب ، فاضل كامل ، آخوند ملّا رضا مشهور به ملّا باباى استرآبادى ، و حاجى محمّد حسن پيشنماز مشهور به اخبارى ، و جمعى از طلّاب چون ملّا شمسا و غيره ملاقات شد .\r\nو حاكم آن بلدهء طيّبه بود ؛ غرّهء باصرهء دولت و سلطنت بندگان ، ثريا مكان ، شاهزادهء بلند اقبال ، محمّد ولى ميرزا قاجار - ادام اللّه اقباله - به تقريبات چند ، صلاح در ملاقات آن عاليجاه نديده ، ملاقات نكردم ، و در خدمتش عاليشأن معلّى مكان احمد بيك بن كلبعلى خان زنگنه كرمانشاهانى سابق الذكر به منصب ايشيك آقاسى باشى « 1 » منصوب بود .\r\n\r\nمرقد ربيع بن خثيم\r\nبه اتفاق آن عالى شأن و رفقاى سابق الذكر ، به زيارت قبر خواجه ربيع بن خثيم رفتم ، و او از زهّاد ثمانيه ، و از اصحاب راز حضرت امير المؤمنين عليه السلام است ، و حضرت امام رضا عليه السلام مىفرمايد كه : من نيامدم به طوس مگر به زيارت قبر ربيع ابن خثيم « 2 » ، و در قبرستان شهدا ، قبر شيخ بهاء\r\n\r\n\r\n","description":"","footnote":"\r\n( 1 ) رئيس تشريفات در عهد صفويّه .\r\n( 2 ) صحت اين روايت ثابت نشده است ، رجوع شود به معجم رجال الحديث : 7 / 168 - 169 .\r\n","page_name":" 244 ","page_number":278},
  {"content":"\r\n\r\nالدّين عاملى را زيارت كردم .\r\n\r\nخروج از مشهد مقدّس تا ورود بندر عباسى « 1 »\r\nمجملا عاليشأن ميرزا محمّد باقر سابق الذكر به سبب عروض مرض توقف كردند ، و من با ساير رفقا يوم دهم ماه رجب المرجب از خدمت آن سرور مرخص شديم « 2 » ، و بعد از دو روز ، سه ساعت تقريبا از غروب گذشته وارد تربت حيدريه شديم ، و هشت روز در خانهء عاليجاه اسحاق خان كوهى منزل كرديم ، و از آنجا به قصبهء طبس رفتيم ، و در خانهء عاليجناب آخوند ملّا حمزهء سابق الذكر مقام گرفتيم ، عاليجاه معلّى جايگاه مير حسن خان و ساير اعزّه به ملاقات مىآمدند .\r\nدر آن اوقات عاليجناب ، فضايل مآب ، سلالة الاطياب ، مخدومى مير محمّد حسين بن امير عبد الباقى كه در سلسلهء مرحوم آخوند ملّا محمّد باقر مجلسى ذكر ايشان گذشت ، به عزم مشهد مقدّس وارد « چهارده » شدند . خان معظّم‌اليه ايشان را استقبال كرده به طبس آورد ، و در آن بلده با ايشان و بعضى از اولاد امجاد ايشان ، و عاليجناب ميرزا مرتضى شيخ الاسلام اصفهان كه به اتفاق آن جناب بود ، ملاقات شد ، بعد از دو روز ايشان روانهء مشهد مقدّس شدند و من به اتفاق ملّا اسماعيل رشتى و سيد مرتضى و جمعى از زوار كاشانى و غيره روانهء يزد شدم ، و عاليجاه حاجى « 3 » محمّد هادى خان در آنجا توقّف\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) رخصت شدم : « د » .\r\n( 3 ) حاجى : در « ب ، ج » نيامده است .\r\n","page_name":" 245 ","page_number":279},
  {"content":"\r\n\r\nفرمودند پس بعد از چند روز وارد يزد شده ، در خانهء عاليجاه نوّاب سابق الالقاب منزل كردم .\r\n\r\nعزيمت به هندوستان در سنهء 1219 « 1 »\r\nو بعد از چند روز سيد مرتضى را با غلام على رخصت دادم ، و خود با ملّا اسماعيل در پانزدهم شهر شعبان المعظّم به عزم سفر هندوستان روانهء سمت بندر عباسى شديم ؛ و در عرض راه نهايت بد گذشت به سبب بىملازمى و عدم موافقت رفقا ، و در اواخر شعبان وارد قريهء « دشت آب » « 2 » از محال كرمان شديم ، و در عشر اول رمضان از آنجا به سمت احمدى فارس رفتيم ، بعد از چند روز وارد آن قريه شديم . حاكم آنجا ميرزا عبد اللّه نامى بود ؛ نهايت خدمتگذارى را به عمل آورد . از آنجا به « شميل » كه از توابع ميناست رفتيم .\r\nاهالى آنجا « 3 » را - با وجود آنكه صحرائى و كوهىاند - نهايت طالب حق ديدم ، و از آنجا بعد از دو روز وارد قريهء « هرمودر » كه در سه فرسخى بندر عباسى است شديم .\r\nدر آن اوان به جهت كشته شدن سيد سلطان ، امام مسقط به دست طائفهء جواسمى ، ملّا حسن كه يكى از ملّازمان او بود ، به عزم تسخير بندر عباسى\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) دشت آب : از دهستانهاى بخش بافت شهرستان سيرجان است . اين دهستان در جنوب بافت واقع است . ( دهخدا ) .\r\n( 3 ) آن : « ب ، ج ، د » .\r\n","page_name":" 246 ","page_number":280},
  {"content":"\r\n\r\nآمده بود ، و لهذا در « 1 » اطراف و نواحى آن نهايت آشوب و اغتشاش بود . پس در آنجا چند روز توقّف كرديم ، و در بيست و هفتم ماه رمضان المبارك از سنهء مذكوره « 2 » وارد بندر عباسى شديم .\r\n\r\nفصل هيجدهم : بندر عباسى « 3 »\r\nو آن از بنادر مشهوره است ، و اغلب اهالى آن از اهل تشيّع‌اند ، و در آن اوان جمعى از تجّار و حجّاج عجم در آنجا بودند ، پس در داخل قلعه مكان گرفتم « 4 » . گندم و برنج و روغن و آب نهايت گران بود . گندم و برنج را از قرار من آنجا - كه يك من و ربع من تبريزى است - يك قروش ، و روغن را من چهار قروش ، و آب را كوزه‌اى چهار غاز بيكى مىخريديم .\r\n\r\nسيد سندى « 5 »\r\nو در آنجا بود سيد رضا سندى كه سابق در نجف اشرف آمده بود ، و به نفايس الحيل مرا به سفر هندوستان ترغيب مىكرد . خباثت ذات آن ملعون كافر بىدين را به عينه مثل سندى بن شاهك قاتل حضرت امام موسى - عليه\r\n\r\n\r\n","description":"","footnote":"\r\n( 1 ) در : در « د » نيامده است .\r\n( 2 ) سنهء 1219 هجرى قمرى .\r\n( 3 ) ورود به بندر عباسى : « ب » .\r\n( 4 ) مكان كردم : « د » .\r\n( 5 ) عنوان : در « الف ، ب ، ج » نيامده است .\r\n","page_name":" 247 ","page_number":281},
  {"content":"\r\n\r\nالسلام - ديدم در غايت بىدينى ، نه از زنا و نه از لواطه و نه از وجوه حرام اصلا اجتناب نداشت ، و من به رفاقت او مبتلا شده بودم ، و در روزى دو قروش زياده و كم خرج مىكردم ، و آن ملعون پيش مردم رفته مىگفت كه من متحمّل اخراجات فلانى مىباشم ، و من به جهت حفظ آبروى خود اصلا سخن نمىتوانستم گفت . مجملا آنچه از آن ملعون كشيدم علّام الغيوب داناست و بس .\r\nشعر « 1 »\r\n گر نويسم شرح غم بىحد شود * مثنوى هفتاد من كاغذ شود \r\nو علاوه بر آن ملّا اسماعيل كه از به دو امر شاگرد من بود ، از بلدهء كرمانشاهان تا به بندر مذكور متحمّل جزوى و كلّى اخراجات او بودم ، به اغواى آن ملعون از من جدا شد ، و با آنكه متصل به مكان من مكانى داشت ، مدت دو ماه سلام به من نمىكرد . چون اوقات به اين تلخى شد ، عازم معاودت و رفتن به بلدهء كرمان شدم . استخاره بد آمده و راه آمد و رفت جهاز به مسقط نيز مسدود شده بود . پس تا عشر آخر شهر ذى القعدة الحرام در آنجا به عذاب اليم مبتلا بودم . در اين اوان فيما بين ملّا حسن و حاكم بندر كه شيخ محمّد بن جابر بود مصالحه شد و اندكى احوال مردم بهتر گرديد .\r\nاستخاره كردم كه به جزيرهء قشم كه محلّ سكناى ملّا حسن مذكور بود بروم اين آيهء شريفه بر « 2 » آمد :  هُمْ وَ أَزْواجُهُمْ فِي ظِلالٍ عَلَى الْأَرائِكِ مُتَّكِؤُنَ  « 3 » خود به تنهائى رفتم ، و در آنجا خانه گرفتم و در روزها قدرى\r\n\r\n\r\n","description":"","footnote":"\r\n( 1 ) بيت : « ب ، ج » ، شعر و بيت : در « د » نيامده است .\r\n( 2 ) بر : در « د » نيامده است .\r\n( 3 ) سورهء يس ( 36 ) : 56 .\r\n","page_name":" 248 ","page_number":282},
  {"content":"\r\n\r\nگزر « 1 » و تخم گرفتم « 2 » در ديك گلى كرده آتش زير او مىكردم ، و از خانه بيرون مىرفتم ، و در هنگام معاودت قدرى نان از بازار خريده همراه آن مىخوردم . و مدّت هشت روز را در آنجا به اين نوع گذرانيدم .\r\nدر اين اوان آقا على نام گماشتهء شاه خليل اللّه كهكى كه طائفهء اسماعيليه او را امام و پيشواى خود مىدانند از بندر به قشم آمد و بغله كه نوعى از كشتى است ، از ملّا حسن اجاره كرد و به جهت بعضى از فوايد كه منظور نظر خود كرده بود درخواست كرد كه با ايشان رفاقت كنم ، قبول كردم و به جهت اتمام شرايط رفاقت ، سيّد ملعون را با ملّا اسماعيل مطلع كردم . ايشان نيز آمده به اتّفاق روانهء صحار « 3 » كه از بنادر قريهء مسقط است شديم ، و در عرض راه از طوفان دريا و از رفاقت آن ملعون به غايت بد گذشت .\r\n\r\nصحار « 4 »\r\nبعد از چند روز وارد صحار شديم ، و آن شهرى است بسيار خوش آب و هوا و نيشكر در آن خوب و به وفور است . در آنجا من كشتى عليحده گرفتم و به اتفاق آن ملعون و ملّا اسماعيل روانهء مسقط شديم ، و در عرض راه در ميان دريا جزيرهء كوچكى بود ، بر آن بالا رفتم سه قبر در آنجا بود ، بر سر آنها قرآن\r\n\r\n\r\n","description":"","footnote":"\r\n( 1 ) كزر : هويج ، زردك ، به عربي جزر گويند .\r\n( 2 ) گرفته : « د » .\r\n( 3 ) صحار : قصبه‌اى است در عمّان ، گويند به نام صحار بن إرم بن سام بن نوح عليه السلام ناميده شده است . ( معجم البلدان : 3 / 393 )\r\n( 4 ) عنوان : در « الف ، ب ، ج » نيامده است .\r\n","page_name":" 249 ","page_number":283},
  {"content":"\r\n\r\nخواندم ، و بر غريبى خود و اصحاب آنها و ابتلاى به اين نوع محنتها كه گاهى « 1 » نديده بودم گريه بسيار كردم .\r\n\r\nفصل نوزدهم بندر مسقط\r\nدر عشر اول ذى الحجة الحرام وارد مسكت كه به مسقط مشهور است شديم ، و آن شهرى است در ساحل دريا و مقرّ رياست خوارج است ، و نهايت بد وضع و كثيف و بد آب و هواست ، و اغلب اهل سوق آن از طائفه هنوداند ، و حكّام آنجا اگرچه بدمذهب‌اند ، و لكن همگى درويش مسلك و به عدل و داد موصوف‌اند ، و به اين سبب مملكت ايشان با آن بد آب و هوائى هميشه آباد و معمور است ، و بسيارى از مردمان بلاد نفيسه را گذاشته در آنجا سكونت كرده‌اند ، عاليشأن معلّى مكان حاجى عبد اللّه بن امير احمد بندر ريقى « 2 » مراسم ضيافت و مهربانى را به تقديم رسانيد . چهل و پنج روز در آن شهر كثيف توقّف كردم . پس سيّد ملعون روانهء سند شد ، و به حمد اللّه از آن عذاب نجات يافتم ، و ملّا اسماعيل از افعال خود نادم شده ، اظهار معذرت و توبه نمود ، قبول كردم .\r\n\r\n\r\n","description":"","footnote":"\r\n( 1 ) گاهى : هيچوقت .\r\n( 2 ) بندر ريقى : « ب ، ج » .\r\n","page_name":" 250 ","page_number":284},
  {"content":"\r\n\r\n\r\nرؤيت هلال ماه محرّم الحرام سنهء ( 1220 ) در مسقط و ابتداء رفاقت « 1 » با آقا محمد حسن خراسانى و متوجه شدن او به خدمت من\r\nو ماه محرم الحرام سنهء يكهزار و دوصد و بيست [ 1220 
  ] هجرى را در آن بلده به عزادارى مشغول شديم ، و با آنكه حكومت آن متعلق به خوارج است ، از بركت سيد الشهداء - عليه السلام - شيعيان را بيمى از عزادارى نيست ، و بر ملا و علانيه ماتم‌دارى مىكنند ، و در آن ماه ، عالى حضرت ، سامى مرتبت ، آقا محمّد حسن ، خلف عرب محمّد مشهدى را ناظر امور خود كردم ، و به مصداق آيهء شريفهء  إِنَّ مَعَ الْعُسْرِ يُسْراً  « 2 » از اوّل رفاقت او تا به آخر هميشه در خوشى و سرور بودم ، زيراكه نهايت كاردان و مهربان بود ، و گاهى ، از اوّل امر تا به آخر در خدمت و خيرخواهى از خود به قصور راضى نمىشد ، و حق آنست كه اگر او همراه من نمىشد ، در اين سفر نهايت بد مىگذشت .\r\nجزاه اللّه خيرا ، و چون اواخر موسم بود ، جهاز « 3 » كمتر آمدوشد مىكرد . از اين مرحله نهايت متفكر بودم تا آنكه « دينكى » كه نوعى از كشتى است و در اطراف سند بسيار شايع است روانه ممبئى مىشد . با آنكه پوسيده بود و اغلب تجّار منع مىكردند استخاره كردم كه بر آن سوار شوم خوب ، و ترك بد آمد .\r\nپس در چهاردهم محرم الحرام به اتفاق آقا محمّد حسن و ملّا اسماعيل\r\n\r\n\r\n","description":"","footnote":"\r\n( 1 ) ملاقات : « د » .\r\n( 2 ) سورهء انشراح ( 94 ) : 6 .\r\n( 3 ) كشتىهاى بزرگ بخار را كه براى حمل مسافر و بار استفاده مىشوند جهاز مىگويند .\r\n","page_name":" 251 ","page_number":285},
  {"content":"\r\n\r\nو حاجى اسماعيل اصفهانى و سيد محمّد على شيرازى روانه شديم .\r\nو در اثناى راه نهايت خوش گذشت ، و چون اهل آن همه سنّى بودند تقيّه مىكردم ، و لهذا از حيثيّت آب نيز به خوبى گذشت . حتّى آنكه غسل را به آب شيرين مىكردم ، و اصلا طوفان نديدم مگر در يك روز كه طرفه شورى و عجب رستخيزى از آن بحر بىپايان پديد آمد ، و مرا آنا فآنا گمان غرق بود ، و متصل اوقات كلمات طيبات را بر زبان جارى مىكردم ، و تربت مقدسهء سيد الشهدا - عليه السلام - را در دريا مىانداختم كوه كوه امواج متواتر بر روى يكديگر مىآمدند .\r\nمثنوى « 1 »\r\n بحرى و چه بحر بر كرانها * سيلى خور موجش آسمانها\r\nانداخته موجش از تلاطم * حوت و سرطان به چرخ هشتم\r\nهر رشحه كز آن محيط جسته * از لوح فلك ستاره شسته\r\nفرسنگ زمين ز موج آن آب * چون سنگ فلاخنى ز پرتاب\r\nكف بر سر موجهاى بسيار * چون برف به قلّه‌هاى كُهسار\r\nگاه از طبقات اوج هستى * در چاه عدم شده ز پستى\r\nگاه از نظرم سپهر بر اوج * پوشيده شد از بلندى موج \r\nمجملا چون چنين حالتى دست داد و چاره به جز هلاك منظور نظر نبود ، خاطر را به مردن تسلّى دادم ، و خوابيدم قريب سه ساعت از شب گذشته بود بيدار شدم ديدم كه به حمد اللّه آن طوفان و تلاطم موقوف شده ، و كشتى در\r\n\r\n\r\n","description":"","footnote":"\r\n( 1 ) ذكر ابيات مثنوى مناسب مقام : « ب » .\r\n","page_name":" 252 ","page_number":286},
  {"content":"\r\n\r\nنهايت آرام به راه مىرود ، شكر جناب بارى تعالى را كردم و با اطمينان دل خوابيدم .\r\nشعر « 1 »\r\n در اين عالم بزرگى هست خدا نام * كزو دريا و موجش گيرد آرام \r\n\r\nذكر « 2 » بعضى از غرايب دريا\r\nو از غرايب دريا ، ماهى پردار را ديديم كه قريب به صد ذرع بر هوا پرواز مىكند ، و از عجايب آنست كه مرغ سفيدى ، و ماهى سبز رنگى كه آن را آبنوس مىگويند ، اين هر دو طالب اويند ، هرگاه آن ماهى به صيد كردن او مىآيد پرواز مىكند . چون بالا مىآيد آن مرغ بر او حمله‌ور مىشود ، و در اين وقت عجب حالتى بر آن حيوان رويداد مىشود . پس اگر حياتش باقى است فرار مىكند ، و الّا به يكى از آن دو دشمن مبتلا مىشود .\r\nو ديگر از غرايب مرغ ماهى است كه چون مرغابى و بطّ « 3 » منقار دارد ، و ديگر ماهىاى است مثلث كه دم باريك درازى دارد و بر او خارى هست كه به آن دفع دشمن از خود مىنمايد ، و زخم آن دير مندمل مىشود ، و زهرهء او خاصيت مركب دارد ، و آن را « بوف » گويند .\r\n\r\n\r\n","description":"","footnote":"\r\n( 1 ) فرد : « ب ، ج ، د » .\r\n( 2 ) ذكر : در « الف ، ج ، د » نيامده است .\r\n( 3 ) اردك و مرغابى را گويند .\r\n","page_name":" 253 ","page_number":287},
  {"content":"\r\n\r\n\r\nديدن مار نزديكى ساحل « 1 »\r\nچون دل را از سكونت كشتى تألّم بسيار حاصل گرديد « 2 » ناخدا گفت كه : هروقت مار به‌نظر آمد علامت نزديكى ساحل است . لهذا اغلب بر كنار كشتى نشسته منتظر ديدن او بوديم . سه روز قبل از ورود ممبئى مار بسيارى به نظر آمدند ، دل را سرور بلانهايتى حاصل شد . القصة مدّت هجده روز در دريا بوديم ، و در ماه صفر المظفر از سنهء مذكوره مطابق عدد جمل « مظفّر » « 3 » وارد جزيرهء ممبئى شديم .\r\n\r\n\r\n","description":"","footnote":"\r\n( 1 ) عنوان : در « الف ، ج ، د » نيامده است .\r\n( 2 ) شد : « د » .\r\n( 3 ) سال « 1220 » مىشود : زيرا [ م - 40 ، ظ - 900 ، ف - 80 ، ر - 200 
  ] است ، و از مجموع آنها عدد مذكور حاصل مىگردد .\r\n","page_name":" 254 ","page_number":288},
  {"content":"\r\n\r\n\r\nمقصد دويّم * * * از آغاز ورود مؤلف به بمبئى تا پايان كتاب\r\n\r\n","description":"","footnote":"","page_name":" 255 ","page_number":289},
  {"content":"\r\n . \r\n","description":"","footnote":"","page_name":" 256 ","page_number":290},
  {"content":"\r\n\r\n\r\nبيان احوال كشور هند در ضمن احوال مسوّد اين اوراق در آن كشور\r\nدر بيان احوال است از به دو ورود جزيرهء ممبئى « 1 » تا اوان اتمام اين رساله ، و در اين مقصد قبل از شروع در مقصود ، صوبه‌جات « 2 » و شرذمه‌اى « 3 » از احوال و عادات و رسوم كشور هند به نوعى كه ديده و شنيده است بيان مىشود ، و بعد از آن شروع مىشود در ذكر احوال خود و احوال بلاد و اهالى اين كشور به نهجى كه به نظر رسيده است .\r\n\r\nفصل اول : صوبه جات كشور هند\r\nبدانكه ! در بعضى از كتب تواريخ به نظر رسيده است كه جمعى از مورّخين كشور هند را به « هند بن حام بن نوح » نسبت دهند ، و گويند كه :\r\n\r\n\r\n","description":"","footnote":"\r\n( 1 ) بندرگاه معروف هند ، در زبان محلّى ممبئى ، و در زبان هندى وارد و بمبئى و در زبان انگليسى  « Bombay »  مىگويند .\r\n( 2 ) صوبه به معنى استان ، و « جات » پسوندى است كه براى ساختن جمع در زبان اردو به كار مىرود .\r\n( 3 ) شرذمه‌اى : قليلى ، كمى .\r\n","page_name":" 257 ","page_number":291},
  {"content":"\r\n\r\n« حام » اين مملكت را به هند كه اكبر اولادش بود بخشيد ، و هند را سه پسر بود ، به جهت كثرت اولاد آن ملك را به چهار قسمت تقسيم كرد : يكى را به جهت خود منظور كرد ، و سه ديگر را به سه فرزند خود [ وا 
  ] گذاشت ، اول سند ، دويم : دكهن ، سيم : بنگ ، و هريك از اين حدود به نام مالك خود مشهور شد ، و هريك از اين چهار را به چند قسمت مختلف تقسيم كرده‌اند ؛ و هر قسمتى را « صوبه » مىنامند ، به نوعى كه شنيده شده است نگارش مىشود :\r\nامّا اقليم هند پس بر هشت صوبه منقسم است « 1 » :\r\nاول : دهلى ، و از بلاد عظيمه واقعه در آن بلده شاه جهان‌آباد است ، كه در مثل اصفهان هندش مىگويند ، شاه جهان كه يكى از سلاطين بابريه « 2 » است آن را آباد كرده است . و به نام او مشهور است ، و مجازا آن شهر را دهلى نيز مىنامند « 3 » .\r\nدويم : آگره « 4 » - به الف ممدوده و سكون كاف\r\n\r\n\r\n","description":"","footnote":"\r\n( 1 ) اكنون هند اسم كل كشور هندوستان است ، و آن امروزه به 22 ايالت و 8 منطقه تقسيم شده است كه همه مستقيما تحت كنترل دولت مركزى هند اداره مىشوند .\r\n( 2 ) بابر :  « Baber »  ظهير الدين پسر عمر شيخ ، نوادهء پنجم تيمور گوركان « لنگ » است ، وى مؤسس دولت گوركانى يا امپراطورى مغول در هند است ، بابر از سال ( 932 ) تا ( 937 ) قمرى در هند سلطنت كرد . ( معين )\r\n( 3 ) امروز به دهلى قديم موسوم است .\r\n( 4 )  « Agra »  قبلا از تسلط استعمار انگلستان ، در زمان حكومت پادشاهان مغول اكبرآباد ناميده مىشد ، تقريبا 200 كيلومتر از دهلىنو فاصله دارد ، بناى ساختمان « تاج محل » كه شهرت جهانى دارد ، در آنجا واقع است . -\r\n","page_name":" 258 ","page_number":292},
  {"content":"\r\n\r\nفارسى « 1 » و فتح را و سكون‌ها - و از بلاد عظيمهء او است . اكبرآباد كه اكبر شاه بن همايون شاه بابرى او را بنا كرده است .\r\nسيم : اجمير « 2 » - بفتح الف و سكون جيم و كسر ميم و سكون يا ورا - و از بلاد معمورهء مشهورهء او است : « جى نگر » « 3 » كه مقر رياست رايان راج پوتيه « 4 » است ، و آن شهرى است بغايت معمور و آراسته ، و در نهايت شكوه .\r\nچهارم : مالوه - به ميم ممدوده و سكون لام و فتح واو و سكون ها - و دار الحكومت آن شهر « اجّين » « 5 » است - بضم الف و فتح جيم مشدده و سكون يا و نون - .\r\nپنجم : خآنديس « 6 » - به خاء ممدوده و سكون نون و كسر دال و ياء مثنيّه و سكون سين - . و از بلاد مشهورهء او است برهان‌پور « 7 » .\r\nششم : اوده - به فتح اوّل و سكون ثانى و ثالث و ها در آن نوشته\r\n\r\n\r\n","description":"","footnote":"\r\nقاضى نور اللّه شوشترى معروف به شهيد ثالث در اين شهر مدفون است ، از آثار اوست كتاب شريف احقاق الحق ، و مجالس المؤمنين و الصوارم المهرقة كه آن را در ردّ بر كتاب الصواعق المحرقهء ابن حجر نوشته است .\r\n( 1 ) « كاف » فارسى همان « گاف » است .\r\n( 2 ) يكى از شهرهاى معروف ايالت راجستان هند .\r\n( 3 ) اكنون « جىپور » ناميده مىشود و يكى از شهرهاى قديمى و تاريخى ايالت راجستان است .\r\n( 4 ) رايان : نام شهرى است در خطّهء « راجپوتانا » واقع در حوزهء جودپور كه داراى قلعهء بسيار بلند و باشكوهى است و « اراجپوتيه » نام قومى است در هندوستان . ( دهخدا )\r\n( 5 ) شهرى است در ايالت مدهيا پرديش  « Madhya Pradesh »  .\r\n( 6 ) امروزه نام ايالتى است از ايالات دكن در هندوستان .\r\n( 7 )  « Borhan Poor »  شهرى است در ايالت  « Madhya Pradesh »  .\r\n","page_name":" 259 ","page_number":293},
  {"content":"\r\n\r\nمىشود « 1 » ، و لكن خوانده نمىشود ، مثل لفظ دكهن و لكهنو و امثالهما - و در اين اوقات آن شهر خراب شده است ، و در يك فرسخى آن شهر فيض‌آباد « 2 » است كه نوّاب غفران مآب سعادت خان برهان الملك جدّ امّى نوّاب شجاع الدوله والد نوّاب غفران مآب حاتم ثانى آصف الدوله بهادر مغفور آن را بنا كرده است .\r\nو در سابق بغايت معمور بوده است ، و چون نوّاب آصف الدوله مرحوم شهر لكهنو را كه در بيست فرسخى او واقع است مقرّ رياست خود كرده بود آن شهر آباد شده و فيض‌آباد خراب گرديده است ، و در اين اوقات بعد از فوت نوّاب آصف الدوله بهادر حكومت فيض‌آباد و نواحى آن متعلّق به سركار وسعت‌مدار مقدسهء عاليهء متعاليه ، والدهء ماجدهء اوست ، و در شهر لكهنو و اتباع آن نوّاب مستطاب وزير الممالك سعادت عليخان بهادر مبارز جنگ خلف نوّاب شجاع الدوله بهادر حاكم است .\r\nهفتم : بيراگ - به فتح باء موحده و سكون ياء مثنيهء تحتانيه وراء ممدوده و كاف فارسى ساكنه - و از بلاد مشهورهء اوست بلدهء اللّه آباد و بنارس كه يكى از عبادتگاههاى معتبرهء هنود است ، و شيخ محمّد على حزين در آنجا ساكن بود ، تا آنكه به رحمت ايزدى پيوست و قبرش در آن بلده مشهور است .\r\nهشتم : پنجاب « 3 » ، و آن مشهور است ، و از بلاد عظيمهء اوست شهر\r\n\r\n\r\n","description":"","footnote":"\r\n( 1 ) گذشت توضيح آن‌كه « اوده »  « Avadh »  صحيح است امّا آنچه مصنّف فرموده كه سكون ثانى ظاهرا فتح ثانى اصحّ است .\r\n( 2 ) امروزه شهرى است در ايالت اوتر پرديش  « Uttar Pradesh »  .\r\n( 3 ) پنجاب  « Punjab »  اكنون دو قسمت شده است ، نيمى از آن در پاكستان ، و نصف\r\n","page_name":" 260 ","page_number":294},
  {"content":"\r\n\r\n« لاهور » « 1 » و بعضى از مورّخين هند ، كابل و كشمير را از مضافات اين مملكت دانند و در عداد صوبه‌جات آن شمارند ، و اللّه العالم .\r\nو اما اقليم سند « 2 » پس صوبه‌جات مشهورهء آن سه است : اوّل ( تتّه ) به دو تاء مثنيهء فوقانيهء مفتوحهء مشدّده . دويّم ( ملتان ) : بضم ميم و سكون لام و تاء مثنيّه فوقانيّه ممدوده و نون ساكنه . سيم ( گجرات ) « 3 » و آن مشهور است .\r\nو اما اقليم دكهن « 4 » پس صوبه‌جات مشهورهء آن شش است :\r\nاول : « احمدآباد » « 5 » ، كه شهر ( بيدر ) در آن است ، و انواع قليانها و ظروف منقّر « 6 » در آن به خوبى ساخته مىشود .\r\nدويم : « برار » « 7 » ، بر وزن سوار .\r\nسيم : « بيجاپور » « 8 » ، به باء موحّدهء تحتيه قبل الياء المثنيه التحتيه ، و جيم فارسى ممدوده ، و پاء فارسى مضمومه و واو وراء ساكنتين - و از بلاد مشهورهء\r\n\r\n\r\n","description":"","footnote":"\r\nديگرش در هند است .\r\n( 1 ) لاهور  « Lahore »  شهرى است تاريخى و اكنون مركز ايالت پنجاب پاكستان است .\r\n( 2 ) اكنون نام ايالتى در پاكستان است كه مركزش شهر كراچى  « Carachi »  است ، سنده :\r\n« ب ، ج » .\r\n( 3 )  « Gujarat »  امروزه نام ايالتى در هند ، و نام شهرى در ايالت پنجاب پاكستان است .\r\n( 4 ) اكنون يكى از ايالات جنوبى هند است ، آندهرا پرديش  « Andhera Pradesh »  خوانده مىشود .\r\n( 5 ) امروزه مركز ايالت گجرات هند است .\r\n( 6 ) منقّر : نقره‌اى .\r\n( 7 ) شهرى است در ايالت كرناتك  « Karnataka »  كه مركز آن شهر « بنگلور » است .\r\n( 8 ) شهرى است در ايالت  « Karnataka »  .\r\n","page_name":" 261 ","page_number":295},
  {"content":"\r\n\r\nاو است « اورنگ آباد » « 1 » .\r\nچهارم : « ديوكره » « 2 » ، و آن معروف است ، و از بلاد عظيمه او است ( دولت آباد ) و ( پونه ) « 3 » - به پاء فارسى مضمومه و سكون واو و فتح نون و سكون‌ها - و آن مقر رياست جماعت مرهته است ، و در آن بتخانه عظيمى است ، و هنود آن بت را نهايت عزت و احترام مىكنند ، و زياده بر كرورها « 4 » در آنجا از قسم جواهر و طلا و نقره به عنوان نذر گذاشته‌اند .\r\nپنجم : « تلنك » « 5 » - به كسر تاء مثنّيهء فوقانيه ، و كسر لام و سكون نون و كاف - و از بلاد عظيمهء اوست شهر « حيدرآباد » « 6 » كه سلاطين قطبيه آن را بنا كرده‌اند ، و مقرّ رياست ايشان بوده است ، و آصف جاه نظام الملك كه از امراء محمّد شاهى است و اسم او در تاريخ نادرى مسطور است ، - در عهد آن پادشاه ، آن شهر را مقرّ حكومت خود كرده بود ، و در اين اوقات سكندر جاه فولاد جنگ كه از احفاد اولاد اوست ، حاكم آن بلده « 7 » است ، و از اهل سنّت و جماعت است و مختار خانهء او بود مرحمت و غفران مآب سيد ابو القاسم خان ، مخاطب به مير عالم ، از احفاد فاضل مشهور سيد نعمت اللّه جزائرى - قدس\r\n\r\n\r\n","description":"","footnote":"\r\n( 1 ) شهرى است در ايالت مهارا شترا  « Mahara Shtra »  .\r\n( 2 ) ديوگر ، يا ديوكره ؟\r\n( 3 )  « Poona »  شهرى است در ايالت  « Mahara Shtra »  ، تقريبا دويست كيلومترى بمبئى .\r\n( 4 ) كرور : واحد شمارش ، و آن نزد هندوان ده ميليون است كه معادل صد لك باشد و لك برابر با صد هزار است .\r\n( 5 ) « تلنگ و تلنگانه » هم مىگويند .\r\n( 6 ) شهر معروف مركز ايالت اندهرا پرديش  « Andhera Pradesh »  .\r\n( 7 ) بلد : « الف ، ج » .\r\n","page_name":" 262 ","page_number":296},
  {"content":"\r\n\r\nسره - و بيان احوال او خواهد آمد .\r\nششم : « احمد نگر » و آن مشهور است ، و « مچهلى « 1 » بندر » « 2 » و « چينى پين » « 3 » و « اركات » « 4 » و « سرانديب » « 5 » و « اسحاق پتن » « 6 » و « كنجام » « 7 » و « سيتهاكول » « 8 » و نواحى آنها تمام متعلق به حدود « دكهن » است .\r\nو اما اقليم « بنگ » : « 9 » آن نيز سه صوبه است :\r\nاول : « بنگاله » « 10 » ، و در آن است ( كلكتّه ) « 11 » كه مقرّ رياست جماعت انگليسيه است ، و ( مرشدآباد ) « 12 » كه محل سكونت ناظم بوده است .\r\nدويّم : « اريسه » « 13 » - بضم الف و كسر راء ، و ياء ساكنه ، و سين مفتوحه ، و هاء ساكنه - و از شهرهاى مشهورهء او است ( كتك ) .\r\n\r\n\r\n","description":"","footnote":"\r\n( 1 ) هاء در كلمهء ( مچهلى ) نوشته مىشود امّا تلفظ نمىشود .\r\n( 2 ، 3 ، 4 ، 6 ، 7 ، 8 ) اين شهرها در ايالت‌هاى آندهرا و كرنا و كرناتك و تامل‌نادو  « Tamilnadu »  واقع شده‌اند .\r\n( 5 ) سراندديب يا سرىلانكا  « Srilanka »  امروزى خود كشور مستقلى است و جزء كشور هند نيست .\r\n( 9 ) بنگ يا بنگال به دو بخش شرقى و غربى خوانده مىشده . بنگال شرقى جزء قلمرو پاكستان و بنگال غربى يكى از ايالت‌هاى مستقل هند است ، در سال 1971 بنگال شرقى به كشور مستقلى به نام بنگلادش  « Bangladesh »  تبديل شد .\r\n( 10 ) همان بنگال غربى است كه يكى از ايالت‌هاى هند است .\r\n( 11 ) كلكتّه  « Calcutta »  بزرگترين شهر هند و مركز ايالت بنگال است .\r\n( 12 ) شهر كوچكى است نزديك كلكته .\r\n( 13 ) اريسه  « Orissa »  امروزه نام يكى از ايالات هند است .\r\n","page_name":" 263 ","page_number":297},
  {"content":"\r\n\r\nسيّم : « بهار » « 1 » و در آن است ( پتنه ) « 2 » كه به عظيم‌آباد مشهور است ، و مسموع مىشود كه سابق بر اين داخل صوبهء هند بوده است ، و در ايّام حكومت محمّد جعفر خان حاكم قديم بنگاله كه سابق بر اين مهابت جنگ بوده ، حسب التمنّاى او از حضور سلاطين داخل « بنگ » « 3 » گرديده است .\r\n\r\nتعريف كشور هندوستان « 4 »\r\nبدانكه ! كشور هند ملكى است وسيع و عرصه‌اى است بس فراخ ، و با وجود وسعت و فسحت همه‌جا آباد و در هر جانب امصار « 5 » و بلاد و قصبات و قريات و رباطات « 6 » و قلاع « 7 » ، مشتمل بر مساجد ، و خوانق « 8 » و صوامع « 9 » و ديگر عمارات دلگشا و باغات فرح‌افزا ، و اشجار دلكش ، و زراعات سبز و خوش ، و جويبارهاى روان كه در ممالك ديگر اين نوع آبادى و معمورى كمتر نشان مىدهند بسيار است ، و در مسالك « 10 »\r\n\r\n\r\n","description":"","footnote":"\r\n( 1 ) بهار يكى از استانهاى هند است كه مركز آن پتنه است .\r\n( 2 ) پتنه را در قديم عظيم‌آباد مىگفتند .\r\n( 3 ) بنگ : مخفف بنگاله آخرين ايالت طرف شرقى هند است كه مركزش كلكتّه است .\r\n( 4 ) عنوان : در « د » نيامده است .\r\n( 5 ) امصار جمع « مصر » است يعنى شهر .\r\n( 6 ) جمع « رباط » : كاروانسرا .\r\n( 7 ) جمع « قلعه » .\r\n( 8 ) جمع « خانقاه » : محمل تجمع دراويش .\r\n( 9 ) جمع « صومعه » .\r\n( 10 ) جمع « مسلك » : طريق ، راه .\r\n","page_name":" 264 ","page_number":298},
  {"content":"\r\n\r\nو مشارع « 1 » متعارفه بر روى اكثر نهر و درياچه قنطره « 2 » استوار ، بر درياهاى زخّار « 3 » كشتيها طيّار ، مهمان سراها براى نزول مسافر و آرام متردّدين در اكثر شوارع « 4 » ، و در هرجا اغذيه و اشربهء مطلوبهء ضروريّه موجود و مهيّا ، اكثر راهها آراسته ، و در بعض جا درختان سايه‌گستر ميوه‌دار و بىميوه ، و چاهها و تالابهاى لبالب از آب خوشگوار .\r\nو اين مملكت از جانب مشرق و جنوب و طرف « تهته » به درياى شور اتصال دارد ، و به طرف شمال كوهى كلان كه ابتدا و انتهاى آن پيدا نيست سه فصل دارد : زمستان و تابستان ، و « برشكال برسات » « 5 » كه آغازش از انجام جوزا و انتهايش از ابتداى ميزان مىشود ، سرآمد « 6 » فصول اين ولايت است ، و كثرت بارش موجب پيدائى « 7 » زراعت و افزايش حاصلات و ارزانى غلّات است .\r\nاگرچه در بعضى از اقطار زراعات بر چاهها هم مىشود و در برخى از اطراف سيلابه هم هست امّا اكثر اراضى محتاج به بارش آسمانى است ، و از اين جهت مدار اكثر زراعت بر باران است ، و بيشترين زمين صالح ؛ كه در\r\n\r\n\r\n","description":"","footnote":"\r\n( 1 ) جمع « مشرع و مشرعه » : راه .\r\n( 2 ) قنطره : پل ، جسر .\r\n( 3 ) زخّار : پرآب و موّاج .\r\n( 4 ) جمع « شارع » : خيابان .\r\n( 5 ) موسم باران را « برشكال برسات » گويند .\r\n( 6 ) آمد : در « الف ، ب ، ج » نيامده است .\r\n( 7 ) پيداى : « د » .\r\n","page_name":" 265 ","page_number":299},
  {"content":"\r\n\r\nسالى دو سه مرتبه مزروع شود ، اگرچه كان الماس و طلا و نقره و مس و سرب و آهن و نمك و غيره در اين كشور هست ، كه حاصل آن به ضبط سلطانى در مىآيد ، لكن بيشتر مدار و حاصلات به زراعات است . اقسام غلّه كه شمار آن خالى از طولى نيست پيدا مىگردد ، و غلّات غربى اين ملك نسبت به جنوب و شرقى يعنى بنگالا واريسه لذيذ و خوش طعم است ، برنج « سكهداس » سر آمد جميع اجناس و مرغوب ذايقهء پادشاه و ساير النّاس است .\r\n\r\nذكر ميوه‌هاى مخصوص هندوستان\r\nديگر بدانكه ! ميوهء مخصوص هندوستان ، بلكه بنگالا كتهل « 1 » و آناناس و كيله يعنى موز و شريفه « 2 » و كنوله است . كنوله نوعى از نارنج است و در دامن كوهستان شمالى بنگالا خودرو ، صحرا صحرا در كمال لذّت و حلاوت ، و بعضى چاشنىدار در نهايت خوش طعمى پيدا مىشود ، و موز يعنى كيله اگر چه در ولايت ديگر هم هست ، امّا به خوبى طعم و لطافت و نزاكت و رنگ و بو ؛ نوعى كه در « جهانگير نگردها » « 3 » كه به هم مىرسد در جاى ديگر ديده و شنيده نشده « 4 » ، و آناناس هم على هذا القياس ، و كنار شيرين خوش‌طعم ،\r\n\r\n\r\n","description":"","footnote":"\r\n( 1 ) كهتل : يك نوع ميوهء تابستانى هندوستان است كه خام مثل كدو مىپزند ، و رسيده آن را هم مىخورند - كه خيلى شيرين است - و در جامع اللغات آمده يك ميوهء بزرگ خاردار است . ( جامع اللغات : 551 )\r\n( 2 ) شريفه : هم يك نوع ميوهء شيرين كوچك هندوستان است كه « سيتا پهل » هم مىگويند . ( جامع اللغات اردو : 418 )\r\n( 3 ) جهانگير نگردها كه : هم‌اكنون پايتخت كشور بنگلادش مىباشد .\r\n( 4 ) نشده : در « الف ، ب ، ج » نيامده است .\r\n","page_name":" 266 ","page_number":300},
  {"content":"\r\n\r\nنوعى كه در شاه جهان‌آباد و لاهور به هم مىرسد شايد در هيچ ولايتى به آن خوبى نباشد ، و انبه سرآمد ميوه‌هاى اين ولايت است .\r\nدر دكهن « 1 » - و از بنگالا تا صوبهء عظيم‌آباد - نهايت تحفه و در نواحى « 2 » شاه جهان‌آباد مخصوص قصبهء « گيرانه » و « جهنجهانه » است ، تخم او آن را از دكهن آورده‌اند ، در كمال خوبى و خوشمزگى بهترين ميوه‌هاى هند است .\r\nدر ذوق و رايحه انواع و اقسام بسيار دارد كه شمردن آن از متعذّرات ، و ادراك خوبى لذّتش منحصر بر خوردن است .\r\nامير خسرو دهلوى در مدحش مىسرايد ابيات :\r\n نغزك خوش نغزكن بوستان * نغزترين نعمت هندوستان\r\nنادره صنع حق آمد پديد * نعمتى از عالم بالا رسيد\r\nپير و جوان هر دو خريدار او * طفل بجان عاشق ديدار او\r\nميوه به باغ ار به يكى دَه بود * پخته شود خوردنش آنگه بود\r\nميوه نغزك همه ز آغاز بُر * تا حد انجام سزاوار خور\r\nهر شجر او به فلك برشده * گنبد افلاك مدوَّر شده\r\nباغ وى آرامگه دوستان * زيب دِه كشور هندوستان \r\n\r\n\r\n","description":"","footnote":"\r\n( 1 ) دكهن - دكن : ولايتى است در هند ، و به اعتبار جهات چون در جنوب افتاده است « دكن » گويند ، و هنديان با هاء « دكهن » نويسند ولى در تلفّظ هاء را نيارند ، ناحيه‌اى است به شكل شبه جزيرهء مثلث ، در جنوب هندوستان كه پايتخت آن حيدرآباد است ( دهخدا ) .\r\n( 2 ) نواح : « د » .\r\n","page_name":" 267 ","page_number":301},
  {"content":"\r\n\r\n\r\nذكر بعضى نباتات و گلهاى مخصوص هند\r\nديگر نيشكر است ، سرچشمهء قند و نبات شيرهء آن دم مساوات به آب حيات مىزند ، و نتيجه‌اش را به ولايت دوردست به ارمغان مىبرند .\r\n از مزه گرد آمده در وى نبات * خام خضر پخته چه آب حيات \r\nديگر بدانكه ! اگرچه نباتات و سبزه‌ها كه به زبان هند ( ساگ ) « 1 » گويند ، و در اين ولايت آنها را با مصالح و روغن پخته ، نان خورش سازند ، و خالى از كيفيتى نيست ، بسيار و بيرون از شمارند ، و از همه بهتر و بىنظير برگ « تنبول » است .\r\nامّا گلهاى هندوستان « چنپه » « 2 » و « چتله » و « مولسرى » « 3 » و « هارسنگار » « 4 » و « جوهى » « 5 » و « آفتابى » « 6 » و « كنول » « 7 » است\r\n\r\n\r\n","description":"","footnote":"\r\n( 1 ) ساگ :  « Ssg »  مطلق سبزى را مىگويند از خام و پخته . ( جامع اللغات اردو : 377 )\r\n( 2 ) چنپه - چمپا - چنپا :  « Chanpa »  ، اسم يك درختى است كه گل آن زرد رنگ مايل به سفيدى است . ( جامع اللغات اردو : 253 )\r\n( 3 ) مولسرى : اسم درختى است كه گل آن نيز به اين اسم موسوم است . ( جامع اللغات اردو : 765 )\r\n( 4 ) هارسنگار  « Har Singhar »  در لغت هندى ، اسم يك درخت زينتى است . ( جامع اللغات اردو : 842 )\r\n( 5 ) جوهى :  « Juhi »  گلى است كه در هندوستان مىرويد ، و آن را ( جويى ) نيز گويند ، گلى است كوچك خوشبو به رنگ سفيد مايل به زرد .\r\n( 6 ) آفتابى : كه در اردو آن را « سورج مكهى »  « Sooraj Mukhi »  گويند ، و در فارسى همان گل آفتابگردان است . ( جامع اللغات اردو : 39 )\r\n( 7 ) كنول :  « Konul »  گلى است كه غنچهء آن در وسط آب باز مىشود ، و اغلب رنگش\r\n","page_name":" 268 ","page_number":302},
  {"content":"\r\n\r\nو « كيوره » « 1 » و « كتكى » « 2 » چنان كه از يك گل تمام مجلس نكهت پذيرد و مشام مجلسيان بهرهء وافر از آن يابد ، بلكه تمام خانه و حوالى آن معطّر شود و بوى آنها به زودى زايل نمىگردد ، چه عجب كه اين گلها در ولايت ديگر وجود نداشته باشند .\r\n\r\nبعضى از جانوران عجيبهء هندوستان « 3 »\r\n\r\nفيل « 4 »\r\nديگر آنكه : از جانوران اين ملك فيل از عجايب مصنوعات است ، در صورت و بعضى از خصايل ، و كلانى جثّه بىعديل ، و عديم التمثيل ، بعد سى سال جوان ، و مانند انسان يكصد و بيست سال عمر طبيعى دارد ، مادهء او را پس از هجده ماه وضع حمل شود و مقاربت با ماده در صحرا كند ، و در مدينه اصلا نكند ، مگر به‌ندرت ، و آن را منحوس شمرند ، اگر مادهء او آبستن از صحرا آيد بچّه مىزايد .\r\n\r\nكرگدن « 5 »\r\nو نيز كرگدن جانورى است قوى هيكل ، بديع شكل ، دم و هر چهار پا\r\n\r\n\r\n","description":"","footnote":"\r\nسفيد ، و گاهى به رنگ قرمز يافت مىشود . ( جامع اللغات اردو : 556 )\r\n( 1 ) نام گلى است از درختى به همين نام كه از آن عطر معروفى سازند كه غذاها را با آن معطّر كنند .\r\n( 2 ) كتكى :  « Ketaki »  گلى است خوشبو و به آن « كيورا » نيز مىگويند . ( جامع اللغات اردو : 592 )\r\n( 3 ، 4 ، 5 ) عنوان : در « الف ، ج ، د » نيامده است .\r\n","page_name":" 269 ","page_number":303},
  {"content":"\r\n\r\nو تنهء عقب او به مثل فيل ، و گردنش مانند گردن شير ، و چشم و گوش و دهان بسان گاو ، زهى نقش طرازى قدرت كه چندين صور در يك پيكر جلوه‌گر گردانيده ، جسد او سخت‌تر از اجساد ديگر جانوران است كه تير و نيزه و تفنگ و شمشير كمتر بر او كارگر مىشود ، و يك شاخ در وسط پيشانى بر بينى دارد كه سلاح او همان است ، و نهايت عدوات با فيل دارد ، و اغلب اوقات بر او غالب و به همان شاخ شكم فيل دريده او را مىكشد ، و به قوت و توانايى بر ديگر جانوران صحرايى نيز غالب است ، توالد و تناسل او نيز در صحرا مىشود ، گرفتار كردنش خالى از اشكال نيست ، در سر كار سلاطين و امراء به ندرت مىآرند .\r\n\r\nگاوميش صحرايى « 1 »\r\nديگر : گاوميش صحرايى كه نهايت جرأت دارد و اكثر شير را مىكشد ، خصوص هرگاه كه چندى با هم مجتمع باشند ، و گاهى امرا و سلاطين هم تماشاى اينها مىنمايند ، خواه با همدگر بجنگند ، خواه با شيرى كه او را در دامى بزرگ محكم - كه اصطلاح هند « باره‌اش » مىگويند - گرفته راه برآمدنش مسدود كرده باشند جنگانيده ، نشاط مىاندوزند ، و موجب حيرت نظارگيان مىشوند ، و اين شكار « 2 » خاصّهء هندوستان است .\r\nهمچنين گاو گجراتى نهايت جلدرو « 3 » و تيز رفتار است ، مىگويند در\r\n\r\n\r\n","description":"","footnote":"\r\n( 1 ) عنوان : در « الف ، ج ، د » نيامده است .\r\n( 2 ) كار : « ب ، ج » .\r\n( 3 ) جلدرو : چابك .\r\n","page_name":" 270 ","page_number":304},
  {"content":"\r\n\r\nولايت گجرات احمدآباد بعضى عيّار پيشه بر عرابهء آنها سوار شده راه مىزنند ، و مال مردم به غارت مىبرند ، و اسب سواران به آنها نمىتوانند رسيد ، و عرّابه [ اى 
  ] كه آن را « بهل و رتهه » گويند ، سوارى آن خاصّه هندوستان است ، سايه دارد و اگر زمين راه هموار باشد خالى از آرامى نيست ، دو سه كس با هم توانند نشست و به مصاحبت همدگر راه توانند پيمود ، و عرّابهء چهار پايه « رتهه » كه به انواع آراستگى مىسازند قابل سوارى ملوك و امراى اينجاست .\r\nامير خسرو در مدح آن گفته : نظم « 1 » :\r\n ساخته از همّت « 2 » كار آگهان * خانهء گردنده به گرد جهان\r\nنادرهء حكم خداى حكيم * خانه روان خانه گيانش مقيم \r\nانواع طيور رنگارنگ مثل طوطى و مينا و غيرهما است كه تعليم شده مانند انسان سخن مىگويند و احوال آنها مشهور است .\r\n\r\nفصل دويّم : [ اهالى هند 
  ]\r\nتنبيه ! بدانكه اهالى آن مركّب از پنج طايفه‌اند : اول : اولاد سادات .\r\nدويّم : اولاد قزلباشيه . سيّم : پتان ، يعنى اولاد افغان ، و تورانى ، و كابلى .\r\nچهارم : شيخ ، يعنى جمعى كه جديد الاسلامند و اجداد آنها هندو بوده‌اند .\r\nپنجم : هنود ، كه اهالى اصليّهء اين ملكند ، و در طبيعت طايفهء هنود و شيخ ،\r\n\r\n\r\n","description":"","footnote":"\r\n( 1 ) نظم : در « د » نيامده است .\r\n( 2 ) حكمت : « الف ، ب ، ج » .\r\n","page_name":" 271 ","page_number":305},
  {"content":"\r\n\r\nبالذّات و بالعرض ؛ اطاعت و فرمان بردارى اجانب - خصوص اگر آن از قوم قزلباش باشند - مخمور است . معنى خود سرى و رياست را نفهميده‌اند ، و لهذا هركه از بيرون درآمده بر ايشان تاخته چندى حكومت كرده است ، چنان كه از ملاحظهء كتب تواريخ چون « سير المتأخّرين » و غيره معلوم مىشود .\r\nو اما طوايف ديگر : پس « 1 » اگرچه شجاعت و دلاورى در آب و گل آنها سرشته است ، و لكن به جهت نبودن سردار و انعدام سامان از ايشان نيز امرى متمشّى نمىشود ، و اگر احيانا رئيسى به دست آنها آمده ، داد مردى و مردانگى را داده‌اند .\r\nافسوس كه در اغلب اين طوايف به اقتضاى آب و هواى اين كشور ، نفاق خانه‌زاد است ، مصرع :\r\n دارند اتفاق ولى از « 2 » نفاق هم \r\nكمتر « 3 » برادرى را با برادر ، و فرزندى را با پدر دوست و مهربان يافته‌ام ، و همين مرحله باعث زبونى و خرابى سلسله بوده و خواهد بود .\r\n\r\n[ هند كشور زرخيز 
  ]\r\nو ديگر آنكه : هيچ كشورى مانند اين كشور زرخيز نيست ، دولت سلاطين اين ديار در جميع اعصار ضرب المثل بوده است ، نه در لباس و نه در خوراك و نه در ساير امور معيشت به خارج احتياج دارند ، بلكه ساير بلاد را\r\n\r\n\r\n","description":"","footnote":"\r\n( 1 ) پس : در « د » نيامده است .\r\n( 2 ) در : « د » .\r\n( 3 ) مگر : « د » .\r\n","page_name":" 272 ","page_number":306},
  {"content":"\r\n\r\nدر اقمشهء نفيسه از پشمينه و غيره به او احتياج است ، شال از كشمير ، و شكر و پارچهء سفيد از قبيل ململ ، و كشيده « 1 » و تنزيب « 2 » ، و آب روان و شير و شكر و آقا بانو ، و هما و پارچهء زرى چون كمخاب گجراتى و بنارسى و نحو آنها از اين ديار به ساير اطراف مىرود ، پس هركه مالك هند است فارغ البال و محلّ صاحت ، اهالى ساير ممالك خواهد بود .\r\n\r\n[ جهانگير پسر اكبر شاه 
  ] « 3 »\r\nمجملى از احوال شاه نور الدين جهانگير بن اكبر پادشاه را كه آن ذى جاه خود نگارش فرموده ، شاهد كلام خود كرده ، به سمع طالبان رياست و مشتاقان جاه و سلطنت مىرسانم ، و پر واضح است كه وقايع‌نگاران - خصوص از صنف سلاطين باشند - از شائبه « 4 » خلاف نويسى مبرّى و معرّايند .\r\nاز آن جمله : در وضع مجلس جلوس خود بر سرير سلطنت مىنگارد كه : « تختى كه اوّل جلوس بر او نشستم و از پدر به من ميراث رسيده بود سى كرور اشرفى پنج مثقالى قيمت جواهرات اوست ، و يكصد من به سنگ هند طلا در طيارى آن صرف شده ، و پنج من عنبر اشهب « 5 » خالص در ميان پايه‌ها و اطراف آن تعبيه كرده‌اند ، كه بزم را حاجت به خوشبوئى نبود ، و كرور عبارت\r\n\r\n\r\n","description":"","footnote":"\r\n( 1 ) كشيده : نقشى كه بر روى پارچه دوزند .\r\n( 2 ) تنزيب : پارچه يا منسوج نازك و سفيد كه از آن پيراهن سازند ، جامه‌اى كه در زير قبا پوشند . ( فرهنگ معين )\r\n( 3 ) جهانگير پسر اكبر ( ره ) : « ب » .\r\n( 4 ) شائبه : شك ، گمان ( جمع شوايب ) .\r\n( 5 ) اشهب : هرچيزى كه رنگ آن سياه و سپيد باشد ، خاكسترى رنگ .\r\n","page_name":" 273 ","page_number":307},
  {"content":"\r\n\r\nاست از صد لك و هر لكى صد هزار است ، و من هندى قريب ده من عراقى است ، و كلاهى كه در آن وقت بر سر داشتم بر گوشه‌هاى آن سى الماس نصب بود كه هر الماسى يك لك اشرفى پنج مثقالى قيمت آن است ، و در ميان حقيقى آن مرواريد امرودى منصوب است كه چهار مثقال وزن و دو لك اشرفى قيمت اوست .\r\nو دور تخت كه پنجاه گز زمين خالى است همه را به قالىهاى زربفت و سوزنيهاى گلابتون دوز و عود سوزها را به طلا و نقره مزيّن كردند ، و در شب سه هزار شمع كافورى سه ذرعى ، همه در لگن طلا و نقره گذاشته ، فتيله‌هاى عنبر بر آن مرتب كرده تا صبح مىسوزند ، و امراء نامى از پنج‌هزارى تا پانصدى قريب نهصد كس ، بلكه زياده در ميان جواهر و زينت فاخره پنهان گشته ، در برابر ، دوش به دوش به ادب ايستاده‌اند .\r\nو در آن روز هركه در حضور حاضر مىشد به جيغه « 1 » و كمر مرصّع و حكومت يكى از بلاد هند سربلند گشته از درگاه گيتى پناه رخصت مىشد ، و حكم كردم كه زنجير عدل از طلا ساختند كه طول آن يكصد و چهل گز و وزن آن سيصد من عراق است ، و زكات يعنى گمرك و محصول مال التجارهء كلّ مملكت معاف داشتم ، و آن در ايّام پدرم به سنگ هند هزار و ششصد من طلا مىشد ، و به ميران صدر جهان - كه از سادات و اعيان هند است - حكم كردم كه اهل استحقاق را چه از اين مملكت و چه ايرانى و چه رومى فرد ، معاش فراخور حال ايشان به من عرض كند كه مقرّر نمايم و نگذارند كه به اين جماعت تنگى و پريشانى برسد ، مال مال خدا و ملك ملك اوست ، و اين\r\n\r\n\r\n","description":"","footnote":"\r\n( 1 ) جيغه - جغّه نشان بر روى كلاه .\r\n","page_name":" 274 ","page_number":308},
  {"content":"\r\n\r\nجماعت بندهء اويند .\r\nچون در ميان جمعى از بندگان خود ما را ممتاز و بر سرير سلطنت متمكن ساخته ، و زمام اختيار را به قبضهء قدرت ما داده ، روا نبود كه بر احوال بندگان او به قدر امكان نپردازيم و متوجّه تربيت و رعايت ايشان نشويم .\r\nو حكم كرديم كه : بنديان ممالك محروسه را رها كنند ، و آنكه شراب نسازند و نفروشند ، زيراكه آن ام الفساد و منشأ جميع معاصى و موجب تخريب امورات دينى و دنيوى است ، چه درستى امور منوط به عقل است و با استعمال آن خصوص به حدّ افراط - چنان كه عادات اغلب شرابخواران است - كس را مجال تعقّل نماند .\r\nو آنكه : در بلاد عظيمه دار الشفا سازند و اخراجات فقرا و مسافرين را از سركار دهند ، و آنكه : در عرض راه بار و متاع سوداگران را بدون رضاى ايشان نگشايند ، كه باعث زبونى و خرابى متاع آنهاست ، و در هر محل و هر مكان در محافظت و كشيك مسافرين كوشند ، و اگر دزدى و راهزنى شود ، مردم آن سرزمين از عهده برآيند .\r\nو در شوارع و طرق ، دهكده و مسجد و سراى عالى برپا كنند كه موجب استراحت متردّدين شود ، و اگر كسى بلا وارث فوت شود تركهء او را در وجوه مثل بناى قناطير و نحو آن صرف كنند تا به روح صاحبش ثوابى عايد شود .\r\nو آنكه : خانهء احدى را به جهت لشكريان و علاقه‌داران سركارى خالى نكنند ، هرگاه خانه به كرايه ميسّر شد فبها ، و الّا در خيمه گذران كنند ، چه ظلمى از اين زياده نيست كه رعيّت فقير با عيال خود نشسته باشد كه اجنبى بر ايشان داخل شود ، و يا آنكه خود نشيند و صاحبش را كه به هزار خون جگر او\r\n\r\n","description":"","footnote":"","page_name":" 275 ","page_number":309},
  {"content":"\r\n\r\nرا بنا كرده در بدر كنند ، ضحّاك با آن همه ظلم و ستم اين معنى را بر رعيّت خود پسند نكرد .\r\nو آنكه : مواجب و منصب و جاگير جميع نوكران پدر من به دستور باشد .\r\n\r\nدر احوال عقد نور جهان بيگم بانوى حرمسراى آن مشهد « 1 »\r\nاز آن جمله : در احوال عقد نور جهان بيگم بانوى حرمسراى خود مىنويسد كه : چون شير افكن خان شوهر او مرد ، قاضى را طلبيده وى را به عقد خود درآوردم ، و هشتاد لك اشرفى پنج مثقالى مهر او قرار دادم ، و آن زر را به جهت خريد جواهرات از من طلبيد ، بىمضايقه به او دادم ، و تسبيح مرواريد چهل دانه - كه هر دانه سى هزار روپيه خريده شده بود - به او بخشيدم ، و دو جفت لعل كه هر جفتى به يك لك اشرفى خريده شده بود نامزد او كردم ، و در هنگامى كه از خانهء پدر متوجّه بارگاه همايون ما شد از در خانهء پدر او تا به دروازهء قلعه « 2 » « آگره » كه يك كروه است فرموديم « 3 » كه به زر بفت و مخمل فرش كنند ، و چون او عبور كند مردم ؛ آنها را به يغما برند ، و او را به منصب سىهزار سوار سرافراز و سركردهء هزار و چهارصد حرم كردم ، و پسرش آصفجاه « 4 » را وكيل مطلق و به منصب پنج هزارى و نقّاره و علم ، سر\r\n\r\n\r\n","description":"","footnote":"\r\n( 1 ) عنوان : در « الف ، ج ، د » نيامده است .\r\n( 2 ) قلعه : در « د » نيامده است .\r\n( 3 ) فرمودم : « د » .\r\n( 4 ) آصف خان : « د » .\r\n","page_name":" 276 ","page_number":310},
  {"content":"\r\n\r\nبلند ساختم .\r\nو بايد دانست كه هر هزارى ذات پنج لك روپيه و هر هزارى سوار بيست لك روپيه جاگير دارد ، و چهار شاهزاده عظيم الشأن هريك به منصب چهل هزارى سوار منصوبند .\r\nاز آن جمله در احوال عسكر و سرداران خود مىنويسد كه : زياده از نهصد كس امراءاند ، سواى سرداران فوج ، كه از پانصدى ذات تا هفت هزارى ذات منصب دارند ، و اغلب آنها پنج هزارىاند ، و زياده از دو لك سپاه هميشه در ركاب حاضرند كه دو اسبه و يك صدى و دو صدى منصب‌اند ، و مقدار صد را از هزار بايد فهميد .\r\nاز آن جمله در ذكر فيل خانهء خود نوشته است كه : اگرچه فيل در اين سركار از حدّ شمار افزون است ، امّا آنچه كلان و نامى و قابل جنگ است پانزده هزار است ، و سى هزار ديگر به جهت حمل آب و دانهء آنها معيّن است ، و يك لك از براى بار كشيدن و حمل عمارى حرمها و قورخانه « 1 » و صندوق رخوت و ظروف چينى و طلا و نقره و ساير اسباب ضروريهء سفر مقرّر است ، و چهارده هزار به جهت حمل پيش خانه است ، و خرج فيل خانه الحال در سال چهارصد و هشتاد لك اشرفى است ، سواى مشاهرهء « 2 » فيلبانان و مستحفظان ، و بر هر فيل كلانى بيست و چهار نفر معيّن‌اند ، و بر هزار فيل هزار نفر به جهت حراست و حفاظت مقرّر است .\r\n\r\n\r\n","description":"","footnote":"\r\n( 1 ) قورخانه : مهمات جنگى ، ساز و برگ جنگى ، جبّه ، سلاح .\r\n( 2 ) مشاهره : حقوق ماهانه .\r\n","page_name":" 277 ","page_number":311},
  {"content":"\r\n\r\nو پسر « راجه بكرما جيت » « 1 » را كه « رأى رايان » خطاب داشت مير « 2 » آتش خود ساختم و حكم نمودم كه در پاى تخت ، سواى آنچه در اطراف ممالك محروسه است شصت هزار توپچى جمّازه سوار ، كه هر توپ او ده سير باروت و بيست سير گلوله مىخورده باشد « 3 » ، و ده هزار توپ كلان با عمله و فعله اين كارخانه نگاهدارد ، و از براى اخراجات آن سه لك اشرفى پنج مثقالى مقرّر كردم ، و حكم كردم كه هرجا كه لشكر ظفرقرين نوّاب « 4 » ما مىرود نصف اين توپخانه همراه باشد .\r\nاز آن جمله در احوال خزانه پدر خود مىنويسد كه : روزى به قليچ خان حكم فرمود كه به قلعهء « آگره » رفته زرى كه در خزانهء آنجاست حساب كند ، وى با چهارصد قلپان‌دار به آن كار متوجّه شد ، پس از پنج ماه پدرم كس نزد او فرستاده استفسار كرد كه چه « 5 » قدر حساب شده ؟ عرض كرد كه الى الان در روزى نه صد هزار من به وزن درمىآيد و هنوز صد يك خزانه وزن نشده ، حكم شد كه در خزانه را قفل كرده برگردند ، و وزن كردن را موقوف دارند ، اين خزينه يك شهر اوست ، و از اين قبيل چند خزانه است .\r\nاز آن جمله : در ذكر ضبطى اموال دانيال برادر خود نوشته است كه :\r\nآنچه از اسباب او كه به حضور رسانيدند دو هزار فيل مست است كه هر فيلى\r\n\r\n\r\n","description":"","footnote":"\r\n( 1 ) بكرما جيت :  « Bikarma Jeet »  اسم يكى از راجه‌هاى هند است كه خطاب به راى رايان مىشد .\r\n( 2 ) امير : « الف » .\r\n( 3 ) مىخورد : « ب ، ج » .\r\n( 4 ) لواى : « الف ، ب ، ج » .\r\n( 5 ) چه : در « الف » نيامده است .\r\n","page_name":" 278 ","page_number":312},
  {"content":"\r\n\r\nچهار لك روپيه قيمت اوست ، و بيست هزار اسب عراقى و عربى و بدخشى ، و چهار هزار شتر جمّازه كه اقمشهء زرّينه و غيره بر آنها حمل بود ، و قريب يك كرور اشرفى قيمت جواهرات اوست ، و پنج كرور اشرفى زر نقد ، و سيصد حرم است ، و با هر حرمى پنج لك روپيه سامان است ، حكم كردم كه اسباب اهل حرم را تمام به ايشان دهند ، و هركس به هركه خواهد شوهر كند .\r\n\r\nضبط اموال يكى از خواجه سرايان « 1 »\r\nو در ضبطى اموال يكى از خواجه سرايان پدر خود مىنويسد كه : كرور اشرفى پنج مثقالى سواى جواهر و ظروف طلا و نقره و اسب و فيل و كمر مرصّع ، و جيغه و زين مرصّع كه قيمت اينها بر سه كرور اشرفى شد به علاوه « 2 » دويست خواجه سراى كوچك ، و سيصد كنيز خوب صورت كه به جهت خدمت داشت تمام ضبط سركار نوّاب همايون ما شد .\r\nو نيز مىنويسد كه : ( تخت ميمون ) كه با پدرش نزاع و جدال كرد بعد از قتل او به دست آمد كه ده كرور اشرفى پنج مثقالى جواهر و طلا داشت ، و قيمت كلاه او كه به دست آمد يك كرور اشرفى است ، و علاوه بر آن خزانه و جواهرات كه حصر قيمت آنها مشكل ، با سه هزار فيل مست ، و پنجاه هزار شتر جمّازهء دوكوهان به دست آمد .\r\n\r\n\r\n","description":"","footnote":"\r\n( 1 ) عنوان : در « الف ، ج ، د » نيامده است .\r\n( 2 ) قدر : « الف ، ب » .\r\n","page_name":" 279 ","page_number":313},
  {"content":"\r\n\r\n\r\nكمترين پيشكشى سركارى « 1 »\r\nو الحاصل كمترين پيش‌كشى و پست‌ترين ضبطى مالى خود « 2 » را به قدر يك كرور اشرفى مىنويسد ، و از ماليات ملك بعد از وضع اخراجات لازمهء سلطنت ، و مواجب و وظايف سرداران و عساكر و غيرهم نود كرور روپيه به خزانهء عامره داخل مىشده است ، و با اين مراحل ، رعيّت پرور و عدالت گستر بوده ، و در عصر او كسى را مجال ظلم و تعدّى نبوده است ، و وى را بر پادشاهان سلف به حسب ملك و دولت مزيّتى نبوده ، بلكه به سبب شورش رايان خيره سر كمتر از اسلاف سيم و زر داخل خزانهء او مىشده است .\r\nو در سر كار او « 3 » و ساير سلاطين « بابريه » و غيرهم رسم تصدّق و خيرات ملك علاوه بر تصدّقات ، سيم و زر نيز مقرّر بوده است ، و كيفيّت آن را چنين نوشته‌اند كه هر شب يك لك يا دو لك دام « 4 » زمين از ملك معيّنى را مىنوشتند وزير سر پادشاه مىگذاشتند و صبح تعليقهء معافى او را نوشته به سيّدى يا مرد مؤمنى يا ضعيفهء مؤمنه مىداند كه نسلا بعد نسل در وجه معيشت خود صرف كند ، پس ماليات آن زمين به آن شخص تعلّق مىگرفته است .\r\nو در اين جزو زمان پنجاه لك روپيه فقد در عظيم‌آباد از اين ممرّ به اشراف زادگان آن شهر تعلّق دارد كه الى الآن از دولت آن پادشاهان در راحت ، و رفاهند و جماعت انگليسيه تا به حال به جهت جلب قلوب و ميل\r\n\r\n\r\n","description":"","footnote":"\r\n( 1 ) عنوان : در « الف ، ج ، د » نيامده است .\r\n( 2 ) خود : در « د » نيامده است .\r\n( 3 ) او : در « د » نيامده است .\r\n( 4 ) دام : خراج ملك . ( دهخدا )\r\n","page_name":" 280 ","page_number":314},
  {"content":"\r\n\r\nديگران متعرّض آنها نشده‌اند ، و اگر اين ممر نبود در ايّام دولت اين قوم كار ايشان به گدائى و دريوزه‌گرى رسيد بود .\r\nو در كتب سير نوشته است « 1 » كه : شير شاه افغان كه معاصر و منازع همايون شاه بود ، در اوان سلطنت خود حكم كرده بود كه ، سراهاى بسيار به جهت مسافرين بنا كردند و در آن خدم و حشم به قدر احتياج مقرّر كنند كه چون مسافرى رسد متوجّه خدمات او شوند و طعام و عليق « 2 » دوابّ و پلنگ « 3 » خواب ؛ تمام از سركار بوده ، و حكم كرده « 4 » بوده است كه از مقرّ « 5 » سلطنت او كه شهسراى « 6 » بوده تا به اطراف مملكت « 7 » به فاصلهء نيم كروه « 8 » نقّاره‌خانه‌ها ساخته بودند ، و چون وى بر خوان طعام مىنشست شروع به نقّاره مىشد ، به مجرّد بلند شدن آن آواز ، خدمه در تمام سراها طعام مىكشيدند ، و مسافرين به صرف طعام مشغول مىشدند ، و فى الحقيقة گويا همگى با آن پادشاه ذيجاه هم اكل و بر سر يك خوان طعام مىخورده‌اند ، و در هر سرحدّى كمتر از دو لك\r\n\r\n\r\n","description":"","footnote":"\r\n( 1 ) است : در « الف ، ب ، ج » نيامده است .\r\n( 2 ) عليق : خوراك ستوران از كاه و يونجه و علف و غيره . ( فرهنگ معين )\r\n( 3 ) چارپايه . ( فرهنگ معين )\r\n( 4 ) فرموده : « الف ، ب ، ج » .\r\n( 5 ) مصر : « د » .\r\n( 6 ) شهر رى : « د » .\r\n( 7 ) مملكت : در « الف » نيامده است .\r\n( 8 ) كروه : ثلث و سه يك فرسخ را گويند ، و آن سه هزار گز است ، و بعضى گويند چهارهزار گز است ، و زياده از اين نيست ، و آن را به عربى كراع خوانند ، در هيچ كتابى كراع به اين معنى نيامده است ، و در هندى كوس گويند . ( دهخدا )\r\n","page_name":" 281 ","page_number":315},
  {"content":"\r\n\r\nو سه لك سپاه با دستگاه نبوده است « 1 » ، و تمام آنها زر مواجب را به صرف اكل و شرب و لباس مىرسانيده‌اند .\r\nو « 2 » از اينجا بايد دانست كه احوال رعيت و كسبه و اصحاب صنايع و حرف در مرحلهء خوشى و كثرت زر به چه مثابه ، و آبادى مملكت به چه حدّ بوده است .\r\n\r\n[ جماعت انگليسيه 
  ]\r\nو در اين جزو زمان ملوك الطوايف است ، و هركس به احوال خود مشغول است .\r\nو از آن جمله اغلب ملك دكهن و بنگاله تا به شاه جهان‌آباد كه چشم و چراغ اين ملك بوده است در تصرّف جماعت انگليسيه است ، و اكبر شاه بابرى مسمّى به اسم پادشاه است ، و در سالى دوازده لك روپيه به عنوان تصدّق به او مىدهند ، و زياده از چهل كرور روپيه را خود به « 3 » مصرف مىرسانند ، و سپاه ايشان « 4 » منحصر در قوم خود ، و جمعى از اراذل و اوباش اين ملك « 5 » است و مواجب ايشان نهايت قليل است ، واحدى از اشراف و اعزّهء اين ديار دخيل امور لشگر و رياست ايشان نيست .\r\n\r\n\r\n","description":"","footnote":"\r\n( 1 ) نبوده‌اند : « د » .\r\n( 2 ) پس : « د » .\r\n( 3 ) به : در « د » نيامده است .\r\n( 4 ) ايشان : در « الف ، ب ، ج » نيامده است .\r\n( 5 ) مملكت : « الف ، ب ، ج » .\r\n","page_name":" 282 ","page_number":316},
  {"content":"\r\n\r\nو هركه را « 1 » در هر وقتى « 2 » خوف آن « 3 » است كه به عدالت ضلالت دستگاه اين قوم مبتلا شده ، بالمرّة نيست و نابود شود ، و هر عزيزى را متّصل اوقات بيم آن است كه به دست اوباش و اراذل « 4 » مبتلا گردد ، نه مردان را تسلّطى بر زنان و فرزندان ، و نه موالى را حكومتى بر عبيد و ملازمان ، عزّت اعزّه در گرو دراهم بخس معدوده ، و رياست و فرماندهى در قبضهء قدرت جمعى از گمنامان نوكيسه ، پس در اين صورت بايد ديد كه احوال اهالى مملكت چگونه خواهد بود ، فاعتبروا يا اولى الابصار .\r\n\r\n[ بازهم جهانگير و نوشتهء او 
  ]\r\nو سابق بر اين به سبب وسعت دايرهء دولت حكّام ذوى الاحترام هجوم اصحاب صنايع بديعه در اين كشور زياده از حدّ بوده است كه از عطا و بخشش آن جماعت نيك طويّت در استراحت بوده‌اند ، و از ايشان حكايات غريبه به سماع رسيده است .\r\nاز آن جمله است آنكه : پادشاه ذىجاه جهانگير در طىّ احوال خيريّت مآل خود نوشته‌اند كه : در وقتى از اوقات هفت نفر بازىگر و ارباب شعبده از « 5 » حدود بنگاله به حضور حاضر شده عجايب چند به ظهور رسانيدند .\r\n\r\n\r\n","description":"","footnote":"\r\n( 1 ) و هرگز : « الف » .\r\n( 2 ) وقت : « د » .\r\n( 3 ) آن : در « الف » نيامده است .\r\n( 4 ) اراذل و اوباش : « الف ، ب ، ج » .\r\n( 5 ) در : « د » .\r\n","page_name":" 283 ","page_number":317},
  {"content":"\r\n\r\nاز آن جمله : در ده موضع تخم توت بر زمين ريختند و چندبار بر دور آن گشتند « 1 » و چيزى خواندند به يكباره از ده جا شروع به روئيدن درخت شد .\r\nاوّل : درخت توت كه خان « 2 » جهان گفته بود ، و ديگر درخت انبه ، و ديگر درخت آناناس « 3 » ، ديگر درخت انجير ، ديگر « 4 » درخت « 5 » بادام ، ديگر درخت جوز ، و « 6 » درخت ميخك ، ديگر درخت نارجيل ، غرض همهء درختها در نظر « 7 » ظاهر بودند به نوعى كه همه كس مىديدند ، پس آهسته‌آهسته اين درختان بلند شدند تا « 8 » به قدر ده ذرع از زمين « 9 » بلند شدند و بار و برگ برآورده بهار آوردند و ثمر دادند .\r\nپس عرض كردند كه اگر حكم شود ، ميوهء آنها را به حضور حاضر كنيم ، پس مرغى چند در نهايت خوش رنگى در ميان درختان ظاهر شدند و شروع به سرود و خوانندگى كردند ، بعد از آن اسمى چند خواندند كه درختها را حالت وقت خزان طارى شد ، و برگهاى آنها آغاز ريختن نمود ، و چنان كه ظاهر شده بودند كم‌كم به زمين فرو رفتند ، تا اين مقدمه در حضور نوّاب ما واقع نشد\r\n\r\n\r\n","description":"","footnote":"\r\n( 1 ) كشيدند : « د » .\r\n( 2 ) جان : « الف ، ب ، ج » .\r\n( 3 ) انا النّاس : « الف ، ب ، ج » .\r\n( 4 ) ديگر : در « الف » نيامده است .\r\n( 5 ) و درخت : « ب » .\r\n( 6 ) ديگر : « د » .\r\n( 7 ) نظرها : « الف » .\r\n( 8 ) تا : در « الف ، ب ، ج » نيامده است .\r\n( 9 ) ميان : « الف ، ب ، ج » .\r\n","page_name":" 284 ","page_number":318},
  {"content":"\r\n\r\nطبيعت باور نمىكرد .\r\nو ديگر آنكه : در اوّل شب تيره يكى از آن هفت نفر عريان مىشد به حدّى كه به جز ستر عورت چيزى با او نبود پس چرخى چند زده « 1 » زير چادرى رفته مخفى مىشد . پس آئينه حلبى از ميان چادر بيرون مىآورد كه از شعاع آن شب تيره مانند روز روشن مىشد ، و چنان روشن مىشد كه از ده روز راه جماعتى آمدند « 2 » و « 3 » گفتند كه در فلان شب سانحهء عجيبه روى داد ، آنگه در « 4 » نصف شب از زمين تا به آسمان به حدّى روشن گشت كه هرگز روز به اين روشنى نديده بوديم .\r\nو ديگر آنكه : قريب به پانصد تير هوايى در موضع مرتفعى به‌مثابهء دو تير پرتاب راه دور از خود نصب كرده ، مىگفتند كه : هركدام را كه حكم شود آتش زنيم پس هركدام كه حكم مىشد به شمعى كه در دست داشته از آن مسافت اشاره مىكردند فى الفور آتش گرفته به آسمان مىرفت .\r\nو « 5 » ديگر آنكه : قزغان كلانى « 6 » را در حضور بر زمين مىگذاشتند و بيست من تبريزى برنج در آن مىريختند ، و مطلق آتش در زير آن نمىكردند ، و خود به خود به جوش مىآمد ، و بعد از ساعتى سر ديگ را\r\n\r\n\r\n","description":"","footnote":"\r\n( 1 ) چرخى زده : « الف ، ب ، ج » .\r\n( 2 ) آمده : « الف ، ب ، ج » .\r\n( 3 ) و : در « الف ، ب ، ج » نيامده است .\r\n( 4 ) از نصف شب : « الف » .\r\n( 5 ) و : در « ج » نيامده است .\r\n( 6 ) قزغان : ديك بزرگ طعام .\r\n","page_name":" 285 ","page_number":319},
  {"content":"\r\n\r\nبرداشته قريب به صد طبق و لنگرى « 1 » طعام مىكشيدند ، و هر لنگرى به رنگى ، و بر بالاى هر لنگرى مرغ كباب شده گذاشته بود .\r\nو ديگر آنكه : فوّاره بر زمين خشك نصب مىكردند و سه بار بر دور آن گشته « 2 » كلمات چند مىخواندند به يك بار آب از آن به مثابهء ده ذرع بلند مىشد ، و هرلحظه به رنگى ، بود و به « 3 » زمين مىريختند و اصلا زمين نمناك نمىشد ، و قريب به يك ساعت نجومى آن فوّاره جارى بود ، و چون آن را برداشتند اصلا اثر آب نمودار نبود ، و بار ديگر همان فواره را بر زمين نصب كردند و اين مرتبه يك دفعه آب برمىآمد و يك دفعه آتش ، و قريب به يك ساعت نيز بر اين منوال بود .\r\nو ديگر آنكه : يك نفر از ايشان مىايستاد و نفر ديگر كلّه بر كلّهء او نهاده راست مىايستاد و ديگرى بالا رفته پا بر پاى او گذاشته مىايستاد ، و همچنين قريب شصت نفر به اين صورت بالاى يكديگر مىايستادند ، و مزيد تعجب اين بود كه يك نفر در آخر كار آمده پاى شخص زيرين را گرفته بلند كرد و بر دوش خود گذاشت و آن شصت نفر چنان كه بودند بالاى هم راست ايستاده بودند . از ملاحظهء اين حركت غريو از مجلس برآمد و اين زور به عقل راست نمىآيد . اگر در حضور به وقوع نمىآمد جاى قبول نبود .\r\nو ديگر آنكه : يك نفر مىايستاد و يك نفر ديگر در عقب او مىايستاد « 4 »\r\n\r\n\r\n","description":"","footnote":"\r\n( 1 ) لنگرى : قاب بزرگ غذاخورى با سرپوش .\r\n( 2 ) مىگرديدند : « الف ، ب ، ج » .\r\n( 3 ) بر : « الف ، ب ، ج » .\r\n( 4 ) ايستاد : « الف ، ب » .\r\n","page_name":" 286 ","page_number":320},
  {"content":"\r\n\r\nتا قريب چهل نفر به اين هيئت بر پشت يكديگر چسبيده مىايستادند . پس نفر پيشين قوّت مىكرد و اين چهل نفر را از جا برمىداشت و در ميدان شروع به گرديدن مىكرد ، و « 1 » فى الحقيقة اين زور نيز « 2 » محلّ تعجب بود .\r\nو ديگر آنكه : آدمى را مىآوردند و اعضاى او را تمام از مفاصل جدا مىكردند و خون او تمام روى زمين [ را 
  ] ملوّث مىكرد و ساعتى چنان كشته افتاده بود ، پس چادرى برروى او مىكشيدند ، و يك نفر در زير پرده مىرفت و بعد از ساعتى پرده را برمىداشتند آن شخص صحيح و سالم برمىخاست كه گويى هرگز زخمى بر بدن آن « 3 » نرسيده است .\r\nو ديگر آنكه : كيسهء خالى در دست داشتند و مكرر او را مىافشاندند كه گمان چيزى بودن در آن نباشد ، پس دست در آن كرده « 4 » دو خروس خوش رنگ و كلان برآورده به جنگ سر مىدادند و قريب به يك ساعت نجومى در جنگ بودند ، پس پرده بر روى آن دو خروس مىكشيدند و چون برمىداشتند دو كبك رنگين به جاى خروس نمودار شده بنياد خوش‌خوانى مىكردند ، چنان كه گويى در دامن كوهند و نه در ميان مردم‌اند ، باز پرده بر روى آنها مىكشيدند و چون برمىداشتند به جاى آنها دو مار سياه پشت قرمزى كفچه‌دار نمودار مىشدند « 5 » و با يكديگر در جنگ بودند .\r\n\r\n\r\n","description":"","footnote":"\r\n( 1 ) و : در « د » نيامده است .\r\n( 2 ) بر : « د » .\r\n( 3 ) او : « الف » .\r\n( 4 ) كرد : « د » .\r\n( 5 ) شد : « الف ، ب ، ج » .\r\n","page_name":" 287 ","page_number":321},
  {"content":"\r\n\r\nو ديگر آنكه : زمين را برابر حوض كلانى گود مىكردند و سقّايان آن حوض را پر آب مىكردند ، و چون مملوّ از آب مىشد پرده بر روى آن كشيده بعد از زمانى برمىداشتند آب به مرتبه [ اى 
  ] يخ بسته بود كه فيل كلان يك ساعتى « 1 » بالاى آن در تردد بود ، و اصلا يخ نمىشكست ، پس پرده را بر روى آن مىكشيدند ، و بعد از لمحه‌اى چون برمىداشتند اصلا از آن آب و يخ نشانى نبود .\r\nو ديگر آنكه : دو خيمه دور از ما نصب مىكردند و درهاى آنها برابر هم بود و به هم به قدر يك تير پرتاب نزديك بودند ، پس اوّل دامن خيمه را بلند كرده مىگفتند كه ملاحظه كنيد كه درون آنها چيزى نيست و فى الواقع چيزى نبود ، پس بعد از آن دامن خيمهء « 2 » آنها را بر زمين محكم مىساختند ، پس در هر خيمه يك شخص از آن هفت داخل مىشد و غير ايشان كسى داخل آنها نبود ، پس آن پنج ديگر عرض مىكردند كه از قسم جانوران پرنده و چرنده هر كدام كه حكم شود حاضر سازيم ، خان جهان گفت كه دو شترمرغ ظاهر كرده با هم به جنگ اندازند « 3 » ، فى الفور دو شترمرغ كلان از آن دو خيمه برآمده ، مقدّمهء جنگ را با يكديگر پيش كرده همديگر را خونين كردند ، و آخر الامر ايشان را به زور از هم جدا كرده داخل خيمه بردند ، پس فرزندى خرّم از ايشان نيله گاو « 4 » ، طلبيد از دو خيمه دو نيله گاو فربهء مست بيرون آمده شروع\r\n\r\n\r\n","description":"","footnote":"\r\n( 1 ) ساعت : « الف ، ب ، ج » .\r\n( 2 ) خيمه : در « د » نيامده است .\r\n( 3 ) اندازيد : « د » .\r\n( 4 ) نيله‌گاو : آهوى سپيد پاى . ( دهخدا )\r\n","page_name":" 288 ","page_number":322},
  {"content":"\r\n\r\nبه جنگ كردند ، بعد از يك دو ساعت ايشان را از هم جدا كردند ، مجملا هر قسم جانورى كه امر مىشد در حال حاضر مىكردند « 1 » ، هرچند فكر كرديم پى به كار اين جماعت نتوانستيم برد .\r\nو ديگر آنكه : يكى از ايشان كمانى با پنجاه تير ظاهر مىكرد ، پس تيرى به سمت هوا مىانداخت ، آنقدرى كه بايد مىرفت و در اثناى هوا مىايستاد ، پس تيرى ديگر مىانداخت رفته به فاق « 2 » تير سابق خورده مىايستاد ، و همچنين تيرى را به تيرى مىچسبانيد تا پنجاه تير ، پس تيرى به فاق آخرين مىزد فى الفور از هم جدا شده تمام به زمين مىافتادند .\r\nو ديگر آنكه : طشت كلانى را پر از آب صاف كرده در حضور ما بر زمين مىگذاشتند ، و يك دسته گل سرخ در دست گرفته عرض مىكردند كه به هر رنگى كه حكم شود در آب فروبرده به حضور آوريم . مجملا صد بار گل را به آب فرو بردند و هر « 3 » دفعه به رنگى شد ، و بعد از آن كلافهء ريسمانى را طلبيدند و هردفعه كه در همان طشت فرو مىبردند به رنگى مىشد .\r\nو ديگر آنكه : قفسى را آوردند و روى قفس را به ما كردند ، در آن يك جفت بلبل خوش آواز بود ، پس طرف ديگر را كردند نورى سرخ سخن‌گو بود ، پس طرف ديگر را كردند يك جفت طوطى سبز خوش رنگ بود ، پس طرف ديگر را كردند يك جفت كبك پرخطوخال ، و اصلا در ميان قفس\r\n\r\n\r\n","description":"","footnote":"\r\n( 1 ) مىگرديد : « الف ، ب ، ج » .\r\n( 2 ) فاق : ريسمان خامى است كه در وسط چلّهء كمان به عرض يك انگشت پيچند ، تا سوفار بر آن بند كرده و زه كشند ، و به معنى سوفار تير نيز آمده است . ( فرهنگ معين )\r\n( 3 ) و در هر : « الف » .\r\n","page_name":" 289 ","page_number":323},
  {"content":"\r\n\r\nفاصله نبود .\r\nو ديگر آنكه : قالى كلانى بيست ذرعى را فرش مىكردند و چون پشت او را بالا مىكردند رو مىشد ، و به طرح ديگر ، و روى او پشت مىشد ، مجملا قريب صد دفعه او را گردانيدند و هر دفعه به رنگ « 1 » و طرحى ؛ و روى او پشت و پشت او رو مىشد .\r\nو ديگر آنكه : آفتابهء كلانى را پر از آب كرده در حضور ما او را « 2 » سرازير مىكردند و تمام آب او را مىريختند ، و چون راست نگاه مىداشتند باز پرآب بود .\r\nو ديگر آنكه : جوالى كه هردو سر او گشاده بود حاضر كردند ، پس هندوانه از اين سر جوال مىانداختند ، چون از آن سر بيرون مىآمد خربوزه بود ، باز از آن سر جوال خربوزه را داخل جوال مىانداختند از اين سر كه بر مىآمد سبدى پر از انگور صاحبى و كشمشى « 3 » بود . مجملا اگر صد دفعه اين عمل مىكردند هردفعه ميوهء تازه ظاهر مىگشت .\r\nو ديگر آنكه : يكى از آن هفت نفر ايستاده دهن را باز مىكرد سر مارى از دهن او برمىآمد . پس يكى جسته او را مىگرفت « 4 » مار چهار ذرعى بر مىآمد ، و همچنين تا بيست مار چهار ذرعى و « 5 » پنج ذرعى از دهن او بر\r\n\r\n\r\n","description":"","footnote":"\r\n( 1 ) رنگى : « الف ، ب ، ج » .\r\n( 2 ) و : « د » .\r\n( 3 ) كشمش : « الف ، ب ، ج » .\r\n( 4 ) مىكشيد : « الف ، ب ، ج » .\r\n( 5 ) و : در « د » نيامده است .\r\n","page_name":" 290 ","page_number":324},
  {"content":"\r\n\r\nمىآمد ، و چون مارها را بر زمين مىگذاشتند با هم در جنگ و پنج « 1 » مشغول مىشدند .\r\nو ديگر آنكه : آئينه با دسته گلى آوردند و هردفعه كه گل را پس آئينه برده باز مقابل آئينه مىداشتند به رنگى مىشد .\r\nو ديگر آنكه « 2 » : مرطبان گلى « 3 » حاضر كردند و بر همه معلوم شد كه آنها خالىاند ، پس سر آنها را بسته ، بعد از يك ساعت كه سر آنها را گشودند يكى پر از شيرهء صاف ، و يكى پر از عسل بود ، و همچنين در هر دفعه در « 4 » آن چيزى بود ، و دفعهء آخرى « 5 » كه بستند و گشودند به صورت اوّل خالى بودند ، مگر گويى كه به صد آب شسته شده‌اند « 6 » .\r\nو ديگر آنكه : كليّات شيخ سعدى را در حضور ما در كيسه [ اى 
  ] كه غير آن در او چيزى نبود مىگذاشتند « 7 » و چون بيرون مىآوردند ديوان سلمى بود ، و چون ديوان سلمى را در آن گذاشته برمىآوردند ديوان اهلى بود ، بدين‌گونه اگر صد دفعه مىشد هردفعه كتابى غير اوّل برمىآوردند .\r\n\r\n\r\n","description":"","footnote":"\r\n( 1 ) پنج - پنگ ، پنك ، پنجال . ( فرهنگ معين )\r\n( 2 ) آنكه : در « د » نيامده است .\r\n( 3 ) مرطبان - مرتبان : ظرف و كوزهء گلى لعاب‌دار يا چينى دهن گشاد را گويند .\r\n( فرهنگ معين )\r\n( 4 ) از : « الف ، ب ، ج » .\r\n( 5 ) آخر : « الف ، ب ، ج » .\r\n( 6 ) شده است : « الف ، ب ، ج » .\r\n( 7 ) گذاشتند : « الف ، ب » .\r\n","page_name":" 291 ","page_number":325},
  {"content":"\r\n\r\nو « 1 » ديگر آنكه : زنجير پنجاه ذرعى مىآوردند و در حضور ما به هوا مىانداختند ، وى بلند شده در هوا مىايستاد ، گويى مگر سر آن « 2 » به‌جايى بند است ، و سگى آورده در پاى زنجير ايستاده زنجير را گرفته بالا مىرفت و چون به « 3 » سر زنجير مىرسيد ناپيدا مىشد ، بعد از آن شيرى آورده از آن بالا مىرفت ، و بدين قاعده در هر دفعه حيوانى بالا مىرفت و غايب مىشد ، و معلوم نبود كه به كجا مىروند .\r\nو ديگر آنكه : لنگرى « 4 » كلانى با سرپوشى در حضور ما حاضر كردند و آن لنگرى خالى بود ، پس سرپوش بر آن گذاشته بعد از لمحه‌اى « 5 » برداشتند پر از ليمو پلاو « 6 » و مرغى بالاى آن بود ، باز سرپوش را بر آن گذاشته برداشتند خالى بود ، پس سرپوش گذاشته برداشتند پر از طعام ديگر بود « 7 » ، و همچنين اگر صد دفعه اين عمل مىشد يك دفعه خالى و دفعهء ديگر مملوّ از طعامى بود .\r\nو ديگر آنكه : طاس كلانى با سرپوش حاضر مىساختند و او را پر از آب مىكردند و در حضور ما مىگذاشتند و ما مىديديم كه غير از آب در آن چيزى « 8 » نيست ، و چون سرپوش را بر آن گذاشته برمىداشتند چند ماهى\r\n\r\n\r\n","description":"","footnote":"\r\n( 1 ) و : در « الف » نيامده است .\r\n( 2 ) او : « الف » .\r\n( 3 ) به : در « د » نيامده است .\r\n( 4 ) لنگرى : ديك پرآب .\r\n( 5 ) لمحه‌اى : لحظه‌اى .\r\n( 6 ) پلاو - پلو .\r\n( 7 ) بوده : « الف » .\r\n( 8 ) چيزى در آن : « الف ، ب ، ج » .\r\n","page_name":" 292 ","page_number":326},
  {"content":"\r\n\r\nكلان در آن ظاهر مىشد ، باز سرطاس را گذاشته برمىداشتند سه چهار مار كلان درهم پيچيده در ميان آب بود ، و اگر صد دفعه اين « 1 » عمل مىكردند در هر دفعه تازه در آن ظاهر مىشد .\r\nو ديگر آنكه : انگشترى ياقوتى مىآوردند و در حضور ما در انگشت كوچك خود مىكردند و چون برآورده به انگشت ديگر مىكردند الماس مىشد ، و اگر صد بار اين عمل مىكردند در هردفعه نگين ديگر مىشد .\r\nاگرچه از اين قسم بازيگر در حضور پدرم ديده بودم ، امّا تا به حال اين قسم غرايب نديده بودم ، بلكه نشنيده بودم ، پس قريب پنجاه هزار روپيه به ايشان انعام دادم ، و فرمودم كه سرداران من نيز چيزى به آنها « 2 » بدهند چنان كه از ما و آنها دو لك روپيه به دست ايشان افتاد ، الحق نهايت استاد بودند و اين علم از قبيل علم سيميا است « 3 » .\r\n\r\n[ داستانى عجيب 
  ]\r\nمؤلف گويد كه « 4 » : آدمى زاد طرفه جوهرى است ، به همهء امور پى برده و كارهايى كه از عقل دور است از او به وقوع مىآيد ، و مؤيّد اين مدّعاست آنچه « 5 » جهانگير پادشاه مذكور در تاريخ احوال خود نگارش فرموده كه : مرد\r\n\r\n\r\n","description":"","footnote":"\r\n( 1 ) اين : در « الف ، ب ، ج » نيامده است .\r\n( 2 ) ايشان : « الف » .\r\n( 3 ) و اين عمل از قبيل سيمياست : « الف ، ب ، ج » .\r\n( 4 ) مؤلّف گويد : در « الف ، ب ، ج » نيامده است .\r\n( 5 ) آنكه : « د » .\r\n","page_name":" 293 ","page_number":327},
  {"content":"\r\n\r\nعراقى در سن چهل سالگى به دربار گيتى مدار ما به جهت ملازمت حاضر شد كه دست راست او از بازو نبود ، از او پرسيدم كه آيا مادرزاد است يا آنكه به سبب سانحه قطع شده ؟ عرض كرد كه مرا طرفه كارى بسر آمده ، و اين سرگذشت مرا چون جمعى حمل بر كذب و گزاف مىكنند نذر كرده‌ام كه جائى ذكر آن نكنم ، مبالغه نمودم كه در حضور ما پنهان داشتن آن بىمعنى است ، گفت : روزى با پدر خود در سن پانزده سالگى به سفر هندوستان گذر افتاد ، بعد از دو ماه كه در دريا سرگردان بوديم سه روز و سه شب طوفان بسيار شديدى شد به حدّى كه تير جهاز به آن كلفتى كه بود شكست و بر سر جمعى آمد و ايشان را هلاك كرد ، بعد از آن كشتى آرام گرفت ، كشش آب و موج او را از راه مقصود بيست روز راه دور افكند ، و پس از چند روزى به جزيره‌اى رسيد كه در آن عمارات و ابنيه عاليه بسيار بود ، به جهت برداشتن آب به آن سمت رفتيم ، و چون قريب رسيديم پرسيديم گفتند كه محل اقامت فرنگ پرتگال « 1 » است و با مسلمانان كارى ندارند .\r\nپس لنگر كرديم ، مقارن حال كشتى نمايان شد و يكى از حكماى فرنگ بر آن سوار بود ، چون به ما رسيد بالاى جهاز آمد و تمام اطفالى را كه در جهاز بودند همراه گرفت و گفت كه « 2 » تشويش مكنيد ، كسى به اموال و اسباب شما كارى ندارد ، هركدام از اين اطفال كه به كار ما آيد نگاه مىداريم و باقى را رخصت خواهيم كرد ، از اين سانحه ماتمى در ميان اهل كشتى نمودار شد و هر كس به درگاه الهى سؤآل نجات مىكرد .\r\n\r\n\r\n","description":"","footnote":"\r\n( 1 ) پرتگال : پرتغال .\r\n( 2 ) كه : در « الف ، ب » نيامده است .\r\n","page_name":" 294 ","page_number":328},
  {"content":"\r\n\r\nپس حكيم همه را در مكانى جمع كرد و يك‌يك را مىطلبيد و او را بر هنه مىكرد و دست بر اعضا و جوارح و رگ و پى آن مىماليد و مىگفت كه به كار ما نمىآئى « 1 » به هرجا كه خواهى برو ، تا آنكه نوبت به من و برادر من رسيد ، چون ملاحظه كرد به دست كسى داد و گفت اينها را در قلعه برده محافظت كن « 2 » و مابقى را تمام رخصت داد ، و پدرم هرقدر عجز كرد اعتنايى به او نكردند ، و ما هر دو برادر را در دو حجره كه دروازهء آنها برابر هم بود نگاه داشتند ، و هر صبح و شام مرغ كباب شده و عسل و نان و طعام به جهت ما مىآوردند ، تا ده روز كه از اين مقدمه گذشت ناخداى جهاز ارادهء رفتن كرد ، پدر من به عجز او را تا سه روز نگاه داشت « 3 » و نزد حاكم آن جزيره آمده شروع به الحاح و التماس نمود ، پس آن حكيم اوّل نزد من آمد و مرا برهنه كرد و تمام اعضاى مرا به دقّت ملاحظه كرد ، و بعد از آن نزد برادرم رفت و با او نيز همين عمل كرد ، و بعد از آن طشتى و كارد كلانى طلبيده و دست برادرم را بر پشت محكم بست و به تعدّى و ظلم تمام سر او را در ميان آن طشت بريد و من مىديدم و از غم برادر و از غصّهء خود قريب بود كه هلاك شوم ، پس ديدم كه تمام خون برادرم را در طشت جمع كردند و بعد از آن ديگى پر از روغن گرم آوردند و آن خون را در ميان آن ريختند و دست زدند ، تا روغن و خون با هم ممزوج شدند ، پس آن سر بريده را بر بدن چسبانيدند و مشت مشت از روغن و خون بر آن مىريختند و بر بدن او مىماليدند تا آنكه تمام ماليده شد ، پس او\r\n\r\n\r\n","description":"","footnote":"\r\n( 1 ) آيد : « الف ، ب ، ج » .\r\n( 2 ) نما : « الف » .\r\n( 3 ) پدر من به عجز تا سه روز او را نگاه داشت : « الف » .\r\n","page_name":" 295 ","page_number":329},
  {"content":"\r\n\r\nرا همچنان گذاشتند و در بستند و رفتند ، و فرداى آن روز آمده به من گفتند كه ما كار خود را از برادر تو ساختيم و ما را زياده از يك نفر در كار نيست ، الحال در « 1 » اين زيرزمينى « 2 » خزانه ماست در آن داخل شو و هرقدرى كه از زر « 3 » و جواهر توانى به عوض خون برادر خود بردار ، من در اوّل بار قبول نكردم و انديشه كردم « 4 » كه مگر در اين حرف رنگى باشد ، چون مبالغه كردند با هزاران خوف و بيم به در آن زيرزمين آمدم « 5 » و قريب به شصت زينه « 6 » پائين رفتم « 7 » ، چهار صفّه « 8 » نمودار شد ، چون داخل آن شدم ديدم كه هر صفّه قريب بيست ذرع عرض و طول دارد و در هريك شمعهاى دو ذرعى روشن بود .\r\nدر يك صفّه نظر كردم برادر خود را ديدم ايستاده درنهايت خرّمى و خوبى ، و عصاى مرصّعى بردست دارد ، و رخت فرنگى پوشيده و شمشيرى بر كمر بسته ، چون مرا ديد آشنايى نداد و بسيار خشمناك شده ، از روى غضب به من نگاه كرد ، به مرتبه [ اى 
  ] خايف شدم كه قريب بود هلاك شوم .\r\nپس به صفّهء ديگر نظر كردم پر از جواهر بود ، و در صفّهء ديگر زر سرخ ،\r\n\r\n\r\n","description":"","footnote":"\r\n( 1 ) در : در « الف ، ب ، ج » نيامده است .\r\n( 2 ) زمين : « الف ، ب ، ج » .\r\n( 3 ) هرقدر از زر . . . : « الف ، ب ، ج » .\r\n( 4 ) نمودم . . . : « الف ، ب ، ج » .\r\n( 5 ) آمديم : « الف ، ب ، ج » .\r\n( 6 ) زينه : پلّه « پلكان » . ( فرهنگ معين )\r\n( 7 ) رفتيم : « الف ، ب ، ج » .\r\n( 8 ) صفّه : غرفه مانندى كه در درون اطاق بزرگ قرار دارد ، كه كف آن كمى بلندتر است ، و بزرگان در آن نشينند ؛ شاه نشين . ( فرهنگ معين )\r\n","page_name":" 296 ","page_number":330},
  {"content":"\r\n\r\nو در ديگرى سفيد بود ، پس اراده كردم كه از جواهر بردارم برادرم به نوعى بر من صدا زد و نهيب داد كه مجال توقّف در من نماند و رو به فرار گذاشتم ، و از قضا راه فرار من از صفّه [ اى 
  ] بود كه برادرم در آن ايستاده بود ، چون به او رسيدم وى شمشير از ميان كشيد و بر من حمله كرد ، از اتفاقات بر دوش من رسيد و دست راستم از بازو جدا شد ، و چون بيرون آمدم آن حكيم و چند فرنگى ديگر كه منتظر من بودند رفتند و دست مرا آوردند و در آن زيرزمين را محكم كردند و مرا نزد پادشاه خود بردند ، و جمعى از تماشائيان « 1 » بر من جمع شدند ، و پادشاه به آن حكيم قريب به سه هزار تومان انعام داد .\r\nپس حكيم داروى خشكى بر زخم من پاشيد كه در ساعت به شد ، بحدّى كه گوئى مادرزاد بوده است ، پس به من زر و خلعت داده « 2 » رخصت كردند ، بعد از چندى به ساحل مراد رسيديم .\r\nمؤلّف گويد « 3 » كه : از اين قسم نيز نجات « 4 » و صنايع عجيبه در سمت فرنگ و در بلاد مغرب بسيار به سماع رسيده است ، و عمدهء سبب و باعث كلّى بر تحصيل اين مراتب قدردانى حكّام و پرورش و احسان سلاطين ذوى الاحترام است كه در تربيت مستعدّان ، زرها خرج مىكنند ، تا آنكه از ميان هزار يكى كامل و به مرتبه [ اى 
  ] كه بايست مىرسد ، و چون رسيد وى را معزّز و محترم مىدارند .\r\nو شاهد اين مدّعاست آنكه : چون پيوسته سلاطين جم نگين ايران\r\n\r\n\r\n","description":"","footnote":"\r\n( 1 ) منظور تماشاچيان و تماشاگران است .\r\n( 2 ) خلعت داده : رخصت داده .\r\n( 3 ) مؤلّف گويد : در « الف ، ج » نيامده است .\r\n( 4 ) نيرنجات : نيرنگها .\r\n","page_name":" 297 ","page_number":331},
  {"content":"\r\n\r\nو روم ، در تربيت علماء و فضلاء آن مرز و بوم ، مساعى جميله را مصروف داشته و مىدارند ، و در حفظ مراتب اين سلسلهء عليّه ، هميشه همّت و الا را معطوف فرموده ، و مىفرمايند : علماى دين پرور و حفّاظ شريعت خير البشر به حدّى كه در آن حدود كثرت دارند در نواح ديگر نيست ، بلكه فضلاى ساير اطراف تمام نواله‌خوار « 1 » خوان فضيلت كه ايشانند ، و دين مبين را به مثابه عشير [ اى 
  ] در آن ديار رونق است عشر آن در كشور ديگر به نظر نمىآيد ، و چون گاهى خيال تحصيل اين مقوله فضولات را در « 2 » سر نداشته‌اند از آنها در آن نشان كمتر است .\r\n\r\nموعظهء بليغه\r\nاحوال اهالى هند و سلاطين آن به سبب معاشرت و مسامحه با جماعت نصارى رفته رفته از اوج رفعت به حضيض [ ذلت 
  ] رسيد ، پس بر فدويان و جان نثاران پايهء سرير سلطنت دار السّيف و الايمان ايران لازم و واجب است كه از سوء عاقبت و فساد مال دوستى و الفت و مصاحبت با اين جماعت مكر طويّت انديشه نموده ، به نرم زبانى و سالوسى و تملق و چاپلوسى اين فرقه فريفته و به وعده‌هاى بىفروغ اين طايفهء سراپا حيله شيفته و خرسند نشوند ، چه سرمايهء ايشان در تسخير ممالك و بلدان و تخريب خانهء سلاطين و پادشاهان همين است و هر مملكتى را كه ارادهء تسخير آن داشته‌اند اول به اسم سفارت و تجارت در آن رخنه كرده ، سرداران و اركان دولت و رؤساء آن\r\n\r\n\r\n","description":"","footnote":"\r\n( 1 ) نواله خوار : جيره خوار .\r\n( 2 ) مراد از فضولات علوم غريبه از قبيل شعبده‌بازى و غيره است .\r\n","page_name":" 298 ","page_number":332},
  {"content":"\r\n\r\nمملكت را به دادن درم و دينار و اقمشهء نفيسه ، و تحايف لطيفه و نرم‌زبانى فريفته كرده ، بعد از آن به سهولت تمام بر آن مسلّط شده‌اند ، چنانچه از مطالعهء احوال هند معلوم خواهد شد ، و تسلّط ايشان در هر ديار نه بس موجب زوال سلطنت و رياست و حصول بدنامى و ذلّت است ، بلكه مع ذلك باعث قطع سبيل امر به معروف و نهى از منكر و خرابى دين مبين ، و انهدام اركان شريعت سيد المرسلين است ، و سبب خسران دنيا و آخرت است ، فاعتبروا يا اولى الابصار !\r\nمتوقّع از اصحاب عقل و بينش و ارباب كياست و دانش سيّما سلاطين نامدار و شاهزادگان والاتبار و حكّام ذوى الاقتدار ، آنكه به نظر تعمق و اعتبار در اين اوراق ملاحظه فرموده ، بازى و افسانه طرازيش نگمارند ، اللهم انّي أنذرت و أنصحت و اشهدك « 1 » و كفى بك شهيدا .\r\n\r\nاعياد و عبادات اهالى هند\r\nدر اين ملك اعياد و عبادات بسيار است كه در ساير ممالك نيست ، از آن جمله : آن است كه روزى معيّن است كه براهمه « 2 » اطفال ساده را رخوت « 3 » فاخرهء زنانه پوشانند و به رقص و بازى وادارند ، جمعى عاشق شوند و برخى معشوق و قصهء عاشقى و اشعار عاشقانه به نغمه و آهنگ سرايند ، و حركات\r\n\r\n\r\n","description":"","footnote":"\r\n( 1 ) اشهدت : « ب » .\r\n( 2 ) براهمه ( جمع برهمن ) : به پيشوايان روحانى آئين برهمائى اطلاق مىشود .\r\n( 3 ) رخوت ( جمع رخت ) : به معنى لباس است . ( فرهنگ معين )\r\n","page_name":" 299 ","page_number":333},
  {"content":"\r\n\r\nعاشقانه و معشوقانه كنند ، مردمان تماشايى بر ايشان جمع شوند ، هركس كه واله و شيداى « 1 » كسى شده است پيش او رود و سر به پايش نهد « 2 » و « 3 » چيزى به او دهد ، و از بعضى از هنود شنيده‌ام « 4 » كه دختر پادشاهى كه معاصر حضرت ابراهيم خليل عليه السلام بوده است در وقتى كه آن حضرت را در « 5 » آتش مىانداخته‌اند عاشق آن حضرت شده به او « 6 » ايمان آورده بوده است « 7 » ، و كسان او به سبب اين عمل او را توبيخ و سرزنش « 8 » مىكرده‌اند ، و اين حركات برهمن بچگان حكايت آن قصّه است اين عيد را در « مسقط » هنود بسيار خوب مىكنند .\r\n\r\nعيد رت جاتره\r\nو از آن جمله « عيد رت جاتره « 9 » » است كه در آخر موسم باران مىشود ، « رت » چيزى است كه بر آن چهار پايه نصب كنند و گاو و انسان او را\r\n\r\n\r\n","description":"","footnote":"\r\n( 1 ) شيداى : در « الف ، ب ، ج » نيامده است .\r\n( 2 ) و سر به پايش نهد : در « الف ، ب ، ج » نيامده است .\r\n( 3 ) او زود : « الف ، ب ، ج » .\r\n( 4 ) و از بعضى از هنود : در « الف ، ب ، ج » نيامده است .\r\n( 5 ) به آتش : « الف ، ب ، ج » .\r\n( 6 ) به او : « الف ، ب ، ج » .\r\n( 7 ) بوده است : در « الف ، ب ، ج » نيامده است .\r\n( 8 ) توبيخ : « الف ، ب ، ج » نيامده است .\r\n( 9 ) رته جاترا ، يا ياترا  « Rath , Jatra »  تخت روان - عرّابه .\r\n","page_name":" 300 ","page_number":334},
  {"content":"\r\n\r\nمىكشند ، و « جاتره » به معنى پرستش است ، و اين عيد را در « پونه « 1 » » بهتر از جاهاى ديگر گيرند ، و « 2 » از اقصى البلاد به آنجا مجتمع شوند ، طرفه ازدحامى شود ؛ به قدر چهار پنج لك آدم جمع مىشوند ، بتى است به غايت بزرگ كه به شكل عجيب و طور غريب او را ساخته‌اند ، و به جهت او تختى در نهايت وسعت كه طول و عرض آن قريب به چهل گز است ، دو طبقه و سه طبقه و بسيار مرتفع ساخته‌اند ، و در زير آن پانصد عرّاده تقريبا نصب كرده‌اند ، و بر او ريسمانهاى قوى به جهت كشيدن بندند .\r\nو آن بت را به انواع رنگ و روغن آرايش كنند ، و رخوت فاخره و اسباب زرّينه از طلا و نقره و جواهر بر او نصب كنند ، و او را بر اعلاى او مىنشانند ، و براهمه و علما به جهت باد زدن ؛ و گرد از چهرهء بت پاك كردن بر غرفات آن تخت جابجا سوار مىشوند ، و قريب پنجهزار آدم ريسمان‌ها را به دوش گرفته او را مىكشند ، و اعتقاد ايشان آن است كه به ديدن خالهء خود مىرود ، رقّاصان و سازندگان « 3 » بيشمار پيش روى او مىروند ، و از آن بتخانه تا به جائى كه مىرود قريب به يك ميل راه است .\r\nدر اثناى راه مرتاضين مردم را موعظه و نصيحت كنند ، جمعى خود را به خنجر و نحو « 4 » آن هلاك كنند ، و جمعى خود را در زير پايه‌هاى تخت اندازند\r\n\r\n\r\n","description":"","footnote":"\r\n( 1 ) پونه :  « Puna »  ، شهرى در هند ، در ايالت بمبئى كه آب و هواى معتدل دارد .\r\n( 2 ) و : در « الف ، ب ، ج » نيامده است .\r\n( 3 ) نوازندگان .\r\n( 4 ) مثل : « د » .\r\n","page_name":" 301 ","page_number":335},
  {"content":"\r\n\r\nكه بر روى آنها گذرد و اعضاى ايشان خورد و مضمحل شود ، براهمه اجساد خورد شدهء آنها را برداشته آتش زنند و خاكستر آنها را برباد دهند .\r\n\r\nديوالى\r\nو از آن جمله : « ديوالى » است كه در آخر زمستان شود ، و گويند كه در اين وقت « لچهمى « 1 » » كه يكى از اوتاد است به تفرّج مىآيد و به خانه‌ها مىگردد و ميوه مىخورد ، و به هر خانه كه پاكيزه‌تر و روشنى او بيشتر است ، و سازنده و رقّاص آن بهتر است در آنجا مىماند ، و از ماندن او دولت عظيم حاصل مىشود ، و لهذا در آن موسم خانه‌ها را از داخل و خارج سفيد كنند و به انواع نقوش بديعه و شيشه آلات از قبيل چهل چراغ و فانوس مجلسى به تكلّف زينت كنند ، و بر پشت بامها چراغهاى بسيار روشن كنند ، و در تمام شب به جميع اماكن خانه جابجا عود و عنبر بخور كنند ، و سازنده و رقّاص هرقدر كه ميسّر شود به رقص و نوا وادارند ، و ميوهء بسيار در « 2 » اطاق‌ها گذارند ، و مردم بيگانه و آشنا دسته‌دسته به تماشا به خانه‌هاى يكديگر مىروند ، و در آن شب با هم قمار بازند .\r\n\r\n\r\n","description":"","footnote":"\r\n( 1 )  Lachmi »  يا  « Lukshimi  ، يكى از خدايان زنانهء هندوها است كه مال و زر مىبخشد ، و به دختر دريا ، و به زن ويشنو نيز اين اسم اطلاق مىشود ، به اسماء ذيل نيز ياد مىگردد : شيرى ، ايندرا ، لوگ ماتما ، رما و غيره ( فرهنگ آصفيه : 181 )\r\n( 2 ) بر : « ب ، ج » .\r\n","page_name":" 302 ","page_number":336},
  {"content":"\r\n\r\n\r\nدسيره « 1 »\r\nو از آن جمله : « دسيره « 2 » » است كه در روز انقطاع باران ؛ سرداران و بزرگان مجمعى آرايند ، و شيلان « 3 » كشند ، و سپاهيان به تهيّهء اسباب حرب ، وزين و يراق و درستى اسباب سفر پردازند ، و جماعت « مرهته « 4 » » لازم مىدانند كه در اين روز از قراى دشمن چيزى را غارت كنند ، و اگر به دشمن دسترس نباشد ، رعاياى خود را غارت مىكنند ، و به آن تفّأل ؛ آمدكار خود را نمايند ، و در آن روز رؤسا و حكّام به لشكريان صله و انعام و خلعت و اسب بخشيده ، همه را نوازش كنند ، و اين عيد در ميان اهل اسلام نيز اندك رواجى دارد .\r\n\r\nبسنت\r\nو از آن جمله : « بسنت « 5 » » است ، كه قبل از نوروز سلطانى به يك ماه\r\n\r\n\r\n","description":"","footnote":"\r\n( 1 ) دسهره : « ب ، ج » .\r\n( 2 ) دسهره : دسيره  « Dasahra »  ، عيدى است كه در ماه « مه » برگزار مىشود ، و هندوان آداب و رسوم چندى دارند .\r\n( 3 ) شيلان : گستردن سفرهء طعام ، يا سفرهء امراء و بزرگان ، و مهمانى عام . ( دهخدا ، فرهنگ معين )\r\n( 4 ) مرهته : اسم قومى جنگجو از اهل هند است كه اكثر آنان در ايالت « مهارا شترا » سكونت دارند ، و هم‌اكنون مركز آن ايالت ؛ بمبئى فعلى است ، و اهل « مهار اشترا » را نيز « مرهته » مىگويند . ( فرهنگ آصفيه : 336 )\r\n( 5 ) عيد بسنت  « Basant »  : عيدى است كه هندوها در اوايل موسم بهار به پا مىدارند و آن\r\n","page_name":" 303 ","page_number":337},
  {"content":"\r\n\r\nمىشود ، بزرگان مجالس « 1 » خود را به رنگ زرد آرايند ، و عامّهء خلايق تمام رخوت خود را زرد كنند و به يكديگر تهنيت و مباركباد گويند ، اين نيز در ميان مسلمانان اندك رواجى گرفته است .\r\n\r\nهولى « 2 »\r\nو از آن جمله : « هولى » است كه مطابق است با نوروز سلطانى و تا يك ماه امتداد دارد ، زينت كنند ، و رخوت فاخره پوشند ، و در باغات و خانه‌هاى يكديگر زنان و مردان جمع شوند و شراب خورند ، و به يكديگر رنگ سرخ عبيرآميز و غيره پاشند به حدّى كه سر و روى ايشان اغلب جگرى فام مىشود ، و در آن ايّام حكم مرتفع است و غريب فضيحتى بر مردم رويداد مىشود .\r\nپس بعد از تمام شدن مدّت يك ماه مزبور ، در شب آخر آن در هر\r\n\r\n\r\n","description":"","footnote":"\r\nمصادف است با ماه‌هاى مارچ ، و آپريل .\r\n( 1 ) مجلس : « الف » .\r\n( 2 ) علّت پيدايش عيد « هولى » انچنانكه در تاريخ هند ثبت شده است خلاصه‌اش اين است : در گذشتهء دور ، پادشاهى به نام « هرناكش » در هندوستان ادعاى خدائى نموده ، و دختر او كه نام او هولكه بود و پسرش كه نام او « پرهه‌لاد » بود از پرستش پدرش سرپيچى كرد و به خداى يگانه ايمان آورد ، و پدر را به يكتاپرستى دعوت نمود ، و تدبيرهاى پدر به جائى نرسيد ، و دخترش مدعى كرامت بود كه در آتش نمىسوزد ، و برادر را در بغل گرفته داخل آتش شد و دختر سوخته و او باقى ماند ، پس از آن پدر و خانواده‌اش خاكستر پيكرش را بر باد دادند ، و به اين مناسبت پسر و طرفداران پسرش اين جشن را پايگذارى نمودند . ( فرهنگ آصفيه : 4 / 756 )\r\n","page_name":" 304 ","page_number":338},
  {"content":"\r\n\r\nكوچه و محلّه آتش‌هاى عظيم افروزند ، و تا صبح بر آنها طواف و پرستش كنند ، و چون صبح شود روهاى خود را به گل و خاك مىآلايند ، و انواع رخوت فضيحهء قبيحه مىپوشند ، و انواع فحش‌هاى غلاظ و شداد به يكديگر مىدهند ، اعالى به ادانى و ادانى به اعالى ! ! ! و تحمّل اين امور را موجب اجر عظيم مىدانند ، و در اين نيز بعضى از مسلمانان شريكند ، الّا در حالات شب اخير و روز آن ، و در سركار آصف الدولة در اين روزها زر بسيارى خرج مىشده است .\r\n\r\nعيدى كه از شيخ بهائى رحمة اللّه عليه نقل شده است\r\nو از آن جمله است آنكه : از شيخ بهاء الدّين عاملى در « كشكول » نقل كرده‌اند كه در هندوستان عيدى معمول است كه بعد از انقضاى يكصد سال ، مردم از پير و جوان از شهر بيرون روند و در صحراى وسيعى مجتمع شوند ، و در آنجا چوبى به غايت مرتفع نصب كنند و به اطراف او مجتمع گردند ، و ملازمان پادشاه ندا كنند كه هركس كه در عيد گذشته بوده است بالاى ستون رود و خود را بنمايد .\r\nپير منحنى يا عجوزه‌اى برآن برآيد و به آواز بلند گويد كه : سنّ من در آن عيد اين‌قدر بود ، و پادشاه فلان و قاضى فلان ، و حالات مردم به راستى و درستى بود همه را آتش مرگ بسوخت و زمين فرو برد ، به ديدهء عبرت نگريد و به اين دو روزهء عمر و بزرگى مغرور نشويد ، و مردم را از اين قبيل مواعظ كند\r\n\r\n","description":"","footnote":"","page_name":" 305 ","page_number":339},
  {"content":"\r\n\r\nو بگرياند ، خلائق به توبه و انابه « 1 » كوشند و به مبدأ رجوع كنند « 2 » ، و اين فقير از اين عيد در اين حدودى كه ديده اسمى و رسمى نشنيده است .\r\n\r\nچرخ پوچه « 3 »\r\nبلى در بنگاله « 4 » و حدود آن عيدى است كه آن را « چرخ پوچه » گويند ، يعنى پرستيدن چرخ ، و آن‌چنان است كه در آخر زمستان در گذرها و ميدان‌ها چوبى قوى و بلند به قدر بيست ذرع تقريبا ، بر زمين محكم استوار كنند ، كه خوف شكستن و افتادن آن نباشد ، و تختهء مدوّرى وسط آن را سوراخ كرده بر سر آن نصب كنند ، و بر آن چوبى ديگر بلند به قدر سه چهار ذرع نهند ، و اين چوب نيز از وسط سوراخ است ، و بر آن چوب بزرگ عرضا نصب شده است ، دو طرف چوب كوچك را به ريسمان‌ها بندند كه تا زمين رسند ، و بر يك طرف آن ريسمانها ، چند قلّاب بزرگ ماهىگيرى بندند ، و طرف ديگر خالى است .\r\nپس مرتاضين به قصد ثواب چند روز امساك كنند و در روز ميعاد خود\r\n\r\n\r\n","description":"","footnote":"\r\n( 1 ) انابت : « الف ، ب ، ج » .\r\n( 2 ) كشكول شيخ بهائى : 1 / 12 .\r\n( 3 )  « CharkH , Pooja »  اسمى است هندى به لغت اردو ، و ساكنين منطقهء شرقى هند آن را نوعى بازى مىدانند كه در آن ستون چوبى نصب كنند و بر آن طناب يا ريسمانى بياويزند ، و بچّه‌ها را بر آن سوار كرده ، به گردش درآورند تا تفريح كنند . ( فرهنگ آصفيه )\r\n( 4 ) بنگالا : « ب ، ج » .\r\n","page_name":" 306 ","page_number":340},
  {"content":"\r\n\r\nرا آرايش كنند و جيب و دامان خود را از ميوه و پان « 1 » و غيره پر كنند ، و از قبيل كبوتر و نحو آن از حيوانات پرنده چند عدد همراه گيرند و به پاى آن چوب آيند .\r\nپس براهمه آن قلابها را بر پشت ايشان بر « 2 » رگ و پى « 3 » و پوست « 4 » و گوشت فرو برند و بالا كشند به حدّى كه محاذى سر چوب رسد و او معلّق آويخته ماند ، پس وى را به چرخ آورند و او خوانندگى كند و آنچه با خود دارد بر مردم نثار كند ، و گلوى آن حيوانات را به دندان زخم كند و خون آن‌ها را خورد ، و بسمل و نيم بسمل شده به دوستان خود دهد .\r\nو مردم آنچه از او مىرسد تبرّك مى « 5 » دانند ، و گاه باشد كه رگ و پى آن پاره شود و بر زمين افتد و هلاك گردد ، و « 6 » او را داخل شهدا مىدانند ، و اگر احيانا هلاك نشد او را به زير آورند و ديگرى بالا رود .\r\n\r\n\r\n","description":"","footnote":"\r\n( 1 ) پان : بمعنى يك نوع گياهى است كه در هندوستان و پاكستان ، زياد مىخورند . و پان :\r\nدر « ب ، ج » نيامده است .\r\n( 2 ) به : « الف ، ب ، ج » .\r\n( 3 ) پوست : « الف » .\r\n( 4 ) پوست : در « ب ، ج » نيامده است .\r\n( 5 ) مى : در « ب ، ج » نيامده است .\r\n( 6 ) و : در « ب ، ج » نيامده است .\r\n","page_name":" 307 ","page_number":341},
  {"content":"\r\n\r\n\r\nمعاركهء رام و راونه « 1 »\r\nو در صوبهء « اوده « 2 » » روزى است كه در خارج شهر اوده بر كنار درياى\r\n\r\n\r\n","description":"","footnote":"\r\n( 1 ) رام - راما  « Rama »  در اساطير هند ، شخصى است كه از تشخيص و تجسم « ويشنو » معبود هنديان بوجود آمده است ، او فرزند ( داسارات ) فرمانرواى « اوده » بوده و گويا با « ويسوا ميترا » سفرى براى مقابله با وحشيان كرده است ، او « سيتا » را كه از تجسم « لاكهمى » به وجود آمده ، بود با طرز سحرآميزى به زنى اختيار كرد ، و به سوى سرزمين پدرى خود روان شد ، آنگاه كه مىبايست به جاى پدر بر تخت نشيند ، نامادرى پير او پسر خود « بهاراتا » را بر تخت سلطنت نشاند و از پسر درخواست كرد « راما » را به مدّت 14 سال تبعيد كند .\r\nبعد از مرگ « داسارات » با وجود كناره‌گيرى « بهاراتا » از سلطنت ، « راما » بر تخت فرمانروايى ننشست و به سير و سياحت پرداخت و از اين رهگذر ، شهرتى به‌سزا در زهد و مناعت نفس بدست آورد .\r\nاو وقتى كه به « سرانديب » مسافرت كرد حاكم سرانديب « راوانا » زن او « سيتا » را از دست او گرفت ، « راما » براى رهايى زن خود با فرمانرواى ميمونها « سون » همدست شد و به دستيارى آنان « راوانا » را كشت و زن خويش را رهايى بخشيد ، آنگاه به سرزمين پدرى خويش برگشت و بر تخت پادشاهى نشست ، و به اجراى عدل و داد و حق و حقيقت همّت گماشت ، در هندوستان منظومه‌اى مصوّر و بزرگ به نام « رامايانا » به زبان سنسكريت با شيوه‌اى شيوا و شاعرانه نوشته شده كه حاوى شرح سفرهاى « راما » در شبه قارهء هند است ، و در حقيقت به منزلهء شاهنامه يا زبور هنديان مىباشد .\r\nاين كتاب علاوه بر اينكه از كتب مقدس هندوهاست ، يكى از بهترين نمونه‌هاى آثار ادب باستانى هند بشمار مىآيد ، و به واسطهء داشتن مضامين بلند و دل‌انگيز به بيشتر زبانهاى اروپا ترجمه شده است . ( دهخدا به نقل از قاموس الاعلام تركى مجلد 3 )\r\n( 2 ) اوده : نام شهرى بسيار قديمى در شمال هندوستان كنار نهر « كوكره » از توابع رود\r\n","page_name":" 308 ","page_number":342},
  {"content":"\r\n\r\n« گهاگره « 1 » » در آن روز جماعت هنود قريب به لك آدم مجتمع شوند ، و صورت عجيبى از كاغذ مىسازند و « 2 » او را « راونه » مىنامند ، و برهمنى را بر تخت مرتفعى سوار كرده او را « رام » مىنامند ، و دو عسكر از طرفين آراسته صورت منازعه و معاركه را به ظهور مىآورند تا آن‌كه « راونه » را مقهور ساخته جسد او را مىسوزانند .\r\nو مىگويند كه : « راونه » « سيتا » را كه زن « رام » بوده است به دزدى برده ، در تصرّف خود آورده بود ، رام « 3 » بعد از آگاهى بر آن ؛ عسكر به جنگ « راونه » برده او را به قتل رسانيده ، « سيتا » را به خانهء خود برده است ، و فوج هر دو طرف خود را به صورت ميمون مىسازند ، و ميمون را نيز پرستش مىكنند و او را « هنومان « 4 » » مىگويند ، و در آن حدود بسيار است .\r\n\r\n\r\n","description":"","footnote":"\r\nگنگ و نزديك شهر فيض‌آباد و در 125 هزار گزى مشرق لكهنو ، و در 190 هزار گزى از شمال غربى فارس واقع است ، در سابق شهرى آبادان بوده است ، جامعى بزرگ در اين شهر بنا شده و آثار عتيقه دارد . ( دهخدا به نقل از قاموس الأعلام )\r\n( 1 ) گهاگره : رودى است در نزديكى مرز نپال .\r\nتوضيح اينكه : در اصطلاح مردم هند دريا به رودخانه اطلاق مىشود ، و به دريا سمندر مىگويند .\r\n( 2 ) و : در « ب ، ج » نيامده است .\r\n( 3 ) ورام : در « ب ، ج » آمده است .\r\n( 4 ) هنومان : سردار ميمونها ، و نابود كننده كه از بطن هواء متولد شده است ، و رسم سردار لشكر « رام » بود كه شكل ميمون داشت . ( فرهنگ آصفيه : 739 )\r\n","page_name":" 309 ","page_number":343},
  {"content":"\r\n\r\n\r\nستى « 1 » شدن زنان هنود\r\nو از جملهء عبادات و امور خاصّهء اين ملك است ستى شدن زنان هنود ، و آن‌چنين است كه : چون مرد بميرد جنازهء او را به خارج شهر به جائى كه به جهت سوزانيدن او معيّن كرده‌اند مىبرند و چوب صندل و غيره را « 2 » ، در آنجا خرمن مىكنند ، و آن ميّت را بر روى آن چوبها گذارند ، و زن او به اين نيّت كه باز با شوهر خود در جسد « رايان » به دنيا آيد ، غسل كند و رخوت فاخره پوشد و آرايش نمايد به نوعى كه در شب زفاف معمول است .\r\nعلما و براهمه « 3 » او را موعظه كنند و از اين عمل منع كنند ، به حدّى كه ميسّر است او را پند و نصيحت دهند ، اگر قبول كرد او را به خانه برند و در بر روى او بندند ، و اگر قبول نكرد آيد و شوهر را بر كنار گيرد ، آنگاه بر آن چوبها و ميّت و آن زن روغن ريزند و آتش زنند .\r\nآن زن پان مىخورد و مردمان را كه به حال او گريه مىكنند تسلّى مىدهد ، و بىقدرى دنيا را بيان مىكند ، و از ميوه و غيره كه با خود دارد به آنها اندازد ، و « 4 » مردمان به قصد تبرّك برمىدارند و از او طلب دعا و قضاى حوايج كنند ، و با شوهر خود سخنان راز و نياز گويد ، تا آنكه بسوزد ، و اگر خوف فرار باشد خود را با شوهر محكم بندد ، و نادر است كه فرار كند ، و اگر فرار كرد او را\r\n\r\n\r\n","description":"","footnote":"\r\n( 1 )  « Sati »  .\r\n( 2 ) را : در « الف ، د » نيامده است .\r\n( 3 ) براهمه جمع برهن است ، به معنى رهبران مذهبى برهمائيان .\r\n( 4 ) و : در « الف ، ب ، ج » نيامده است .\r\n","page_name":" 310 ","page_number":344},
  {"content":"\r\n\r\nبه خانه راه ندهند و در سلك كنّاسان « 1 » داخل كنند ، اگرچه از اشراف قوم باشد .\r\nفرد « 2 »\r\n چون زن هندو كسى در عاشقى مردانه نيست * سوختن با شمع مرده كار هر پروانه نيست \r\n\r\nحالت احتضار هنود\r\nو از آن جمله آن است كه : هنود در حال احتضار هرگاه رودخانه « گنگا « 3 » » به او نزديك است - و آن شطّ عظيمى است كه منبع آن از جبال كابل و قندهار است ، و در نهايت شيرينى و لطافت است ، و اعتقاد ايشان دربارهء او بسيار است ، چون اهل اسلام دربارهء آب فرات و چاه زمزم ؛ و از آن آب به رسم تبرّك به اطراف مىبرند و به او در امراض استشفا مىجويند ، و او را عبادت و پرستش مىكنند - .\r\nبه‌هرحال محتضر را در كنارهء آن برند و آب به حلق او ريزند تا هلاك شود ، و اگر اجل او نرسيده است و فرار كرد و نمرد ديگر او را داخل زمرهء خود\r\n\r\n\r\n","description":"","footnote":"\r\n( 1 ) كنّاسان : رفتگران .\r\n( 2 ) فرد : در « ب ، ج » نيامده است . شعر : « الف » .\r\n( 3 ) گنگ يا گنگا  « Gange »  ، شطّى است در هندوستان به طول 3090 كيلومتر ، و آن از هيماليا سرچشمه گيرد ، و در اللّه‌آباد « جمنا » بدان پيوندد ، شهرهاى بنارس ، و پتنه را مشروب كند ، و در خليج بنگاله ريزد . ( فرهنگ معين )\r\n","page_name":" 311 ","page_number":345},
  {"content":"\r\n\r\nنمىكنند ، و مىگويند كه « گنگا » يعنى آن رودخانه كه بجاى معبود اوست او را قبول نكرده است و او از بدكاران است .\r\nو در ميان كلكتّه « 1 » و مرشدآباد « 2 » محلّى است كه آن را « مرده گام » مىنامند كه از مردگان فرار كرده آباد شده است ، و ايشان را داخل اموات مىدانند ، و عجب آن است كه خود نيز همين معنى را معتقدند .\r\n\r\nروزهء مشكل‌گشا « 3 »\r\nو از آن جمله آن است كه : از صبح تا سه ساعت تقريبا روزه مىگيرند به جهت قضاء حوايج ، و اين را « روزهء مشكل‌گشا » يعنى : حضرت امير عليه السلام مىنامند ، و از آن جمله « رات جگه « 4 » » يعنى شب‌بيدارى است ، و كيفيّت آن ؛ آن « 5 » است كه آرد را با شيرينى خمير كرده « گوليله‌ها « 6 » » ساخته تا صبح به سرخ كردن و پختن آن مشغول مىشوند ، و در هنگام صبح كاذب\r\n\r\n\r\n","description":"","footnote":"\r\n( 1 ) كلكتّه  « Calcutta »  شهر و بندر معروف هندوستان ، واقع در كنار خليج بنگال و رود « هوگلى »  « Hugli »  ، يكى از شاخه‌هاى رودخانهء گنگ ، اين بندر مركز حكومت بنگال باخترى و مركز بازرگانى ، بافندگى ، فلزكارى ، كشتىسازى ، و محصولات شيميائى كشور جمهورى هند است . . . ( فرهنگ معين )\r\n( 2 ) مرشدآباد  « Morshed abad »  ، ناحيه‌اى از كشور هندوستان كه واقع در ايالت بنگال مىباشد . ( فرهنگ معين )\r\n( 3 ) عليه السلام : « ب ، ج » .\r\n( 4 ) رت جگا ( تلفظ امروزى ) .\r\n( 5 ) اين : « ب ، ج » .\r\n( 6 ) گوليله - گوله - گلوله . در تلفظ محلّى هند گلگلا آمده است .\r\n","page_name":" 312 ","page_number":346},
  {"content":"\r\n\r\nسبوئى را از صندل سفيد از دست بر آن نقش مىكنند به وضعى كه علامت كف دست و انگشتان بر آن منقّش شود ، و بالاى آن كوزهء كوچك ديگرى « 1 » مىگذارند ، و بر هر دو از گل « سهره « 2 » » مىبندند به وضعى كه در اين ملك به داماد و عروس مىبندند و آن دو كوزه را « چهر اللّه ميان « 3 » » مىنامند .\r\n\r\nسلامتى اللّه ميان\r\nپس از اين « 4 » گوليله‌هاى پخته كه آن را « گلگله » مىنامند با چند گوليلهء ديگر كه از برنج و شكر و شيرخام ساخته‌اند و پخته نشده است ، و آن را « رحم اللّه ميان » مىنامند ، برابر آن دو كوزه مىگذارند ، بعد از آن بعضى از كم شعوران را مثل : سقّايان و ملّاهاى مكتب‌دار ، طلبيده مقابل آن ايستاده به جهت سلامتى اللّه ميان ، يعنى جناب اقدس « 5 » الهى و آسمان و زمين و ملائكه و انبياء و غيرهم فاتحه مىخوانند ، و بعد از آن ، آن را تقسيم مىكنند .\r\n\r\nنياز حضرت فاطمة عليها السلام « 6 »\r\nو از آن جمله : نياز حضرت فاطمه عليها السلام است ، و آن طعام را به\r\n\r\n\r\n","description":"","footnote":"\r\n( 1 ) كوچكى ديگر : « الف » .\r\n( 2 ) سهرا : مطلق حلقهء گل ، يا حلقهء گلى است كه بر پيشانى عروس و داماد مىبندند .\r\n( فرهنگ جامع اللغات : 417 )\r\n( 3 ) چهرهء اللّه ميان : چهرهء خداوند .\r\n( 4 ) آن : « الف ، ب ، ج » .\r\n( 5 ) اقدس : در « ب ، ج » نيامده است .\r\n( 6 ) عليها السلام : در « الف ، ب » نيامده است .\r\n","page_name":" 313 ","page_number":347},
  {"content":"\r\n\r\nمردان و زنان حامله و كسانى كه عفيفه نباشند نمىدهند ، حتّى آنكه اگر زن شوهر دويّم به نوعى شرعى كرده باشد به او نمىدهند .\r\n\r\nنياز حضرت عباس عليه السلام « 1 »\r\nو از آن جمله : نياز حضرت عباس عليه السلام « 2 » است ، قدرى نان و پياز و كباب و ترب و امثال آنها است كه به هركس حصّه مىفرستند ، و از اين قبيل نذورات و نيازات در اين كشور بسيار است كه اغلب آنها مضحكه و محلّ تعجّب است .\r\n\r\nفصل سيّم : ذكر اغلبى از رسوم و عادات معروفه در هندوستان\r\nو از جمله عادات هندوى است ، چون در هر صوبه سكّه‌اى عليحده است كه در صوبهء ديگر رايج نيست ، چنان كه هرگاه ببرند ضرر فاحش مىكنند ، به اين سبب بناى حواله و برات گذارده‌اند .\r\n\r\nهندوى\r\nو « 3 » آن را هندوى گويند ، و طريقهء آن ، آن است كه در هرجا هرقدر كه زر باشد به صرّافان مىدهند ، و در هرجا كه مىخواهد حواله مىكنند ، و در\r\n\r\n\r\n","description":"","footnote":"\r\n( 1 ) عليه السلام : در « د » نيامده است .\r\n( 2 ) عليه السلام : در « الف ، ب ، د » نيامده است .\r\n( 3 ) و : در « ج » نيامده است .\r\n","page_name":" 314 ","page_number":348},
  {"content":"\r\n\r\nازاى آن مبلغى به صرّاف به حسب تعارف آن بلده مىدهند ، و آن مبلغ را هنداون مىنامند .\r\n\r\nگهريال\r\nو از آن جمله : وضع « گهريال » است كه به جهت تشخيص ساعات روز و شب معيّن كرده‌اند ، و آن به اين نهج است كه شب و روز را هشت قسمت منقسم ساخته‌اند ، و هر حصّه را « پهر » به پاء فارسى بر وزن نهر مىنامند ، و باز روز و شب را به شصت حصّه كنند و هر حصّه را « گهرى » گويند به كاف فارسى بر وزن پرى و « ها » در تلفّظ ساقط است و پر ظاهر نمىشود ، و هر « گهرى » بيست و چهار دقيقه است ، پس دو گهرى و نيم يك ساعت نجومى است ، و به اختلاف فصول هر پهرى را از روز يا شب چند « گهرى » كه در آن فصل مقرّر است حساب كنند .\r\nو بر اين عمل چهار كس را مقرّر نمايند ، و در مكان مرتفعى صفحهء نازك و مدوّر از برنج به ريسمان آويخته و چكّشى از چوب دارند و طشتى پر از آب كنند و در آن پياله‌اى از برنج كه در كعب آن سوراخ كوچكى است به نوعى كه هرگاه آب در آن پياله پر شود يك « گهرى » بگذرد ، و يا آن‌كه پياله را از رمل ريزه پر كنند به نوعى كه هرگاه تمام آن خالى شود و از سوراخ كعب آن بيرون رود يك « گهرى » گذشته باشد .\r\nپس چون يك گهرى گذشت چكّش چوبى را بر آن « 1 » صفحه زنند كه آواز آن تا به همسايگان و اطراف آن مكان تا مسافت بعيده رود ، و همچنين از\r\n\r\n\r\n","description":"","footnote":"\r\n( 1 ) بر صفحه : « ب ، ج » .\r\n","page_name":" 315 ","page_number":349},
  {"content":"\r\n\r\nصبح شروع كنند و در « گهرى » دويّم دوزنند ، و در سيم سه ؛ تا آن كه يك « پهر » تمام شود ، پس همان عدد را كه از صبح گذشته است مكرر كنند و اين دفعه زودتر نوازد و اندكى تأمّل كند ، و بعد از آن يكى به قوّت تمام مىزند و اين علامت گذشتن يك « پهر » است ، و در « پهر » دويّم ؛ عدد « گهرىهاى » گذشته او را مىزند و بعد از تأمّلى يكى به قوّت مىزند و اين علامت آن است كه از يك « پهر » فلان عدد « گهرى » گذشته است و همچنين تاد و « پهر » شود .\r\nپس به دستور سابق عدد تمام آن را مكرّر كرده بعد از تأمّلى دو دفعه مىزند و در سه « پهر » سه مىزند ، تا آن‌كه روز تمام شود آنگاه عدد « گهرىهاى » روز را تمام اعاده كند و بعد از تأمّلى چهار دفعه به قوّت نوازد ، و اين دلالت مىكند بر آن‌كه روز تمام شد ، و اين را « گجر » مىگويند بر وزن سحر ، و در شب نيز به همين دستور رفتار كنند .\r\nو حق آن است كه اين عمل نهايت « 1 » خوب است ، زيراكه در محلّه هرگاه يك نفر از رؤسا باشد ، اهل آن محلّه تمام در معرفت ساعات و اوقات در رفاهيّت و راحتند ، و اگر در حدود ايران و عتبات عاليات نيز رسم مىشد خصوص ، در مساجد و اماكن مشرّفه به جهت مؤمنين و مقدّسين كم بضاعت ، نهايت آرام در تنقيح امور در ليالى و ايّام حاصل مىشد .\r\n\r\nنذر دادن\r\nو از آن جمله است نذر دادن كوچكان به بزرگان در اعياد و ايّام متبرّكه و اوقات خوشى ، مثل آن‌كه : بزرگ از بيمارى شفا يابد ، و يا آن‌كه دشمن او\r\n\r\n\r\n","description":"","footnote":"\r\n( 1 ) بسيار : « ب ، ج » .\r\n","page_name":" 316 ","page_number":350},
  {"content":"\r\n\r\nمقهور شود ، و يا آن‌كه در خانه او آيد ، و يا آن‌كه او را به كارى منصوب كند ، و يا آن‌كه به او خلعت عنايت نمايد كه در اين اوقات آن شخص كوچك زر نقدى - مثل روپيه و اشرفى - به قدر قابليّت خود و آن كار بر روى پارچهء سفيدى گذارده بر دست راست در برابر آن بزرگ مىگيرد و آن بزرگ يا بر مىدارد و « 1 » يا آن‌كه دست بر آن گذاشته معاف مىكند ، و در اين امر بسيار دقّت مىكنند و اين را از علامات واضحهء كوچكى و بزرگى مىدانند .\r\nو علّت مبدأ آن اين بوده است كه هرگاه يكى از سلاطين ملكى را مسخّر خود مىكردند صاحب آن ملك زر بسيارى را در سپر كرده پيش روى ايشان مىآورد و اين دليل بر اطاعت و فرمانبردارى او بوده است ، و حال عام شده است و اختصاص به رؤسا و حكّام ندارد ، بلكه هر كوچكى به بزرگ خود اين رفتار را در اوقاتى كه ذكر شد معمول مىدارد .\r\n\r\nطريقهء سلام به بزرگان\r\nو ديگر از علامات بزرگى آن است كه كوچك در وقت ورود دست بر سر مىنهد و خم مىشود ، و ديگر چيزى به زبان نمىگويد ، و بالنسبة به حكّام و اعاظم زياده خم مىشوند به حدّ ركوع و زياده از آن مثل كرنش كردن اهل ايران و آن بزرگ نيز دست بر سر مىگذارد ، و هرگاه بزرگ به كوچك چيزى داد ، خواه از قسم مأكولات ، و خواه مثل قليان و غير آن ، و يا آن‌كه او را تعريف كرد كه خوب نوشتى يا خوب شمشير زدى مثلا ؛ همان وقت كوچك برخاسته به همين نهج سلام مىكند و مىنشيند ، و مىگويند كه اين طرز سلام با\r\n\r\n\r\n","description":"","footnote":"\r\n( 1 ) و : در « ب ، ج » نيامده است .\r\n","page_name":" 317 ","page_number":351},
  {"content":"\r\n\r\nبزرگان از مخترعات چنگيز است ، و از سلاطين مغول در اين ملك شايع شده « 1 » ، و به حدى رواج گرفته است كه اگر كوچك به بزرگ خود سلام عليكم بگويد او را تأديب مىكند و نهايت از او مكدّر مىشود .\r\n\r\nوضع داك « 2 »\r\nو از آن جمله : وضع « داك » است كه به جهت ارسال خطوط به اطراف عالم به « 3 » هرجا كه دسترس ايشان باشد ، خواه ملك خود و خواه ديگرى - به شرط آن‌كه رئيس آنجا مانع نشود - معيّن كرده‌اند ، و سابق بر اين نيز در هند بوده است ، و لكن مخصوص بوده است به سركار سلاطين از براى رسانيدن اخبار از نواحى مملكت ، و در هر ملكى اخبار نويسان بوده‌اند كه در خفيه و آشكار اخبار به حضور پادشاه مىنوشته‌اند ، و لهذا حكّام ظلم و تعدّى به رعايا كمتر مىتوانستند كرد ، و بر جزوى و كلّى اخبار ملك مطّلع مىبوده‌اند ، و الحال جماعت انگليسيه آن را عام كرده‌اند كه هركس خط به هرجا كه خواهد مىفرستد .\r\nو طريقهء آن چنين است كه به فاصلهء دو كروه كه تقريبا يك فرسخ است در تمامى آن راه كه آمد و رفت خطوط را به آن‌جا منظور دارند خانه‌ها ساخته‌اند ، و چند كس را با يك نويسنده در آن خانه‌ها سكونت داده‌اند ،\r\n\r\n\r\n","description":"","footnote":"\r\n( 1 ) شده است : « الف ، ب ، ج » .\r\n( 2 ) داك : به هندى قاصدانى را گويند كه به فاصلهء يك ميل و دو ميل باشند ، و خطوط مردم را دست به دست برسانند - پست فعلى . ( دهخدا )\r\n( 3 ) به : در « ب ، ج » نيامده است .\r\n","page_name":" 318 ","page_number":352},
  {"content":"\r\n\r\nو خطوط را در كيسه‌اى از چرم پر كنند ، و مردمانى كه در مرحلهء اوّل نشسته‌اند يك نفر او را به دوش گيرد و به يك نفس مىدود و طبل كوچكى در پيش كمر خود بسته است او را مىنوازد كه سباع رم كنند ، و مردمان مرحله دويّم مطّلع شوند و به مجرد شنيدن آواز مهيّا شوند ، چون رسيد از او بدون توقف شخص ديگر گرفته روانه مىشود ، و همچنين تا تمام راه را طى كنند ، و در شب يك نفر مشعلدار همراه او مىرود و در شب و روزى چهل پنجاه فرسخ را طى مىكنند و احتياطا دو كس همراه مىشوند كه اگر در راه يكى را مرضى عارض شود ديگرى كيسه را برداشته به مقصد برساند ، و چون به منزل مقصود رسيد كيسه را گشوده عملهء چند معيّنند كه خطوط را به اصحاب آنها مىرسانند و به حسب قرب و بعد بر آن اجرتى قرار داده‌اند كه كاغذ را وزن مىكنند و دو مثقال و نيم را تقريبا معيار قرار داده‌اند ، و در روزى يك « آنه « 1 » » - كه تقريبا يك شاهى است - اجرت حمل اوست مىگيرند ، و اگر يك « قيراط « 2 » » از آن زياد شد اجرت را مضاعف مىكنند تا پنج مثقال شود ، و اگر از آن گذشت باز اجرت دو مثقال و نيم را بر آن مضاعف كنند و همچنين تا آن‌كه به دوازده وزن برسد ، و بعد از آن او را قيمتى است عليحده و طور حمل و نقل آن طور ديگر است .\r\nو از اين كار سالى صد هزار روپيه و بيشتر بعد از وضع اخراجات عمله عايد سركار انگريزان مىشود .\r\nاللّه اكبر ! حسن تدبير ايشان را بايد ديد كه خطوط سركار كمپنى\r\n\r\n\r\n","description":"","footnote":"\r\n( 1 ) آنه - يك شانزدهم قيراط - يك شانزدهم روپيه مىباشد . ( فرهنگ معين )\r\n( 2 ) قيراط مساوى است با چار جو و چهار حبّه ، و معادل با 2 / 0 گرم است تقريبا .\r\n( فرهنگ معين )\r\n","page_name":" 319 ","page_number":353},
  {"content":"\r\n\r\nبىاجرت رفت و آمد مىكنند ، و از احوال همهء ملك مطلع مىشوند و كار را بر خلايق آسان كرده‌اند و در سالى مبلغ كلّى به سركار ايشان مىرسد ، اميد كه حضرت باريتعالى توفيق تتبّع روزى ديگران كند .\r\nو هرگاه خواهند كه به تعجيل به جائى روند بر « محفه « 1 » » سوار شوند هشت كس آن را بردارند و دو كس آذوقه و رخوت او را برداشته با يك مشعلدار به شتاب و جلدى تمام روانه شوند تا دو فرسخ ، و در آنجا نيز اينقدر آدم معيّن كرده‌اند كه از راه محفه را بر دوش آنها گذاشته و سامان او را برداشته به منزل ديگر روند ، و همچنين تا به مقصدى كه دارند مىروند ، و مسافت بعيده را در اندك مدّت به آرام تمام طى مىكنند ، و روزى يك صد روپيه خرج مىشود ، و عملهء اين كار هميشه معيّن نيستند ، بلكه هركس در هروقت كه خواهد زر داده به جهت او معيّن مىكنند ، و در اين كار نيز فوايد كليّه است .\r\n\r\nنعمت خانه\r\nو از آن جمله است : وضع « نعمت خانه » به اين نوع كه هركس در خانهء خود از براى مجالست و صحبت مكانى را معيّن كند ، و آن را به قدرى كه در قوّت او است به انواع چراغهاى بلورى و غيره آراسته نمايد ، و در جنب او مكان ديگر معيّن كند كه اطعمه را در هنگام خلوت مردمان او به وضعى كه خاطرخواه اوست در آنجا توره توره « 2 » مىچينند ، و از براى هر شخصى يك\r\n\r\n\r\n","description":"","footnote":"\r\n( 1 ) محفه : هودج مانند ، چيزى كه « كهاران » بردوش برند ، كجاوه - تخت روان .\r\n( دهخدا )\r\n( 2 ) تهورا تهورا : كم‌كم .\r\n","page_name":" 320 ","page_number":354},
  {"content":"\r\n\r\nتوره از هر قسم طعامى كه دارد مىگذارند ، و چون به عدد مهمان توره‌هاى او چيده شد ، مردمان آمده اطلاع مىدهند .\r\nصاحبخانه مهمان‌ها را به رفتن به آن مكان تكليف مىكند « 1 » ، آفتابه و لگن‌دار در سر راه ايستاده دست هريك را مىشويد ، و صاحبخانه هر مهمانى را در موضعى كه لايق اوست مىنشاند ، چون هركس كه از طعام خوردن فارغ شود برخاسته ، مردمان دست او را مىشويند ، رفته در مجلس اول كه محل صحبت است مىنشيند و انتظار ديگرى را نمىكشد ، و چون تمام مهمان‌ها از طعام خوردن فارغ شدند ، ملازمان آنها در آن مكان رفته مشغول به اكل مىشوند و چون همه فارغ شدند ، مردمان صاحبخانه به خاطر جمع و اطمينان دل ، ظروف خود را جمع مىكنند .\r\nو اين عمل به جهت شكسته نشدن و كم نشدن ظروف ، و در صورت قلّت ملازمان و كمى سامان بسيار خوب است ، و اگر در امكنهء ديگر نيز معمول شود مرغوب خواهد بود ، و بعد از آن مهمان‌ها را رخصت كنند .\r\nپس صاحبخانه ظرفى را كه در آن « پان » است ، و آن برگى است شبيه برگ نارنج و نهايت خوش‌طعم است ، و اهالى اين كشور آن را بسيار و به انواع مختلفه مىخورند ، با شيشهء عطر پيش روى مهمان گذارد تا او خود بردارد ، و اگر اينقدر مرتبه ندارد از دست خود به او دهد ، و بسا هست كه كم رتبه است و به او عطر ندهند .\r\nمجملا : در اين مرحله نيز مراتب چند قرار داده‌اند كه دال بر مراتب\r\n\r\n\r\n","description":"","footnote":"\r\n( 1 ) مىكنند : « الف » .\r\n","page_name":" 321 ","page_number":355},
  {"content":"\r\n\r\nاحترام و اعزاز است ، و در « 1 » هنگام رخصت شدن چون هنگام دخول است ؛ در آداب و تسليمات ، و بسا هست كه سلام مىكنند چنان كه در بعضى از اخبار شريفه نيز وارد شده است ، و علما را در وجوب رد و جواب آن سخن است و اقرب وجوب است .\r\n\r\nهركاره\r\nو از آن جمله : تشخيص « هركاره » است به اين نوع كه مردم بسيارى در كوچه و محلّات بلكه در خانه‌هاى رؤسا معيّن‌اند كه هركس وارد شود و هر امرى كه در شهر صادر شود أنا فآنا به صاحب كار خبر مىرسانند ، و يا آنكه « 2 » پيش رئيسى كه بر ايشان معيّن است رفته احوال را مىگويند ، او در طومارى نوشته در وقت شب به نظر صاحب كار مىرساند ، و اگر حاضر نيست و در شهر و مكان ديگر است از براى او مىفرستد ، و فايدهء اين عمل آن است كه رئيس از جزوى و كلى احوال شهر و رعايا مطلع مىباشد .\r\nو اين « هركاره » ها بسا هست كه با طائفه كنّاسان نيز كه در خانه‌ها راه دارند و با خدمهء داخلى و خارجى هركس راه و رسم دارند و احوال مخفيهء داخل خانه او را از ايشان دريافت كرده به حضور صاحب‌كار مىرسانند ، و بسيار است كه تبديل لباس كرده در خانهء امرا و بزرگان مىروند و بر مكالمات و افكار هركس مطّلع مىشوند .\r\nو حق آن است كه : اگرچه در اين باب امر بر مردم تنگ مىشود ، و لكن\r\n\r\n\r\n","description":"","footnote":"\r\n( 1 ) در : در « ج » قلم خورده است .\r\n( 2 ) اينكه : « الف » .\r\n","page_name":" 322 ","page_number":356},
  {"content":"\r\n\r\nبه جهت پادشاه و صاحبان حكم فوايد كليّه دارد ، و بسيار است كه به سبب آن از مهالك عظيمه نجات يافته‌اند ، و مردم را خيالات فاسده كمتر ميسّر مىشود .\r\n\r\nانواع سوارى\r\nو از آن جمله : وضع سوارىهاى مختلفه است ، از قبيل « محفه » و هر يك را طور و اسم عليحده است ، چون « تخت « 1 » » و « نالكى « 2 » » به ( نون ) و « پالكى » به ( پاء ) فارسى و « سكه پال « 3 » » و « كهر كهريه « 4 » » و « پنس « 5 » » و « تام جام « 6 » » و « بوچه » و « ميانه « 7 » » و « چو پهله « 8 » » و « دولى « 9 » » كه بر آنها سوار مىشوند و مردمان او را بر دوش برمىدارند و انسان در ميان آنها به هر\r\n\r\n\r\n","description":"","footnote":"\r\n( 1 ) تخت : تخت روان .\r\n( 2 ) نالكى ، و پالكى : كجاوهء بىسقف . ( دهخدا )\r\n( 3 ) سكّه پال : يك نوع سوارى اشرافى است كه نوعا زنان ثروتمند از آن استفاده مىنمايند .\r\n( مهذّب اللغات : 447 ) .\r\n( 4 ) كهر كهرا : يك نوع سوارى است كه به آن پالكى هم اطلاق مىشود . ( مهذّب اللغات :\r\n172 )\r\n( 5 ) پينس : يك سوارى اشرافى است كه چهار نفر آن را به دوش كشند ، و حالا فينس ، فينكس استعمال مىكنند ، و فصحاء فينس را ترجيح مىدهند . ( مهذّب اللغات : 198 )\r\n( 6 ) تام جهام : يك نوع سوارى هوادار است . ( مهذّب اللغات : 219 )\r\n( 7 ) ميانه - ميانا : يك نوع سوارى مىباشد كه زن و مرد هر دو سوار مىشوند ، و حمّالان آنها را بر دوشهاى خود حمل مىنمايند . ( مهذّب اللغات : 34 )\r\n( 8 ) چوپهلا : يك نوع سوارى مانند دولى امّا بزرگتر از آن . ( مهذّب اللغات : 212 )\r\n( 9 ) دولى : يك نوع سوارى است مخصوص زنان كه دو نفر حمّال بر دوش مىكشند .\r\n( مهذّب اللغات : 375 )\r\n","page_name":" 323 ","page_number":357},
  {"content":"\r\n\r\nنوع كه خواهد به آرام تمام مىنشيند و در سفر و حضر به هرجا كه خواهد مىبرند و از گرما و سرما محفوظ است ، و اين نوع سوارىها به جهت مستور ماندن زنان و حمل و نقل مرضى و اطفال نهايت خوب است .\r\nو انواع ديگر است كه « 1 » آنها را بر گاو و اسب مىبندند و پايه‌ها مثل عرّاده دارند ، و به انواع نفيسه و با تكلّف ساخته مىشوند ، و گارى « ورت « 2 » » و « كهربهل » و « بكهى « 3 » » و غيره مىنامند ، و اين نوع سوارى اگرچه به جهت محفوظ بودن خوب است و لكن در راه رفتن تكان بسيار دارد ، و فيل را نيز به انواع مختلفه مثل « عمارى » و « حوضه « 4 » » و غير آن آراسته سوار مىشوند .\r\n\r\nانواع مختلفه در كيفيّت تبليغ پيغام به مردمان ، و خطاب كوچكان به بزرگان\r\nو از آن جمله آن است كه : در تبليغ پيغام ؛ مراتب مختلفه قرار داده‌اند به همگنان و همسران سلام ، و اگر قدرى بالاتر است سلام نياز ، و اگر بزرگتر است بندگى ، و اگر از قبيل حكّام است آداب و تسليمات و كرنشات مىگويند ، و اگر\r\n\r\n\r\n","description":"","footnote":"\r\n( 1 ) روى : « ب ، ج » .\r\n( 2 ) رته : سوارى است مانند گارى كه چهار چرخ دارد و بالاى آن برجى ساخته شده .\r\n( مهذّب اللغات : 488 )\r\n( 3 ) بكهى : عبارت است از گارى چهارچرخ كه داراى سقف است ، و به آن پالكى هم اطلاق مىكنند . ( مهذّب اللغات : 316 )\r\n( 4 ) حوضه : هودج ، هودهء فيل .\r\nو در شهر لكهنو هوداء مىگويند ، و حوضه نيز گفته مىشود . ( مهذّب اللغات : 347 )\r\n","page_name":" 324 ","page_number":358},
  {"content":"\r\n\r\nپست‌تر است دعا مىفرستند ، و بعد از آن مطلب را پيغام مىدهند ، پس آن شخص واسطه آمده مىگويد كه : فلان شخص سلام گفت ، و يا آنكه سلام نياز ، و يا آنكه بندگى ، و يا آنكه آداب و تسليمات و كرنشات عرض كرد ، و يا آنكه دعا فرموده چنين و چنان گفته است او نيز موافق مراتب آن جواب مىگويد .\r\nو ديگر آنكه : در هنگام نام بردن ديگرى لفظ صاحب را به آخر اسم يا لقب او اضافه مىكنند تعظيما و مىگويند : « 1 » فلان صاحب و يا آقا صاحب « 2 » ، يا مير صاحب ، يا ميرزا صاحب ، يا خان صاحب يا نوّاب صاحب ، و اگر زياده تعظيم منظور است لفظ قبله را نيز بر آن اضافه كنند ، و اگر از اين نيز زياده منظور است لفظ كعبه را نيز زياده كنند ، و به بزرگان خود چون پدر و عمو و نحو ايشان و حكّام و امثال آنها خداوند نعمت و پير و مرشد ، و قبله‌گاه خطاب كنند ، و حق اين است كه اين مراحل نيز به جهت حفظ مراتب بد نيست .\r\n\r\nهنگام رؤيت هلال « 3 »\r\nو از آن جمله آن است كه : در شب رؤيت هلال هر ماه ملازمان را به خانهء يكديگر مىفرستند ، اعلى به ادنى و بالعكس ، و همسر به همسر مباركباد مىدهند و مىگويند كه : ماه نو بر شما مباركباد ، الّا در محرم الحرام و صفر .\r\n\r\n\r\n","description":"","footnote":"\r\n( 1 ) كه فلان : « الف » .\r\n( 2 ) صاحب : در « الف » نيامده است .\r\n( 3 ) عنوان : در « ب » نيامده است .\r\n","page_name":" 325 ","page_number":359},
  {"content":"\r\n\r\n\r\nكيفيت عروسى كردن هنديان « 1 »\r\nو از آن جمله آن است كه : در هنگام عروسى چند روز قبل از شب حنا بندان بر بدن داماد و عروس زردچوبه با زعفران مىمالند و لباس زرد مىپوشند ، و در مكان خلوت مىنشانند ، و در اين اوقات كمتر از آن مكان « 2 » بيرون مىآيند ، و اين ايّام را « مائيون » مىنامند ، و بعد از تمام شدن آن چند روز ايشان را غسل مىدهند و لباس فاخر مىپوشانند ، و بعد از آن روزى را معيّن كرده اسبابى كه به جهت عروس در خانهء داماد مهيّا شده است با انواع شيرينىها و تكلّفات بسيار به قدرى كه مقدور دارند بر سر مردمان مىگذارند ، و داماد را بر اسب سوار كرده با جمعيّتى كه دارند با رقّاصان و سازندگان به خانهء عروس مىبرند .\r\nو در آن‌جا مردمان عروس ايشان را شربت مىدهند ، پس هركس به قدرى كه مقدور دارد از قسم روپيه و اشرفى در كاسهء شربت چيزى مىاندازد ، آنگاه پدر عروس و اگر ندارد كسى كه متكفّل امر او است به قدر مقدور به داماد خلعت وزر مىدهد و داماد به بزرگان خود و بزرگان طرف عروس از قسم روپيه و اشرفى به نوعى كه سبق ذكر شد نذر مىدهد « 3 » و مراجعت مىكنند ، و اين روز را « سانچق « 4 » » مىنامند .\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) مكان : در « الف » نيامده است .\r\n( 3 ) مىدهند : « ج » .\r\n( 4 ) ساچق : جامه‌ها ، سبوچه‌هاى شيرينى ، و لوازم آرايش و غيره كه يك روز پيش از جشن عروسى از طرف داماد بخانهء عروس فرستند . ( فرهنگ معين )\r\n","page_name":" 326 ","page_number":360},
  {"content":"\r\n\r\nو در حدود بنگاله « 1 » اين روز را بر اعمال سابقه مقدّم مىدارند ، و در شب ديگر از خانهء عروس حنا و رخوت به جهت داماد مىآورند ، و در شب ديگر كه به جهت زفاف مقرّر است ، داماد را آراسته مىكنند و بر روى او « 2 » از قبيل ديبا يا از رشته‌هاى مرواريد ، هركس به قدر مقدور خود چيزى مانند پشّه بند اسب مىبندند و آن را « سهره » مىنامند ، مثل آن‌كه در ايران بر روى عروس مىبندند و « ديباق « 3 » » مىنامند ، و بدون اين عروسى ممكن نيست ، و اگر شد آن زن را بگم « 4 » نمىنامند ، و در نظر حقير مىدارند .\r\nپس به همين وضع داماد را بر اسب سوار مىكنند و با جمعيّت دوستان و رقّاصان و دف و دهل و روشنى بسيار ، و باغچه‌هاى گل از كاغذ به انواع مختلفه به قدر مقدور ساخته نصف شب گذشته يا بيشتر به اين هيئت به خانهء عروس مىروند ، و داماد را به همان وضع بر مسند در صدر مجلس مىنشانند و رقّاصان به رقص مشغول مىشوند .\r\nو بعد از آن قضات و علما حاضر شده بعد از حصول اذن از عروس در مجلس آمده « 5 » پهلوى داماد نشسته خطبه و صيغهء نكاح را جارى مىنمايند و مهر را زياده از قدر حوصله مىكنند ، شخصى كه قادر بر هزار روپيه نيست چهل هزار و پنجاه هزار و لك بلكه بيست لك و سى لك روپيه مهر را قبول\r\n\r\n\r\n","description":"","footnote":"\r\n( 1 ) بنگالا : « ب ، ج » .\r\n( 2 ) روى آن : « ب » .\r\n( 3 ) ديباق - ديباج .\r\n( 4 ) بگم - بيگم - ملكهء مادر ، عنوان زنان ارجمند ، خانم ، خاتون . ( فرهنگ معين )\r\n( 5 ) آمده : در « ب ، ج » نيامده است .\r\n","page_name":" 327 ","page_number":361},
  {"content":"\r\n\r\nمىكند ، و از اين جهت است كه زنان در اين ملك بر مردان مسلطاند مگر قليلى كه از خوبى ذات خود اطاعت شوهر و رضاجوئى او بكند .\r\nو مردان را با زنان چندان الفتى نيست ، زيرا كه هيچ‌كس با طلبكار خود الفت نمىگيرد و هميشه در دل « 1 » از او نفرت دارد ، مگر نادر و شاذّى ، و اگر شوهر فوت كرد « 2 » غالبا همهء تركه او به آن زن منتقل مىشود ، و اولاد او خصوص آنانى كه از بطن غير آن زن باشند تمام فقير ، و محتاج قوت لا يموت مىشوند .\r\nمجملا : چون نكاح جارى شد به مردمانى كه همراه داماد آمده‌اند قليان و شربت و پان و عطر مىدهند ، و قبل از آن چيزى به مردم « 3 » حتى آب نمىدهند ، و مردمان ديگر نيز « 4 » شربت مىخورند ، و به قدر مقدور مردمان داماد چيزى در كاسهء شربت مىگذارند ، و به قاضى به قدر مقدور خلعت و انعام داده مىشود ، بعد از آن داماد را به تنهائى در محلّ سراى عروس مىبرند و هر دو را بر يك مسند مىنشانند .\r\nو در حدود « بنگاله » رسم است كه : در وقت داخل شدن داماد كسان عروس او را به اسم يكى از حيوانات مىخوانند ، و شال يا رشتهء گل بر گردن او انداخته مىكشند ، و داماد بايد مثل آن حيوان آواز كند ، الّا آنكه مادر عروس و كسان او معاف كنند ، و چون نشستند بر مواضع سبعه كه در سجده بر زمين\r\n\r\n\r\n","description":"","footnote":"\r\n( 1 ) در دل خود : « الف » .\r\n( 2 ) گردد : « د » .\r\n( 3 ) مردم : در « الف ، ب ، ج » نيامده است .\r\n( 4 ) نيز : در « الف » نيامده است .\r\n","page_name":" 328 ","page_number":362},
  {"content":"\r\n\r\nمىرسد - كه عبارت از پيشانى و دو زانو و كف دو « 1 » دست و روى پاهاى عروس باشد - حبّه‌هاى نبات مىگذارند و داماد را تكليف مىكنند كه به دهن خود آن حبّه‌ها را بردارد ، و منظور ايشان آن است كه داماد پاهاى عروس را بوسيده باشد .\r\nو بعضى از مردمان كه « 2 » : اندك غيرت دارند پا را قبول نمىكنند ، و بعد از اصرار تمام معاف مىشوند ، و بعد از آن مقنعه از شال و غيره بر سر هر دو مىاندازند ، و آئينه و در مصحف سورهء توحيد را گشوده پيش روى ايشان مىگذارند ، و « سهرهء » داماد و عروس را برمىدارند كه صورت يكديگر را در آئينه ببينند ، و در آن وقت سورهء توحيد را تلاوت مىكنند ، و در دكهن معمول است كه : بعد از آن داماد و عروس قدرى نان بپزند و قدرى از آن بخورند .\r\nمجملا : بعد از آن قريب به صبح يا صبح شده عروس را مرخّص مىكنند ، داماد عروس را در بغل برداشته مىآورد و در سوارى او مثل ميانه و غيره - كه سبق ذكر شد و مستور است - سوار مىكند ، و اگر عروس جسيم و مسافت بسيار باشد عجب رنج و مصيبت و محنتى از كشيدن او مىكشد و در دل مىگويد :\r\nمصراع\r\n رنج راحت دان چه شد مطلب بزرگ \r\nپس مردمان عروس جهيزى كه برايش از خانهء پدر مقرّر شده است با\r\n\r\n\r\n","description":"","footnote":"\r\n( 1 ) دو كف دست : « الف » .\r\n( 2 ) و بعضى كه اندك غيرت : « ب » .\r\n","page_name":" 329 ","page_number":363},
  {"content":"\r\n\r\nپلنگ خواب « 1 » و ساير اسباب او برسر گرفته ، و اگر بسيار است بر شتر و نحو آن حمل كرده داماد را به همان هيئت كه آمده بود بر اسب سوار مىكنند ، سوارى او پيش مىرود و سوارى عروس پشت سر او و مردمان همراهى از عقب ، و دفّالان « 2 » و رقّاصان در پيش به آرام تمام مشغولند و مىروند ، و سه ساعت يا كم و زياد از روز رفته به خانهء داماد مىرسند ، زنان عروس را پياده مىكنند و بر سر راه او گوسفند يا گاوى ذبح مىكنند ، چون عروس داخل شد و بر مسند نشست داماد آمده بر پهلوى او مىنشيند و اگر قدرى متشرّع باشد « 3 » امورات شرعيّه را نيز معمول مىدارد ، و بعد از آن اگر مرد است زفاف مىكند ، و الّا آه حسرت كشيده به لمس و مساس مىگذارند و مورد توبيخات طرفين مىشود .\r\nو مشهور است كه : اغلب اين احوال مخصوص طائفهء هنود بود ، چون اكبر شاه بابرى از راجه « 4 » و بزرگ هنود خواهش مواصلت نمود به عرض رسانيدند كه اين مرحله موقوف بر آن است كه پادشاه رسوم ما را به عمل آورند ، اكبر شاه قبول كرد و از آن روز در اسلام نيز شايع شد ، چنان كه به خاطر ايشان رسم ختنه شدن پادشاه و شاهزادگان را نيز موقوف داشت ، و بعد از شاه جهان اين رسم الى الان مستمر است ، و كسى از اولاد بابريه ختنه\r\n\r\n\r\n","description":"","footnote":"\r\n( 1 ) تختخواب .\r\n( 2 ) دفّالان : نوازندگان ، كوبندگان ، دقّالان : « الف » .\r\n( 3 ) متشرّع است : « الف ، ب ، ج » .\r\n( 4 ) راجه : كسى است كه شاهان هند حلّ فصل يك آستان را به او واگذار مىكردند ، و او مالك و صاحب آن استان مىشد .\r\n","page_name":" 330 ","page_number":364},
  {"content":"\r\n\r\nنمىشود « 1 » .\r\nمجملا : بعد از شب زفاف تا چهار روز طعام از خانهء عروس به جهت مصرف ايشان بلكه زيادتر به خانهء داماد مىآيد و اين را « بهوره » - به فتح باء موحّده و ضم ها و سكون واو و فتح را و هاء ساكن - مىنامند ، و در روز چهارم داماد عروس را برداشته به خانه پدر او مىبرد ، و در آنجا اجتماع زنان از طرفين مىشود و به يكديگر از ميوه كه در آن موسم است مىزنند ، و اگر داماد كم‌حيا باشد در آن زد و خورد لذّت‌ها برمىدارد و الّا كتك مفتى مىخورد ، و اين روز را « چوتهى » مىنامند و به داماد خلعت مىدهند و بعد از انقضاى اين روز در وقت عصر داماد با عروس به خانه خود برمىگردند ، و بعد از آن چهار جمعه را عروس در خانهء پدر مىرود و در هر دفعه هفت روز در آنجا مىماند و بازمىگردد و هفت روز در خانهء شوهر مىماند ، و باز در جمعه دويّم مىرود ، و همچنين تا چهار جمعه تمام شود .\r\nو در بعضى از مواضع - خصوص در بنگاله « 2 » - صبح روز جمعه رفته وقت عصر معاودت مىكنند تا چهار جمعه تمام شود ، و در اين ايّام كه در خانهء پدر است اغلب آن است كه شوهر نيز در شب ، پيش او مىماند ، و لكن در روز لازم نيست و بعد از آن در خانهء خود مىمانند .\r\nو در ايّام حمل نيز رسوم و عادات چند دارند ، هلال هر ماه را عروس در خانهء پدر مىبيند مگر هلال ماه هفتم را كه نحس مىدانند ، و چون سنگين شد در خانهء خود مىماند و حركت نمىكند مگر به قدر ضرورت ، و بعد از وضع\r\n\r\n\r\n","description":"","footnote":"\r\n( 1 ) شوند : « الف » .\r\n( 2 ) بنگالا : « ب ، ج » .\r\n","page_name":" 331 ","page_number":365},
  {"content":"\r\n\r\nحمل اگر امير است بر در خانهء او نقّاره‌خانه آراسته مىنوازند و متعلّقان او به او نذر مىدهند و پدر عروس داماد را خلعت مىدهد .\r\nو از قواعد اين ملك است كه مادر زن از داماد حجاب مىكند و رو به روى او نمىشود ، و در عرب نيز چنين است ، و عروس از برادران شوهر محجوب نمىشود مگر كسانى كه بسيار متشرّع باشند .\r\nو من در هنگامى كه والدهء نورچشمى محمّد را در مرشدآباد نكاح كردم به غير از رؤيت كلام اللّه و آئينه هيچ‌يك از رسومات را به عمل نياوردم و صيغهء نكاح را مخفى نيز خود جارى كردم .\r\n\r\nحالت زنان بعد از فوت شوهر « 1 »\r\nو از آن جمله آن است كه : زن بعد از فوت شوهر حلقه در دماغ نمىكند و در خانه معطل و حيران مىماند ، و ديگر شوهر نمىكند اگرچه در عين شباب باشد ، و هرچند كه مواصلت نشده باشد بلكه به مجرد نامزد شدن ارتكاب اين معنى از ممتنعات است .\r\nو اگر كسى احيانا خلاف قاعدهء عرف و موافق شريعت مقدّسه كرد و شوهر نمود تمام اقوام و عشاير و آشنايان بلكه بيگانگان نيز او را ملامت مىكنند ، و در خانهء او آمد و رفت نمىكنند و از جملهء اراذل محسوب مىشود .\r\nآنقدرى كه اين مرحله در ميان زنان اين ملك قبيح است چيز « 2 » ديگر قبيح نيست ، حتّى آنكه در ارتكاب زنا در خفيه و آشكارا آنقدر توبيخ نيست كه در\r\n\r\n\r\n","description":"","footnote":"\r\n( 1 ) شوهران : « ج » .\r\n( 2 ) چيزى : « الف » .\r\n","page_name":" 332 ","page_number":366},
  {"content":"\r\n\r\nاين است ، و اين از قواعد هنود است كه در ميان اهل اسلام نيز رواج كلّى يافته است .\r\n\r\nخطاب دادن سلاطين به امراء\r\nو از آن جمله آن است كه : پادشاه به حكّام و امراء و اعزّه خطابات مىدهد ، و آن سه درجه دارد : دوله « 1 » و ملكى « 2 » و خانى « 3 » و جنگى « 4 » ، مثل اسد الدوله ، رستم الملك ، فلان خان بهادر ، شير جنگ ، و همچنين بر اين منوال تتبّعات مىنمايند ، و هركسى را به خطابى « 5 » خوش مىكنند « 6 » ، پس هرگاه خطاب عنايت شد « 7 » در دربار عام پادشاه مىفرمايد كه چوبداران ويساولان « 8 » آن شخص را به آدابگاه كه در پائين حصار در مقابل سلطان مقرّر است\r\n\r\n\r\n","description":"","footnote":"\r\n( 1 ) دوله : مأخوذ از تازى - دولت ، در فارسى بيشتر به صورت تركيب ( مضاف اليه ) القاب آيد مثل : اسد الدولة ، معزّ الدولة . . . ( دهخدا )\r\n( 2 ) ملكى : مأخوذ از تازى ، منسوب به ملك و مملكت ، كشورى ، مملكتى ، و ولايتى ، و وطنى مثل : رستم الملك ، سراج الملك . ( دهخدا )\r\n( 3 ) خانى : منسوب به خان رئيس قبيله ، ايل بودن ، و مقام خان داشتن مثل فلان خان بهادر .\r\n( دهخدا )\r\n( 4 ) جنگى : منسوب به جنگ مانند : شير جنگ ، مهابت جنگ ، گويا يكى از مناسب ارتشى باشد .\r\n( 5 ) خطاب خوش مىخوانند : « الف » .\r\n( 6 ) مىخوانند : « الف » .\r\n( 7 ) شده : « الف » .\r\n( 8 ) يساولان : مأمور تشريفات دربارى به‌طور عام . . . ( دهخدا )\r\n","page_name":" 333 ","page_number":367},
  {"content":"\r\n\r\nمىبرند و مىگويند كه فلان شخص به فلان خطاب سرافراز شد ، و يا آن‌كه به آواز بلند مىگويند كه : اسد الدوله ، فلان الملك ، فلان خان بهادر ، فلان جنگ جهان‌پناه سلامت ، پس آن شخص تسليمات بجا مىآورد . يعنى سه دفعه دست بر زمين مىزند و مىبوسد ، و بعد از آن آمده نذر مىدهد و باز به آن محل رفته به همان نهج آواز مىشود و او تسليمات مىكند .\r\nبعد از آن موافق مرتبهء او پنج قطعه خلعت عنايت مىشود دو شاله « 1 » و رومال « 2 » و جغه « 3 » و سرپيچ « 4 » ، و يا هفت قطعه به اضافهء ماله مرواريد « 5 » به جهت گردن و دستار ، و گاه است كه شمشير و سپر و خنجر نيز انعام مىشود ، و اين نهايت مرتبه است .\r\nو گاه است كه : دو شاله ، يعنى دو شال را بالاى هم دوخته به دوش او مىدهند ، و گاه است كه رومال بر آن اضافه مىشود .\r\nبه‌هرحال در اين مرحله بسيار تفاوتات گذارده‌اند باز به آن محل رفته تسليمات مىكند ، و نذر به جهت سرافرازى خلعت را مىگذراند ، و باز رفته تسليمات مىكند ، بعد از آن همان خطابات از سركار پادشاهى بر صفحه نقره يا زمرّد و نحو آن كنده شده به آن عنايت مىشود ، من بعد پادشاه و مردمان او\r\n\r\n\r\n","description":"","footnote":"\r\n( 1 ) شاله : شال گردن ، و به معنى پارچهء گرانقيمت پشمى است كه مردم بلاد هند در زمستان به دور خود مىپيچند .\r\n( 2 ) رومال : دستمال .\r\n( 3 ) جغه [ جيغه - جقه 
  ] تاج افسر ، يا هر چيز تاج مانند كه به كلاه نصب كنند . ( فرهنگ معين )\r\n( 4 ) سرپيچ - كه بر سر مىبندند در زبان اردو آن را ( يگبرى ) مىگويند .\r\n( 5 ) ماله مرواريد : يك قسم گردن‌بند را مىگويند .\r\n","page_name":" 334 ","page_number":368},
  {"content":"\r\n\r\nرا به همان خطاب مىخوانند ، و در مراسلات و مكاتبات مىنويسند ، و بسيار است كه اسم اصلى او موقوف مىشود ، و از خطابات مردم او را مىشناسند ، و از اين خطابات بالاتر نيز مىدهند ، مثل فرزند خان ، و خان خانان ، و يار وفادار ، و ارسطوجاه ، و سكندر جاه ، و فريدون جاه ، و سليمان شكوه ، و دارا شكوه ، و امثال اينها .\r\nو اين خطابات مخصوص مردمان بسيار عالى ، و شاهزادگان است ، و به مثل علما ، شريعت پناه ، و شيخ الاسلام خان ، و صدارت خان و امثال آن خطابات مىدهند ، و به اطبا ، معالج خان ، و شفائى خان ، و حكمت فلان خان ، و علوى خان ، و حذاقت خان ، و نحو آن خطاب مىدهند .\r\nو بسيار است كه : پادشاه به وزراء و حكّام صوبه‌جات كه بسيار متشخّص باشند اجازه مىدهد كه به مردم خطاب بدهند « 1 » ، در اين وقت خطابات ايشان نيز معتبر خواهد بود ، و در اين اوقات خطابات باقى است ، و لوازم آنها « 2 » در ميان نيست .\r\n\r\nنوبت دادن سلاطين به حكّام\r\nو اگر شخصى بسيار مقتدر باشد و پادشاه را منظور باشد كه او بر در خانهء خود نوبت و نقّاره « 3 » بنوازد ، دربار عام حاضر مىشود ، نقّارهء كوچكى از نقره\r\n\r\n\r\n","description":"","footnote":"\r\n( 1 ) مىدهند : « ب ، ج » ، مقصود اينكه به انسانهاى متشخص اجازه مىدهند كه براى ديگران القاب تعيين نمايند .\r\n( 2 ) آنها نيز : « الف » .\r\n( 3 ) نوبت : نقّاره زدن به نوبت را با حذف نقّاره نوبت اطلاق مىكردند ، و در گذشته نقّاره\r\n","page_name":" 335 ","page_number":369},
  {"content":"\r\n\r\nساخته‌اند بر پشت او مىبندند و در آداب‌گاه برده ، چوبداران و يساولان چند چوب بر آن نقّاره مىزنند كه آواز دهد ، و بعد از آن به آواز بلند مىگويند كه :\r\nفلان كس از حضور بنواختن نوبت خانه و نقّاره خانه سرفراز « 1 » شد .\r\nو بعد از آن به آئينى كه گذشت نذر مىدهد و بر در خانهء خود نوبت مىزند ، و قبل از اين‌كه سلطنت را رونقى بود هركسى را بر هر قسم سوارى سوار شدن و هر جامه را پوشيدن و هر رفتارى را كردن ميسّر نبود ، و موقوف به اذن بود ، و در ايّام انگريزيّه كه دولت سست و تمام شده است ، و منظور ايشان ضعيف شدن اعاظم و ذليل شدن بزرگان و اميرزادگان است ، اين امورات تمام مرتفع است ، و هركس هرچه مىخواهد مىكند ، و قليلى از رسوم باقىمانده است ، و آن هم در اختيار ايشان است .\r\n\r\nطريقهء رفتن به حضور\r\nو از آن جمله آن است كه : در كيفيّت رفتن به حضور حكّام ؛ تفاوت بسيار است اعزّه مثل : علما و سادات مقدّسين كه داخل ملازمان نباشند از در داخل مجلس شده به آئينى كه سبق ذكر شد سلام مىكنند ، و بعضى كه بسيار عمده باشند سلام عليكم مىگويند ، و جواب مىشنوند ، و به جهت ايشان تواضع و استقبال به قدر رتبه مىشود و بر مسند خود مىنشانند و بسا هست كه\r\n\r\n\r\n","description":"","footnote":"\r\nزدن در نوبتهاى سه‌گانه ، يا هفتگانه در دربار پادشاهان ، و بزرگان بعمول بود ، و گاهى نوبت خانه اطلاق مىشد ، كه همان نقّاره خانه باشد و نقّاره عبارت است از 2 طبل كوچك به هم پيوسته . ( فرهنگ معين )\r\n( 1 ) سرافراز : « الف ، ب ، ج » .\r\n","page_name":" 336 ","page_number":370},
  {"content":"\r\n\r\nخود خارج مسند مىنشيند « 1 » .\r\nو يا آنكه « 2 » به جهت او عليحده مسند فرش مىكنند ، و حق آن است كه علماء و سادات را نوّابان ديندار اين ملك نهايت احترام مىكنند ، و بعضى چون داخل مجلس شدند چوبدار يعنى يساول فرياد مىكند و مىگويد نگاه روبرو نوّاب نامدار سلامت . پس آن شخص تسليمات به جا « 3 » آورده حاكم نيز دست برسر مىگذارد ، به مكانى كه به جهت او معيّن شده است رفته ، باز سلام مىكند و مىنشيند ، و بعضى در توى حصار در آدابگاه پهلوى چوبدار مىايستد ، چوبدار به همان نهج آواز مىدهد ، حاكم ملتفت شده دست برسر مىكند ، پس داخل مجلس شده باز آداب مىكند ، و به مكان خود رفته آداب كرده مىنشيند ، و بعضى را چوبدار نام مىگيرد و مىگويد فلان خان نوّاب نامدار سلامت ، و بعد از آن به همان نهج رفته به مكان خود قرار مىگيرد .\r\nو اين قسم از همه پست‌تر است ، و هرگاه به حاكم يا بزرگى تكلم مىكنند ، كف دو دست را بالاى هم مىگذارند و رو به او بلند مىكنند و در اين نهايت آداب است ، و هرگاه حاكم از تكلّم ساكت شد ، و يا آنكه عرض خود را تمام كرد تسليمات به‌جا مىآورند ، و اگر قليان از براى او آورند اگرچه از خود آن شخص باشد ، اوّل برخاسته تسليمات مىكند و بعد از آن مىكشد ، و همچنين است در قهوه و امثال آن .\r\n\r\n\r\n","description":"","footnote":"\r\n( 1 ) نشينند : « الف ، ب ، ج » .\r\n( 2 ) يا اينكه : « الف » .\r\n( 3 ) به جاى : « الف » .\r\n","page_name":" 337 ","page_number":371},
  {"content":"\r\n\r\n\r\nذكر گازران و ندوختن زنان و نشستن ايشان رخوت خود و شوهران را\r\nاز آن جمله است آنكه : گازران ، و آن را به هندى « دهوبى » مىگويند ، در هر شهر و قريه بسيارند كه رخوت اعالى و ادانى را برده در نهايت خوبى مىشويند ، به حدّى كه از روز نوى بهتر و سفيدتر مىشود ، و بر آن اجرت قليلى مىگيرند ، و شستن جوارى « 1 » و نسوان « 2 » رخوت را معمول نيست ، و اگر كسى كرد نهايت او را توبيخ مىكنند ، بلكه اغلب زنان خاصّه از طايفهء بزرگان رخوت خود و شوهر و اولاد را نمىدوزند ، بلكه اگر پاره شود وصله نمىكنند و به غايت عيب مىدانند ، و براى اين كار زنان ديگر را اجير مىكنند و ايشان را « مغلانى » مىنامند .\r\n\r\nكنّاسان كه ايشان را حلال‌خور مىنامند « 3 » !\r\nو از آن جمله آن است كه : در خانه‌ها در مكان خلوتى اجاغهاى بلند به جهت بول و غايط كردن ساخته‌اند ، و پيش روى آنها جوى كوچك و در منتهاى آن گود كوچكى به جهت فاضلاب كنده‌اند ، و جماعتى مقرراند اجرت گرفته در روزى يك دفعه يا دو دفعه حصار را جاروب مىكنند ، و نجاست را برداشته بيرون مىبرند ، و به اين سبب در بيت الخلاها عفونت كم است ، و مثل ايران و عتبات عاليات نيست كه چاه‌هاى عميق كنده باشند و بعد از انقضاى\r\n\r\n\r\n","description":"","footnote":"\r\n( 1 ) جوارى : كنيزان ، جمع جاريه .\r\n( 2 ) نسوان : زنان ، جمع نساء .\r\n( 3 ) ذكر جماعت حلال‌خور : « ب » ، عنوان : در « ج » نيامده است .\r\n","page_name":" 338 ","page_number":372},
  {"content":"\r\n\r\nمدتى « 1 » آن را خالى كنند ، و اين جماعت را حلال‌خور مىنامند ، و حق آن است كه اين اسم با مسمّى است و طور بدى نيست !\r\n\r\nكثرت زنا و لواط و شرب خمر در اين مملكت « 2 »\r\nو از آن جمله آن است كه : زنان فاحشه و به زبان هندى آنها را « كنچنى » مىنامند ، و انواع مسكرات در بلاد و قريه‌هاى اين ملك از حدّ افزون است ، علانيه بر مناظر و غرفات و بالاخانه‌ها و كوچه‌ها در عين حسن و زيبايى و آراستگى نشسته‌اند ، و در كوچه‌ها و بازارها مى فروشان نشسته مىفروشند ، هركس در هروقت كه خواهد به مبلغ قليلى زن بسيار حسنيّهء جميله را طلبيده و مجلس شربى آراسته ، و هرقدر كه خواهد به عيش و عشرت مشغول مىشود ، نه از خداوند ، و نه از رسول ، و نه از حكّام شرمى و خوفى هست ، و قبح آن از انظار مردم مگر جمع قليلى مرتفع شده است .\r\nو متعه كردن به درجات از آن اقبح است ، بلكه به آن فخر و مباهات مىكنند ، خصوص در مرشد آباد فسق بنياد كه هميشه اغلب اميرزادگان و امثال ايشان و بسيارى از اواسط و اراذل ناس تبعا لرئيسهم اغلب ساعات ليل و نهار را به مستى و بيهوشى مىگذرانند ، و دست فاحشه را به يك دست و شيشهء شرابى را به دست ديگر گرفته مست « 3 » و لا يعقل در شوارع و طرق عامهء خلايق افتاده‌اند .\r\n\r\n\r\n","description":"","footnote":"\r\n( 1 ) مدّت : « الف » .\r\n( 2 ) عنوان : در « ج » نيامده است .\r\n( 3 ) مست : در « الف » نيامده است .\r\n","page_name":" 339 ","page_number":373},
  {"content":"\r\n\r\nمصراع :\r\n سرشب مست و سحر بنگى و تا شام جنب \r\nو ما يعرف خود را تمام به همين مصارف مىرسانند ، و با آن‌كه هر يكى را در ماهى مبلغ خطيرى مداخل از تفضّلات سركار كمپنى بهادر مقرّر است هميشه مقروض و در امور اكل و معاش از افقر الناس كمترند ، و اگر معرّفى يا معرفت سابقه نباشد كسى نخواهد دانست كه ايشان از قسم بزرگان و اميرزادگانند ، زيراكه اين معنى را بر پيشانى كسى ننوشته‌اند ، بلكه دليل آن تزك « 1 » و سامان است و آن مفقود است ، بلى عاليشان معلّى مكان عمدة الاعيان و فخر الاقران « 2 » نوّاب مير ابو القاسم خان بهادر مشهور به نوّاب « منگلى « 3 » » و چندكس ديگر كه والدهء ايشان نكاح شده است ، در اين مراحل از ابناى جنس خود ممتازند ، و اگر متوجّه امور قبيحه بشوند به اين رسوايى و افتضاح نيست ، و بالمرّه عبادات و طاعات را موقوف نكرده‌اند بلكه  خَلَطُوا عَمَلًا صالِحاً وَ آخَرَ سَيِّئاً  « 4 » ، و در امور معاش و گذران و معاشرت با خلق نيز سليقه دارند .\r\n\r\n\r\n","description":"","footnote":"\r\n( 1 ) تزك : لفظى است تركى به معنى ترتيب و انتظام ، و ضابطهء لشكر و مجلس .\r\nخلاصهء معنى عبارت متن اين است : بزرگ زاده‌گى ، و شاهزادگى از نظم و ترتيب ، و سامان فهميده مىشود كه آن هم مفقود است .\r\n( 2 ) فخر الأقران : در « الف » نيامده است .\r\n( 3 ) منگله ، يا منگولس : نام شهرى است كه در آنجا فيل قوى الجثّه ، جنگى و دلاور مىشود ، و فيل سفيد هم در آنجا به هم رسد . ( دهخدا )\r\n( 4 ) توبه : 101 .\r\n","page_name":" 340 ","page_number":374},
  {"content":"\r\n\r\nمجملا : اگر كسى از اين طايفه زنان به توفيقات خالق سبحان از امورات فاحشه توبه كند همكاران و سررشته داران اين فرقه مانع مىشوند ، و حكّام اسلام نيز در هرجا كه مستقلّند به ايشان اعانت مىكنند ! و در حدودى كه جماعت انگليسيه مستقلّند چنين نيست ، بلكه هركس در امر خود مختار است .\r\nو علاوه بر اين زنان ، جماعتى از مردان نيز در اين ملك هستند كه چون زنان خود را زينت و آرايش مىكنند و اين قوم را « هيجره « 1 » » مىنامند ، و علانيه و بر ملاهر كه خواهد آنها را طلبيده با ايشان لواطه مىكند ، و در سالى مبالغ « 2 » كلّى از قيمت فروج و مقاعد و شراب و اجرت رقاصان به سركار حكّام اسلام عايد مىشود !\r\nو جماعت انگليسيه با آنكه كافرند و شب و روز در پى تحصيل زراند ، اين مرحله را بر خود عار دانسته‌اند و از اين ممرّ منتفع نمىشوند ، و لكن شراب خانه‌ها را به اجاره داده‌اند و از مداخل آنها چيزى مىگيرند .\r\n\r\nمدح نوّاب وزير و انگريز « 3 »\r\nو نوّاب وزير الممالك سعادت على خان بهادر نيز با آن قلّت مداخلى كه دارد ابواب انتفاع از اين ممرّ را موقوف داشته است ، بلكه علاوه بر آن قدغن بليغ كرده است ، كه در بلدهء لكهنو ، كه مقرّ حكومت اوست و در تمام قلمرو او شراب را علانيه نفروشند ، و قمار نبازند و خنزير را در كوچه و بازار راه ندهند ،\r\n\r\n\r\n","description":"","footnote":"\r\n( 1 ) هچره : « ب » ، هجرّة : « ج » .\r\n( 2 ) مبلغ : « ب ، ج » .\r\n( 3 ) عنوان : در « ب ، ج » نيامده است .\r\n","page_name":" 341 ","page_number":375},
  {"content":"\r\n\r\nو مداخل اين امور در ملك او زياده از لك روپيه بود و از آن چشم پوشيده است .\r\nاگرچه نوّاب معظم‌اليه با اين فقير در زمانى كه در لكهنو بودم طريقهء دوستى و و داد و مهمان نوازى را به جهت بعضى از موانع كه من بعد در محلّش ذكر مىشود معمول نداشته است ، و لكن انصاف و حق آن است كه اگر امساك در مزاج شريفش غالب نبود در زمرهء « 1 » وزراء « 2 » و حكّام و ابناى نوع خود در فهم و فراست و ادراك در اين حدود قليل النظير مىبود .\r\nمجملا : در اين ملك كه بر خلاف ممالك ديگر از پدر و مادر و خويشان و همگنان و داروغه و احداس ، و حكّام شرع و عرف در ارتكاب اين امور ممانعت و خوفى نيست ، و آراستن مجالس عيش و عشرت و به‌دست آوردن زنان و امردان خوب صورت در نهايت آسانى و سهولت به دراهم بخس معدوده ميسّر است ، اگر كسى خوددارى كند از نيكى ذات و محض خوف غضب حضرت رب العزة خواهد بود ، عصمنى اللّه و جميع المؤمنين من شرور انفسنا و سيئات اعمالنا بمحمّد و آله الطاهرين صلواته عليهم اجمعين .\r\n\r\nذكر سخن بعضى از اكابر عصات مرشدآباد و جواب آن\r\nو از اقبح قبائح آن است كه : بعضى از اكابر عصات دار الشرب مرشد آباد كه بالمرّه عبادات را ترك كرده مرتكب منهيّات است مىگويد كه : در اين\r\n\r\n\r\n","description":"","footnote":"\r\n( 1 ) و در زمرهء : « ب » .\r\n( 2 ) امرا : « ب ، ج » .\r\n","page_name":" 342 ","page_number":376},
  {"content":"\r\n\r\nمرحله خوف عقاب و عذابى نيست ، زيراكه حضرت سيد الشهداء عليه السلام به جهت شفاعت گناهكاران و نجات دادن ما « 1 » عاصيان به درجهء شهادت رسيده است ، و گريستن بر آن حضرت موجب آمرزش سيّئات و رسيدن به اعلا درجات است ، پس با اين مقدمه ترك لذّات و ارتكاب عبادات از عين سفاهت است ، و به اين عقيده صفحهء طاعت را پيچيده ، مسند شقاوت و عصيان را گسترده است ، چون اين كلام سخيف در دل بعضى از مردمان ضعيف وقعى گرفته بود لهذا عنان قلم را « 2 » فى الجمله به سمت بيان بطلان و مفاسد آن معطوف مىداريم ، و من اللّه التوفيق .\r\nبدانكه ! اين سخن از چند وجه مردود است ، و عجالتا دو وجه از آن بيان مىشود :\r\nوجه اوّل وجه اوّل آنكه : مقتضاى احاديث شريفه آن است كه آن سرور انام از قبول فرمودن شهادت ؛ صاحب مقام و مرتبهء شفاعت شد هركه را خواهد شفاعت مىكند ، و هركه را نخواهد « 3 » نمىكند ، نه آنكه شفاعت كردن بر او از جملهء ملتزمات و حتميّات شده است ، و نه آنكه آمرزش گناهكاران لازم شهيد شدن آن سرور شده باشد ، كه خواه مخواه بايد عاصين بعد از اين قضيّه\r\n\r\n\r\n","description":"","footnote":"\r\n( 1 ) ما : در « ب ، ج » نيامده است .\r\n( 2 ) را : در « ب » نيامده است .\r\n( 3 ) نمىخواهد : « الف » .\r\n","page_name":" 343 ","page_number":377},
  {"content":"\r\n\r\nآمرزيده شوند ، خواه شفاعت كند و خواه نكند .\r\nپس بنابراين مىگوئيم كه : عاصى بايد آنقدر مرتكب معاصى شود كه خدمت وسائط و شفعاى دربار صاحب كار روى التماس داشته باشد ، و ايشان را نيز راه شفاعت و سخن در پيش صاحب كار بود : و با ارتكاب جميع نواهى و ترك شدن تمامى واجبات از اين بنده عاصى حضرت سرور شهدا عليه السلام كه عارف به مرتبهء الوهيت است چگونه شفاعت خواهد كرد ، بلكه خود به مالكان عذاب ، حكم خواهد فرمود كه اين ملعون با خالق بىچون خود چنين رفتار كرده است ، و از شكر نعم بىپايان او و آنكه مولاى او فى ذاته مستحق اطاعت و عبادت است غافل شده است ، و مخالفت ورزيده است ، اين را به اسفل دركات جحيم برسان ، و به انواع عقوبت معذّب بدار ، زيراكه هرقدر كه معرفت به ذات و صفات حضرت سبحان بيشتر است ، ظهور قبح عمل قبيح در نظر بيشتر است .\r\nو چون عوام الناس مطلب را از تمثيل بهتر دريافت مىكنند ، به جهت فهمانيدن و تقريب كردن مطلب به ذهن و فهم ايشان گفته مىشود كه : چنان كه در دربار سلاطين و پادشاهان كه نمونهء سلطنت و ظلّ آثار الوهيه‌اند ، شفعا از قسم وزراء و غيرهم شفاعت و التماس را به اندازه مىكنند ، و كسى را كه هميشه كوس نفاق و مخالفت را كوبيده ، و عدم اطاعت را مدت العمر منظور داشته است ، و از اتّفاقات به قيد كمند آن پادشاه مبتلا شده باشد ، اصلا و قطعا شفاعتش نمىكنند ، و خود نيز از اعدا عدوان مرد مخالف خواهند بود ، و بر ايشان در ترك شفاعت توبيخ و مذمتى « 1 » نخواهد بود ، همچنين در دربار\r\n\r\n\r\n","description":"","footnote":"\r\n( 1 ) و ملامتى : « الف » .\r\n","page_name":" 344 ","page_number":378},
  {"content":"\r\n\r\nپادشاه پادشاهان نيز چنين است ، و در اين مرحله قابليّت را ملاحظه مىنمايند ، مجملا قابليّت در فيضان فيض ، شرط است ، و الّا هر خار و خسى نرگس و ريحان گردد .\r\nوجه دويم و « 1 » وجه دويّم آن است كه : مىگوئيم كه موافق عقيدهء فاسدهء اين شخص كثير المعاصى بعد از شهادت آن سرور لازم آيد كه تكاليف شرعيّه از شيعيان مرتفع شده باشد ، و يا آنكه باقى باشند و لكن از آثار آنها كه ترتّب عقاب بر مخالفت است ، زايل شده باشد ، قول اول موجب كفر است ، زيراكه خلاف ضرورت دين و موجب تخريب شريعت سيد المرسلين ، و تكذيب خدا و رسول و ائمّهء طاهرين [ عليهم السلام 
  ] است كه فرموده‌اند كه : « اين دين و شريعت و آئين تا به روز قيامت باقى است « 2 » » ، و همچنين است قول ثانى ، زيراكه سادات انام بعد از شهادت آن برگزيدهء ملك علّام ؛ خلايق ، خاصّه شيعيان را در مقام موعظه و نصيحت از عقاب و عذاب مىترسانيده‌اند ، و با وجود بيان فضايل گريستن در مصيبت آن سرور ، و تحريص به طاعت و عبادت و زجر از مخالفت و عصيان مىفرموده‌اند .\r\nپس مرد عاقل خردمند دين‌دار بايد ميان كلمات سادات كبار جمع نمايد ، و وجه جمع چنان كه به خاطر قاصر مىرسد اين است كه : حكيم على\r\n\r\n\r\n","description":"","footnote":"\r\n( 1 ) و : در « الف ، د » نيامده است .\r\n( 2 ) بحار الأنوار : 2 / 260 ، حديث 17 ، و 11 / 56 ، حديث 55 . المحاسن : 1 / 269 .\r\nاصول كافى : 2 / 17 ، حديث 2 .\r\n","page_name":" 345 ","page_number":379},
  {"content":"\r\n\r\nالاطلاق - يعنى شارع مقدس - در ضمن اين كلمات خواص و منافع ، و مضار هر يك از ادويهء مفردهء عبادات و معاصى را به نهجى كه بايد از براى عباد بيان مىفرمايد ، چنان كه اطبا در كتب و دفاتر خود مىنويسند كه ترياق - مثلا - كشنده است ، و خوردن شير - مثلا - به جهت دفع سم آن نافع است ، و به همين منوال در تمامى ادويه متوافقه و متضادّه آنچه صفات و خواص آنهاست بيان مىكنند .\r\nپس شخص متصرّف در بدن ايمان و انسان ؛ بايد توافق و تناسب را در وقت استعمال آن ادويه منظور نمايد ، و در هنگام معالجه قوت و ضعف مرض را نيز ملاحظه كند ، نه آنكه عبادات و طاعات را بالمرّه ترك كند و بر سيد الشهداء عليه السلام بگريد ، و به اين طلب آمرزش كند ، و نه آنكه يك من ترياق چكيده را بخورد و به خوردن شير معالجه نمايد .\r\nپس بنائا على ذلك مىگوئيم كه : ظاهر آنست كه غرض ائمهء اطهار [ عليهم السلام 
  ] و سادات ابرار در بيان اين نوع كلمات اين بوده است كه عباد اللّه در ميان خوف و رجا باشند ، و از شدّت يأس و « 1 » يا كمال اميدوارى ترك اطاعت نكنند ، و در اين باب عين « 2 » اقتضاى حكمت را مرعى فرموده‌اند ، و در اين مقام وجوهات بسيار است ، و ذكر آنها مناسب وضع اين رساله نيست ، اگر در خانه كس است يك حرف بس است ، و اللّه العالم .\r\n\r\n\r\n","description":"","footnote":"\r\n( 1 ) و : در « الف » نيامده است .\r\n( 2 ) نيز : « الف » .\r\n","page_name":" 346 ","page_number":380},
  {"content":"\r\n\r\n\r\nتراشيدن ريش\r\nو از آن جمله آن است كه : اغلب اعالى و ادانى و حكّام و امراء ، بلكه اغلب طلّاب علوم دينيّه ريش را مىتراشند ، و اگر شخصى اندك مقدّس باشد مورچه پى مىكند ، و اگر از آن نيز زياده مقدّس باشد فى الجمله خواهد گذاشت ، مجملا در زمرهء شيعيان حتّى در علماء ريش كامل شرعى شاذ و نادر است ، و از بعضى منصفان شنيده‌ام كه منظور اغلب مردم در ارتكاب اين عمل رضامندى زنان است .\r\nو در روم نيز اين عمل شايع است ، الّا آنكه در آنجا مخصوص به غير حكّام و اعيان است ، و در اين ملك عام است ، بلكه در امراء شيوعش بيشتر است .\r\nو عجب آن است كه در اين كشور بسيارى از اصحاب فهم بلكه علم را ديدم كه بر حرمت اين عمل مطلع نبودند ، بلكه اصرار بر اباحهء آن داشتند ، و مىگفتند كه كراهت دور نيست ، و اين فقير چون چنين ديدم در جواب مسائل فيض‌آباد اين مقام را بر وجه اتم بيان كردم و به حمد اللّه جمعى از مؤمنين اطاعت كرده ، دست از ريش خود برداشتند ، اميد كه حضرت بارى ديگران را نيز توفيق قبول كرامت كند .\r\n\r\nپرورش كردن اولاد ديگران « 1 »\r\nو از آن جمله آن است كه : اولاد ديگران را پرورش مىكنند ، و به فرزندى خود برمىدارند ، و مثل فرزند حقيقى خود مىدانند ، خصوص كسانى\r\n\r\n\r\n","description":"","footnote":"\r\n( 1 ) به نام فرزندى خود : « ب » .\r\n","page_name":" 347 ","page_number":381},
  {"content":"\r\n\r\nكه اولاد ندارند ، و حجاب از وى نمىكنند و به وى ميراث مىدهند ، بلكه در نظر اكثر عوام الناس چون فرزند بر ساير اقارب مقدم مىدانندش ، و مناكحه با او را حرام مىدانند ، و اگر مردى دخترى را فرزند خود كرد و بعد او را نكاح نمود او را توبيخ مىكنند .\r\n\r\nتبناى « 1 » فقير بهادر ميرزا صاحب را در فيض‌آباد\r\nو « 2 » حق آن است كه اين معنى در اين كشور اثر تامّى دارد ، و گويا كه از مقتضيات آب و هواى اوست ، چنان كه من نيز در بلدهء فيض‌آباد نور چشم برخوردار ، گرامى مقدار ، والاتبار ، ميرزا محسن مشهور به بهادر ميرزا - حفظه اللّه تعالى - را كه خلف عاليجاه شوكت دستگاه برادر صاحب عظيم المناقب مشفق بسيار مهربان ، ميرزا ابراهيم على خان بهادر مشهور به ميرزا سيد و صاحب دام اقباله است ، از بطن همشيرهء معظّمهء بندگان عاليجاه اسد الدوله ، رستم الملك ميرزا محمّد تقى خان بهادر فيل جنگ - دام اقباله - به فرزندى گرفته بودم ، و اثر محبّت اولاد حقيقى را از طرفين مشاهده مىنمودم ، و در آن وقت سن آن نورچشمى هفت سال بود ، حفظه اللّه فى العيش الرغيد و اعزّه فى الدارين بمحمّد و آله .\r\nو اين قضيّه در عرب نيز مشهور بوده است ، چنان كه از مقدمهء زيد بن حارثه معلوم مىشود ، و شايد تا حال نيز باقى باشد و در ايران مشهور نيست .\r\n\r\n\r\n","description":"","footnote":"\r\n( 1 ) تبنّى : به فرزندى گرفتن .\r\n( 2 ) و : در « ب ، ج » نيامده است .\r\n","page_name":" 348 ","page_number":382},
  {"content":"\r\n\r\n\r\nفصل چهارم احوال پيگو و پادشاه آن\r\nو « پيگو « 1 » » به پاء فارسى بر وزن پهلو از زير بادات « 2 » هند است ، و از يك طرف به حدود « جهانگير نگر « 3 » » من اعمال بنگاله ، و از طرف ديگر به اراضى چين متّصل است ، و راجهء آن ملك سر در قلّادهء احدى در نياورده است ، و خود را مالك روى زمين داند ، و سه ماه راه از هر طرف وسعت ملك اوست .\r\nهرگاه از حدود ديگر ؛ خطوط از حكّام بلكه از سلاطين به نزد پادشاه آنجا مىرود ، وزير عرض مىكند كه فلان غلام بالا بادى كه فلان مملكت به او مرحمت شده است عريضه ارسال داشته است ، و در جواب چنين نويسد كه : از پادشاه پيگو صاحب فيل سفيد ، و معدن ياقوت و الماس و طلا و نقره به فلان غلام بالا بادى ؛ بعد از آن مطلب نگارد ، و فيل سفيد به جز سركار او در جاى ديگر نيست ، و اهالى آن در صورت به مردم چين و خطا در كوچكى چشم شبيه‌اند ، و اغلب سبزه رنگ‌اند .\r\nو معادن بسيار در آن است مثل : ياقوت و الماس و طلا و نقره و سرب و قلع ، و خانه‌ها تمام از چوب است ، سواى بت‌خانه و خانهء پادشاه كه از سنگ و گل است ، و به اين سبب آتش در شب در آنجا وجود ندارد ، عملهء حكّام در\r\n\r\n\r\n","description":"","footnote":"\r\n( 1 ) پيگو : ناحيه‌اى است در مشرق هندوستان ، ناحيهء زير باد . ( فرهنگ معين )\r\n( 2 ) زير بادات جمع زير باد : مملكت ، ملك ، ناحيه ، جزيره . ( دهخدا )\r\n( 3 ) نگر در لغت هندى به معنى شهر ، شهرك ، ده مىباشد .\r\n","page_name":" 349 ","page_number":383},
  {"content":"\r\n\r\nكوچه و بازارها مىگردند ، و اگر در خانهء كسى آتشى يا چراغى يافتند آن خانه را غارت مىكنند ، و زر رايج المعاملهء ايشان پاره‌هاى نقرهء منقوش است ، عيارى و سكّه ندارند ، مجملى از رسومات و اشياء خاصهء آن ملك نگارش مىشود .\r\n\r\nطريقهء اعزاز سلاطين در پيگو « 1 »\r\nو « 2 » از آن جمله آن است كه : هرگاه پادشاه در كوچه و بازار برآيد مردم همه بر روى درافتند ، تا او بگذرد و كسى بر وى نگاه نكند ، و هنگامى كه در ديوان عام و در مجلس است ، مردم بررو مىخوابند و هر دو دست زير چانهء خود مىگذارند ، و نفاذ حكمش به حدّى است كه اگر در آن حال همه را به قتل رساند كسى سر برنمىدارد تا كشته شود ، و هرگاه با كسى جنگ دست دهد جميع مردم از صغير و كبير مجتمع شوند ، و لهذا افواج او بسيارند .\r\nشنيدم كه جماعت انگليسيه مكرّر خواستند كه در آن ملك مكانى به دست آورند و رخنه اندازند ، تحف و هداياى بسيار فرستادند گرفتند ، و در عوض قدرى كاسهء چوبين دادند و قبول نكردند كه از سركار ايشان وكيلى در آنجا باشد .\r\n\r\nمنازعه در پيگو\r\nو از آن جمله آن است كه : اگر كسى به ديگرى در هنگام نزاع سيلى يا\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) و : در « ب ، ج » نيامده است .\r\n","page_name":" 350 ","page_number":384},
  {"content":"\r\n\r\nمشتى يا چوبى زد و به نزد حاكم شكايت شد ، از ضارب چيزى گرفته به مضروب مىدهند ، و اگر دست بالا كرد به قصد زدن و نزد ، او را قتل مىكنند ، و مىگويند كه شايد در وقت پائين آمدن به جائى مىخورد كه باعث قتل مىشد ، پس لا علاج هركه دست بالا كرد بايد فرود آورد و الّا كشته مىشود .\r\n\r\nمناكحه در پيگو « 1 »\r\nو « 2 » از آن جمله آن است كه : مناكحات موقوف به رضاى طرفين و قدرى زر است ، اگرچه زن شوهر داشته باشد و تا هر وقت كه زن بخواهد بماند .\r\nغربا كه در آن شهر وارد مىشوند مردمان دختران و زنان خود را به اسم خدمتكارى به نزد ايشان اجير مىكنند ، و اگر با او فعلى نيز شد آن‌قدر مضايقه نيست ، و اگر كسى با زنى در خفيه آشنايى كرد و او را به خانهء خود برده ، شوهر يا پدر او اگر به حاكم شكوه كنند ، آن مرد بيگانه را مىطلبد و نود روپيه از آن جريمانه گيرد و زن را به مالكش سپارد ، و اگر آن زن بار دويّم به خانهء او رفت و شكايت شد شصت روپيه مىگيرد ، و در بار سيّم سى روپيه ، و در بار چهارم چيزى نگويد و به هم واگذارد\r\n\r\nمكاتبه در پيگو\r\nو نوشتن و مكاتبات اغلب ايشان بر برگ درختان سطبر است كه مانند\r\n\r\n\r\n","description":"","footnote":"\r\n( 1 ) وضع مناكحه : « ب » .\r\n( 2 ) و : در « ج » نيامده است .\r\n","page_name":" 351 ","page_number":385},
  {"content":"\r\n\r\nتخته چوب بسيار نازكى است ، از قلم آهن بر آن نقّارى كنند ، و دفاتر و كتب ايشان نيز از همان است ، و هريك از شهرها و محالات ممالك هند را خصوصيات چند است كه در ضمن احوال آنها نگارش خواهد شد ، و در اين وقت به ذكر احوال از به دو ورود به جزيره ممبئى الى الحال مىپردازد .\r\n\r\nفصل پنجم ذكر ورود جزيرهء ممبئى و احوال آن\r\nيوم چهارشنبه غرّهء ماه صفر المظفر سنهء يك هزار و دوصد و بيست ( 1220 ) هجرى قريب به ظهر وارد ممبئى شديم ، عالىجناب سلالة الاطياب آقا سيد تقى اصفهانى كه از عمدهء تجار قزل باشيّهء آنجا بود استقبال كرده به منزل خود برد ، و در شرايط اتّحاد و يگانگى و طريقهء و داد و مردانگى دقيقه‌اى فروگذاشت نكرد .\r\nبدانكه ! ( ممبئى ) به فتح ميم اوّل و سكون ثانى و فتح باء موحّده و سكون ياء مثنيّه تحتانيه ، جزيره‌اى از جزاير مشهورهء دكهن است ، و « بمبائى » از اغلاط مشهور است .\r\nو جزيره قطعه‌اى از زمين را گويند كه اطراف آن را آب فرو گرفته باشد ، و بدون كشتى بدان نتوان رسيد ، و آن جزيره از مدّت مديده است كه در دست جماعت انگريزيه است ، و به غايت معمور و آباد است .\r\nجهازات از چين و اطراف به آنجا بسيار مىآيند ، و شهر آن دو قلعه و دو خندق بسيار عالى دارد ، و بر اطراف قلعه انواع توپها گذارده‌اند ، و تسخير آن\r\n\r\n","description":"","footnote":"","page_name":" 352 ","page_number":386},
  {"content":"\r\n\r\nبه زور ممكن نيست ، و روزى تقريبا « 1 » پنجاه هزار روپيه ، بلكه زياده حاصل گمرگ اوست ، و در خارج شهر نيز آبادى بسيار است ، و طول او - چنان كه مسموع شد - دو فرسخ و عرض نيم فرسخ است ، و هواى آن بسيار خوب « 2 » و در نهايت لطافت است ، و فصول آن در ايّام سنه چون اغلب بلاد دكهن هشت است ، و درختان دوبار ثمر دهند ، و بعضى درختان چون نارنج و ساير مركبات در همه وقت الّا مدّت قليله بار دارند .\r\nو آب خوردن آن منحصر است به چاه ، و بيشتر آن شور مزه است ، و در « 3 » بعضى از گودالها نيز آب باران جمع شود ، بناچار از آن نيز مىخورند ، و به مرض رشته - كه مرض مشهور « 4 » است و در لار نيز بسيار است مبتلا مىشوند .\r\n\r\nكثرت مار در آن جزيره\r\nو از خواص درياى آنجاست كه مارهاى سمّى در آن بسيار است ، و ناخدايان در دريا هرگاه مار ديدند مىدانند كه ممبئى قريب است ، و شنيده‌ام كه پيوسته خاصه در ايّام باران از دريا به جزيره آيند و به مردم اذيّت رسانند ، و مردمان در دفع آنها تدبيرى كه كرده‌اند آن است كه صدف را كوبيده در خانه‌ها و باغها در راه‌ها و خيابانها فرش كنند ، چون به آنجا رسد صدفهاى\r\n\r\n\r\n","description":"","footnote":"\r\n( 1 ) تقريبا : در « ج » نيامده است .\r\n( 2 ) مرطوب : « ب » .\r\n( 3 ) در : در « الف » نيامده است .\r\n( 4 ) مشهورى است : « الف » .\r\n","page_name":" 353 ","page_number":387},
  {"content":"\r\n\r\nشكسته بدن او را مجروح سازند و از رفتار بازماند ، پس مردمان آن را هلاك كنند .\r\n\r\nمنارهء ممبئى « 1 »\r\nو از اوضاع پسنديده كه جماعت انگريزيه در آنجا بنا نهاده‌اند منارى است كه بر لب دريا ساخته‌اند و در شب بالاى آن چراغها روشن كنند ، ناخدايان در دريا چون آن را بينند دانند « 2 » كه جزيره نزديك است ، پس از مكان خود در شب حركت نكنند ، چون در اطراف آن كوهستان بسيار در زير آب است ، و به غايت خطرناك است ، و اهالى آن اغلب جماعت آتش پرست‌اند ، كه به فارسى مشهوراند ، و گويند كه در ايام خلافت عمر از ايران به اين جزيره فرار كرده‌اند .\r\nچون تمام اهالى آن سفيد پوست و خوب صورت‌اند ، و اصلا با مردم بيگانه وصلت نمىكنند ، نه دختر مىدهند و نه مىگيرند ، و لهذا به رنگ و طور اصلى خود باقى مانده‌اند .\r\nو با هم نهايت اتّفاق دارند ، و اغلب امورات صاحبان انگريز و تجّار به معرفت ايشان مىشود ، به غايت امين و ذىهوش‌اند ، و با قزلباشيه نهايت مألوف‌اند ، و خود را از اولاد كيان دانند ، و كتابى كه دارند زند است و پا زند و اوستا ، و زردشت حكيم را پيغمبر دانند ، و به خواندن شاهنامه بسيار شوق دارند ، و صاحبان مايهء خطير چون لك و كرور روپيه در ايشان بسياراند .\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) دانند : در « د » نيامده است .\r\n","page_name":" 354 ","page_number":388},
  {"content":"\r\n\r\n\r\nعلّت جزر و مدّ بحار « 1 »\r\nو دريا را در آن جزيره و ساير جزاير مدّ و جزر است كه روز دو دفعه آب مدّ كند و بلند شود ، و دو دفعه كم شود و جزر شود ، چون بصره و غير آن ، و در علّت آن حكما را تأمّل است ، جمعى از يونانيان و غيرهم را اعتقاد آن است كه در قعر دريا سنگ بسيار است ، و چون قمر به محاذات قعر بحر رسد و نور او در آنجا افتد و شعاع آن بدان سنگها رسد و از آنجا به تراجع منعكس گردد آب را تسخين كند ، و چون گرم و لطيف گردد متخلخل شود ، پس مكانى زيادتر از اوّل خواهد ، و لهذا مدّ شود و آب از محل خود به اطراف بالا رود و در آن وقت آب رودخانه‌هايى كه از اطراف به دريا مىريزند متراجع شوند ، چنان كه در بصره و كلكتّه و امثال آنها است ، و چون قمر غروب كند غليان آن ساكن شود و به حالت اوّلى برگردد و رودخانه‌ها باز جارى شوند ، و لهذا جزر شود .\r\nو جماعت انگليسيه و غيرهم را رأى آن است كه هر كره كه از كرهء ديگر اعظم باشد ، چون به محاذات مركز يكديگر رسند ، كرهء اعظم اصغر را به طرف خود كشد ، و كرهء قمر اعظم از كرهء آب است ، پس هرگاه قمر به محاذات كرهء آب رسد آن را به خود كشد ، و آب مانند قبّه بلند شود ، و از اطراف آن زمين خالى ماند ، و اين است حالت جزر ، و چون از محاذى گذشت قبّه آن فرو ريزد و انهار متراجع گردند ، و اين است حالت مدّ .\r\nو من مىگويم كه : رأى يونانيان و قول ايشان به حصول غليان در بحر به\r\n\r\n\r\n","description":"","footnote":"\r\n( 1 ) دريا : « ب ، ج » .\r\n","page_name":" 355 ","page_number":389},
  {"content":"\r\n\r\nسبب قمر خلاف محسوس است ، زيراكه در نور قمر برودت است ، چنان كه در نشستن ماهتاب در فصل تابستان معلوم مىشود ، و علاوه بر آن مىگوئيم كه :\r\nبالبديهه حرارت آفتاب زياده از آن است ، پس چرا در عين شدّت گرما مدّ نمىشود ، پس قول ثانى اقرب است ، اگر ثابت شود كه كرهء ماه از آب بزرگتر است ، و اصحاب رياضى را در آن خلاف است ، و العلم عند اللّه .\r\n\r\nسبب شدّت مدّ در كلكتّه\r\nو در كلكتّه در اوائل و اواسط و اواخر ماه مدّ به شدّت شود ، به حدّى كه شنيده‌ام كه اكثر جهازات را غلطانيده است ، و در فصل زمستان بالنسبه به ايّام باران و تابستان كمتر است ، و گويا علّت آن آن است كه چون دريا در سمت جنوب كلكتّه واقع شده است ، و در اين اوقات هواى جنوبى زياده از اوقات ديگر در آنجا به شدّت مىوزد ، پس مدّ را اعانت نمايد ، و لهذا آب به شدّت آيد ، و اللّه اعلم .\r\n\r\nاحوال مهدى على خان خراسانى حاكم غازى پور و اولاد او\r\nو فرمانفرماى آن جزيره بود « گورنر دنكين بهادر » ، شنيده‌ام « 1 » كه نيكو اخلاق و حكيم مشرب است ، و اهالى آن جزيره از او نهايت رضامندى داشتند ، چون چند روز بود كه وارد شده بودم از آمدن من مطلع شد ، به واسطهء عالىجناب آقا سيد تقى سابق الذكر خواهش كرد كه تركهء مرحوم مهدى\r\n\r\n\r\n","description":"","footnote":"\r\n( 1 ) شنيدم : « الف ، د » .\r\n","page_name":" 356 ","page_number":390},
  {"content":"\r\n\r\nعلى خان خراسانى - كه چند وقت حاكم غازىپور از حدود بنارس بود و از جانب انگريزيه به عنوان سفارت به دربار گيتى مدار پادشاه جم جاه عالم پناه ظل اللّه رفته بود ، فيما بين ورثهء او ؛ كه دو پسر يكى محمّد حسين خان ، و ديگرى ميرزا محمّد جان و والدهء محمّد حسين خان باشد - تقسيم كنم ، حكم آن را نوشتم و به حضورش بردند ، بر آن عمل كرد .\r\nو علّت آن اين بود كه مهدى على خان در هنگام وفات ، ميرزا محمّد جان را - كه فرزند كوچك او بود و بسيار عزيز و از بطن متعه بود به - گورنر مذكور سپرده بود ، و چون در اين حدود احكام تمام بر مذهب ابو حنيفه جارى مىشود ، و موافق ضابطهء اهل سنّت به اولاد متعه ميراث نمىرسد ، و « 1 » خاطر او متعلق به آن طفل بود و مىخواست كه از ميراث پدر بهره‌ور شده باشد ، گفت كه : ايشان شيعه‌اند و بايد بطور شيعه تقسيم ميراث فيما بين ايشان شود ، و كسى از علماى شيعه در آنجا نبود ، چون مطّلع بر احوال من شد در اين باب از من استفسار نمود و به حكم من عمل كرد ، و نعش مهدى على خان مرحوم را چون خدمت بسيار به سركار كمپنى كرده بود ، و « 2 » اين جماعت را قاعده آن است كه رعايت حق خدمت را بسيار منظور دارند ، بر جهازى از سركار خود حمل نموده به عتبات فرستادند ، در اثناى راه جماعت « فرنكسيس » آن جهاز را به غارت بردند و جسد او را در دريا انداختند .\r\nو اولياء كمپنى بهادر مواجب او را كه در ماهى پانصد روپيه بود الى الآن\r\n\r\n\r\n","description":"","footnote":"\r\n( 1 ، 2 ) و : در « د » نيامده است .\r\n","page_name":" 357 ","page_number":391},
  {"content":"\r\n\r\nبه آن دو فرزند او مىدهند ، و انبه كه از فواكه لذيذهء « 1 » هند است و در مسقط « 2 » و شميل « 3 » و مينا « 4 » و امثال آنها از بنادر ايران نيز به هم مىرسد ، در آن جزيره در نهايت امتياز مىشود ، و هندوانهء آنجا نيز از اكثر ممالك هند به قدرى كه ديده است بهتر است .\r\nمجملا : مدت چهل و پنج روز در آن جزيره بودم .\r\n\r\nذكر نپولى\r\nو در يوم پنج‌شنبه پانزدهم ربيع الاول به عزم حيدرآباد بر كشتى سوار شدم ، و به « نپولى » « 5 » كه دوازده كوسى « 6 » آن جزيره است رفتم ، چند روزى به جهت درستى امور سفر توقف كرده روانه شدم ؛ و در اثناى راه به سبب باران و صعوبت طريق بد گذشت .\r\n\r\n\r\n","description":"","footnote":"\r\n( 1 ) لذيذ : « ج » .\r\n( 2 ) مسقط : ناحيه‌اى است در ساحل شرقى شبه جزيرهء عربستان در كنار درياى عمان ، كه مركز آن بندر مسقط است ، اين ناحيه از امير نشينهاى عربى است . ( فرهنگ معين )\r\n( 3 ) شميل : نام يكى از دهستانهاى چهارگانهء بخش مركزى شهرستان بندر عباس ، واقع در خاور بندر عباس ، و 17 قريه دارد .\r\n( 4 ) مينا : نام قلعه‌اى است فيما بين لار و هرمز ، قريب به شميل .\r\n( 5 ) اكنون به كشور نپال مشهور است . ( دهخدا )\r\n( 6 ) كوس : واحد مسافت معادل ثلث فرسخه ، لغت هندى است . ( فرهنگ معين )\r\n","page_name":" 358 ","page_number":392},
  {"content":"\r\n\r\n\r\nذكر پونه « 1 » و بتخانه آن\r\nبعد از چند روز وارد « پونه » كه شهر وسيع و مقرّ رياست جماعت « مرهته » است شدم ، و آن شهر سابق بر اين بسيار آباد بوده است ، و به سبب شدّت قحط و غلا و ستم اعادى بسيار ويران شده است ، و مذكور مىشد كه سابق بر اين روزى هفتاد هزار روپيه سبزى در آن به مصرف مىرسيده است ، و فرمانفرماى آن را پيشوا گويند ، و جميع هنود او را بزرگ مىدانند ، و در آن بتخانه‌اى است كه زياده از كرور روپيه جواهر و اسباب در آن است ، و بسيار محترم است ، و چند سال است كه جماعت انگريزيه در آن شهر نيز دخل كلّى كرده‌اند ، و به اسم نوكرى آنجا را نيز به احاطهء خود درآورده‌اند .\r\n\r\nذكر ميرزا على اكبر\r\nو در آن شهر بود عاليشان معلّى مكان ميرزا على اكبر خلف مرحمت و غفران پناه حاجى آقا محمّد منجم استرآبادى كه در خدمت انگريزى - كه صاحب كلان آنجا بود به خدمت انشاء « 2 » قيام داشت ، به ملاقات آمد و ضيافت و رسوم آدميّت را معمول داشت ، جوانى است نيكوكردار و خجسته اخلاق و ظريف ، و بعد از نه روز روانه سمت مقصود شدم ، و در اثناى راه بلاد و قراى معموره بسيار ديدم .\r\n\r\n\r\n","description":"","footnote":"\r\n( 1 ) پونه : شهرى در هند ، در ايالت بمبئى ، داراى آب و هواى معتدل . ( فرهنگ معين )\r\n( 2 ) انشاء : ديوان ، وزارت يا اداره‌اى كه مكاتبات دولتى در آنجا صورت مىگرفت .\r\n","page_name":" 359 ","page_number":393},
  {"content":"\r\n\r\n\r\nذكر بيجاپور\r\nو از آن جمله بود بيجاپور كه در آن بتخانهء عظيمى است كه لكها روپيه خرج آن شده است ، و از اطراف عالم هنود به زيارت آن مىآيند ، به تماشاى آن رفتم در عمارت بسيار عالى ؛ سنگى را به صورت انسان ساخته زينت كرده ، او را پرستش مىكنند ، و از آن جمله بود قصبهء امين‌آباد كه قريب به حيدرآباد است ، و معدن فولاد بسيار خوب در نواحى اوست ، و از آنجا به ايران و ساير اطراف مىبرند ، اكثر اهالى آن اهل سنت و جماعتند .\r\nلهذا چند روز كه در آنجا بودم تقيّه مىكردم ، و به اين سبب علماء و اعزّهء آنجا در نهايت شدّت احترام مرا منظور مىداشتند ، به‌هرحال منزل به منزل مىرفتم و در هر قريه و قصبه كه خوب بود يك روز و دو روز توقّف مىكردم .\r\n\r\nفصل ششم ذكر ورود حيدرآباد دكهن\r\nبعد از انقضاى چهل روز ، در روز دويّم شهر جمادى الاولى وارد نيم فرسخى حيدرآباد شدم ، چون عاليجاه معلّى جايگاه رضوان آرامگاه مير ابو القاسم خان بهادر ، مخاطب به مير عالم ؛ خلف مرحوم سيد رضى بن الفاضل الكامل السيد نور الدّين بن السيد الجليل و الفاضل النبيل السيد نعمت اللّه الجزايرى « 1 » - قدس سرهم - كه مختار سركار نوّاب سكندر جاه ، فولاد جنگ خلف نوّاب نظام على خان بهادر ، و حاكم آن بلده بود مطلع شد ،\r\n\r\n\r\n","description":"","footnote":"\r\n( 1 ) جزايرى : « ج » .\r\n","page_name":" 360 ","page_number":394},
  {"content":"\r\n\r\nعاليشان معلّى مكان عمدة الاعيان على بيك خان كرمانى را كه بزرگ جماعت قزلباشيه ، و در خدمتش نهايت محترم و معزّز « 1 » بود با جمعى به استقبال فرستاد ، يوم سيّم از ماه مذكور وارد شهر شده ، در باغ خان مزبور منزل كردم .\r\n\r\nملاقات با مير عالم بهادر « 2 »\r\nو در روز دويّم از ورود ، اعيان و بزرگان چون مرحمت و غفران پناه مير عبد اللطيف خان شوشترى - كه پسر عمّ مير موصوف و نهايت معزّز و محترم و مقتدر بود - و غيره به ملاقات آمدند ، و روز سيّم باز مير صاحب مرحوم از جانب مير عالم به ملاقات آمده ، معذرت خواست كه به سبب مرض جذام قادر بر محنت و سوار شدن نيست ، و به دربار صاحب كار بعد از مدّتى كه مىرود در نهايت صعوبت مىگذراند ، و خواهش نموده كه تو به ملاقات رفته باشى ، قبول كردم و از منزل خود اوّلا به خانهء مير صاحب موصوف رفتم ، در آنجا حسام الملك عباس قلى خان بهادر نظام يار جنگ - كه پسر خالهء مير عالم است - از جانب او به استقبال آمد و به اتّفاق روانه شديم ، چون داخل خانهء مير عالم شديم مير صاحب با جمعى از اعيان تا وسط حصار استقبال كردند .\r\nو چون به كنار فرش رسيدم دو كس زير بغل مير عالم را گرفته به استقبال آوردند ، چون ديدمش آيهء شريفهء :  تُعِزُّ مَنْ تَشاءُ وَ تُذِلُّ مَنْ تَشاءُ بِيَدِكَ الْخَيْرُ إِنَّكَ عَلى كُلِّ شَيْءٍ قَدِيرٌ  « 3 » ، به خاطر رسيد زيراكه مرض جذام\r\n\r\n\r\n","description":"","footnote":"\r\n( 1 ) معزّز و محترم : « الف » .\r\n( 2 ) عنوان : در « الف ، ب ، ج » نيامده است .\r\n( 3 ) آل عمران : 26 .\r\n","page_name":" 361 ","page_number":395},
  {"content":"\r\n\r\nتمام اعضاى او را فرو گرفته و صورت و چشم و دهن و دماغ او را متغيّر ساخته بود .\r\nاگرچه در اخبار حكم به فرار از مجذوم رسيده است ، و لكن لا علاج با هم دست و بغل شديم و در پهلوى يكديگر نشستيم .\r\n\r\nبناى قلعهء مباركهء كربلاى معلّى ، و تعمير قلعهء نجف اشرف به همّت مرحوم مير عالم بهادر\r\nبعد از طىّ رسوم متعارفه بنا كردن قلعهء مباركهء كربلاى معلّى را از او خواهش كردم ، در اوّل امر فرمود كه « 1 » قناديل و ساير اسبابى كه در سركار حضرت است ، فروخته به مصرف برسانند ، و « 2 » وقف بودن آنها را عذر خود كردم ، در جواز توقيف سخن كرد ، و بالاخره به حجيّت كلام اللّه و صحّت طريقهء مجتهدين سخن رسيد ، هر دو را ثابت كردم ، و پايهء بلند اجتهاد را بر ملأ اعلا رسانيدم ، چنان كه در « جواب مسائل دكهن » مذكور است ، نهايت خوش شد و قبول كرد و وعده نمود ، و به حمد اللّه وفا فرمود .\r\nاين افضل و اعظم فوائد اين سفر بود كه چنين امر عظيمى كه باعث اطمينان چندين هزار كس از مؤمنين و مقدّسين و مجاورين است به واسطهء اين فقير به عمل آمد ، و حق جلّ شأنه عليم است كه عمدهء علّت غائيّهء « 3 » حركت\r\n\r\n\r\n","description":"","footnote":"\r\n( 1 ) كه : در « الف » نيامده است .\r\n( 2 ) و : در « الف ، ب ، ج » نيامده است .\r\n( 3 ) غائيّه : در « الف » نيامده است .\r\n","page_name":" 362 ","page_number":396},
  {"content":"\r\n\r\nكردن من از عتبات عاليات نيز همين بود ، و « 1 » الحمد للّه و له الشكر كه حضرت قادر متعال فقير را مأيوس نفرمود ، بلكه علاوه بر آن قلعهء مباركهء نجف اشرف نيز به همّت آن مرحوم « 2 » جنّت آرامگاه تعمير شد .\r\nپس از صرف قهوه و قليان رخصت شده به منزل خود رفتم ، و تا در آنجا بودم نهايت اعزاز و احترام « 3 » و مهربانى مىفرمود ، وى صاحب فضل و كمال و عظمت و جلال بود ، و از افضال حضرت ملك متعال در اواخر عمر گوى مردى و نيكنامى را از همگنان خود ربود ، و به سبب حسن خدمات و نوازشات و سلوك با متردّدين ، و بناى آن قلعهء مباركه ، مشهور آفاق گرديد .\r\n\r\nتاريخ فوت مير عالم بهادر\r\nدر مرشدآباد خبر رسيد كه در شب بيستم ماه شوال المكرّم سنهء يك هزار و دوصد و بيست و سه [ 1223 
  ] از اين دار فانى به سراى جاودانى ارتحال نمود ، دل حزين و خاطر جميع مؤمنين از استماع اين خبر وحشت اثر بسيار افسرده شد - تغمّده اللّه بغفرانه - چون مدّتى در آن شهر توقّف شده است ، فى الجمله از احوال آنجا و اطوار اهالى آن نگارش مىشود .\r\n\r\nمجملى از احوال حيدرآباد\r\nبدانكه : « حيدرآباد » و اكثر بلاد دكهن نظر به قرب آنها به خطّ استوا\r\n\r\n\r\n","description":"","footnote":"\r\n( 1 ) و : در « د » نيامده است .\r\n( 2 ) مرحوم : در « ب » نيامده است .\r\n( 3 ) احترام : در « ب ، ج ، د » نيامده است .\r\n","page_name":" 363 ","page_number":397},
  {"content":"\r\n\r\nهوائى به اعتدال دارند ، طول ايّام و ليالى در جوزا و قوس به سيزده ساعت مىرسد ، و در ايّام زمستان به آتش و رخوت پنبه‌دار و پشمينه ، و در تابستان به سردابه و نحوه پر احتياج نمىشود ، و قريب به آن است كه هشت فصل در آن باشد ، اگرچه تغيّر فصل و تميز موسم در تمام اين كشور دشوار است ، به سبب اختلاف هوا ، و لكن در دكهن تميز بين الفصلين از اماكن ديگر واضح‌تر است .\r\nو در آنجا بلكه در تمام هند وقتى را نديدم كه زمين و درختان سبز نباشند ، خصوص نارنج و انواع مركّبات كه در درخت آنها هميشه ميوهء رسيده و نيم رس و شكوفه موجود است .\r\nو در دكهن آبهاى جارى شيرين بسيار است ، و بعضى سلاطين قطبيّه و رايان « 1 » دور كوهها را بسته آب انبارهاى عظيم ساخته‌اند ، و « 2 » از هر يك در تمام سال آب روان جارى است .\r\nو در تابستان زراعات را از آب باران ، و در موسم ديگر از همان آب انبارها « 3 » به عمل آرند « 4 » .\r\nو طول و عرض شهر حيدرآباد نيم فرسخ در نيم فرسخ تمام معمور و آباد ، و بازارها و كوچه‌ها همگى با رونق و آراسته است ، و در خارج شهر زياده از داخل آبادى است ، و غّلات و روغن و ساير ضروريات نظر به كثرت\r\n\r\n\r\n","description":"","footnote":"\r\n( 1 ) رأى : لقبى است كه از طرف دولت انگليس به سرداران هندى اعطا مىشد . ( مهذب اللغات اردو : 5 / 478 )\r\n( 2 ) و : در « د » نيامده است .\r\n( 3 ) انبارهاى : « الف » .\r\n( 4 ) و در تابستان . . . عمل آرند : در « ب » نيامده است .\r\n","page_name":" 364 ","page_number":398},
  {"content":"\r\n\r\nمردم در نهايت گرانى است ، و لكن حسن صورت در مردان و زنان وفور تام دارد ، و در بلاد ديگر به آن وفور به نظر نرسيده است .\r\n\r\nاحوال نظام على خان بهادر و كيفيّت تسلّط انگريز در دكهن\r\nو سابق بر اين وقت ؛ فرمانفرماى آن حدود بود نوّاب نظام على خان بهادر ولد نظام الملك آصف جاه وزير محمّد شاه بابرى ، در ايّامى كه پادشاه قهّار نادر شاه افشار به هند آمده بود ، بالنسبه به او نظر لطف و مرحمت مىداشته است .\r\nوى از احفاد خواجه عبد اللّه احرار « 1 » ، و در علوّ خاندان از غايت اشتهار مستغنى از اظهار است ، و در به دو امر رئيسى بود با عدل و داد و فرمانفرمايى بود خجسته نهاد ، و چون « 2 » مرض فالج به علاوهء كبر سن بر مزاجش عارض شد از نظم رياست عاجز گرديد ، امر را با كاركنان خود گذاشت ، و چنان كه سبق ذكر يافت ، اغلب امراء و اعاظم اين ملك هر يك در پى خرابى و شكست كار ديگرى است ، حتّى برادر نمىتواند برادر خود را در آسايش و راحت بيند ، و هميشه نظر به جبن ذاتى كه دارند از يكديگر خائفند ، لهذا مشير الملك كه مختار امور سركار او بود ، چنين به خاطر خود انديشيد كه بايد معينى از خارج به جهت خود داشته باشم كه در وقت كار به كار آيد .\r\n\r\n\r\n","description":"","footnote":"\r\n( 1 ) از مشايخ علماى نقشبنديّه است و دو كتاب انيس السالكين و ملفوظات از تأليفات اوست . سال وفاتش معلوم نيست . ( ريحانة الادب : 1 / 77 )\r\n( 2 ) و : در « ب ، ج » نيامده است .\r\n","page_name":" 365 ","page_number":399},
  {"content":"\r\n\r\nو « 1 » از اتّفاقات اهالى « پونه » و حيدر نائك « 2 » حاكم « سرنك پطن » پدر تيپو سلطان كه از نوكران و چاكران آن سركار بودند ، سر اطاعت به مشير الملك كمتر فرود مىآورند ، و او را چنان كه بايست به خيال خود نمىآوردند ، خوف و انديشه از ايشان باعث آن شد كه ميان نظام على خان و آن نوكران را برهم زد ، به حدّى كه كوس مخالفت و نفاق را كوبيدند و سر نزاع و جدال را پيش كردند ، و چند دفعه منازعه اتّفاق افتاد ظفر عايد مخالف گرديد .\r\nو جماعت « فرانكسيس » نيز كه در آن سركار ملازم بودند نظر به قدامت با همه امرا و اعزّه دوستى و آشنايى داشتند ، و اين معنى نيز به خاطر كار فرماگران بود ، بالأخره به مشورت بعضى از فدويان دولت خود چنين صلاح دانست كه استمداد از جماعت « 3 » انگريزيه كند و ايشان را به حيدرآباد طلبيده معين و ياور « 4 » خود گرداند .\r\nچون بر اين عزم مصمم شد ، نظام على خان فقير را كه ؛ خالى از حواس و ادراك شده بود بر اين واداشت كه خطوط به صاحب كلان كلكتّه نوشته از ايشان طلب استعانت كند ، قبول كرد .\r\nانگريزيان كه چون ساير مسخّران ممالك هميشه طالب و جوياى اين معنىاند كه كسى ايشان را به ملك خود راه دهد تا به طلبيدن چه رسد ، چون\r\n\r\n\r\n","description":"","footnote":"\r\n( 1 ) و : در « ب ، ج » نيامده است .\r\n( 2 ) نائك : در لغت هندى سالار قافله و گوينده را گويند . ( جامع اللغات اردو : 789 )\r\n( 3 ) جانب : « ب » .\r\n( 4 ) يار : « الف » .\r\n","page_name":" 366 ","page_number":400},
  {"content":"\r\n\r\nاين خبر به ايشان رسيد اين معنى را فال تسخير دكهن دانسته سر قدم ساخته به حيدرآباد رفتند ، و در سلك ملازمان آن سركار شدند ، و جماعت « فرانكسيس » را اخراج كردند ، و چنان كه عادت ايشان است مكانى در خارج شهر قريب به قلعه گرفته ، مكانات از براى خود و عسكر خود ساختند ، و در اين اوقات حيدر فوت شد و نزاع با خلف و جانشين او تيپو سلطان قرار گرفت .\r\nلهذا دو دفعه به جنگ او رفتند و در اين دو دفعه به جهت بعضى از مصالح صلح كردند ، و در آن سركار مداخلهء كليّه به هم رسانيدند ، تا آنكه در عوض زر مواجب عسكر ، ملك بسيارى را از آن سركار گرفتند ، چون قوّت و شوكت ايشان زياد شد ، و ميخ ايشان در حدود دكهن محكم گرديد ، باز عزم بر محاربهء تيپو سلطان نمودند ، پس به اتفاق عسكر نظام على خان به سردارى مير عالم سابق الذكر بر سر او رفتند ، و در اين دفعه خلق بسيارى از انگريز و عسكر « 1 » او كشته شدند ، و زياده از چهل دفعه ميدان جنگ آراسته شد و در هر دفعه ظفر از آن مخالف بود ، تا آنكه شخصى از بدذاتان قزلباشيه كه صاحب كار و مختار خانهء تيپو بود ، نمك بحرامى كرده قلعه را به دست داد ، عسكر انگريز و نظام على خان داخل قلعه شدند ، تيپو كشته شد و اولاد و عيال او اسير شدند ، و آن شخص نمك به حرام نيز به حمد اللّه كشته شد و به مراد دل خود نرسيد .\r\nجماعت انگريزيه از آنجا كه عادت و رسم ايشان است كه بر دشمن در عين غلبه رحم و مروت مىكنند ، نعش تيپو را به احترام تمام دفن نمودند ، و عيال و اولاد او را به عزت و حرمت نگاه داشتند ، و در هنگام ملاقات با پسر او ، با آنكه محنت بسيار در حرب او به ايشان رسيده بود ، منتهاى توقير\r\n\r\n\r\n","description":"","footnote":"\r\n( 1 ) لشكر : « الف » .\r\n","page_name":" 367 ","page_number":401},
  {"content":"\r\n\r\nو تعظيم او را منظور كردند ، و به جهت آنها به قدر كفاف اخراجات ايشان زرى مقرر نمودند ، و آنچه مال و اسباب از آن قلعه به دست آمد زياده خود متصرف شدند ، و بسيارى از مملكت او را نيز خود مالك شدند ، و به حيدر آباد مراجعت كردند .\r\nچون چنين شد اخلاص مشير الملك به ايشان زياده از حدّ شد و استقلال ايشان نيز به درجهء كمال رسيد ، و حاكم « مچهلى « 1 » بندر » حسن على خان كه اصل و آباء او از اهل مازندران بود ، چون ديد كه در آخر كار تمام اين ملك عايد سركار كمپنى بهادر خواهد شد ، تمام ملك خود را به ايشان داد و در عوض آن مبلغى را مقرّر نمود كه هر سال به او و اولاد او نسلا بعد نسل برسانند ، و هميشه اعزاز و احترام او و اولاد او را منظور داشته باشند ، و اين عهدنامه را بر صفحهء مس نوشته از ايشان گرفت ، و صفحهء ملك خود را به ايشان داد ، و تا به حال اين جماعت نظر به عهدى كه كرده‌اند ، به اولاد او كه در اين وقت رئيس و بزرگ آنها نوّاب مبارك الدوله خطاب دارد خوش سلوكى « 2 » مىكنند .\r\n\r\nفوت نظام على خان و مشير الملك\r\nچون اطراف و نواحى حيدر آباد در تحت تصرّف ايشان درآمد و خوب مستقل شدند ، نظام على خان در هفدهم ربيع الثانى سنه يك هزار و دوصد\r\n\r\n\r\n","description":"","footnote":"\r\n( 1 ) مچهلى بندر : اسم منطقه‌اى است كه در ساحل درياى جنوب هند واقع است و در لغت اردو « مچهلى » ماهى را مىگويند .\r\n( 2 ) سلوك : « د » .\r\n","page_name":" 368 ","page_number":402},
  {"content":"\r\n\r\nو هجده [ 1218 
  ] هجرى فوت شد ، مشير الملك فرزند اكبر او نوّاب سكندرجاه ، فولاد جنگ سابق الذكر را كه داماد او بود بر مسند نشانيد ، و تا مشير الملك در حيات بود باز فى الجمله آثار حكومت در آنجا بود ، انگريز را از نوّاب معظم اليه مىترسانيد ، و او را نيز از انگريز خائف مىداشت ، و خود در استراحت بود .\r\nبعد از يك سال او نيز فوت شد و حسب الحكم جماعت انگريز مير عالم بهادر سابق الذكر كه با ايشان نهايت دوستى و اتّحاد داشت ، صاحب كار و مختار خانهء فولاد جنگ گرديد ، و به اين سبب نيز قوّت ايشان مضاعف شد با هركس كه حاكم سر منازعه برمىدارد ايشان حمايت او مىكنند ، و مانع مىشوند ، و اگر ايشان از كسى منحرف شوند و قوّت و شوكتى در آن مشاهده كنند ، در آن واحد بنياد او را خراب مىنمايند ، و حاكم نيز با ايشان موافقت مىكند ، و مخالفت نمىتواند كرد .\r\nو از اين جهت است كه تمام بزرگان و سرداران ايشان را بالفعل حاكم خود دانسته‌اند ، و حاكم اصلى را چون چوب پشت درى مىدانند ، و اگر فى الجمله او را اطاعت مىكنند آن نيز از خوف اين جماعت است .\r\nمجملا به اين سهولت و آسانى مملكت دكهن را در اندك مدّتى به تصرّف خود درآوردند ، و به ظاهر حال بر كسى جبر نكرده‌اند ، و ملك كسى را به زور نگرفته‌اند و نزديك است كه حكومت دكهن نيز مثل نظامت بنگاله شود .\r\nچيزى كه باقى است آن است كه : عدالت ايشان در حيدرآباد جارى نشده است ، و مال خراج ملك نوّاب فولاد جنگ را گماشتگان او تحصيل مىكنند ، و با وجود اين همهء تسلّط كه اين جماعت را حاصل شده است با\r\n\r\n","description":"","footnote":"","page_name":" 369 ","page_number":403},
  {"content":"\r\n\r\nحاكم نهايت كوچكى و فروتنى و تملّق مىكنند ، و سررشتهء رفتار را از دست نداده‌اند ، و اگر احيانا اندك گوشى بجنباند ، به گوش او مىگويند كه نوّاب نظام على خان مرحوم را اولاد بسيار است و منحصر در جنابعالى نيست ، از همين سخن عاقبت احوال را دريافت كرده آرام مىگيرد ، و ايشان به امر خود مشغول مىشوند .\r\nو بر ناظران مخفى نماند كه شرح سوانح و وقايع احوال به عنوان تفصيل از حوصلهء تحرير افزون است ، و آنچه به قلم وقايع نگار تواند آمد اگر در آن مسامحه نشود دفترها به آن مشحون گردد ، و به عمرى از آن فراغ حاصل نيايد « 1 » ، و در اين يكدمه فرصت مجال آن كو ؟\r\nپس به تحرير اندكى از بسيار و يكى از هزار به جهت تذكره و تنبيه اولو الابصار ، در اين دفتر اقتصار مىنمايد ، مطالعه كنندگان نكته نگيرند .\r\nو اعزه و امراى ذوى الاقتدار در آن بلده بسيارند ، به ذكر اسامى شريفهء بعضى زينت‌بخش اين اوراق مىگردد :\r\n\r\nذكر اعزّه و بزرگان حيدرآباد\r\n\r\nذكر مير عبد اللطيف خان شوشترى و فوت شدن « 2 » او\r\nو « 3 » از آن جمله بود : جنت و رضوان آرامگاه ، مرحمت و غفران پناه مرحوم مير عبد اللطيف خان شوشترى سابق الذكر ، وى را با من نهايت دوستى\r\n\r\n\r\n","description":"","footnote":"\r\n( 1 ) نيابد : « الف » .\r\n( 2 ) فوت آن : « الف ، د » .\r\n( 3 ) و : در « الف » نيامده است .\r\n","page_name":" 370 ","page_number":404},
  {"content":"\r\n\r\nو اتّحاد بود ، اغلب ليالى و ايّام را به مصاحبت و مجالست با او مىگذرانيدم ، به غايت خجسته گفتار و نيكو اطوار ، و آرميده و بزرگ‌منش و مبادى آداب بود ، گاهى نشد كه در خانهء خود يا در خانهء من با من بر مسند مقابل بنشيند ، و با آنكه تمام امراء و بزرگان احترام و اعزاز او را منظور داشتند ، و نوّاب فولاد جنگ را نيز به درجهء كمال با او لطف و مهربانى بود ، فروتنى و « 1 » كوچك دلى را از دست نداده بود .\r\nدر تحرير و تقرير نيز سليقهء تامّه داشت ، و در به دو امر فى الجمله از مراتب علميّه را نيز تحصيل كرده بود ، و « 2 » در روز يك‌شنبه پنجم ماه ذى القعده از سنه يك هزار و دوصد و بيست [ 1220 
  ] هجرى هنگام غروب آفتاب در آن بلده به رحمت ايزدى پيوست ، و خار مفارقتش بر دل دوستان نشست ، اعزّه و اعيان بر جنازه‌اش حاضر شدند ، و با دستگاه تمام تشييع كرده در دائرهء مير مدفون كردند ، تغمده اللّه بغفرانه .\r\n\r\nذكر قبرستان حيدرآباد كه به دائرهء مير مشهور است\r\nو در تمام حدود هندوستان چون دائرهء مير قبرستانى نيست ، چنان كه شنيده‌ام سيد بزرگ جليل الشأن مقتدرى در سنوات سابقه خاك پاك بسيار از كربلاى معلّى بر جهازات حمل كرده ، به حيدرآباد برده است ، و قطعه زمينى را به قدر دو هزار قدم در دو هزار قدم تقريبا خريده صفحهء بالاى آن را برداشته ،\r\n\r\n\r\n","description":"","footnote":"\r\n( 1 ) و : در « د » نيامده است .\r\n( 2 ) و : در « ب ، ج ، د » نيامده است .\r\n","page_name":" 371 ","page_number":405},
  {"content":"\r\n\r\nاز آن خاك پاك مفروش كرده ، و بر او احاطه از آجر و سنگ « 1 » محكم ساخته ، و غسالخانه منقّحى نيز بر در او بنا كرده است ، و كنيزان و غلامان بسيار خريده ، احكام اموات را به ايشان تعليم كرده ، به جهت متوجّه شدن اموات مؤمنين وقف كرده ، و از براى اخراجات ايشان املاك بسيار نيز معيّن بوده است ، و لكن حال ظلمه املاك را غصب كرده‌اند ، و مابقى بر احوال خود باقيند ، و بجز شيعهء اثنا عشرى در آن از طوايف ديگر مدفون نمىشوند .\r\nو مير صاحب مرحوم در هنگام رحلت عاليشان معلّى معلّى خان صاحب و الا مناقب محمّد على خان را - كه با او يار جانى بود و از قديم با هم شريك و رفيق بودند - وصى خود نمود ، وى نيز بسيار كريم النفس و خجسته اطوار و متواضع است .\r\nدر هنگامى كه در آن بلده بودم ، پيوسته انيس و مونس من بود ؛ و در دلجويى من دقيقه‌اى از خود به قصور راضى نمىشد .\r\n\r\nبيمارى من و وصيّت كردن به مير موصوف\r\nو از اتّفاقات در آن بلده مرض صعبى بر مزاج من عارض شد ، به حدّى كه اميد زيست نبود ، و اغلب اطباء آن شهر از اهل تسنّن بودند ، جرأت رجوع به ايشان نكردم ! و به انگريزان رجوع كردم ! ! مسترجان نامى از قوم انگريز بود ، به معالجه مشغول شد ، بعد از چهل روز تقريبا جناب ربّ العزّة شفا عطا فرمود .\r\n\r\n\r\n","description":"","footnote":"\r\n( 1 ) سنگ و آجر : « الف » .\r\n","page_name":" 372 ","page_number":406},
  {"content":"\r\n\r\nو « 1 » از غرايب امور آنكه : مرحوم مير صاحب موصوف « 2 » روزى به عيادت من آمده بود ، در اثناى سخن و ذكر وصاياى خود ؛ به او گفتم : كه هرگاه من فوت شوم ، جنازهء مرا به تعظيم بردارند و « 3 » خود پياده تشييع كنند .\r\nآن مرحوم در مقام دلجويى من فرمود كه : من خواهم مرد و شما نخواهيد مرد ، خاطر شريف جمع داريد « 4 » ، پس بعد از چند روز من شفا يافتم ، و آن مرحوم مريض شد و به رحمت ايزدى پيوست ، من در توجّه به امور او نهايت اتحاد و و داد را منظور كردم ، و با آنكه در دكهن از اموات فرار مىكنند ، و اگر كسى اندك متوجّه امر او شد ، او را مرده شوى مىدانند ، من خود چشم و دهن او را بستم و جنازهء او را از داخل خانه [ به 
  ] بيرون حمل كردم ، و « 5 » در هنگام رفتن به دائرهء مير چون مسافت بسيار بود ، امرا و اعيان تكليف كردند كه به جهت درد پا و عجز از راه رفتن سواره رفته باشم .\r\nچون قريب به سوارى رفتم وصيّتى كه من به او كرده بودم كه بر جنازهء من پياده خواهيد رفت ، به‌خاطر من آمد ، عبرت كردم و همراه او پياده رفتم و تا در آن شهر بودم هرشب جمعه بر قبر او مىرفتم و فاتحه مىخواندم ، و با آنكه مقتضاى وقت و موافق مصلحت نبود ، چون در اين وقت اعادى او نهايت ترقّى داشتند ، طريقهء دوستى را از دست ندادم ، و چون صفت خوب مرغوب\r\n\r\n\r\n","description":"","footnote":"\r\n( 1 ) و : در « ب ، ج ، د » نيامده است .\r\n( 2 ) مير عبد اللطيف خان شوشترى .\r\n( 3 ) و : در « ج » نيامده است .\r\n( 4 ) دارند : « د » .\r\n( 5 ) و : در « ب ، ج » نيامده است .\r\n","page_name":" 373 ","page_number":407},
  {"content":"\r\n\r\nهر ذىهوشى است ، همين مرحله باعث ازدياد محبّت آنها شد ، و مبلغ كلّى از ايشان منتفع شدم ، و با وجود اين با ايشان مخالطه نكردم ، و حفظ الغيب آن مرحوم را - كه با من تازيست خود ، يار وفادار بود - مراعات نمودم ، و حق آن است كه آن مرحوم نقاوهء دودمان ، و زبدهء منتخب خاندان و سلسلهء خود ، و مايهء افتخار ايشان بود .\r\nو علاوه بر اين چيزى كه در هنگام فوتش موجب حيرت و عبرت من شد اين بود كه از مفارقت آن مرحوم دوست و دشمن و خويش و بيگانه همه نالان و گريان بودند ، سواى يك شخص كه به واسطهء آن مرحوم عزّت يافته بود ، و آنچه مىخواست لاف و گزاف در رؤس مجالس و محافل مىزد به حدّى كه مىگفت كه : من در دربار مرحمت و غفران‌پناهان جعفر خان و على مراد خان و صادق خان ، و پادشاه جم‌جاه آقا محمّد خان قاجار - كه از حكّام ذوى الاقتدار و سلاطين نامدار بودند - يگانه و ممتاز بودم ، و در هنگام اضطرار امراء كبار به من التجا و پناه مىآوردند ، و در مقام مشورت آنچه من مىگفتم تخلّف از آن نمىكردند ، و حاجى ابراهيم وزير اعظم پادشاه در مقابل من خود را يكى از ادنى چاكران مىدانست ، و چراغ على خان حاكم شيراز بر جنازهء كنيزان من « 1 » پياده پا حاضر مىشد ، و سليمان پاشا حاكم بغداد چون او را من از قيد صادق خان نجات داده بودم از مخلصين و چاكران من بود ، و همچنين از اين قبيل بلند پروازيها مىكرد ، و جمعى از قزلباشيه كه مطّلع بر حقيقت احوال بودند ، نظر به پاس خاطر آن مرحوم تصديقش مىكردند ، و مراتب دروغگوئى او را ظاهر نمىنمودند .\r\n\r\n\r\n","description":"","footnote":"\r\n( 1 ) من : در « د » نيامده است .\r\n","page_name":" 374 ","page_number":408},
  {"content":"\r\n\r\nو با اين مراحل بعد از ارتحال او اصلا حقوق او را به خاطر خود نياورد ، و قوز بالاقوز آن بود كه به امورات معاديّه نيز بسيار كم اعتقاد بود ، و در باب بهشت و حور و غلمان و جهنم سخنان چند بر سبيل استهزاء مىگفت كه قابل بيان نيست ، و به اين سبب مضحكهء عام و خاص گرديده بود .\r\nمجملا : در بلاهت و لوازم سفاهت كاملش ديدم ، اغلب با اين فقير ملاقات مىكرد ، و طبيعت را نهايت متألّم مىداشت « 1 » .\r\n\r\nنوّاب شهريار الدوله « 2 »\r\nو از آن جمله بود : عالىجاه شوكت دستگاه نوّاب مستطاب شهريار الدوله بهادر داماد خجسته نهاد نوّاب مشير الملك ارسطو جاه سابق الذكر ، وى به غايت زاهد و مقدّس و بلند همّت و نيكو خصال و قليل المثال و شهرهء دوران ، و يگانهء زمان ، و بسى وارسته و كوچك دل است ، با همه جاه خطيرى كه حضرت بارى به او عنايت كرده است با عالى و دانى و زيردستان به فروتنى و كمال آداب رفتار مىنمود ، با من مودّت و محبّت به كمال داشت ، و به جهت بعضى از موانع زياده از يك دفعه با او ملاقات نشد ، او را به تحقيق مسايل و احاديث مشكله بسيار شايق ديدم و دو برادر عاليمقدار والاتبار خجسته كردار نيز دارد ، كه هريك در صفات حميده به درجهء كمال‌اند .\r\n\r\n\r\n","description":"","footnote":"\r\n( 1 ) از مجملا . . . تا . . . مىداشت : در « الف ، د » نيامده است .\r\n( 2 ) عنوان : در « الف ، د » نيامده است .\r\n","page_name":" 375 ","page_number":409},
  {"content":"\r\n\r\n\r\nنوّاب منير الملك « 1 »\r\nو از آن جمله بود : عالىجاه عظمت و شوكت دستگاه نوّاب كامياب مقدّس القاب منير الملك بهادر داماد فرخنده نهاد مرحوم مير عالم بهادر سابق الذكر ، وى نهايت آرميده و خجسته فعال ، و مظهر الطاف قادر متعال ؛ به غايت مدبّر و ذى هوش و عالى فطرت و نيكو همّت است ، به جهت بعضى از موانع زياده از يك دفعه به دولت‌خانهء او نرفتم ، و اغلب اوقات كه با وى ملاقات مىشد در حضور مير عالم بهادر بود و با منش محبّت تمام بود .\r\n\r\nنظام يار جنگ « 2 »\r\nو از آن جمله بود : حسام الدوله نوّاب عباس قلى خان بهادر نظام يار جنگ سابق الذكر ، خاله‌زادهء مير عالم بهادر « 3 » ، وى جوانى است خجسته اخلاق و خوش مشرب و ظريف و نيكو طبع ، با منش نهايت انس « 4 » و و داد و اتّحاد و ملاقات بسيار بود ، فكرش دراز و دستش كوتاه است .\r\n\r\nنوّاب معين الملك « 5 »\r\nو از آن جمله بود : عالى حضرت ، سامى رتبت « 6 » ، و الا منزلت ، خجسته\r\n\r\n\r\n","description":"","footnote":"\r\n( 1 ) عنوان : در « الف ، د » نيامده است .\r\n( 2 ) عنوان : در « الف ، د » نيامده است .\r\n( 3 ) بهادر : در « ب ، ج » نيامده است .\r\n( 4 ) انس : در « الف ، ب ، د » نيامده است .\r\n( 5 ) عنوان : در « الف ، د » نيامده است .\r\n( 6 ) سامى رتبت : در « ب » نيامده است ، مرتبت : « الف ، ج » .\r\n","page_name":" 376 ","page_number":410},
  {"content":"\r\n\r\nخصلت ، نوّاب معلّى القاب معين الملك بهادر ، وى با اولاد امجادش همه نهايت مقدّس و صالح و پاك‌نژاد و نيكو بنياد و ستوده اطواراند ، و « 1 » با منش دوستى تمام بود .\r\nدر هنگام خروج از حيدرآباد حسب الاستدعاى او به دولت سرايش نقل مكان كردم ، و سه روز توقف نمودم ، مراتب مهمان‌دارى را به عمل آورد و در شرايط و داد دقيقه‌اى فروگذاشت نكرد ، رحمة اللّه عليه « 2 » .\r\n\r\nعلى بيك خان كرمانى « 3 »\r\nو از آن جمله بود : عاليشان معلّى مكان عمدة الاعيان و نقاوة الخلّان و فخر الاقران على بيك خان صاحب و الا مناقب ، وى از اعاظم كرمان است و در ايّام نوّاب ارسطوجاه سابق الذكر در سلك مقرّبان بزم حضور وى گرديد « 4 » ، و در وقت حكومت مير عالم بهادر نظر به جوهر ذاتى و كثرت فطانت و زيركى و صفاى نيّت و پاكى طويّت در سلك مقرّبان بزم حضور فيض گنجور نوّاب مستطاب ، مالك رقاب سكندرجاه فولاد جنگ سابق الذكر شد ، و امين دولت و مشير خاص مير عالم بهادر گرديد ، و جمعى كثير از قزلباشيه كه در آن سركار نوكر بودند ، همه در علاقهء او شدند ، و حق آن است كه با متردّدين و سكنهء آن شهر ؛ با آن قدرت و توانائى كه داشت نهايت خوش سلوك و نيكو\r\n\r\n\r\n","description":"","footnote":"\r\n( 1 ) و : در « الف ، ب ، د » نيامده است .\r\n( 2 ) رحمة اللّه عليه : در « الف ، ج ، د » نيامده است .\r\n( 3 ) عنوان : در « الف ، د » نيامده است .\r\n( 4 ) گرديده : « د » .\r\n","page_name":" 377 ","page_number":411},
  {"content":"\r\n\r\nرفتار و فروتن و متواضع و خجسته كردار « 1 » بود ، و به گفتن شعر فارسى شوق تمام دارد ، و نيكو مىگويد ، با منش از به دو ورود تا اوان خروج در حضور و غياب نهايت دوستى و يگانگى و اتّحاد بود ، در هر امرى كه به او مىگفتم « 2 » در انجاح آن از خود به قصور راضى نمىشد ، و مدّت دو سه ماه در باغ او منزل داشتم .\r\n\r\nاعتصام الدّوله\r\nو از آن جمله بود : نوّاب مقدس القاب اعتصام الدوله بهادر ، وى با اولاد امجادش نهايت مقدّس و صالح و عابد و زاهدند ، همه را با من محبّت به حدّ كمال بود ، به خدمت انشاء در سركار جناب‌عالى قيام داشت .\r\n\r\nخدابخش بيك « 3 »\r\nو از آن جمله بود : عاليشان معلّى مكان خدا بخش بيك خلف حاجى قربان تبريزى كه در آن بلده به تجارت مشغول ، و صاحب سرمايهء خطير و بلند همّت و در امور خود نهايت مضبوط بود ، و در طريقهء جوانمردى يكتا و در دوستى و اتحاد ثابت و بىهمتاست ، با منش مودّت و اخلاص بسيار است ، در غياب و حضور در انجاح خدمات من از خود به قصور راضى نيست .\r\n\r\n\r\n","description":"","footnote":"\r\n( 1 ) خجسته كردار : در « ب » نيامده است .\r\n( 2 ) با وى گفتم : « الف ، د » .\r\n( 3 ) عنوان : در « الف ، ج ، د » نيامده است .\r\n","page_name":" 378 ","page_number":412},
  {"content":"\r\n\r\n\r\nآقا حسن خراسانى « 1 »\r\nو از آن جمله بود : آقا حسن خراسانى كه او نيز به تجارت مشغول و نهايت مقدّس و صالح و امين است ، و در نظر دوست و دشمن اعتبار كلّى دارد ، هميشه آرزوى مهاجرت از آن بلده و رفتن به عتبات را داشت ، در اين اوقات شنيدم كه از آن شهر رفته است ، با منش نهايت اخلاص بود ، و از اين قبيل مقدّسين در آن شهر بسيارند ، و همه اوقاتى به رفاهيت دارند .\r\n\r\nضعيفهء فاحشهء متموّله « 2 »\r\nو شاهد بر مرفّه بودن خلق و خوش رفتارى حكّام آن است كه در آن بلده ضعيفه‌اى هست از طايفهء فواحش « چندا » « 3 » نام ، مشير الملك به تقريبى او را مورد غضب خود كرده ، قريب به هشتاد لك روپيه از نقد و جواهر و اجناس از او گرفت ، و باز حسب الالتماس بعضى ، تمام را به او مسترد نموده بود ، و بيست زنجير فيل بر در خانه او بسته است ، و قريب به پانصد نفر ملازمان و چاكران دارد ، و شبى هزار روپيه اجرت رقص مىگيرد ، اراده كرد كه به ملاقات من بيايد قبول نكردم ، از اين معنى بسيار متعجّب شد ، زيراكه همهء امرا مقدّم او را از مغتنمات مىدانستند ، و به جز حاكم كسى را به نظر نمىآورد ، و در مجلس مير عالم بجز او كسى از امرا قليان نمىكشيد ، و نهايت محترمه بود ، و از عبادات چيزى كه فهميده است اخلاص به حضرت امير عليه السلام است\r\n\r\n\r\n","description":"","footnote":"\r\n( 1 ، 2 ) عنوان : در « الف ، ج ، د » نيامده است .\r\n( 3 ) چندا : ماه . ( فرهنگ معين )\r\n","page_name":" 379 ","page_number":413},
  {"content":"\r\n\r\nو بس .\r\nو حق آن است كه : در اين امور ، آن حدود را ، زياده از حدود ديگر بىغيرت ديدم ! و سال مبلغى « 1 » در آن نجا از زنان فاحشه و امردان و شراب عائد سركار مىشود .\r\n\r\nاحوال تارى « 2 » و سيندهى « 3 »\r\nو آب درخت خرما و درخت تار بيشتر از مواضع ديگر به مصرف مىرسد ، و مبلغ كلّى مداخل اوست ، و طريق گرفتن آن آن است كه كمر درخت خرما ، يا ثمر « 4 » تار را زخم مىكنند و بر آن موضع كوزه مىبندند تا صبح قدرى آب از آن جوشيده داخل كوزه مىشود ، چون حرارت آفتاب به او رسيد و جوش خورد بعينه شراب ، بلكه بدتر از آن مىشود ، و از بعضى شنيده‌ام كه در اوّل صبح پيش از آنكه حرارت آفتاب به او برسد چون آب انگور است و مسكر نيست .\r\n\r\n\r\n","description":"","footnote":"\r\n( 1 ) مبلغى را : « ب » .\r\n( 2 ) تارى : درخت بلند و استوارى است ، مانند درخت خرما و نارگيل كه ميوه‌اش خوردنى است ، و طول برگهايش به ذراعى رسد ، و عرض آنها به اندازهء ثلث انگشت ، و به هم پيوسته است و آن را « تارى » نامند ، و بر آن برگها نويسند ، و كتاب سازند . ( دهخدا ، به نقل از ماللهند بيرونى )\r\nتوضيح اينكه : يك نوع درخت خرما است كه از ميوه‌اش شراب ، و مسكرات تهيّه مىكنند .\r\n( 3 ) سيندهى - سندهى : درخت زنجبيل . ( دهخدا به نقل از تحفهء حكيم مؤمن )\r\n( 4 ) ثمر : در « الف ، د » نيامده است .\r\n","page_name":" 380 ","page_number":414},
  {"content":"\r\n\r\nو بعضى مىگويند كه : مسكر است ، و لكن در اين وقت سكر او كمتر است ، و در اين امكنه هركس از اين فقير از حكم آن استفسار كرده است نظر به اختلاف مردم در بيان كيفيّت آن به ترديد جواب داده‌ام ، و حاصل آن آن است كه حرمت آن داير مدار صفت سكر است ، هروقت كه متّصف به اين وصف شد حرام است ، والّا حلال است .\r\n\r\nاحوال « 1 » محمّد على خان زند و علّت سكونت او در دكهن\r\nو در آن شهر بود محمّد على خان خلف على مراد خان زند كه مشير الملك چنان كه سبق ذكر يافت - نظر به دور انديشى و كثرت خوفى كه از بزرگان داشت - هميشه در اين فكر بود كه اعوان و انصار بسيار از جهت خود مقرّر نمايد ، چون محمّد على خان در ايّام آصف الدوله مرحوم - كه فيضش به هر خس و خارى مىرسيد - به حال تباه از سمت لكهنو و بنگالا « 2 » مراجعت كرد ميرزا كاظم نامى از اهل اصفهان كه بسيار صاحب هوش و مدبّر بود ، به جهت گذران كار از براى او سامان و دستگاهى چيده روانهء سمت دكهن شد ، چون قريب به مشير الملك رسيد پيشتر رفته از رنگها و حيله‌هاى اهل اصفهان اندكى را به كارش برد .\r\nاز آن‌جاكه : مردم هند تمام غريب پرورند « 3 » ، خاصّه آنكه كسى بعضى\r\n\r\n\r\n","description":"","footnote":"\r\n( 1 ) احوال : در « الف ، د » نيامده است .\r\n( 2 ) بنگاله : « الف ، د » .\r\n( 3 ) پرورده‌اند : « الف » .\r\n","page_name":" 381 ","page_number":415},
  {"content":"\r\n\r\nاز مراتب و دستگاه را خواه راست باشد ، و خواه دروغ بر خود بچيند ، و علاوه آنكه مشير الملك تصوّر كرد كه اين را شخصى خواهم كرد ، و جماعت قزلباشيه را به دور او جمع خواهم نمود ، و در اين وقت اگر تمام دكهن پر از دشمن شود معارضه با من نمىتوانند كرد .\r\nپس به اين علل و اسباب در نهايت اعزاز و احترام او را طلبيده ، با نوّاب مستطاب غفران مآب نظام على خان ملاقات داد ، و چون مختار كلّ امور بود ، صبيّهء مرضيّهء نوّاب معظّم اليه را - كه با نوّاب فريدون جاه در بطن متّحد است - با او منسوب كرد ، و ماهى دوهزار روپيه مواجب به جهت او ، و دوهزار روپيه به جهت متوسّلان او مانند برادران و غيرهم مقرّر نمود . و تا حدّ امكان در ترقّى دادن و به اوج رسانيدن او كوتاهى نكرد .\r\nو جماعت قزلباشيه را به اطاعت او حكم نمود ، چون لاعلاج بودند جمعى به دورش مجتمع شدند ، و لكن چون آن بيچاره دولت را كم ديده بود و ظرفيت نداشت در به دو امر يكى از خويشان خود را كه بابا خان نام داشت و بسيار شجاع و دلاور بود ، از خوف آنكه مبادا ترقّى كند و با او مقابله نمايد به خدعه و فريب كشت .\r\nاين معنى بر مزاج مشير الملك بسيار گران آمد و دانست كه لياقت آن مطالب را كه در نظر اوست ندارد ، مقدمهء اجتماع قزلباشيه را موقوف كرد ، و چون خود بلندش كرده بود ، انداختنش را عار دانست ، و ناچار در حدّ وسط نگاهش داشت .\r\nبعد از چند مدّت ميرزا كاظم را كه باعث و بانى امر او بود ، و به تيغ زبان امر او را بر مردم مشتبه ساخته بود از پيش خود اخراج نمود ، و شروع به بد\r\n\r\n","description":"","footnote":"","page_name":" 382 ","page_number":416},
  {"content":"\r\n\r\nسلوكى با جماعت قزلباشيه كرد .\r\nشعر « 1 »\r\n چو تيره شود مرد را روزگار * همه آن كند كش نيايد به كار \r\nدر اين وقت در انظار خلايق نهايت پست شد ، و لكن به پاس حرمت صبيّهء نوّاب معظّم اليه آنچه به جهت او مقرّر شده بود به او مىرسانيدند ، و در ايّام مير عالم بهادر مىديدم كه در خصوص اخذ مقرّرى خود از كاركنان سركار او اهانت و خفّت بسيار به او مىرسيد ، و چيزى كه از ياد داده‌هاى ميرزا كاظم مذكور به خاطرش مانده است ذكر كيفيّت تسخير مملكت ايران است .\r\nو هنديان فقير در به دو امر اين مرحله را دليل بزرگى او مىدانستند ، و رفته رفته به كنه احوالش مطلع شدند و دانستند كه :\r\nشعر « 2 »\r\n در پس آينه طوطى صفتش داشته‌اند * آنچه استاد ازل گفت بگو مىگويد \r\nلهذا رفت و آمد به خانه‌اش را موقوف كردند ، به حدّى كه از مردمان فرو مايه نيز كسى به ملاقاتش نمىرفت ، و به زبان حال مىگفتند كه :\r\n\r\n\r\n","description":"","footnote":"\r\n( 1 ، 2 ) شعر : در « ب ، ج ، د » نيامده است .\r\n","page_name":" 383 ","page_number":417},
  {"content":"\r\n\r\nشعر « 1 »\r\n گيرم كه مار چو به كند تن به شكل مار * كو زهر بهر دشمن و كو مهره بهر دوست \r\nچون اين فقير وارد شد اغلب اوقات ضيافت مىفرستاد ، و احوال او را مكرر مىشنيدم ، در اواخر كار چون كار من سياحت و دريافت احوال هر ملك و ديدن عجائبات است ، يك شب به خانه‌اش رفتم ، مرا مانند هنديان تصور كرده ، صحبت ايران و كيفيت تسخير آن را به ميان آورد ، دلم بر احوالش سوخت ، اندك نصيحتش كردم و گفتم :\r\nشعر « 2 »\r\n جائى كه عقاب پر بريزد * از پشّهء لاغرى چه خيزد \r\nگوشهء عافيتى را كه جناب بارى تعالى قسمت شما كرده است غنيمت شماريد و به عبادت و طاعت مشغول باشيد ، و ايّام سابقه را متذكّر شده سجدات شكر الهى را بجا « 3 » آوريد ، و من بعد از اين مقوله كلمات در حضور واقفان بر حقيقت كار بر زبان جارى نفرمائيد .\r\n\r\nعبد اللّه خان زند\r\nو نيز در آن شهر بود عبد اللّه خان برادر كوچك او كه با نوادهء دخترى\r\n\r\n\r\n","description":"","footnote":"\r\n( 1 ، 2 ) شعر : در « ب ، ج ، د » نيامده است .\r\n( 3 ) به جاى : « الف » .\r\n","page_name":" 384 ","page_number":418},
  {"content":"\r\n\r\nنوّاب معظّم اليه منسوب شده بود ، و در ماهى پانصد روپيه مواجب به او مىرسيد ، اگرچه او نيز جوانى است كم تجربه و لكن احوال سابقهء خود را فراموش نكرده ، و نيز آن‌قدر ساده مزاج و سبك روح واقع نشده است ، و اغلب فيما بين ايشان منازعه بود ، و در خدمتش برادر كوچك ملّا ميرزاى اسدآبادى - كه نامش در اين وقت به خاطر نيست - ملّازم بود و به رحمت ايزدى پيوست .\r\n\r\nاولاد سيد احمد على خان مازندرانى\r\nو از جملهء نيكان و اخيار و بزرگان « 1 » ابرار آن ديار بودند اولاد امجاد مرحمت و غفران پناه سيد احمد على خان مازندرانى كه روزگارى را به عزّت مىگذرانيدند ، و در سلك مقرّبان و كارداران سركار جناب عالى بودند ، حسب الخواهش ايشان سه چهار ماه در خانهء آنها مقام داشتم ، در شرايط مهربانى و اخلاص از خود به قصور راضى نشدند و اغلب اوقات انيس و جليس من بودند ، و « مختصر نافع » و « الفيهء ابن مالك » را نزد من مىخواندند ، طبع سليم و ذهن مستقيم دارند .\r\n\r\nفيّاض على خان\r\nو در آن اوقات عالى جناب فضيلت مآب مقدّس كامل و عالم عامل فيّاض على خان كه از منسوبان مشير الملك است ، در اغلب ليالى به جهت تحقيق مسائل و مصاحبت نزد من مىآمد ، و هميشه خاطر حزين را از طرائف\r\n\r\n\r\n","description":"","footnote":"\r\n( 1 ) بزرگان : در « ب » نيامده است .\r\n","page_name":" 385 ","page_number":419},
  {"content":"\r\n\r\nو ظرائف كلمات پسنديده خوش مىداشت ، وى را صاحب طبع عالى ، و فكر مستقيم ، و طالب راه نجات ، و سالك مسلك احتياط ، و نهايت كوچك‌دل و متواضع و زاهد و متّقى ديدم .\r\n\r\nذكر نعل پاره\r\nو در آن شهر نعل پاره هست كه به زعم اهالى آنجا نعل ذو الجناح است ، آن را بر تخته‌اى نصب كرده‌اند و « نعل صاحبش » گويند ، و در شب تاسوعا به تجمّلى تمام و عظمتى مالاكلام آن را بيرون آورند ، و به دوش خود برداشته به خانه خاله‌اش برند ، و به قدر سه چهار لك آدم از اعالى وادانى با مشعل بسيار همراه او تا به آن خانه روند ، و آن را در حجره گذارند تا قدرى آسايش كند ، و مردم بر « 1 » اطراف حجره منتظر شنيدن آواز خواب او نشينند ، و گويند كه هر كس نشنود از بدكاران است .\r\nلاجرم همه مىشنوند و هركس به وضعى بيان كند ، يكى گويد كه « 2 » :\r\nمثل « 3 » خوابيدن شير آواز دهد ، و ديگرى مثل خواب فيل گويد ، و ديگرى مثل خواب آدم گويد ، و بعد از لحظه‌اى كه از خواب بيدار شد به مكانى كه دارد بر مىگردانندش ، و عجيب‌تر آن است كه در سالى يك دو نعل مىزايد و مردم به عظمت تمام اطفال او را به اطراف مىبرند !\r\nو حق آن است كه صدور اين امور از اين مردم از حسن اعتقاد ايشان به\r\n\r\n\r\n","description":"","footnote":"\r\n( 1 ) در : « الف » .\r\n( 2 ) كه : در « الف » نيامده است .\r\n( 3 ) به مثل : « الف » .\r\n","page_name":" 386 ","page_number":420},
  {"content":"\r\n\r\nحضرات ائمهء اطهار عليهم السلام است ، چنان كه در حدود هندوستان در بلاد و قريه‌ها سواى آنچه بر دوش مردمان ديده‌ام ، زياده از صد موضع به نظر آمده است كه قبّه و بارگاهى ساخته‌اند ، و در آنجا صندوقى گذاشته‌اند و مىگويند كه از موى ريش مبارك حضرت رسول صلّى اللّه عليه و آله و سلّم چيزى در اوست ، و او را طواف و احترام مىكنند .\r\nو از معجزات او چيزى كه بيان مىكنند آن است كه : هرگاه آب به او مىرسد حركت مىكند ، و آنچه من فهميده‌ام و اغلب دانايان اين ملك نيز دانسته‌اند آن است كه آن ريشه گياهى است كه اين خاصيت دارد كه به رسيدن آب متحرّك مىشود و آن را « شرواله » نامند ، و شاهد اين مدّعا آن است كه در مدينهء مشرّفه و آن حدود كه آن حضرت « 1 » تشريف داشتند ، و حدود ايران با آنكه بعضى از حضرات ائمهء اطهار عليهم السلام به آنجا تشريف برده‌اند ، يك مورد نزد كسى نيست ، و در اطراف هند به اين كثرت و شيوع شده است « 2 » كه در هر كوچه و بازار و قريه و ديار از آن بسيار است .\r\nو در بعضى از اخبار وارد است كه : يك مو از ريش مبارك حضرت رسول صلّى اللّه عليه و آله و سلّم نزد « 3 » ام سلمه « 4 » بوده است ، و معلوم نيست كه چه شد ، و آثار قدم شريف نيز در اين بلاد بسيار است ، و حقيقت آن نيز معلوم نيست .\r\n\r\n\r\n","description":"","footnote":"\r\n( 1 ) حضرات : « د » .\r\n( 2 ) شده‌اند : « د » .\r\n( 3 ) در نزد : « الف » .\r\n( 4 ) رضى اللّه عنها : « الف » .\r\n","page_name":" 387 ","page_number":421},
  {"content":"\r\n\r\nو طرفه‌تر آن است كه : مسلمانان « 1 » و هنود در ايّام عشرهء محرّم صورت ضرايح مقدّسه را از چوب و كاغذ مىسازند ، و در نزد آنها به سجده روند و طلب حوائج كنند ، و بعد از انقضاى عشره آنها را به دستگاه تمام برداشته به خارج شهر برند و در آب غرق كنند ، و يا در جاى معيّنى كه او را كربلا « 2 » ناميده‌اند دفن مىنمايند ، و در سمت « مچهلى بندر » مردمان صورت خود را تبديل كنند و در پوست حيوانات روند و حركات غريبه كنند .\r\nو در غير ايّام عشره اگر مبلغ خطيرى به ايشان دهند چنان افعال از ايشان صادر نخواهد شد ، و در روز عاشورا گودى بر در تعزيه خانه‌ها مىكنند و آن را از هيمه پر كرده آتش مىزنند ، و با علم به دور او مىگردند و قدرى بر سر و سينه مىزنند ، و بعد از آن گود را از خاك پر كنند ، و اين علامت « 3 » تمام شدن ايّام مصيبت است ، و مىگويند كه اين شبيه خندقى است كه بر دور خيمه‌گاه در روز عاشورا در كربلاى معلّى به حكم سرور شهيدان كنده بودند .\r\n\r\nكوه مولى « 4 »\r\nو در قرب حيدرآباد كوهى است كه او را « پهار « 5 » مولى » مىگويند ، و مدّعى آنند كه حضرت امير عليه السلام در آنجا تشريف آورده است ، روز\r\n\r\n\r\n","description":"","footnote":"\r\n( 1 ) مسلمان : « ب ، ج » .\r\n( 2 ) كربلاى : « الف » .\r\n( 3 ) علامات : « الف » .\r\n( 4 ) پهاثر مولى : « ب » ، عنوان : در « ج » نيامده است .\r\n( 5 ) پهاثر : « ب ، ج » ، پهاثر يا پهار : در لغت هندى به معنى كوه است ، و بدين مناسبت آن را كوه مولا عليه السلام مىگويند .\r\n","page_name":" 388 ","page_number":422},
  {"content":"\r\n\r\nمعيّنى است كه در آنجا اجتماع صغير و كبير مىشود ، و زنان به رقص و انواع طرب مشغول مىشوند ، و عظيم اعتقادى به او دارند .\r\n\r\nمكّى مسجد « 1 »\r\nو در داخل شهر مسجدى است كه به طور مكّهء معظّمه يكى از سلاطين قطب شاهيه بنا كرده است و به « مكى مسجد » موسوم است ، و بر السن و افواه مشهور است كه در اوّل بناى او پادشاه - كه ظاهرا سلطان عبد اللّه باشد - حكم كرده بوده است كه كسى كه از اوّل تكليف تا به حال نماز تهجّد از او فوت نشده است ، اوّل سنگ بناى مسجد را بگذارد .\r\nاز علماء و فضلاء مثل شيخ محمّد بن خاتون ، و سيد على خان حجازى ، و مؤمنين بسيار در آن عصر از اطراف آن شهر مجتمع بودند و كسى متّصف به آن وصف نبود و سبقت بر گذاشتن سنگ نكرد ، پس پادشاه خود سنگى برداشته گفت : خداوندا ! تو مىدانى كه از اوّل امر تا به حال نماز تهجّد از من فوت نشده است ، و سنگ را بر زمين بنا نمود ، و بعد از آن بنّايان شروع در [ بناى 
  ] آن كردند .\r\nو حق آن است كه : به آن خوبى و امتياز و شكوه مسجدى نديده‌ام ، و در اين اوقات احوال او آن است كه بر دور او كه شبيه مسجد الحرام ساخته‌اند سلاخ‌خانه است ، و گوسفند در آنجا ذبح مىكنند و فضلات بسيار بر دور و اطراف اوست ، و نظام على خان و والدهء او را بر بالاى سكوى متّصل به مسجد به دستگاه تمام و زينت بسيار از سنگ مرمر مدفون نموده‌اند .\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n","page_name":" 389 ","page_number":423},
  {"content":"\r\n\r\nسبحان الذى يغيّر و لا يغيّر در امورات بىاصل آن‌قدر دقّت دارند ، و در چيزى كه شرعا محترم است اين‌قدر مسامحه مىكنند ، و در اين ايّام سياحت اغلب اهالى اين ملك را چنين ديده‌ام كه در جزئيّات مثل امساك در روز عاشورا ، و علم و منبر و شبيه ضرايح مقدّسه را زيارت كردن ، و با كفش داخل تعزيه خانه و پيش منبر و ضريح نرفتن ، و قليان در مسجد و تعزيه خانه نكشيدن ، و خاك پاك را در جيب و بغل گذاشتن ، و تسبيح سى و سه دانه در دست داشتن ، و روز دوشنبه از خانه بيرون نيامدن ، و امثال اينها بسيار دقّت و تجّسس و تفحّص مىكنند ، و همين اشخاص اغلب آن است كه نماز نمىكنند ، و روزه نمىگيرند ، و مطلقا از فروع و احكام خبرى ندارند ، و اگر كسى در امورات مذكوره مسامحه كند او را فاسق و بىدين مىدانند .\r\nشعر « 1 »\r\n وامانده ز اصل كار و پيوسته به فرع * كم معتقد خدا و بسيار به شرع \r\n\r\nفصل هفتم تاريخ ورود محمّد نبى خان ايلچى ايران به جزيرهء ممبئى و علّت راه و رسم سفارت ميان جماعت انگريز و پادشاه\r\nدر آن بلده بودم كه : عاليجاه معلّى جايگاه مؤتمن الدوله ، مقرّب\r\n\r\n\r\n","description":"","footnote":"\r\n( 1 ) شعر : در « ب ، ج ، د » نيامده است .\r\n","page_name":" 390 ","page_number":424},
  {"content":"\r\n\r\nالخاقان سفير روشن ضمير محمّد نبى خان - دام عزه - به عنوان سفارت از حضور پرنور خديو زمان پادشاه جم جاه عالم پناه ، به اتّفاق عالىجناب معلّى القاب ، سلالة الاطياب نقاوة الانجاب ميرزا محمّد حسين خلف مرحمت و غفران‌پناه ميرزا مهدى شهرستانى ، و عالىحضرت آقا سيد حسن خلف مرحوم سيد عبد اللّه عطار ، در ماه رجب المرجب سنهء يك هزار و دوصد و بيست ( 1220 ) هجرى وارد جزيرهء ممبئى شدند .\r\nمجملى از علّت بناى راه و رسم سفارت ميان انگريزان و حضرت ظل اللّه چنان كه از معتمدين شنيده‌ام آن بوده است كه جماعت انگليسيه كه مآل انديش و ذى هوش و عاقبت بينند ، و علاج واقعه را پيش از وقوع مىكنند ، تفكر نمودند كه بايد نوعى نمود كه حكّام افاغنهء كابل و قندهار تسخير ممالك هندوستان ، و متعرّض شدن آن حدود را در پيرامون خاطر خود نياورند ، چه سابق بر اين بسيار بر سر اين مملكت مىآمدند و خرابى بر « 1 » اين كشور از ايشان مىرسيده است .\r\n\r\nرفتن مهدى على خان به ايران به عنوان سفارت\r\nپس گورنر « دنكين » حاكم جزيرهء ممبئى در اوّل امر ميرزا مهدى على خان خراسانى را كه مدّتى در حدود هندوستان حاكم غازىپور بود ، و با او نهايت توسّل داشت ، با انواع تكلّفات از نفايس چين و فرنگ و هندوستان به پايهء سرير سلطنت در دار السلطنهء طهران فرستاد كه اطوار و احوال اهالى دربار گيتى مدار را دريافت كرده ، اولياء سركار كمپنى را از آن اطلاع و آگاهى\r\n\r\n\r\n","description":"","footnote":"\r\n( 1 ) به : « د » .\r\n","page_name":" 391 ","page_number":425},
  {"content":"\r\n\r\nدهد و چنان كرد و مراجعت نمود .\r\n\r\nرفتن مستر مالكم « 1 » و رفقاى او به سفارت ايران\r\nچون فى الجمله بر احوال آنجا مطلع شدند ، مشير خاص پادشاه انگلستان « گورنر جنرل « 2 » لارد « 3 » ولزلى » بهادر كه فرمانفرماى بنگاله و تمام كشور هند بود ، و در كلكتّه كه مقرّ رياست ايشان است قرار داشت « مستر مالكم » بهادر را با « مستر استريجى » و چند كس ديگر از اعزّه و صاحبان هوش به دستگاه تمام روانهء حضور معدلت گنجور ظل اللهى كرد ، مطالب چند از كار فرمايان آن دولت عليهء عاليهء استدعا و درخواست نمود و از آن جمله بود كفايت شرّ زمان شاه ابدالى ؛ به اين نحو كه هرگاه او عزيمت حدود هند كند به يكى از ملازمان حكم شود كه با عسكر ظفر اثر به سر حدّ هرات و كابل متوجّه شود كه وى به آن طرف مشغول شده ، هندوستان را به خيال خود نياورد ، پس چون « 4 » سفيران با عزّ و شأن وارد حدود ايران شدند ، از « 5 » حضور به سرداران فارس و ضابطان شوارع و طرق حكم جهان مطاع رسيد كه ايشان را با عزّت و حرمت روانهء دار السلطنه نمايند ، چون رسيدند بعد از چند روز\r\n\r\n\r\n","description":"","footnote":"\r\n( 1 ) ملكم ( سرجان ) ژنرال و ديپلومات ، و تاريخ‌دان انگليس ، و سفير حكومت انگليس هند در ايران در زمان فتحعلى شاه قاجار . . . ( فرهنگ معين )\r\n( 2 ) جنرال : « الف » .\r\n( 3 ) لارد - لرد :  « Lord , Lard »  ، عنوانى كه در انگلستان به اعضاى مجلس اعيان و بعضى مردم ديگر دهند . ( دهخدا )\r\n( 4 ) چون : در « الف ، د » نيامده است .\r\n( 5 ) از : در « ب » نيامده است .\r\n","page_name":" 392 ","page_number":426},
  {"content":"\r\n\r\nسرفراز « 1 » سعادت ملازمت پايهء سرير سلطنت شدند ، در هنگام ورود به دربار عام چون گاهى چنين عظمت و دستگاهى را نديده بودند ، رعب و هيبت بر دل ايشان مستولى شد ، و چنان كه بايست جواب و سؤال نتوانستند نمود !\r\nحضرت ظل اللّه را بر احوال « 2 » ايشان ترحّم آمده ايشان را مرخّص فرمود ، و از بعضى از ثقات شنيدم كه مىگفت : از مستر مالكم پرسيدم كه دربار سلطانى را در ايران به چه وضع مشاهده كرديد ، گفت : دربار سلطنت نديدم بلكه دربار الوهيتش ديدم .\r\nو حق آن است كه : در اين مرحله حق با ايشان است و مورد ملامت نيستند .\r\nشعر « 3 »\r\n گرش ببينى و دست از ترنج بشناسى * روا بود كه ملامت كنى زليخا را \r\nمجملا : بعد از چند روز در خلوت ايشان را طلبيده از آئين حكومت و سلطنت جماعت انگريزيه استفسار فرمود ، ايشان رسم عدالت و عدم تسلّط سلطان بر رعيّت را ، و آنكه بدون حكم اصحاب عدالت حكمى صادر نمىشود به موقف عرض رسانيدند ، پسند خاطر انور ارفع اعلا نشد ، و فرمود كه : اين معنى سلطنت نيست ، پس از مراتب و مطالب ديگر استفسار فرمود آنچه\r\n\r\n\r\n","description":"","footnote":"\r\n( 1 ) سرافراز : « الف ، ب » .\r\n( 2 ) احوال : در « ب ، ج » نيامده است .\r\n( 3 ) شعر : در « ب ، ج ، د » نيامده است .\r\n","page_name":" 393 ","page_number":427},
  {"content":"\r\n\r\nمناسب مقام بود به عرض رسانيدند ، و مطالب و مستدعيات خود را معروض « 1 » داشتند ، مستجاب گرديد .\r\nلهذا زمان شاه بعد از آن قادر بر تعرّض به اين حدود نشد ، و در هنگام رخصت استدعا كردند كه اگر به جهت سرافرازى پادشاه انگلستان سفيرى نيز از حضور سلطانى به هندوستان آمده باشد بسيار مناسب است ، چون آمد و رفت سفرا در سركار سلاطين جم‌نگين از مقولهء ديد و بازديد است به اجابت مقرون گرديد ، و عاليجاه حاجى خليل خان را كه در سلك تجّار ذوى الاقتدار بود به جهت ملاحظهء مشابهت و مناسبت آن با مرسل اليهم به اين خدمت سرافراز فرمود ، و سفيران انگريزيه روانه سمت بغداد شدند .\r\n\r\nملاقات مستر مالكم و رفقاى او با والد فقير « 2 » و تأليف شدن رسالهء نبويّه به سبب ايشان\r\nو چون هميشه اين جماعت طالب و جوياى ملاقات با بزرگان و نام آوران و اصحاب معرفت و كمالند ، در بلدهء كرمانشاهان كه رسيدند استدعا كردند كه به دولتخانهء والد اين فقير آمده فيض ياب ملاقات آن‌جناب شده باشند ، قبول فرمود و حكم كرد كه در آن ورود آن جماعت جمعى از اهل اسلام حاضر باشند و با ايشان داخل مجلس شوند كه تواضع به عمل آيد ، و خلق و خالق هر دو خوش باشند ، و مسلمانان به يك طرف و ايشان به طرف ديگر\r\n\r\n\r\n","description":"","footnote":"\r\n( 1 ) عرضه : « ب » .\r\n( 2 ) عنوان : در « الف ، د » نيامده است .\r\n","page_name":" 394 ","page_number":428},
  {"content":"\r\n\r\nبنشينند كه تعظيم ايشان و توقير اسلام هر دو شده « 1 » باشد .\r\nچون نشستند سخن از هرجا در ميان آمد تا آنكه به مذهب رسيد ، ايشان عرض كردند كه ما را از دين و آئين آن‌قدر اطلاعى نيست ، جناب سامى اين مطالب را در رساله‌اى عليحدّه نوشته ، عنايت فرمايند كه جواب او را از ولايت ارسال خواهيم داشت ، آن جناب در مدّت يك هفته « رسالهء نبويّه » را در اثبات نبوّت خاتم الانبياء به شرح و بسط تمام نوشتند ، و آن تقريبا پنج هزار بيت است و به ايشان دادند ، و تا به حال جواب آن نرسيده است .\r\nپس از آن بلده روانهء بغداد شدند ، و در هر ملك حسب الحكم سلطانى ايشان را اعزاز و احترام مىنمودند ، تا آنكه از راه بصره به مقرّ رياست خود رسيدند .\r\n\r\nورود حاجى خليل خان به جزيرهء ممبئى و كشته شدن او\r\nپس پادشاه جم‌جاه عالىپناه ، مرحوم حاجى خليل خان را با دستگاه تمام حسب الوعده به سفارت فرستادند ، و روز بيست و هشتم شهر محرّم الحرام سنهء يك هزار و دو صد و هفده ( 1217 ) هجرى وارد ممبئى شد ، گورنر و اعاظم و اركان و تمامى سرداران ، بعضى تا لب دريا ، و بعضى تا جهاز او را به عزّت و احترام تمام استقبال كردند ، و در مقام لايقى مكان و منزل دادند ، و روزى دو هزار روپيه به جهت اخراجات او معيّن كردند ، و از جانب خود جمعى از پيادگان از براى حفاظت و حراست ، و علاوهء اعزاز و احترام بر در خانهء او مقرّر كردند .\r\n\r\n\r\n","description":"","footnote":"\r\n( 1 ) شده : در « د » نيامده است .\r\n","page_name":" 395 ","page_number":429},
  {"content":"\r\n\r\nاز اتّفاقات بعد از چند روز ميان آن جماعت متعيّنه از جانب انگريز ، و جماعت قزلباشيه - كه از ايران « 1 » همراه او آمده بودند - مناقشه اتّفاق افتاد ، و در آن وقت حاجى خليل خان را حالت غفلت و سرور دست داده بود ، چون آواز ايشان را شنيد ، لاعن شعور ؛ از خانه بيرون آمد ، مقارن آمدنش گولى « 2 » تنفگ كه فى ما بين فئتين ردّ و بدل مىشد به او رسيد و فى الفور داعى حق را لبيك گفت .\r\nانگريزان از وقوع چنين بليّه‌اى عظمى به غايت مضطرب شدند كه آيا به موقف عرض واقفان كعبه حضور سلطانى « 3 » اين قضيّه به چه وضع عرض شود ، پس مجلّه و استشهادى به مهر اعزّه و اعيان تجّار قزلباشيه و غيرهم مشتمل بر حقيقت احوال درست كردند ، و نعش حاجى خليل خان را با دستگاه تمام به نجف اشرف روانه كردند ، و در آن ارض اقدس در حجرهء متّصل به حجره‌اى كه سيد ابو الحسن خان كهكى - مرشد طائفهء اسماعيليّه - مدفون است ، در سمت دروازه كه به مسجد شيخ طوسى مىروند مدفون شد .\r\nو از سركار كمپنى جمعى از قرّاء بر قبر او به جهت تلاوت كلام اللّه مقرّر شدند ، و به هر يك از مصاحبان و اشخاصى كه همراه او بودند به قدر قابليت مبلغى دادند ، و از براى ورثهء او نيز مبلغ خطيرى فرستادند ، و آن استشهاد را به استصحاب مستر « منستين » باليوز « 4 » بصره كه در آنجا متوّجه خدمات سركار\r\n\r\n\r\n","description":"","footnote":"\r\n( 1 ) ياران : « ج » .\r\n( 2 ) گولى - گوله - گلوله .\r\n( 3 ) سلطان : « الف » .\r\n( 4 ) باليوز : قونسول يا كنسول ، كسى كه وكيل سياسى دولت خودش در بلاد خارجه است .\r\n","page_name":" 396 ","page_number":430},
  {"content":"\r\n\r\nكمپنى است با تحف و تكلّف بسيار ، و عريضهء مشتمله بر عجز و انكسار ، و معذرت از اين سانحه كه رويداد شده بود ، و عدم قصور خود به حضور اقدس ارفع اعلا فرستادند ، و درخواست فرستادن سفير ديگر نمودند ، مستر « منستين » از راه بندر ابوشهر و شيراز به دار السلطنه رفت ، و پيشكش بسيار گذرانيد ، و در روزى كه به حضور مىرفت از سر تا پا « 1 » لباس سياه پوشيد .\r\nحضرت ظل اللّه بر احوال او تفقّد نموده حكم به تبديل لباس فرمود ، و عاليجاه معلّى جايگاه محمّد نبى خان سابق الذكر را - كه عمدهء تجّار ذوى الاقتدار قزلباشيه بصره بود ، و با حاجى خليل خان مرحوم نيز نسبت خويشى داشت ، و نهايت صاحب تمكين و وقار و مدبّر و ذى هوش ، و عالى مقام و خجسته كلام ، و بلند همّت و صاف طينت و مجتنب از انواع مسكرات بود - طلبيده مورد الطاف و عنايات سلطانى فرمود ، و به خدمت سفارت سرافراز گردانيد .\r\nو در آن وقت تخلّص آن عاليجاه حسب العنايهء سلطانى « 2 » « سفير » مقرّر شد و سابق بر آن « قطره » بود .\r\nپس با مستر « منستين » از سمت ايران روانهء بغداد شد ، و « 3 » در دار المؤمنين قم « 4 » و قصبهء همدان اين فقير را با آن عاليجاه ملاقات اتّفاق افتاد ،\r\n\r\n\r\n","description":"","footnote":"\r\n( دهخدا )\r\n( 1 ) به پا : « د » .\r\n( 2 ) سلطان : « الف » .\r\n( 3 ) و : در « الف » نيامده است .\r\n( 4 ) قم : در « الف » نيامده است .\r\n","page_name":" 397 ","page_number":431},
  {"content":"\r\n\r\nو سابق بر آن چندان رسم آشنائى فيما بين نبود ، وى نهايت خليق و اديب و متواضع و كوچك‌دل است ، و با آنكه از به دو امر تا آن وقت به تجارت مشغول بود به غايت عالىهمّت و سخى و صاحب جود و بخشش ديدمش ، رشتهء دوستى و و داد فيما بين به همان دو ملاقات نهايت محكم و مضبوط گرديد كه گويا سالهاى بسيار و قرن‌هاى بيشمار انيس و جليس يكديگر بوده‌ايم ، مجملا مستر « منستين » روانهء بصره شد ، و آن عالىجاه بعد از فيض عتبه بوسى حضرات أئمهء أطهار عليهم السلام روانه ابو شهر شد ، و از آنجا با دستگاه تمام و طمطراق مالا كلام و خدم و حشم بسيار ، و كوس و كرناى مطلّا و منقّر « 1 » عازم كلكتّه شد .\r\nدر آن اوقات عالى جناب مقدّس القاب ميرزا محمّد حسين سابق الالقاب و آقا سيد حسن عطّار نيز عازم هندوستان بودند ، « 2 » به رفاقت ايشان بر جهاز ديگر سوار شده روانه گرديدند ، قريب به درياى سيلان « 3 » طوفان شديدى اتّفاق افتاد و تا يك هفته طول كشيد ، و آسيب به بعضى از جهازات رسيد .\r\nچون فى الجمله آرام شد لا علاج روانهء ممبئى شدند ، و در تاريخ مذكور\r\n\r\n\r\n","description":"","footnote":"\r\n( 1 ) طلا و نقره : « الف ، د » .\r\n( 2 ) و به رفاقت : « الف » .\r\n( 3 ) سيلان :  « Silan »  ، يا سرانديب ، يا سيرى لانكا  « Srilanka »  ، كشورى است در « جزيره‌اى » در جنوب هندوستان كه به واسطهء تنگهء « پالك »  « Palk »  از هندوستان جدا مىشود مساحت آن 65607 كيلومتر و پاىتخت آن كلمبو  « Colombo »  است . . .\r\nو در روايات آمده كه آدم ابو البشر از بهشت بدانجا فرود آمد و اقامت گزيد و گويند نقش پاى او در آنجاست . ( فرهنگ معين )\r\n","page_name":" 398 ","page_number":432},
  {"content":"\r\n\r\nوارد آن جزيره گرديدند ، اعيان و بزرگان و سرداران ، آن عاليجاه را استقبال كرده ، در مكانى كه لايق به شأن او بوده در خارج قلعه منزل دادند ، و در مراسم مهمان‌نوازى دقيقه‌اى فروگذاشت نكردند .\r\n\r\nورود جناب ميرزا محمّد حسين و آقا سيد حسن عطّار به حيدرآباد « 1 »\r\nآن عاليجاه به سبب عدم موسم كلكتّه در آن جزيره توقّف فرمود ، و عالىجناب ميرزاى سابق الذكر با آقا سيد حسن روانهء حيدرآباد شدند ، و در ماه مبارك رمضان از سنهء مذكوره وارد گرديدند .\r\nمن به استقبال ايشان رفتم ، و در آن اوقات مزاج مير عبد اللطيف خان مرحوم سابق الاحوال « 2 » عليل بود ، لهذا آنچه لايق شأن ايشان از اعزاز و احترام بود به عمل نيامد ، مير موصوف با عالىجناب ميرزا ، نهايت دوستى و اخلاص را معمول داشت ، و با آقا سيد حسن چنان كه دل او مىخواست رفتار نكرد ، و مىگفت فرق نگذاشتن ميان خلف جناب ميرزا مهدى شهرستانى و خلف سيد عبد اللّه عطّار از عين حماقت است .\r\nاين معنى بر مزاج آقا سيد حسن گران آمد با دست تهى عزيمت سمت « مچهلى بندر » نمود من مانع شدم ، تا آنكه به آنچه مقدّر او بود رسيد ، و در ماه ذى القعدة الحرام به اتّفاق حاجى محمّد على رنانى اصفهانى مجاور كربلاى معلّى روانهء بندر مذكور شدند ، و جناب ميرزا توقّف فرمود ، و از مراتب ادراك\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) الذكر : « ب » .\r\n","page_name":" 399 ","page_number":433},
  {"content":"\r\n\r\nآقا سيد حسن تعجّب كردم كه فوت مير عبد اللطيف خان را - كه قبل از ورود ايشان مريض بود - ناشى از سوء رفتار با او مىدانست .\r\n\r\nتاريخ فوت ملّا اسماعيل رشتى « 1 »\r\nو در آن اوقات مرحمت و غفران‌پناه ملّا اسماعيل رشتى كه همراه من از كرمانشاهان آمده بود ، در شب جمعه بيست و چهارم ماه ذى القعدة الحرام از سنهء مذكوره به رحمت ايزدى پيوست ، و در دائرهء مير مدفون شد ، و التماس نمود كه من وصى او شده باشم ، قبول نكردم .\r\nپس برادر مهتر « 2 » والاتبار عالى مقدارم را وصى خود نمود ، متروكهء او را جمع نموده فروختم ، و زر او را به معرفت عاليشان آقا محمّد جعفر خلف مرحوم حاجى اسد اللّه اصفهانى به خدمت آن جناب فرستادم ، و رسيد آن به مهر و خط شريفش در بلدهء فيض‌آباد به من رسيد .\r\n\r\nفصل هشتم خروج از حيدرآباد و ورود به مچهلى بندر و وقايع آنجا « 3 »\r\nيوم سه‌شنبه دوازدهم شهر ذى الحجة الحرام من از حيدرآباد به خارج قلعه در خانهء نوّاب معين الملك سابق الذكر نقل مكان كردم ، و يوم پنج‌شنبه چهاردهم جناب ميرزا محمّد حسين تشريف آوردند ، به اتّفاق ايشان و جمعى\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) كهتر : « ب ، ج » .\r\n( 3 ) آن : « الف » .\r\n","page_name":" 400 ","page_number":434},
  {"content":"\r\n\r\nاز اعزّهء قزلباشيه روانهء مچهلى بندر شديم ، بعد از انقضاى مدّت سيزده روز يوم چهارشنبه بيست و هفتم شهر مذكور وارد بندر مذكور « 1 » شديم ، حضرات تجّار قزلباشيه چون عالىجناب ميرزا حسين لارى ، و عاليشان رفيع مكان آقا محمّد جعفر خلف حاجى اسد اللّه اصفهانى سابق الذكر ، و آقا اسماعيل خلف حاجى عماد ، و حاجى آقائى دهدشتى ، و آقا مهدى دهدشتى و جمعى ديگر ؛ تقريبا تا سه كوس راه به استقبال آمدند .\r\nعاليشان معلّى مكان فخر الاقران آقا محمّد جعفر سابق الذكر خانه‌اى بسيار عالى به جهت من كرايه نمود ، و آنچه ضرور مىشد از جزوى و كلّى به دلخوشى تمام حاضر مىساخت ، و در لوازم جوانمردى دقيقه [ اى 
  ] را فرو نگذاشت ، و عاليشان ميرزا حسين لارى به خدمت‌گذارى جناب ميرزا محمّد حسين مشغول شد .\r\nو از عجايب امور در اين بندر چيزى كه به نظر آمد آن بود كه : جماعت قزلباشيه را كه در آنجا مجتمع بودند با هم به ظاهر متّفق ديدم ، به خلاف اهالى جزيرهء ممبئى كه همه دشمن خونخوار و در پى شكست بازار يكديگرند .\r\nو آقا محمّد جعفر مذكور را با آنكه در سلك تجّار بود نهايت سخى و جوانمرد ديدم .\r\nمجملا : تمام اعيان در مدّت سى و هفت روز كه در آنجا بودم دقيقه‌اى از رسوم و آداب را مهمل نگذاشتند ، و در شب و روزى دو دفعه حاضر مىشدند ، و به سبب حسن اتّفاق و اخلاق ايشان آن بندر نمونهء از « 2 » ايران شده است ، روز\r\n\r\n\r\n","description":"","footnote":"\r\n( 1 ) مزبور : « الف ، د » .\r\n( 2 ) از : در « ب ، ج » نيامده است .\r\n","page_name":" 401 ","page_number":435},
  {"content":"\r\n\r\nدويّم ورود نوّاب مبارك الدوله - كه نامش به تقريبى سبق ذكر شد - به ملاقات آمد ، وى را نهايت خجسته اخلاق و مبادى آداب و مقدّس ديدم .\r\n\r\nقلعهء مچهلى بندر « 1 »\r\nو در ماه صفر المظفّر به قلعهء آن بندر كه مقرّ انگريزان است رفتم ، و آن تقريبا يك فرسخ از جائى كه محل سكونت تجّار و نوّاب و ساير ناس است دور ، و بر كنار دريا واقع است ، قلعه‌اى است نهايت محكم و بر آن توپهاى بسيار استوار نموده‌اند و خندق عالى دارد ، از دريا در آن خندق راه گذاشته‌اند كه هر وقت بخواهند او را از آب دريا پر نمايند ، و اطراف آن زياده از دو تير پرتاب چون كف دست صاف و از يك طرف به دريا متّصل است ، و غراب « 2 » هرگاه مىآيد تا كنار قلعه نمىتواند رسيد ، و در مسافت بعيده لنگر مىكند ، و مردم بر كشتىهاى كوچك سوار شده به غراب مىروند ، و مال و اسباب را نيز به واسطهء آن كشتىها بر آن حمل مىنمايند .\r\n\r\nرؤيت هلال ماه محرّم الحرام سنه 1221 در مچهلى بندر\r\nپس ماه محرم الحرام سنهء يك هزار و دوصد و بيست و يك ( 1221 ) در آن بندر بوديم كه در رسيد ، با دوستان اهل بيت از مسلمان و هندو مشغول تعزيه‌دارى شديم ، و از خواص آن شهر است كه در ايّام عشره كسى را مقدور\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) نوعى از كشتى بادى قديم است كه به شكل غراب « كلاغ » ساخته مىشد . ( فرهنگ معين )\r\n","page_name":" 402 ","page_number":436},
  {"content":"\r\n\r\nنيست كه در كوچه و بازار سواره عبور نمايد ، و اگر كسى سوار شد ، خواه اعلا باشد و خواه ادنا ، « 1 » مردمان و اطفال مسلمين و هنود و غيرهم او را ذليل و از سوارى پياده مىكنند .\r\n\r\nفصل نهم خروج از مچهلى بندر به سمت كلكتّه\r\nيوم پنجشنبه چهارم صفر از سنهء مذكوره به باغ نوّاب مبارك الدوله سابق الالقاب نقل مكان كرديم ، تمام اعزّه و اعيان تا به آنجا مشايعت نمودند ، و صبح يوم جمعه به اتّفاق جناب ميرزا و حاجى محمّد على رنانى سابق الذكر ، و حاجى اسماعيل اصفهانى ، و محمّد على بيك نهاوندى و جمعى ديگر روانهء سمت « كتك » شديم ، محمّد على بيك در « سيتاكل » توقّف كرد ، و ما بعد از سى يوم وارد « كتك » گرديديم ، و در آنجا مقام عالى بود كه به موضع قدم رسول صلّى اللّه عليه و آله « 2 » مشهور بود ، در آن منزل كرديم ، چند حيوان باركش به قدر احتياج در آنجا خريديم ، بعد از نه روز به سمت « كلكتّه » روانه شديم .\r\nچون موسم بارش « 3 » بود به سبب كثرت آب در شوارع و طرق قدرى بد گذشت ، و لكن از فضل الهى در هنگامى كه در راه بوديم بارندگى نمىشد ، و چون منزل مىكرديم بارشى مىشد كه از آن رودخانه‌هاى عظيم جارى\r\n\r\n\r\n","description":"","footnote":"\r\n( 1 ) كه : « الف » .\r\n( 2 ) صلّى اللّه عليه و آله و سلّم : در « ب ، ج ، د » نيامده است .\r\n( 3 ) باران : « ب » .\r\n","page_name":" 403 ","page_number":437},
  {"content":"\r\n\r\nمىشد .\r\n\r\nاحوال جگن نات\r\nو در اثناى راه قريه و قصبات عظيمه ديديم ، چون « سيتاكل » ، و كتحام و جگن نات به دو نون و در خواندن ادغام مىشوند ، و قصبهء جگن نات « 1 » قصبهء بسيار بزرگى است كه در آن بتى است كه نام او « جگن نات » است ، و جماعت هنود به او زياده از بتهاى ديگر معتقدند ، و از اطراف عالم به قدر كرور آدم تقريبا هر سال به زيارت او مىآيند ، و مىگويند كه : خدا او را خلق كرده است و تربيت و نظام عالم را به او گذاشته است .\r\nچنان كه شنيده‌ام سنگى است شبيه آدم ، چهار دست دارد ، متوسط الخلقه ، از براى او عمارات عالى ساخته‌اند كه زياده بر پنجاه لك روپيه خرج آنها شده است ، و در سالى لكها روپيه هنود به صيغهء نذر به آنجا مىبرند ، و در اين اوقات در تصرّف جماعت انگريز است ، و ايشان نيز در سال مبلغى را به اسم خادمى از آنجا منتفع مىشوند .\r\nو « 2 » شنيده‌ام كه : در آن شهر طوايف هنود از يكديگر و از مسلمانان احتراز « 3 » نمىكنند ، چون به « مدن‌پور » رسيديم سى و شش « كهّار » « 4 » با سه سوارى بندگان محمّد نبى خان ايلچى سابق الالقاب پيش راه ما فرستاده\r\n\r\n\r\n","description":"","footnote":"\r\n( 1 ) قصبهء جگن نات : در « د » نيامده است .\r\n( 2 ) و : در « د » نيامده است .\r\n( 3 ) احتراز : پرهيز .\r\n( 4 ) كهّار : حمّال .\r\n","page_name":" 404 ","page_number":438},
  {"content":"\r\n\r\nبودند ، چون همراه داشتيم به آنها حاجت نشد .\r\nو كهّار عبارت از قوم خاصّى است كه مثل كهر كهريه ، و پالكى و غير آنها از اقسام سوارى را - كه سبق ذكر شد - بر دوش خود برمىدارند و به هر مكان خواه قريب و خواه بعيد ؛ كه اين شخص بخواهد مىبرند .\r\n\r\nفصل دهم ورود كلكتّه\r\nيوم پنجشنبه پانزدهم ماه ربيع الثانى از سنهء مذكوره وارد بندر كلكتّه شديم ، عاليشان معلّى مكان آقا ابو الحسن بهبهانى كه « 1 » معتمد سركار خان معظّم‌اليه و برادرزن اوست ، و عالىجناب حاجى حيدر خلف مرحوم امير احمد بندر ريقى « 2 » و عاليشان آقا محمّد قمشه‌اى ، و سيد عبد اللطيف خان ، و جمعى ديگر تا آن طرف شط به استقبال آمدند .\r\nخان معظّم‌اليه خانه به جهت جناب ميرزا محمّد حسين و من مقرّر فرموده بودند ، جناب ميرزا به آنجا منزل كردند ، و من در خانه‌اى كه عاليشان آقا محمّد حسب الخواهش من يك ماه قبل كرايه كرده بود منزل نمودم ، چون از « كتك » به او نوشته بودم و آن عزيز نيز كرايه كرده بود ، در « 3 » اين وقت لايق حال خود نديدم كه او را گذاشته در خانهء ديگر مقام گيرم ، مدّت نه روز در\r\n\r\n\r\n","description":"","footnote":"\r\n( 1 ) كه : در « د » نيامده است .\r\n( 2 ) ريق يا ريگ : بندرى است در جنوب ايران ، در ساحل خليج فارس و شمال بندر بوشهر . ( فرهنگ معين )\r\n( 3 ) و در : « د » .\r\n","page_name":" 405 ","page_number":439},
  {"content":"\r\n\r\nآنجا توقّف كردم ، و پنجاه و هفت روپيه كرايهء آن را دادم ، حضرات اعزّه به ملاقات مىآمدند ، و جناب ميرزا به ملاقات خان معظّم‌اليه رفتند ، و من نرفتم و معذرت خواستم ، فى الجمله از احوال آن بندر نگارش مىشود .\r\n\r\nاحوال بندر كلكتّه « 1 »\r\nكلكتّه بر وزن البتّه در اين اوقات معمورترين بنادر بنگاله بلكه هند است ، و مقر رياست جماعت انگليسيه است ، و قبل از اين بندر بنگاله « هوگلى » و « 2 » « چچره » به دو جيم فارسى بوده است « 3 » ، و الحال هر دو از رونق افتاده‌اند « 4 » ، و به ندرت از جماعت ولنديسيه « 5 » در آنجا جهازى مىرود .\r\nو مكانى كه الحال معمورهء كلكتّه واقع است در اوّل گودالى پر از آب كثيف و غليظ بوده ، و چند خانه از تهيدستان و فقرا در جوار و قرب او منزل داشتند ، جماعت انگريز به تعمير آن پرداختند ، و در اين اوان شهرى است در غايت شكوه و صفا و عمارات عاليه ، و اماكن با فضا در آن بسيار است ، و ارباب دول از هر فرقه از اطراف عالم در آنجا مجتمعند ، و زمين تمامى كوچه و محلّات و اسواق و صحن اغلب خانه‌ها را به قدر يك قامت تقريبا كنده‌اند ، و از آجر و آهك برابر زمين گاو دم « 6 » ساخته‌اند ، كه آب باران از دو طرف به\r\n\r\n\r\n","description":"","footnote":"\r\n( 1 ) عنوان : در « الف ، د » نيامده است ، احوالات كلكتّه : « ب » .\r\n( 2 ) و : در « د » نيامده است .\r\n( 3 ) يعنى : چ .\r\n( 4 ) افتادند : « د » .\r\n( 5 ) هلنديها .\r\n( 6 ) گاو دم : هر چيزى و شكلى كه يك سر آن پهن و سر ديگر آن باريك باشد ، و آن را\r\n","page_name":" 406 ","page_number":440},
  {"content":"\r\n\r\nجداول ريخته به رودخانهء عظيم كه متّصل به شهر است مىرود .\r\nو در كوچه مطلقا گل و كثافت نمىماند ، و به قدر هفتصد زوج گاو عرّاده كش از سركار كمپنى مقرّر است كه هر روزه على الصباح كثافات و خاشاك را بر عرّاده‌ها حمل كرده به خارج شهر برده در گودالها مىريزند .\r\nمجملا : تمام هندوستان خراب شده است تا آن بندر آباد گرديده است ، بر در هر خانه اسم صاحب آن خانه و كرايهء آن ، و آنكه اين خانهء چندم اين كوچه است نوشته است ، هركه خواهد از آن قيمت و اسم مالك را دريافت مىكند و محتاج به سؤال نيست ، و بر سر هر كوچه نيز نام آن كوچه ، و اين‌كه كوچهء چندم است نوشته است ، چون شخصى متفحّص خانهء كسى باشد اسم محلّه و كوچه را و آنكه خانهء او در چندم واقع است دريافت كرده ، بدون دليل و هادى خود به خانهء او مىرود ، و اغلب عمارات سه طبقه و چهار طبقه بالاى هم‌اند ، و نهايت بد آب و هواست ، و در فصل گرما و موسم باران پشه در آن به وفور است ، چنان كه بدون پشه‌بند خوابيدن در شب مشكل است ، و در روز آن قدر نيست ، و به قريهء مسيّب كه در چهارفرسخى ارض اقدس كربلاى معلّى واقع است در اين باب بسيار شبيه است .\r\nو رودخانه‌هاى عظيم كه در حدود بنگاله و هند است . اغلب آنها چون « گنگا » و « كهاكرا « 1 » » و « كومتى » و « لكهيا « 2 » » و « بزم « 3 » پتر » تمام در قريب\r\n\r\n\r\n","description":"","footnote":"\r\nمخروطى گويند . . . ( دهخدا )\r\n( 1 ) كهاكره : « الف ، د » .\r\n( 2 ) لكهيه : « الف و د » .\r\n( 3 ) برم : « الف ، د » .\r\n","page_name":" 407 ","page_number":441},
  {"content":"\r\n\r\nبه كلكتّه يكى مىشوند ، و از متّصل آن گذشته داخل درياى شور مىشوند ، و به سبب جزر و مد دريا ثقيل و بد مزه‌اند ، لهذا در آنجا به مصرف شرب كمتر مىرسند .\r\nو مواضع چند ساخته‌اند ، چون غدير كه آب باران در آن مجتمع مىشود ، و آن را تالاب مىنامند .\r\nو چاه‌هاى شيرين نيز بسيار است از آب آنها مىآشامند ، و در تمام حدود هند و دكهن و بنگالا « 1 » گذران مردم خصوص اشخاصى كه در كنار شطوط مقام ندارند به چاه و غدران « 2 » است كه خود ساخته‌اند ، يا خدا سازاند ، و قلعهء اين بندر در يك طرف شهر واقع است ، و شنيده‌ام كه به وضع هندسى پنج در پنج ساخته شده است كه اكثر مردم سكنهء آنجا نيز در آن راه را گم كنند .\r\nو دروازهء آن تخته‌اى است كه در شب چون آن را بالا كشند حكم دروازه دارد و چون وا كنند و بر روى خندق افتد تخته پل شود ، و قلعهء آن با زمين يكسان است ، كه از يك تير پرتاب چيزى از قلعه و عمارات به نظر نيايد ، و چون نزديك روند اندك‌اندك معلوم شود ، لهذا توپ‌گير نيست .\r\nو بر اطراف و بالاى قلعه و اندرون آن توپها از حدّ شمار افزون گذاشته‌اند ، به حدّى كه گويا در و ديوار و خشت عمارات تمام از توپ است ، و مع ذلك دائم چند كارخانهء توپ سازى در آن هست كه تمام ايّام به ساختن و ريختن آن مشغولند ، و در پاى هر توپى باروت « 3 »\r\n\r\n\r\n","description":"","footnote":"\r\n( 1 ) بنگاله : « الف ، ب ، د » .\r\n( 2 ) غدران : جمع غدير يعنى : گودال .\r\n( 3 ) بارود : « ب ، ج ، د » .\r\n","page_name":" 408 ","page_number":442},
  {"content":"\r\n\r\nو گولى « 1 » بسيار نهاده‌اند ، و مردمان جنگى ايستاده‌اند ، چنان كه هركه بيند خيال كند كه غنيم « 2 » حاضر است ، و ايشان مستعدّ حرب‌اند ، و در آن ايوان‌هاى مرتفع بسيار بزرگ ساخته‌اند ، و تمام آنها را از پائين تا بالا تخته بندى كرده‌اند ، به وضعى كه به ديوار اتصال ندارد ، و قريب به سه لك تفنگ بر آنها گذاشته‌اند ، به نوعى كه هر كدام را كه بخواهند بردارند ، و اگر مجموع را بخواهند ملاحظه كنند ميسّر است ، و بر هر پنجاه تفنگ چند نفر « 3 » معيّنند كه هر روزه آنها را صاف كنند و خالى نمايند و باز پر كرده و بر جاى خود بگذارند .\r\nو آب آن قلعه از چاه است ، و از جزر و مدّ شط كه به خندق آيد و چندين غراب جنگى « 4 » على الاتصال در شط مهيّا ايستاده است .\r\nمجملا : اگر آذوقه كمى نكند افواج « سلم » و « تور » « 5 » به تمادى اعصار و دهور بر آن استيلا نمىتوانند يافت ، و امرا و مردمان صاحب شوكت را در آن قلعه قيد كنند ، و در طريقهء قيد كردن اطوار مختلف دارند كه اين وقت مجال ذكر آن نيست .\r\nو بر السن و افواه مشهور است كه در اوانى كه عالمگير موضعى به جهت بيت التّجاره به اين جماعت داده بود ، خندق مانندى به دور آن كنده بودند ، چون اين خبر به آن پادشاه رسيد حكم كرد كه او را پر كنند ، اين جماعت از\r\n\r\n\r\n","description":"","footnote":"\r\n( 1 ) گولى : گلولهء تفنگ .\r\n( 2 ) غنيم : دشمن .\r\n( 3 ) مرد : « الف » .\r\n( 4 ) كشتى جنگى كه به شكل كلاغ ساخته‌اند .\r\n( 5 ) سلم و تور : اسم پسران فريدون پادشاه ايرانى است ، و گويند قبر هر دو در شهر سارى مازندران است . ( دهخدا و فرهنگ معين )\r\n","page_name":" 409 ","page_number":443},
  {"content":"\r\n\r\nبيم و خوف سلطانى به حدّى تعجيل در پر كردن آن نمودند كه رئيس و بزرگ ايشان خاك را در كلاه خود « 1 » پر كرده در آن خندق مىريخت ، تا آنكه در طرفة العين پر شد ، و حال به تمادى « 2 » ايّام و سستى سلاطين ، و نفاق حكّام كار به اينجا رسيده است كه چنين قلعه و دستگاهى را مهيّا و برپا ساخته‌اند ، و به خلاف ايّام ماضيه پادشاه و حكّام را از خوف ايشان قدرت نيست كه قلعه يا خندقى در ممالك خود بسازند ، بلكه عسكر خود را آراسته نمايند .\r\nشعر « 3 »\r\n چنين است آئين اين گوژه پشت « 4 » * گهى پشت به زين گهى زين به پشت \r\nسبحان الذى يغيّر و لا يغيّر .\r\nمجملا : در آن بندر نه روز اقامه شد ، اگرچه اعيان و اعزّه آمد و رفت مىكردند ، و لكن از بدى آب و عفونت و دل گرفتگى هوا و كثرت پشه و گرما و علاوه آواز ناقوس كه در صبح و مغرب در آن دار الكفر عالمگير مىشد ، و از حسن پرى رويان بىناموس از قوم ارامنه و هنود و غيرهم كه با روى و موى گشاده و زينت تمام در شوارع و طرق به حدى وفور دارند كه اجتناب از ايشان ميسّر نبود ، دل را وحشت تمام روى داد ، لهذا زياده نماندم و از دوستان معذرت خواستم ، جناب ميرزا محمّد حسين به سبب بعضى از مطالب\r\n\r\n\r\n","description":"","footnote":"\r\n( 1 ) خود : در « الف » نيامده است .\r\n( 2 ) گذشت زمان .\r\n( 3 ) شعر : در « ب ، ج ، د » نيامده است .\r\n( 4 ) گوژه پشت يعنى : پشت خميده و مقصود در اينجا كرهء زمين است .\r\n","page_name":" 410 ","page_number":444},
  {"content":"\r\n\r\nو مهمّات « 1 » توقف فرمود .\r\n\r\nفصل يازدهم خروج از كلكتّه به عزم مرشدآباد\r\nو من روز شنبه بيست و چهارم ماه ربيع الثانى روانهء سمت مرشدآباد شدم ، جناب ميرزا با تمام اعزّه قزلباشيه و تجار تا لب آب مشايعت كردند ، پس بر « مچره » - كه نوع خاصى از كشتى است ، و نهايت با تكلّف و شكوه است - سوار شده روانهء مرشدآباد شدم ، و ايشان مراجعت نمودند ، در اثناى راه در اطراف آن شط قرا و قصبه‌جات عاليه بسيار قريب به هم به نظر آمدند به‌حدّى كه بر انسان معلوم نمىشود كه در حضر به سير و تماشا مشغول است ، و يا آنكه در سفر است .\r\nو حق آن است كه : در اين معنى حدود بنگاله رشك تمام بلاد است ، چه در خشكى ، و چه در ترى به فاصلهء نيم فرسخ بلكه كمتر آبادى است ، و در اثناى راه از كثرت متردّدين مسافر غريب ، محتاج به رفيق و دليل نيست ، بلكه اغلب راه‌ها را از ساير زمين بلند « 2 » كرده‌اند به قدرى كه فيل و غيره از روى آن به خوبى عبور مىنمايند ، و در ايّام بارش مسافرين از كثرت آب اصلا زحمت نمىكشند و آن را « سرك » مىنامند ، و شنيده‌ام كه بعضى را علاوه بر اين از آجر و آهك ساخته‌اند .\r\n\r\n\r\n","description":"","footnote":"\r\n( 1 ) مهمّات و مطالب : « د » .\r\n( 2 ) بلندتر : « الف » .\r\n","page_name":" 411 ","page_number":445},
  {"content":"\r\n\r\n\r\nقصبهء شيورام‌پور « 1 »\r\nمجملا : در دو فرسخى كلكتّه قصبهء « شيورام‌پور » است ، به شين معجمه مكسوره ، و ياء مثنيّه تحتيهء ساكنه ، و واو و را و الف و ميم ساكنات ، و پور به پاء فارسى بر وزن حور ، و در السن عوام به « سيرام‌پور » مشهور است كه از پيشگاه سلاطين سلف به جماعت دينمرك « 2 » به دال مكسوره ، و ياء مثنيّه تحتيّه ساكنه ، و نون ساكنه ، و ميم مضمومه و راء و كاف ساكنتين كه قومى از فرنگانند مرحمت شده است ، و چون با قوم انگريز صلح داشتند چنين مقرّر بوده است كه هركه به آنجا فرار كند و قرار گيرد ، كسى مزاحم او نشود ، لهذا دزدخانه « 3 » و گريزگاه جماعت اوباش و تباه‌كاران هر فرقه بود از قوم انگريز يا مسلمان يا هنود ، هركس از هرمكان مال مردم را مىخورد و به آنجا پناه مىبرد چيزى از او مىگرفتند و او را پناه مىدادند ، ديگر كسى متعرّض او نمىشد ، و در اين اوقات عهد فيما بين پادشاه ايشان و پادشاه انگريز شكسته شد ، و حكومت اين جماعت از آن قصبه مرتفع گرديد ، و در تصرّف انگريز آمد ، و مردم به حمد اللّه از اين مهلكه نجات يافتند .\r\nآب و هواى آنجا بالنسبة به كلكتّه بهتر است ، و در پنج فرسخى آن تقريبا « چچره » - به دو جيم فارسى - واقع است ، و او بالنسبة به كلكتّه و شيورام‌پور به خوبى آب و هوا مشهور است ، و در آن جمعى از قزلباشيه و قوم ديگر عمارات\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) دانمارك .\r\n( 3 ) دزدگاه : « الف » .\r\n","page_name":" 412 ","page_number":446},
  {"content":"\r\n\r\nعاليه دارند ، و به خوشگذرانى مشغولند .\r\nدر جائى فرود نيامدم و منزل به منزل مىرفتم تا آنكه يوم دوشنبه پنجم شهر ربيع الثانى وارد سعيدآباد شدم ، و آن تقريبا سه فرسخ از مرشدآباد دور است ، عاليشأن ميرزا ابو الحسن خلف مرحوم حاجى ميرزا باقر اصفهانى و جمعى از اعزّهء ديگر تكليف نزول كردند ، اسباب و سامان را در كشتى گذاشته ، خود به خانهء ميرزاى موصوف رفتم ، عاليشأن معلّى مكان ميرزا ابو الحسن خان خلف مرحوم حاجى مير جعفر اصفهانى كه داماد مرحمت و غفران پناه ميرزا داود صفوى است در مرشدآباد بود ، چون مطلع شد به استقبال آمد ، .\r\n\r\nفصل دوازدهم تاريخ ورود به بلدهء مرشدآباد\r\nپس به اتفاق ايشان و جمعى ديگر از اعزّه يوم سه‌شنبه ششم شهر مذكور وارد آن بلده شده ، در خانهء مومى اليه « 1 » آن روز را اقامت كردم و آقا محمّد حسن خراسانى ناظر من اسباب را به خانهء عالىجناب سلالة الاطياب مير اسحاق برادر شاه اسد اللّه كرمانى مرحوم برد ، بعد از اداى نماز مغرب و عشاء و به عمل آمدن تعشّى « 2 » به منزل مذكور رفتم .\r\n\r\n\r\n","description":"","footnote":"\r\n( 1 ) مشار اليه .\r\n( 2 ) طعام شامگاهى خوردن . ( دهخدا )\r\n","page_name":" 413 ","page_number":447},
  {"content":"\r\n\r\n\r\nملاقات با بيو بيگم صاحبه « 1 »\r\nدوستان و اعزّه كه قابليّت داشتند به ملاقات مىآمدند ، چون خبر ورود من به محترمهء مكرّمهء بيو بيگم صاحبه ، صبيّهء سمّن ، زوجهء جعفر على خان سابق الاحوال « 2 » رسيد ، منشى خود را به جهت پرسش احوال و تبليغ سلام فرستاد .\r\nبعد از انقضاى شش روز خواهش ملاقات كرد ، از كيفيّت آن تحقيق كردم ، گفتند كه : به در خانه مىروند و در آنجا موضعى است مىنشينند ، خواجه سراها تبليغ سلام و پيغام مىنمايند ، و عالى جناب آقا سيد حسن عطّار و ساير مردمان و متردّدين اين ديار همه به اين نوع رفتار كرده‌اند و مىكنند .\r\nمن گفتم كه : از من اين عمل به وقوع نخواهد آمد ، و تا به حال به در خانهء كسى ننشسته‌ايم ، و هرگاه با ايشان ملاقات نمىشود من در خانهء خود نشسته‌ام خواجه سراها تبليغ سلام كنند .\r\nچون اين جواب به ايشان رسيد عاليشأن معلّى مكان فخر الامثال و الاقران زبدهء خاندان نوّاب مير ابو القاسم خان بهادر معروف به نوّاب منگلى ، خلف مرحوم نوّاب مبارك الدوله پسر خود را به ملاقات فرستاده ، خواهش ملاقات بلا واسطه نمود ، به اتّفاق نوّاب معظّم اليه در يوم مذكور به ملاقات رفتم ، خود در پس پرده نشسته ، بلا واسطه سؤآل و جواب فيما بين اتّفاق افتاد ، بعد از طىّ رسوم متعارفه وى را تكليف به اداى حجّة الاسلام كردم ، عدم قدرت و ممانعت جماعت انگريز را عذر خود نمود ، گفتم : پس نائبى از براى\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) سابق الالقاب : « ب » .\r\n","page_name":" 414 ","page_number":448},
  {"content":"\r\n\r\nخود معيّن نمائيد « 1 » ، قبول كرد ، چون به خانه مراجعت كردم مبلغ پنجهزار روپيه فرستاد كه به جهت وى استيجار حجّ و زيارت نمايم .\r\nعالىحضرت ميرزا اسماعيل را - كه نهايت مقدّس و صالح و ديندار و صلاحيّت شعار و از اهل لكهنو بود - اجير كردم و روانهء سمت مقصودش نمودم ، بعد از آن خواهش نمود كه چندى توقف كرده باشم ، بعد از تأمل بسيار قبول كردم ، تمام اخراجات را متحمّل شد ، پس به جهت تنهايى اراده شد كه كسى را نكاح كرده باشم ، بيگم صاحبه اراده داشت كه يكى از دختران امرا را نكاح كنم ، صلاح خود را در قبول كردن ندانستم .\r\n\r\nنكاح والدهء نورچشمى محمّد در مرشدآباد « 2 »\r\nو صبيّهء مرضيّهء عاليشان معلّى مكان سيد نصير الدين حيدر ، معروف به مير سيّد ، و همشيره‌زادهء عالىجناب ميرزا غلام حسين خان را - كه ذكر ايشان در اولاد آقا عبد الباقى بن العالم الكامل ملّا محمّد صالح مازندرانى - قدس سرهما گذشت - حسب الخواهش ايشان و نظر به نسبت قديمه كه فيما بين بود ترجيح دادم ، و در دويّم ماه جمادى الثانى از سنهء مذكوره كه يك هزار و دو صد و بيست و يك است « 3 » ، نكاح را به صداق و مهر شرعى خود جارى كردم ، و در شب چهارم به خانه آوردم « 4 » .\r\n\r\n\r\n","description":"","footnote":"\r\n( 1 ) نمايند : « ج » .\r\n( 2 ) عنوان : در « ب ، ج » نيامده است .\r\n( 3 ) كه يكهزار و دوصد و بيست و يك است : در « ب » نيامده است .\r\n( 4 ) و در شب چهارم به خانه آوردم : در « ج » خوانا نيست .\r\n","page_name":" 415 ","page_number":449},
  {"content":"\r\n\r\nچون اين خبر در كلكتّه به عالىجاه عظمت دستگاه « سفير » روشن ضمير سابق الذكر رسيد ، مراسله‌اى مشتمل بر تهنيت با قطعهء تاريخى كه خود فرموده بود ، ارسال فرمود ، قطعهء مذكوره اين است .\r\nقطعه « 1 »\r\n علاى ملّت بيضاى احمد اى كه ز تو * علوّ شأن طلبد هركجا كه ذى جاهيست\r\nسپهر را به كف از بهر رُتبه كاسهء آز * به حضرت تو ؛ به دريوزه هر سحرگاهيست\r\nتو خود شهنشه ملك فضائلى و ز فخر * گداى كوچهء فضلت ز جاه چون شاهيست\r\nز پيش مدرس علم تو طفلى ار گذرد * بسى مريد چو علّامه‌اش به « 2 » هر راهيست\r\nتو ماه فضلى و هست آسمان شرعت جاى * نه همچو ماه مقنّع كه چرخ آن چاهيست\r\nگران عيارى كوه و جُوى ز حلم تو را * تفاوتيست كه ما بين كوه با كاهيست\r\nتو خود چه گوهر و هم عقد ساختى با خويش * دُرى كه محض تراجُفت عصمتش تاهيست \r\n\r\n\r\n","description":"","footnote":"\r\n( 1 ) شعر : « الف » .\r\n( 2 ) زهر : « الف » .\r\n","page_name":" 416 ","page_number":450},
  {"content":"\r\n\r\n ندا ز بخت جوان آمد از پى تاريخ * مرا كه پير خرد بهترين هوا خواهيست\r\nسفير ؛ بهتر از اين مصرعى چو نيست بگو « 1 » * قرين مهر به آئين احمدى ماهيست \r\n\r\nبيان « 2 » احوال بلدهء مرشدآباد و اغلب اهالى آن بر سبيل « 3 » اجمال\r\nبه ذكر مجملى از احوال آن بلده و اهالى آن مفرّح قلوب ناظران مىگردد ، بدان كه بلدهء مذكوره قبل از استيلاى جماعت انگريزيه مقرّ رياست حكّام ذوى الاقتدار و ناظمان نامدار بنگاله بوده است .\r\nو از آن حكايات غريبه از : وسعت و آبادى و وفور نعمت‌ها ، و كثرت اصحاب دول و ارباب فضل و كمال در آن به سماع رسيده است ، و در اين زمان از آن امور نام و نشانى باقى نمانده است ، جمعى فرومايه و تهىدست در آن مجتمعند ، و اگر فى الجمله دولتى هست ، آن‌هم در ميان طايفهء هنود است ، و از علم و دانشورى مطلقا در آن اثرى نيست ، و اسم نظامت و رياست آنجا متعلّق به نوّاب دلير جنگ بهادر خلف مرحوم نوّاب مبارك الدوله - سابق الذكر ، پسر كوچك جعفر على خان است - از بطن بيگم موصوفه .\r\n\r\n\r\n","description":"","footnote":"\r\n( 1 ) تعميه در لفظ « بگو » آمده است كه بايد از مادّهء تاريخ نيست شود ، يعنى كم شود ؛ تا با سال تاريخ مطابق گردد . ( از حاشيهء نسخهء ج )\r\n( 2 ) در بيان : « ب » .\r\n( 3 ) و طريق اختصار و : « ب » .\r\n","page_name":" 417 ","page_number":451},
  {"content":"\r\n\r\nاگر به ذكر احوال و اوصاف اين خاندان من البداية الى الآن به عنوان راستى و درستى بپردازم ، ستم بر صفحه و مداد است ، و اگر بر خلاف آن كنم ، خلاف آئين وقايع‌نگارى ، و موجب كذب و غضب حضرت بارى است ، لهذا از آن مرحله اغماض نموده ، به « 1 » مجملى از احوال و اطوار بزرگان ، و اغلب اهالى آن خاندان به نوعى كه به نظر آمده اشاره مىشود .\r\nو آن اين است كه : در آن « 2 » شهر هركه را هزّالى « 3 » بيشتر در مجلس انس پيشتر ، و كنّاس « 4 » ظريف هم‌كاسه و حريف ، و محتاط متّقى « 5 » كنّاس كثيف ، و دزد خائن امين خزائن ، و صادق و امين دزد و خائن ، و محتسب پياله نوش ، و مفتى ايمان فروش ، و خاموش درازگوش ، و مفسد صاحب هوش ، و دوست همسايهء عنقا ، و فانسخهء كيميا ، مقرّب خالق بعيد از دلهاى خلايق ، و قوت يوميّه قسم دروغ ، و « 6 » راستى شمع بىفروغ ، و قوّال نديم ، و نقّال حكيم ، و دفّال صاحب حال ، و طبّال جز و جلال ، و ربا روزى ، و حاجى موذى ، و شراب و بنگ موجب عزّت ، و قرب اميران الدنگ ، و فاضل مفضول ، و عالم مجهول ، و ناصح مجنون ، و فاسق ذو فنون ، و حشّاش بشّاش ، و محدّث مايهء اغتشاش ، و ساده‌پرست پاكباز ، و امرد فريب صاحب اعجاز ، و فحّاش زينت\r\n\r\n\r\n","description":"","footnote":"\r\n( 1 ) به : در « الف » نيامده است .\r\n( 2 ) اين : « ب » .\r\n( 3 ) هزّالى : بيهوده گوئى : دلقك بازى . . . ( دهخدا )\r\n( 4 ) كنّاس : رفتگر ، و زباله كش .\r\n( 5 ) متّقى : در « الف » نيامده است .\r\n( 6 ) و : در « د » نيامده است .\r\n","page_name":" 418 ","page_number":452},
  {"content":"\r\n\r\nمحفل ، و فحش گره‌گشاى دل ، و قلّاش « 1 » قدسى نفس ، و ناصح خرمگس ، و مسجد مزار ، و خرابات گلزار ، و مهمان بلاى ناگهان ، و ميزبانى تضييع زندگانى ، و يوحى « 2 » زن حلال ، و حورا « 3 » فاحشهء صاحب جمال ، نماز اسم بى مسمّى ، و روزه بالقوّهء انبياء ، و قرآن فال نامه كلثوم نه‌نه ، و كوچهء خرابات مغان قبله و كعبه ، و سگ‌بان ؛ پيام‌آور از جانب زنان ، چون سگ اصحاب كهف يار مردان ، و تحصيل نمودن قرص نان از مقولهء تسخير آفتاب كردن ، و شكستن گوشهء آن در خوان خوانين و بزرگان از مقولهء شقّ القمر نمودن است .\r\nمجملا : آنچه قدما در مذمّت هند گفته بودند همه را در آن شهر معاينه « 4 » ديدم ، و گويا كه منظور ايشان نيز از هند همان بلده است ، هركه اين فقر را در بيان امورات و احوال مذكوره معلّل به غرض داند ، خود به آن بلده رفته دريافت كند ، و يا آنكه از متردّدين ديگر استفسار نمايد ، او « 5 » جلّ شأنه مىداند كه موافق آئين وقايع‌نگارى آنچه نوشته شده است ، همه خالى از اغراق و زياده‌گوئى است .\r\n\r\nاحوال بيو بيگم صاحبه\r\nپس در چنين وقتى به حسب التماس بيگم صاحبهء مذكوره چند ماهى را\r\n\r\n\r\n","description":"","footnote":"\r\n( 1 ) قلّاش : زيرك ، حيله‌گر ، مردم بىنام و ننگ ، و لوند ، و بىچيز ، و مفلس و از كائنات مجرد را گويند . ( دهخدا )\r\n( 2 ) يوحى : نام زن است .\r\n( 3 ) حورا : نام زن است .\r\n( 4 ) معاينه : به چشم .\r\n( 5 ) يعنى : خداوند .\r\n","page_name":" 419 ","page_number":453},
  {"content":"\r\n\r\nدر آنجا توقف كردم ، و بيگم موصوفه نيز هرچند از خاندان نجابت و اصالت نيست ، كه جعفر على خان او را نگاه داشته بوده است ، و لكن فيّاض متعال در اواخر عمر ابواب خير را به روى او گشوده ، به جود و سخا و تقوا از مردان « 1 » آن خاندان به درجات عاليه بهتر شده بود ، به خواندن قرآن شريف و گرفتن صوم سه ماه مشهور و انواع طاعات و عبادات شوق بسيار داشت ، و ذوى الحاجات و مستحقّين را به قدر مقدور محروم نمىكرد ، و هر عزيزى كه از سمت عتبات عاليات به آن بلده مىآمد ، منشى خود را به پرسش احوال او فرستاده ، روزى « 2 » دو وقت از سركار خود طعام از براى او مىفرستاد و در هنگام رخصت به هرقدر كه ميسّر وى ، و قسمت او بود با او سلوك مىكرد ، و به شنيدن سرود و ديدن انواع لهو و لعب ميلى نداشت و حق آن است كه به سبب وجود او آن بلده فى الجمله رونقى داشت .\r\nاميد كه حق تعالى وى را از شرّ اثر مجالست مردمان خبيث محافظت كند كه صحبت بد را نهايت مؤثّر مىبينم ، خاصّه در اين ملك كه آب و هوا « 3 » نيز مقتضى آن است .\r\n\r\nمنّى بيگم\r\nو زوجهء ديگر جعفر على خان « منّى بيگم » است ، مشدّده - و يا ليتها\r\n\r\n\r\n","description":"","footnote":"\r\n( 1 ) مردمان : « د » .\r\n( 2 ) روز : « الف ، ب ، ج » .\r\n( 3 ) هواى : « د » .\r\n","page_name":" 420 ","page_number":454},
  {"content":"\r\n\r\nكانت مخفّفة « 1 » - وى در امور رياست و حكمرانى سليقهء تامّه دارد ، به حدّى كه شوهر او در اغلب امور مملكت با او مشورت مىكرده است ، و انگريزان نهايت احترام او را منظور دارند ، و اوقات او نيز تمام مصروف رضاجويى ايشان است ، و با امورات خير سروكار ندارد .\r\nو به حسب نسب و نجابت از بيگم موصوفه اگرچه كوچك‌تر است ، و لكن به سبب كثرت ميل جعفر على خان ، و مرحمت جماعت انگريزيه با او از وى به غايت بزرگتر و مختار امور نظامت است ، و تا به حال نيز ناظم از حكم او مخالفت نمىتواند كرد .\r\n\r\nملاقات با ناظم\r\nمجملا : در آن بلده با بعضى از امراء و اعزّه ملاقات مىشد ، و در يوم بيست و هفتم ماه رجب از سنهء مذكوره ناظم الملك به ملاقات آمد ، و من نيز به ملاقات ايشان رفتم ، و آنچه از من متوقّع بود در كيفيّت ملاقات به عمل نياوردم ، نظر به عدم قابليت و توغّلش « 2 » در شرب خمر و ارتكاب منهيّات و ترك واجبات ، و از اين دو ملاقات نظر به تباين احوال نفرت حاصل شده ، باز با او ملاقات نكردم .\r\n\r\n\r\n","description":"","footnote":"\r\n( 1 ) منّى در لغت اردو به معنى خانم كوچولو مىباشد ، و منى « بدون تشديد » به معنى آرزو است ، كه مؤلّف فرمود : « اى كاش بىتشديد بود » كه به معنى آرزو باشد .\r\n( 2 ) توغّل : كسى كه هجوم مىآورد براى آشاميدن . ( مجمع البحرين )\r\n","page_name":" 421 ","page_number":455},
  {"content":"\r\n\r\n\r\nتاريخ شروع در تأليف رسالهء قوت لا يموت « 1 »\r\nو جمعى از فقرا و تهيدستان كه به زيور زهد و صلاح محلّى بودند به جهت تحقيق مسائل حاضر مىشدند ، خاطر حزين را به صحبت ايشان خوش مىداشتم ، و حسب الخواهش ايشان در غرّهء شهر جمادى الاولى به تأليف رسالهء « قوت لا يموت » در بيان واجبات عبادات مشغول شدم ، و الى الآن يك مجلّد آن با شرحش به اختتام رسيده است ، اميد كه حق تعالى توفيق اتمام كرامت فرمايد .\r\n\r\nنوّاب مير منگلى « 2 »\r\nو بعضى اوقات به جهت تفريح دماغ به خانهء عاليشأن فخر الاقران و الامثال نوّاب مير منگلى سابق الألقاب مىرفتم ، وى را در خاندان و اقران و امثال خود ممتاز ديدم .\r\n\r\nميرزا ابو الحسن خان داود باغى « 3 »\r\nو گاهى در محلّهء « داود باغ » به خانهء عاليشأن معلّى مكان رفيع بنيان ميرزا ابو الحسن خان سابق الذكر - كه از دار السلطنهء اصفهان ، كه نصف بلكه كل جهان است - دور افتاده ، و از صحبت اصحاب كمال و مجالست ارباب فهم و ذكاء محروم مانده به سكونت آن بلده مبتلا بود مىرفتم ، و در باغى كه داشت\r\n\r\n\r\n","description":"","footnote":"\r\n( 1 ) و اتمام جلد اوّل آن : « ب » .\r\n( 2 ) عنوان : در « ب ، ج » نيامده است .\r\n( 3 ) عنوان : در « ب ، ج » نيامده است .\r\n","page_name":" 422 ","page_number":456},
  {"content":"\r\n\r\nبه تفرّج و سير مشغول مىشدم .\r\n\r\nميرزا احمد اصفهانى « 1 »\r\nو گاهى به مصاحبت عاليشأن ، زبدة الاعيان فخر الاقران ، ميرزا احمد خلف مرحوم مغفور ميرزا صدر الدين محمّد بن ميرزا حسين ؛ كلانتر دار السلطنهء اصفهان - كه متوّجه بود به امور حسينيّه كه نوّاب غفران مآب سراج الدولهء شهيد در آن بلده بنا كرده است - مشغول مىشدم .\r\n\r\nمير اسحاق كرمانى و دو برادر او « 2 »\r\nو بعضى از اوقات را با عالىجناب سلالة الاطياب مير اسحاق كرمانى سابق الذكر كه نهايت مقدّس و زاهد و صاحب معرفت و كمال ، و گوشه‌گير و با حال است به صحبت مىگذرانيدم ، وى خلف مرحوم مير اسماعيل كرمانى است ، و يك برادر او مرحوم شاه اسد اللّه بود كه مدّتى را در حدود هندوستان به خوبى گذانيد و در مرشد آباد بلا خلف فوت شد ، و برادر ديگرش مرحوم « 3 » مير شهاب الدّين بود كه در نجف اشرف صبيّهء مرحوم آقا باقر هزار جريبى را نكاح كرده بود و در آنجا به رحمت ايزدى پيوست ، و از او پسر و دخترى مخلّف است ، و مير موصوف را يك پسر است ملقب به « ميرن » و به غايت آرميده و نيكو اخلاق است .\r\n\r\n\r\n","description":"","footnote":"\r\n( 1 ، 2 ) عنوان : در « ب ، ج » نيامده است .\r\n( 3 ) مرحوم : در « ب ، ج » نيامده است .\r\n","page_name":" 423 ","page_number":457},
  {"content":"\r\n\r\nو اغلب اوقات اولاد امجاد همشيرهء ميرزا غلام حسين خان - كه ذكر ايشان در اولاد ملّا محمّد صالح مرحوم گذشت - حاضر مىشدند و دل رميده ، و خاطر حزين را تسلّى مىدادند ، و حق آن است كه آنها را در آن بلده در زهد و صلاح « 1 » و تقوى و پرهيزكارى عديم النظير ديدم ، و مرا افسوس است از اين كه اوقات خود را - از راه اضطرار ، نه از روى اختيار در آن بلده مىگذرانند .\r\n\r\nاشاره به احوال علماء بىعلم آن بلده و غير آن\r\nو جمعى را در اين كشور ديده‌ام كه به جهت گذران امور دنيويه صفت علم را بر خود بسته‌اند ، و اصلا و مطلقا از فقه رسمى - تا به استدلالى « 2 » چه رسد - خبرى ندارند ، و چند كلمه از ظرائف و لطائف و اشعار عربيّه و فارسيّه ، و بعضى از فقرات « نهج البلاغه » را به جهت فريب دادن عوام حفظ نموده ، مرجع انام در بيان شرايع و احكام بودند ، اگر به ذكر فتاوى ايشان كه در باب احكام داده‌اند بپردازم هرآينه كتابى خواهد شد از كتاب « قال رسول اللّه صلّى اللّه عليه و آله قلت : أنا ابو حنيفه » بزرگتر ، و به طول خواهد انجاميد .\r\nمجملا : ايشان را با حكيم فقيه ، و با فقيه حكيم ، و با هيچ هر دو ، و با هر دو هيچ ، و ما صدق آيهء كريمهء :  خَسِرَ الدُّنْيا وَ الْآخِرَةَ ذلِكَ هُوَ الْخُسْرانُ الْمُبِينُ  « 3 » ديدم .\r\nچون اين فقير را عدم تقيه از امثال اين اشخاص موروثى است ، بدون\r\n\r\n\r\n","description":"","footnote":"\r\n( 1 ) صلاح : در « ب ، ج » نيامده است .\r\n( 2 ) استدلال : « الف ، ب » .\r\n( 3 ) حج : 11 .\r\n","page_name":" 424 ","page_number":458},
  {"content":"\r\n\r\nخوف و هراس ، و عدم رعايت جانب طريقهء زمانه سازى بر ملّا و آشكارا مراتب عدم ادراك ايشان را قربتا الى اللّه ، و طلبا لمرضاته بيان كردم ، موجب ملال و عداوت ايشان ، و خوشنودى ملك سبحان ، و ارشاد و هدايت جمعى از طالبان راه نجات گرديد ، و در هر مملكت كه رسيدم به قدر امكان در اين باب كوتاهى نكردم « 1 » ، و رضاى خالق را بر مخلوق مقدّم داشتم ، و خوف از خدعه و مكر و حيلهء ايشان نكردم .\r\nو به اين جهت معاندين من از اين طايفه در اين كشور بسيار شدند ، و در تخريب امور من نهايت طاقت خود را مصروف كردند ، و از زبان من فتاوى كاذبه و سخنان جعليه پيش عوام فقير بيان كردند ، بلكه قاصد هلاكت من شدند ، و لكن ابى اللّه الّا ان يتمّ نوره « 2 » ، و ما جعل كيد الكافرين الا فى نحره « 3 » .\r\nو با وجود اين مراحل با من در مباحثه و مكالمه در مسائل شرعيه رو به رو نشدند ، زيراكه مىدانستند كه لياقت و طاقت و مقاومت ندارند ، و اگر احيانا يك دو كلمه به نوع عام‌فريبى در مجلس سخن مىكردند ، من هم برطريقهء ايشان رفتار مىكردم ، و طرفة العين خوار و ذليل مىشدند ، و نخل مدعايشان « 4 » بىثمر مىگرديد ، و نظر به حديث : « الحق يعلو و لا يعلى\r\n\r\n\r\n","description":"","footnote":"\r\n( 1 ) و رضاى خالق . . . و حيلهء ايشان نكردم : در « ب » نيامده است .\r\n( 2 ) مقتبس از آيه 32 سورهء توبه مىباشد كه معنى آن چنين است :\r\nكافران مىخواهند كه نور خدا ( وحى و شرع ) را خاموش كنند ، ولى خدا نگذارد تا آنكه نور خود را به منتهاى كمال برساند ، هرچند كافران ناراضى باشند .\r\n( 3 ) خداوند حيلهء كافران را قرار نداد مگر در نحر آنها . يعنى جزاى حيلهء آنان گلوگير خودشان خواهد شد .\r\n( 4 ) مدعاشان : « ب ، ج ، د » .\r\n","page_name":" 425 ","page_number":459},
  {"content":"\r\n\r\nعليه « 1 » » قضيّه‌اى كه از آن شكل در نظر داشتند ، برعكس نتيجه مىبخشيد ، و در بوستان خيالشان به جز خار ندامت چيزى نمىروئيد ، و  ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ ذُو الْفَضْلِ الْعَظِيمِ  « 2 » .\r\n\r\nاحوال جماعتى كه فقيرى به ايشان نفرين كرده است\r\nو در آن بلده و اطراف آن ، طايفه‌اى هستند كه هريك لوله‌اى تقريبا يك وجب از گل و نحو آن ساخته‌اند ، و در هنگام غائط آن را به مقعد خود كرده بعد از لمحه‌اى « 3 » بيرون آورده غائط مىكنند ، و بدون اعانت آن ؛ غائط كردن ميسّر ايشان نيست ، و بر السن مشهور است كه مرد خدايى ؛ ايشان را نفرين كرده است كه به اين درد مبتلا شده‌اند .\r\n\r\nاحوال مذهب خفشانى\r\nو در آن بلده « ديدفر » نامى در سركار ناظم مقرّب و به خدمت\r\n\r\n\r\n","description":"","footnote":"\r\n( 1 ) مقتبس از حديثى است كه به اين عبارت آمده . « الاسلام يعلوا و لا يعلى عليه » عوالي اللئالي : 1 / 226 حديث 118 ، صحيح بخارى : 2 / 96 ، ترجمه : برترى از آن اسلام است ، و چيزى را بر اسلام برترى داده نخواهد شد .\r\n( 2 ) مقتبس از آيهء : 4 سورهء جمعه مىباشد و معنى آن چنين است : ( اين رسالت و نزول قرآن فضل و كرامت خداست كه آن لطف را در حقّ هركه بخواهد مىكند ، و خدا را بر خلق ، فضل و رحمت نامنتهاست ) .\r\n( 3 ) لمحه‌اى : زمان كوتاهى - لحظه‌اى .\r\n","page_name":" 426 ","page_number":460},
  {"content":"\r\n\r\nنيابت خان سامانى نظامت اسمى منصوب و متديّن به دين خفشانى نموده « 1 » بود . در مقام تفتيش مذهب او برآمدم و به حقيقت آن پى بردم به جهت تبصرهء اصحاب بصيرت ثبت مىشود .\r\nبدانكه ! از جمعى از ثقات و از كتاب « سير المتأخّرين » معلوم گرديده است كه محمّد حسين نامى از سكنهء مشهد مقدّس رضوى عليه السلام كه در ظاهر مشهور به سيادت بود به اميد تفضّل و احسان نوّاب عمدة الملك امير خان ؛ صوبه‌دار كابل - كه از احفاد مير ميران بود - از وطن مألوف برآمده به كابل رسيد ، چون در علوم ادبيّه مثل : منطق و نحو و صرف ؛ خالى از معرفت نبود ، در اندك زمانى مشهور گرديد ، پسر شخصى از منشيان امير خان به شاگردى او رغبت نموده « 2 » به استفاده مشغول شد ، و به اين تقريب در مجلس امير خان يك روز نامش مذكور گرديد ، چون بر احوالش مطلع شد ، زوجهء خود را كه صبيّهء على مردان « 3 » خان بود بر مقدم او آگاهى داد .\r\nزوجه مذكوره را چون اولاد نمىشد دختر سيدى را به طورى كه عادت اين كشور است پرورش كرده به فرزندى خود مىداشت و در خاطر خود مخمّر « 4 » كرده بود كه به شخص « 5 » قابلى وى را نكاح كرده باشد .\r\nپس آن دختر را با سامان بسيار حبالهء محمّد حسين نمود ، و به اين وسيله آن\r\n\r\n\r\n","description":"","footnote":"\r\n( 1 ) نمود : « ب ، ج » .\r\n( 2 ) نمود : « ب ، ج » .\r\n( 3 ) على مراد خان : « الف ، ب » .\r\n( 4 ) مخمّر : پنهان شده .\r\n( 5 ) شخصى : « ج ، د » .\r\n","page_name":" 427 ","page_number":461},
  {"content":"\r\n\r\nسراسر حيله را رفاقت و مصاحبت با امير خان ميسّر گرديد ، و با مردم آن دربار راه و رسم دوستى « 1 » استوار « 2 » شد ، بعد از مرور « 3 » چند سال به وساطت « 4 » امير خان داروغگى خوشبوئى خانه پادشاهى « 5 » به نام او مقرّر گرديد ، و بعضى از اولاد امير خان را كه از بطن زنان ديگر بودند مثل هادى على خان و غيره به عمل بعضى از شعبده بازىها مريد و معتقد خود گردانيد ، و هادى على خان زياده از ديگران ارادت « 6 » به هم رسانيد ، در اين اثنا امير خان به رحمت ايزدى پيوست ، و متعلّقان او از كابل به حضور حاضر شدند .\r\nمحمّد حسين مذكور به علاقهء كار پادشاهى قاصد ملازمت پادشاه شد ، و با سرانجام بسيار وارد لاهور گرديد ، خبر رحلت عالمگير پادشاه را در آنجا شنيد ، توقّعاتى كه در افزايش جاه و اقتدار داشت منقطع ديد ، عطر و اسباب ديگر را كه همراه داشت ، در آن بلده به قيمت اعلا فروخت ، مبلغ شصت هفتاد هزار روپيه به هم رسانيد و همان را مايهء توكّل خود گردانيد ، و ديد كه در تمام اين كشور كما هو الآن كسى فهم نقطه از خط ، و تميز درست از غلط نمىكند ، اگر كسى نيز تمييز دهد در دفع مفاسد نمىكوشد ، خصوص اگر مفسده متعلق به امور دين باشد .\r\nو لهذا ؛ هركه هر قسم متاعى را كه در بازار آورد ابلهان به شوق تمام آن\r\n\r\n\r\n","description":"","footnote":"\r\n( 1 ) با بعضى از ايشان : « ب » .\r\n( 2 ) نهاد : « ب » .\r\n( 3 ) مرور : در « ب » نيامده است .\r\n( 4 ) بواسطهء : « ب ، ج » .\r\n( 5 ) پادشاه : « ب » .\r\n( 6 ) اراده : « د » .\r\n","page_name":" 428 ","page_number":462},
  {"content":"\r\n\r\nرا به جان و ايمان خريدارى مىنمايند ، پس جبّهء ابله فريبى را پوشيده در جرغهء « 1 » درويشان داخل گرديد ، و با همان منشىزاده شاگرد خود كه با شعورش يافته متّفق شده ، مسلك جديدى و آئين نوى را اختراع نمود و به اتّفاق يكديگر شروع به ايجاد زبان عجيب و فقرات غريبه كردند و به حكّ و اصلاح همديگر كتابى را تأليف كرده « اقوزهء مقدّسه » نام نهادند .\r\nچون اندك علمى داشتن و الفاظ غير مأنوسه از فرس قديم را كه كمتر كسى شنيده بود ، در لباس عربى درآورده بودند ، لهذا در دل عوام جاى گرفت ، پس محمّد حسين دعوى مرتبهء « بيكوكيت » نموده ، گفت كه اين مرتبه‌اىست ما بين نبوّت و امامت ، و براى هر پيغمبر اولو العزمى نه « بيكوك » بوده‌اند ، و در نزد اماميه مىگفت كه : اوّل « بيكوك » خاتم الانبياء صلّى اللّه عليه و آله ؛ حضرت امير المؤمنين عليه السلام و هشتم ايشان « 2 » حضرت امام رضا عليه السلام است « 3 » ، و تا امام ثامن امامت و « بيكوكيت » هر دو مجتمع بودند ، بعد از آن بيكوكيت به من انتقال يافت ، و امامت به حضرت امام محمّد تقى عليه السلام تا حضرت صاحب الامر عجل اللّه تعالى فرجه و من خاتم البيكوكم .\r\nو در نزد اهل سنّت مىگفت كه : چهار نفر از « بيكوك » خلفاى اربعه‌اند به ترتيبى كه نزد ايشان است و چهار ديگر را از خلفاى بنى اميّه و عباسيّه كه فى الجملة بهتر از ديگران بوده‌اند مىنمود ، و « بيكوك » نهم خود را حساب\r\n\r\n\r\n","description":"","footnote":"\r\n( 1 ) جرغه : جرگهء .\r\n( 2 ) آن : « ب » .\r\n( 3 ) است : در « الف » نيامده است .\r\n","page_name":" 429 ","page_number":463},
  {"content":"\r\n\r\nمىكرد و مىگفت كه : ما را به مذاهب و ملل مردمان كارى نيست ، ما روشن كنندهء چراغ هر ملّتيم و « بيكوك » نهم صاحب كتاب و دعوت ، و محيى مراسم شريعت ، و مجدّد بعضى از ضوابط و طريقه مىباشد ، لهذا به من وحى و الهام مىشود .\r\nو علاوه بر آن مىگفت كه : من محسن فرزند حضرت فاطمة عليها السلام‌ام كه از شكم آن سرور سقط شدم ، و اين مدّت در بهشت بودم ، و حال به حكم حضرت بارى به جهت ترويج دين و ارشاد خلايق آمده‌ام ، و نام خود را « نمود اللّه و نمود » مقرر كرده بود ، و چهار خليفه مقابل چهار خليفهء اهل اسلام داشت .\r\nخليفهء « 1 » اوّل همان شاگرد نارشيد مشيرش بود « 2 » و اسم او را « وحى يار » گذاشته بود ، و ديگرى : مير باقر برادرزنش بود كه « الهام يار » نام وى را گذاشته بود ، و اين دو ؛ كاتب وحى بودند .\r\nو دو نفر ديگر : نيز بوده‌اند كه نام ايشان معلوم نيست ، و سه پسر داشت اوّل « نمانمود » ، دوم « 3 » : « فغار » ، سيم : « ديد » ، و دو دختر ؛ اوّلى : « نمانه كلان » ، و دوّم « 4 » : « نمانه خورد » ، و نام پسر فغار را « نمود ديد » و اسامى خويشان زنش را ؛ يكى را : « حق نما اوست » و ديگرى « نمايار » و ديگرى « نموديار » و ديگرى « نمافر » و ديگرى را « نمودفر » گذاشت ، و به همين طريق هركه در\r\n\r\n\r\n","description":"","footnote":"\r\n( 1 ) خليفهء : در « د » نيامده است .\r\n( 2 ) بوده : « الف » .\r\n( 3 ، 4 ) دويّم : « الف ، ب ، ج » .\r\n","page_name":" 430 ","page_number":464},
  {"content":"\r\n\r\nدين او داخل مىشد او را به غير نام اصلى كه داشت نامى مىگذاشت ، و امّت خود را جميعا « فربود » نام نهاده بود ، مثل : لفظ مسلم در مقابل كافر .\r\nپس به همين طريق مردم را در دام خود مىآورد ، و دين خود را رواج مىداد و از كسى چيزى قبول نمىكرد ، و مايهء توكّلى كه از سابق داشت به آن گذران مىكرد ، و اين مرحله موجب ازدياد ارادت ابلهان مىشد ، تا آنكه جمعيتى و كثرتى در مريدانش ظاهر شد .\r\nپس پادشاه آن‌وقت - كه بهادر شاه بود - فوت نمود و اختلافى در احوال مردم حاصل شد ، و آن معنى موجب ازدياد استقلال او شد ، و مؤلّفات و تصانيف خود را علانيه و بر ملأ به مردم مىنمود ، و دعوت به دين مىكرد .\r\n\r\nملاقات فرّخ سير با آن مفسد\r\nتا آنكه نوبت سلطنت به « فرّخ سير » رسيد و آن فقير به غايت ابله و نادان بود ، و امير الامراء حسن على خان نيز اغلب اوقات در حروب و اسفار « 1 » مىگذرانيد ، و قطب الملك نيز به عيش و عشرت مشغول بود ، و گاهگاهى از خوف پادشاه متوجّه احوال خود مىشد ، و بنابراين كسى متعرّض دفع آن مفسد نمىگرديد ، تا آن‌كه قريب به بيست و چند هزار كس به آن مطيع گرديدند و شهرت و اقتدار يافت .\r\nپس فرخ‌سير ابله نيز به اغواى بعضى از مصاحبين خود كه مريد او بودند شبى با بعضى از خواص خود مخفى از نظر اصحاب معرفت به ملاقات آن مكّار رفت ، آن مردود چون واقف بر مراتب اخلاص و رسوخيت پادشاه\r\n\r\n\r\n","description":"","footnote":"\r\n( 1 ) حروب : « جمع حرب » جنگها ، و سفرها .\r\n","page_name":" 431 ","page_number":465},
  {"content":"\r\n\r\nبود ، در حجره نشسته در را بست و اندكى « 1 » مكث نمود ، و از ملاقات امتناع كرد ، و بعد از الحاح بسيار در را گشود . پادشاه به تواضع و فروتنى سلام كرده پيش رفت ، پوست آهويى بر تخت به جهت او افكنده ، گفت : پوست تخت گدايى و شاهى همه داريم ، آنچه مىخواهى بخواه ! .\r\nفرّخ سير كه خالى از ادراك بود استغناى ظاهرى او را مشاهده نموده زياده معتقد او گرديد ، زيراكه استغنا در اين مملكت كمياب است ، و اگر در كسى ديدند از كرامات مىدانند ، پس چند هزار روپيه و اشرفى به رسم نذر گذرانيد ، موافق تدبير قبول نكرد ، پس به هزار سماجت مصحف نوشتهء خود را به پادشاه داد ، و در عوض اجرت كتابتش هفتاد روپيه گرفت ، پادشاه به تعظيم قرآن برخاسته برسر گرفت و مرخّص شد .\r\nبعد از خروج از حجره زر نذرى را به مريدان او تقسيم كرد ، اين معنى زيادتر باعث ارادت احمقان شد ، بعد از آن زياده از سابق در كوچه و بازار بى بيم و هراس اعمال مخترعهء خود را با مريدان به عمل مىآوردند ، و اقاويل باطله را به بانگ بلند بر زبان جارى مىساختند .\r\n\r\nاحوال او در سلطنت محمّد شاه و فوت محمّد امين خان « 2 »\r\nچون سلطنت « فرّخ سير » در زمان دولت حسين على خان و عبد اللّه خان منقرض شد و نوبت سلطنت به محمّد شاه رسيد ، و وزارت منتقل\r\n\r\n\r\n","description":"","footnote":"\r\n( 1 ) اندك : « الف ، د » .\r\n( 2 ) به مرض قولنج : « ب » .\r\n","page_name":" 432 ","page_number":466},
  {"content":"\r\n\r\nبه محمّد امين خان ناصبى گرديد ، بعد از دو ماه و چند روز از اتّفاقات به مرض قولنج مبتلا شده بود ، و در همان روز عزيمت برهم زدن دستگاه آن مفسد نمود ، و به جمعى كه حاضر بودند حكم كرد كه او را گرفته بياورند ، و اگر ايستادگى كند به قتل رسانند ، در آن وقت آن مفسد مشغول صرف طعام بود ، به مجرّد استماع اين خبر متحيّر شد ، و لكن چون كمال استقلال داشت تدبيرى كه به خاطرش رسيد آن بود كه پسر كهتر خود را كه جمال و سباحتى مالا مزيد داشت ، با قدرى نان و خورش به جهت ايشان فرستاده ، گفت : چون ياران به خانهء فقير آمده‌اند چيزى بخورند تا فقير هم به خدمت برسد ، مردم چون آن پسر را ديدند بر جمال او ترحّمى نموده ، صبر كردند ، در اين اثنا خبر اشتداد قولنج محمّد امين خان به آن جماعت رسيد متحيّر گشته معاودت نمودند .\r\nچون وى را افاقه شد و به هوش آمد استفسار نمود كه آن مفسد را آوردند يا نه ؟ عدم آوردن آن « 1 » را به جهت اشتداد مرض داشتند ، آزرده خاطر شده ، تأكيد در آوردنش نمود كه فردا او را بسته بياورند .\r\nمرض او آنا فانا اشتداد مىنمود و صبح مشرف بر هلاكت گشت ، و آن مفسد در اوّل امر ارادهء فرار داشت ، چون محرمان او خبر اشتداد و ظهور آثار موت وى را متواتر به او مىرسانيدند ، مطمئن شد و مريدان خود را جمع نموده ، در مسجدى كه متّصل به خانه‌اش بود نشست ، و بال بلندپروازى را گشاده با حاضران مىگفت كه : تيرى بر جگر اين كافر زده‌ام كه زنده نمىماند ، و من به ارادهء شهادت چون جدّ خود كه در مسجد شهيد شده در اينجا نشسته‌ام ، اگرچه مىدانم كه شهيد شدنى نيستم ، زيراكه يك بار شهيد شده‌ام ، و گويا كه\r\n\r\n\r\n","description":"","footnote":"\r\n( 1 ) او : « الف » .\r\n","page_name":" 433 ","page_number":467},
  {"content":"\r\n\r\nمراد او اسقاط حمل محسن بود ، و لكن منافى با جدّ بودن حضرت امير عليه السلام است .\r\nپس قمر الدين خان پسر محمّد امين خان چون احوال پدر را دگرگون ديد به تخويف زنان و مردانى كه كمتر از ايشان بودند ، مضطرب گشته ، ديوان - يعنى مختار امور - خود را با پنج هزار روپيه به عنوان نذر پيش آن مفسد فرستاده طلب عفو از تقصيرات پدر و استغاثهء تعويذى نمود .\r\nچون ديوان رسيد و اظهار مطلب كرد و زر را گذرانيد ، در جواب گفت كه : تير از كمان جسته ، و آب آن جوى رفته بازنمىآيد ، چون مبالغه و الحاح نمود ، روى به شاگرد بزرگ خود كرد - كه خليفهء اوّلش بود - و « 1 » گفت بنويس :\r\n وَ نُنَزِّلُ مِنَ الْقُرْآنِ ما هُوَ شِفاءٌ وَ رَحْمَةٌ لِلْمُؤْمِنِينَ وَ لا يَزِيدُ الظَّالِمِينَ إِلَّا خَساراً  « 2 » و « 3 » او را به دست ديوان داد و گفت : برو اگرچه مىدانم كه تا تو برسى او زنده نمىماند .\r\nديوان التماس قبول زر كرد گفت كه : من نمىخواهم اگر فقرا مىخواهند متصرّف شوند ، گدايان كه از براى يك فلوس جان مىدهند آن مبلغ را با هم قسمت كردند ، و ديوان در راه شنيد كه محمّد امين خان فوت نمود ، چون اين خبر به آن مفسد رسيد خوشحال و فارغ البال از مسجد به خانه شتافت ، و كراماتش در شاه جهان آباد اشتهار يافت ، و « 4 » موجب رغبت ابلهان شد .\r\n\r\n\r\n","description":"","footnote":"\r\n( 1 ) و : در « د » نيامده است .\r\n( 2 ) اسراء : 82 .\r\n( 3 ) و : در « الف » نيامده است .\r\n( 4 ) و : در « د » نيامده است .\r\n","page_name":" 434 ","page_number":468},
  {"content":"\r\n\r\n\r\nفوت آن مفسد و شروع « 1 » اختلال در امر ايشان\r\nو بعد از دو سه سال آن مفسد به مقرّ سقر رحلت نمود ، و پسر بزرگش در مكان اضلال نشست ، و به علّت كثرت طمع با خليفهء اوّل و دو كس ديگر كه محرم پدر و همكار او بودند منازعه نمود و حصّهء ايشان را كم كرد .\r\nايشان در اوّل به نوع كوچكى درخواست كردند كه اين نوع رفتار را موقوف كند ، نظر به كثرت مريدين و تسلّط او بر ايشان مغرور شده قبول نكرد ، پس خليفهء اوّل كه در تأليف آن كتاب كه نزول از آسمانش را ادّعا مىكرد شريك بود ، در روزى كه بسيارى از معتقدان و مريدان مجتمع بودند در ميان آنها ايستاده ، پرسيد كه ياران ! خطّ « نمود » و خط اين فقير را مىشناسيد ؟\r\nاكثرى كه حاضر بودند اعتراف نمودند ، پس مسودّات آن كتاب را كه اثر قلم اصلاح استاد و شاگرد در آن بسيار بود ، در دامن خود پر كرده به حضور حاضران آورد و گفت كه : اين مذهب به اجتهاد « نمود » و اعانت من استحكام وجود يافته است ، و اگر از جانب آسمان بود ؛ حاجت به حكّ و اصلاح نداشت .\r\nمردم چون بر حقيقت احوال مطّلع شدند كسانى كه اندك شعور داشتند متنبّه شده منحرف شدند ، و « 2 » حاضران به غايبان رسانيدند ، راه انحراف گشاده شد و بازار آن ملاعين روى به كسادى نمود .\r\nپس بالضرورة با ايشان موافقت نمود و لكن چون امر ظاهر شده بود\r\n\r\n\r\n","description":"","footnote":"\r\n( 1 ) شروع : در « د » نيامده است .\r\n( 2 ) و : در « د » نيامده است .\r\n","page_name":" 435 ","page_number":469},
  {"content":"\r\n\r\nچندان سودى نبخشيد ، بعد از آن « نما نمود » كه صاحب مسند بود ، به قريه‌اى كه هادى على خان به او داده بود رفته نشست ، و همان‌جا رخت حيات از دنيا بربست ، و « شاه فغار » كه پسر دوّم « 1 » بود بر مسند ضلالت نشست ، وى مردى زبان‌آور و خوش صحبت بود و به علوم متداوله نيز آشنايى داشت ، و بعد از رفتن نادر شاه از هند ، چون محمّد شاه را ذوق مصاحبت با فقرا بهم رسيده بود ، پيش آن پادشاه ، راه آمد « 2 » و رفت به هم رسانيده بود ، و در عهد احمد شاه به مصاحبت نوّاب بهادر جاويد خان تقرّب جسته در تأليف « الهامات جاويدى » - كه چند كس به اتّفاق ، بنابر خوش‌آمد جاويد خان مىنوشتند - شريك بود ، و « ديد » قبل از « فغار » مرد و فغار هم در اواسط دولت احمد شاه درگذشت .\r\nو معدودى از آن احمقان بر آن مسلك « 3 » باقى بودند ، بعد از رحلت فغار و خرابى شاه جهان‌آباد چند كس از اقرباى « نمود » مثل بقيهء قوم عاد و ثمود به بنگاله آمدند ، صادق على خان مشهور به « ميرن » خار باغ شقاوت جعفر على خان كه برق او را هلاك نمود و از اوضاع و رسوم ايمان چون پدر بيگانه بود ، چنان كه مفصّل در كتاب « سير المتأخرين » نگارش شده است ، به حماقت خود و وساطت بعضى از مصاحبان كه شبيه صاحب خود بودند بر احوال ايشان مهربان گرديد و توليت قدم رسول [ صلّى اللّه عليه و آله 
  ] را به آنها مفوّض داشت و روز « 4 » پنج روپيه نيز به جهت اخراجات مقرّر نمود ، و اكثر آنها\r\n\r\n\r\n","description":"","footnote":"\r\n( 1 ) دويم : « الف ، ب ، ج » .\r\n( 2 ) آمد : در « د » نيامده است .\r\n( 3 ) مسلكان : « الف » .\r\n( 4 ) « روزى » اصح است .\r\n","page_name":" 436 ","page_number":470},
  {"content":"\r\n\r\nهم به دار البوار « 1 » شتافتند ، و از مردان ايشان « نما نمود يار » با بعضى از نسوان باقى بوده‌اند .\r\nو در آن اوقات كه من به مرشدآباد رفته بودم « ديد فر » كه در اوّل كلام نامش مذكور شد از آن قوم موجود بود ، و قليل معروفيتى داشت ، و ظاهرا زياده از دو سه كس از مردان از آن طايفه ضالّه كه متدين به آن دين و سالك آن مسلك بودند باقى نمانده‌اند ، و من بر اسامى آنها به سبب گمنامى ايشان مطلع نشدم ، و در شاه جهان‌آباد و بلاد ديگر به حمد اللّه سبحانه از اين قوم و از اين مذهب اثرى نيست ، و نوّاب ناظم را اقتداء به سلفه با « ديدفر » مذكور كمال مهربانى و اشفاق است ، و اغلب اوقات در مجلس انس و مصاحبت حاضر است ، و چنان كه سبق ذكر يافت خدمت نيابت خان سامانى نام نظامت در عهدهء اوست .\r\n\r\nكيفيت نزول وحى به آن مفسد « 2 »\r\nچون احوال كيفيّت مبدأ و منتهاى اين مذهب نگارش شد به بعضى از حالات و عبادات ايشان نيز اشاره مىشود ، آن مفسد تشبّها به حضرت خاتم الانبياء صلى اللّه عليه و آله و سلّم مدّعى آن بوده است كه نزول وحى بر وى بر دو طور مىشود .\r\nيكى آنكه : قرص نورانى چون آفتاب مشاهد گشته ، در آن قرص كلمات و احكامى را كه مدّعى بود به نظرش مىآيد ، و در آخر كار آن نور\r\n\r\n\r\n","description":"","footnote":"\r\n( 1 ) منظور دوزخ و جهنم است .\r\n( 2 ) مفسد شقى : « ب » .\r\n","page_name":" 437 ","page_number":471},
  {"content":"\r\n\r\nمحيط او شده از هوش مىرفت ، و مشقّت اين قسم بسيار بوده است كه تحمّل آن سواى او را مشكل بوده است .\r\nو قسم دويّم آنكه : آوازى از جانب آسمان مىآيد و آن كلمات به گوشش مىرسد ، و در وقت سلام كه تحيّت اهل اسلام است « السلام عليك » گفته كلمهء « خفشان نمود بود ال » بر آن مىافزود ، و « ال » به كسر الف به زبان فرس قديم خدا را گويند ، و معنى اين عبارت - چنان كه شنيده‌ام - اين است كه شأن خفى پروردگار را كه ازل الآزال بود ، « نمود » ظاهر مىكند به مردم خفاياى صفات او را .\r\n\r\nكيفيت نماز مخترع آن جماعت\r\nو هر روز سواى نمازهاى پنج‌گانه سه نماز مقرّر كرده بود و آن را « ديد » مىناميد ، يكى : در اوّل طلوع آفتاب ، دويّم : در هنگامى كه آفتاب در نصف النهار باشد ، سيّم : وقت غروب آفتاب كه هنوز سرخى در مشرق موجود باشد .\r\nو كيفيّت آن نماز چنين است كه : خود يا خليفه او در ميان مىايستاد و هرقدر از مردم كه حاضر بودند چهار صف مربع مثل چهار ديوار مىبستند ، و هر صفى رو به طرف مقابل خود مىايستاد و كلمات چند كه بافته بود مىخواندند ، چون تمام مىشد سر را به همان طرف مقابل خود فرود آورده به طرف دست چپ خود مىگرديدند ، به طورى كه صف شمال رو به مغرب شود و صف مغرب رو به جنوب و صف جنوب رو به مشرق ، وصف مشرق رو به شمال .\r\n\r\n","description":"","footnote":"","page_name":" 438 ","page_number":472},
  {"content":"\r\n\r\nپس به طرف زمين مىنگريستند و بعد از آن به طرف آسمان ، و هربار آن كلمات را تكرار مىكردند ، و « 1 » بعد از ملاحظهء شش جهت « ديد » تمام مىشد و جمعيت متفرّق مىگرديد ، و « 2 » در سالى دو روز را عيد مىكردند ، يكى هفتم ذى الحجة ، و او را روز « جشن » مىناميد كه روز اوّل نزول وحى بر او بوده است ، و ديگرى « سولان » نام داشت كه در ماه ديگر بود ، و آن روز يكى از اعياد قديمهء فارسيان است .\r\nقبل از روز جشن ، آن مفسد شش روز را روزه مىگرفت و با كسى سخن نمىگفت ، به نوعى كه در ملل سابقه مقرّر بوده است ، پس در روز جشن تمام امت او مجتمع مىشدند و بر روى يكديگر عبير و ديگر خوشبوئىها مىافشاندند و مسرور مىگرديدند ، و دو علم همراه گرفته و خود كلاهى به شبيه كلاه ارامنه ، اندكى بلندتر از آن بر سر گذاشته با امّت به طرف كوهى كه در شاه جهان‌آباد است - و مدّعى آن بود كه اوّل انزال وحى بر او در آنجا شده بود - مىرفتند ، و باز به مكان خود مراجعت نموده ، با يكديگر مصافحه مىكردند .\r\n\r\nاحوال مهتاب رأى مخاطب به جكت سيتا\r\nو در اين كشور « مهاجنان » « 3 » يعنى صرّافان بسيار هستند كه اصحاب سرمايهء خطيرند ، و احدى از حكّام مزاحم احوال ايشان نمىشود ،\r\n\r\n\r\n","description":"","footnote":"\r\n( 1 ، 2 ) و : در « د » نيامده است .\r\n( 3 ) جمع ( مهاجن )  « Mahajan »  قومى در هندوها كه شغلشان فقط دادن قرض ربوى است .\r\n","page_name":" 439 ","page_number":473},
  {"content":"\r\n\r\nو « 1 » روزگارى را به آسودگى مىگذرانند ، و از آن جمله بودند اولاد « جكت سيتا مهتاب راى » ، كه از قوم هنود و در آن بلده بودند ، متواتر شنيده‌ام كه در ازمنهء سابقه قريب به سى هزار نفر از قوم « مرهته » به خانه او داخل شده تمامى بر اسبهاى خود روپيه حمل كرده ، به غارت بردند ، و از اتفاقات بعضى از ايشان به خزانهء اشرفى رسيده ، اشرفى حمل كرده بودند ، چون ديگران در اثناى راه بر اين معنى آگاهى يافتند روپيه را در صحرا ريخته ، مراجعت كرده ، اشرفى حمل نمودند . پس بعد از آنكه رفتند و آسودگى حاصل شد ، ناظم وقت به « جكت سيتا » در مقام دلنوازى فرموده بود كه شنيده‌ام كه در اين قضيّه به شما ضرر بسيار رسيده است ، گفته بوده است كه آنچه شد ضرر محسوب نمىشود ، زيراكه در حساب سود يك روزه « 2 » نقصان من شده است ، و الحال نيز اولاد او مالك كرورها مىباشند .\r\nو جماعت انگريزيه اصلا متعرّض احوال ايشان نمىشوند ، و حق آن است كه در اين مرحله اين ملك را نسبتى و شباهتى به حدود ديگر از ايران و روم نيست ، و لهذا از اين قبيل اصحاب دول در اين كشور بسيار بوده و هستند كه سلاطين و حكّام اصلا و مطلقا مزاحم ايشان نشده و نمىشوند ، و اگر ايشان را وجهى ضرور شود ، چون ديگران از اين جماعت قرض مىكنند ، و سود مىدهند ، اميد كه حق تعالى ديدهء انصاف به ديگران نيز كرامت فرمايد .\r\nو عمدهء شغل ايشان آن است كه زر به مردمان قرض مىدهند و سود مىگيرند ، و اگر مال التجارهء كسى از ملكى به ملكى رود ، ضامن آفت سماوى\r\n\r\n\r\n","description":"","footnote":"\r\n( 1 ) و : در « د » نيامده است .\r\n( 2 ) روز : « د » .\r\n","page_name":" 440 ","page_number":474},
  {"content":"\r\n\r\nو ارضى « 1 » مىشوند ، و در عوض به قدر قيمت آن مال مبلغى را مىگيرند .\r\nو اگر مال غرق شود يا دزد برد ، به مالك او قسم مىدهند كه در قيمت آن دروغ نگفته است ، چون قسم خورد « 2 » سرمايه را به او مىرسانند ، و شنيده‌ام كه بسا هست كه انسان را نيز بيمه مىكنند ، و اگر در آن سفر هلاك شد ، قيمت او را كه معيّن شده است به وارثش مىرسانند .\r\nالقصّة در آن بلده مدت هفت ماه الا شش روز توقف كردم ، اگرچه از راه گذران امور دنيويّه خوش مىگذشت ، و لكن به سبب قلّت وجود هم زبان ، و كمى جوان نكته‌دان ، و معاشرت با بعضى از دونان كه طبيعت از مصاحبت ايشان وحشت تمام داشت ، و بستن در بر روى ايشان ميسّر نبود ، هميشه خاطر محزون و مغموم مىماند .\r\n\r\nورود ميرزا محمّد حسين به مرشدآباد\r\nو در ماه رجب عالىجناب ميرزا محمّد حسين سابق الالقاب شهرستانى وارد آن بلده شدند ، من به استقبال ايشان تا كنار شط رفتم ، در خانهء فقير منزل فرمود ، چون تعجيل داشتند فيما بين ايشان و بيگم موصوفه چنان كه بايد رسوم متعارفه به عمل نيامد ، بعد از شش روز به سمت عظيم‌آباد تشريف برد .\r\n\r\n\r\n","description":"","footnote":"\r\n( 1 ) ارضى و سماوى : « الف » .\r\n( 2 ) بعد از قسم خوردن : « ب » .\r\n","page_name":" 441 ","page_number":475},
  {"content":"\r\n\r\n\r\nاسلام « 1 » عبد اللّه فارسى\r\nو در آن بلده شخصى از قوم آتش‌پرست كه به فارسى مشهورند ، و در ممبئى سكونت داشت وارد شد و به تقريبى پيش من راه آمد و رفت حاصل نمود ، و در ماه مبارك رمضان به ترغيب من هدايت يافت و به سعادت اسلام مشرّف گرديد ، احكام اسلام را از ختان و غيره بر وى جارى كردم ، و نام او « 2 » را عبد اللّه نهادم ، پس چون دل را افسردگى بسيار شد عازم سمت عظيم آباد شدم ، بيگم موصوفه ممانعت كرد قبول نكردم .\r\n\r\nفصل سيزدهم خروج از مرشدآباد به « 3 » سمت عظيم‌آباد\r\nو در روز يك‌شنبه هفدهم شهر شوال المكرم از سنهء مذكوره اهل خانه را به سبب حمل در آنجا گذاشته خود به اتّفاق عاليشان ميرزا سنگين بيك كه از اشراف و « 4 » خاندان قديم ، و از ساكنان آن بلده و از نسل قزلباشيهء خراسان است ، بر كشتى سوار شده عازم عظيم‌آباد شدم ، و در عرض راه قصبه‌جات بسيار ديدم .\r\n\r\n\r\n","description":"","footnote":"\r\n( 1 ) اسلام آوردن : « ب ، ج » .\r\n( 2 ) وى را : « الف » .\r\n( 3 ) و عزيمت به : « ب » .\r\n( 4 ) و : در « الف » نيامده است .\r\n","page_name":" 442 ","page_number":476},
  {"content":"\r\n\r\n\r\nقصبهء راج محل « 1 »\r\nاز آن جمله بود « راج محل » كه آخر صوبهء بنگاله و ابتداى صوبهء بهار است ، و سابق بر اين محلّ سكونت سلاطين بنگاله و مقرّ رياست شاه شجاع برادر اورنگ زيب پادشاه بوده است ، و آثار عمارات عاليهء آن بر كنار درياى « گنگه « 2 » » هويداست ، و نهايت خوش آب و هواست ، و چون قريب به كوه واقع است ، شكار برّى مثل : آهو و گوزن و نحو آن در نواحى آن بسيار است ، و در آنجا ظروف گلى را به تكلّف و نزاكت تمام مىسازند به حدّى كه از آنجا به رسم تحفه به اطراف مىبرند .\r\n\r\nبها گل‌پور « 3 »\r\nو از آن جمله بود « بها گل‌پور « 4 » » كه آباد و معمور است ، و پارچهء شير و شكر كه مرغوب روميان ، و باب بصره و بغداد است ، در آن به وفور است ، و تجّار خريد كرده به اطراف مىفرستند ، و در اثناى راه قطعه سنگ بسيار بزرگى از آب برآمده است ، و يكى از فقراى « 5 » هنود بر آن عمارت ساخته ساكن بود ، و آن جماعت وى را احترام مىنمودند ، حقيقت احوال بر من معلوم نشد ، ابلهان بعضى سخنان از وى نقل مىكردند .\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) گنگا : « ب ، ج » .\r\n( 3 ) عنوان : در « ب ، ج » نيامده است .\r\n( 4 )  « Bhagal Pur »  شهرى است در ايالت ( بهار )  « Blhar »  .\r\n( 5 ) فقراء : « الف ، ب ، ج » .\r\n","page_name":" 443 ","page_number":477},
  {"content":"\r\n\r\n\r\nمنگير\r\nو از آن جمله بود « منگير « 1 » » ، و آن قصبهء باشكوه است ، و قلعهء بلند اساس و خندق « 2 » عميقى دارد ، و چون جماعت انگريزيه به جز كلكتّه جاى ديگر را آباد نمىخواهند ، متوجّه تعمير او نمىشوند ، و لهذا مشرف بر خرابى است ، و آن را به وضعى ساخته‌اند كه اصلا توب‌گير نيست ، و در داخل قلعه چند خانه از آن قوم هست ، با مردمان سپاهى ايشان ، و مابقى صحراست ، و در خارج قلعه‌آبادى و محل سكونت مردمان است .\r\nنجّاران با وقوف هوشمند در آن بسياراند و از چوب « سال » كه چوب بسيار سنگين و با دوام و خوش‌رنگ است ، از قسم صندوق و كرسى و غيره به انواع مختلفه در نهايت تكلّف و صفا مىسازند ، و از آنجا به امكنهء ديگر مىبرند و به آن خوبى در حدود ديگر كمتر است ، و چون به كوه نزديك است ، در قرب و نواحى آن چشمه‌هاى « 3 » بسيار است .\r\n\r\nچشمهء آب گرم « 4 »\r\nو از آن جمله چشمه‌اى است كه « سيتا كند » ش مىنامند ، و از سمت\r\n\r\n\r\n","description":"","footnote":"\r\n( 1 )  « Mongyr »  شهرى است در ايالت بهار .\r\n( 2 ) بلند اساس و خندق : در « الف » نيامده است .\r\n( 3 ) چشمه‌ها : « الف ، ب ، ج » .\r\n( 4 ) عنوان : در « ب ، ج » نيامده است .\r\n","page_name":" 444 ","page_number":478},
  {"content":"\r\n\r\nبنگاله « 1 » كه مىروند ، نرسيده به منگير قريب به گنگه « 2 » واقع است ، و آب آن به مرتبه‌اى گرم است كه دست را در آن نهادن مشكل است .\r\nو وجه تسميهء آن آن است كه « سيتا » زنى بوده است كه هنود وى را از مقدّسات چون مريم مىدانند ، و « كند » چشمه را گويند ، و مىگويند كه سيتا روزى محتاج به غسل شد ، و هوا « 3 » بسيار سرد بود ، و اين چشمه به سبب كرامت او موجود شده است ، و در آن غسل نموده است .\r\nو لهذا جماعت هنود او را احترام مىكنند ، و غسل كردن در آن را موجب ثواب مىدانند ، و آب آن را تيمّنا و تبرّكا به اطراف مىبرند ، و با آن شدّت گرمى كه دارد ، برنج و غير آن از اطعمه در آن پخته نمىشود ، و مىگويند كه آب آن بسيار سبك و گوارا و هاضم است ، چون از موضعش خارج شد ، بسيار سرد و لطيف مىشود ، و قريب به آن بعضى چشمه‌ها هست كه آب آنها نهايت سرد است .\r\nو از اين قبيل چشمه‌ها در حدود تفليس و ايران نيز بسيار است ، و در ميان ذهاب و قصر شيرين نيز هست ، كه من به جهت مرض جرب غسل كردم و نفع ديدم ، چنان كه سبق اشاره به آن شد « 4 » ، و در دامن كوه آن انواع طيور و وحوش بسيار است ، و در ازمنهء ، سابقه صيدگاه سلاطين بوده است .\r\n\r\n\r\n","description":"","footnote":"\r\n( 1 ) بنگالا : « ج » .\r\n( 2 ) گنگا : « ج » .\r\n( 3 ) هواى : « د » .\r\n( 4 ) سبق ذكر يافت : « ب » .\r\n","page_name":" 445 ","page_number":479},
  {"content":"\r\n\r\n\r\nفصل چهاردهم ورود بلدهء عظيم‌آباد\r\nيوم هفتم شهر ذى القعدة الحرام از سنهء مذكوره وارد عظيم‌آباد شديم ، بعضى از دوستان استقبال كردند ، و حسب الخواهش اولاد همشيرهء جناب ميرزا غلام حسين خان سابق الذكر كه به تقريب وصلت عاليشان امير على خان برادر خود با صبيّهء اردلى خاص نوّاب آصف الدوله مشهور به « مهاراجه جها و لعل » به آن بلده رفته بودند ، منزل كردم ، و آن اعظم بلاد صوبهء « بهار » « 1 » است ، و نام آن « پتنه » - به پاء فارسى و تاء مثنيّهء ساكنه ، و نون مفتوحه ، و هاء ساكنه - بوده است .\r\nعظيم الشان خلف عالمگير پادشاه را اراده شد كه شهرى را به نام خود بنا نموده باشد ، چون اخراجات آن را تخمين كردند زياده بر كرور روپيه مىشد ، پادشاه آن بلده را به نام او موسوم و به عظيم‌آباد مشهور فرمود ، و لهذا آن شهر آباد و اصل « بهار » خراب و به منزلهء قريه شده است ، و حال پتنه نيز خوانده مىشود .\r\nشهرى است فقرا پرور و نهايت رنگين و خوش آب و هواى « 2 » ، و انواع ملبوس و مأكول در آن مبتذل است كه از آنجا به اطراف و نواحى مىبرند ، و در حدود بنگاله بلكه هند ، شهرى به جامعيت آن كم است ، و اگر جنّة الهندش بنامند رواست .\r\n\r\n\r\n","description":"","footnote":"\r\n( 1 ) .  Bihar \r\n( 2 ) هوا : « الف ، ب ، ج » .\r\n","page_name":" 446 ","page_number":480},
  {"content":"\r\n\r\nطول آن قريب به يك فرسخ و نيم ، و عرض آن نيم فرسخ است ، و بر كنار رودخانهء گنگه « 1 » كه به خوبى و لطافت و عذوبت مشهور است واقع است ، و بازارات با شكوه و عمارات و ابنيهء عاليه در آن بسيار است ، و در كنارهء دريا مسجد و مدرسهء بسيار عالى است كه در ازمنهء سابقه نوّاب سيف خان بهادر كه يكى از حكّام و بزرگان قزلباشيه بود « 2 » او را بنا كرده است ، و به جهت اخراجات آن نيز بعضى امكنه مقرّر كرده است ، و عدد جمل آيهء شريفه :  أَنَّ الْمَساجِدَ لِلَّهِ فَلا تَدْعُوا مَعَ اللَّهِ أَحَداً  « 3 » موافق تاريخ بناى اوست « 4 » ، و الى الآن مضبوط و مستحكم است ، و فى الجملة آثار خرابى به سبب عدم تعمير در آن ظاهر شده است .\r\nو در اين اوقات بعضى از جهّال نامه سياه از اولاد دخترى نوّاب سراج الدوله شهيد سابق الذكر ، مدرسه و توابع آن از اراضى و قفيهء آن را غصب كرده ، در آن عمارت ساخته‌اند « 5 » ، و مؤمنين به سبب عدم قدرت ممانعت نمىتوانند نمود .\r\nمجملا : چند روزى در آن بلده ماندم ، حضرات اعزّه و بزرگان و مقدّسين و مؤمنين به ملاقات آمدند و به تحقيق مسائل شرعيّه مشغول شدند .\r\nالحق در اين مرحله نيز وى را از ساير بلاد بنگاله « 6 » خصوص دار\r\n\r\n\r\n","description":"","footnote":"\r\n( 1 ) گنگا : « ج » .\r\n( 2 ) بوده : « الف » .\r\n( 3 ) سورهء جن ( 72 ) : 18 .\r\n( 4 ) عدد جمل آيهء شريفهء ( 1037 ) مىشود كه مطابق با تاريخ بناى آن است .\r\n( 5 ) ساخته است : « الف ، ج » .\r\n( 6 ) بنگالا : « ج » .\r\n","page_name":" 447 ","page_number":481},
  {"content":"\r\n\r\nالشرب مرشدآباد ممتاز ديدم ، جمعى از بزرگ‌زادگان از اولاد قزلباشيه و غيرهم در آن بلده ساكن و به رفاهيت مىگذرانند .\r\n\r\nنوّاب عباس قلى خان بهادر\r\nو از « 1 » آن جمله بود عاليجاه شوكت و اجلال دستگاه زبدهء خوانين ذوى الاحترام و عمدهء امراء عظام نوّاب مستطاب مقرّب السلطان ، مبارز الملك امير الدوله خان خانان ، عباس قلى خان بهادر نصرت جنگ دام اقباله ، خلف مرحمت و غفران مآب نوّاب مستطاب منير الدوله « 2 » رضا قلى خان بهادر نادر جنگ خراسانى كه از اولاد زنده فيل احمد جام است ، و چنان كه شنيده‌ام ابا عن جدّ در زمرهء امرا سركار سلاطين صفويّه - رضوان اللّه عليهم - بوده‌اند .\r\nو نوّاب مرحوم خود در خدمت شاه طهماسب خلد مكان بود ، و بعد از انقلاب آن دولت و انتقال آن به نادر شاه ، به پاس حق نمك ؛ چندى منزوى شد ، چون نادر شاه بر مراتب عقل و ادراك او مطلع گرديد ، وى را طلبيده در سلك امراء دولت خود منسلك گردانيد ، و بعد از چندى به سفارت نزد محمّد شاه پادشاه هند فرستاد ، و از آن وقت در اين كشور در نزد سلاطين بابريه معزّز و محترم مىماند ، و در خدمت شاه عالم پادشاه عزّت و احترام بسيار داشت ، و از امراء نامدار آن دولت بود ، و به وكالت مطلقهء ذات پادشاه نيز سرافراز بود تا به رحمت ايزدى پيوست .\r\nنوّاب معظّم اليه اميرى است روشن ضمير و بلند همّت و عالى مرتبت ،\r\n\r\n\r\n","description":"","footnote":"\r\n( 1 ) و : در « الف ، ب ، ج » نيامده است .\r\n( 2 ) منير الملك ، منير الدوله : « الف ، ب ، ج » .\r\n","page_name":" 448 ","page_number":482},
  {"content":"\r\n\r\nنيكو خصلت و باوقار و ديندار و خجسته كردار ، و صاحب ذوق سليم و طبع مستقيم ، و در علوم رسميّه نيز خالى از ربطى نيست ، و به تحصيل آن بسيار شايق است ، و با من مودّت و محبّت آن جناب به درجهء اتّحاد و برادرى رسيده است .\r\nاغلب به ملاقات تشريف مىآورند « 1 » ، و خاطر حزين را به صحبت‌هاى رنگين مسرور مىداشت ، و اولاد امجادش نيز همه صاحب كمال و مقدس و طالب راه نجات و از ابناى جنس خود ممتازاند « 2 » .\r\n\r\nسيد كاظم على خان بهادر « 3 »\r\nو از آن جمله بود عالى جناب سلالة الأطياب و « 4 » الانجاب ، نقاوهء خاندان ، و زبدهء دودمان ، فخر الاقران و الامثال ، سيد كاظم على خان بهادر ، خلف ارشد ارجمند مرحمت و غفران مآب ، نوّاب فخر الدوله سيد نقى على خان بهادر ظفر جنگ ، خلف مرحوم بخشى « 5 » الممالك ، نصير الدوله سيد هدايت على خان بهادر اسد جنگ بن سيد عليم اللّه بن سيد فيض اللّه طباطبايى ، كه در علوّ خاندان كالشمس فى رابعة النهار مشهور و مستغنى از اظهار است ، وى بزرگى است عالى مقام و سيدى است خجسته كلام و كوچك\r\n\r\n\r\n","description":"","footnote":"\r\n( 1 ) آورد : « الف ، ب ، ج » .\r\n( 2 ) اند : در « د » نيامده است .\r\n( 3 ) عنوان : در « ب ، ج » نيامده است .\r\n( 4 ) الأطياب و . . . : در « د » نيامده است .\r\n( 5 ) بخشى به معنى : روحانى بودائى ، و مرد داراى اطلاع وسيع را گويند . ( معين )\r\n","page_name":" 449 ","page_number":483},
  {"content":"\r\n\r\nدل ، و شكسته نفس و فروتن و متواضع ، و به مجالست و مصاحبت علماء و اصحاب كمال شوق تمام دارد ، و در لحاظ طريقهء آداب دوستى و و داد در غياب و حضور قليل النظير است ، روزگارى را به خوبى و آسودگى مىگذراند « 1 » ، با منش انس و مودّت و اتّحاد به درجهء كمال است .\r\nاغلب اوقات با منسوبان و خويشان خود - كه اغلب آنها از نيكانند - به ملاقات تشريف مىآوردند ، و خاطر حزين را خوش مىداشتند ، و والدهء ماجدهء خان معظّم اليه صبيّهء مرضيّهء مرحوم نوّاب اسماعيل قلى خان بهادر است از بطن صبيّه مكرّمهء منچهلى خانم ، صبيهء وسطى مرحوم حاجى احمد « 2 » برادر والاگهر نوّاب مستطاب غفران مآب ، مهابت جنگ صوبه‌دار بنگاله .\r\nفرد « 3 »\r\n نژاد از دو كس دارد آن « 4 » نيك پى * ز بهرام گور وز كاووس كى \r\nو عموى خان معظّم اليه مرحمت و غفران پناه سيد غلام حسين خان مصنّف كتاب « سير المتأخرين » است ، و با عالىجناب ميرزا غلام حسين خان خلف مغفور « 5 » حاجى اسماعيل بن آقا علاء الدّين محمّد ، كه ذكر ايشان در اولاد ملّا محمّد صالح مازندرانى گذشت ، فى الحقيقه نسبت خاله‌زادگى دارند ،\r\n\r\n\r\n","description":"","footnote":"\r\n( 1 ) گذرانده : « الف » .\r\n( 2 ) احمد : در « د » نيامده است .\r\n( 3 ) شعر : « الف » .\r\n( 4 ) اين : « الف ، ب ، ج » .\r\n( 5 ) مرحوم : « الف » .\r\n","page_name":" 450 ","page_number":484},
  {"content":"\r\n\r\nو از اجداد ايشان جنّت آرامگاه مرحوم مير فيض اللّه قدس سره نهايت مقدّس و صالح بوده است ، و مشهور است كه به ملاقات فايض البركات حضرت صاحب الامر عليه السلام مشرف شده است ، و در آن شهر بود سلالة السادات مير محمّد مؤمن خلف مير محمّد يوسف بهبهانى ، وى از سادات عالى درجات طباطباء است ، و مدّتى است مديد كه از دار الايمان ايران به اين مملكت افتاده است ، و سابق بر اين فى الجملة مايهء معيشتى داشت ، و در اين اوقات تهىدست گرديده ، روزگارى را به عسرت و افلاس مىگذراند و اولاد چند دارد .\r\nو نيز در آن بلده بود عالى حضرت ، رفيع منزلت ، خجسته رفتار ، ستوده كردار ، آقا زين العابدين گل گلاب ، خلف مرحوم حاجى محمّد تاجر قزوينى ، جوانى است نيكو اخلاق و مبادى آداب و خوش صحبت ، مادامى كه بودم اغلب انيس و مونس بود ، و در خدمات مرجوعه از خود به قصور راضى نبود .\r\nالحق وجودش به جهت متردّدين در انجاح مهمّات نهايت مغتنم است ، و اسامى دوستانى « 1 » كه بعد از معاودت از فيض آباد با ايشان ملاقات ميسّر شده است « 2 » من‌بعد نگارش خواهد يافت .\r\n\r\nدزدى [ اى 
  ] كه در داناپور رويداد شد\r\nمجملا : بعد از چند روز روانهء سمت فيض‌آباد شدم ، در منزل « داناپور » كه تقريبا سه فرسخ از عظيم‌آباد دور است ، نصف شب گذشته من و جميع همراهان در خواب بوديم ، جماعت قطاع الطريق بر كشتى ريختند ، بعد از\r\n\r\n\r\n","description":"","footnote":"\r\n( 1 ) دوستان : « د » .\r\n( 2 ) است : در « د » نيامده است .\r\n","page_name":" 451 ","page_number":485},
  {"content":"\r\n\r\nاطلاع اندك مدافعه شد ، چون بسيار بودند و طاقت مقاومت نبود غالب شدند ، و داخل كشتى گرديدند ، و دو نفر با شمشيرهاى برهنه بالاى سر من و آقا محمّد حسن خراسانى ناظر من ايستاده بودند ، و آنا فآنا مرا خوف قتل بود ، و تتمهء ايشان تمام اسباب را به غارت بردند و به جز رختى كه پوشيده بودم و كتب چيز قابلى نگذاشتند ، و علاوه به تهديد و توعيد از ما شراب مىخواستند .\r\nچون كتب را ديدند به يكديگر گفتند كه اينها اهل شرب نيستند ، و از بركت كتب از آن مرحله نجات يافتيم ، و كشتى را زير و زبر كردند كه شايد از قسم روپيه چيزى مخفى كرده باشيم ، و تمام ملازمان را برهنه كردند سواى آقا محمّد حسن را ، و نيم ساعت تقريبا به صبح باقى مانده بود كه رفتند .\r\nصبح آن شب معاودت به عظيم‌آباد نموديم ، دوستان چون مطلع شدند اول يكى از قوم هنود كه « منشى رام چند » نام داشت و در چند روزى كه بودم اخلاق ناصرى را پيش من مىخواند ، و در طايفهء خود ذى هوش و صالح بود پيش آمد و اظهار غصّه و اندوه و افسوس كرد ، پس دوستان رسيدند و در خانهء عالىشأن سيد كاظم على خان بهادر سابق الذكر كه بر كنار دريا بود منزل كردم ، و از « 1 » فضل الهى و همّت او و ساير دوستان در سه روز تمام اوضاع من بهتر از اوّل منقّح گرديد .\r\nو خاطر حزين از نبودن رفيق مشوّش بود كه منشى عزيز اللّه - كه يكى از منشيان جماعت انگريزيه بود و با من از دكهن غايبانه دوستى مىداشت - وارد ؛ و از راه خشكى عازم بنارس بود .\r\n\r\n\r\n","description":"","footnote":"\r\n( 1 ) و از فضل الهى . . . تا عازم بنارس بود : در « ب » نيامده است .\r\n","page_name":" 452 ","page_number":486},
  {"content":"\r\n\r\n\r\nفصل پانزدهم خروج از عظيم‌آباد دفعهء ثانيه\r\nپس در عشر آخر ماه ذى القعدة الحرام با اسباب و سرانجام تمام « كهاران » « 1 » به جهت سوارى خود و « چهكره » « 2 » و گارى به جهت حمل متعلّقان و ساير لوازمات ، و چهار نفر تنفگچى از براى محافظت استيجار نمودم ، و به اتّفاق منشى سابق الذكر روانهء بنارس شديم ، اگرچه وى از اهل سنّت و جماعت بود ، و لكن در لوازم اعزاز و احترام و مهربانى در اثناى راه كوتاهى نكرد .\r\n\r\nقصبهء شهسراى « 3 »\r\nبعد از چند روز به قصبهء شهسراى كه در السن عوام به « سسرام » مشهور است ، رسيديم ، و آن قصبه‌اى است در نهايت وسعت و آبادى ، و آثار عمارات و ابنيهء عاليه در آن بسيار است ، و همگى به مفاد آيهء شريفه  خاوِيَةٌ عَلى عُرُوشِها  « 4 » ، خراب و ويران است .\r\n\r\n\r\n","description":"","footnote":"\r\n( 1 ) قومى از هنود كه پالكى يا تخت و امثال آن را حمل كنند . آنندراج ، ( دهخدا ) .\r\n( 2 ) نوعى گارى كه انسان آن را مىكشد .\r\n( 3 ) قصبهء شهسراى مشهور به سسرام در نزد عوام : « ب » .\r\n( 4 ) سورهء بقره ( 2 ) : 259 .\r\nسورهء كهف ( 18 ) : 42 .\r\nسورهء حج ( 22 ) : 45 .\r\n","page_name":" 453 ","page_number":487},
  {"content":"\r\n\r\n\r\nمقبرهء شير شاه و احوال آن « 1 »\r\nو شير شاه معاصر همايون پادشاه خلف بابر پادشاه ؛ وى را مقرّ سلطنت خود كرده بوده است ، و مقبره‌اش نيز در آنجاست ، بركه آب بزرگى را ساخته است ، و در وسط آن عمارات عاليه و قبّه و بارگاه در غايت ارتفاع بنا نموده ، و در آن قبر اوست ، و سابق بر اين پلى به جهت عبور داشته است ، و حال آن پل به مرور دهور خراب شده است ، و عبور در آن به جز كشتى و نحو آن ميسّر نيست .\r\nبه آنجا رفتم ، چند قبر در آن بود كه بر بىاعتبارى دنيا و رياست و سلطنت آن گواهى مىدادند ، و بر بام آن رفتم تا مسافت هشت نه فرسخ راه ، همه سبز و خرم به نظر مىآمد ، و در اين مدّت عمارتى به آن علوّ شأن كمتر به نظر من آمده است ، و اين شير شاه از جماعت افاغنه است و در به دو امر يكى از سپاهيان و كمينهء خادمان بابر پادشاه بن عمر شيخ بوده است .\r\nروزى پادشاه مذكور بر وى غضب فرموده ، امر به حبس و قيدش « 2 » نمود « 3 » ، وى به مجرد شنيدن بر اسبى كه داشت سوار شده به سمت بنگاله فرار نمود ، جمعى به تعاقبش رفتند ، وى را نيافتند ، پس در صوبهء بهار به ملازمت سلطان محمّد كه داعيهء بزرگى ، بلكه سلطنت داشت رسيد ، و از جملهء سرداران عسكر او گرديد .\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) و قيدش : در « ب » نيامده است .\r\n( 3 ) فرمود : « الف » .\r\n","page_name":" 454 ","page_number":488},
  {"content":"\r\n\r\nبعد از چندى بابر پادشاه فوت شد و سلطنت به همايون پادشاه رسيد ، و دولت سلطان محمّد نيز سپرى گرديد ، شير شاه چون ميدان را خالى ديد خروج نمود ، و صوبهء بهار و بنگاله را به تصرّف خود آورد ، همايون شاه جمعى را به دفع آن معيّن نمود .\r\nشير شاه به شبيخون ، جمعيت ايشان را متفرّق و منهزم ساخت ، پس پادشاه خود به مدافعهء آن متوجّه شد ، و در نواحى بنگاله تلاقى فئتين و جنگ سلطانى روى داد ، شكست بر فوج شاهى رسيد ، هزيمت نمود ، و شير شاه از تعاقب مىرفت و جنگهاى عظيم رويداد مىشد ، و در هر دفعه شكست بر شاه مىرسيد ، تا آنكه وى را از مملكت اخراج نمود و خود بر تخت سلطنت متمكن گرديد ، و در آن مدّت كه شير شاه سلطنت نموده است از وى آثار خير بسيار پديد آمده است .\r\n\r\nوضع سرا و بهياره\r\nاز آن جمله است : وضع سراهاى بسيار كه به جهت مسافرين در شوارع و طرق ساخته بوده است ، و در آن خدم و حشم به قدر احتياج مقرّر بوده‌اند ، كه هرگاه مسافرى وارد مىشده است تمام امورات ضروريه او را از اكل و شرب و عليق دواب از سركاران « 1 » پادشاه مىداده‌اند .\r\nو در اين اوقات آن وضع باقى است و مردم خدمه در سراها هستند ، و لكن طعام و شراب موقوف است ، چون مسافر مىرسد ايشان آب و هيمه\r\n\r\n\r\n","description":"","footnote":"\r\n( 1 ) سركار آن : « الف » .\r\n","page_name":" 455 ","page_number":489},
  {"content":"\r\n\r\nمىآورند و خدمت‌گذارى مىنمايند ، و در هنگام رفتن هركس « 1 » چيز جزوى به ايشان مىدهد « 2 » ، و تعمير و متوجّه شدن آن سراها بر ذمّهء ايشان است ، و در بعضى از مواضع خود سراها ساخته‌اند ، و به همان نهج متوجّه خدمات مىباشند ، و اين قوم را « بهياره » مىنامند ، و در بىشرمى و بىحيايى به ايشان مثل مىزنند .\r\n\r\nرفتن همايون پادشاه به ايران\r\nمجملا : همايون پادشاه به ايران رفت ، به قصد پناه بردن به پادشاه گيتىپناه جنّت آرامگاه ، شاه طهماسب بن ابو البقاء شاه اسماعيل صفوى ، و از كابل به آن پادشاه ذىجاه مراسله مشتمل بر عجز و ارادت رسيدن به ملاقات نوشت ، و در آن اين شعر را مندرج ساخت « 3 » :\r\nشعر\r\n ما در اين در نه پى حشمت و جاه آمده‌ايم * از بد حادثه اين‌جا به پناه آمده‌ايم \r\nچون آن « 4 » مراسله به حضور شاهى رسيد در جواب نامه‌اى ملاطفت‌آميز مشتمل بر رعايت آداب سلطنت نوشته ، در آن اين بيت را\r\n\r\n\r\n","description":"","footnote":"\r\n( 1 ) هركس : در « ب » نيامده است .\r\n( 2 ) مىدهند : « د » .\r\n( 3 ) نمود : « الف ، ب ، ج » .\r\n( 4 ) اين : « الف » .\r\n","page_name":" 456 ","page_number":490},
  {"content":"\r\n\r\nنوشت :\r\nشعر\r\n هماى اوج سعادت به دام ما افتد * اگر ترا گذرى در مقام ما افتد \r\nو به خدمتش فرستاد ، و به اطراف و حدود مملكت خود فرامين متضمنه بر كيفيّت و دستور العمل خدمت‌گذارى به آن پادشاه به سركردگان و عمّال نوشت ، و سواد آنها در كتب مفصّلهء مورّخين ايران و هند مسطور است .\r\nمجملا : چون به مقرّ سلطنت عظمى رسيد ، اركان دولت تا دو سه منزل ، و شاهزادگان تا يك منزل ، و خود تا كنار فرش استقبال نمودند ، و دست آن پادشاه را گرفته بر مسند همايون همنشين خود ساخت ، و به وعدهء استرداد مملكت ، و قلع و قمع دشمنان زنگ از آئينهء خاطر شريفش زدود ، و « 1 » تا آن پادشاه در آن مملكت بود در فرامين حكم همايون مىنوشتند .\r\nپس از چندى قومى از قزلباشيه را ملتزم ركاب او ساخت كه به زور بازو و قوّت شمشير آن مملكت را از وجود عدو صاف كرده ، همايون پادشاه را بر تخت همايون نشانيدند ، و به فرمانفرمائى و سلطنت موروثى مقتدر ساختند .\r\n\r\nفصل شانزدهم ذكر ورود بنارس و احوال آن بلده\r\nبعد از نه روز در ماه ذى الحجة الحرام وارد بلدهء بنارس شديم ، وى\r\n\r\n\r\n","description":"","footnote":"\r\n( 1 ) و : در « ج » نيامده است .\r\n","page_name":" 457 ","page_number":491},
  {"content":"\r\n\r\nاعظم بلاد صوبهء « بيراك » و بر كنار شط گنگه واقع است ، و در نزد جماعت هنود از اراضى مقدسهء متبركه است ، و معتقداند كه تا چهار فرسخ در چهار فرسخ آن در جهات اربعه مردگان را پرسشى و سؤالى نيست ، و هرقدر كه اين شخص بدكار باشد ، چون در آن ميرود « 1 » و بسوزد ، از نيكان خواهد شد ، و در جسد خوبان و بزرگان بار ديگر به وجود آيد ، و به اين سبب در آن ؛ اجتماع و ازدحام ايشان از بلاد ديگر بيشتر است ، و عمارات دو طبقه و سه طبقه بالاى هم از سنگ صاف و آهك ساخته‌اند ، و گذرها و كوچه‌ها « 2 » بسيار تنگ است ، كه عبور دو كس سه كس در آنها نهايت « 3 » مشكل است .\r\nلهذا در خارج شهر مقام كردم ، بعد از دو روز جمعى از بزرگان مطلع شده آمدند ، و به التماس تمام مرا در « 4 » داخل شهر بردند ، و چند روزى كه بودم به حدّى اجتماع مىشد و مؤمنين به جهت تحقيق مسائل حاضر مىشدند كه بر مردم راهگذر از كثرت خدم و حشم و سوارى بر در خانه ، امر بسيار مشكل شده بود .\r\nو چون دريافت كردم زياده از دو لك‌خانه از طايفهء مسلمين از سنّى و شيعه در آن بلده مىباشند ، و با آن‌كه به ظاهر آن شهر دار الكفر است ، اهالى وى را نيز از دار الشرب مرشدآباد در تحقيق مسائل شرعيّه و در مراتب ديندارى بهتر ديدم ، و چند روزى كه بودم شب و روز آرام نداشتم .\r\n\r\n\r\n","description":"","footnote":"\r\n( 1 ) ميرد : « الف ، ب ، ج » .\r\n( 2 ) كوچه‌هاى : « د » .\r\n( 3 ) بسيار : « الف » ، نهايت : در « ب » نيامده است .\r\n( 4 ) در : در « ج ، د » نيامده است .\r\n","page_name":" 458 ","page_number":492},
  {"content":"\r\n\r\n« كوتوال » يعنى داروغهء آنجا مير ذو الفقار على نامى بود ، با وجود آنكه از اهل سنت و جماعت بود ، چون مطلع شد حاضر گرديد و در تهيّوء و درستى امورات و لوازم سفر و خدمتگذارى از خود به قصور راضى نشد .\r\n\r\nاحوال شيخ محمّد على حزين « 1 »\r\nو در آن شهر بود عاليشان حاجى محمّد بيگ و على اصغر بيگ سمنانى و جمعى ديگر از قزلباشيه ؛ و اغلب اوقات حاضر مىشدند . و قريب به خارج شهر واقع بود ؛ مقبرهء شيخ محمّد على جيلانى « 2 » متخلّص به حزين كه از احفاد عارف ربّانى شيخ ابراهيم معروف به زاهد جيلانى « 3 » ؛ مرشد و مطاع شاه صفى\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) شيخ محمّد على بن ابيطالب بن عبد اللّه بن على بن عطاء اللّه زاهدى جيلانى لاهيجانى اصفهانى ، معروف به شيخ على حزين ، از اكابر متأخرين علماى شيعه و بزرگان شعراى آن طبقه مىباشد ، كه بسيار عابد و زاهد بود ، و در زمان صفويه مىزيسته ، و در سال 1146 هجرى به هندوستان رفت ، و در سال 1181 در ( 77 ) سالگى در بنارس وفات يافت ، از تأليفات اوست : الامامه ، الاغاثه في الامامه ، الادعيه و الادويه ، بشارة النبوه ، و غيره . . . ( ريحانة الأدب : 2 / 41 )\r\n( 3 ) شيخ ابراهيم بن عبد اللّه بن عطاء اللّه اصفهانى ، زاهدى گيلانى ، از افاضل متبحرين علماى اوائل قرن دوازدهم هجرى مىباشد كه جامع علوم دينيّه ، مظهر معارف يقينيّه ، حاوى كمالات صوريّه و معنويه ، مؤيد به تأييدات الهيّه ، حسن التقرير و التحرير ، در شعر و انشاء و كشف معمّا بىنظير بود و اقسام خطوط معموله را خوب مىنوشت . از تأليفات اوست : حاشيهء مختلف علامه كه نامش « رافع الخلاف » ، حاشيه كشاف يا كاشف الغواشى ، و غيره . . . و در سال 1119 هجرى در لاهيجان وفات يافت . ( ريحانة الأدب : 2 / 356 )\r\n","page_name":" 459 ","page_number":493},
  {"content":"\r\n\r\nجدّ اعلاء سلاطين صفويّه رضوان اللّه عليهم است ، و اوصاف آن از غايت اشتهار مستغنى از اظهار است .\r\nو شيخ مذكور سلالهء آن خاندان و مشعله افروز آن دودمان بود ، ولادت با سعادتش در روز دوشنبه بيست و هفتم ماه ربيع الاول سنهء يكهزار و يك صد و سه ( 1103 ) هجرى در اصفهان اتّفاق افتاده ، و در خدمت جمعى از علماء عاليشأن چون والد خود ، و شيخ محمد خليل اللّه طالقانى ، و مولانا محمّد صادق اردستانى ، و آقا هادى بن ملّا محمّد صالح مازندرانى - شارح « اصول كافى » كه ذكرش گذشت - و مرحوم ميرزا كمال الدين محمّد فسائى داماد مولانا محمّد تقى مجلسى - سابق الذكر - و فاضل محدّث حاجى محمّد طاهر اصفهانى ، و قدوة الحكماء شيخ عنايت گيلانى ، و سيد المتبحّرين امير سيد حسن طالقانى ، و فاضل مدقّق ميرزا محمّد طاهر خلف ميرزا ابو الحسن قاينى - كه در رياضى نادرهء زمان بود - و استاد العلماء مولانا شاه محمّد شيرازى ، و جامع المعقول و المنقول آخوند مسيحاى فسوى تلميذ استاد الكل آقا حسين خوانسارى ، و مولانا لطف اللّه شيرازى تلميذ فاضل محدّث مولانا محسن كاشانى ، و فضلاى ديگر تحصيل مراتب فضل و كمال نمود ، و به اندك زمانى مقتداى انام و مرجع خاص و عام و در اغلب علوم امام همام گرديد .\r\nو مدتى را به سياحت فارس و عراق عرب و عجم ، و خراسان و طبرستان ، ، و حجاز و يمن و برّ عمان گذرانيده ، به ملاقات جمعى از علما و اعيان رسيده است ، چون فاضل ربانى ميرزا علاء الدين محمّد گلستانه ، و فاضل متبحّر مجتهد آقا جمال الدين محمّد خلف اكبر علامهء نحرير استاد الكل آقا حسين خوانسارى ، و آقا رضى الدين محمّد خلف ديگر آن مرحوم ،\r\n\r\n","description":"","footnote":"","page_name":" 460 ","page_number":494},
  {"content":"\r\n\r\nو آخوند مسيحاى كاشانى تلميذ و داماد آن مرحوم ، و فاضل متبحر شيخ جعفر قاضى اصفهان ، و فاضل محقق ميرزا حسن خلف مولا عبد « 1 » الرزاق لاهيجى ساكن دار المؤمنين قم ، مؤلف كتاب « شمع اليقين » در عقايد دينيّه ، و « جمال الصالحين » در اعمال ، و « رساله‌اى در تقيه » ، و مولانا محمّد گيلانى مشهور به سراب ، و مجتهد كامل مولانا بهاء الدين محمّد « 2 » اصفهانى مشهور به فاضل هندى ، و سيد فاضل كامل سيد هاشم همدانى ، و فاضل متبحّر كامل مير صدر الدين محمّد قمى اصفهانى ، مدرس مدرسهء همدان ، استاد جدّ اين فقير ، و مولانا ابو الحسن اصفهانى ساكن نجف اشرف ، و فاضل مقدّس شيخ يونس نجفى ، و عالم زاهد شيخ احمد جزائرى ، و شيخ مفيد شيرازى ، و مولانا محمّد فراهى ، و سيد الاتقياء و رئيس العلماء و الصلحا سيد هاشم نجفى ، و مولانا محمّد على شيرازى مشهور به سكّاكى .\r\nو فاضل اديب سيد على خان بن سيد نظام الدّين احمد « 3 » حسينى مشهور به حجازى شارح « صحيفهء كامله » - كه از احفاد امير غياث الدين منصور شيرازى است - و عالم عامل مولانا عبد الكريم اردكانى ، و فاضل محقق مير عبد الغنى اصفهانى - كه در ميراث رساله دارد - و شيخ سلام اللّه شولستانى شيرازى كه از خلق انزوا گزيده ، در كوهى مقام داشته است ، و مجتهد كامل ملّا محمّد « 4 » رفيع گيلانى مجاور مشهد مقدس رضوى ، و سيد نور الدّين بن سيد\r\n\r\n\r\n","description":"","footnote":"\r\n( 1 ) مولانا : « ج » .\r\n( 2 ) محمّد : در « د » نيامده است .\r\n( 3 ) احمد : در « ج » نيامده است .\r\n( 4 ) محمد : در « ج » نيامده است .\r\n","page_name":" 461 ","page_number":495},
  {"content":"\r\n\r\nنعمت اللّه جزايرى ساكن شوشتر ، و امير سيد على و برادرش مير سيد حسين ولدين سيد الافاضل مير عزيز اللّه جزائرى كه در خرّم‌آباد فيلى « 1 » ساكن بوده‌اند ، و اواخر ايّام فاضل محدّث كامل استاد المجتهدين و رئيس المتأخرين ، آخوند ملّا محمّد باقر مجلسى را در سن طفوليت دريافته است .\r\nو از تذكرهء آن مرحوم كه در مجمل از احوال خود نوشته است معلوم مىشود كه به مرتبهء عليّهء عاليهء اجتهاد رسيده ، و به شرف اجازهء جمعى از علماء اعلام مشرّف شده ، و مؤلّفات و رسائل بسيار از كلك بدايع افكارش در صفحهء روزگا به يادگار است ، چون رسالهء « وجوب مسح رجلين » ، و رساله‌اى در « قضا و قدر » ، و « رسالهء حدوث عالم » ، و « رسالهء توفيق » كه در توافق حكمت و شرع نوشته است ، و « حواشى شرح حكمت اشراق » ، و « رسالهء ابطال تناسخ » ، و « حاشيهء الهيّات شفا » ، و « رساله‌اى در مدارج حروف » ، و « حاشيهء هياكل النور » ، و « شرح رسالهء كلمة التصوّف » شيخ اشراق ، و « فرس نامه » ، و « رسالهء مدّة العمر » كه در اوقات تحصيل هر مسأله مشكله را كه حل نموده در آن ضبط كرده است .\r\nو غير آنها از رسائل بسيار و چهار ديوان رفيع بنيان متضمّن سى هزار بيت غرّا ، كه هر يك بحرى است لبالب از لئالى ثمين ، و گلزارى است پر از گل‌هاى رنگين .\r\n\r\n\r\n","description":"","footnote":"\r\n( 1 ) يكى از طوايف قشقائى ايران كه مركب از 150 خانوار و مسكن آنها در ناحيهء گاماسياب و درّهء صيمره و ابريز خرم‌آباد هستند .\r\nناحيه‌اى كه اين طايفه در آن مىزيستند به خرم‌آباد فيلى يا لرستان فيلى خوانده مىشد است . ( دهخدا )\r\n","page_name":" 462 ","page_number":496},
  {"content":"\r\n\r\nمراتب فضيلت و علمش ، و نهايت فصاحت و بلاغت و متانت ، و حلاوت كلامش از مطالعهء آنها بر هندمندان و علماى بىمرض ، و فضلاى خالى از غرض ظاهر و هويدا مىگردد .\r\nو « 1 » در دار الايمان ايران روزگارى را به عزّت و حرمت و احتشام گذرانيد ، و در خدمت شاه « 2 » سلطان حسين ، و شاه طهماسب به جلالت قدر ممتاز ، و چون قرّهء باصره با اعزاز بود .\r\nدر « 3 » ايّام تسلط افاغنه به آن كشور ، و سلطنت نادر شاه افشار ، و ويران شدن خاندان معدلت شعار ، از فرط علوّ همّت و پاس حقوق آن دولت ، و اطلاع بر حقوق صفويّه بر سلاطين بابريه ، و عدم اطلاع بر رسوم و عادات مردم هندوستان به قصد استمداد از محمّد شاه وارد اين كشور گرديد .\r\nچون به شاه جهان‌آباد رسيد و از اوضاع و اطوار پادشاه و گرفتارى وى به دست امرا مطّلع شد ، به غايت پشيمان و نادم شد ، و لكن از سطوت نادر شاه قدرت بر معاودت نداشت ، شاه طهماسب قبل از گرفتارى خود به وى مكتوبى در كمال آداب « 4 » نوشت ، و تكليف بر معاودت نمود ، چون بر حقيقت عاقبت امرش مطلع بود قبول نكرد ، و معذرت خواست ، و در اين كشور شهر بنارس را مسكن خود نمود ، و از معاشرت خلق دامن افشاند ، و در آن بلده در سنه يك هزار و يك صد و هشتاد ( 1180 ) به رحمت ايزدى پيوست ، بارگاه او مطاف\r\n\r\n\r\n","description":"","footnote":"\r\n( 1 ) و : « ب ، ج ، د » .\r\n( 2 ) شاه : در « الف ، ب » نيامده است .\r\n( 3 ) و در ايّام : « ب » .\r\n( 4 ) آداب : « الف » .\r\n","page_name":" 463 ","page_number":497},
  {"content":"\r\n\r\nزمرهء انام و مزار خاص و عام است .\r\nدر شب دوشنبه و پنجشنبه بر مقبرهء او عجب انبوه و ازدحامى مىشود ! اين رباعى بر سنگ مزارش نقش « 1 » است .\r\nرباعى « 2 »\r\n زبان دانِ محبّت بوده‌ام ديگر نمىدانم * همين دانم كه گوش از دوست آوازى شنيد اينجا\r\nحزين از پاى ره پيما بسى سرگشتگى ديدم * سر شوريده بر بالين آسايش رسيد اينجا \r\n\r\nذكر سخن بعضى از ناقصان در شأن او ، وردّ آن\r\nو با آنكه از خلق گوشه گرفت ، باز از دشنهء طعن همكاران لئام رهائى نيافت ، بعضى وى را به قول وحدت وجود نسبت دادند ، و غافل شده‌اند از آنكه فضيحت و رسوائى اين مذهب بر كسى از اصحاب شعور مخفى نيست ، تا به چنين عالم زبردستى چه رسد .\r\nو فاضل كامل ملّا صدر الدين شيرازى در « مبدأ و معاد » گفته است :\r\n« إن الإرتباط بين الواجب و الممكنات ليس بكونه محّلا لها - تعالى اللّه عن ذلك علوا كبيرا - على ما يفهم من الأمثلة الجزئيّة المذكورة في كتب العرفاء ، فإنّها و ان كانت مقربّة من جهة ، لكنّها مبعّدة من جهات اخرى ، كالتمثيل\r\n\r\n\r\n","description":"","footnote":"\r\n( 1 ) نقش : « د » .\r\n( 2 ) شعر : « الف » .\r\n","page_name":" 464 ","page_number":498},
  {"content":"\r\n\r\nبالبحر و الأمواج ، و النور و الأظلال » « 1 » انتهى كلامه .\r\nبر اندك عاقلى پوشيده نخواهد بود كه شيخ فقير بر نهج عرفا به جهت تقريب اذهان ؛ بعضى تمثيلات در باب وجود و شدّت ارتباط خالق به مخلوق ، از قبيل دريا و قطره ، و مداد و كلمات و امثال آنها در رسالهء خود فرموده است ، بعضى از ناقصان - خصوص بعضى از علماء لكهنو - ظاهر آن كلمات را گرفته بدون تدقيق و تأمّل وى را ، و جمعى ديگر از علماى گرام را ، چون فاضل مقدّس ربّانى ملّا محسن كاشانى ، و شيخ ميثم بحرانى ، بلكه شيخ بهائى عاملى و امثالهم را متّهم به تصوّف و قول به وحدت وجود كرده‌اند .\r\nو فاضل محقق مدقق ربّانى ملّا محمّد باقر مجلسى نيز از اين قبيل كلمات در « حق اليقين » و امثال آن فرموده است ، الّا آنكه چون بر احوال ناقصان مطّلع بود مقدّمهء مثال و تمثيل به آن نهج را موقوف داشته است ، و لهذا از دست ايشان نجات يافته است .\r\nو بالجمله : از عقايد اين فقير آن است كه هيچ ذى هوشى از صنف عوام - خاصّه به علماى گرام چه رسد - معتقد آن نيست كه واجب بالذّات با ممكن بالذّات متّحد است ، و خلايق اجزاى خالق يا جزئيّات آنند ، چنان كه از ظاهر امثله معلوم مىشود .\r\nو يقين آن است كه در تمثيلات مراد ايشان از آنها بيان شده ، ارتباط ميان خالق و مخلوقست ، چنان كه حضرت امير عليه السلام فرموده است : « هو مع كلّ شيء لا بمقارنة و غير كلّ شيء لا بمبائنة » « 2 » .\r\n\r\n\r\n","description":"","footnote":"\r\n( 1 ) رسالة المبدأ و المعاد : 31 .\r\n( 2 ) نهج البلاغه خطبهء اوّل . در مصدر « بمزايلة » ؛ بجاى « بمبائنة » آمد .\r\n","page_name":" 465 ","page_number":499},
  {"content":"\r\n\r\nبلى بهتر آن بود كه سدّ باب تمثيلات نمايند ، و در اين مرحله عمل به حديث شريف : « اسكتوا عما سكت اللّه « 1 » » كنند ، تا چون فاضل مجلسى ، و عرفاى ديگر از طعن زبان ناقصان نجات يابند .\r\nو اين مرحله بس نبود كه شيخ فقير را متّهم به ترك صلات نيز كرده‌اند ، و مىگويند كه : تارك الصلاة بوده است ، زيراكه كسى نماز كردن او را نديده است .\r\nو حق آن است كه : اين مراحل دليل قوى است بر علوّ شأن و كثرت فضل و علم آن رفيع مكان ، زيراكه اين فقير به تجربه رسانيده است كه در اين كشور هرقدر كه هنر و كمال اين شخص بيشتر است ، حسّاد و اصحاب كيد و عناد وى بيشتراند ، و عجب‌تر آن است كه بعضى از جاهلان گفته‌اند كه : شيخ قائل به معاد نبوده است ، با آنكه در رسالهء خود بر وجه اوضح و اتم به آن « 2 » تصريح كرده است .\r\nمجملا : معلوم مىشود كه شيخ فقير چون اين بندهء حقير ، بلكه زيادتر نظر به آنكه علاوه بر مراتب فضل ، شعر نيز مىفرموده است ، در اين كشور به دست همكاران ناقص مبتلا و گرفتار بوده است ، چنان كه از يكى از قصايد او معلوم مىشود ، و من آن قصيده را بعينها در خاتمهء رساله « تحفة المحبّين » در وصف الحال خود ذكر كرده‌ام .\r\n\r\n\r\n","description":"","footnote":"\r\n( 1 ) عوالى اللئالى : 3 / 166 / حديث 61 .\r\n( 2 ) به آن : در « الف » نيامده است .\r\n","page_name":" 466 ","page_number":500},
  {"content":"\r\n\r\n\r\nمسجد بنارس\r\nو در آن بلده مسجد عالى است بر لب رودخانه گنگه « 1 » : و « 2 » در ازمنهء سابقه بت‌خانه بوده است كه عالمگير او رنگ زيب پادشاه آن را خراب كرده ، در مكان آن ، آن « 3 » مسجد را ساخته است ، و در دولت انگريزيه ويران است ، و بعضى از سپاهيان از قوم هنود و غيره در آن مقام گرفته به شرب مسكرات و انواع معاصى مشغولند .\r\nمجملا : در آن بلده مراسله به خدمت عاليجاه و الا جايگاه « 4 » مهد عليا ، مقدّسهء مكرّمهء محترمه كنيز حضرت زهرا عليها السلام جناب عاليهء متعاليهء ، والدهء ماجدهء مرحمت و غفران‌پناه جنّت و رضوان آرامگاه ، نوّاب وزير الممالك ، آصف الدوله بهادر - طاب ثراه - و بعضى ديگر از متعلّقان و اركان و اعيان آن دولت مشتمل بر اظهار شوق ملاقات و عزم رفتن به فيض‌آباد نوشتم ، و به عالى حضرت على اصغر بيك سمنانى سابق الذكر دادم ، كه چون هدهد سليمانى در شهر سبا به آن بلقيس زمانى برساند .\r\n\r\nفصل هفدهم خروج از بنارس به عزم فيض آباد\r\nو خود در عشر وسط شهر ذى الحجة الحرام از سنه مذكوره عزيمت آن\r\n\r\n\r\n","description":"","footnote":"\r\n( 1 ) گنگا : « ب ، ج » .\r\n( 2 ) و : در « ج » نيامده است .\r\n( 3 ) آن : در « د » نيامده است .\r\n( 4 ) و الا جايگاه : در « ب » نيامده است .\r\n","page_name":" 467 ","page_number":501},
  {"content":"\r\n\r\nبلدهء فيض بنياد نمودم ، بعد از چند روز وارد « جونپور » شدم ، و آن از بلاد قديمه است ، و در سابق زمان به غايت معمور ، و بيكران و مقرّ سكونت سلطان محمّد فخر الدّين تعلّق ، و دار العلم هندوستان بوده است ، و طلبهء علوم از هر شهر و ديار به آنجا مىرفته‌اند ، و به تحصيل و تكميل مىكوشيده‌اند .\r\nو از فضلاى مشهور آن بلده است مولانا « محمّد جونپورى » كه در عصر خويش به فضل و علم و دانش اشتهار داشته است ، و در نزد شاه جهان بن جهانگير به غايت معزّز و محترم بوده است .\r\nو در آن مسجدى است در غايت علوّ و وسعت بر يك چشمه كه در آن تخمينا دو هزار « 1 » كس « 2 » گنجايش مىشود ، و الحال آن شهر خراب و ويران است ، و از علم و دانشورى در آن نشانى نيست ، و لكن بسيار خوش آب و هواست ، و گل ياسمن و نسترن ، و رازقى ، و انواع رياحين در آنجا وفور دارد ، به حدى كه از در و ديوار آن هواى عطرآميز مىوزد .\r\n\r\nروغن جونپورى\r\nو عطّاران عمارات « 3 » عاليه ساخته‌اند ، و كنجد را از گل فرش و لحاف مىكنند « 4 » و تا چهل روز اقلا گلها را تازه مىكنند ، و بعد از آن روغن آن كنجد را مىگيرند ، و قسم اعلاى آن قائم مقام عطر است ، زنان و مردان بر مو و بدن\r\n\r\n\r\n","description":"","footnote":"\r\n( 1 ) دوازده هزار : « الف » .\r\n( 2 ) كس را : « ج » .\r\n( 3 ) عمارت : « د » .\r\n( 4 ) يعنى : كنجد را از ابتداى گل آن بر روى زمين فرش و پهن مىكنند .\r\n","page_name":" 468 ","page_number":502},
  {"content":"\r\n\r\nمالند ، و خالى از كيفيّتى نيست .\r\n\r\nگل كيوره\r\nو از قسم رياحين نوع ديگر هست شبيه به كادى خرما ، مايل به سفيدى و آن را « كيوره » گويند ، عرق آن را نيز مىكشند ، و در خواص گرم و تر است ، و در تقويت قلب و اعضاى رئيسه آن را عوض بيدمشك استعمال كنند .\r\n\r\nپل جونپور\r\nو رودخانه‌اى در وسط شهر جارى است كه آن را « كومتى » نامند ، و بر آن پل « 1 » محكم بسيار عالى فهيم غلام خان خانان - كه از امراى ذوى الاقتدار قدماء هندوستان بود - ساخته است ، و عدد جمل لفظ « صراط مستقيم » « 2 » موافق تاريخ بناى اوست ، و تا به حال به آن خوبى و انضباط پلى « 3 » در اين حدود نديده‌ام .\r\n\r\nسيد امجد على خان « 4 »\r\nچون در سرا منزل كردم عالى جناب سلالة الاطياب مقدس صالح سيد امجد على خان ، كه از خاندان قديم و از اعيان و اكابر آن شهر بود به ملاقات\r\n\r\n\r\n","description":"","footnote":"\r\n( 1 ) پلى : « ب » .\r\n( 2 ) مجموع اعداد آن به حساب ابجد ( 950 ) مىشود .\r\n( 3 ) پل : « الف » .\r\n( 4 ) عنوان : در « ب ، ج » نيامده است .\r\n","page_name":" 469 ","page_number":503},
  {"content":"\r\n\r\nآمد و التماس نمود كه در خانهء وى مقام كنم ، بعد از الحاح بسيار قبول كردم ، و دو روز در آنجا حسب الخواهش آن سيد بزرگ توقّف نمودم ، در شرايط اعزاز « 1 » و مهمان‌دارى قصور نكرد ، و از ملازمان خود كسى را به جهت اطلاع و اخبار به فيض آباد فرستاد .\r\n\r\nاحوال درخت بر و خاصيت آن\r\nو در آن حدود يك نوع درختى است كه آن را ( بر ) گويند شبيه به درخت گردو ، و شاخه‌هاى آن به قدرى كه بايد بالا مىروند ، و از آنها شاخه‌ها شبيه ريشه منعكس شده به زمين مىرسند ، و فرو مىروند ، و از آن شاخه‌ها نيز مىرويد « 2 » ، و همچنين بالا مى « 3 » رود و پائين مىآيد ، و شنيده‌ام كه از اين نوع درخت در بعضى از جنگلهاى كهنه ديده شده است كه قريب به يك ميل راه گرفته است ، و تمام آن مسافت مدام سايه است ، زيراكه در اين كشور خزان « 4 » كم است ، خصوص اين درخت را كه هميشه سبز و خرّم است ، و شاخ و برگ آن قريب به هم است ، و از بعضى از معتمدين شنيده‌ام كه هرگاه از آن ريشه‌ها چيزى را بكوبند و در آب بخيسانند ، و از آن آب مو را بشويند باعث تقويت ، و پرى و درازى مو مىشود .\r\n\r\n\r\n","description":"","footnote":"\r\n( 1 ) اكرام : « ب » .\r\n( 2 ) برويد : « الف ، ب ، ج » .\r\n( 3 ) مى : در « ج » نيامده است .\r\n( 4 ) خزانى : « ب » .\r\n","page_name":" 470 ","page_number":504},
  {"content":"\r\n\r\n\r\nرسيدن خط با هركاره « 1 » از فيض‌آباد « 2 »\r\nبعد از چند روز وارد « سلطان‌پور » شديم ، در آنجا مراسلهء عاليشأن معلّى مكان رفيه بنيان خان صاحب عظيم المناقب نوّاب ناظر محمّد داراب على خان بهادر - دام عزّه - ناظر سركار و مختار تمام امور ، جناب عاليهء متعاليه سابقة الالقاب به مصاحبت هركارهء خاص حضورى ، مشتمل بر اظهار سرور و صبور ، و تعارفات رسميّه رسيد ، و نوشته بودند كه وقت ورود به بلدهء فيض بنياد را ارقام نمايند ، كه اعزّه و اعيان حسب الحكم حضور مقدّسهء محترمهء مكرّمه به استقبال آيند .\r\n\r\nبهدرسه « 3 »\r\nپس از دو سه روز وارد « بهدرسه » - كه تقريبا در سه فرسخى آن بلده واقع است شديم - و آن متعلّق به اولاد سادات عالى درجات از اهل نيشابور است ، كه نوّاب غفران مآب برهان الملك جدامى مرحوم آصف الدوله بهادر - به جهت گذران ايشان معاف فرموده است ، والى الآن حكم آن جارى است « 4 » ، و كسى متعرّض ايشان نمىشود .\r\n\r\n\r\n","description":"","footnote":"\r\n( 1 ) هركاره : پيامبر ، و نامه‌رسان را گويند ، و يا جاسوس . ( فرهنگ معين )\r\n( 2 ) عنوان : در « ب ، ج » نيامده است .\r\n( 3 ) ورود بهدرسه : « ب » .\r\n( 4 ) باقى : « ب » .\r\n","page_name":" 471 ","page_number":505},
  {"content":"\r\n\r\n\r\nمير سبحان على « 1 »\r\nو بزرگ ايشان است عالى حضرت سلالة السادات مير سبحان على ، وى جوانى است خجسته نهاد ، و نيكو اطوار ، و عالى همّت و مخلص اصحاب معرفت ، و در طريقهء دوستى محكم و با وفا ، و در مدّتى كه در آن شهر بودم با من نهايت اخلاص داشت ، و حق آن است كه آن جماعت همه ديندار و با مروّت و با حميّت و عالى همتند .\r\nمجملا : شب جمعه بيست و هفتم ماه ذى الحجّة را در آن قريه توقف كردم ، و مراسله به جهت اطلاع به حضور مقدّسه ، و نوّاب ناظر نوشتم ، و با هر كارهء مذكور در شب روانه كردم ، و خود بعد از طلوع آفتاب روز مذكور سوار شدم .\r\n\r\nفصل هجدهم ورود بلدهء فيض آباد فيض بنياد\r\nچون تقريبا نيم فرسخ از آن قريه دور شده بودم - كه عالى حضرت سامى مرتبت سلالة السادات مير مكارم على ، كه از سادات عالى درجات حدود غازى پور است و به منصب بخشىگرى در آن سركار منصوب بود - رسيد ، و قدرى راه رفته بوديم كه جناب معلّى القاب ميرزا محمّد حسين شهرستانى رسيدند ، و چون به دو فرسخى آن بلده رسيديم نوّاب مستطاب كامياب اسد الدوله رستم الملك ميرزا محمّد تقى خان « 2 » بهادر فيل جنگ - كه\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) خان : در « ب » نيامده است .\r\n","page_name":" 472 ","page_number":506},
  {"content":"\r\n\r\nعمدهء اميرزادگان و زبدهء اعيان ، و مقرّب حضور مقدّسه متعاليه ، و خلف مرحوم مغفور ميرزا محمّد امين خان است ، با خلف ارجمند خود عاليشأن رفيع مكان عمدة الأعيان ، فرزند مقامى دلير الدوله دلاور الملك ميرزا محمّد على خان بهادر فيروز جنگ ، مشهور به ميرزا حيدر كه در حضور محترمهء مكرّمه زياده از فرزند حقيقى معزّز و مكرّم و محترم است به اتّفاق عاليشأن معلّى مكان خان صاحب والامناقب نوّاب ناظر سابق الالقاب با جمعى ديگر از مؤمنين - رسيدند .\r\nبعد از ملاقات و طىّ رسومات به اتّفاق روانه شديم ، و قريب به ظهر يوم مذكور وارد آن « 1 » بلده گرديديم ، حسب الخواهش جناب عاليه از عرض راه به دولت سراى عاليه رفتيم ، مراتب اشفاق و نوازشات ، و محاسن اخلاق و الطاف را معمول فرمود ، و حق آن است كه الى الآن در زمرهء مردان و اغلب سرداران اين مملكت كسى را به مراتب حسن آداب و خلق آن مخدّرهء مكرّمه نديده‌ام ، تا به زنان چه رسد !\r\nبعد از طىّ رسوم متعارفه به اتّفاق جناب ميرزا محمّد حسين و نوّاب ناظر از حضور رخصت « 2 » شده به خانه [ اى 
  ] كه به جهت نزول من مقرّر كرده بودند رفتيم ، بعد از صرف قهوه و قليان نوّاب ناظر به خانهء خود رفتند ، و چون اكل به عمل آمد ، جناب ميرزا نيز به منزل خود تشريف برد ، و در هر شب و روزى دو وقت طعام از سركار مىآوردند و اعيان و بزرگان و مؤمنين آمد و رفت مىنمودند .\r\n\r\n\r\n","description":"","footnote":"\r\n( 1 ) آن : در « د » نيامده است .\r\n( 2 ) مرخّص : « الف » .\r\n","page_name":" 473 ","page_number":507},
  {"content":"\r\n\r\n\r\nرؤيت ماه محرم الحرام سنه 1222 در فيض آباد\r\nپس ماه محرم الحرام سنه يك هزار و دوصد و بيست و دو رسيد ، و اناث و ذكور و بزرگ و كوچك به عزادارى مشغول شدند .\r\n\r\nذكر احوال فيض‌آباد از به دو آبادى تا اوان خرابى آن\r\nبدانكه ! بلدهء مذكوره را نوّاب مستطاب غفران مآب برهان الملك سعادت خان بهادر ، بهادر جنگ بنا نهاده است ، و آن عاليشأن از عمده زادگان نيشابور است ، و در عهد دولت محمّد شاه به هندوستان آمد « 1 » و به سبب جوهر ذاتى در آن سركار از سرداران و امراء ذوى الاقتدار گرديد ، و در اوقاتى كه پادشاه قهّار نادر شاه افشار به شاه جهان آباد آمد ، و بر محمّد شاه و مملكت او مسلط گرديد ، چون واسطهء جواب و سؤال ميان آن دو پادشاه بود ، در حضور نادر شاه نيز عزّت و احترام بسيار به هم رسانيد .\r\nمجملا : چون صوبهء « اوده » كه اعظم صوبه‌جات هند است ، و محل سكونت « رايان » با عزّ و شأن بود ، و چنان كه بايد سر در اطاعت پادشاه در نمىآوردند ، حكومت و نظم و نسق آنجا از حضور سلطانى به نوّاب برهان الملك قرار گرفت ، وى به زور شمشير و حسن تدبير آن مملكت را متصرّف شد ، و گردن كشان را مطيع و منقاد خود گردانيد ، و چنان كه بايد در آن عمل نمود .\r\n\r\n\r\n","description":"","footnote":"\r\n( 1 ) آمده : « ب » .\r\n","page_name":" 474 ","page_number":508},
  {"content":"\r\n\r\n\r\nفوت برهان الملك\r\nچون « 1 » نواب معظّم‌اليه به مرض سرطان در سنهء يك هزار و يك صد و پنجاه و يك ( 1151 ) هجرى در شاه جهان آباد در ايّامى كه پادشاه قهّار نادر شاه افشار در آن بلده بود ، به رحمت ايزدى پيوست ، حكومت آنجا به نوّاب غفران مآب جنّت آرامگاه ، صفدر جنگ وزير احمد شاه كه داماد نوّاب مرحوم ، و همشيره زاده‌اش نيز بود قرار گرفت ، او نيز به دستور سابق تمام آن مملكت را در احاطهء تصرّف خود داشت و از سرداران شرير كسى كه باقى مانده بود خوار و حقير و ذليل و دست‌گير نمود ، و چون نوّاب بزرگ به جهت سكونت خود اين موضع را كه سابق جنگل و خالى از آبادى بود ، در يك فرسخى شهر « اوده » - كه از بلاد قديم آن صوبه است - مقرّر كرد و معسكر خود نمود .\r\nاوّل : عمارت چهارسوئى كه در هندى آن را « بنگله » « 2 » مىنامند در كنارهء رودخانه « كهاكره » به جهت نشيمن خود ساخته بود ، آن بلده در به دو امر مشهور به بنگله « 3 » شد ، و لكن چون به ياد قرية فيض‌آباد بنا نهاده شده است ، و آن قريهء بزرگى است كه در ارض خراسان قريب به تربت‌حيدريه واقع است ، و نهايت خوش آب و هوا است ، و خربوزه و انواع فواكه در آن بسيار خوب و به وفور مىشود ، و اين بلده نيز شباهت كليه به آنجا داشت ، اسم حقيقى آن را\r\n\r\n\r\n","description":"","footnote":"\r\n( 1 ) دو چون : « الف » .\r\n( 2 ، 3 ) بنگالا : « ب ، ج » .\r\n","page_name":" 475 ","page_number":509},
  {"content":"\r\n\r\nفيض‌آباد گذاشت ، و حال در السن هر دو نام مشهور است .\r\nو در اين مدّت كه در اين كشور بودم ، شهرى به خوشى آب و هوا ، و فرحت و روح و فضاى آن بلده و صحراى آن نديدم « 1 » ، و حق آن است كه فيض‌آباد و فيض بنياد است .\r\n\r\nفوت صفدر جنگ\r\nمجملا : چون نوّاب صفدر جنگ در هفدهم شهر ذى الحجة الحرام سنهء يك هزار و يك صد و شصت و هفت ( 1167 ) هجرى به مرض سرطان به رحمت ايزدى پيوست ، رياست و حكمرانى آن صوبه تعلّق به نوّاب غفران مآب ، وزير الممالك شجاع الدوله ، ميرزا جلال الدين حيدر خان بهادر ، خلف ارشد ارجمند وى گرفت ، نوّاب معظّم‌اليه آن بلده را مقرّ جلوس خود نمود ، و زياده از سابق متوجّه تعمير آن گرديد ، و قلعه و خندق وى را بزرگ و محكم و مضبوط نمود ، و قريب به بيست هزار خانه از قوم قزلباش را در آن سكونت داد .\r\nو آن شهر به سبب ازدحام و اجتماع قزلباشيه نظير يكى از بلاد عظيمهء ايران شد . و اصحاب كمال و سرداران با عزّ و جلال از اطراف به جهت حسن سلوك و رفتار نوّاب كامياب معظّم‌اليه به آنجا مجتمع مىشدند ، و آبادى و رونق آن به درجهء اعلا رسيد ، و اصل شهر كه « اوده » باشد خراب ، و در جنب آن به منزلهء قريه‌اى گرديد .\r\n\r\n\r\n","description":"","footnote":"\r\n( 1 ) نديده‌ام : « الف ، ج » .\r\n","page_name":" 476 ","page_number":510},
  {"content":"\r\n\r\n\r\nسبب عزم نوّاب شجاع الدوله بر « 1 » مجادلهء انگريز و شكست او ، و راه يافتن آن قوم در ملك وى\r\nدر اين اثنا عاليجاه نوّاب مير قاسم على خان داماد محمّد جعفر خان صوبه‌دار بنگاله « 2 » كه ذكرش در احوال مرشدآباد گذشت ، با جماعت انگريزيه سر جنگ و ستيزه را در بنگاله « 3 » برداشت ، و به سبب نفاق سرداران تاب مقاومت و مجادله با ايشان « 4 » باقى نماند ، و شكستهاى متعاقبه بر وى رسيد ، مال و خزاين خود را برداشته به جهت استمداد به خدمت نوّاب وزير رفت ، عهد و ميثاق و ايمان مغلظه فيما بين ايشان در انجاح « 5 » مهم او محكم گرديد .\r\nعاليجاه ؛ روزى لك روپيه به جهت اخراجات در كوچ ، و پنجاه هزار روپيه در مقام از براى نوّاب وزير مقرّر نمود ، پس نوّاب وزير با « 6 » زياده از لك سپاه قزلباشيه و غيره از سوار و پياده ، و توپخانه و دستگاه تمام با عاليجاه متوّجه عظيم آباد شدند .\r\nانگريزان چون آن حشمت و عظمت و جاه و سامان را ديدند ، چنان كه از « 7 » رسوم و عادت ايشان است ؛ اوّل در صلح را كوبيدند ، از راه غيرت و غرور قبول ننمود ، انگريزان عازم بر فرار شدند ، و نوّاب وزير طمع در مال\r\n\r\n\r\n","description":"","footnote":"\r\n( 1 ) به : « د » .\r\n( 2 ، 3 ) بنگالا : « ب ، ج » .\r\n( 4 ) در وى : « الف ، ب ، ج » .\r\n( 5 ) پيروز شدن مهم او .\r\n( 6 ) با : در « ب ، ج » نيامده است .\r\n( 7 ) از : در « د » نيامده است .\r\n","page_name":" 477 ","page_number":511},
  {"content":"\r\n\r\nعاليجاه كرد و به بهانه [ اى 
  ] او را مقيّد نمود ، و اموال و اسباب او را ضبط كرد .\r\nدر اين « 1 » اثنا كه آن قوم اسباب و سامان خود را بر جهاز حمل كرده ، عازم بر فرار شده بودند ، چون :\r\n كلوخ انداز را پاداش سنگ است \r\n« بى نى بهادر » كه رئيس عسكر وزير بود با ساير سرداران قزلباشيه به طمع زر با انگريز « 2 » سازش نمودند ، و در روزى كه صفوف حرب آراسته شد آن نمك به حرامان بدذات ، عار فرار را بر خود قرار دادند و خزينه و اسباب خداوند نعمت خود را به غارت بردند ، وزير چون چنين ديد فرار نمود و پيش « احمد خان بنكش » رفته ، از وى استمداد و طلب اعانت كرد ، احمد خان گفت كه اصلح آن است كه شما با انگريز صلح كنيد .\r\nعالى گوهر - كه وزير او را پادشاه كرده و بر تخت سلطنت نشانيده بود ، و در اين اواخر به « شاه عالم پادشاه » مشهور گرديد - در آن وقت حسب الطلب نوّاب وزير از شاه جهان آباد تا كنار شط گنگه آمده بود ، چون خبر شكست وزير به وى رسيد در آنجا توقّف نمود .\r\nنوّاب وزير به خدمتش رفت ، و به وساطت آن پادشاه و حسن تبليغ و رسالت نوّاب نجف خان صفوى - كه الى الآن آواز شمشيرش از كوه و جنگل و بيابان هندوستان به سماع هنديان مىرسد - با جماعت انگريز صلح كرد به آنكه وزير پنجاه لك روپيه نقد در عوض خسارتى كه به ايشان رسيده است به آن جماعت بدهد ، و علاوه بر آن هر ساله از مداخل ملك از روپيه كه شانزده\r\n\r\n\r\n","description":"","footnote":"\r\n( 1 ) اين : در « ب » نيامده است .\r\n( 2 ) انگريزان : « ب » .\r\n","page_name":" 478 ","page_number":512},
  {"content":"\r\n\r\nآنه است شش آنه به ايشان برساند ، و يك نفر وكيل از جانب ايشان در خدمت او باشد ، و حدود بنگاله « 1 » و بهار را ؛ نيز به ظاهر از پادشاه به مبلغ جزئى اجاره نمودند .\r\nنوّاب وزير در اداى مبلغ پنجاه لك نقد متحيّر بود ، و به هريك از مادر و خويشان و منسوبان خود كه مدّت العمر در خوان احسان وى پرورش يافته بودند ، در اداى آن استمداد نمود ، همه قسمهاى مغلظه و ايمان شديده ياد كردند كه ما را قدرت بر مبلغ قليل نيست ، تا به كثير چه رسد ، چون حليلهء جليلهء وى :\r\nجناب عاليهء متعاليه سابقة الالقاب چنين ديد ، حميّت كرده ، آنچه از روپيه و آلات و نقد و جنس داشت همه را به حضور وى حاضر كرد ، و از آنها كار روائى « 2 » شوهر خود نمود .\r\nپس نوّاب وزير به فيض آباد مراجعت نمود ، و مملكت خود را متصرّف شد ، و « بى نى بهادر » ملعون نمك به حرام را كور نمود ، و قزلباشيه نفاق پيشه را به ذلّت و خوارى تمام از آن اوج رفعت به حضيض حقارت انداخت ، و مال و اسباب و خانهء ايشان را ضبط نمود ، و با زنان و اطفال اخراج البلدشان نمود ، و در ازاى احسان و مردى كه جناب عاليه كرده بود ، مقرّر كرد كه از مداخل ملك آنچه از خرج ضرورى زياد آيد تمام را داخل حرم كرده به جناب عاليه تسليم نمايند .\r\nپس چند زمانى بر اين منوال گذشت و نوّاب وزير امورات خانهء خود را تمام به خواجه سرايان و غلامان خود محوّل كرد ، و متوجّه عسكر آرائى\r\n\r\n\r\n","description":"","footnote":"\r\n( 1 ) بنگالا : « ب ، ج » .\r\n( 2 ) كار رواى : « الف ، ب ، ج » .\r\n","page_name":" 479 ","page_number":513},
  {"content":"\r\n\r\nو تمشيت امور خود گرديد ، و در اواخر كار جماعت انگريز از صلحى كه با وى كرده بودند پشيمان و نادم « 1 » شده بودند ، و لكن به ظاهر مماشات ، و كجدار و مريزى از طرفين مىشد .\r\n\r\nفوت نوّاب شجاع الدوله و انتقال رياست به نوّاب آصف الدوله\r\nتا آنكه : نخل مراد ايشان بارور گرديد ، و در فيض آباد نوّاب وزير در روز پنجشنبه بيست و دويّم ذى القعدة الحرام سنهء يكهزار و يكصد و هشتاد و هشتم ( 1188 ) هجرى به رحمت ايزدى پيوست ، و رياست به خلف اكبر او وزير الممالك نوّاب آصف الدولة آصف جاه ، يحيى خان بهادر هژبر جنگ - كه از بطن جناب عاليه متعاليه بود - قرار گرفت .\r\nانگريز را بيش از پيش به سبب نفاق سرداران و كار فرمايان ، و كم هوشى صاحب كار ، در آن سركار مداخله حاصل گرديد ، به حدّى كه عزل و نصب احدى بدون مشورت ايشان نمىشد .\r\nو امراء - چنان كه مكرر نگارش شده است - به جهت خوف از يكديگر ، به اين جماعت در خفيه و آشكارا راه دوستى و مرابطه و اخلاص حاصل كردند ، و اين جماعت نيز به نفايس الحيل دل همه را مايل خود نمودند .\r\nمجملا : مير مرتضى خان مختار الدوله كه مردى محيل و مكّار و شرير و بدذات و از اهل اصفهان بود ؛ نايب نوّاب آصف الدوله شده « 2 » ،\r\n\r\n\r\n","description":"","footnote":"\r\n( 1 ) نادم و پشيمان : « الف » .\r\n( 2 ) شد : « الف ، ب ، ج » .\r\n","page_name":" 480 ","page_number":514},
  {"content":"\r\n\r\nچون « 1 » در بلدهء فيض‌آباد نوّاب بيگم مرحومهء والدهء ماجدهء نوّاب شجاع الدوله ، كه زن شيرمردى بود ، و تمام اعيان و امراء ، و رايان و زمين‌داران رشتهء اطاعت وى را در گردن خود از قديم داشتند ، و به قدر سرمويى از حكم وى تخلّف نمىكردند ، و او نيز در امور رياست سليقهء تامّه داشت ، و علاوه بر آن جناب‌عاليهء متعاليه والدهء نوّاب معظّم اليه نيز در بلدهء فيض‌آباد بودند ، و به اين سبب مختار الدوله چنان كه بايد ؛ شرارت و خباثت ذات خود را در آن بلده ظاهر نمىتوانست نمود ، به حيل و تدابير بسيار نوّاب آصف الدوله را - كه طفل و كم تجربه بود - براين واداشت كه لكهنو را كه در بيست فرسخى آن بلده در كنار شط « كومتى » واقع است ، مقرّ رياست خود كند ، قبول كرد و به اين سبب روز به روز بلدهء فيض‌آباد خراب ، و لكهنو آباد گرديد .\r\nو ساير وقايعى كه در اين خاندان از ستم غلامان نمك به حرام « 2 » ، و اراذل گمنام - كه به دولت اين دودمان صاحب نام و نشان شده بودند « 3 » - رسيده است در بيان ذكر وقايع لكهنو نگارش خواهد شد .\r\nبعد از فوت نوّاب آصف الدوله مرحوم ؛ در زمان وزارت وزير على خان - كه ذكرش خواهد آمد - حكومت بلدهء فيض‌آباد و نواحى آن - كه شانزده لك روپيه تقريبا مداخل اوست ، متعلّق به كارگذاران ، و معتمدان سركار وسعت مدار جناب عاليهء متعاليه گرديد .\r\n\r\n\r\n","description":"","footnote":"\r\n( 1 ) و چون : « الف ، ب ، ج » .\r\n( 2 ) حرامان : « ب » .\r\n( 3 ) بوده‌اند : « الف » .\r\n","page_name":" 481 ","page_number":515},
  {"content":"\r\n\r\n\r\nذكر نسب و حسب جناب‌عاليه\r\nو جناب‌عاليهء موصوفه در علوّ خاندان و بلندى رتبه و شأن در اين كشور در عصر خود قليل النظير است ، وى دختر خوانده پادشاه ذيجاه محمّد شاه ، و صبيّهء مرضيّه مؤتمن الدوله نوّاب محمّد اسحاق خان بهادر است ، كه از مقرّبان خاص حضور آن پادشاه ، و به خدمت ديوانى خالصهء شريفه سرافراز « 1 » بود ، و همشيرهء مكرّمهء معظّمهء ميرزا محمّد نجم الدوله مشهور به اسحاق خان ثانى است ، كه نهايت تقرّب در حضور داشت ، به حدّى كه عامّهء ناس تصوّر مىكردند كه آن پادشاه را به آن امير ذيجاه تعشّق است ، و بر تخت سلطنت با خود رديف مىنشاندش « 2 » ، و عروس نوّاب وزير الممالك صفدر جنگ ، و حليلهء نوّاب وزير شجاع الدوله ، و والدهء نوّاب وزير آصف الدوله است .\r\nو كيفيّت عروسى او الى الآن نقل محافل و مجالس است ، و مشهور است كه مثل آن در « شاه جهان‌آباد » نشده بود ، و نشده است مگر عروسى پسر « راجه جو كل كشور » وكيل نوّاب مهابت جنگ صوبه‌دار بنگاله « 3 » در حضور محمّد شاه ، و علاوه بر علوّ شأن در خجستگى صفات و حسن سلوك و رفتار و گفتار ، و كوچك دلى ، و تواضع و فروتنى و رعيت پرورى ديدهء دوربين فلك چون وى در زمرهء زنان ، بلكه مردان اين كشور ، سيّما آن خاندان كم ديده است ، و در مدّت زياده از يك سال كه مهمان آن سركار بودم ، هر روز از پيشتر بيشتر مهربانى و الطاف مىفرمود ، و در هر ساعتى زياده از قبل در رعايت\r\n\r\n\r\n","description":"","footnote":"\r\n( 1 ) ممتاز : « ب ، ج » .\r\n( 2 ) مىنشاند : « د » .\r\n( 3 ) بنگالا : « ب ، ج » .\r\n","page_name":" 482 ","page_number":516},
  {"content":"\r\n\r\nو لحاظ مراتب ، و اعزاز و احترام مىكوشيد ، چند دفعه از راه كوچك دلى و مهمان‌نوازى در حضور طلبيده بلا واسطه نوازش و اشفاق فرمود ، هرقدر كه در ذكر محامد اخلاق آن زبدهء آفاق مبالغه رود ناگفته بماند .\r\n\r\nنوّاب ناظر « 1 » محمّد داراب على خان « 2 »\r\nو معتمد و كارفرماى آن سركار بود ، خان عاليشان معلّى مكان رفيع بنيان نوّاب ناظر محمّد داراب على خان بهادر سابق الالقاب كه نظر به حديث :\r\n« الناس على دين ملوكهم » « 3 » وى نيز نهايت آرميده و خجسته خصال و نيكو فعال و عالى همّت و طالب مجالست و مصاحبت با ادبا و نجبا و مؤانست با عرفا و شعراء و علماء ، و مخلص اصحاب فضيلت و كمال ، و سرآمد امثال و اقران است .\r\nدر به دو عمر در تحصيل مراتب علوم كوشيده ، و بسيارى از مراتب مقدّمات ادبيّه را ديده ، طبع مهر آسايش در ذرهء پرورى مستعدّان خورشيد اشتهار ، و مس مرتبهء مستفيدان و دانشوران از اكسير تربيتش طلاى دست افشار است ، وضع مجلس و صحبت وى را بر خلاف اغلب امراء اين ملك منتظم « 4 » و منسّق ديدم ، با منش دوستى و و داد در نهايت بود ، و در پاس آداب و لحاظ مرتبه از خود دمى را به قصور راضى نبود .\r\n\r\n\r\n","description":"","footnote":"\r\n( 1 ) نواب ناظر : در « ب » نيامده است .\r\n( 2 ) عنوان : در « ج » نيامده است .\r\n( 3 ) الأسرار المرفوعة : 367 .\r\n( 4 ) منظّم : « الف ، ب ، ج » .\r\n","page_name":" 483 ","page_number":517},
  {"content":"\r\n\r\nآنچه از وى در باب ذوى الحاجات التماس مىكردم ، خواه از قسم معاملات مالى و ملكى ، و خواه از غير آن فى الفور بدون عذر و تأمّل قبول مىفرمود ، و مادامى كه در آن شهر بودم اغلب ايّام مرا به سير و گشت صحرا و باغات همراه مىبرد ، و خاطر حزين را محظوظ و خوش « 1 » مىداشت ، و امورات آن سركار را به نوعى كه بايست و شايست به انجام مىرسانيد « 2 » .\r\nاگر بعضى از اشقيا دخيل كار او نباشند ، در رعيّت پرورى قليل النظير ، و تمام رعايا از كبير و صغير از وى راضى و خشنود خواهند بود ، خود در پى مردم‌آزارى نيست ، اگر به ضعيفى مضرّتى مىرسد از بعضى از كارداران اوست ، و در سركار وى چند كس از خوبان بودند كه اغلب رعايا را از ايشان راضى ديدم .\r\n\r\nذكر صالح مقدّس ميرزا حسنعلى دام الطافه العالى « 3 »\r\nاز آن جمله بود عاليحضرت رفيع منزلت خجسته كردار ستوده اطوار صلاحيت شعار مقدّس صالح ميرزا حسنعلى كه علاقه‌دار « رات حويلى » ، و مالگزار زياده از چهار لك روپيه بود ، وى نهايت « 4 » فروتن و متواضع و فيّاض است ، و به هرقدر كه دسترس داشته باشد از فقرا و ذوى الحاجات دريغ نمىكند ، و خود در ظاهر در لباس فقرا ، بلكه افقر ناس است ، از وى حكايات\r\n\r\n\r\n","description":"","footnote":"\r\n( 1 ) و خوش : در « د » نيامده است .\r\n( 2 ) مىرسانيدند : « الف » .\r\n( 3 ) عنوان : در « الف ، ج ، د » نيامده است .\r\n( 4 ) در نهايت : « د » .\r\n","page_name":" 484 ","page_number":518},
  {"content":"\r\n\r\nغريبه و عجيبه در سلوك با مردم و رعايا و فقرا شنيده و ديده‌ام ، با منش اخلاص و ارادت به منتهى الغايه است .\r\n\r\nذكر امراء و اميرزادگان آن بلده\r\nو اگر به ذكر اسامى همه بپردازد طومارى شود طويل الذيل و سررشتهء سخن از دست رود ، همه را با من مودّت و اخلاص و الفت تمام بود ، اغلب اوقات حاضر مىشدند و خاطر حزين را مسرور مىداشتند ، و حق آن است كه الى الآن شهرى به بسيارى نيكان و اخيار و صاحبان هوش و فراست آن شهر كم ديده‌ام ، و اغلب امراء ذوى الاقتدار و بزرگزادگان و الاتبار آنجا را با اغلب امكنه ديگر نسبتى نيست ، با آن سروت « 1 » و بزرگى و نجابت و علوّ شأنى كه دارند در مرتبهء تواضع و كوچك دلى و فروتنى به نهايتى رسيده‌اند كه منافى آئين حكومت و اميرى است ، و مصاحبان و ملازمان را از ايشان چندان بيم و هراسى نيست ، و همه را با من نهايت شفقت و اخلاص بود و اتّحاد و يگانگى با ايشان به مرتبهء اعلا رسيده بود .\r\n\r\nميرزا غياث الدين محمّد خان بهادر نصرت جنگ دام الطافه [ و 
  ] ذكر ميرزا يوسف موسوى مشهدى « 2 »\r\nاز آن جمله بود : سلالة الاطياب و نقاوة الانجاب جامع كمالات صورى\r\n\r\n\r\n","description":"","footnote":"\r\n( 1 ) سروت : مصدرى است خودساخته ، كه به معنى سرورى استعمال شده است ، ثروت :\r\n« د » .\r\n( 2 ) نواب ميرزا غياث خان : « الف ، د » ، عنوان : در « ج » نيامده است .\r\n","page_name":" 485 ","page_number":519},
  {"content":"\r\n\r\nو معنوى نوّاب معلّى القاب سراج الدوله ميرزا غياث الدّين محمّد خان بهادر نصرت جنگ - دام الطافه - خلف اصغر ارجمند مرحمت و غفران پناه ، جنّت و رضوان آرامگاه ميرزا يوسف موسوى مشهدى كه پادشاه قهّار نادر شاه افشار به سبب مشاهدهء آثار شجاعت و دليرى در آن وى را از باصره محروم كرده بود ، وى اميرى است روشن ضمير ، و مبادى آداب و نيكو اخلاق و متواضع و كوچك دل ، و خجسته مقال ، و فرخنده احوال ؛ در گفتن شعر فارسى و فهميدن آن سليقهء تامّه دارد ، و به غايت نكته‌دان و دقيقه ياب ، و خورده بين است ، و در نزد جناب‌عاليه و امراء و اعيان به غايت معزّز و محترم است ، و در طريقهء دوستى ثابت و راسخ و بىغش است « 1 » ، با من نهايت محبّت و الطاف داشت ، و تا بودم اغلب اوقات به طور يارانه فيما بين ملاقات و آمد و رفت مىشد .\r\n\r\n[ حسام الدّين حيدر 
  ]\r\nخلف ارشد اكبر آن جناب عاليشان عمدة الاعيان زبدة الاقران ميرزا حسام الدّين حيدر صاحب - دام عزّه - در شاه جهان‌آباد داروغه ديوان‌خانهء پادشاه وقت محمّد اكبر شاه است ، و با وى ملاقات نشد و با خلف ديگرش عاليشأن نور چشم برخوردار رفيع مقدار ميرزا سيد محمّد - كه از بطن صبيّهء مرضيّه نوّاب ميرزا نجف خان صفوى سابق الذكر است - در آن بلده ملاقات شد ، در آن وقت ده سال تقريبا از عمرش گذشته بود ، طفلى است ذيهوش و مبادى آداب ، و نيكو اطوار .\r\n\r\n\r\n","description":"","footnote":"\r\n( 1 ) است : در « د » نيامده است .\r\n","page_name":" 486 ","page_number":520},
  {"content":"\r\n\r\n\r\n[ اسد الدّوله رستم الملك 
  ]\r\nو از آن جمله بود : زبدهء دودمان و نقاوهء خاندان ، فخر الاماثل و الاقران ، حاوى فضايل صورى و معنوى ، نوّاب مستطاب اسد الدوله ، رستم الملك ميرزا محمّد تقى خان بهادر ، فيل جنگ - دام اشفاقه - خلف ارشد ارجمند مرحمت و غفران پناه ميرزا محمّد امين خان ، خلف مرحوم مغفور ميرزا يوسف سابق الذكر ، وى اميرى است به غايت دلير و شجاع ، و صاحب همّت و شوكت ، و فروتن و خجسته مقال و رحم‌پرور ، شعر فارسى و هندى را در نهايت سلامت و خوبى مىفرمايد ، و در فهم آن نيز سليقهء بسيار رسائى دارد .\r\nمسموع شد كه : در شكارگاه در هنگامى كه در ركاب نوّاب غفران مآب وزير الملك « 1 » آصف الدوله بهادر - طاب ثراه - حاضر بود ، از اتّفاقات فيل مست جنگلى با فيل وى مقابله كرده آن جناب را از فيل به زير مىاندازد و مدّت دو سه ساعت را « 2 » با وى به جدال و منازعه مشغول مىشود ، و چند دفعه قريب بوده است كه وى را هلاك كند كه شمشير بر خرطوم و پيشانى وى مىزند و او را ضعيف و بىطاقت مىكند ، به حدّى كه فيل فرار مىنمايد ، پس نوّاب غفران مآب چون آن زور بازو و مردانگى را از وى مشاهده نمود ، به خطابات مذكوره به اضافهء فيل جنگى سرافرازش فرمود ، خطاب اصل دارى كه در اين كشور ديديم همين بود ، با اين فقير نهايت دوستى و اتّحاد و مودّت و و داد داشت ، و از به دو ورود تا اوان خروج دقيقه [ اى 
  ] را از حفظ مراتب\r\n\r\n\r\n","description":"","footnote":"\r\n( 1 ) الممالك : « الف ، ب ، ج » .\r\n( 2 ) را : در « د » نيامده است .\r\n","page_name":" 487 ","page_number":521},
  {"content":"\r\n\r\nو آداب فروگذاشت نفرمود .\r\n\r\nعروسى ميرزا حيدر و همشيرهء او « 1 »\r\nو خلف آن جناب منحصر است در عاليشأن معلّى مكان سلالة الاطياب ، و زبدة الانجاب فرزند مقامى دلير الدّوله ، دلاور الملك ميرزا محمّد على خان بهادر فيروز جنگ - دام عزه - مشهور به ميرزا حيدر و همشيرهء مكرّمهء معظّمهء او در ماه ربيع الثانى از سنهء مذكوره كه سنهء يكهزار و دوصد و بيست و دو ( 1222 ) هجرى است با عاليشأن « 2 » معلّى مكان ميرزا شاه مير خان ؛ خلف ارجمند عمّ نامدار والاتبارش ميرزا نصير خان منسوب شد ، و ميرزا حيدر در آن وقت هفده سال عمر داشت ، و در ماه جمادى الاولى از سنهء مذكوره همشيرهء مكرّمهء ميرزا شاه مير خان را به نكاح خود درآورد ، و من و عاليجناب فضايل مآب ، جناب مخدومى ميرزا محمّد حسين شهرستانى - كه ذكر ايشان مكرر گذشت - صيغهء نكاح را به صداق و « 3 » مهر سنّت نبويّه جارى كرديم .\r\nو بعضى از جهلاء آن بلده كه صفت علم را به خود بسته درعين حماقت و جهالت و ضلالت منبر و محراب حضرت رسالت صلّى اللّه عليه و آله را غصب كرده به امامت جمعه مشغول بود ، چون از صله و انعام نكاح خوانى محروم شد - و با آنكه ديد كه ما نيز از اين ممرّ منتفع نشديم و صله را چون نقص خود مىدانستيم قبول ننموديم - كمر عداوت ما را بر ميان بربست ، و مكر و حيله\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) همشيرهء معظمهء او با عاليشأن : در تمام نسخ آمده است ، به جهت زياد بودن حذف شد .\r\n( 3 ) و : در « د » نيامده است .\r\n","page_name":" 488 ","page_number":522},
  {"content":"\r\n\r\nو خدعهء بسيار در كار كرد ، و لكن چون اهالى و اعيان و امراء آن بلده صاحب ذكاء و هوش بودند نظر به آيهء شريفهء :  وَ لا يَحِيقُ الْمَكْرُ السَّيِّئُ إِلَّا بِأَهْلِهِ  « 1 » آنچه كرد باعث ازدياد خفّت و ذلّت و خوارى او گرديد ، و به ما اصلا منقصتى نرسيد .\r\n\r\nميرزا حجو صاحب « 2 »\r\nو از آن جمله بود : مخدوم قدردان و مشفق بسيار مهربان فخر الامثال و الاقران ، جامع اخلاق حسنه ، و حاوى فضايل مستحسنه ميرزا على نقى خان بهادر ، مشهور به « ميرزا حجو » برادر كوچك نامدار عالى مقدار نوّاب ميرزا محمّد تقى خان بهادر سابق الالقاب ، و داماد خجسته نهاد نوّاب غفران مآب شجاع الدوله بهادر ، وى اميرى است بلند همّت و عالى مرتبت ، و خجسته خصلت و عاليشأن رفيع مكان ، و صاحب طبع سليم و ذهن مستقيم ، با منش دوستى و مودّت از درجهء اعلى متجاوز ، و به اتّحاد و يگانگى رسيده بود ، مرثيه حضرت سيد الشهداء عليه السلام را در زبان هندى خوب مىگفت و نيكو مىخواند ، و خلف ارجمند او عاليشأن رفيع بنيان نورچشمى ميرزا محمّد - مشهور به سيّد - جوانى است آرميده و ذى هوش ، و در آن زمان چهارده سال تقريبا عمر داشت .\r\n\r\n\r\n","description":"","footnote":"\r\n( 1 ) فاطر : 43 .\r\n( 2 ) عنوان : در « ب ، ج » نيامده است .\r\n","page_name":" 489 ","page_number":523},
  {"content":"\r\n\r\n\r\nميرزا سيد و صاحب « 1 »\r\nو از آن جمله بود : جامع الفضايل ، و حاوى الفواضل سلالهء دودمان مصطفوى و نقاوهء خاندان مرتضوى ، گل بىخار و برادر عاليمقدار ، عمدة الاعيان جناب ميرزا ابراهيم خان بهادر مشهور به ميرزا سيد ، و « 2 » خلف مرحمت و غفران پناه جنّت و رضوان آرامگاه ميرزا ابو تراب خان حسينى مشهدى از بطن همشيرهء مكرّمهء معظّمهء جناب غفران مآب نوّاب محمّد قليخان بهادر صوبه‌دار « اله‌آباد » كه از اقارب و خويشان و بنى اعمام نوّاب شجاع الدوله بهادر سابق الالقاب بود ، و نوّاب معظّم‌اليه چون بسيار شجاع و دلاورش ديد از راه شدّت خوف ، مدّت يك سال وى را در قلعهء « جلال‌آباد » مقيّد و محبوس داشت ، و بعد از آن به ترغيب والدهء خود نوّاب بيگم و بعضى ديگر شهيدش نمود ، و آخر پشيمان شد ، و لكن سودى نداشت .\r\nوى اميرى است با وقار و متواضع و خجسته رفتار و بلند همّت و تقدّس شعار ، و در جامعيت محاسن اخلاق يگانهء آفاق ، و در حسن سلوك و رفتار با صغار و كبار بىهمتا و طاق است ، اگر اشهب سبك سير قلم را سالهاى دراز در ميدان مدحش جلوه‌گر سازم مرحله‌اى از مراحل فضائلش را طى نخواهد نمود ، قرنها بايد كه چون آن عاليجناب از كتم عدم به وجود آيد ، از خورد و بزرگ كسى را نديدم كه منكر فضائل و خصال پسنديده‌اش باشد ، واحدى را برنخوردم كه به ذكر محامد اوصافش رطب اللّسان نباشد .\r\nبا منش اتّحاد و دوستى از مرتبهء برادرى گذشته ، كم شبى بود كه تشريف\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) و : در « الف » نيامده است .\r\n","page_name":" 490 ","page_number":524},
  {"content":"\r\n\r\nبه خانهء من نياورد ، و يا آنكه من به خانهء او نروم ، و اغلب به اتّفاق به سير و گشت صحرا و باغات مىرفتيم ، و مراتب اتّحاد ما موجب تعجّب اهالى آن صوبه گرديده بود ، حق جلّ شأنه گواه است كه آن مدّتى را كه به اين صاحبان عاليشأن و بزرگان با نام و نشان - خصوص اين برادر با جان برابر ، رفيع مكان - بسر بردم مطلقا الم غريبى به من كارگر نبود ، و غم مهجورى از برادران به من نمىنمود ، و از آن زمان كه از ايشان دور و مهجور افتاده‌ام « 1 »\r\n چون صيد تير خورده و صيّاد از قفا * من بىقرار و يار ز من بىقرارتر \r\nبه انواع سوز و محن و درد و الم و رنج و تعب مبتلا شده‌ام ، به حدّى كه « 2 » :\r\n دل من داند ، و من دانم و داند دل من \r\nاميد كه جامع بين المتفرّقين سببى سازد ، و وسيله‌اى انگيزد كه بار ديگر سعادت ملاقات فائض البركات بر وجه احسن ميسّر گردد .\r\nو اولاد امجاد ذكور آن برادر خجسته نهاد از بطن همشيرهء مكرّمهء معظّمهء محترمهء مقدّسهء صالحهء نوّاب ميرزا محمّد تقى خان بهادر سابق الالقاب ، يكى عاليشأن رفيع مكان نور چشم برخوردار ميرزا محمّد ملقّب به سلطان ميرزاست ، كه در آن وقت دوازده سال داشت ، و نهايت آرميده و باوقار و راغب به تحصيل كمال و عبادت ، و از اقران خود ممتاز بود .\r\nو ديگرى : نورچشمى فرزند مقامى عزيزتر « 3 » از جان ميرزا محسن\r\n\r\n\r\n","description":"","footnote":"\r\n( 1 ) شعر : « الف » .\r\n( 2 ) مصراع : « الف ، د » .\r\n( 3 ) عزيز : « الف ، ب ، ج » .\r\n","page_name":" 491 ","page_number":525},
  {"content":"\r\n\r\nملقّب به بهادر ميرزاست كه او را من « 1 » پسرخوانده بودم ، و در آن وقت هفت سال داشت .\r\nو ديگرى : نور چشم برخوردار ملقّب به سردار ميرزاست ، و در آن وقت شش سال داشت .\r\nو ديگرى : نور چشم گرامى غضنفر ميرزاست ، و در آن وقت تقريبا چهار سال داشت ، اغلب اوقات ايشان را مىطلبيدم ، و دل محنت منزل را به صحبت ايشان خوش مىداشتم ، رزقهم اللّه نيل السّعادات و ارتقاء الدرجات العاليات بمحمّد و آله سادات البريّات عليهم افضل التحيّات .\r\n\r\nميرزا احمد على خان « 2 »\r\nو از آن جمله بود : عاليجناب عمدة الانجاب ، نقاوة الاطياب ميرزا محمّد على خان بهادر خلف كوچك نوّاب غفرآن مآب محمّد قلى خان شهيد سابق الذكر ، وى نهايت كوچك دل و متواضع و فروتن و شكسته نفس و گوشه‌گير است ، اغلب به ملاقات تشريف مىآورد « 3 » ، و خاطر حزين را به صحبتهاى رنگين و كلمات شيرين مسرور مىداشت .\r\n\r\n\r\n","description":"","footnote":"\r\n( 1 ) من او را : « الف » .\r\n( 2 ) عنوان : در « ب ، ج » نيامده است ، محمّد عليخان : « د » .\r\n( 3 ) آوردند : « د » .\r\n","page_name":" 492 ","page_number":526},
  {"content":"\r\n\r\n\r\nميرزا نصير خان « 1 »\r\nو از امراء و اعيان آن شهر بود عظمت دستگاه ميرزا محمّد نصير خان برادر اكبر نوّاب ميرزا محمّد تقى « 2 » خان بهادر ، چون سابق بر اين به مرض سودا و ماليخوليا مبتلا شده بود و هنوز از آن اثرى باقى بود كمتر به معاشرت با خلق راغب بود ، و لهذا چندان انسى با ايشان حاصل نشد .\r\n\r\nنوّاب ظفر الدّوله « 3 »\r\nو « 4 » از آن جمله بود : عمدة الامراء جمدة « 5 » الملك ظفر الدّولة ميرزا بنده على خان بهادر ، غضنفر جنگ خلف مرحوم ميرزا على خان برادر اكبر جناب عاليهء متعاليه ، وى در حضور مقدّسه نهايت معزّز و محترم است ، و علوّ دماغ آن به حدّى است كه احدى از امراء را به نظر نمىآورد ، و بسيار كم به خانهء ايشان تردد مىكند ، و كم كسى از ايشان را تواضع مىكند ، و بر تخت كه از سوارىهاى خاصّهء پادشاهان است سوار مىشود ، و لهذا اغلب مردم وى را سودائى و ماليخوليائى مىدانند ، و از كثرت آمد و رفت آن پيش من تعجّب مىكردند ، و با وجود اين مراحل ، بسيار آرميده و بىآزار است ، و سابق بر اين شراب مىآشاميد ، و در آن اوقات كه من بودم مشهور بود كه موقوف كرده\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) تقى : در « الف » نيامده است .\r\n( 3 ) عنوان : در « ب ، ج » نيامده است .\r\n( 4 ) و : در « د » نيامده است .\r\n( 5 ) لغت « جمد » در اين عبارت به معنى واجب آمد - يعنى : كسى كه اطاعتش در مملكت واجب آمد .\r\n","page_name":" 493 ","page_number":527},
  {"content":"\r\n\r\nاست .\r\nو از اين سلسله بعضى ديگر بودند كه به ظاهر در سلك امراءاند و لكن حركات و سكنات ايشان به اراذل و اوباش اشبه است ، بعضى اوقات حاضر مىشدند ، و ذكر احوال و نسب ايشان بر وجه راستى لايق اين دفتر نيست ، و در سركار جناب‌عاليه خواجه سرايان بسياراند كه به مقتضاى : « الناس على دين ملوكهم » « 1 » همه نيكو فعال و خجسته مقال‌اند .\r\nو از آن جمله است : عاليحضرت سامى مرتبت نيكو خصلت رفيع مكان طرب على خان وى نهايت آرميده و مقدّس و صالح است و در اداى خمس و زكات در امثال خود ممتاز است ، و ذكر اسامى باقى ايشان موجب اطناب است .\r\nو در آن بلده جمعى از طلّاب و فضلا بودند ، و از آن جمله بود عاليحضرت « 2 » فواضل اكتساب فضيلت مآب آخوند ملّا محمّد جواد خلف اكبر مرحمت و غفرآن پناه ، عالم فاضل و فقيه كامل ، آخوند ملّا على پادشاه كشميرى ، بانى جمعه و جماعت در آن شهر ، وى نهايت فروتن و صاحب اخلاق و طبع سليم است .\r\nو از آن جمله بود : سامى مرتبت سيادت منزلت ، فضيلت مآب مير كلو « 3 » فاضل ، وى در علوم ادبيّه مشهور و نهايت خجسته اخلاق است ، افسوس كه به تراشيدن ريش مبتلاست ، و افضل و اعلم و اقدس علماء آن حدود بود .\r\n\r\n\r\n","description":"","footnote":"\r\n( 1 ) الأسرار المرفوعة : 367 .\r\n( 2 ) عالى جناب : « ب ، ج » .\r\n( 3 ) كلو : رئيس محلّه ، كلانتر ، و رئيس هر صنف از كسبه . ( فرهنگ معين )\r\n","page_name":" 494 ","page_number":528},
  {"content":"\r\n\r\n\r\nمير نجف على فاضل « 1 »\r\nعاليحضرت سيادت منزلت ، عالم عامل و مقدس زاهد كامل ، مير نجف على فاضل ، كه از غايت زهد و ورع و تقدّسى كه داشت همكاران از راه حسادت وى را متّهم به تصوّف كرده بودند ، و در اين طول مدّت به جز تقدس از او چيزى نفهميدم ، و از لوازم آن حدود آن است كه بعضى از علماء كه طالب جاه و مرجعيت عوام‌اند اگر ديدند كه عالمى در ميان مردم مشهور شده است و قريب است كه مرجع عوام شود ، وى را گاهى به اخباريّه ، و گاهى به تصوّف نسبت مىدهند .\r\n\r\nاحوال امام جمعه و جماعت آن بلده\r\nو در آن بلده امرى كه موجب تعجّب من شد و از مراتب فهم و ادراك بزرگان بسيار بعيد بود ، و شباهت بسيار به ايّام خلفاء ثلاثه داشت آن « 2 » بود كه با وجود آن سيد مقدّس عالم صالح ، مير عبد العلى نامى را از اهل قراى « غازى پور » به جهت امامت جمعه معيّن كرده بودند كه قادر بر اداى خطبه نبود ، سهل است كه خطب ديگران را نيز صحيح نمىتوانست خواند ، و بعضى از طلّاب قليل البضاعه آن را معرّب مىكردند ، و مع ذلك باز غلط مىخواند ، و با آن طول مدّت كه امامت مىكرد هنوز اذكار نماز ميّت حفظ او نشده بود ، و نوشته در دست گرفته نماز ميّت را بجا مىآورد ، چون مفتى حمص كه جواب\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) اين : « ب » .\r\n","page_name":" 495 ","page_number":529},
  {"content":"\r\n\r\nسلام را از حفظ نداشت و نوشته را ديده ردّ سلام مىنمود ، و مع ذلك مفتى احكام اللّه بود .\r\nو جمعى كه از وى به درجات عاليه اعلم و افضل بودند كه وى را قابليت شاگردى ايشان نبود ، همه از خوف آنكه در نزد حاكم شيطنت و بدذاتى كند و كلمهء سوئى بگويد در حضور او حاضر شده با وى از روى تقيّه به تواضع و فروتنى رفتار مىكردند ، و لكن حتى المقدور در نماز با او شريك نمىشدند .\r\nدر اين باب معاملهء صحابه را كه ترك اطاعت حضرت امير عليه السلام نموده ، متابعت خلفاى جور كردند معاينه نمودم ، بلكه احوال اين مردم را از آن جماعت در اين معنى بدتر ديدم ، زيراكه در آن وقت خوف جان و مال و طمع جاه و جلال بود ، و در اين وقت هيچ‌يك از آنها نيست ، بلكه قضيّه بر عكس است .\r\nچون چنين ديدم ، دل را بر بىاعتبارى دين مبين تألّم بسيار حاصل شد ، پس قربة الى اللّه تعالى - چنان كه از عادات من است - بر ملأ و علانيه مراتب بىفهمى و عدم عدالت او را خاطرنشان مردم كردم ، حاكم و اغلب ناس هدايت يافتند و اقتدا را موقوف كردند و تقيّه مرتفع گرديد ، به حدّى كه در بسيارى از جمعات ؛ زياده از ده دوازده كس - كه به محض طمع چند فلوس ، و اميد اجارهء صوم و صلات و ختم قرآن شريف مىرفتند - كسى ديگر در نماز جمعهء وى حاضر نمىشد ، و جمعى مرا ترغيب به نماز جمعه كردند به جهت بعضى از موانع صلاح خود را ندانستم و قبول نكردم .\r\n\r\n","description":"","footnote":"","page_name":" 496 ","page_number":530},
  {"content":"\r\n\r\n\r\nذكر طلبه‌اى كه در فيض‌آباد نزد فقير به تحصيل علوم شرعيه مشغول بودند\r\nمجملا : در آن بلدهء فيض بنياد به سير و تفرّج و تفنّن و خوشگذرانى و تأليف مشغول بودم ، و جمعى از صنف بزرگزادگان و طلّاب و اصحاب معرفت و لباب و تقدّس ، و صلاح ، چون عاليشأن سيادت نشان فرزند مقامى مير محمّد على خلف مرحمت و غفران مآب مير نثار على معتمد سركار جناب عاليه ، و عاليحضرات مير على نقى بن مير بهاء الدّين ، و مير نوّاب ، و ملّا محمّد تقى « 1 » برادرزادهء آخوند ملّا محمّد جواد سابق الذكر ، و ميرزا احسان على بن ميرزا رمضان على ، و جمعى ديگر حاضر مىشدند ، و « الفيهء شيخ شهيد » ، و « رسالهء قوت لا يموت » ، و كتاب « معالم الاصول » ، و « شرايع الاسلام » را مىخواندند ، و فى الجملة علوم شرعيّه را رونقى حاصل شده بود .\r\nدر اين اثنا در ماه جمادى الاولى ، يا جمادى الثانيه كه درست به خاطر نيست ، عاليجناب مخدومى ، جناب ميرزا محمّد حسين [ شهرستانى 
  ] از آن بلده به عزم رفتن به عتبات عاليات روانه به « 2 » سمت كلكتّه شدند .\r\n\r\nخروج از فيض‌آباد به سمت لكهنو « 3 »\r\nو به خاطر من رسيد كه بلدهء لكهنو را كه دار الرياسهء آن حدود است نيز\r\n\r\n\r\n","description":"","footnote":"\r\n( 1 ) نقى : « الف ، ب » .\r\n( 2 ) به : در « الف ، ب ، ج » نيامده است .\r\n( 3 ) عنوان : در « ب ، ج » نيامده است .\r\n","page_name":" 497 ","page_number":531},
  {"content":"\r\n\r\nسياحت كرده باشم ، در پانزدهم ماه رجب المرجب عازم آن سمت شدم ، تمام اسباب سفر با هشت نفر تفنگچى از حضور مرحمت شد ، و در اوان رخصت چنان كه از رسوم مستحسنه اين ملك است كه بر بازوى مسافرى كه بسيار عزيز باشد در وقت رخصت از قسم روپيه و اشرفى به جهت سلامتى از آفات به نذر حضرت « 1 » امام ثامن ضامن عليه السلام مىبندند ، جناب عاليهء متعاليه از راه اشفاق و الطاف و ساير متعلقان آن سركار و اعزّه و اعيان اشرفى و روپيه بر بازوى من بستند .\r\nپس نقل مكان به باغ ميرزا مهدى كه متعلّق به آن سركار بود نمودم ، و يك شب در آنجا توقّف كردم ، نوّاب ميرزا غياث خان ، و ميرزا محمّد تقى خان ، و نوّاب ناظر ، و ميرزا حجو صاحب ، و ميرزا سيد و صاحب ، و جمعى ديگر از اعزّه و مؤمنين تا به آنجا تشريف آوردند ، و شب طعام از سركار نوّاب ناظر به قدر كفاف تمام همراهيان رسيد ، بعد از صرف طعام جمعى در شب مراجعت كردند ، و بعضى تا صبح ماندند ، چون روز شانزدهم شد با دل شوريده و خاطر ژوليده ناله‌كنان از ياران رخصت شدم .\r\n\r\nفصل نوزدهم ذكر ورود لكهنو و وقايع و احوالات آن بلده « 2 »\r\nروز چهارم وارد منزل « اسماعيل گنج » كه در علاقهء جناب عاليه ، و در دو فرسخى لكهنو واقع است منزل كردم ، و در يوم پنجشنبه بيستم شهر مذكور\r\n\r\n\r\n","description":"","footnote":"\r\n( 1 ) حضرت : در « الف » نيامده است .\r\n( 2 ) عنوان : در « ب » نيامده است .\r\n","page_name":" 498 ","page_number":532},
  {"content":"\r\n\r\nچون تقريبا به يك فرسخى آن شهر رسيدم عاليجناب معلّى القاب فضائل مآب سلالة الاطياب علّامى فهّامى سيد دلدار على ، خلف مرحوم سيد معين ساكن نصيرآباد از قراى بلدهء مذكوره ، امام جمعه و جماعت آن بلده ، با عالى حضرت سيد محمّد خلف اكبر ارشد خود و جمع كثيرى از مؤمنين ، و عالىجناب ميرزا محمّد باقر داماد ، و همشيره‌زادهء مرحمت و غفران مآب ، جالينوس الزمانى ميرزا ابو طالب اصفهانى متولّى سركار فيض آثار مشهد مقدّس رضوى عليه السلام ، و « 1 » عالى جناب آخوند ملّا محمّد كتاب خوان شوشترى ، با جمعى از قزلباشيه به استقبال آمدند .\r\nچون وارد شدم : اوّل در خانه‌اى كه عاليجاه عظمت دستگاه جامع المحاسن و المحامد ، فخر الاكابر و الاماجد اخوى مقامى « 2 » ميرزا « 3 » ابو طالب خان بهادر برادر - والاگهر جناب ميرزا سيد ، و صاحب سابق الالقاب - مقرّر فرموده بود منزل كردم ، و در آنجا با آن اخوى مقامى « 4 » ملاقات شد ، وى را در همهء اخلاق و صفات ثانى و تالى برادر خود ديدم ، و در همان روز به سبب تنگى مكان و عدم گنجيدن سامان و متعلّقان در آن ، به خانهء مرحوم زمان بيگ - كه در « پاطه ناله » بود - رفته مقام گرفتم .\r\n\r\n\r\n","description":"","footnote":"\r\n( 1 ) و با : « الف » .\r\n( 2 ) مقام : « د » .\r\n( 3 ) مير ابو طالب : « ب ، ج » .\r\n( 4 ) مقام : « د » .\r\n","page_name":" 499 ","page_number":533},
  {"content":"\r\n\r\n\r\nعلت هركاره معين فرمودن نوّاب وزير بر در خانهء من ، و كيفيت سلوك آقا سيد حسن عطّار « 1 » در آن بلده « 2 »\r\nروز دوّم « 3 » دو نفر هركاره از حضور معدلت دستور ، بندگان ثريّا مكان ، وزير الممالك هندوستان ، يمين الدولة ناظم الملك نوّاب سعادت على خان بهادر ، مبارز جنگ - دام اقباله - خلف ارجمند ارشد نوّاب غفران مآب شجاع الدوله بهادر سابق الذكر مقرّر شدند ، كه همهء اوقات در خانهء من باشند ، و احوال را مفصّل روز به روز به حضور اطلاع دهند و علت آن - چنان كه مشهور بود و معلوم شد - آن بوده است كه « 4 » سلالة الاطياب فضائل مآب آقا سيد حسن عطّار كه سابق از من به آن بلده تشريف برده بود چند صفحه كاغذ سفيد ممهور به مهر عاليجناب فضائل مآب علّامى فهّامى مجتهد العصر و الزمانى مطاعى جناب مير سيد على طباطبائى - دام ظله العالى - خالوى خود « 5 » همراه داشت ، حسب دلخواه خود به عاليحضرت سيد دلدار على امام جمعه و جماعت آن بلده ، و آفرين على خان خواجه سرا ، و جمعى ديگر خطوط از زبان سيد نويسانيد ، و يك مراسله نيز به نام نامى نوّاب وزير نوشت ؛\r\n\r\n\r\n","description":"","footnote":"\r\n( 1 ) آقا سيد حسن عطّار : در « الف » نيامده است .\r\n( 2 ) عنوان : در « ب ، ج » نيامده است .\r\n( 3 ) دويّم : « الف ، ب ، ج » .\r\n( 4 ) كه بعضى از مجاورين ارض اقدس كربلاى معلّى : در « الف ، ب ، ج » به جاى اسم و القاب‌هاى سيد حسن عطّار آمده است .\r\n( 5 ) خالوى خود : در « الف ، ب ، ج » نيامده است .\r\n","page_name":" 500 ","page_number":534},
  {"content":"\r\n\r\nمشتمل بر تعظيم و توصيف آقا سيد حسن « 1 » و آنكه ما او را به حضور به جهت بناى قلعهء مباركه كربلاى معلّى فرستاده‌ايم .\r\nچون وارد شهر شد ؛ جناب سيد دلدار على نظر به خويشى و قرابت آقا سيد حسن « 2 » با جناب سيّد و سفارش نامهء ايشان ؛ وى را استقبال كرد و در مكان مناسبى فرود آمد ، و بعد از ورود مراسله آفرين على خان را فرستاد ، آن فقير نيز به ملاقات رفت .\r\nبعد از چند روز به واسطهء جمعى در خانهء وى مقام گرفت و مراسلهء نوّاب وزير را نيز به واسطهء او به حضور رسانيد .\r\nو شاه بيت سخن او همين بوده است كه : من از جانب بزرگى پيش بزرگى از براى تمشيت دادن امر بزرگى به سفارت آمده‌ام ، و چون ديگران به گدايى نيامده‌ام .\r\nچون چند روزى گذشت باز به واسطهء آفرين على خان به حضور عريضه‌اى مشتمله بر مطلب نوشت .\r\nنوّاب وزير از آنجا كه بسيار مدبّر و ذيهوش است بر بالاى آن نوشت كه :\r\nما را آنقدر قدرت هست كه قلعهء مباركه را يك خشت از طلا و يكى از نقره بنا كنيم ، و لكن امينى نمىبينيم ، و پنجهزار روپيه ؛ ركابى « 3 » به جهت جناب آقا سيد حسن « 4 » فرستاد .\r\n\r\n\r\n","description":"","footnote":"\r\n( 1 ) آقا سيد حسن : در « الف » نيامده است .\r\n( 2 ) آقا سيد حسن : در « الف ، ب ، ج » نيامده است .\r\n( 3 ) ركابى : حق القدم .\r\n( 4 ) در « الف ، ب ، ج » به جاى ( جناب آقا سيد حسن ) ، « آن‌جناب » آمده است .\r\n","page_name":" 501 ","page_number":535},
  {"content":"\r\n\r\nچون آن جناب را نقش مراد ننشست و از مقدمهء قلعه مأيوس شد از آن شأن و شوكت پائين آمد و شروع به تحصيل زر نمود ، و به هر نوع كه ميسّر بود در آن كوتاهى نفرمود ، از نذورات و وجه قنديل ، و علم و زنجير و غيرها آنچه ميسّر آمد از مردم گرفتند ، و به آفرين على خان سخنهاى نالايق مىگفت ، پس آن مرد مقدّس صالح باز به خدمت نوّاب وزير رفته به عجز و امتنان و التماس بسيار پنجهزار روپيهء ديگر تحصيل نمود ، جناب آقا سيد حسن « 1 » مكرّر مىفرموده‌اند كه چهل هزار روپيه به جهت من مقرّر شده بود ، آفرين على خان سى هزار را خود خورده و ده هزار به من داده است ، و بعضى از كلمات ناشايسته نيز بالكنايه نسبت به نوّاب وزير مىفرموده‌اند ، و بزرگان هند را چون صبر و تحمّل خصوص از سادات و علما بسيار است ، كسى جوابى نمىگفت .\r\nپس آفرين على خان بيچاره خواه مخواه به جهت حفظ آبروى خود و جناب سيّد ايشان را از آن شهر روانه كرد ، و اهالى و اعيان از سلوك و تعظيم مجاورين عتبات عاليات تائب و نادم شدند ، بعد از رفتن ايشان مقارن اين احوال فقير وارد شد ، از بزرگ و كوچك همه مىگفتند كه بعد از جناب آقا سيد حسن « 2 » احوال مردم وضعى شده است كه اگر جناب مير سيد على در اين اوقات خود تشريف بياورند كسى با ايشان سلوك نخواهد كرد .\r\nو در آن ايّام بعضى از مؤمنين چند مراسله از جناب سيّد به خدمت نوّاب وزير رسانيدند اصلا به آنها اعتنا نفرمود ، و بعد از من به فاصلهء دو سال تقريبا عالى جناب معلّى القاب آقا سيد حسين - دام فضله - داماد جنّت\r\n\r\n\r\n","description":"","footnote":"\r\n( 1 ، 2 ) در « الف ، ب ، ج » به جاى ( جناب آقا سيد حسن ) ، ( آن‌جناب ) آمده است .\r\n","page_name":" 502 ","page_number":536},
  {"content":"\r\n\r\nآرامگاه ميرزا محمّد مهدى شهرستانى - قدس سره - به آن بلده تشريف برد و تا مدّت يكسال تقريبا هرگاه احدى در حضور نوّاب وزير احوال ايشان را اظهار مىكرد مىفرمود كه مىترسم كه حسين برادر حسن باشد ! پس به ايمان مغلظه اين معنى را از خاطر عاطرش بيرون كردند .\r\nمجملا : چون من وارد شدم دو نفر هركاره « 1 » را مقرّر فرمود ؛ كه طلاى صاف عيار مرا به محك امتحان زنند و به حمد اللّه سبحانه از بركت ائمهء اطهار « 2 » از اوّل تا به آخر به جز قال اللّه و قال الرسول صلّى اللّه عليه و آله « 3 » ، و تحرير فتاوى از من به حضورش چيزى عرض نشد ، چنان كه دوست و دشمن تمام بر اين معنى شاهد و مطلع‌اند .\r\nو در آن بلده به تدريس كتاب « معالم الاصول » و « شرح لمعه » و « رسالهء قوت لا يموت » و تأليف و تصنيف « 4 » مشغول شدم ، ممتحنين و محتاجين روز [ ى 
  ] صد مسأله زيادتر و كمتر مىآوردند و به جواب مىرسيدند ، و مؤمنين و مقدّسين به ملاقات مىآمدند ، و امراء اغلبى به جهت مقدّمهء هركاره چون واقف از حقيقت امر نبودند خائف شده خود به ملاقات نمىآمدند ، و لكن ضيافت مىفرستادند و رسوم و آداب را غائبانه به عمل مىآوردند .\r\n\r\n\r\n","description":"","footnote":"\r\n( 1 ) هركاره : جاسوس ، پيشكار .\r\n( 2 ) طاهرين صلوات اللّه عليهم اجمعين : « ب ، د » .\r\n( 3 ) صلّى اللّه عليه و آله : در « الف ، ج ، د » نيامده است .\r\n( 4 ) تصانيف : « الف » ، كاربرد جمع در اينجا صحيح نيست .\r\n","page_name":" 503 ","page_number":537},
  {"content":"\r\n\r\nو عالىجناب سيد دلدار على نيز اغلب « 1 » به ملاقات تشريف مىآورد و طعام ضيافت چند دفعه فرستاد ، و عظمت دستگاه جامع محامد صورى و معنوى فخر مردان خاندان خود نوّاب قاسم على خان بهادر قيام جنگ ، خلف نوّاب سالار جنگ - كه از برادران جناب‌عاليهء متعاليه بود - به ملاقات تشريف آورد . وى نهايت مقدّس و صالح است ، و در خاندان خود وحيد و فريد است ، و جمعى ديگر از برادران و منسوبان آن عاليشأن و بعضى ديگر از امراء ديندار تقدّس شعار كه در راه خدا خوف از كسى نداشتند علانيه و آشكار « 2 » تشريف مىآورند و خاطر جوئى مىكردند .\r\n\r\nجواب و سؤالى كه فيما بين من و نوّاب وزير شد و علّت عدم توجّه ايشان\r\nبعد از چند روز رقعه‌اى به حضور نوّاب وزير بهادر نوشتم به اين مضمون كه : بندگان حضور معدلت دستور جناب‌عالى متعالى ابا عن جدّ رئيس و بزرگ طائفهء شيعهء اثنا عشريه بوده و مىباشند ، و اين نيازمند درگاه إله نيز ابا عن جد مروّج دين مبين و مشيّد شريعت سيد المرسلين بوده و مىباشد ، پس مع ذلك رسم ملاقات و دوستى فيما بين نيست ، از چه راه است ؟\r\nدر جواب فرمودند كه : شما سبقت به فيض‌آباد از چه راه نموديد و اين مدّت را در آنجا چرا توقّف كرديد ؟ دوستان چنين صلاح دادند كه بايد در جواب چنين عرض كرد كه من غريب بودم ، و واقف از حقيقت سوء مزاج فيما\r\n\r\n\r\n","description":"","footnote":"\r\n( 1 ) اغلب : در « ب ، ج ، د » نيامده است .\r\n( 2 ) آشكارا : « د » .\r\n","page_name":" 504 ","page_number":538},
  {"content":"\r\n\r\nبين نبودم ، مرا اين مصلحت پسند نيامد .\r\nو در جواب پيغام دادم كه : چون جناب عاليه به همه معنى بالنسبة به حضور بزرگتر بودند ، سبقت به آنجا را لازم ديد ، و چون بيرون آمدن موقوف به اجازهء ايشان بود ، به طول كشيد ، اين جواب بر مزاج شريفش ناگوار معلوم شد ، و چندى به مسامحه و مساهله رفتار فرمود .\r\n\r\nتمام شدن جزو اوّل « قوت لا يموت » در لكهنو\r\nمن نيز سكوت كردم و به تدريس و تأليف و اتمام جزو اوّل رسالهء « قوت لا يموت » مشغول شدم ، چنان كه به حمد اللّه در آن بلده به اتمام رسيد ، پس بعد از مدّت يك ماه تقريبا چند مسأله استفسار فرمود . و از آن جمله بود : بيان مقدار مهر سنّت به وزن هندوستان ، و جواز صداق زياده بر مقدار شرعى ، و چند مسألهء ديگر ، جواب نوشتم بسيار مسرور شدند ، و از بيان وزن هندوستان بسيار تعجب كردند ، و در مجلس شروع به تعريف و توصيف فرمودند ، و هركاره نيز به حضور مىرسانيد كه هر روز « 1 » صد مسأله زياد و كم دستخط و جواب داده مىشود ، از اين معنى و از استغناء من زياده خورسند شد .\r\n\r\nعلّت سوء مزاجى كه فيما بين من و جناب سيد دلدار على شد\r\nدر اين اثنا جناب سيد دلدار على را مفتّنين و مذبذبين از من رنجانيدند ، و خاطرنشان او كردند كه عدم اعتناء فلانى و استقلال مزاج او موجب ميل\r\n\r\n\r\n","description":"","footnote":"\r\n( 1 ) هرروزه : « الف » .\r\n","page_name":" 505 ","page_number":539},
  {"content":"\r\n\r\nحضور خواهد شد ، و هرگاه فيما بين او و حضور ملاقات شد امر مشكل خواهد گرديد ، و منازعهء مير نوّاب شاگرد من با ايشان بدون اذن من در مسألهء فقهيه ، و غالب شدن وى بر آن عاليشأن زياده موجب وحشتش و مؤيّد سخن مفتّنين شد .\r\n\r\nدو سؤالى كه من از بعضى از فضلاء لكهنو كردم ، و تا به حال جواب آن « 1 » نرسيده است « 2 »\r\nو علاوه بر آن ارشد تلامذه‌اش كه ميرزا كاظم على نامش بود و اغلب ناس و خود نيز وى را ثانى وى مىدانستند در مجلس من حاضر شد و سخن از تأليف در ميان آورد و گفت كه : من در امامت چيزى مىنويسم .\r\nاين فقير پرسيد كه اماميّه معترفند كه نبى و امام از اوّل عمر تا به آخر از گناهان كبيره و صغيره معصومند ، آيا مراد ايشان از اوّل عمر چه وقت ، و از گناهان كدام است ؟ و ظاهر لفظ ايشان مقتضى آن است كه حضرات از اوّل ولادت ، صوم و صلات و حج و غير آنها از واجبات را ترك نكرده باشند ، و نظر به نامحرم و امثال آن از محرّمات را مرتكب نشده باشند ، و از آثار و اخبار خلاف آن معلوم مىشود .\r\nو ديگر آنكه : جمعى از علماء وجوب عصمت ايشان را از سهو به اين مدلّل مىكنند كه : ايشان واجب الاطاعه‌اند بالضرورة و الاجماع ، و اين امر منافى وقوع سهو است ، زيراكه در محلّى كه سهو كرده‌اند در واقع و ما مطلع\r\n\r\n\r\n","description":"","footnote":"\r\n( 1 ) آن : در « الف ، ج » نيامده است .\r\n( 2 ) است : در « الف ، د » نيامده است .\r\n","page_name":" 506 ","page_number":540},
  {"content":"\r\n\r\nنيستيم ، اگر اطاعت لازم باشد لازم مىآيد كه باطل حق شود ، و اگر نباشد لازم آيد عدم وجوب اطاعت ايشان ، و هو خلاف المفروض ، و علاوه تكليف بما لا يطاق لازم آيد ، و آن قبيح است عقلا ، و نقلا ، و من مىگويم كه : اين حرف منقوض است به وجوب اطاعت مجتهدين با وجود جواز صدور سهو از ايشان : چون اين دو مطلب را فقير بيان كرد ، فرمود كه : جواب را نوشته به حضور مىرساند و إلى الآن از آن اثرى معلوم نيست .\r\nپس اين سخن در ميان مردم شهرت كرد و زياده موجب اضطراب ايشان شد و ملاقات را ترك فرمود ، و بعد از چند روز به واسطهء عاليحضرت ملّا حسن مشهدى كه از جانب ورثهء مرحوم ميرزا ابو المعالى نيشابورى به تحصيل تركهء « 1 » آن ؛ به آن بلده آمده بود پيغام دادند كه اگر سدّ باب پرسش مسائل مىشود من حاضر مىشوم و الا فلا ، زيرا كه موجب ذلّت من خواهد شد .\r\nفقير جواب داد كه : از عادات من سبقت به سؤال نيست ، و لكن « شقشقة هدرت ثم قرّت » « 2 » ، ديگر فتح اين باب نخواهد شد ، فتح باب ملاقات نمود و من هم از ابتداء تا به آخر ايّام توقّف آن بلده يك دفعه به خانهء ايشان رفتم ، نهايت مراتب آداب را معمول داشت ، و لكن مفتّنين و مفسدين از براى خوش آمد و گذران معيشت و ثبوت رسوخيت و ارادت خود سخنان چند مىساختند و به خدمت ايشان عرض مىكردند ، و مزاج ايشان را متوحّش مىنمودند ، و من در اين وقت ناچار بودم و علاج آن را نمىتوانستم نمود .\r\n\r\n\r\n","description":"","footnote":"\r\n( 1 ) او : « الف ، ب ، ج » .\r\n( 2 ) جمله‌اى از خطبهء سوم نهج البلاغة .\r\n","page_name":" 507 ","page_number":541},
  {"content":"\r\n\r\nرباعى « 1 »\r\n سخن‌چين را توانم چاره كرد * كه تا من خود نگويم او چه چيند « 2 »\r\nولى از مفترى نتوان برآمد * كه از خود او سخن مىآفريند \r\nو بعضى از مريدين ايشان توقّع داشتند كه چون سيد حسن به نماز جمعه حاضر ، شد هفته‌اى يك دفعه به عتبه بوسى ايشان مشرف شوم ، چون نمىشد خاطرگران بودند ، و لكن لا علاج مماشاتى از طرفين مىشد .\r\n\r\nمقدّمهء نماز عيد رمضان المبارك\r\nتا آن كه ماه مبارك رمضان به آخر رسيد و در رؤيت هلال شوّال فى الجمله اشتباهى حاصل گرديد ، جمعى از مقدسين و مؤمنين پيش من آمدند « 3 » شهادت دادند كه در مغرب روز بيست و نهم رؤيت نموده‌اند ، من حكم كردم كه فردا عيد رمضان و غرّهء شوال است ، هركاره اين خبر را به حضور رسانيد ، در ابتدا قبول نمود و بعد از تأمّلى فرمود كه ما پس‌فردا را عيد مىكنيم ، و در خدمت سيد معظّم اليه « 4 » نيز موافق آنچه من حكم كرده بودم ثابت گرديد ، چون صبح شد من عيد كردم و ايشان به بعضى از باغات خارج شهر رفتند ، و حكم را شايع نفرمودند ، دوستان به من گفتند كه چون جنابعالى « 5 » عيد\r\n\r\n\r\n","description":"","footnote":"\r\n( 1 ) شعر : « الف » .\r\n( 2 ) چند : « د » .\r\n( 3 ) آمده : « الف ، ب ، ج » .\r\n( 4 ) منظور سيد دلدار على سابق الذكر است .\r\n( 5 ) يعنى وزير سعادت على خان .\r\n","page_name":" 508 ","page_number":542},
  {"content":"\r\n\r\nنكرده‌اند ، شما اگر متابعت كنيد بهتر است .\r\nدر مجلس عام گفتم كه : در اين امور ما مطاعيم نه مطيع و به حمد اللّه سبحانه جنابعالى شيعه‌اند و از ايشان در باب احكام ، تقيّه بىمعنى است ، و در احكام شرعيّه دنيادارى جايز نيست ، پس در روز دويّم جنابعالى به عيدگاه تشريف بردند ، مردم با سيد باقر ، واعظ شهر نماز صورى را به عمل آوردند ، و حضور خود ؛ تماشا مىفرمود ، و به ديدهء عبرت در مراتب ديندارى علماء و شيعيان نظر مىنمود ، و سيد نيز با مريدين به مسجد رفته نماز سنّت را كه در روز دويّم حرام است ، به جماعت به عمل آوردند .\r\nعلماء اهل سنّت به من پيغام دادن كه تقيّه‌اى كه شيعيان مىگويند و به ائمّهء اطهار عليهم السلام « 1 » نسبت مىدهند همين است ؟ آتش از جگر من برخواست و دود از كلّهء من بلند شد ، گفتم حاشا و كلّا ، اين تقيّه نيست ، بلكه اين را دنيادارى و تملّق حكّام مىنامند « 2 » .\r\nپس به خدمت ايشان از سوز دل پيغام دادم كه چرا چنين فرموديد ؟ ! ! و فتح باب طعن « 3 » مخالفان نموديد ، جنابعالى را مطلقا با اين امور كارى نيست چنان كه عامّهء اهل عامّه ، و ساير مؤمنين عيد كردند ، و كسى را مؤآخذه نفرمود ، و « 4 » ترك نماز در روز عيد سهل بود ، در روز دويّم كردن آن چه ضرور بود ؟\r\nمىشد كه به تمارض و معاذير ديگر ترك كنيد كه حرام به عمل نيايد ، و دنيادارى\r\n\r\n\r\n","description":"","footnote":"\r\n( 1 ) عليهم السلام : در « الف ، د » نيامده است .\r\n( 2 ) مىگويند : « الف » .\r\n( 3 ) ظفر : « د » .\r\n( 4 ) و : در « ب ، ج ، د » نيامده است .\r\n","page_name":" 509 ","page_number":543},
  {"content":"\r\n\r\nنيز شده باشد . در جواب احاديث دالّه بر تقيّه حضرات ائمّهء معصومين عليهم السلام از خلفاى جور بنى اميّه و بنى عباس را تقرير فرمودند .\r\n\r\nعلّت تصنيف كردن من رسالهء « تنبيه الغافلين » را\r\nمجملا : بعد از وقوع اين واقعه بالمرّة رسوم آشنائى و دوستى موقوف شد ، چون فقير خود را محق مىدانست مطلقا از اين معنى ملول نشد ، و چون در آن بلده لعن و طعن بر فاضل مقدّس ربانى آخوند ملّا محسن كاشانى و امثاله شيوع تمام داشت ، و علاوه عوام فقير چنين دانسته بودند كه اجازه‌اى كه علما به يكديگر مىدهند ، و تأليف كردن چند ورق اگرچه به تغيير دادن كتب ديگران باشد ، از علامات اجتهاد است ، و به اين سبب به اجتهاد بعضى قائل شده بودند ، لهذا رسالهء « تنبيه الغافلين » را حسب الخواهش ايشان نوشتم ، و در آن حقايق احوال را بر وجه اتم بيان نمودم ، اين امر نيز قوزبالاقوز « 1 » و موجب ملال آن جناب « 2 » گرديد و تصور نمود كه من در اين باب ايشان را منظور كرده‌ام ، و طعن بر ايشان زده‌ام ، و حضرت ربّ العزّة - جلّ شأنه - گواه است كه در اين مراحل اين فقير را به جز اظهار حق و ابطال باطل چيزى از غرض و مرض دنيوى منظور نبود ، و من آن عالى حضرت را ربّ النوع تمام علماء هند مىدانم ، زيراكه از حد صوبهء « دكهن » تا صوبهء « 3 » « اوده » « 4 » كه به\r\n\r\n\r\n","description":"","footnote":"\r\n( 1 ) قوز بالاى قوز : « الف » .\r\n( 2 ) منظور سيد دلدار على است .\r\n( 3 ) تا حدّ صوبه : « الف » .\r\n( 4 ) اوده : در « الف » نيامده است .\r\n","page_name":" 510 ","page_number":544},
  {"content":"\r\n\r\nنظر فقير رسيده است به جامعيّت ايشان عالمى نديده‌ام .\r\n\r\nطلبيدن جناب عاليهء متعاليه « 1 » مرا به فيض‌آباد\r\nمجملا : جنابعالى متعالى « 2 » بعد از دريافت مزاج و احوال اين فقير - چون بسيار ذكى و صاحب هوش و فراست‌اند - فى الجمله مايل سلوك مسلك دوستى شده بودند كه جناب عاليهء متعاليه « 3 » از كيفيّت جواب و سؤال من با حضور مطلع شده غيرت فرموده سوارى و لوازمات سفر را با چند نفر تفنگچى و مراسلهء مشتمله بر طلب ، به اتّفاق عاليقدر ميرزا بنده على سابق الذكر فرستاده مرا طلب نمودند ، ياران و دوستان گفتند كه در اين وقت جنابعالى نهايت اظهار مودّت مىفرمايند ، مناسب آن است كه متعلّقان جناب عاليه را جواب داده معذر بخواهند ، گفتم :\r\nمصراع\r\n « آخر عمر من و اوّل بيمارى دل » \r\nاين حركت بسيار قبيح است ، و از من نخواهد شد ، پس در روز هفتم ماه شوال روپيهء بسيار در ميان « كهر كهريه » گذاشتم و از دو طرف به فقرا و ضعفا دادم تا از شهر بيرون شدم ، حق جلّ شأنه گواه است كه اگرچه در مدّت سه ماه زياده از هزار روپيه خرج كردم ، و لكن حرمت و عزّت خود و تمام علماء\r\n\r\n\r\n","description":"","footnote":"\r\n( 1 ) متعاليه : در « الف ، ج ، د » نيامده است .\r\n( 2 ) منظور وزير سعادت على خان است .\r\n( 3 ) مقصود مادر آصف الدوله است .\r\n","page_name":" 511 ","page_number":545},
  {"content":"\r\n\r\nعتبات را از دست ندادم .\r\n\r\nاظهار عدم قصور جناب سيّد « 1 » مومى اليه در دوستى و انسانيت با اين فقير\r\nو آن خرابى كه از عاليجناب مخدومى آقا سيد حسن عطّار به نام و اعتبار مجاورين و علماء و الا تبار رسيده بود فى الجمله تعمير كردم ، و زياده از آنچه در آن شهر منظور « 2 » بود به حمد اللّه تعالى « 3 » در فيض آباد ميسّر گرديد ، و بر السن و افواه عوام مشهور شده بود كه عاليحضرت سيّد معظّم اليه باعث خرابى امور من در آن بلده شدند ، و متعلّقان و نوكران و مصاحبان مثل آفرين على خان خواجه سرا و ديگران را اغوا نموده است كه آقاهاى خود را منع از ملاقات كنند .\r\nو اين فقير شهادت مىدهد كه اين معنى را عوام غلط فهميده‌اند ، و اصلا در اين مرحله سيد معظّم اليه « 4 » قصورى نكردند ، زيراكه از محاسن نيكى ذات و اخلاق ايشان و طريقهء علماى كرام ، سيّما ايشان كه به سبب اين خاندان مشهور شده‌اند « 5 » بعيد است ، و علاوه امراء خصوص جنابعالى را بالنسبة به ايشان چندان اخلاص و رسوخيتى نبود كه مسموع الكلمة باشند ، و او جلّ شأنه\r\n\r\n\r\n","description":"","footnote":"\r\n( 1 ) سيّد : در « الف » نيامده است .\r\n( 2 ) منظور : در « الف » نيامده است .\r\n( 3 ) تعالى : در « ب ، ج » نيامده است .\r\n( 4 ) سيد دلدار است .\r\n( 5 ) سيد فوق الذكر از شاگردان آقا محمد باقر وحيد بهبهانى ( ره ) بوده ، و شهرت او نيز به همين خاطر بوده است .\r\n","page_name":" 512 ","page_number":546},
  {"content":"\r\n\r\nمىداند كه در اين باب فقير را از آن سيد و از ساير مؤمنين آن بلده مطلقا و اصلا گله و شكوه نيست ، آنچه شد از سبقت به فيض‌آباد و از جوابى كه من گفتم شد ، و اگر جناب‌عالى « 1 » اقبال مىفرمودند ، همه سر ، قدم ساخته حاضر مىشدند ، و كسى تخلف نمىورزيد ؛ به ذكر بعضى از اخيار آن بلده مزيّن اين اوراق مىگردد .\r\n\r\nذكر بعضى از اعزّهء لكهنو\r\nبدانكه : اخيار و نيكان در آن بلده سواى سيّد معظّم اليه و اولاد امجادش نيز از هر صنف بسيارند .\r\n\r\nآخوند ملّا مقيم كشميرى « 2 »\r\nاز آن جمله بود : عالىجناب معلّىالقاب فضائل مآب آخوند ملّا محمّد مقيم كشميرى كه از تعدّى مخالفين از كشمير فرار نموده در آن بلده استقامت داشت ، وى عالمى است عالىشان و فاضلى است با نام و نشان ، و خجسته اخلاق و متواضع و گوشه‌گير و فروتن ، معاندين به جهت شكست كار او و رونق بازار خود وى را به اخباريّه متهّم كرده بودند .\r\n\r\n\r\n","description":"","footnote":"\r\n( 1 ) منظور وزير سعادت على خان است .\r\n( 2 ) عنوان در : « ب ، ج » نيامده است ، آخوند ملا مقيم كشميرى : « الف » .\r\n","page_name":" 513 ","page_number":547},
  {"content":"\r\n\r\n\r\nحكيم ظفر على و ميرزا على شريف « 1 »\r\nو از آن جمله بود : عالىجناب معلّى القاب مسيح الزمانى حكيم ظفر على ، خلف عالىجناب حكيم محمّد زمان .\r\nو ديگر : عالىجناب فضائل مآب جالينوس الزمانى ميرزا على شريف ، خلف ديگر آن عالىجناب ، هر دو برادر چون والد خود جامع فضائل صورى و معنوى و متواضع و مهذب الاخلاق ، و در محامد اوصاف يگانهء آفاقند ، و در ظاهر و باطن با من « 2 » در مودّت و اتّحاد و مؤالفت و و داد به درجهء اعلا رسيده بودند .\r\n\r\nآقا باقر مشهور به آقاجى « 3 »\r\nو از آن جمله بود : عالىجناب سلالة الاطياب عالم زاهد متّقى مسيح الدوران و جالينوس الزمان آقا باقر مشهور به آقاجى ، خلف مرحمت و غفران‌پناه معالج خان ، وى در فضل و كمال به اعلى مدارج عليا رسيده و در تواضع و فروتنى و عدم توقّع رياست و جاه به حدّى كوشيده كه معاندين وى را متّهم به تصوّف و اخباريه كرده بودند ، با من معاشرت تامّه داشت ، وى را از هر دو صفت عارى ديدم ، الّا آنكه چنان كه بايد سر در كمند ارادت طالبان مريد ، و قائلان هل من مزيد درنمىآورد ، و لهذا - چنان كه از عادات آن بلده است - به جهت ذليل و گمنام كردن ، و اعيان و بزرگان را از آن متنفّر نمودن ، متّهم به آن\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) با من : در « د » نيامده است .\r\n( 3 ) عنوان : در « ب ، ج » نيامده است .\r\n","page_name":" 514 ","page_number":548},
  {"content":"\r\n\r\nدو صفتش كرده بودند ، و لكن كيد و حيلهء ايشان اثرى نبخشيده بود ، و در آن بلده به عزّت و احترام تمام مىگذرانيد .\r\n\r\nميرزا صفى قمّى و خلف او « 1 »\r\nو از آن جمله بود : عالىجناب معلّىالقاب خجسته آداب نقاوة الاطياب ميرزا صفى كه از خدّام ذوى الاحترام آستانهء حضرت فاطمهء معصومه عليها السلام « 2 » در دار المؤمنين قم مىبود ، و در ايّام مرحمت و غفران مآب نوّاب مستطاب آصف الدوله بهادر وارد آن بلده شده ، نوّاب غفران مآب وى را اعزاز و احترام فرموده با همشيرهء نوّاب ظفر الدوله سابق الالقاب منسوب نمود ، و از آن زمان تا به حال در آنجا سكونت دارد ، جامع كمالات و حاوى فضائل است ، و خلف ارشد ارجمندش « 3 » عاليشأن ملقب به ميرزا جان ، جوانى است سليم الطّبع و ذى هوش و مبادى آداب ، و در علوم مقدمات و حكميّات سليقهء تامّه دارد ، و در نزد من كتاب « معالم الاصول » را به دقّت تمام به شراكت جمعى از علماء اعلام « 4 » مىخواند ، اگر در تحصيل علوم چنان كه بايد چند وقتى كوشش نمايد از فضلاء « 5 » نامدار خواهد شد .\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) عليها السلام : در « ب ، ج ، د » نيامده است .\r\n( 3 ) ارجمند : « د » .\r\n( 4 ) اعلام : در « د » نيامده است .\r\n( 5 ) علماء : « الف » .\r\n","page_name":" 515 ","page_number":549},
  {"content":"\r\n\r\n\r\nسيد جعفر شوشترى « 1 »\r\nو از آن جمله بود : عالىجناب سلالة الاطياب مقدس القاب سيد جعفر شوشترى برادر كهتر مرحوم مير عبد اللطيف خان سابق الذكر ، وى سيدى است بزرگ منش و مقدس و متواضع و خوش اخلاق و در علوم خاصّهء علم طب خالى از ربطى نيست ، با منش مودّت و دوستى به درجهء كمال بود ، و در آن اوان خلف كوچكش را با صبيّه تجمّل حسين خان ، خلف تفضّل حسين خان كشميرى مواصلت نمود ، خواهش نمود كه من صيغهء نكاح را خوانده باشم ، به جهت بعضى از موانع نتوانستم ، و ملّا اسد اللّه بروجردى را كه پيش من مىماند اجازه دادم كه جارى نمود .\r\n\r\nميرزا باقر [ اصفهانى 
  ] « 2 »\r\nو از آن جمله بود : عالى جناب سلالة الاطياب نقاوة الانجاب ميرزا محمّد باقر اصفهانى سابق الذكر كه روزگارى را در مشهد مقدس رضوى عليه السلام به عزّت و احترام تمام مىگذرانيد ، چون والدش عالىجناب غفران مآب ميرزا محمّد على خان چندى در كشمير به رياست و چندى در صوبه اللّه آباد ، يا اكبر آباد كه خوب به خاطر نيست به حكومت گذرانيده ، صاحب سرمايهء خطيره « 3 » شده بود ، آن عالىجناب به استماع اين مقدمات جلاى وطن نموده عزيمت حدود هند كرد ، و چون رسيد معلوم شد كه والدش به\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) اصفهانى : در « الف » نيامده است ، عنوان : در « ب ، ج » نيامده است .\r\n( 3 ) خطير : « الف ، د » .\r\n","page_name":" 516 ","page_number":550},
  {"content":"\r\n\r\nرحمت ايزدى پيوسته ، و مال و منال او به حوادث ايّام تلف شده است ، لابد فى الجمله سامانى كه همراه داشت فروخته به مصرف رسانيد و هر روز به اميد بهترى توقّف نمود و بدتر شد .\r\nدر « 1 » اوانى كه من و عالىجناب مخدومى ميرزا محمّد حسين سابق الالقاب در فيض‌آباد بوديم « 2 » ، چون با ميرزاى موصوف علاوه بر دوستى نسبت خويشى نيز داشت به فيض آباد تشريف آورد ، و رشتهء دوستى فيما بين من و ايشان نيز استوار شد ، و مادامى كه در آن بلده بودم اغلب انيس و مونس بودند ، نهايت مبادى آداب و خجسته اخلاق و خوش تقرير و نيكو تحريراند ، و در طبابت نيز نظر به حديث شريف : « الولد الحلال يشبه بالخال » « 3 » حذاقت و سررشتهء كامل دارند ، اعزّه و امراء احترام وى را منظور دارند و در سلوك زمانى « 4 » قصور نمىكنند ، و لكن افسوس است كه مطلقا از طالع بهره ندارد و زمانه را با وى سازشى نيست .\r\n\r\nملّا محمّد متخلّص به خطا شوشترى « 5 »\r\nو از آن جمله بود : عالىجناب معلّىالقاب ، جامع الاوصاف و المحامد آخوند ملّا محمّد شوشترى كتاب خوان ، متخلّص به خطا ، وى شاعرى است\r\n\r\n\r\n","description":"","footnote":"\r\n( 1 ) و در : « الف ، ب ، ج » .\r\n( 2 ) بودم : « د » .\r\n( 3 ) كشف الخفاء : 2 / 339 با اندكى اختلاف ، علل الشرايع : 1 / 94 باب 85 .\r\n( 4 ) زبانى : « الف ، ج ، د » .\r\n( 5 ) عنوان : در « ب ، ج » نيامده است .\r\n","page_name":" 517 ","page_number":551},
  {"content":"\r\n\r\nنغز گفتار و مصاحبى است پسنديده اطوار ، و در شيراز بيضاء در خدمت فضلا و شعرا و سخنوران غرّا به اعانت آن آب و هوا پرورش يافته است ، در مجلس انس هرقدر كه حاضران مغموم و مهموم باشند مسرور و خرّم سازد ، و در هر وقت صحبت نوى در ميان آورد ، و در محفل تعزيّه و مصيبت حضرت سيّد الشهداء عليه السلام اگرچه حضّار قسى القلب و متفرّق الأحوال باشند ، همه را به گريه اندازد ، به حدى كه بى خود شوند ، در عهد نوّاب آصف الدوله به هند مبتلا شده ، از آن سركار اعزاز يافت ، و به روضه‌خوانى تعزيه‌خانه و حسينيه كه در آن بلده بنا كرده است - و ذكر آن خواهد آمد - مفتخر گرديد ، و تا به حال در آن ديار است و به آن خدمت افتخار دارد ، و به آئين شايسته و اخلاص دل به انجام مىرساند .\r\nتا در آن شهر بودم اغلب اوقات به ملاقات آمده به صحبتهاى رنگين زنگ كلفت از كانون سينه مىزدود و در سنهء يكهزار و دوصد و بيست و يك ( 1221 ) عالىحضرت خجسته خصلت ملّا حسن برادر او ، و عاليقدر رفيع مقدار ميرزا على خلف ارجمندش از عتبات عاليات آمدند ، و الحال در خدمتش مىباشند ، بسيار ستوده اطوار و نيكو اخلاقند .\r\nو از اين قبيل اصحاب كمال و معرفت و شأن و صاحبان فضيلت و نشان از عهد آصف الدوله در آن بلده مجتمع شده‌اند ، و « 1 » در آن وقت به سبب قدردانى آن مرحوم روزگارى را به خوبى و عزّت مىگذرانده‌اند ، و حال كه مقتضاى زمانه منعكس شده است به سبب علائق ، قدرت بر فرار ندارند ، اميد كه حقّ - سبحانه و تعالى - همه را نجات دهد و هيچ مؤمنى را به سكونت اين كشور مبتلا\r\n\r\n\r\n","description":"","footnote":"\r\n( 1 ) و : در « د » نيامده است .\r\n","page_name":" 518 ","page_number":552},
  {"content":"\r\n\r\nنگرداند ، بمحمّد و آله صلوات اللّه عليهم اجمعين « 1 » .\r\nو در فرنگى محلّ از قوم سنّت و جماعت علما و فضلا بيشمارند ، كه اغلب آنها در علوم مقدّمات و معقولات از فضلاى نامدارند ، و اگر به ذكر هر يك بپردازد به طول مىانجامد .\r\n\r\nاحوال شهر لكهنو\r\nو در اين وقت شروع مىشود به ذكر كيفيّت آن بلده و تتمّهء احوال نوّاب غفران مآب آصف الدوله ، و وقايعى كه بعد از آن رويداد شده است بر سبيل اجمال .\r\nبدانكه ! لكهنو به حذف هاء مكتوبى بر وزن « مشنو » از بلاد عظيمهء قديمهء صوبهء « اوده » است ، و از غايت عظمت و وسعت شهر پناه و « 2 » قلعه ندارد ، و عرض آن از خط استوا سى و يك ( 31 ) درجه و چند دقيقه است .\r\n\r\nهواى لكهنو\r\nهواى آن سالم و معتدل است ، و در اكثر سنين در فصل تابستان هوا به شدّت گرم شود ، امرا و صاحبان مقدور به جهت دفع حرارت خس خانه‌ها مى سازند ، و خس ريشه‌اى است خورد « 3 » و به غايت خوشبو و معطّر از زمين برآرند و بمالند تا ريشه ريشه شود و تارتار گردد ، و حجره‌هاى وسيع خوش\r\n\r\n\r\n","description":"","footnote":"\r\n( 1 ) صلوات اللّه عليهم أجمعين : در « الف ، ج ، د » نيامده است .\r\n( 2 ) و : در « ب » نيامده است .\r\n( 3 ) خورد - خرد .\r\n","page_name":" 519 ","page_number":553},
  {"content":"\r\n\r\nهوا ساخته‌اند كه بر آنها دروازهء بسيار گذاشته‌اند به جهت آن دروازه‌ها از نى پنجره سازند ، به نوعى كه هرگاه كه خواهند بردارند ، و هروقت كه خواهند بگذارند ، و سوراخ آن پنجرها را از - خس پر سازند ، به‌حدّى كه مانع هوا « 1 » نشود ، و دم بدم از فوّاره كه بر مشكها نصب كرده‌اند ، بر آن آب بپاشند ، چون هوا به آن رسد به اندرون آيد به غايت سرد و خوش‌بو باشد ، و بىآنكه چيزى بر دوش گيرند در عين گرما به سبب سردى هوا « 2 » نشستن در آن مكان مشكل است ، و خربوزه و گرمك در آن شهر خوب و به وفور است ، و مثل آن در بلاد ديگر نديده‌ام ، و در فيض‌آباد نيز مىشود ، و لكن به آن خوبى نيست .\r\n\r\nوضع شهر لكهنو\r\nو چون آن شهر از بناهاى رايان خالى از شعور و سليقه بوده ، و در محلّ ناهموار واقع است ، زمين كوچه و عمارات ، تمام پست و بلند است .\r\nبعضى از امكنه در اعلا درجهء بلندى ، و بعضى ديگر به ادنى درجه پستى است ، و بسا هست كه در يك خانه مقدارى از صحن آن نهايت مرتفع است ، و مقدارى از آن نهايت پست است ، و رودخانه « كومتى » در وسط شهر به مثابهء نهرى جارى است ، و نوّاب آصف الدوله بر آن « 3 » پل عظيمى در مدّت سه ماه ساخته است ، و از غرائب اتّفاقات آن است كه عدد جمل اسم آن بلده با كوفه\r\n\r\n\r\n","description":"","footnote":"\r\n( 1 ، 2 ) هواى : « د » .\r\n( 3 ) در آن : « الف » .\r\n","page_name":" 520 ","page_number":554},
  {"content":"\r\n\r\nبرابر است « 1 » ، و طرفه‌تر آن است كه اغلب اهالى آن در بىوفائى با اهل كوفه شباهت بسيار دارند ، و نفاق اگرچه در تمام هند عالم‌گير است ، و لكن ظاهر آن است كه آن بلده معدن و پايتخت اوست !\r\n\r\nاحوال نوّاب آصف الدّوله مرحوم « 2 »\r\nمجملا : چنان كه سبق ذكر يافت نوّاب غفران مآب به شور مختار الدّوله ، آن بلده را مقرّ رياست خود فرمود ، و آن مرحوم اگرچه در رياست و ضبط مملكت و تدبير امور حكمرانى « 3 » چنانچه مىبايست نبود ، و لكن در سخاوت و همّت و عطا و بخشش ، حاتم روزگار و در ايثار و بذل ، به هر وضيع و شريف بىاختيار بود ، و در نظر همّتش بحر و كان عالم را قدر برگ كاهى ، و خزائن روى زمين را مقدار سر گياهى نبود ، و از مبدأ فياض حسن خلقى به او مرحمت شده بود كه از ازدحام عجزه و درماندگان و مستحقّان و هجوم ارباب حوائج و افتادگان گاهى افسرده نمىشد ، و كاروانسراى بسيار عالى بنا كرده بود كه از زوّار و سكنهء عتبات عاليات عرش درجات ، مدام جمع كثيرى در آن مجتمع بودند ، و از روز ورود به قدر مرتبه ، به جهت اخراجات هر يك زرى\r\n\r\n\r\n","description":"","footnote":"\r\n( 1 ) چون حروف كلمهء لكهنو ، ل ( 30 ) ، ك ( 20 ) ، ه ( 5 ) ، ن ( 50 ) ، و ( 6 ) است كه مجموع آن ( 111 ) مىشود ، و حروف كلمهء كوفه ، ك ( 20 ) ، و ( 6 ) ، ف ( 80 ) ، ه ( 5 ) است كه مجموع آن هم ( 111 ) است كه با هم برابرند .\r\n( 2 ) رحمه اللّه تعالى : « ب » .\r\n( 3 ) حكمران : « الف » .\r\n","page_name":" 521 ","page_number":555},
  {"content":"\r\n\r\nمعين « 1 » مىفرمود ، و در آن « 2 » اوان رخصت به قدر قسمت به او چيزى عطا مىنمود .\r\nو در آن اوقات كه من در آن شهر بودم جمعى از قزلباشيه در آن مكان سكونت داشتند كه به اميد عطا و بخشش آن مرحوم آمده بودند ، و از كمى طالع ايشان نوّاب غفران مآب به رحمت ايزدى پيوست ، و چيزى عايد ايشان نشد .\r\nاز آن جمله بود : عالى جناب ميرزا محمّد تقى ، خويش ميرزا ربيع ، وزير على مراد خان زند ، و پسرى نيز دارد ميرزا محمّد على نام ، و ديگرى عالى حضرت ملّا محمّد باقر « 3 » خلف حاجى ابدال نهاوندى است ، همه روزگارى را به فلاكت و افلاس مىگذرانند ، و از آن بلده قادر بر بيرون شدن نيستند ، اغلب به ملاقات من مىآمدند .\r\n\r\nمعامله كردن آصف الدّوله\r\nو علاوه بر اين مراحل ، نوّاب غفران مآب به جهت منتفع ساختن فقرا و رعايا ، اغلب اوقات در مكان مشخّصى در بازار مىنشست ، و هركس هر قسم متاعى كه داشت به حضورش مىبرد به اعلا القيم از وى مىخريد ، و از اين عمل منظورش آن بود كه صاحبان سرمايهء قليل در اندك زمانى ترقّى كنند و شهر آباد و با رونق شود ، چنان كه شد .\r\n\r\nنهر آصفيّهء نجف اشرف\r\nو از جمله بناهاى خير آن سعادتمند ، آوردن آب فرات است در مسافت\r\n\r\n\r\n","description":"","footnote":"\r\n( 1 ) مقرر : « الف » .\r\n( 2 ) آن : در « الف ، ب ، ج » نيامده است .\r\n( 3 ) ملا باقر : « الف ، ب ، ج » .\r\n","page_name":" 522 ","page_number":556},
  {"content":"\r\n\r\nبيست و پنج فرسخ - تقريبا - از نواحى قريهء مسيّب به ارض اقدس نجف اشرف ، كه سلاطين با شوكت و حكّام با قدرت به آرزو و تمنّاى آن كار از دنيا رفتند و به اين فيض نرسيدند ، و فيّاض متعال بر روى آن امير بىهمال ابواب خير و توفيق را گشود و آن عقدهء لم ينحل به سرانگشت جود او منحل ، و آن توقيع رفيع و افتخار منيع به نام نامى و اسم گرامى او مسجّل گرديد ، و پنج لك روپيه به جهت اخراجات داد ، و ناتمام بود كه به رحمت ايزدى پيوست ، و دو لك روپيه به جهت تتمّهء اخراجات آن جناب عاليهء متعاليه « 1 » دادند و به حمد اللّه به اتمام رسيد .\r\nخاص و عام تا روز قيام طلب آمرزش و مغفرت در درگهء آن سرور انام به جهت آن خير الحكام مىنمايند .\r\nشعر « 2 »\r\n نام نيكى گر بماند ز آدمى * بِه كه زو ماند سراى زرنگار \r\n\r\nتعزيه‌خانهء آصفيّه\r\nو از آن جمله : تعزيه‌خانه و مسجد عالى است كه قريب به دولتخانه بنا نموده است ، و زياده از بيست لك روپيه خرج آن كرده ، و از غرائب و لطايف ابنيه است كه در آن حدود مثل آن به نظر نرسيده است .\r\nپانصد گز زمين را به حدّى كه به آب رسيده است حفر كرده‌اند ، و تمام را از آجر و آهك پر كرده‌اند ، و تا به حدّ كرسى عمارت بلند كرده‌اند ، و بعد از آن\r\n\r\n\r\n","description":"","footnote":"\r\n( 1 ) منظور مادر آصف الدوله است .\r\n( 2 ) شعر : در « ب ، ج ، د » نيامده است .\r\n","page_name":" 523 ","page_number":557},
  {"content":"\r\n\r\nبالاى آن طرح عمارت انداخته‌اند ، به اين نوع كه سه دالان ساخته‌اند و يك سايه‌بان ، دالان اوّل كه محل شبيه ضرايح مقدّسه است عرض آن قريب به بيست و پنج ذرع است ، و دالان دويّم سى ذرع ، و دالان سيّم نيز قريب به بيست و پنج ذرع است و سايه‌بان شصت ذرع است ، و طول هر يك صد ذرع است ، و تمام به آهك و آجر ساخته شده است ، و مطلقا به جهت استحكام چوب در آن صرف نشده است .\r\nو به خورند « 1 » آن عمارت صحن و حصار و سه جلو خانهء بسيار عاليشأن ساخته‌اند ، و بر بالاى سايه‌بان حوضى شصت ذرع در شصت ذرع ، و در كنار مغربى حسينيّه ، مسجد بسيار عالى و مرتفعى بنا شده است ، و تمام را به نهايت صفا و تكلّف سفيد كرده‌اند ، و دوازده ضريح بزرگ و مرتفع از طلا مرصّع نموده در دالان اوّل گذارده بودند ، و چهل چراغ بلورين از آويزى و زمينى ، و انواع فانوسهاى شيشه به حدى بوده است كه چهل هزار شمع مومى در آنها روشن مىشده است ، به غير از آنكه از طلا و نقره ساخته بوده‌اند .\r\nمجملا در تمام سامان و اسباب و اصل آن چنان كه مسموع شده است ، قريب يك كرور روپيه خرج شده است ، و عالىجناب ملّا محمّد شوشترى سابق الذكر به خدمت روضه خوانى آن مكان عاليشان مقرّر است .\r\nو در ايّام عاشورا مبالغ خطيرى در آن خرج مىكرده است ، و علاوه خود كوچه به كوچه و خانه به خانه مىگشته است ، و در هر تعزيه خانه از پنج روپيه و يك كوزه شربت تا صد روپيه بلكه هزار روپيه مىگذاشته است ، و قريب به ده ، دوازده هزار تعزيه خانه در عصر او در آن شهر بوده است ، و هر\r\n\r\n\r\n","description":"","footnote":"\r\n( 1 ) خورند : فراخور ، مناسب ، در خوره ، شايسته . ( فرهنگ معين )\r\n","page_name":" 524 ","page_number":558},
  {"content":"\r\n\r\nكس به‌قدر حال خود از هندو و مسلمان تعزيه مىگرفته‌اند « 1 » .\r\nو مسموع شده است « 2 » كه در اكبرآباد مقبره‌اى است كه شاه جهان از سلاطين بابريه به جهت مقبرهء « ممتاز محل » حليلهء « 3 » خود ساخته و مسمّى به « تاج گنج » « 4 » است ، مترددين از وضع و اساس آن حكايت غريبه كنند ، اصل عمارت و اغلب متعلّقات او را همه از سنگ مرمر مصفّا منبّت به يشم و عقيق مختلف الألوان گل كارى كرده‌اند ، و شاخ و برگ و ساق گل را همه از آنها بيرون آورده‌اند ، و گويند كه به وزن گل و سنگ آن طلا خرج شده است ، و الى الآن باقى است ، و اصلا تغيير نكرده است .\r\nو آن جنّت مكان « 5 » در مذهب ، تعصّب بسيار داشت ، و در ايّام دولت او لكهنو و فيض‌آباد سبزوار هند شده بود ، و الحال نيز از آن اثرى باقى است ، و در راه دين از جان و مال مضايقه نداشت ، و در ايّامى كه قحط و غلا در آن حدود شد زياده از كرور روپيه خرج كرد و جان زياده از كرور نفر از عباد اللّه را محافظت نمود ، و با آن جاه و جلالى كه داشت مطلقا كبر را در مزاجش راهى نبود ، با زوّار و علماء و سادات به نهايت فروتنى و تواضع ملاقات مىكرده است ، اگر از اوضاع و اسباب و سامان و دستگاه او شمه‌اى نگارد موجب اطناب و افسوس نگرندگان شود .\r\n\r\n\r\n","description":"","footnote":"\r\n( 1 ) مىگرفته است : « الف ، ب ، ج » .\r\n( 2 ) است : در « الف » نيامده است .\r\n( 3 ) حليله : همسر .\r\n( 4 ) تاج محلّ .\r\n( 5 ) منظور آصف الدوله است .\r\n","page_name":" 525 ","page_number":559},
  {"content":"\r\n\r\nمجملا : آنچه در خانهء سلاطين عظام به عزّت و ندرت وجود داشت در سركار او به وفور و در نهايت ابتذال بود ، سالى « 1 » دو كرور روپيه فقط اخراجات خاص وى بود ، سواى اخراجات عسكر و امور رياست ، و از اطراف عالم تا چين و كشمير و فرنگ و ايران هركس از اشياء نفيسه چيزى كه داشت به خدمتش مىبرد ، و به سركار او به اعلا القيم مىفروخت ، و در فنون سپاه‌گرى ، و آداب رزم از تفنگ اندازى ، و چورنگ ، و شمشير آزمائى و تيراندازى بىنظير بوده است ، و لكن چون از جرأت چندان بهره نداشت فوائد آنها به ظهور نمىرسيد .\r\n\r\nسجع مهر كلان آصف الدّوله\r\nو سجع مهر كلان وى اين بود « وزير الممالك ، مدار المهام ، حمدة الملك ، اعتماد الدولة ، آصف جاه ، برهان الملك ، ابو المنصور خان صفدر جنگ ، شجاع الدوله ، آصف الدوله ، آصف جاه ، يحيى خان بهادر ، هژبر جنگ ، يار وفادار ، رستم هند ، فدوى شاه عالم ، پادشاه غازى » ! و سجع مهر دستى سبق ذكر شد .\r\n\r\nمجملى از وقايع ايّام حكومت آصف الدوله\r\nالقصه : چنان كه سبق ذكر يافت از نظم و نسق حكومت مطلقا خبرى نداشت ، و لهذا امور مملكت هميشه در اختيار نائبان بوده است ، و در به دو امر\r\n\r\n\r\n","description":"","footnote":"\r\n( 1 ) در تمام نسخه‌ها « سال » آمده است ، براى منظم شدن سياق جمله « سالى » ضبط كرديم .\r\n","page_name":" 526 ","page_number":560},
  {"content":"\r\n\r\nمختار الدوله نايب بود ، و مدّت دو سه سال نيابت كرد ، و در ايّام دولت او ملك بنارس كه مداخل آن سالى هشتاد لك روپيه بود به وساطت او و سادگى صاحب‌كار منتقل به جماعت انگريز شد .\r\nو چون نهايت بدذات و متكبّر بود ، نسبت على خان « 1 » خواجه‌سرا كه مالك فوج و سپاه بود به شور و مشورت نوّاب سعادت على خان بهادر كه در اين اوقات بر مسند وزارت متمكن مىباشند ، وى را بكشت و به جهت مبارك باد به خدمت آن مرحوم آمد ، از استماع اين خبر اگرچه در دل بسيار خوش شد ، زيراكه او نيز از حركات او منزجر بود ، و لكن به جهت استحكام امور و از خوف خود حكم كرد كه « نسبت » « 2 » را به قتل رسانيدند ، و نوّاب سعادت على خان بهادر چون از كشته شدن « نسبت » « 3 » مطلع شد از خوف فرار نموده ، به خدمت ذو الفقار الدوله نوّاب نجف خان صفوى سابق الذكر رفت ، وى او را به عزت و احترام تمام نگاه داشت .\r\n\r\nنيابت كردن حسن رضا خان\r\nو بعد از آن رفته‌رفته نيابت به حسن رضا خان - كه مرد مقدّس صالح بسيار مؤمن ساده لوحى بود ، و در امور رياست چون منوب عنه « 4 » ، اصلا سليقه و ربطى نداشت - رسيد ، و حيدر بيك خان كابلى به نيابت وى امور\r\n\r\n\r\n","description":"","footnote":"\r\n( 1 ، 2 ، 3 ) بسنت على خان : « الف ، ج » .\r\n( 4 ) منيب : « الف » .\r\n","page_name":" 527 ","page_number":561},
  {"content":"\r\n\r\nحكومت و ملك را به خوبى و انضباط تمام مىگذرانيد ، و به جهت گذران امور ، نوّاب را از انگريز ، و انگريز را از نوّاب خائف مىداشت ، و خود در آن ميان به سلامت نفس و اطمينان دل به كار رياست مشغول مىبود ، و تا او در حيات بود تمام امور مملكت موافق قاعده و ضابطه به وقوع مىرسيد ، و امير و نايب كه هر دو ساده لوح بودند به رفاهيّت تمام و عزّت و شوكت و عظمت به سر مىبردند .\r\n\r\nعلّت ازدياد رسوخيّت جماعت انگريزيّه با حسن رضا خان « 1 »\r\nو مسموع شد كه در آن ايّام « گورنر هشتينگ بهادر » كه صاحب كلان كلكتّه بود ، به عزم لكهنو به بنارس آمد ، « راجه چيت سنگ » كه حاكم آنجا بود به ملاقات رفت ، گورنر او را قيد نموده « 2 » ، موازى دو كرور روپيه از او طلب نمود ، مردمان راجه چون مطلع شدند اجتماع كردند « 3 » و راجه را « 4 » خلاص نمودند « 5 » ، گورنر را محاصره كردند ، و جمعى از انگريزان را معرض تيغ بيدريغ كرده هلاك نمودند ، گورنر حسن رضا خان ابله را مطلع نمود ، حسن رضا خان وكيل جماعت انگريز را همراه آورده بر پاى نوّاب وزير انداخت ، و عرض كرد كه مناسب آن است كه حضور جان بخشى گورنر بفرمايند و او را از اين مهلكه نجات دهند .\r\n\r\n\r\n","description":"","footnote":"\r\n( 1 ) سبب و علّت ازدياد رسوخيّت جماعت انگريزيّه با حسن رضا خان نائب مرحوم مغفور آصف الدوله : « ب » .\r\n( 2 ) قيد نموده : حبس و زندانى كرده .\r\n( 3 ) كرده : « ب » .\r\n( 4 ) را : در « ب » نيامده است .\r\n( 5 ) نموده : « الف ، د » .\r\n","page_name":" 528 ","page_number":562},
  {"content":"\r\n\r\nنوّاب وزير شقه « 1 » به راجهء مذكور نوشت كه مهمان ما را رخصت كن .\r\nو خود نيز به عزم گوشمالى راجه به بنارس تشريف برد ، چون راجه خطّ نوّاب وزير را ديد به سبب صفاى نيّت و نمك به حلالى گورنر را گذاشته فرار نمود ، در اين اثنا نوّاب وزير نيز رسيد ، راجه به جهت خوف از معاندين و بلاهت نايب و منوب عنه « 2 » فرار كرد .\r\nچون گورنر با نوّاب وزير ملاقات كرد به سبب شادى نجات يافتن از آن مهلكهء عظيمه و فريب دادن ابلهان زبان به مدح و ثناى او و نوّاب وزير گشود ، و سخنان تملّق‌آميز گفت ، و به عوض آن - چنان كه شنيده‌ام - دو آنه « 3 » از شش آنه ، كه از ملك وزير مىگرفتند معاف كرد ، و زياده از سابق فيما بين ايشان و حسن رضا خان دوستى و الفت حاصل شد ، و بيشتر از پيشتر وى را ريشخند مىكردند .\r\n\r\nنيابت تكيت رأى هندو\r\nمجملا : چون حيدر بيگ خان فوت شد ، امور آن سركار زياده مختل شد ، و نيابت نائب به تكيت راى هندو كه سابق ديوان بود رسيد ، و مدّتى نيز بر اين منوال گذشت ، و هركس از گوشه [ اى 
  ] دست يغما به آن دولت خداداد دراز كرده بود ، و از گوشه و كنار دست به تاراج مىبردند ، و اشخاص چند از قبيل خواجه‌سرا ، و كهار ، و فيلبان و غيره صاحب آلاف و الوف و دستگاه\r\n\r\n\r\n","description":"","footnote":"\r\n( 1 ) شقه : كاغذ ، نامه .\r\n( 2 ) عنه : در « الف ، ب ، ج » نيامده است .\r\n( 3 ) آنه : سكّهء رايج هندوستان ، و يك شانزدهم روپيه است . ( فرهنگ معين )\r\n","page_name":" 529 ","page_number":563},
  {"content":"\r\n\r\nو سامان بىپايان شدند .\r\nو در اين اوقات به سبب غرض و خوف ، هركسى از ديگرى ؛ سرداران و كارداران بيشتر از سابق به جماعت انگريزيّه رجوع مىكردند ، و ايشان در آن خانه مداخلهء كلّيه به هم رسانيدند « 1 » ، و نايب ابله نيز از خوف آنكه رأى منوب از او منحرف شود ، در باطن بالمرّه خود را از متوسّلان انگريز كرد ، و در ظاهر به آقاى خود ريشخندى مىنمود ، و جماعت انگريزيه از ملاحظهء اين احوال كلاه فرحت را به اوج رفعت مىانداختند ، و تمسخرى به نائب و منوب عنه « 2 » مىكردند ، و نظر به آنكه مآل انديش و مستقيم العهدند زياده از آنچه فيما بين ايشان مقرّر بود مطالبه نمىكردند ، و سر رشتهء آقا و نوكرى را به ظاهر از دست نمىدادند ، و لكن انصار وزير را ضعيف و اعوان خود را قوى و حمايت مىنمودند ، و در هر باب مرفه الحال و خاطر جمع مىگذرانيدند .\r\n\r\nسبب عزل حسن رضا خان و انتقال نيابت به تفضّل حسين خان كشميرى و احوال راجه جها و لعل\r\nو در اين اثنا « راجه جها و لعل » خلف « لاله گلاب رأى » متصدّى « كايته سگ سينا » از فرق هنود را كه از اردليان خاص حضور نوّاب و سركردهء چند هزار سوار و پياده بود به اغواى « بالگرام » مشهور به پسر لهكوان « 3 »\r\n\r\n\r\n","description":"","footnote":"\r\n( 1 ) عبارت در نسخهء « ب » از ( فيما بين ايشان - تا - مىرسانيدند ) مقدم ، مؤخر ، مشوش و مضطرب است .\r\n( 2 ) عنه : در « الف ، ب ، ج » نيامده است .\r\n( 3 ) لكهوان : « الف » ، بهكوان : « ب ، ج » .\r\n","page_name":" 530 ","page_number":564},
  {"content":"\r\n\r\nداس كايته « 1 » از فرقهء مذكوره كه ذكر حسب و نسبش لايق اين دفتر نيست و در شيطنت و افساد و نمك بحرامى و خباثت ذات معروف و ضرب المثل آن حدود است ، چنين تصوّر كرد كه « تكيت رأى » را در حضور خائن قرار دهد ، و بعد از آن خود مستدعى منصب او و نيابت حسن رضا خان شود .\r\nدر اين وقت « هلاس رأى » به « راجه جها و لعل » اظهار كرد كه « دهن پت » خزانه‌دار نوّاب به دستيارى « تكيت رأى » مبلغ زياده از يك كرور روپيه از مال سركار را به اسم انگريز به سركار قرض داده است ، و سود او را از قرار صد روپيه ، چهار روپيه مىگيرد ، اين عين نمك بحرامى است .\r\nراجه جها و لعل اين مقدمه را منشأ حصول مدّعى « 2 » دانسته به حضور عرض كرد و به شهادت مفسدان ديگر به اثبات رسانيد ، حكم به عزل و قيد و دريافت محاسبه او شد ، « تكيت رأى » چون احوال را چنين ديد « مستر چيرى » وكيل سركار كمپنى را كه در خدمت وزير مىماند با خود متّحد كرد ، و مبلغ خطيرى وعده نمود ، وى در مقام حمايت او برآمد و حسن رضا خان نيز حامى او شد ، نوّاب قبول نمىفرمود ، و به نايب التماس مىكرد كه « راجه جها و لعل » را شما نايب خود كنيد ، وى قبول نمىكرد و مىگفت كه : او مفسد و بد ذات است ، و متصدىزاده [ اى 
  ] بيش نيست ، اراذل را صاحب مناصب رفيعه كردن از طريقهء عقل دور و باعث تنفّر طبايع بزرگان عظيم الشأن است ، و علاوه بر آن كسى را كه قابليت نشستن در حضور من نيست لياقت نيابت من چگونه\r\n\r\n\r\n","description":"","footnote":"\r\n( 1 ) كاتيه : « ب » .\r\n( 2 ) عبارت در نسخهء « ب » از ( آن حدود است - تا - منشأ حصول مدعى ) مشوش و مضطرب است .\r\n","page_name":" 531 ","page_number":565},
  {"content":"\r\n\r\nخواهد داشت ؟ ! و مستر چيرى مذكور نيز حمايت حسن رضا خان مىكرد ، پس وزير از نوكران خود قهر نمود و صوبه را گذاشته به « بهرايج » رفت ، و به خدمت نايب خود عرض كرد كه ملك از شما و چيرى باشد كه ما رفتيم .\r\nپس از آنجا به گورنر كلكتّه كه در آن وقت مسترجان شور « 1 » صاحب بود نوشت كه : وكيل شما و نايب من اطاعت مرا نمىكنند ، گورنر نوشت كه :\r\nشما مالك خانهء خود هستيد ، اگر خواهيد نايب را عزل كنيد و وكيل ما اگر اطاعت نمىكند ما او را خواهيم طلبيد و ديگرى را مقرّر خواهيم نمود ، پس نوّاب به شهر مراجعت فرمود ، حسن رضا خان به استقبال رفت ، نوّاب از سوارى به زير آمده ، با او ملاقات كرد ، و بعد از آن گفت كه رضاى من در آن است كه شما « نذر جها و لعل » را بگيريد و او را از نوكران « 2 » خود بدانيد ، حسن رضا خان قبول نكرد ، اين معنى بسيار بر مزاج وزير گران آمد .\r\nچون داخل شهر شد خلعت نيابت را به نوّاب وزير على خان كه پسر حقيقى ، يا پسرخواندهء او بود داد ، و خلعت بخشىگرى را به رضا على خان كه او نيز مثل وزير على خان بود پوشانيد ، و حسن رضا خان را از نيابت و پسر او را از بخشىگرى معزول و بالمرّه از امور سركارى عايق و ممنوع نمود ، و چون هر دو طفل بودند و « جها و لعل » از خراب كردن خانهء عباد اللّه و تحصيل زر از اين ممرّ سليقهء تامّه داشت ، وى را نه به اسم نيابت ، بلكه مانند متصدّيان صاحب هوش به خدمتگذارى ايشان چند صباحى مأمور ساخت « 3 » .\r\n\r\n\r\n","description":"","footnote":"\r\n( 1 ) مستر سرجان شور : « الف ، ب ، ج » .\r\n( 2 ) نوكرهاى : « ب » .\r\n( 3 ) داشت : « الف » .\r\n","page_name":" 532 ","page_number":566},
  {"content":"\r\n\r\n\r\nاخراج شدن مستر چيرى از لكهنو به حكم وزير و مشورت راجه جها و لعل « 1 »\r\nپس مستر چيرى به حضور آمده در خصوص عزل حسن رضا خان سخنان ناهموار گفت ، چون به خانه رفت به اغواى « راجه جها و لعل » نوّاب حكم كرده كه همين وقت چيرى را از شهر اخراج كنند ، حسب الحكم وزير به وقت ظهر « 2 » در عين گرما به وضع ناشايسته [ اى 
  ] او را اخراج كردند .\r\nچون اولياء كمپنى بهادر مطلع شدند كه در خانهء وزير شخص مفسدى پيدا شده است « 3 » و قريب است كه به اغواى او دوستى ميان ايشان و وزير به دشمنى مبدّل شود ، و خانهء وزير بر باد رود ، صلاح دولت خود و وزير را در ابقاى او ندانستند و در فكر امر او بودند كه عريضهء حسن رضا خان نيز در طلب امداد به ايشان رسيد .\r\n\r\nآمدن « گورنر شور » بهادر به لكهنو به اعانت حسن رضا خان « 4 »\r\nپس گورنر از براى تمشيت امور به لكهنو رفت ، و به خدمت نوّاب وزير رسيد و التماس عفو جرايم حسن رضا خان نمود ، قبول نكرد و حق آن است كه نوّاب وزير اگرچه در امور رياست عيوب بسيار داشت و لكن هرگاه بر امرى\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) در اين وقت ظهر : « ب » .\r\n( 3 ) است : در « ب » نيامده است .\r\n( 4 ) عنوان : در « ب » نيامده است .\r\n","page_name":" 533 ","page_number":567},
  {"content":"\r\n\r\nعزم مىفرمود ديگر كسى را مجال دم زدن نبود ، و به سبب پاس عهدى كه با جماعت انگريزيه كرده بود ، با وجود قدرت و توانائى و كثرت سپاه و سامان حرب با ايشان مماشات مىنمود و صاف جواب نمىداد .\r\nو تفضّل حسين خان كشميرى كه سابق معلّم نوّاب مستطاب سعادت على خان بهادر بود و مبلغ جزئى در ازاى آن خدمت مواجب مىيافت ، و به يمن شفقت و الطاف نوّاب آصف الدوله بهادر روشناس خلايق شده ؛ به منصب وكالت از جانب وى در كلكتّه مىماند ، در اين معامله همراه گورنر آمده واسطه جواب و سؤال بود ، و به ظاهر درخواست نيابت از براى حسن رضا خان از جانب گورنر مىنمود ، چون كلام به طول انجاميد و به هيچ وجه گورنر دست بردار از مطلب « 1 » نبود ، نوّاب وزير به جهت آنكه نيابت به حسن رضا خان نرسد ، به تفضّل حسين خان فرمود كه : ما تو را نايب مىكنيم ، او در ظاهر ابا كرد و بالاخرة خلعت پوشيده پيش گورنر رفت ، گورنر نهايت خوش شد ، زيراكه او زياده از ديگران توسّل و ارادت دلى به آن جماعت داشت .\r\nبعضى از شعراء بلغا در اين « 2 » نيابتش اين رباعى را گفتند :\r\nرباعى\r\n هرچند تو نايب وزيرى * بر تو نسزد بجز فقيرى\r\nتاريخ نيابتت همين بس * اى سبز قدم تو كاش ميرى « 3 » \r\n\r\n\r\n","description":"","footnote":"\r\n( 1 ) مطلب : در « ب » نيامده است .\r\n( 2 ) آن : « الف ، ب ، ج » .\r\n( 3 ) يعنى : بميرى .\r\n","page_name":" 534 ","page_number":568},
  {"content":"\r\n\r\nپس به سبب شيطنت راجهء مذكور نيابت به تفضّل حسين خان رسيد ، و حسن رضا خان كه منشأ امورات خير و عزّت مؤمنين و اهل دين بود خانه نشين شد ، و اگر حسب الخواهش ، نوّاب وى را چند روزى نايب خود مىساخت و بعد از آن به سبب خيانتى گرفته مقيّد و محبوس مىنمود ، چنان كه مكرّر شده بود ، به همه جهت اولى و انسب و خالى از اين مفاسد بود .\r\nمجملا : بعد از تقرّر امر نيابت به تفضل حسين خان كشميرى خاطر نشان گورنر كردند كه « راجه جها و لعل » را بايد از شهر اخراج نمود ، زيراكه وى نه بر عقيدهء اهل اسلام است و نه بر طريقهء كفر ، هم نماز مىكند و هم رفتار هنود را معمول مىدارد « 1 » ، يك طرف كفر و يك طرف اسلام ، و از ادانى و اراذل زادگان به جز شور و فساد چيزى به وقوع نمىرسد .\r\nمصراع\r\n از كوزه همان برون « 2 » * تراود كه در اوست \r\nگورنر بر صدق مقال ايشان آگاهى يافته در اوّل امر « بالگرام » را كه باعث اغواى راجهء مذكور و بانى اين فساد بود از شهر اخراج نمود ، و بعد از آن در خصوص « جها و لعل » مصر شد ، و نوّاب وى را دست بسته به دست صاحبان انگريز دادند ، چون نام وى بر سر او بود عار خود مىدانست و اندكى مسامحه مىكرد ، پس گورنر نمك به حرامى او را نيز به اثبات رسانيد ، بلكه اين مرحله را به حدّى فاش و واضح نمود كه يقين نواب و تمام اهالى آن حدود\r\n\r\n\r\n","description":"","footnote":"\r\n( 1 ) معمول مىدارد : در « ج » نيامده است .\r\n( 2 ) برون : در « ج » نيامده است .\r\n","page_name":" 535 ","page_number":569},
  {"content":"\r\n\r\nگردانيد .\r\nو « 1 » اين فقير در اوانى كه در فيض‌آباد و لكهنو بودم از كبير و صغير با هر كه سخن از آن دو اخراج شده ، خصوص آن امّ الفساد - يعنى رجيم اولى « 2 » - در ميان مىآمد به لعن و طعن و ذكر نمك بحرامى ايشان رطب اللّسان مىشد ، بلى از همنشين بد و اطاعت دونان و مفسدان و آرزوى محال بجز بدنامى چيزى حاصل نيست ، فاعتبروا يا اولى الأبصار .\r\nمجملا : بعد از ثبوت آن مقدمه ؛ وزير به سبب علوّ همتى « 3 » كه داشت حكم فرمود كه : راجهء مذكور اسباب خود را برداشته از شهر برود ، در اين وقت نيز آنچه ميسّرش شد از آن سركار در خفيه و آشكار همراه گرفت ، پس گورنر او را در عظيم‌آباد سكونت داد ، و ماهى « 4 » دو هزار روپيه به جهت احترام نام وزير به اسم مواجب قيديان « 5 » از سركار كمپنى از براى وى مقرّر كرده « 6 » ، و چون آن جماعت چيزى كه مقرّر كردند خلاف آن نمىكنند ، آن مبلغ را عبث و بلا فايده الى الآن به وى مىدهند .\r\n\r\n\r\n","description":"","footnote":"\r\n( 1 ) و : در « ب ، ج » نيامده است .\r\n( 2 ) اوّل : « الف ، ب ، ج » .\r\n( 3 ) همّت : « ب ، ج » .\r\n( 4 ) بعد از چند مدت ، ماهى . . . : « ب ، ج » .\r\n( 5 ) قيديان : زندانيان .\r\n( 6 ) كرد : « ب ، ج » .\r\n","page_name":" 536 ","page_number":570},
  {"content":"\r\n\r\nمصراع « 1 »\r\n عدو شود سبب خير اگر خدا خواهد ! . \r\nو اگر نوّاب خود به ظاهر او را مورد عتاب و خطاب و مؤاخذه مىنمود - چنان كه مكرر كرده بود - در طريقهء رياست و عزم بهتر بود ، و حق و انصاف آن است كه نواب مغفور اگرچه به صفات حسنه بسيار متّصف بود ، و لكن چيزى كه زياده باعث خرابى دولت و رياست او شد آن بود كه مانند فلك رزّاله پرور وادانى دوست بود ، و جمعى از صنف كهار و فيلبان و حلال‌خور و متصدى زادگان از قوم هنود « 2 » و امثال ايشان از اراذل را مختار امور و صاحب كار كرده بود ، و لهذا شرفا و اعيان را - چنان كه بايد - ارادت دلى با « 3 » آن مرحوم نبود .\r\n\r\nوفات آصف الدوله بهادر « 4 »\r\nمجملا : نوّاب بعد از اين فساد تا پنج ماه و كسرى در حيات بود ، و در ماه « 5 » ربيع الاول سنهء يكهزار و دوصد و دوازده [ 1212 
  ] از اين سراى فانى به سراى جاودانى ارتحال نمود ، روز عزاى آن خير الامراء در آن بلده ، آثار محشر هويدا شد ، سيلاب اشك از ديدهء پير و جوان جارى و اعالى و ادانى در\r\n\r\n\r\n","description":"","footnote":"\r\n( 1 ) مصراع : در « ب ، ج ، د » نيامده است .\r\n( 2 ) و حلال‌زادگان خود متصدى از قوم هنود : « ب » .\r\n( 3 ) به : « ب ، ج » .\r\n( 4 ) عنوان : در « ب » نيامده است .\r\n( 5 ) ماه : در « الف ، ب ، ج » نيامده است .\r\n","page_name":" 537 ","page_number":571},
  {"content":"\r\n\r\nبكاء و بىقرارى بودند ، جنازهء آن امير عظيم الشأن را با ناله و فغان بعد از رسوم تجهيز و تكفين در حسينيّه [ اى 
  ] كه ذكرش گذشت مدفون كردند « 1 » ، تجاوز اللّه عن سيئاته و رفع اللّه درجاته ، و برّد اللّه مضجعه بمحمّد و آله .\r\n\r\nاحوال نوّاب وزير على خان « 2 »\r\nو هنوز جسد آن امير بىنظير را تجهيز نكرده بودند كه « 3 » حسب الحكم جناب عاليهء متعاليهء سابقة الأقاب . و شور امرا و اعيان و صاحبان عاليشأن انگريزيه نوّاب وزير على خان سابق الذكر را حسب الوصيهء آن غفران مآب بر مسند وزارت منصوب نمودند ، و او به سبب حداثت سنّ و كم ظرفى ، باز حسن رضا خان را دخيل امور نمود « 4 » ، و علاوه جمعى از اراذل و اوباش ديگر « 5 » مثل وارث على ، و عزّت على را با خود يار ساخته ، در خلوت و جلوت با ايشان در صحبت و عشرت مشغول شد ، جمعى از خيرخواهان او را منع و موعظه كردند مفيد نشد ، و علاوه بر آن با تفضّل حسين خان مذكور ، و تحسين على خان خواجه‌سرا ، بىاعتنايى و كم التفاتى بسيار نمود ، و دست تطاول به خزائن اندوخته دراز كرد و مبالغ خطيرى را به موقع و بىموقع به مصرف رسانيد .\r\n\r\n\r\n","description":"","footnote":"\r\n( 1 ) گرديد : « الف » .\r\n( 2 ) عنوان : در « ب » نيامده است .\r\n( 3 ) نكردند كه : « ب » .\r\n( 4 ) نمودند : « ب » .\r\n( 5 ) ديگر : در « ب ، ج ، د » نيامده است .\r\n","page_name":" 538 ","page_number":572},
  {"content":"\r\n\r\n\r\nآمدن گورنر شور بر داك به لكهنو به تدبير كار نوّاب وزير على خان « 1 »\r\nحسن رضا خان و تفضّل حسين خان چون چنين ديدند ، كناره كردند ، و وكيل « 2 » سركار كمپنى نيز از آمد و رفت پاكشيد ، و احوالات را به كلكتّه نوشتند ، گورنر مستر سرجان شور بهادر مذكور به استماع اين خبر با جمعى از خواص برداك ، در نه [ 9 
  ] روز خود را به لكهنو رسانيدند ، و به فكر كار او افتادند « 3 » چون جمعى از امراء و اغلب سپاهيان و مالكان افواج و توپخانه به سبب جود و همّت و علاوه مراتب حسن ارادات به نوّاب غفران‌مآب با او يار و متّفق بودند ، گورنر به گرفتن و عزل او دفعتا جرات نكرد ، زيراكه موجب فساد عظيم مىشد ، و از عادات اين جماعت آن است كه امورات مشكله را به تدبير و تأمّل به انجام مىرسانند ، و مهما امكن از جنگ و جدال و سفك دماء كناره مىجويند ، و عجله اصلا در مزاج ايشان نيست ، و لهذا كمتر امرى از ايشان بر خلاف مصلحت واقع مىشود .\r\nپس گورنر با او از در ملائمت و ملاطفت برآمده ، از جانب خائنين آن سركار معذرت خواست ، و طلب عفو از تقصيرات ايشان نمود ، و آنقدر با او جوشش و يك رنگى نمود كه او مطمئن شد ، بعد از چندى گورنر تمارض كرد و اظهار نمود كه هواى شهر به من موافقت نمىكند ، و چندى در خارج شهر به\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) وزير : « ب » .\r\n( 3 ) فتادند : « الف ، ب ، ج » .\r\n","page_name":" 539 ","page_number":573},
  {"content":"\r\n\r\nسبب تغيير هوا « 1 » مىمانم و چنان كرد .\r\n\r\nوقايع بىبىپور « 2 »\r\nو در بىبىپور كه تقريبا دو فرسخى شهر است ، نصب خيام نموده ، قرار گرفت ، و جمعى از افواج سركار كمپنى را از اطراف و نواحى طلبيد ، و در ضمن جناب عاليهء متعاليه را كه سخن او نزد اعالى و ادانى اعتبار تمام داشت و قلبا از حركات وزير على خان منزجر بود ، با خود متّحد كرد و امراء و اعيان را نيز با خود موافق نمود ، و از آن جمله بود اشرف على خان كه نوّاب غفران‌مآب دختر او را از براى وزير على خان نكاح كرده بود ، و به آن « 3 » سبب صاحب نام و نشان و مالك سرمايهء خطير شده داخل امراء و اصحاب حل و عقد گرديد ، آن ابله نمك به حرام نيز با ياران موافقت كرده ؛ مجلّه « 4 » و استشهادى نوشتند بر اين معنى كه : وزير على خان پسر آصف الدوله و از صلب او نيست ، بلكه پسر خواندهء اوست ، و وارث و قابل اين مسند نيست ، و جناب‌عاليه و تمام سرداران مهر كرده به دست گورنر دادند .\r\nچون آن مستمسك به دست او آمد اندك مطمئن شد ، و لكن به جهت ميل جماعت سپاه پيشه‌گان و اصحاب توپخانه جرأت بر جلدى و تعجيل و علانيه گرفتن او نكردند ، و به همان نهج مماشات و ملاطفت مىكردند ، وزير\r\n\r\n\r\n","description":"","footnote":"\r\n( 1 ) هواى : « د » .\r\n( 2 ) عنوان : در « ب » نيامده است .\r\n( 3 ) اين : « الف » .\r\n( 4 ) مجملا : « ب » .\r\n","page_name":" 540 ","page_number":574},
  {"content":"\r\n\r\nعلى خان بالمرّه مطمئن شد و به ملاقات مىآمد و مىرفت و گرم جوشيها از طرفين به ظهور مى « 1 » رسيد ، وزير بالمرّه مست بادهء نخوت و سرشار شراب غفلت شد .\r\nپس در سلخ « 2 » ماه رجب « 3 » يا اول « 4 » شعبان از سنهء فوت نوّاب آصف الدوله بهادر گورنر گفت كه من ارادهء معاودت دارم و به خدمت وزير بعضى مراتب و مطالب گفتنى است كه در خلوت بايد بگويم . مصاحبان نفاق پيشه خصوص اشرف على خان و حسن رضا خان كه وى را عمو صاحب مىگفت ، و بجاى عموى خود مىدانست ، و به سخن ايشان بسيار اعتماد داشت ، به خدمت وزير عرض كردند كه مناسب آن است كه شما با گورنر قدرى در خلوت بنشينيد و هر مطلبى « 5 » كه گورنر دارد بشنويد ، كه باعث اطمينان او و خرسندى اولياء كمپنى شود .\r\n\r\nقيد شدن وزير على خان « 6 »\r\nو وحشتى كه از سوء رفتار و گفتار « 7 » شما بر دل ايشان قرار گرفته است بالمره زايل شود ، و با گورنر سازش كردند كه چون او به خيمه درآيد سپاه\r\n\r\n\r\n","description":"","footnote":"\r\n( 1 ) مى : در « ب » نيامده است .\r\n( 2 ) روز آخر هر ماه قمرى را گويند .\r\n( 3 ) رجب المرجب : « ب » .\r\n( 4 ) در اوّل : « الف » .\r\n( 5 ) مطلب : « الف » .\r\n( 6 ) عنوان : در « ب » نيامده است .\r\n( 7 ) كردار : « الف » .\r\n","page_name":" 541 ","page_number":575},
  {"content":"\r\n\r\nكمپنى دور او را گرفته مقيّد و محبوس كنند ، پس وزير به خيمهء گورنر درآمد و چند كلمه با هم سخن كردند و بيرون آمد ، و گورنر از دهشت سپاهيان جرأت بر قيد نكرد ، و هر كاره و بعضى از نمك بحلالان سركار ، دم‌بدم به وى مىرسانيدند كه اولياء كمپنى را منظور قيد كردن شماست ، آن طفل به سبب نهايت اعتمادى كه به مصاحبان و به جناب‌عاليه داشت قبول نمىكرد ، و در اين اوقات سپاه نيز به سبب جوشش ايشان از آن گرمى كه داشتند سرد شده بودند .\r\nپس دفعهء ديگر به فن و فريب او را به خيمه بردند و در اين دفعه عرض كردند كه گورنر از شما خوف دارد ، شما آلات حرب را گذاشته با او ساعتى صحبت بداريد ، چنين كرد ، پس گورنر او را در خيمه گذاشته به بهانه‌اى بيرون آمد « 1 » ، و سپاه دور خيمه را گرفتند ، چون وزير ارادهء بيرون آمدن كرد مانع شدند ، پس شور در لشكر وزير افتاد كه وزير قيد شد ، سپاهيان ارادهء شورش كردند ، گورنر به خدمت جناب‌عاليه عرض كرد كه مناسب آن است كه حضور سوار شده از راهى كه سپاهيان هستند به شهر تشريف برند « 2 » ، و ايشان را خاموش و مستمال كنند « 3 » .\r\nچنان « 4 » كرد و سرداران « 5 » را طلبيده فرمودند « 6 » كه ما صلاح را در اين دانستيم كه وزير على را كه غلام ما بود و از نسل آصف الدوله نبود قيد كنيم ،\r\n\r\n\r\n","description":"","footnote":"\r\n( 1 ) رفت : « ب » .\r\n( 2 ) ببرند : « الف » .\r\n( 3 ) مستمال كردن : راضى كردن .\r\n( 4 ) چنين : « ب » .\r\n( 5 ) سپاهيان : « ب » .\r\n( 6 ) گفت : « ب » .\r\n","page_name":" 542 ","page_number":576},
  {"content":"\r\n\r\nو مسند را به يكى از اولاد شجاع الدوله مفوّض كنيم و كرديم .\r\nپس به هر نوع كه بود مردم را ساكت كردند ، و سپاهيان چون امير خود را مقيّد ديدند مأيوس شده ، مراجعت نمودند ، وزير اراده كرد كه خود را به سپاه برساند اشرف على خان و نحو آن « 1 » عرض كردند كه غرض كمپنى آن است كه فى الجمله گوشمالى به شما داده باشند ، انشاء اللّه معامله با ايشان كرده امور را درست خواهيم كرد ، تعجيل مناسب نيست . آن طفل فحش بسيار به آنها مىداد و لكن از فحش چه عايد مىشد ، زيراكه ايشان خود فحش مجسّم بودند .\r\nپس گورنر به آداب و احترام تمام به خيمه درآمد و وزير را دلدارى مىداد ، وزير مراتب بدعهدى ايشان را ظاهر كرد ، گورنر استشهاد مذكور را به خدمت او داد و گفت كه ما غلام اين خانه‌ايم تا والدهء آصف الدوله و امرا و اركان دولت مىگفتند كه شما پسر آصف الدوله و لايق اين مسنديد ما نيز غلامى كرديم و خدمت نموديم ، و چون همه انكار كردند ما نيز انكار « 2 » كرديم .\r\nپس وزير از مسند و امارت مأيوس شد و دل به قيد و حبس ، گذاشت و دانست كه كار از دست رفت و زمانه دگرگون شد .\r\nشعر « 3 »\r\n دست بر سر زد و لختى بگريست * حاصل بيداد بجز گريه چيست ؟ \r\nو اولياء كمپنى با نوّاب سعادت على خان كه در خارج از لكهنو بود عهود\r\n\r\n\r\n","description":"","footnote":"\r\n( 1 ) يعنى : از مصاحبان نفاق پيشهء او ، چنانچه قبلا گذشت .\r\n( 2 ) اين كار : « الف ، ج » .\r\n( 3 ) شعر : در « ب ، ج ، د » نيامده است .\r\n","page_name":" 543 ","page_number":577},
  {"content":"\r\n\r\nو مواثيق چند حسب دلخواه خود كرده در خفيه او را تا يك فرسخى « 1 » آورده منتظر وقت بودند ، نوّاب جنگلى كه خلف ديگر نوّاب شجاع الدوله است در آن وقت حاضر بود ، به خدمت جناب‌عاليه آمد و درخواست مسند كرد ، و عرض كرد كه : من چون يكى از خواجه سرايان و غلامان حضور رفتار خواهم كرد ، غلام را سرافراز بفرمايند .\r\nجمعى از خواجه سرايان و حسن رضا خان و امثال ايشان به عرض رسانيدند كه مناسب نيست كه حضور در اين باب دخل كنند كه موجب ملال خاطر گورنر مىشود ، و كدورت صاحبان عاليشأن ، مناسب حال و لايق شأن حضور نيست ، اولى آن است كه به اختيار ايشان بگذارند ، چون مستوره و در پس پرده و غافل از حقيقت حال بود قبول كرد .\r\nپس گورنر عرض كرد كه نوّاب سعادت على خان بعد از آصف الدوله اكبر اولاد است ، و موافق آئين آن است كه حضور به ايشان عنايت فرمايند و او را بر مسند متمكّن نمايند ، حضور « 2 » قبول فرمود .\r\n\r\nانتقال رياست به نوّاب سعادت على خان بهادر « 3 »\r\nپس يك ساعت تقريبا از شب گذشته بود كه جارچيان بلند آواز در كوچه و بازار ندا كردند كه به حكم جناب‌عاليه ، وزير على خان معزول و نوّاب\r\n\r\n\r\n","description":"","footnote":"\r\n( 1 ) فرسخ : « د » .\r\n( 2 ) در اينجا منظور مادر آصف الدوله است ، حضور به معنى درگاه ، آستان ، پيشگاه ، از عناوين دولتى است .\r\n( 3 ) عنوان : در « ب » نيامده است .\r\n","page_name":" 544 ","page_number":578},
  {"content":"\r\n\r\nسعادت على خان به رياست منصوب شد ، عظما و اركان و رؤسا و بزرگان و سپاهيان و رعايا و برايا همگى رياست و فرمانفرمائى او را بجان قبول ، و وزير على خان را معزول دانند ، پس صبح آن روز نوّاب سعادت على خان با جاه و جلال و دستگاه تمام وارد شد ، وزير على خان را در موضعى تنها گذاشتند و جمعى از مستحفظين بر او گماشتند ، و گورنر و اعاظم به همراهى نوّاب سعادت على خان به شهر آمدند ، جناب عاليه وى را خلعت داده بر مسند وزارت متمكّن ساخت ، و مراسم نذر و شلّيك توپخانه و نواختن شاديانه و انواع سرور به عمل آمد .\r\nوزير على خان چون چنين ديد ، ماندن در آن شهر را لايق حال خود نديد و به قيد كمپنى راضى شد ، پس جواهر نفيسه و اسبان و فيلان خاصه و چيزهايى كه نامزد خود كرده بود به اعانت گورنر و اولياء كمپنى همراه گرفته به بنارس رفت ، و به جهت اخراجات او در سالى يك دو لك روپيه مقرّر كردند كه در ظلّ عاطفت كمپنى به آسايش بگذارند !\r\n\r\nبيان مراتب اخلاق گورنر شور بهادر و جماعت انگريزيه و احسان ايشان به نوّاب وزير على خان در هنگام مقيّد شدن او « 1 »\r\nو الحق در اين مقدمات گورنر آنقدر حسن تدبير به كار برد كه حق بيان آن دشوار است ، زيراكه چنين امر عظيمى را به سهولت تمام به انجام رسانيد كه يكى را شمشير از نيام و خون از اندام برنيامد ، و با آن بدزبانى و بدفعالى كه\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n","page_name":" 545 ","page_number":579},
  {"content":"\r\n\r\nوزير على خان با گورنر و سرداران كمپنى مىكرد ، صبر و تحمّل كردند و از قاعده و آئين بيرون نرفتند ، و اصلا تعجيل و جلدى نكردند ، و چون بر دشمن غالب شدند « 1 » باز در عين قيد و حبس مراتب اعزاز و آداب را ، چنان كه در ايّام حكومت او با او مىكردند بهتر و نيكوتر معمول داشتند ، و زياده از يك كرور نقد و جنس كه از اموال آصف الدوله به جهت خود معيّن كرده بود به او واگذاشتند ، و نوّاب سعادت على خان خواهش استرداد و استبدال كرد ، ممانعت كردند و دشمن را حمايت كردند ، و با جاه و جلال روانهء بنارس نمودند ، و در آن ورود نيز نهايت آداب و اعزاز را از استقبال و شلّيك توپ سلامى و غير آن‌كه رسم اعزاز وزرا و بزرگان است معمول داشتند ، و در تكلّم و خطابات پاس آداب را دقيقه‌اى نگذاشتند .\r\nو حق آن است كه اين جماعت در اين مراحل و در حزم و تدبير قليل النظير بلكه بىمثل و ماندند ، و هيچ قومى از مسلم و كافر را با ايشان لياقت همسرى نيست ، و از اين جهت است كه دولت ايشان روز « 2 » افزون است ، و به سهل و آسانى مملكت وسيع البنيان هندوستان را به تصرّف خود درآورده‌اند ، و در رفتار و كردار به وضعى مىمانند كه صاحبان رياست مدن و اصحاب عقول را مجال نكته گرفتن و دم زدن نيست ، و اگر خانهء كسى را نيز خراب مىنمايند به نوعى مىكنند كه بر ايشان به ظاهر قصورى و الزامى وارد نمىشود ، چنان كه در مقدمهء وزير على خان معلوم « 3 » شد كه او را مقيّد و از حكومت معزول كردند\r\n\r\n\r\n","description":"","footnote":"\r\n( 1 ) ظفر يافتند : « ب » .\r\n( 2 ) روز به روز : « ب » .\r\n( 3 ) معلوم : در « الف ، ب ، ج » نيامده است .\r\n","page_name":" 546 ","page_number":580},
  {"content":"\r\n\r\nو به مراد دل رسيدند ، و نصف ملك آصف الدوله را چنان كه مذكور خواهد شد « 1 » به تصرّف خود درآوردند ، و اصلا مورد ملامت نشدند ، زيراكه به ظاهر اطاعت والدهء آصف الدوله را كه مالك و مختار بود كرده‌اند ، ملك و نيكنامى عايد ايشان شد ، و ذلّت و بدنامى به ديگران رسيد .\r\n\r\nبيان سوء تدبير اركان دولت آصفيّه در قيد و عزل وزير على خان « 2 »\r\nو نقطهء مقابل آن قوم در اين « 3 » مقدمه بلاهت و سفاهت كارگذاران و امراء آن دولت بر اصحاب بصيرت واضح و هويدا گرديد ، زيراكه وزير على خان اگر پسر آصف الدوله نبود ، نوّاب بيگم و جناب عاليه و تمام امرا و اركان دولت در حال ولادت او در حرمسراى آصف الدوله ، چرا مراسم سرور و شادمانى را كه معمول است ، به عمل آوردند ، و امرا مدّت مديده به او نذر دادند ، و او را به صاحب‌زادگى قبول كردند ، و جدّهء بزرگ و كوچك و زنان آصف الدوله از او محجوب نمىشدند ، و مدّت شانزده سال احدى انكار نكرد ؟ و برفرض آنكه در ايّام حيات نوّاب وزير اين مراحل از خوف بوده است ، بعد از ممات او چرا او را « 4 » بر مسند نشانيدند ، و تحسين على خان خواجه‌سرا و غير او از خواجه‌سراها و امرا قسم‌هاى مغلظه مىخورده‌اند كه او از صلب وزير است ،\r\n\r\n\r\n","description":"","footnote":"\r\n( 1 ) مذكور شود : « ب » .\r\n( 2 ) عنوان : در « ب » نيامده است .\r\n( 3 ) آن : « ب » .\r\n( 4 ) او را : در « د » نيامده است .\r\n","page_name":" 547 ","page_number":581},
  {"content":"\r\n\r\nو اگر نبود مىتوانستند كه او را منصوب نكنند و ديگرى را منصوب كنند ، و نوّاب سعادت على خان آنقدر دور نبود ، و غنيمى « 1 » حاضر نبود كه از خوف او جلدى كرده باشند ، و بر فرض آنكه صلاح در تعجيل بود چند نفر ديگر از اولاد حقيقى شجاع الدوله مثل ميرزا جنگلى و ديگران حاضر و مستدعى مسند بودند ، به ايشان چرا ندادند ، و بر فرض تقدير كه وزير على خان پسر آصف الدوله نبود ، و يا آنكه بود و لكن صلاح را در عزلش ديدند چرا خود نكردند و ديگران را دخيل كردند كه بالمرّه دولت و رياست و حكومت ضعيف و حقير شود و نصف ملك را بر باد داده باشند ؟\r\nگورنر دو هزار كس زياده همراه نداشت ، و تمام امور را به استظهار ايشان به عمل مىآورد ، و اگر ايشان عزم اين معنى نمىكردند او را مجال دم زدن نبود ، زيراكه زياده از پنجاه هزار كس از پياده و سوار و هفتصد ضرب توپ حاضر و مهيّا بود ، و همه در نصب اوّل و عزل ثانى اطاعت جناب‌عاليه مىكردند .\r\nپس اگر به سرداران مىفرمود كه : ما وزير على خان را به جهت حركات و سكنات ناشايستهء او معزول مىكنيم و ديگرى را منصوب مىكنيم ، همه اطاعت مىكردند ، چنان كه دو دفعه عازم محاربه با گورنر شدند ، و به حكم جناب‌عاليه موقوف داشتند .\r\nو حق آن است كه : در اين مراحل « 2 » چندان قصور جناب عاليه نبود ، بلكه حسن رضا خان و تفضّل حسين خان و جمعى ديگر از نمك بحرامان از\r\n\r\n\r\n","description":"","footnote":"\r\n( 1 ) غنيم : دشمن .\r\n( 2 ) امور : « ب » .\r\n","page_name":" 548 ","page_number":582},
  {"content":"\r\n\r\nصنف خواجه سرايان و غيرهم كه طالب رياست و جاه و دشمن اين خاندان بودند چنين « 1 » تصوّر كردند كه هرگاه اين امور به شور اولياء كمپنى به عمل آيد و وزير دست‌نشاندهء آن جماعت شود و بر مسند بنشيند ، چنان كه بايد اطاعت ايشان خواهد نمود ، و چون ايشان از فدويان و اخلاص كيشان دولت كمپنى هستند از براى آنها خوب خواهد شد ، و فى الحقيقه گويا حكومت به ايشان منتقل خواهد گرديد .\r\nو انصاف آن است كه زور طالع نوّاب مستطاب سعادت على خان بهادر مقتضى اين حركات و سهولت اين امر شد كه وى به مسند وزارت و دولت و حكومت رسيد و بدنامى عايد آن نمك بحرامان گرديد ، و چون صفاى نيت و حسن عقيدت در ايشان نبود ، و « 2 » اين عمل را از روى اخلاص به ظهور نرسانيده بودند . نوّاب معظّم اليه در مدّت قليله دمار از روزگار همه برآورد و به حسن تدبير همه را خار و ذليل و نيست و نابود ، و روان آصف الدوله و آباء خود را شاد نمود .\r\n\r\nاحوال وزير على خان در بنارس « 3 »\r\nمجملا نوّاب وزير على خان به بنارس رفت و در « 4 » آنجا به عزت و احترام سكونت و آرام گرفت باز جمعى از اجامره و اوباش به دور او جمع\r\n\r\n\r\n","description":"","footnote":"\r\n( 1 ) چنان : « الف » .\r\n( 2 ) و : در « د » نيامده است .\r\n( 3 ) عنوان : در « ب » نيامده است .\r\n( 4 ) در : در « الف » نيامده است .\r\n","page_name":" 549 ","page_number":583},
  {"content":"\r\n\r\nشدند و به اغواى او كمر بستند و با مستر چيرى كه سبق ذكر او شد « 1 » فى الجملة آمد و رفتى مىنمود ، و لكن چندان التفاتى به وى نمىكرد ، و اهالى سپاه بيشهء لكهنو به سبب مراتب عطا و بخشش وجودى كه داشت به حدّى كه به درجات از مرحوم آصف الدوله بالاتر بود از دل و جان مريد و خواهان او و متّصل اوقات به ذكر محامد اوصافش رطب اللّسان بودند .\r\nنوّاب سعادت على خان بهادر بودن او را در بنارس صلاح خود نديد ، و به سركار كمپنى اظهار كرد كه از بودن او در بنارس من و صاحبان عاليشأن از فساد او ايمن نيستيم ، بهتر آن است كه به كلكتّه رفته استقامت كند .\r\nشعر « 2 »\r\n بيشتر خار زمين‌گير به پا مىچسبد * خصم هرچند كه افتاده بود سهل مگير \r\nاين حرف پسند صاحبان شد ، و لكن اندك تأمّلى داشتند .\r\n\r\nاحوال ملّا محمّد خلف ملّا امامقلى « 3 »\r\nدر اين اوقات عالىحضرت سامى مرتبت ملّا محمّد خلف ملّا امامقلى روضه‌خان كه از جملهء تلامذهء جدّ امجد اين فقير « 4 » بود از كلكتّه مراجعت كرده به خدمت وى رسيد ، و آن مرحوم در ايّام آصف الدوله مرحوم دو دفعه به\r\n\r\n\r\n","description":"","footnote":"\r\n( 1 ) گذشت : « الف ، د » .\r\n( 2 ) شعر : در « ب ، ج ، د » نيامده است .\r\n( 3 ) عنوان : در « ب » نيامده است .\r\n( 4 ) منظور آقا محمد باقر بن محمد اكمل ملقّب به وحيد بهبهانى است .\r\n","page_name":" 550 ","page_number":584},
  {"content":"\r\n\r\nخدمت او آمد ، و در دفعهء اخيره زياده از سابق عزّت و احترام يافت ، و به تدريس آن غفران مآب سرافراز شد ، اعيان « 1 » و سرداران نيز به اين جهت نهايت اعزاز و آداب او را منظور مىداشتند .\r\nوزير على خان نظر به آشنايى و دوستى سابقه ، با وى ملاقات كرد ، و چون استاد پدرش بود ، او نيز در حفظ مراتب او كوتاهى نمىكرد ، پس ياران چنين صلاح دانستند كه آخوند ملّا محمّد به عنوان سفارت به خدمت « زمان شاه ابدالى » رفته او را به هندوستان بياورد ، جواهر نفيسه و اسباب بسيار كه قريب به پنجاه لك روپيه تقريبا بوده است به او دادند « 2 » و خطوط نوشته ، او را روانه نمودند ، آخوند مذكور چون گاهى حكومت و سرورى را نديده و با حكام و امرا ننشسته بود ، و از رسوم و آئين ملك‌دارى و تدبير اين امور سررشته نداشت ، علانيه و برملا روانهء سمت مقصود شد .\r\nحضرات انگريزيه وقتى مطّلع شدند كه از اين حدود و نواحى گذشته داخل ملك بيگانه و قريب به « آب آتك » رسيده بود ، پس به راجهء آن ملك نوشتند كه غنيم « 3 » ما به آن حدود آمده است ، اگر دوستى كمپنى را منظور دارند او را به قتل رسانند ، و مال او را به تصرّف خود درآورند ، و كاغذات و مكاتيبى « 4 » كه همراه اوست از براى ما بفرستند « 5 » .\r\n\r\n\r\n","description":"","footnote":"\r\n( 1 ) به اعيان : « الف » .\r\n( 2 ) داده‌اند : « الف ، ب » .\r\n( 3 ) غنيم : دشمن ، خصم .\r\n( 4 ) مكاتيبى در : « ب » نيامده است .\r\n( 5 ) بفرستيد : « د » .\r\n","page_name":" 551 ","page_number":585},
  {"content":"\r\n\r\nچون راجه مطلع شد حسب الخواهش ايشان به عمل آورد ، و او را به قتل رسانيد وى بى « 1 » غسل و كفن در آن صحرا قسمت طيور و ددان گرديد ، و راجه اسباب را متصرّف شد و خطوط را به خدمت « گورنر » فرستاد ، چون كاغذ ممهور به مهر وزير على خان به دست ايشان آمده او را به كلكتّه طلبيدند ، در اوّل امر ابا كرد ، خطوط را به وى نمودند و خبر فوت و كشته شدن سفير را به او رسانيدند انكار كرد ، و گفت كه من از اين امور خبر ندارم ، فايده نبخشيد ، پس مستر چيرى به خدمت او پيغام داد كه جناب‌عالى را رفتن به كلكتّه خواهد شد ، و لكن بهتر آن است كه به احترام رفته باشند .\r\n\r\nكشته شدن مستر چيرى « 2 »\r\nشياطين انسى و مشيران خاص چنين صلاح را ديدند كه بايد مستر چيرى را كشت ، و خروج كرد ، پس پيغام داد كه من اوّل با شما ملاقات مىكنم و بعد به كلكته مىروم ، چيرى قبول كرد ، پس وزير على خان با ابلهان چند به خانهء او رفتند ، چيرى حسب القاعده استقبال نمود ، چون به كنار يكديگر قرار گرفتند سخن از رفتن كلكتّه در ميان « 3 » آمد ، وزير على خان ابا كرد چيرى گفت كه اگر نرويد شما را خواهند برد ، اين كلام بر مزاج او ناگوار آمد ، دست بر شمشير آبدار نمود و به چيرى انداخت ، و مصاحبان او نيز هر يك انگريزى را معرض تيغ بىدريغ كردند .\r\n\r\n\r\n","description":"","footnote":"\r\n( 1 ) و بىغسل : « ب » .\r\n( 2 ) عنوان : در « ب » نيامده است .\r\n( 3 ) بيان : « ج » .\r\n","page_name":" 552 ","page_number":586},
  {"content":"\r\n\r\nشعر « 1 »\r\n چو تيره شود مرد را روزگار * همه آن كند كش نيايد به كار \r\nامرى را كه در لكهنو مىبايست به عمل آورد كه شايد مفيد فايده باشد در اين وقت كه عين مفسده بود ياران بىمعرفت و مشيران كم‌تجربه به او تعليم كردند ، پس بعد از كشته شدن مستر چيرى و چند نفر ديگر به مكان خود مراجعت نمود ، و در كوچه و بازار منادى كردند كه زمان دولت انگليسيه سپرى شد ، و نوبت رياست به وزير على خان رسيد .\r\nيك نفر از انگريزان كه در مكان خود پوشيده شد باقى مانده بود از شهر گريخته ، فوجى را كه در خارج بود آورده ، خانهء او را محاصره كردند ، كلاغان چند كه دور وزير على خان مجتمع بودند ، به آواز توپ و تفنگ فرار كردند .\r\n\r\nرفتن وزير على خان نزد « 2 » « راجه جى نگر » و گرفتارى او و قيد شدن او در كلكتّه « 3 »\r\nوزير على خان نيز بعد از ايشان طاقت مقاومت در خود نديده ، با معدودى ؛ زن و فرزند را « 4 » گذاشته فرار كردند ، انگريزيه متعرض عيال او نشدند ، و ايشان را به احترام نگاه داشتند ، و فوجى جرار به تعاقب او فرستادند ، و دو سه بار جنگ بينهما واقع شد ، و در هر مرتبه شكست بر وزير\r\n\r\n\r\n","description":"","footnote":"\r\n( 1 ) شعر : در « ب ، ج ، د » نيامده است .\r\n( 2 ) پيش : « الف ، ج » .\r\n( 3 ) عنوان : در « ب » نيامده است .\r\n( 4 ) كوچ و فرزندان را : « ب » .\r\n","page_name":" 553 ","page_number":587},
  {"content":"\r\n\r\nآمد .\r\nپس ناچار با وارث على ، و عزّت على و بعضى ديگر روى به « جىنگر » آوردند ، و به راجهء آنجا كه « راج پوت » بود پناه بردند ، ايشان را به عزّت نگاه داشت .\r\nگورنر به راجهء آنجا نوشت كه : صيد از دام جسته ، و مرغ پرشكسته را « 1 » كه بر سر آن كوه « 2 » نشسته است ، خوب محافظت كنند تا كس به گرفتن او برسد ، و عذر فرار مسموع نخواهد بود ، و الّا آمادهء جنگ سلطانى باشند ، و چند « پلتن » « 3 » به سردارى « كلن صاحب » به جهت گرفتن او روانه نمود ، راجهء مذكور از خوف و به طمع پنجاه لك روپيه كه گورنر وعده كرده بود ، به علاوهء جواهراتى كه همراه وزير على خان بود با انگريزان سازش كرد ، و به دادن او تن درداد ، به شرط آنكه وى را قصاص نكنند ، گورنر قبول كرد .\r\nپس راجه دخيل خود را به بهانه‌اى در محلّ سراى برد و بر « كهر كهريه » سوار كرده اطراف او را محكم بست و به معتمدان سركار كمپنى تسليم كرد ، و تا قيام قيامت خود را خوار و ذليل و بدنام نزد كافر و مسلمان نمود ، و سكهء او در هر ملك از اعتبار و رواج افتاد .\r\nپس « كلن صاحب » جمعى از معتمدان و « 4 » مستحفظان را همراه او « 5 »\r\n\r\n\r\n","description":"","footnote":"\r\n( 1 ) را : در « الف ، ب ، ج » نيامده است .\r\n( 2 ) كه به همان كوه : « ب » .\r\n( 3 ) پلتن  « Platoon »  : دسته ، رسد .\r\n( 4 ) معتمدان و : در « ب ، ج ، د » نيامده است .\r\n( 5 ) او : در « ب » نيامده است .\r\n","page_name":" 554 ","page_number":588},
  {"content":"\r\n\r\nكرده ، وى را به كلكته رسانيدند ، و به جهت اخراجات او و متعلقان او مبلغى كه كفاف كند معيّن نمودند ، و مع ذلك باز از كثرت تحمّل و بردبارى و مآل انديشى كه در اين قوم هست اصلا سخن نالايق و حركت ناپسندى بالنّسبة به او به عمل نياوردند ، و مورد عتاب و خطابش ننمودند .\r\n\r\nفرار نمودن ملّا على بهبهانى از قلعهء كلكتّه « 1 »\r\nو از اتّفاقات : ملّا على نامى از اهل بهبهان نيز به اتّهام رفاقت وزير على خان گرفتار و در قلعهء كلكتّه در مكان محكم بسيار مضبوطى مقيّد شده بود ، بعد از چند روز با آن دقت و اهتمامى كه در محافظت او داشتند با دو نفر از « 2 » نوكر خود فرار نمود ، و اصلا راه مفرّ « 3 » او معلوم كسى نشد ، انگريزان بسيار جستند و كم يافتند ، و الى الآن در اين فكرند كه راه فرار « 4 » او را دريافت كرده سد آن كنند كه ديگران از آن راه فرار نكنند و چيزى به خيال ايشان نرسيده است .\r\nو شنيده‌ام كه ختمى داشته است كه « 5 » به اعانت و استمداد الهى نجات يافته است و همين خواهد بود ، زيراكه مضبوطى « 6 » محبس او را به وضعى شنيده‌ام كه فرار از آن در قوّه بشر نيست ، و بر ديوار آن مكان نوشته بوده است\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) از : در « الف ، ب ، ج » نيامده است .\r\n( 3 ) فرار : « ب » .\r\n( 4 ) فرار : در « د » نيامده است .\r\n( 5 ) كه : در « د » نيامده است .\r\n( 6 ) محبوسى : « الف » .\r\n","page_name":" 555 ","page_number":589},
  {"content":"\r\n\r\nكه من خود فرار كردم و كسى از مخلوق معين من نبود .\r\nچون مستحفظين انگريزيه كه عقب در تا صبح ايستاده بودند در را گشودند ، به جز نقش ديوار چيزى نديدند ، و وزير على خان الى الآن در حجرهء بسيار محكمى مقيّد است كه پنجرهء آن از آهن بسيار كلفت است ، و روز [ ى 
  ] دو مرتبه به جهت قضاء حاجت او را بيرون مىآورند و هر روز مستحفظين را به سبب خوف سازش ، بدل مىكنند ، و با اين حال هرگاه كسى پيش او مىرود باز آداب و حفظ مرتبه او را رعايت مىكنند ، و بعضى مىگويند كه : به مرض استسقا فوت شد ، و به جهت مصلحت مخفى داشته‌اند ، و ظاهرا اين خبر خلاف واقع است .\r\nمجملا : آن طفل بيچارهء كم‌تجربه از مجالست مردمان فرومايه و مصاحبت اراذل و اوباش ، و رشد دادن مردمان قلّاش « 1 » ، و اعتماد به جمعى از نمك بحرامان بىسروپا ، از سرير سلطنت و حكمرانى به اين خفّت و خوارى رسيد ، و چون قصهء او سراسر پند و نصيحت و محل عبرت بود ، فى الجمله كلام را در آن دراز نمود « 2 » ، فاعتبرو يا أولى الأبصار !\r\nمتوقّع آنكه : ناظران ملال نگيرند و در طعنى كه بر نمك بحرامان شده است نكته نگيرند ، زيراكه نه از ممدوحين نفعى ديده‌ام ، و نه از مطعونين مضرّتى كشيده‌ام ، بلكه در اين باب چون وقايع نگاران سالك مسلك انصاف و منحرف از جادّهء اعتساف « 3 » شده‌ام ، و علاوه در ديدهء حق‌بين خيانت به ولى\r\n\r\n\r\n","description":"","footnote":"\r\n( 1 ) قلّاش : بىنام و ننگ ، حيله‌باز ، مكار ، ميخواره ، باده‌پرست .\r\n( 2 ) نموديم : « ب » .\r\n( 3 ) اعتساف : از راه راست منحرف شدن ، ببراهه رفتن .\r\n","page_name":" 556 ","page_number":590},
  {"content":"\r\n\r\nنعمت و محسن ؛ و عدم پاس حقوق جزئيّه - تا به كليّه چه رسد - از اقبح قبايح و افحش فواحش است ، و عقل سليم و طبع مستقيم بر اين مطلب گواهند .\r\n\r\nتاريخ جلوس نوّاب سعادت على خان بهادر و فى الجملة از احوال وقايع ايّام دولت او « 1 »\r\nپس چنان كه سبق ذكر يافت نوّاب مستطاب فلك جناب يمين الدوله نوّاب سعادت على خان بهادر مبارز جنگ - دام اقباله - كه در هر باب نقطهء مقابل مرحوم آصف الدوله و وزير عليخان بود داخل شهر لكهنو شد ، و در روز سيّم ماه شعبان از سنهء فوت آصف الدوله بهادر كه سنهء يك هزار و دوصد و دوازده ( 1212 ) هجرى بود ، با فرّ فريدونى ، و شكوهء سليمانى بر مسند فرمانفرمائى و سرير جهان بانى قرار « 2 » و متمكّن گرديد ، و به زبان حال فرمود :\r\nشعر « 3 »\r\n نوبت به من افتاد بگوئيد به دوران * كارايش از نو بدهد مسند جم را \r\nو آخوند ملّا محمّد شوشترى سابق الذكر متخلص به خطا ؛ اين رباعى را در تاريخ جلوس گفت :\r\n سررشتهء مملكت بهم مىپيچيد * وز صبح سعادتى مدد مىطلبيد \r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) برقرار : « د » .\r\n( 3 ) شعر : در « ب ، ج ، د » نيامده است .\r\n","page_name":" 557 ","page_number":591},
  {"content":"\r\n\r\n حق تاج امل از سر باطل برداشت * در روز جلوس حق بحق‌دار رسيد « 1 » \r\nپس نوّاب كامياب نظر به اقتضاى وقت بعد از تمكن بر مسند موروثى ، حسن رضا خان و ساير اعيان و اركان را خلعت داده و سرفراز فرمود ، پس گورنر شور بهادر مذكور به خدمت وزير عرض كرد كه : جناب‌عالى تازه به اين مملكت تشريف آورده‌اند ، و چنان كه بايد بر حقيقت امور واقف نيستند ، و معيّن شدن كارفرمائى به جهت تمشيت كار خانه ضرور است ، از اين مردم به كى اعتماد دارند و كى « 2 » را مىشناسند ؟\r\nوزير به طرف حسن رضا خان و جمعى كه ايستاده بودند ملاحظه فرمود و در دل تأمّل كرد كه اگر تفضّل حسين خان را بگويم او كشميرى است ، و معدن مكر و حيله است ، و حسن رضا خان ابله است ، و چارهء او سهل است ، پس اشاره به او كرده فرمود « 3 » كه ميرزا را مىشناسم ، پدر من و برادر من از او راضى بودند ، و من نيز از او راضىام ، گورنر گفت كه : ميرزا ! نيابت به شما مبارك باد ، آن بيچارهء ابله تسليمات و آداب بجا « 4 » آورد ، وى را چون آصف الدوله خيال كرده مسرور شد .\r\nوزير روشن ضمير خود به تدبير امورات رياست كوشيد ، و مهدى على خان فوج‌دار و « جيسك رأى هندو [ ى 
  ] » داروغه ، و اصل باقى را كه\r\n\r\n\r\n","description":"","footnote":"\r\n( 1 ) در حاشيهء « ج » آمده است :\r\nگويندهء شعر غلط كرده است و در مقام مزاح گوئى گفته است ، و گفته است كه تاج امل از سر باطل برداشت ، عكس گفتهء فحواى كلام معلوم مىشود .\r\n( 2 ) كسى : « ب » .\r\n( 3 ) و گفت : « ب » .\r\n( 4 ) بجاى : « الف » .\r\n","page_name":" 558 ","page_number":592},
  {"content":"\r\n\r\nواقف بر تمام معاملات ملكى و مالى بودند ، مورد عنايات فرموده « 1 » ، كما هو حقه احوال را از آنها دريافت مىفرمود « 2 » « ور تن چند هندو » را كه ديوان سركار اوست و از بنارس به خدمتگذارى سرافراز بود ، متوجّه امور نمود واحدى را دخيل و مسلّط بر ملك نگردانيد و حسن رضا خان را مستمال « 3 » و موسوم به اسم نيابت و مستحفظ خزانهء عامره نمود ، وى به جهت اظهار حسن ارادت ، خانهء خود را ترك كرده اغلب در حضور حاضر مىماند .\r\n\r\nاخراج شدن تفضّل حسين خان به حيلهء وكالت و فوت او « 4 »\r\nپس نوّاب وزير تفضّل حسين خان كشميرى را مقرّر فرمود كه در كلكتّه در خدمت گورنر به عنوان وكالت بماند ، و او را با سامان و دستگاه بسيار روانه كرد ، هنوز نرسيده فرمان عزلش را فرستاد ، يك نفر از قوم انگريز را كه با وى نهايت دوستى داشت وكيل فرمود ، و بعد از آن او را نيز عزل كرده « 5 » ، انگريز ديگر را كه « اوزلى صاحب » نام دارد وكيل كرد كه از جانب او در لندن مىماند ، و تمشيت امور وى در آن‌جا مىشود ، و با صاحبان كلكتّه او را بجز تعارف سروكارى نمانده است .\r\n\r\n\r\n","description":"","footnote":"\r\n( 1 ) فرمود : « الف » .\r\n( 2 ) مىنمود : « ب » .\r\n( 3 ) مستمال نمودن : راضى كردن .\r\n( 4 ) عنوان : در « ب » نيامده است .\r\n( 5 ) كرد : « الف ، ب ، ج » .\r\n","page_name":" 559 ","page_number":593},
  {"content":"\r\n\r\nمجملا : به اين حيله تفضّل حسين خان از آن شهر اخراج شد ، پس آن بيچاره لابد شده « 1 » به كلكتّه رفته اقامت نمود ، و بعد از آن درخواست كرد كه رخصت معاودت عطا شود ، قبول فرمود ، به شرط آنكه دخل در معاملات ملكى نداشته ، در خانهء خود بنشيند ، قبول كرد « 2 » .\r\nدر اوان مراجعت حق احسان نوّاب آصف الدوله و وزير على خان دامن‌گير او شد و به مرض ماليخوليا مبتلا گرديد ، به حدى كه ديوانه شده بود ، و به همان حالت با يك جهان افسوس و بدنامى از اين دار فانى در عرض راه ارتحال نمود ، و تجمّل حسين خان خلف او مالك سى هزار « 3 » روپيه جاگير مقرّرى او شد .\r\nشعر « 4 »\r\n ديدى كه چه كرد ابله خر * او مظلمه برد و ديگرى زر \r\nبعد از چندى نوّاب وزير به عمّال حكم فرمود كه مداخل ملك را تمام در خزانه سركار داخل كنند ، و حسن رضا خان آنچه به جهت مصرف ملك ضرور باشد از خزانه ببرد « 5 » ، و چندى به اين صورت گذشت ، پس بعضى از خيرخواهان آن دولت عزم قتل حسن رضا خان كردند ، چون حسن رضا خان\r\n\r\n\r\n","description":"","footnote":"\r\n( 1 ) از روى ناچارى ، ناچارا .\r\n( 2 ) قبول كرد : در « الف » نيامده است .\r\n( 3 ) چهار هزار : « ب » .\r\n( 4 ) شعر : در « ب ، ج ، د » نيامده است .\r\n( 5 ) بيرون ببرد : « ب » .\r\n","page_name":" 560 ","page_number":594},
  {"content":"\r\n\r\nاز وجنات احوال بر آن « 1 » مطّلع شد از خوف به خانهء صاحب كلان كه از جانب كمپنى به وكالت در آن شهر مىماند رفته اقامت كرد .\r\nوى به حمايت آن در مقام جواب و سؤال برآمد « 2 » و از براى اخراجات او از وزير مبلغ كلى درخواست مىكرد ، چون بىمصرف بود زياده از ماهى ده هزار روپيه قبول نمىفرمود ، پس كمپنى مقرّر كرد كه از سركار خود سالى دوازده لك روپيه به وى داده باشند ، حسن رضا خان مىگفت كه : من در اين ملك شريكم و از اين ملك مىخواهم و نوكرى كمپنى نمىكنم .\r\nپس چنين مقرّر كردند كه آنچه نوّاب وزير به كمپنى بايد بدهد ، در ازاى آن ملك داده باشد ، و اين مقدمه در بنارس نيز در مبدأ امر با نوّاب وزير عهد و ميثاق شده بود ، و لكن تا اين مدّت ملتوى « 3 » بود ، پس به مشورت حسن رضا خان مصر شدند و گورنر « لارد مارنكتن و لزلى » به لكهنو آمد و از براى استمالت « 4 » حسن رضا خان چنين مقرّر كرد « 5 » كه آنچه حصّهء سركار كمپنى مىشود تحصيل آن بر ذمّه حسن رضا خان باشد .\r\nچون رسيدند نوّاب وزير در تقسيم كردن مساهله مىكرد ، و مىفرمود كه من با شما عهد كرده‌ام و لكن رضاى صاحبان اين خانه و سرداران نيز شرط است ، پس به خدمت جناب عاليه اطلاع داد كه شايد ايشان قبول نكنند ،\r\n\r\n\r\n","description":"","footnote":"\r\n( 1 ) بر آن : در « ب » نيامده است .\r\n( 2 ) در آمد : « ب » .\r\n( 3 ) ملتوى : پيچيده ، [ نامعلوم در اينجا 
  ] .\r\n( 4 ) استمالت : رضايت .\r\n( 5 ) كردند : « د » .\r\n","page_name":" 561 ","page_number":595},
  {"content":"\r\n\r\nخواجه سراها به حضور مقدّسه عرض كردند كه صلاح حضور نيست كه كمپنى را مكدّر كرده باشند ، بهتر آن است كه دخيل اين امر نشوند ، پس حضور در جواب نوّاب « 1 » وزير فرمودند كه : شما مالك و مختار ملكيد به هر نوع كه صلاح دانيد چنان كنيد ، و ما را دخلى نيست ، و به اين سبب دخلى و رعبى « 2 » كه جناب‌عاليه را در ملك و بر سرداران و اصحاب مسند بود بالمرّه زايل شد به حدّى كه اصلا در خانهء وزير دخل و تصرّف نمىتواند كرد ، بخلاف ايّام سابقه چنان كه « 3 » معلوم شد .\r\n\r\nتقسيم شدن ملك نوّاب وزير « 4 »\r\nپس الماس على خان خواجه سرا را كه صاحب فوج و سپاه بود مدّعى قرار داد ، از آن فقير نيز چيزى نشد ، و حسن رضا خان بر مطلب مصر بود « 5 » ، چون جناب‌عالى بىمعين و ياور « 6 » ماند لابد و لاعلاج ملك را تقسيم كرد ، و نصف را در ازاى شش آنه مقرّرى قديم و خرج چهارده هزار نفر سپاه كه از سركار انگريز در آن ملك به حفاظت مىمانند و اخراجات ديگر مقرّر فرمود و نصف ديگر را خود متصرّف شد ، به شرط آنكه انگريزان را مطلقا در خانهء او دخلى نباشد .\r\n\r\n\r\n","description":"","footnote":"\r\n( 1 ) نواب : در « ب » نيامده است .\r\n( 2 ) ورعبى : در « ب » نيامده است .\r\n( 3 ) چنان كه : در « ب » نيامده است .\r\n( 4 ) عنوان : در « ب » نيامده است .\r\n( 5 ) شد : « ب » .\r\n( 6 ) مقدّم ، مؤخّر يعنى ( بىياور و معين ) : « ب » .\r\n","page_name":" 562 ","page_number":596},
  {"content":"\r\n\r\nو در همان روز كه ملك تقسيم مىشد ، حسن رضا خان با صد جهان افسوس و ندامت از اين جهان فانى ارتحال نمود ، پس ملك به كمپنى و بدنامى به ديگران عايد گرديد « 1 » ، و چون فوت شد با آن عهد و ميثاقى كه فيما بين وى و اولياء كمپنى بود كه بر لوحهء مس به جهت خوف از اندراس نقش كرده بودند ، اصلا محمّد رضا خان خلف او را حمايت نكردند .\r\n\r\nتعريف مرحوم حسن رضا خان « 2 »\r\nمصراع « 3 »\r\n * عيب او جمله به‌گفتى هنرش نيز بگو * \r\nآن مرحوم اگرچه در اين ابواب در نزد خلايق بدنام شد ، و لكن مادامى كه در حيات بود در امورات خير شوق تمام داشت ، و محرّك نوّاب آصف الدوله بود در امورات خيرى كه از او صادر مىشده است ، و هركس كه از عتبات عاليات ، يا اماكن ديگر مىآمد به عزّت و احترام او را نگاه مىداشت ، و در حضور آن مرحوم سعى و سفارش او مىنمود ، و در عين خوشى و خوبى او را رخصت مىكرد .\r\nو در به دو امر مربى ملّا محمّد خلف ملّا امامقلى نيز او بود ، و چون وزير را\r\n\r\n\r\n","description":"","footnote":"\r\n( 1 ) به جاى ( عايد گرديد ) ، ( بماند ) : « ب » .\r\n( 2 ) عنوان : در « ب » نيامده است .\r\n( 3 ) مصراع : در « ب ، ج ، د » نيامده است .\r\n","page_name":" 563 ","page_number":597},
  {"content":"\r\n\r\nاز او سوء مزاجى « 1 » حاصل شد امور زوّار و مسافرخانه را به ملّا محمّد [ وا 
  ] گذاشت ، و او به خلاف آن مرحوم با مردم رفتار مىكرد ، و در آن وقت قدر حسن رضا خان بر مردم ظاهر « 2 » شد ، و رفتار او باعث ازدياد نيكنامى وى در اين مراحل شد ، و تا دم مردن با وجود آنكه نوّاب سعادت عليخان به او چيزى عنايت نمىفرمود باز قريب به هزار كس از اعزّه و اعيان از دولت او مىخوردند ، و به قدر مقدور از سلوك با مقدّسين كوتاهى نمىكرد .\r\n\r\nمبدأ نماز جمعه در لكهنو « 3 »\r\nو نماز جمعه و جماعت بر طريقهء اماميّه در لكهنو و فيض‌آباد به سعى مرحمت مآب آخوند ملّا عسكرى كشميرى ، و اهتمام آن مرحوم رواج گرفت ، چون آخوند مرحوم به خدمت وى « 4 » مراتب فضيلت جمعه و جماعت را عرض كرد او را رغبتى تمام حاصل گرديد ، ارادهء ايقاع آن در خاطر مخمّر كرد .\r\nپس به خدمت آخوند اظهار قبول كردن امامت نمود ، آخوند التماس كرد كه بايد از خدمت جناب مجتهد العصر « 5 » يعنى جنّت آرامگاه آقا محمّد\r\n\r\n\r\n","description":"","footnote":"\r\n( 1 ) مزاج : « ب » .\r\n( 2 ) معلوم : « ب » .\r\n( 3 ) عنوان : در « ب ، ج » نيامده است .\r\n( 4 ) منظور حسن رضا خان است .\r\n( 5 ) مجتهد العصر و الزمانى : « ب » .\r\n","page_name":" 564 ","page_number":598},
  {"content":"\r\n\r\nباقر « 1 » جدّ اين فقير كه در آن وقت درحيات بودند ، استجازه نمود ، چون بعضى از علماء در امام اجتهاد يا اذن از مجتهد را شرط مىدانند ، پس از خدمت جناب آقا - قدس سره - درخواست تعيين امام نمودند ، چون در آن ايّام عالى حضرت سيّد دلدار على « 2 » مسائل ضروريه را از خدمت آن جناب اخذ نموده تازه از عتبات عاليات معاودت كرده بود ، و به جز ايشان مقلّد مجتهد حىّ در اين حدود معلوم آن جناب نبود ، آن مرحوم نوشتند كه سيّد دلدار على عادل و قابل امامت است ، با او نماز كنند .\r\nپس حسن رضا خان به جهت ترويج دين ، مجلسى آراست و حكم آقا را بر منبر خواندند ، جمعه و جماعت از آن روز در آن حدود رونق گرفت ، والى الآن از همّت و سعى آن سيّد و الا مقام مستدام و برقرار است ، و در اواخر امر چون امراء اين ملك گوش محضند ، مرحوم مولوى عسكرى از فساد مفسدين از خدمت حسن رضا خان محروم ماند ، و از تراشيدن ريش و پوشيدن طلا و حرير و شنيدن غنا و لهو و لعب تائب شده بود .\r\nو الحق در ابناى نوع خود ، از جملهء خوبان محسوب بود ، و از مصاحبت صوفيّهء ضالّه و حضور مجلس حال آنها نيز توبه كرده بود ، خلطوا عملا صالحا و آخر سيّئا اولئك المرجون لامر اللّه « 3 » ، اللّهم ارحمه و احشره مع الائمة الطاهرين ، صلواتك عليهم اجمعين .\r\n\r\n\r\n","description":"","footnote":"\r\n( 1 ) شرح حال ايشان در صفحهء ( ) آمده است .\r\n( 2 ) شرح حال ايشان در صفحهء ( ) آمده است .\r\n( 3 ) متخذ از سورهء توبه : آيهء 102 و 106 .\r\n","page_name":" 565 ","page_number":599},
  {"content":"\r\n\r\n\r\nاحوال ميرزا جعفر خويش حسن رضا خان « 1 »\r\nو در دم رفتن « 2 » ميرزا جعفر شوهرخواهر خود را به انگريزان سپرد كه حامى و مربّى او باشند ، چنان كه انگريزان حسب الوصيت او در حمايت و ترقّى دادن او كوتاهى نكردند ، و رفته‌رفته مختار خانه افضل الحكماء « جان بيلى بهادر » ارسلان جنگ ، وكيل سركار كمپنى كه در حضور نوّاب وزير مىماند و حاكم « جهنه پنه » و « كالپى » شد ، و از توجّه و الطاف او مشهور و صاحب اعتبار و سرمايهء خطير گرديد ، چون :\r\nمصراع « 3 »\r\n * كلوخ‌انداز را پاداش سنگ است * \r\nميرزا جعفر نيز در خراب كردن خانهء حسن رضا خان مرحوم كوتاهى نكرد .\r\n\r\nمحمّد رضا خان « 4 »\r\nو محمّد رضا خان پسر او را در خدمت نوّاب وزير و جماعت انگريز ، ديوانه و سودائى قلمداد ، و نظر به آنكه آن طفل فقير هر وقت كه عهدنامهء منقّش\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) منظور حسن رضا خان است .\r\n( 3 ) مصراع : در « ب ، ج ، د » نيامده است .\r\n( 4 ) عنوان : در « ب » نيامده است .\r\n","page_name":" 566 ","page_number":600},
  {"content":"\r\n\r\nبر لوحهء مس را ملاحظه مىنمود ، و سلوك و رفتار انگريزيه « 1 » و بىاعتنائى ايشان را مىديد ، از سوز دل بعضى از سخنان به آن قوم مىگفت : اين مرحله را عدو مصدّق قول خود مىكرد ، و در حضور نوّاب وزير و انگريزان ساعى شد تا آن‌كه به اسم قرض خواهان ، اسباب خانهء او را تمام فروختند ، و آن طفل فقير را محتاج به قوت يوميّه نمودند ، و جماعت انگريزيه عهد و ميثاق والد او را دربارهء او فراموش كردند ، و دربارهء ميرزا جعفر - چون در هر باب خيرخواه و غلام جان‌نثار و فدوى سركار ايشان است - منظور داشتند .\r\nپس محمّد رضا خان در غيرت آمده با نوّاب وزير و انگريز ملاقات نكرد ، و خانه‌نشين شد ، و بعد از چندى ارتحال نمود ، و از آن اثرى باقى نماند ، و سعادت خدمتگذارى سركار كمپنى انگريز بهادر از او به ميرزاى موصوف به ميراث رسيد .\r\n\r\nفصل بيستم راه يافتن جماعت انگريزيّه به شاه جهان‌آباد ، و منازعهء ايشان با دولت رام سيندهيا ، و جسونت راى هلكر وجات « 2 »\r\nچنان كه سبق ذكر يافت ملك را وزير تقسيم نمود و اين باعث آن گرديد كه ملك جماعت انگريز متّصل به سرحدّ « شاه جهان‌آباد » شد ، و از مدّتى بود كه اين قوم خواهان و آرزومند اين بودند كه در پايتخت اين مملكت دخل\r\n\r\n\r\n","description":"","footnote":"\r\n( 1 ) انگريز : « ب » .\r\n( 2 ) عنوان : در « ب » نيامده است .\r\n","page_name":" 567 ","page_number":601},
  {"content":"\r\n\r\nو تصرّف حاصل كنند ، و شخص مسمى به پادشاه را در قبضهء « 1 » تصرف خود « 2 » درآوردند « 3 » ، به آن حيله به اطراف و اكناف به خوبى تمام عمل كرده باشند .\r\nو در ايّام مرحوم آصف الدوله خواهش كردند كه وكيلى از ايشان به خدمت « شاه عالم » پادشاه باشد و « پهلير صاحب » را به اسم نيابت آصف الدوله به آنجا فرستادند ، مرحمت و غفرآن مآب « شجاع غضنفر » و « هژبر دلاور » ذو الفقار الدوله ، نوّاب ميرزا نجف خان بهادر صفوى - سابق الذكر - مانع شد ، و لكن به جهت حفظ مراتب آصف الدوله چنين گفت كه : من نايب وزيرم و نمىخواهم كه شما در اين شهر باشيد ، پس ناچار معاودت كرده ، اين معنى را موقوف بر وقت گذاشتند ، و در اين قت كه ملك ايشان متّصل به آن مملكت شد - و نوّاب كه حريف ايشان بود نيز از ميان رفت و ميدان خالى شد - باز آرزوى آن معنى مذكور را نمودند .\r\n\r\nمنازعهء هلكر و سيندهيا « 4 »\r\nدر اين اوان فيما بين دولت « رام سيندهيا » « 5 » و « جسونت راى » و « هلكر » « 6 » در عزل و نصب پيشوا منازعه اتفاق افتاد ، پس دولت رام ، مملكت خود را - كه عبارت از شاه جهان‌آباد ، و اكبرآباد ، و « عليگره »\r\n\r\n\r\n","description":"","footnote":"\r\n( 1 ) قبضه : در « ب ، ج » نيامده است .\r\n( 2 ) خود : در « د » نيامده است .\r\n( 3 ) درآورده : « الف ، ب ، ج » .\r\n( 4 ) عنوان : در « ب » نيامده است .\r\n( 5 )  « Ram Sindhia »  .\r\n( 6 )  « Hoolkar »  .\r\n","page_name":" 568 ","page_number":602},
  {"content":"\r\n\r\nو نواحى آنها باشد - به شخصى از قوم فرانكسيس « 1 » « جان پرون » نام سپرد و به قدر حاجت عسكر به جهت محافظت ملك پيش وى گذاشت ، و خود با سپاه بسيار به امداد پيشوا به جنگ « هلكر » رفت .\r\nدر هنگام مقابله و معاركه ، شكست بر دولت رام رسيد ، پيشوا چون معين خود را ضعيف ديد « پونه » كه مقرّ رياست او بود گذاشته به « چينى پتن » رفته ، به اولياء سركار كمپنى انگريز بهادر پناه برده ، از ايشان استمداد نمود ، و در ازاى آن مبالغ خطيره قبول كرد ، ايشان مبلغ را قبول نكرده ، در عوض خدمتگذارى مملكت شاه جهان‌آباد را - كه در تصرّف دولت رام بود - استدعا نمودند ، قبول كرد و سند آن ملك را به ايشان سپرد ، پس دو « كمپو » « 2 » از فوج انگريز همراه پيشوا روانهء سمت « پونه » شدند ، و پيشوا را بر مسند حكومت نشانيدند ، « هلكر » چون صورت حال را بدين‌گونه ديد متوجه سمت شاه جهان‌آباد گرديد « 3 » ، و صوبه ، « اجمير » « 4 » و نواحى آن را به تصرّف خود درآورد ، و از اين طرف « جرنيل « 5 » ليك بهادر » به لكهنو آمده ، سيند نيابت وزارت حضور پادشاهى را از نوّاب وزير الممالك بهادر معظّم اليه گرفته ، روانهء شاه جهان‌آباد گرديد « 6 » ، و ابتدا قلعهء « عليگره » را به تصرّف خود درآورد ، و از آنجا متوجه دهلى شد ، شخص فرانكسيسى كه نايب دولت رام\r\n\r\n\r\n","description":"","footnote":"\r\n( 1 ) فراسيس : « الف ، د » .\r\n( 2 )  « Compo »  ارتش چهار يا پنج هزار نفرى كه تحت فرماندهى يك ژنرال باشد .\r\n( 3 ) شد : « ب » .\r\n( 4 )  « Ajmer »  ايالتى است از هند انگليس ، در راج پوتنه . ( دهخدا )\r\n( 5 ) منظور ژنرال است .\r\n( 6 ) شد : « ب » .\r\n","page_name":" 569 ","page_number":603},
  {"content":"\r\n\r\nبود اندكى ممانعت نمود وى را به دادن مبلغى راضى نمود ، وى قلعه « شاه جهان‌آباد » « 1 » و « اكبرآباد » را خالى كرده به تصرّف « ليك » داد .\r\nچون بر مملكت محيط شدند « سيند » ، پيشوا و وزير را بر دست گرفته به خدمت « شاه عالم » پادشاه كور عاجز رفته ، عرض كردند كه : پيشوا كه از غلامان جان‌نثار اين دولت است ، اين مملكت را به سركار كمپنى بهادر هبه نموده ، و نوّاب وزير كه از فدويان خاص حضور است ما را نايب خود گردانيده كه از جانب او در حضور حاضر باشيم و هر حكمى كه شود « 2 » از جان و دل بجا آوريم .\r\nآن كور عاجز نظر به حسن خدمتگذاريهايى « 3 » كه « سيندهيا » در گرفتن غلام قادر خائن و گرفتن قصاص چشم پادشاه از او و استحكام امور سلطنت بجا آورده بودند قبول ننمود ، و بعد از اصرار بسيار و دادن كمپنى مبلغى را به عنوان نذر و تعهّد مواجب ماه يك لك روپيه تقريبا لاچار [ ناچار 
  ] شده از راه عجز و اضطرار و عدم معين و ياور ، و ديدن مبلغ خطير « 4 » قبول نمود ، و سند ملك را نوشته به ايشان سپرد ، چون بر مملكت مستقل شدند دولت رام بر خدعهء پيشوا و نمك به حرامى نايب آگاهى يافت ، و با پيشوا شروع به منازعه و مجادله نمود ، و در هر دفعه به سبب حمايت انگريزيه « 5 » شكست بر دولت رام\r\n\r\n\r\n","description":"","footnote":"\r\n( 1 ) شاه جهان : « الف » .\r\n( 2 ) داشته : « ب » .\r\n( 3 ) خدمتگذاريها : « الف » .\r\n( 4 ) خطيرى : « ب » .\r\n( 5 ) انگريز : « ب » .\r\n","page_name":" 570 ","page_number":604},
  {"content":"\r\n\r\nروى داد ، و آخر الامر بينهما مصالحه به اين نهج روى داد كه : ملك « شاه جهان‌آباد » به سركار كمپنى تعلّق داشته باشد ، و دولت رام مملكت خود را كه در حدود دكهن است بلا منازع متصرّف شود .\r\nپس جماعت انگريزيه بعد از فراغ از منازعهء دولت رام متوجّه احوال « هلكر » و تسخير صوبهء « اجمير » شدند ، و چند دفعه جدال فيما بين ايشان رويداد شد « 1 » ، و در هر مرتبه نظر به كثرت مكر و خدعهء « هلكر » شكست به سركار كمپنى رسيد ، و تفصيل آن باعث طول و مناسب اين دفتر نيست .\r\nمجملا : گاهى به تيررس توپ ايشان نيامد ، بلكه دور عسكر كمپنى را گرفته وادى به وادى و جنگل به جنگل مىگردانيد ، و راه آمد و رفت آذوقه و آب و دانه را بر ايشان مسدود مىنمود ، و در هنگام فرصت دستبردهاى « 2 » متواليه بر ايشان مىزد ، گاهى ايشان را به شاه جهان‌آباد مىآورد ، و گاهى تا كنار رود « آتك » مىبرد ، و به اين آورد و برد طرفين عاجز ، و جمع كثيرى از سپاهشان « 3 » هلاك شدند .\r\nو حق آن است كه : طريقهء منازعه با توپ در اين حدود كه از شمشير اثرى نيست منحصر در همين است ، و از « 4 » روزى كه اولياء كمپنى مملكت هند را متصرّف شده‌اند غنيمى و حريفى چون وى دچار ايشان نشده است .\r\nپس بر كنارهء رود « آتك » به واسطهء جماعت سكّه با او مصالحه\r\n\r\n\r\n","description":"","footnote":"\r\n( 1 ) شده : « د » .\r\n( 2 ) دستبردهاى : در « الف ، د » نيامده است .\r\n( 3 ) سپاهيان : « ب » .\r\n( 4 ) و از آن : « ب » .\r\n","page_name":" 571 ","page_number":605},
  {"content":"\r\n\r\nنمودند ، بر اين‌كه صوبهء اجمير تا مملكت « جات » در تصرّف « هلكر » باشد ، و علاوه چند كرور روپيه به او بدهند ، و « هلكر » را بر سر « شاه جهان‌آباد » ، و « اكبرآباد » ، و « عليگره » و نواحى آنها منازعه نباشد ، و « ليك صاحب » مراجعت كرد .\r\nبه ظاهر اگرچه صلح شد و لكن از طرف « هلكر » آثار آن معلوم نمىشود و تا به حال كه مدّت هفت سال است اولياى كمپنى متوجّه تسخير « 1 » قلعهء « بهرت‌پور » كه از مملكت « جات » است مىباشند ، و مبلغ خطيرى خرج كرده‌اند ، و جمع « 2 » كثيرى از سرداران نامدار « 3 » و سپاهيان جرّار ايشان به معرض هلاكت رسيده‌اند ، و به سبب اعانت « هلكر » هنوز مثل روز اوّل است .\r\n\r\nاحوال جماعت سكّه « 4 »\r\nچون سخن از طايفهء سكّه در ميان آمد مناسب آن است كه مجملى از احوال و مبدأ رياست ايشان نگارش شود ، تا مطالعه‌كنندگان را انتظارى نماند .\r\nبدانكه ! در بعضى « 5 » از كتب سير مذكور است كه « 6 » هند و بچه « نانك » نام كه به صباحت رخسار و ملاحت گفتار « 7 » موصوف بود در عهد دولت بابر\r\n\r\n\r\n","description":"","footnote":"\r\n( 1 ) تسخير : در « ب ، ج » نيامده است .\r\n( 2 ) جمعى : « الف » .\r\n( 3 ) نامداران : « الف » .\r\n( 4 ) عنوان : در « ب » نيامده است .\r\n( 5 ) بعضى : در « ب » نيامده است .\r\n( 6 ) بعضى : در « الف » بعد از ( كه ) آمده است .\r\n( 7 ) گفتار : در « ب » نيامده است .\r\n","page_name":" 572 ","page_number":606},
  {"content":"\r\n\r\nپادشاه ، سيد حسن نامى از مشايخ صوفيه آن زمان بر او فريفته گشت ، و او را در صومعهء خود برده به تربيت او كمر بسته ابواب عرفانى را كه دارند بر روى او گشاد « 1 » ، و زنگ كفر و سواد بت‌پرستى را اگرچه از لوح سينه او زدود و لكن عقايد خبيثهء صوفيه ، و كلمات واهيهء و دف زدن و رقصيدن و اشعار عاشقانه ، و عبارات ابلهانهء آن فرقه را تعليم او نمود .\r\nوى آن مطالب و اشعار را به زبان هندى ، موزون كرده كتابى ساخت و به « گرنت » به كاف فارسى بر وزن « پرند » نام نهاد ، و بعد از مرشد در « لاهور » سجّاده‌نشين گرديد ، و جمعى از احمقان بر وى گرويدند ، و از اختراعات اوست پوشيدن رخت نيلگون چون عبّاسيان و نتراشيدن موى سر و ريش و ساير اعضا ، و هركه مريد او مىشد به همين طريقه « 2 » رفتار مىنمود « 3 » ، و كتاب و اشعار او را دستور العمل خود « 4 » مىكرد ، چون درگذشت اولاد و احفاد او نيز همين طريقه « 5 » را معمول خود مىداشتند ، تا آنكه در اواخر عهد « او رنگ زيب « 6 » » و اوايل « فرخ سير « 7 » » كه در سلطنت ضعفى به هم رسيد\r\n\r\n\r\n","description":"","footnote":"\r\n( 1 ) گشاده : « د » .\r\n( 2 ) طريق : « ب » .\r\n( 3 ) مىكرد : « الف » .\r\n( 4 ) خود : در « ب » نيامده است .\r\n( 5 ) طريق : « ب » .\r\n( 6 ) اورنگ زيب لقب عالمگير پادشاه دهلى و اسم او محيى الدين بود ، و او ششمين پادشاه از خانوادهء مغليّه مىباشد كه در سال 1658 ميلادى بر تخت نشسته ، و در سال 1707 ميلادى وفات يافت . ( مهذب اللغات اردو : 1 / 413 )\r\n( 7 ) فرخ سير : نهمين پادشاه از سلاطين بابرى هند كه از 1124 تا 1131 هجرى پادشاهى\r\n","page_name":" 573 ","page_number":607},
  {"content":"\r\n\r\nمقتداى آن عصر كه « گرو كوبند » نام داشت و « گرو » بر وزن وضو ، به كاف فارسى ، مرشد را گويند و « كوبند » نام آن شخص است .\r\nبه استماع اخبار جماعت خفشانى ، و خروج ايشان ، و به ملاحظهء كثرت اتباع خويش از كلاه نمد و پوست تخت به آرزوى افسر و تخت ، و از جريده و شاخ نفير به هواى كرنا و نقير ، از خيمهء قلندرى پا به خرگاه سرورى نهاده لواى سلطنت برافراشت ، و تمامى مملكت پنجاب و نواحى لاهور را بتاخت ، و ضعفا و عجزه را لگدكوب ظلم و بيداد نمود ، و به هر شهرى مبلغى خراج معيّن و حاكمى گماشت ، و مكرّر افواج شاهى به دفع او نامزد گشته با وى محاربه نمودند ، و در هر دفعه عسكر سلطانى « 1 » مخذول و او منصور شد « 2 » ، تا آنكه عبد الصمد خان - پدر زكريا خان مشهور ، كه صوبه‌دار لاهور بود - به حكم فرّخ سير با فوجى از قزلباشيه و غيره به دفع او متوجّه گرديد « 3 » ، وى به استماع اين خبر به تاخت و تاراج و قتل مسلمين ، و تخريب مساجد بپرداخت .\r\nپس عبد الصمد خان در رسيد و بازار حرب گرم شد و شكست بر آن كافر رويداد شد ، لاعلاج با جمعى از توابع خود « 4 » در قلعه‌اى از قلاع رفته محصور گرديدند ، سپاه عبد الصمد خان يورش بر قلعه برده او را با تمامى « 5 » اتباعش - كه تقريبا ده هزار كس بودند - زنده دستگير كردند ، و به غل و زنجير مقيّد\r\n\r\n\r\n","description":"","footnote":"\r\nكرد . ( دهخدا )\r\n( 1 ) سلطان : « ب » .\r\n( 2 ) مىشد : « ب » .\r\n( 3 ) شد : « ب » .\r\n( 4 ) خود : در « ب » نيامده است .\r\n( 5 ) تمامى : در « ب » نيامده است .\r\n","page_name":" 574 ","page_number":608},
  {"content":"\r\n\r\nساخته « 1 » بر خران بىپالان سوار كرده به شاه جهان آباد بردند ، و در بازار به ضرب شمشير آبدار جسم خاكى نهاد ايشان را از بار گران سر ، سبكبار « 2 » ساخته ، حباب آسا ؛ هوائى كه بر سر داشتند فرونشانيدند ، و معدودى از ايشان فرار كرده در گوشه و كنار كسوت خود را تبديل ساخته مختفى « 3 » ماندند .\r\nو « 4 » بعد از زوال دولت محمّد شاه كه بالمرّه سلطنت پايمال گرديد ، مجدّدا جمعى فراهم آورده شروع به تاراج و تاخت نمودند ، و به تسخير مملكت پرداختند ، و چون كسى در مقابل نبود رواجى در امرشان پديد آمد ، و اكنون صوبهء لاهور و پنجاب و نواحى و اطراف آن حدود در تصرّف ايشان است ، و كسى را طاقت مقاومت با ايشان نيست ، و در لاهور مكانى را كه رئيس مذهب ايشان در آن‌جا عبادت مىكرده است به زينت تمام ساخته‌اند ، و آن موضع را « چك » به جيم فارسى مىنامند ، و آن را پرستش و عبادت مىكنند ، و هندو و مسلمانى كه مريد او شده‌اند در ايّامى كه حلوا به جهت خيرات « 5 » او مىبرند همه در يك ظرف و يك مكان با يكديگر مىخورند ، و از هم اجتناب نمىكنند ، و مدّعى آنند كه « گرو « 6 » » و مرشد ايشان ظهور خواهد كرد و دين را رواج خواهد داد .\r\n\r\n\r\n","description":"","footnote":"\r\n( 1 ) ساختند : « ب »\r\n( 2 ) سبكسار : « ب ، ج » .\r\n( 3 ) مخفى : « ب » .\r\n( 4 ) و : در « ب » نيامده است .\r\n( 5 ) خيرات : در « ب » نيامده است .\r\n( 6 ) گرو : مرشد ، راهنما .\r\n","page_name":" 575 ","page_number":609},
  {"content":"\r\n\r\n\r\nعقيدهء مريدان نانك « 1 » شاه مذكور ، و ذكر خلفاى او « 2 »\r\nو امّا مريدان نانك مذكور را - چنان كه از معتمدان آن « 3 » فرقهء هنود شنيده‌ام - معتقد آن است كه « نانك شاه » از قوم كهترى « بيدى » ولد « كالوداس » در سنهء هشتصد و هشتاد و چهار ( 884 ) هجرى مطابق هجدهم ماه « بيساكهه » از سنهء يكهزار و پانصد و بيست و شش ( 1526 ) از جلوس « پير بكر ماجت « 4 » » - كه راجهء عظيم الشأنى « 5 » از قوم هنود بوده است - در قريهء « تلوندى « 6 » » كه بيست منزل از پنجاب فاصله دارد تولّد يافت ، و تا هفتاد سال بزيست ، و در سنهء نهصد و پنجاه و چهار ( 954 ) هجرى مطابق دهم ماه آسن « 7 » از سنهء پانصد و نود و شش ( 596 ) از جلوس راجهء مذكور در قريهء « ديوهر » - كه دو منزل از پنجاب دور است فوت نمود ، و از خوارق عاداتش افسانه‌ها نگارند ، و از آن جمله است آنكه « 8 » در سن پنج سالگى استاد خود را به علوم لدنيه ملزم ساخته معتقد و مريد خود نمود .\r\n\r\n\r\n","description":"","footnote":"\r\n( 1 ) نانك : از پايه‌گذاران ، و مروّجين مذهب سيكها در هندوستان است ، وى به سال 1469 مسيحى در لاهور تولد يافت ، و به سال 1538 درگذشت .\r\n( 2 ) عنوان : در « ب » نيامده است .\r\n( 3 ) از : « ب ، ج ، د » .\r\n( 4 ) ساحت : « ب » ضبط لغت آن « بكر ماجيت » مىباشد .\r\n( 5 ) عظيم الشأن : « ب » .\r\n( 6 ) نلزيدى : « ب » ، از نلزيدى تا نهصد و پنجاه در « ب » نيامده است .\r\n( 7 ) امن : « ب » .\r\n( 8 ) از آن جمله است كه : « ب » .\r\n","page_name":" 576 ","page_number":610},
  {"content":"\r\n\r\nالقصّه : از وى دو پسر به وجود آمدند : يكى « سرى چند » نام « 1 » كه بلا ولد فوت شد ، و ديگرى « لكهى چند » كه اولادش تا به حال موجود و به « صاحب‌زاده پنهم » معروفند ، چون « نانك شاه » مذكور از پسران خود كسى را لايق خلافت نديد اين منصب را به مريدان خود بخشيد .\r\nو مريدان او بر دو فرقه‌اند : يكى فرقهء فقرا ، و درويشان و در ايشان نيز دو شعبه « 2 » است : يكى « ناگا » و ديگر « كودر پوش » كه موسوم به « خلاصه » اند ، و بسيارى از قوم هنود خصوص كهترى در اين فرقه‌اند .\r\nو فرقهء ديگر : طايفهء خالصه مشهور به « سكّه » اند ، و در حيات « نانك « 3 » » به‌جز آنكه از قوم كهترى و « مردانا « 4 » » كه از رقّاصان و ربابيان و مطربان از قوم مسلمين بود ، شخص ديگر مريد او نگرديد ، دو مريد و خلفاى او به تدريج باعث رونق و رواج مذهب او شدند ، و نانك مذكور حروف و الفاظ چندى را به اسلوب و وضع هندى ايجاد كرده آنها را « گور و مكهى » مىنامند ، و به همان حروف كلمات « نانكيه » و « اوتار « 5 » » او را مىنگارند .\r\n\r\n\r\n","description":"","footnote":"\r\n( 1 ) نامى : « ب » .\r\n( 2 ) فرقه : « ب » .\r\n( 3 ) نانك شاه : « ب » .\r\n( 4 ) مرداتا : « ب » .\r\n( 5 ) اتاد : « ب » .\r\nاز عقائد هنود اين است كه : يكى از خدايان در جسم حلول كرده و ظاهر مىشود ، و آن « اتار » است و در سنسكريت هندوها قايل به ده « اوتار » اند كه اسامى آنها به ترتيب ذيل مىباشد . -\r\n","page_name":" 577 ","page_number":611},
  {"content":"\r\n\r\nوى در مذهب صوفى منش بوده ، و در اكثر كلمات او طعن بر تمام مذاهب و طرق از كفر و اسلام موجود است ، و به زيارت مكّهء معظّمه و مدينهء مشرّفه ، و عتبات عاليات مشرف شده ، به صحبت اهالى عربستان و فارس و عراق رسيده ، فى الجمله از علوم عربيّت را « 1 » تحصيل كرده ، كتابى به زبان فارسى تصنيف نموده است ، و در ظاهر بر طريقهء اهل اسلام نماز پنجگانه و روزه به عمل مىآورده ، و تلاوت قرآن شريف مىنمود ، و هميشه قرآن مجيد « 2 » را حمايل كرده همراه مىداشت ، و بر جبّه‌اش كلمهء طيّبه و اسماء الهى منقوش بود .\r\nو در هنگام وفاتش در ميان مريدين او « 3 » از قوم مسلمان و هندو در كيفيّت تجهيز او اختلاف واقع شد ، مسلمين ارادهء دفنش داشتند ، و قوم « كهترى » را منظور سوزانيدنش بود ، مقارن حال شخصى به صورت درويش اجنبى از فريقين پديد آمد « 4 » ، مريدانش گويند كه خود « نانك » بود كه بدان‌صورت مشكّل شده بود ، پس به فريقين گفت كه : كفن او را بگشائيد ، اگر چيزى يابيد من بعد نزاع نمائيد ، چون ديدند به جز پيراهن چيزى نبود ، پس لاچار « 5 »\r\n\r\n\r\n","description":"","footnote":"\r\nمچهه ، كچهه ، ناراه ، نرسنگ ، بامن ، پرشسرام ، رام چندر ، كرشن ، رام چند ، بودهه .\r\n( مهذب اللغات اردو : 1 / 408 )\r\n( 1 ) را : در « ب » نيامده است .\r\n( 2 ) شريف : « ب ، ج » .\r\n( 3 ) او : در « ب » نيامده است .\r\n( 4 ) به ديد آمده : « ب » .\r\n( 5 ) ناچار : « ب » .\r\n","page_name":" 578 ","page_number":612},
  {"content":"\r\n\r\nنصف كفن را مسلمين دفن كرده « 1 » ، و بر آن صورت قبرى ساختند ، و نصف ديگر را هنود سوزانيده « 2 » بر آن صورت قبر مدوّرى - كه آن را به اصطلاح خود « چوره » مىنامند - بنا نمودند ، و هر دو فرقه بر سر قبر او وظايف و اوراد مىخوانند ، يك طرف كفر و يك طرف اسلام .\r\nو كتابى كه از « نانك » مذكور در ميان اين فرقه است ، اغلب آن اشعار هندى صوفيانه از اهل اسلام و غيره است ، و آن كتاب را « گرنته‌جى » مىنامند و هر صبح و شام مىخوانند و خلفاى « 3 » بعد « 4 » او اشعار بسيارى نيز گفته به آن ملحق كرده‌اند ، و آنها را متخلّص به نام « نانك » نموده‌اند ، و به جهت امتياز از گفتهء او در نوشتن مراتب قرار داده‌اند اشعار « نانك » را در مرتبهء اولى و اشعار هر خليفه « 5 » را به ترتيب بعد از او نوشته‌اند ، و آن كتاب را نهايت معزّز و محترم مىدارند ، و اشعار خاصّهء « نانك » را كه در صبح مىخوانند آن را « پودى جپ تاجى » مىگويند ، و آنچه را كه در وقت شام مىخوانند آن را « سودرچوكى » مىنامند ، و به جز اين عبادتى ندارند ، و طريقهء سلام كردن قوم خالصه - يعنى سكّه - آن است چون به هم مىرسند مىگويند « واه كروكى فتح » ، و قوم خلاصه « پيرى پير » « 6 » مىگويند .\r\nو چون كسى خواهد كه داخل مذهب ايشان شود شربتى از « بتاسه » كه\r\n\r\n\r\n","description":"","footnote":"\r\n( 1 ) كردند : « ب » .\r\n( 2 ) سوزانيدند : « ب » .\r\n( 3 ) خلفاى : « ب » .\r\n( 4 ) از : « ب » .\r\n( 5 ) خلفا : « ب » .\r\n( 6 ) بير بير : « ب » ، پيرى بير : « د » .\r\n","page_name":" 579 ","page_number":613},
  {"content":"\r\n\r\nنوعى از حلويات هند است سازند ، و در آن كارد خاصى را كه در ميان خود دارند شويند ، پس مريدان آشامند و به آن شخص اين كلمه را تلقين كنند :\r\n« اكهوجى « 1 » و اكرو « 2 » بهى اكهوجى واه كرو در شن جت ، و كهكى « 3 » اكهوجى ، واه كرو و سريت « 4 » سنكت « 5 » كو پيرى پير « 6 » » و خلاصه ترجمهء آن اين است كه : به « كرو آه كرو » يعنى : اى مرشد ! باز به « كوواه كرو » به حضور قلب ، به « كوواه كرو » ، و قدم بوس شدم جملهء مريدان و جملهء حضّار را .\r\nو جماعت « 7 » « سكّه » هركه را مريد مىسازند به صورت خود مىكنند ، يعنى موى تمام اعضا را به حال خود مىگذارند ، و الا ناخن چيزى از فضلات بدنيه را ازاله نمىكنند ، و اغلب اوقات رخت سياه پوشند « 8 » ، واحدى را بر ديگرى « 9 » ترجيح نيست ، و همه با هم « 10 » پير « 11 » برادرند ، يعنى برادر دينىاند ، و غير از « نانك » و ده اوتار او كسى را « گروه « 12 » » ننامند ، و زنان ايشان بخلاف\r\n\r\n\r\n","description":"","footnote":"\r\n( 1 ) الهوجى : « ب » .\r\n( 2 ) اكروهى : « ب » .\r\n( 3 ) دكهكى : « الف ، ب » .\r\n( 4 ) شربت : « ب » ، سربت : « د » .\r\n( 5 ) سكت : « ب » .\r\n( 6 ) كوينرى نيز : « ب » .\r\n( 7 ) و جمله : « ب » .\r\n( 8 ) مىپوشند : « الف » .\r\n( 9 ) به ديگرى : « ب » .\r\n( 10 ) همه با هم : در « ب » نيامده است .\r\n( 11 ) بير : « د » .\r\n( 12 ) گرو : « ب » .\r\n","page_name":" 580 ","page_number":614},
  {"content":"\r\n\r\nقاطبهء هنود ، بعد از فوت شوهر باز شوهر كنند ، و نكاح دويّم را « انند » خوانند ، و در احكام با كتاب « شاشتر » كه معمول به قوم هنود است اختلاف بسيار دارند .\r\nو گويند كه : نانك براى هدايت خلايق مبعوث شده است ، و او را پيرى « 1 » و مرشدى نيست ، بلكه او مرشد تمام عالم است ، و از اين جهت او را « گرو » لقب كرده‌اند ، و نه خليفه به جهت او شمارند ، و همه را « گرو » يعنى مرشد دانند « 2 » .\r\nاول ايشان « گرو انگد » است كه از قوم « كهترى تهون » و از مريدان نانك بود ، و چون وى فوت نمود « كرو امرداس » كه از مريدان او و از قوم كهترى بهلى « 3 » بود خليفهء دويّم شد ، و چون وى فوت نمود « گرو رام داس » مريد او كه از قوم « كهترى سودى » بود جانشين او شده خليفهء سيّم شد ، و چون وى فوت نمود « 4 » « گرو ارجن » خلف وى به خلافت مستقر شده خليفهء چهارم شد ، و بعد از او پسرش « كرو هرگوبند « 5 » » مستقر شده خليفهء پنجم « 6 » شد ، و بعد از او پسرش « سيرى هرراى » خليفهء ششم شد ، و بعد از او پسرش « 7 » « سرى هرگشن » خليفه هفتم شد ، و بعد از او پسرش « تيغ بهادر » خليفهء هشتم شد ،\r\n\r\n\r\n","description":"","footnote":"\r\n( 1 ) بيرى : « الف ، د » .\r\n( 2 ) گويند : « ب » .\r\n( 3 ) از ( كهترى بهلى ) تا ( از مريدان او ) : در « ب » نيامده است .\r\n( 4 ) شد : « ب » .\r\n( 5 ) گويند : « الف ، ب » .\r\n( 6 ) پنجم : در « ب ، ج » نيامده است .\r\n( 7 ) از ( پسرش ) تا ( خليفهء ) : در « ب » افتادگى دارد .\r\n","page_name":" 581 ","page_number":615},
  {"content":"\r\n\r\nو در ايّام عالمگير پادشاه به دست شخصى از هنود « 1 » كشته شد ، و بعد از او « گرو گوبند « 2 » » پسرش خليفه نهم شد .\r\nو محل تولد او شهر عظيم آباد است ، و مكان ولادت او را « هرمندل « 3 » » نامند ، و قوم سكّه بر آن عمارت و دستگاهى ساخته‌اند و به « سنكت » مشهور است ، و به غايت او را معزّز و محترم مىدانند ، و آن مقام را زيارت كنند ، و اولاد « گرو كوبند » مذكور در جنگ عالمگير كشته شدند ، و خود فرار نمود ، و بعد از او خليفه نيست .\r\nالقصّه « نانك » مذكور از طريقهء فقر و درويشى ، و سخنان ابلهانه اين قوم را مسخر نمود « 4 » ، و رفته رفته امر ايشان به اينجا رسيد كه دينى و آئينى عليحدّه جدا از مسلمانان و هنود اختراع كردند ، فاعتبروا يا اولى الابصار !\r\n\r\nبيست و يكم : ورود بلدهء فيض آباد دفعهء ثانيه « 5 »\r\nچنان كه سبق « 6 » ذكر شد روز هفتم شهر شوّال از سنهء مذكوره « 7 » از بلدهء\r\n\r\n\r\n","description":"","footnote":"\r\n( 1 ) از ( كشته شد ) تا ( عظيم آباد ) : در « ب » افتادگى دارد .\r\n( 2 ) گرو گويند : « الف » .\r\n( 3 ) هريبدل : « ب » .\r\n( 4 ) گردانيد : « ب » .\r\n( 5 ) فصل ؛ و عنوان : در « ب » نيامده است .\r\n( 6 ) سابق : « ب » .\r\n( 7 ) منظور سنهء ( 1222 ) است .\r\n","page_name":" 582 ","page_number":616},
  {"content":"\r\n\r\nلكهنو روانهء مجمع الأبرار فيض‌آباد فيض بنياد « 1 » شدم ، چون تقريبا به دو فرسخى شهر رسيدم ، اعزّه و اعيان مثل : عاليجاهان نوّاب ميرزا غياث الدّين محمّد خان ، و ميرزا محمّد تقى خان ، و ميرزا سيّد و صاحب « 2 » و نوّاب ناظر و طرب عليخان ، و جمعى ديگر به استقبال آمدند ، چون وارد شدم به حضور مقدسهء جناب عاليهء متعاليه « 3 » - دام اقبالها - رفتم اشفاق بسيار فرمود ، در باغى « 4 » - كه قريب به دولتخانهء عامره بود ، و در يك جنب آن مسجد و حمّامى بود ، و به جهت سكونت من مقرّر فرموده بودند - منزل كردم ، و شروع به تدريس و تصنيف نمودم ، و بعد از چندى عازم بر رخصت شدم مانع شدند .\r\n\r\nرؤيت هلال ماه محرم الحرام سنهء ( 1223 ) در فيض‌آباد « 5 »\r\nپس ماه محرم الحرام سنهء يكهزار و دوصد و بيست و سه هجرى دررسيد و پير و جوان به « 6 » عزادارى مشغول شدند ، و در آن حدود رسم بود كه در وقت سينه زدن دهل و نى مىنواختند من « 7 » منع كردم در حضور مقدّسه و اغلب بزرگان ديندار موقوف گرديد « 8 » .\r\n\r\n\r\n","description":"","footnote":"\r\n( 1 ) فيض بنياد : در « ب » نيامده است .\r\n( 2 ) صاحب : در « ب » نيامده است .\r\n( 3 ) متعاليه : در « ب » نيامده است .\r\n( 4 ) و در باغى : « ب » .\r\n( 5 ) عنوان : در « ب » نيامده است .\r\n( 6 ) در : « ب » .\r\n( 7 ) و من : « ب » .\r\n( 8 ) گردانيد : « الف » .\r\n","page_name":" 583 ","page_number":617},
  {"content":"\r\n\r\n\r\nمقدّمهء مير على ، و اصغر عليخان « 1 »\r\nو از اتّفاقات مير على نامى را از قوم سادات ؛ اصغر عليخان مشهور به پسر نوّاب سالار جنگ مقيّد و محبوس كرده بودند « 2 » ، متعلّقان آن « 3 » درخواست كردند كه من وى را رخصت كرده باشم ، التماس نمودم ، چون از آثار بزرگى و بزرگزادگى معرّا و مبرّا است ، و به تصدّق سر جناب عاليه چند روزى است كه داخل بزرگان و اعيان خود را محسوب كرده بود ، و از آئين سرورى سررشته نداشت قبول نكرد ، و مىگفت كه : آنچه شما بگوئيد « 4 » من مطيعم الّا اين مرحله را ، زيراكه اين مرد باعث خرابى جمعى از جوارى و خدم و متعلّقان من شده است ، و رخصت دادن آن موجب فساد عظيم است ، و علاوه مرد شجاعى است و خوف ضرر جانى نيز در رخصت دادن او هست .\r\nپس من ساكت شدم ، چون روز عاشورا شد ، والدهء محبوس كه ضعيفهء سيّده‌اى بود ، علمى ساخته « 5 » مردم را ترغيب به نجات دادن پسر خود نمود « 6 » و به اجتماع تمام روانهء سمت « 7 » خانهء او شد ، از اتّفاقات جنابعاليه نيز در خانهء\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) بود : « الف ، ب ، ج » .\r\n( 3 ) آن : در « الف » نيامده است .\r\n( 4 ) گوئيد : « ب » .\r\n( 5 ) كه : « الف » .\r\n( 6 ) كرد : « ب » .\r\n( 7 ) به سمت : « الف ، ب ، ج » .\r\n","page_name":" 584 ","page_number":618},
  {"content":"\r\n\r\nاو به جهت زيارت ضريح مقدّس تشريف داشتند ، از خوف در خانهء خود را محكم بست ، و سپاهيان او بر بام رفته به مدافعه مشغول شدند ، فائده نكرد و « 1 » آخر الامر به اقبح صورتى آن سيد مظلوم را نجات دادند ، و اگر حضور مقدّسه در آن روز تشريف نداشت خدا داند كه بر او چه مىآمد ، به‌هرحال آن ابله فقير چنين تصوّر كرد كه من محرّك مردم شده‌ام ، و به حضور مقدّسه عرض كرد قبول نفرمود و وى را توبيخ كرد .\r\n\r\nتأليف شرح قوت لا يموت « 2 »\r\nمجملا : در آن بلده به سير و گشت صحرا ، و تدريس و صحبت با امراء سابق الذكر مشغول بودم « 3 » ، و در مدت چهار ماه تقريبا شرح جزو « 4 » اول « قوت لا يموت » را به بسط تمام نوشتم ، و آن دوازده هزار بيت است ، اللّهم وفّقنى لإتمامه بمحمّد صلّى اللّه عليه و آله « 5 » ، و بعد از چندى اراده كردم كه رخصت شوم حضور « 6 » مانع شدند .\r\n\r\n\r\n","description":"","footnote":"\r\n( 1 ) و : در « ب » نيامده است .\r\n( 2 ) عنوان : در « ب » نيامده است .\r\n( 3 ) شدم : « ب » .\r\n( 4 ) جزو : در « ب ، ج » نيامده است .\r\n( 5 ) خدايا ! به حقّ محمّد ( ص ) و دودمانش توفيق اتمام آن كتاب را به عطا فرما .\r\n( 6 ) حضور : در « ب » نيامده است ، حضور : درگاه ، آستان ، پيشگاه ، از عناوين دولتى است .\r\n","page_name":" 585 ","page_number":619},
  {"content":"\r\n\r\n\r\nولادت ميرزا محمّد حسين و صبيّهء مرضيّه ميرزا حيدر صاحب « 1 »\r\nو در احد الربيعين كه درست به خاطر نيست از سنهء مذكوره « 2 » نور چشم برخوردار عاليمقدار و الا تبار ميرزا محمّد حسن ملقّب به نوّاب ميرزا ، خلف عالىشان معلّى مكان ميرزا شاه مير خان ، خلف جناب ميرزا نصير خان « 3 » بهادر سابق الالقاب متوّلد شد ، و به فاصله شانزده روز تقريبا نور چشم گرامى علياقدر حضرت بيگم ، خلف عالىشأن رفيع مكان زبدة الاعيان ميرزا محمّد على خان بهادر - معروف به ميرزا حيدر صاحب سابق الذكر - به وجود آمد ، رزقهم اللّه سعادت الدارين بمحمّد صلّى اللّه عليه و آله .\r\nالقصّه : از شاه جهان‌آباد ، و اكبرآباد ، و پانىپت كه شانزده روز بالاى شاه جهان‌آباد است ، و لكهنو و ساير اطراف سؤالات بسيار مىآمد و جواب مىرفت ، و مؤمنين رسائل مرا « 4 » به اطراف و اكناف مىبردند « 5 » ، و اين معنى موجب ازدياد حسادت علما مىشد « 6 » ، و لكن به ظاهر چاره نداشتند ، و بجز غيبت كردن در خانه‌هاى خود امرى از ايشان متمشّى نمىشد .\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) منظور سنهء ( 1223 ) است .\r\n( 3 ) خان : در « د » نيامده است .\r\n( 4 ) و ساير امرا : « الف » .\r\n( 5 ) مىبرند : « ب » .\r\n( 6 ) شد : « ب » .\r\n","page_name":" 586 ","page_number":620},
  {"content":"\r\n\r\n\r\nمقدّمه سم دادن معاندين و محفوظ ماندن من به اعانت ربّ العالمين « 1 »\r\nاز اتّفاقات ، روزى قريب به غروب آفتاب مرا دل‌گرفتگى حاصل شد و به خاطر رسيد كه شب را در خانهء خود نباشم و به دولتخانهء عظمت دستگاه نوّاب ميرزا « 2 » غياث الدّين محمّد خان بهادر سابق الالقاب رفته به صحبت بگذرانم « 3 » و استخاره نيز كردم ترك آن برآمد ، پس با وجود آن‌كه مؤمنين به جهت نماز جماعت مجتمع شده بودند ، از ايشان معذرت خواستم و رفتم ، و چون مراجعت كردم ديدم كه عاليحضرت آقا محمّد حسن خراسانى ناظر من ، و ملّا اسد اللّه بروجردى و بعضى از ملازمان را اسهال شديدى شده و نيز متوالى قى مىكنند ، متحيّر شدم ، و چون صبح شد معلوم گرديد كه جمعى ديگر كه همراه من طعام مىخوردند ، و حسب العاده آن شب را نيز در آنجا طعام خورده بودند ، همه به اين « 4 » مرض مبتلا شده‌اند .\r\nحضور مقدّسه بعد از آگاهى بر اين حادثه حكم به قيد و حبس طبّاخان ، و كهّاران فرمود « 5 » ، من مانع شدم و ترسيدم كه از تحقيق اين واقعه پرده از روى كار برخيزد ، و موجب بدنامى طايفهء علما شود ، پس حكم شد كه كوزهء آب و ظرف طعام من هميشه ممهور باشد ، و از حضور و جاى ديگر نيز هرگاه « 6 »\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) عظمت دستگاه نوّاب : در « ب » نيامده است .\r\n( 3 ) بگذرانيم : « الف » .\r\n( 4 ) همين : « الف ، د » .\r\n( 5 ) نمود : « ب » .\r\n( 6 ) هرگاه : در « الف » نيامده است .\r\n","page_name":" 587 ","page_number":621},
  {"content":"\r\n\r\nطعام و غيره حتى هندوانه و نحو « 1 » آن مىآمد ممهور و به احتياط تمام مىآمد .\r\n\r\nمقدّمهء مفسدين قزلباشيّه و قيد شدن ايشان « 2 »\r\nچون كيد حسّاد در اين مرحله كارگر نشد ، محمّد نامى را از قوم لر ، كه خود را شكر على پسر سبز على « 3 » خان زند مشهور كرده بود ، و مرتضى قلى نامى را كه نيز از آن طايفه بود ، و محمّد نامى را از اهل شيراز ، و عبد الحسين ، و عبد الفتّاح نامى را از اهل كاشان كه به جميع صفات اراذل و اوباش متّصف بودند ، و از من به ايشان احسان بسيار شده بود با خود يار كردند و تطميع نمودند ، و بر اين وا داشتند كه با من سر ستيزه را پيش « 4 » كنند ، و در غياب سخنان ناشايسته بگويند كه شايد موجب ذلّت من شود .\r\nچون خبر به من رسيد نظر به عدم قابليّت آنها التفات نكردم ، پس با هم قسم و ايمان مغلظه خوردند ، و عهد كردند كه در هنگام خلوت مراد دل اعادى را به عمل آورند و مرا به قتل رسانند ، چنان كه يكى از ايشان در وقت غير مناسبى در پس درختان خانه كمين كرده بود ، ملازمان و مستحفظان « 5 » او را گرفتند و مىخواستند كه به انواع مختلفه ذليلش كنند ، به جهت حفظ آبروى ديگران مانع شدم ، و اين مقدمه را مخفى كردم « 6 » ، پس بعد از چندى خطّى سر\r\n\r\n\r\n","description":"","footnote":"\r\n( 1 ) و غير آن : « ب ، ج » .\r\n( 2 ) عنوان : در « ب ، ج » نيامده است .\r\n( 3 ) شير على : « ب » .\r\n( 4 ) پيش كنند : شروع كنند ، بيش : « الف ، د » .\r\n( 5 ) مستحفظان : در « ب » نيامده است .\r\n( 6 ) داشتم : « ب » .\r\n","page_name":" 588 ","page_number":622},
  {"content":"\r\n\r\nبه مهر مشتمل بر انواع فحش و كلمات نالايق « 1 » پيش من فرستادند ، چون چنين ديدم ، تأديب ايشان را لازم دانستم ، و همان خط را به خدمت نوّاب ناظر فرستادم حكم فرمود ، كه ايشان را بسته نزد من آوردند « 2 » ، چون آوردند حكم به قيد و حبس ايشان كردم .\r\nچون حضور مقدّسه از اين حادثه « 3 » مطلع شدند حكم فرمودند كه زنجير - بر پاهاى ايشان كردند و در مقامى كه قوم فواحش و اراذل را قيد مىكنند ، قيدشان نمايند ، و مقرّر شد كه هر شب دو نفر تفنگ بر « 4 » دست گرفته بر بالاى سر و پائين پاى من تا صبح كشيك مى « 5 » كشيده باشند ، و جمعى ديگر نيز به اطراف و در خانه علاوه بر سابقين به حفاظت معيّن شدند ، بعد از چندى كاشيها را رخصت كردم ، و پس از چندى محمّد را رخصت دادم ، و در هنگام رخصت گفتم كه لرها را نيز « 6 » رخصت كنند .\r\nو حق آن است كه : در اين عرض مدّت آنچه محنت كشيدم و غمى كه خوردم تمام از دست بعضى از جماعت نفاق پيشهء قزلباشيه بود ، در هنگامى كه فقر دامنگير ، و ذلت دست و گريبان ايشان بود مبتلا و گرفتار بودم ، و چون به هزار سعى بليغ و حسن تدبير اندك افاقه‌اى از براى ايشان حاصل مىشد ، چون فيل ياد هندوستان كرده شروع به مستى و اظهار خودپرستى و حركات\r\n\r\n\r\n","description":"","footnote":"\r\n( 1 ) چند : « ب » .\r\n( 2 ) بياورند : « ب » .\r\n( 3 ) مقدّمه : « الف » .\r\n( 4 ) پاى : « ب » .\r\n( 5 ) مى : در « ب » نيامده است .\r\n( 6 ) نيز : در « ب » نيامده است .\r\n","page_name":" 589 ","page_number":623},
  {"content":"\r\n\r\nجاهلانه مىكردند ، و چنين يافته‌ام كه اراذل و گمنامان اين قوم در عين غنا و در غايت فقر منشأ فساد و افساد « 1 » مىشوند ، پس موافق حزم و تدبير آن است كه هميشه ايشان را در حدّ وسط نگاه دارند تا از شرّ ايشان محفوظ باشند .\r\n\r\nولادت نورچشمى محمّد در مرشدآباد « 2 »\r\nالقصّه : و در آن بلده خطّى از مرشدآباد رسيد نوشته بودند كه نور چشم برخوردار فرزند ارجمند گرامى محمّد « 3 » روز سه‌شنبه بيست و دويم ماه جمادى الاولى از سنه يكهزار و دوصد و بيست و دو « 4 » ( 1222 ) هجرى متولّد شد ، خاطر حزين را نهايت سرور و شادمانى روى داد ، اللهم اجعله من العلماء الصالحين بمحمّد صلّى اللّه عليه و آله الطّاهرين « 5 » .\r\nو خطّى از عالى حضرت متعالى مرتبت سيّد دلدار على سابق الذكر از براى مير عبد العلى امام جمعه فيض‌آباد رسيد مشتمل بر آن‌كه آقا سيد حسن عطّار از كلكتّه خطّى نوشته است و در آن بعضى سخنان به فلانى يعنى اين فقير نسبت داده است ، اين فقير در تكذيب آن عاليجناب چند ورقى نوشته به لكهنو فرستاد ، و مؤمنين زياده از صد نسخه از روى او نوشتند « 6 » و آن « 7 » را به عنايت\r\n\r\n\r\n","description":"","footnote":"\r\n( 1 ) افساد : در « ب » نيامده است .\r\n( 2 ) عنوان : در « ب » نيامده است .\r\n( 3 ) آقا محمّد : « الف » .\r\n( 4 ) دوّم : « الف » .\r\n( 5 ) خدا ! به حق محمّد ( ص ) و دودمانش او را ( آقا محمّد ) از دانشمندان صالح قرار بده .\r\n( 6 ) نوشته : « ب » .\r\n( 7 ) او : « ب » .\r\n","page_name":" 590 ","page_number":624},
  {"content":"\r\n\r\nنامه مسمّى كردم ، و در آن خدمتگذارى به مرسل و مرسل اليه شده است و آن اين است .\r\n\r\nنقل عنايتنامه « 1 »\r\nبسم اللّه الرحمن الرحيم\r\nالحمد للّه و لا حول و لا قوة الا باللّه و صلّى اللّه على محمّد و آله اوليآء اللّه و السّلام على اهل الدّيار من المؤمنين و رحمة اللّه و بركاته ، فبعد « 2 » بر ضمير منير شيعيان و مؤمنان واضح و لائح باد ! كه در اين اوقات به سماع رسيد كه عاليجناب معلّى القاب آقا سيّد حسن صاحب « 3 » - حفظه اللّه تعالى « 4 » - از كلكتّه به خدمت عاليجناب مقدّس القاب فضيلت مآب سلالة السّادات علّامى جناب سيد دلدار على صاحب - سلمه اللّه تعالى - خطّى نوشته است « 5 » و در آن مطالب و مقالاتى چند به اين نيازمند درگاه إله نسبت داده است ، و آن خطّ را دست به دست و ديار به ديار گردانيده و فرستاده‌اند ، چنان كه سواد « 6 » آن به اين بلده نيز آمده « 7 » ، و لكن مراتب ادراك فهم بزرگان مانع اشتهار او شد « 8 » ، و اين\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) فبعد : در « ب » نيامده است .\r\n( 3 ) صاحب : در « د » نيامده است .\r\n( 4 ) تعالى : در « د » نيامده است .\r\n( 5 ) است : در « د » نيامده است .\r\n( 6 ) سواد : رونوشت ، كپيه .\r\n( 7 ) آمد : « الف ، ب ، ج » .\r\n( 8 ) شده : « الف » .\r\n","page_name":" 591 ","page_number":625},
  {"content":"\r\n\r\nآرزو در دل مرسل و مرسل اليه تا قيامت بماند « 1 » ، چنان كه مفصّلا به سماع دوستان رسيده باشد ، و در هر مكانى كه اصحاب معرفت در آنجا باشند البته چنين خواهد شد .\r\nپس ، اولا بر هر برنا و پير واضح باد كه - به حمد اللّه خالق العباد - اين فقير از احدى خوف و ترس و بيم ندارد ، خواه پادشاه و خواه وزير ، و خواه حاكم ، و خواه امير ، و خواه عالم و خواه جاهل .\r\nو ثانيا بعد ذلك مىگويم كه : به جلال قدر الهى قسم است كه اين حقير اصلا از مضمون آن خطّ شريف اطلاعى ندارد ، يا آن است كه عاليجناب آقا سيد حسن صاحب از راه خوبى ذات و خجستگى صفات جعل فرموده‌اند ، و يا آنكه ديگران اين تصديع « 2 » را كشيده‌اند ، و اگر بعد از اين قسم مدّعى قبول نكند سهل است .\r\nبا آنكه مراتب رفتار بندگان آقا سيد حسن صاحب به محسنين خود شاهد ديگر بر كذب و بهتان بودن اوست ، و در هنگامى كه سواد آن خط را به خدمت رئيس اين بلدهء فيض بنياد عاليجاه رفيع جايگاه خان صاحب ، و الا مناقب نوّاب ناظر محمّد داراب على خان بهادر - دام عزه العالى « 3 » - بردند مطلقا ملاحظهء او نكرده « 4 » ، فرمودند كه : آقا سيّد حسن يا خائن است و يا كاذب ، و خطّ هريك از اين دو طايفه اعتبار ندارد .\r\n\r\n\r\n","description":"","footnote":"\r\n( 1 ) ماند : « ب » .\r\n( 2 ) تصديع : زحمت .\r\n( 3 ) بهادر و دام عزّه العالى : در « ب » نيامده است .\r\n( 4 ) نكرد : « ب » .\r\n","page_name":" 592 ","page_number":626},
  {"content":"\r\n\r\nآه . . . وا اسفاه ! در آن شهر كه از سواد اعظم هندوستان است از علما و عقلا و امراء كسى نبود كه به اين نكته برخورد ؟ - جزاهم اللّه عنّي خير الجزاء - و بعد ذلك بدانند كه عالى حضرت سامى مرتبت ، فضيلت مآب ، مبادى آداب مولوى صاحب مومى اليه از جملهء شاگردان اين دودمان و پرورش يافتگان اين خاندان است ، و اشتهار ايشان در بلدهء لكهنو از بركت نوشته‌جات بزرگان « 1 » اين خانه است ، پس ما را با ايشان بجز دوستى چيزى نيست ، و به خصوص امورات دنيويه با ايشان نزاعى نيست .\r\nو عمدهء سخن ما « 2 » با ايشان در مسائل علميّه و عمليّه ، مثلا لعن و طعن بر علماء كرام چون : عالم ربّانى « 3 » ملّا محسن كاشانى و امثاله است ، و از اين قبيل « 4 » نزاع در ميان علماء و فضلاء از قديم بوده است ، و من‌بعد نيز خواهد بود ، و احدى آن را حمل بر عدوات نكرده است ، و اگر شرذمه‌اى « 5 » از نوع نزاع در مسائل كه فيما بين علماء عراقين « 6 » شايع است در ملك هندوستان بشود محتمل است كه موجب فساد عظيم بشود ، پس بر جهّال طرفين لازم آن « 7 » است كه زبان را از غيبت علماء بند كنند ، و نمّامى و شيطنت را موقوف دارند ، و رزق و روزى خوردن و گذران معيشت را از اين ممرّ معاف نمايند .\r\n\r\n\r\n","description":"","footnote":"\r\n( 1 ) بزرگان : در « ب » نيامده است .\r\n( 2 ) ما : در « ب » نيامده است .\r\n( 3 ) زمانى : « ب » .\r\n( 4 ) جوره : « الف ، د » ، جوره - گونه و قبيل .\r\n( 5 ) شرذمه‌اى : كمى ، اندكى ، قليلى .\r\n( 6 ) عراق : « ب ، ج » .\r\n( 7 ) آن : در « ب ، ج » نيامده است .\r\n","page_name":" 593 ","page_number":627},
  {"content":"\r\n\r\nو بدانند كه : زيادتى اعزاز و احترام مولوى صاحب - سلمه اللّه تعالى - بلكه ادنى طلبه موجب سرور و خوشى ماست ، زيراكه علما ورثهء انبيائند ، و در ايشان رشك و حسادت بىمعنى است و معين يكديگراند ، و در ارشاد عباد اللّه شريك و متّحدند ، و البته ايشان نيز از عزّت خداداد ما مسرور خواهند بود ، زيراكه مغموم و مهموم شدن عالمى از عزّت و شوكت ديگرى از سفاهت و بى دينى است ، و بايد علماء مجاهدين فى سبيل اللّه خاصيت و طبيعت لشكرى را داشته باشند كه « 1 » در عين جدال با خصم به جهت ايشان معين و ياورى برسد ، از آمدن عالم ديگر مسرور و خوشنود شوند ، نه آنكه چون عطّار از بيم شكست بازار ، از وجود همكار مغموم و مهموم « 2 » شوند ! أعوذ برب العباد من شر الحسّاد ، و لعنة اللّه عليهم إلى يوم التناد « 3 » .\r\nو از زمرهء طلّاب و اصحاب فضل و لباب استدعا آن است كه : هرگاه در فتاوى و احكام و كلمات اين احقر العباد شبهه داشته باشند « 4 » ، پيش عوام بيان نكنند ، زيراكه چون نى نواختن بر سر اهل قبور بىفائده است ، بلكه بلا حجاب و مانع از فقير استفسار فرمايند ، اگر جواب بر وجه احسن شنيدند فهو المطلوب ، و اگر اين حقير سخن ايشان را حق دانست رجوع خواهد نمود و عار نخواهد داشت ، زيراكه علماء فحول را ديدم « 5 » كه از سخن و ايراد\r\n\r\n\r\n","description":"","footnote":"\r\n( 1 ) كه : در « ب » نيامده است .\r\n( 2 ) مهموم و مغموم : « الف ، ب ، ج » .\r\n( 3 ) ترجمه : من از شرّ رشك‌ورزان به پروردگار بندگان پناه مىبرم ، و نفرين خدا تا روز قيامت بر آنان باد .\r\n( 4 ) باشد : « ب » .\r\n( 5 ) ديديم : « الف ، ب ، ج » .\r\n","page_name":" 594 ","page_number":628},
  {"content":"\r\n\r\nكمترين شاگرد خود رجوع از فتوى كرده‌اند ، و طريقهء انصاف مستلزم همين است ، زيراكه منظور بيان احكام اللّه است و در آن شانه زورى « 1 » كردن نارواست ، اللهم إني أنصحت ، و اشهدك و كفى بك شهيدا « 2 » .\r\nو بعد ذلك بدانند « 3 » كه : ما را از بزرگان و اعيان مردم لكهنو مطلقا كدورت و ملالى نيست ، زيراكه بر ايشان از ما دينى ثابت نبود ، كه مساهله در اداى آن موجب كدورت ما شود ، بلى به سبب حق آباء و اجداد و آنكه ما به ظاهر در سلك علما بوديم بر ايشان لازم بود كه زياده از اينكه كردند « 4 » به ما خدمت كنند « 5 » و نكردند ، و اين نيز نبود مگر از سوء طالع احد طرفين .\r\nشعر « 6 »\r\n ز اعزاز « 7 » هم مضايقه كردند مؤمنان * خوش داشتند حرمت مهمان كربلا \r\nو اين مرحله نيز سهل است كه به سماع مىرسد كه بعضى اشخاص كه خود را داخل عقلا مىدانند در مجالس خود مىگويند كه : اين آمدن و رفتن موجب نقص مرتبهء فلانى شده ، اللّه اكبر ! نمىدانم كه كيفيّت رفتار جهّال آن ديار موجب نقص اين فقير شد يا ايشان در نظر اصحاب معرفت كم معرفت\r\n\r\n\r\n","description":"","footnote":"\r\n( 1 ) شانه زورى : كنايه است از پافشارى نمودن در مطلب باطل .\r\n( 2 ) خدايا ! تو را گواه مىگيرم بر اينكه من نصيحت خود را كردم ، و گواه تو برايم بس است .\r\n( 3 ) بدانيد : « ب » .\r\n( 4 ) كرده‌اند : « ب » .\r\n( 5 ) و : در « الف » نيامده است .\r\n( 6 ) شعر : در « ب ، ج ، د » نيامده است .\r\n( 7 ) و از اغراز : « ب » .\r\n","page_name":" 595 ","page_number":629},
  {"content":"\r\n\r\nمعروف شدند ؟ زيراكه از روزى كه از جهاز « 1 » وارد اين حدود شده‌ام ، در هر شهر و بلده امرا و بزرگان خوش رفتارى فرمودند ، چنان كه مفصّلا يا مجملا به سماع دوستان رسيده باشد ، خاصّه اكابر و اعيان فيض‌آباد خجسته بنياد « 2 » ، و غير از جهّال بلدهء لكهنو همهء شيعيان اداى حقوق و پاس آداب علما را منظور « 3 » داشتند .\r\nپس يا جميع اين مملكت خالى از اهل معرفت بوده است ، يا آن بلدهء خاصّه ؛ عاقلان تميز خواهند داد ، بلى بندگان جليل الشان ، ثريا مكان جنابعالى متعالى ، اعنى : نوّاب مستطاب ، فلك جناب ، مالك رقاب « 4 » وزير الممالك بهادر - دام اقباله العالى - را در عدم التفات عذرى بود كه به حسب « 5 » رسوم دنيويّه محقّ « 6 » بودند ، و اين عاصى بر عذر ايشان مطلع شد و پذيرفت ، و هميشه دعاگوى ايشان خواهد « 7 » بود .\r\nو عجب‌تر آن است كه : حضور پرنور مانع احدى نشدند ، و مع ذلك همه قصور خود را مبنى بر عدم تفقّد حضور داشتند . به‌هرحال بر همهء عقلا واضح باد كه :\r\n\r\n\r\n","description":"","footnote":"\r\n( 1 ) جهاز : كشتى .\r\n( 2 ) بنيان : « ب » .\r\n( 3 ) به پا : « ب » .\r\n( 4 ) فلك جناب ، مالك رقاب : در « ب » نيامده است .\r\n( 5 ) به سبب : « ب » .\r\n( 6 ) مخفى : « ب » .\r\n( 7 ) خواهم : « ب » .\r\n","page_name":" 596 ","page_number":630},
  {"content":"\r\n\r\nشعر « 1 »\r\n از قيمت يوسف نشود يك سر مو كم * هرچند خريدار به بازار نباشد \r\nو على كل حال : ما از جمله شيعيان راضى و مسرور مىباشيم ، اميد كه : « 2 » ايشان هم از اين احقر العباد مسرور باشند ، و دل آزرده نباشند ؛ زيراكه آن‌قدرى از مدّت توقف ما در اين مملكت باقى نمانده است ، انشاء اللّه تعالى ، و مادام العمر در اماكن مشرّفه دعاگوى همه خواهيم بود ، و بدانند كه : آمدن ما به اين مملكت مقدّر « 3 » نبود مگر به جهت امتحان شيعيان ، و آن حاصل شد ، و هم لا يشعرون .\r\nاميد كه : اصحاب ديانت و بصيرت از اين فقير به جهت اين كلمات مكدّر نشوند ، زيراكه زيادگوئى بعضى اين فقير را بىطاقت كرده است « و انّ هذه شقشقة هدرت ثم قرّت » « 4 » و من بعد به جز سلام در جواب ايشان گفته نخواهد\r\n\r\n\r\n","description":"","footnote":"\r\n( 1 ) شعر : در « ب » نيامده است .\r\n( 2 ) اميد چنان است كه : « الف ، ب ، ج » .\r\n( 3 ) مقدّر : در « ب » نيامده است .\r\n( 4 ) جملهء فوق تمثّل به كلام مولا امير المؤمنين عليه السلام است در خطبهء شقشقيه ، كه حضرت پس از ايراد خطبهء بليغى جهت پاسخگوئى به سؤآل مرد بصرى خطبه را ناتمام رها فرمودند ، ابن عباس تقاضا كرد كه حضرت خطبه را تمام فرمايند ، فرمودند :\r\n« تلك شقشقة هدرت ثم قرّت » .\r\nيعنى : آن شكايتها و گلايه‌ها از زمامداران پيشين همانند « شقشقهء » شتر پائين آمد و برگشت به جاى خود ، و به عبارت ديگر : آتشى بود شعله‌ور گشت و فرو نشست .\r\nشقشقه : عبارت از چيزى است مانند زبان كه شتر از داخل خود بيرون مىآورد و بر آن مىدمد ، سپس فرو مىبرد . ( مجمع البحرين )\r\n","page_name":" 597 ","page_number":631},
  {"content":"\r\n\r\nشد ، عملا بقوله تعالى :  وَ إِذا خاطَبَهُمُ الْجاهِلُونَ قالُوا سَلاماً  « 1 » .\r\nو متوقّع از اشرار آن‌كه : دست از آزار اين فقير بردارند و غيبت را موقوف كنند كه به جهت عاقبت ايشان خوب نخواهد بود ، و اصلا به اين فقير ضررى نمىتوانند رسانيد .\r\nشعر « 2 »\r\n مه فشاند نور و سگ عوعو كند * كى ز عوعو ماه ترك ضو كند \r\nعفى اللّه عما سلف « 3 » ، و علاوه بر اين مراحل ؛ مسموع شد كه در غياب ما بعضى از جهّال در پيش اهل و عيال خود نشسته از راه حسد مىگويند كه :\r\nما در اجتهاد فلانى شك داريم . نمىدانم « 4 » كه اين اشخاص در ايّام بود باش ما در آن حدود بكجا « 5 » تشريف شريف « 6 » داشتند كه به جهت تحقيق اين مطلب حاضر نشدند .\r\nشعر « 7 »\r\n مهر درخشنده چو پنهان شود * شب پره بازيگر ميدان شود \r\nبلى و اللّه فهميدند ، و لكن باعث بر كتمان حبّ رياست است « و ليس هذا\r\n\r\n\r\n","description":"","footnote":"\r\n( 1 ) الفرقان : 63 .\r\n( 2 ) شعر : در « ب ، ج ، د » نيامده است .\r\n( 3 ) خداوند گذشته را مىبخشد .\r\n( 4 ) آه ! نميدانم : « الف ، ب ، ج » .\r\n( 5 ) در كجا : « ب » .\r\n( 6 ) شريف : در « ب » نيامده است .\r\n( 7 ) شعر : در « ب ، ج ، د » نيامده است .\r\n","page_name":" 598 ","page_number":632},
  {"content":"\r\n\r\nاوّل قارورة كسرت فى الاسلام » « 1 » و مضحكه آن است كه كجى سر « واو » و درازى دم « الف » را كه در رسائل اين عاصى اتّفاق افتاده است شاهد مدّعاى خود مىنمايند ، و رجوع از فتوا را دليل مطلب خود مىفرمايند .\r\nهركه از جملهء عوّام النّاس نباشد و فى الجمله سواد عربى داشته باشد ، و به كتب علما رجوع نمايد ، معلوم خواهد كرد كه اين سخن ناشى از جهل يا تجاهل است ، و اجماعا رجوع از فتوى موجب نقص در مرتبه اجتهاد نيست ، بلكه غالبا خاصيت تجدّد نظر همين است ، و آنكه اندك زمانى در مجلس علما نشسته باشد ، و امثال اين بحثها و نكته‌گيرىها را از قبيل مناظرهء ملّاى مكتب دار با ملّا جامى در نوشتن شكل مار خواهد دانست .\r\nاگر اكابر و اعيان را در تحقيق اين مطلب اندك رغبتى بود به همهء عباد اللّه و اصحاب ديانت حالى و خاطرنشان مىكرديم كه :\r\nشعر « 2 »\r\n نه هركه چهره برافروخت دلبرى داند * نه هركه آئينه سازد سكندرى داند \r\nبل ؛ ذلك فضل اللّه يؤتيه من يشاء و اللّه ذو الفضل العظيم ، و السلام على جميع اخواننا المؤمنين و رحمة اللّه و بركاته ، و حرّر ذلك فى بلدة فيض آباد صانها اللّه عن الفساد فى شهر ربيع الاول من شهور سنه 1223 من الهجرة النبوية على مهاجرها آلاف سلام و تحية ، و انا العبد الجانى : احمد بن محمّد\r\n\r\n\r\n","description":"","footnote":"\r\n( 1 ) ضرب المثلى است .\r\n( 2 ) شعر : در « ب ، ج ، د » نيامده است .\r\n","page_name":" 599 ","page_number":633},
  {"content":"\r\n\r\nعلى بن محمّد باقر الاصفهانى المشهور بالبهبهانى غفر اللّه لهم بمحمّد و علي صلوات اللّه عليهما و آلهما اجمعين « 1 » .\r\n\r\nخروج از فيض آباد دفعهء ثانيه به سمت عظيم آباد « 2 »\r\nالقصّه : در ماه رجب المرجب از سنهء مذكوره از حضور جناب عاليهء متعاليه رخصت خواستم قبول « 3 » نفرمود ، و چند روز به طول انجاميد ، و آخر الامر در يوم جمعه پانزدهم ماه « 4 » شعبان المعظّم از سنهء مذكوره رخصت فرمودند ، پس به جهت وداع به حضور رفتم نوازش بسيار فرمود ، و اشرفى نذر امام ضامن عليه السلام را - چنان كه عادت اين ملك است - از جانب حضور و متعلّقان ايشان بر دست من بستند ، و دو منزل كشتى ، و دوازده نفر به جهت محافظت همراه كردند ، و به خدمت « گورنر جنرل لارد منتو بهادر » « 5 »\r\n\r\n\r\n","description":"","footnote":"\r\n( 1 ) بلكه ؛ اين برترى از خداست ، و خدا به هركس كه بخواهد مىدهد ، و خداوند صاحب فضلى بس بزرگ است ، و درود ، و رحمت ، و بركات خداوند بر جميع برادران مؤمن .\r\nتحرير شد ، در ماه ربيع الاوّل سال 1223 بعد از هجرت نبوى ، كه هزاران درود و تحيت بر هجرت كننده‌اش باد .\r\nو من بندهء جانى احمد فرزند محمّد على فرزند محمّد باقر اصفهانى ، مشهور به بهبهانى ، خداوند به حق محمّد و على - كه درود خداوند بر آن دو و تمامى دودمانشان باد - ما را بيامرزد .\r\n( 2 ) عنوان : در « ب » نيامده است .\r\n( 3 ) رخصت : « ب » .\r\n( 4 ) شهر : « ب » .\r\n( 5 ) منتو بهادر : « الف » ، مستوط : « ب » .\r\n","page_name":" 600 ","page_number":634},
  {"content":"\r\n\r\n- كه صاحب كلان كلكتّه است - خط نوشتند كه نوشته بفرستند كه در راه و منازل كارگذاران سركار كمپنى بهادر در حفاظت و حراست و عزّت و احترام كوتاهى نكنند ، چنان كه خطّ « لارد » در مرشدآباد به من رسيد .\r\nمجملا : در روز پانزدهم شهر مذكور به « حيات بخش » كه از باغات سركارى و در شهر « اوده » است نقل مكان كردم ، تمام اعزّه و اعيان مشايعت كردند و سه روز در آنجا بودم ، يك روز و شب از سركار نوّاب ناظر ، و يك روز از سركار نوّاب ميرزا غياث الدّين محمّد خان بهادر ، و يك روز و شب از سركار برادر صاحب و الا مناقب ميرزا سيد ، و صاحب ضيافت به قدر كفاف تمام خلايق كه به مشايعت من آمده بودند آوردند ، و در روز سيّم ياران را وداع كردم ، و در آن هنگام نمىدانم چه گذشت .\r\nمن و تمام ياران به آه و فغان و گريه و زارى بوديم ، خصوص برادر صاحب مذكور و اولاد او ، سيّما نورچشمى فرزند مقامى بهادر ميرزا كه فرزند خوانده من بود ، آنچه بر من در هنگام مفارقت گذشت :\r\n دل من داند و من دانم و داند دل من \r\nمسلمانان از يك طرف به آه و فغان بودند و هنود ، از يكطرف .\r\n\r\nمقدّمهء مهنت « 1 »\r\nنظر به آن‌كه : مهنت - يعنى مرشد آنها - را يكى از اعادى او اسير كرده در جنگل مقيّد و محبوس مىداشت و به من التجا آوردند ؛ قبول كردم ، به شرط\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n","page_name":" 601 ","page_number":635},
  {"content":"\r\n\r\nآنكه با مسلمين خوش سلوكى « 1 » كنند ، و به خدمت نوّاب ناظر التماس كردم ، وى را از آن مهلكه نجات داده ، بر مكانش مستقل فرمود .\r\nشعر « 2 »\r\n چنان با نيك و بد سر كن كه بعد از مردنت عرفى * مسلمانت به زمزم شويد و هندو « 3 » بسوزاند \r\nپس با اين حالت به اتّفاق آقا محمّد حسن « 4 » ، و ملّا اسد اللّه و عالى حضرت سيادت « 5 » مرتبت مير صفدر « 6 » على خلف سيد ببر على موسوى ساكن لكهنو - كه نهايت مقدّس و صالح است - بر كشتى سوار شده روانهء سمت عظيم‌آباد شديم ، و در « 7 » قريهء « تهانده » - كه محل سفيد پارچه است ، و از آن جا تجّار به اطراف مىبرند - بعد از دو روز روانه شديم ، و در عرض راه به سبب خوش صحبتىهاى رفقا بسيار خوش گذشت .\r\n\r\n\r\n","description":"","footnote":"\r\n( 1 ) رفتارى : « ب » .\r\n( 2 ) شعر : در « ب ، ج ، د » نيامده است .\r\n( 3 ) كافر : « ب » .\r\n( 4 ) محمّد حسين : « ب » .\r\n( 5 ) سعادت : « ب » .\r\n( 6 ) صفدر : در « ب » نيامده است .\r\n( 7 ) به‌جاى ( در ) ( از ) باشد بهتر است .\r\n","page_name":" 602 ","page_number":636},
  {"content":"\r\n\r\n\r\nفصل بيست و دويّم ورود عظيم‌آباد بعد از مراجعت از فيض‌آباد « 1 »\r\nو در روز بيست و هشتم شهر مذكور دو ساعت تقريبا از شب گذشته وارد جنّت البلاد عظيم‌آباد شديم ، و در پائين مدرسهء مرحوم نوّاب سيف خان - كه ذكرش سابقا گذشت - كشتى را بسته خود در آن مدرسه مقام گرفتم ، در همان شب عالى جناب مستغنى الالقاب سيد كاظم على خان بهادر ، و عاليشأن امير على « 2 » خان صاحب ، و جمعى ديگر از اعزّه به ملاقات آمدند ، چون روز شد دولت و اقبال همراه « مهاراجه جها و لعل » - كه ذكرش در شرح احوال لكهنو گذشت - به اتّفاق بندگان نوّاب مستطاب عباس قلى خان بهادر نصرت « 3 » جنگ - دام اقباله - خلف ارجمند نوّاب غفران مآب منير الدوله بهادر - كه ذكرش در ضمن احوال سابق عظيم‌آباد گذشت - تشريف آوردند ، چون ماه مبارك رمضان قريب بود توقف نمودم ، و اعزّه و مقدّسين خاطر را مسرور مىداشتند ، و به تحقيق مسائل مشغول بودند ، الحق در آن ماه مبارك ؛ به سبب الفت و محبّت دوستان بر من نهايت خوش گذشت .\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) على : در « ب » نيامده است .\r\n( 3 ) از ( نصرت جنگ ) تا ( منير الدوله بهادر ) : در « ب » نيامده است .\r\n","page_name":" 603 ","page_number":637},
  {"content":"\r\n\r\n\r\nاحوال عالىجناب آقا سيّد حسين شهرستانى دام عزه « 1 »\r\nو در آن شهر قبل از من وارد بود عالىجناب ، معلّى القاب فضائل مآب ، سلالة السّادات علّامى فهّامى آقا سيّد حسين ، داماد خجسته نهاد مرحوم مغفور جنّت آرامگاه جناب ميرزا محمّد مهدى شهرستانى - قدس سرّه - كه عازم حدود فيض‌آباد و لكهنو بودند ، ملاقات اتّفاق افتاد ، در ترجيح ميان آن دو بلده متردّد بود ، و از من مشورت فرمود ، فيض‌آباد را ترجيح دادم ، قبول نمود ، و عزيمت فيض‌آباد را جزم فرمود ، در « جهانگير نگر » خط ايشان رسيد ؛ نوشته بودند كه : از بنارس عازم لكهنو شده‌اند ، خاطر حزين را تفكّر و تحيّر تمام حاصل شد ، زيراكه اين حسين است و آن كوفه ، نمىدانم از منافقين آنجا بر سرش چه خواهد آمد ؟ ! اللهم انصره و احفظه و عزّزه بمحمّد و آله « 2 » .\r\n\r\nمستر هنرى دگلس « 3 »\r\nمجملا : عاليشأن رفيع مكان زبدة الاعيان مستر هنرى دگلس صاحب بهادر كه « جج « 4 » و مجستريت « 5 » » يعنى صاحب عدالت ديوانى و فوجدارى آن بلده است ، و در ابناى جنس خود نهايت ممتاز ؛ و به صفات حميده و خصال\r\n\r\n\r\n","description":"","footnote":"\r\n( 1 ) عنوان : در « ب ، د » نيامده است .\r\n( 2 ) خدايا ! بحقّ محمّد و دودمانش ياريش كن و حفظش كن و عزّتش بده .\r\n( 3 ) مستر دگلس صاحب  « Henry Douglass »  : « الف » ، عنوان : در « ب ، ج » نيامده است .\r\n( 4 )  Judge  .\r\n( 5 )  majstrate  .\r\n","page_name":" 604 ","page_number":638},
  {"content":"\r\n\r\nجميله موصوف ، و هميشهء اوقات او ؛ در رفاهيت رعيّت و عباد اللّه مصروف است ، چون بر ورود من آگاهى يافت يك نفر هركاره از سركار خود معين فرمود كه پيش من حاضر باشد و به هر خدمتى كه بگويم قيام نمايد .\r\n\r\nمستر هاگنس بهادر هيبت جنگ « 1 »\r\nو صاحب عدالت اپيل « 2 » آن بلده بود عالىقدر رفيع مقدار معدلت شعار ناظم الملك صمصام الدوله مستر « هاگنس » « 3 » بهادر هيبت جنگ كه نخبهء اشراف و اعيان و اعزّهء با نام و نشان ، و عمدهء امراء عاليشأن فرقهء انگريز ، و طالب مجالست و مصاحبت نيكان و ارباب فضيلت و نام‌آوران هر ملّت و طريقه ، و در علوم عربيّه و اطلاع بر مراتب ادبيّه سرآمد امثال و اقران است .\r\n\r\nمستر كرتنى سمت صاحب بهادر « 4 »\r\nو نيز از اصحاب عدالت مذكوره بود صاحب جليل الشأن معدلت نشان رفيع مكان مستر « كرتنى » سمت صاحب بهادر ، وى از جملهء اخيار اين قوم ، و راغب مجالست اصحاب فضل و دانش ، و طالب مصاحبت ارباب كمال و بينش است ، و چون صاحبين سابقين از لوث ارتشا و طرفدارى احد خصمين معرّى و مبرّىاند ، و به كنه مطالب غامضه به اندك التفاتى مىرسند .\r\n\r\n\r\n","description":"","footnote":"\r\n( 1 ) عنوان : در « الف ، ب ، ج » نيامده است .\r\n( 2 )  Appeal  .\r\n( 3 )  Huggins  .\r\n( 4 ) عنوان : در « الف ، ب » نيامده است .\r\n","page_name":" 605 ","page_number":639},
  {"content":"\r\n\r\nو در آن شهر مراسله از محترمهء مكرّمه « بيو بيگم » صاحبهء مرحومه از مرشدآباد رسيد مشتمل بر اين كه « فرح باغ » كه از باغات عاليهء سركار است به جهت سكونت شما مقرر كرده‌ايم « 1 » ، در هنگام بود و باش اين بلده در آنجا منزل فرمايند ، و اعاظم و اعيان عظيم‌آباد خصوص نوّاب مستطاب عباس قلى خان بهادر نصرت جنگ سابق الالقاب اصرار بر توقّف در آن بلده داشتند ، و من در ترجيح اندك تأمّلى داشتم و خاطر را بيشتر ميل به عظيم‌آباد بود به سبب تقدّس و تديّن و خوش رفتارى امرا و اعيان آن بلده بر خلاف دار الشّرب مذكور .\r\nدر اين اثنا از متردّدين به سماع رسيد كه به سبب ضعيفهء فاحشهء فاجرهء ملعونه - كه داناى مرشدآباد و از صلب برادر مير امن ناصبى است - بالكليّه ابواب خير در آن بلده مسدود و زياده از سابق بزرگان را از درگاه احديّت به يگانگى حاصل شده است ، استماع اين مقدمه زياده موجب ترجيح عظيم‌آباد شد ، زيراكه امثال اين فقير را دوستى با هركه مىشود زياده از راه نيكى ذات و خجستگى صفات و اطوار و كردار او است ، و يا آنكه به جهت تمشيت دادن امور فقرا و ذوى الحاجات است ، و هرگاه هر دو نبود ؛ بود و نبودش على السويّه خواهد بود ، پس در خاطر خود مخمّر نمودم كه به سبب حركت دادن عيال و فرستادن عالى حضرت آقا محمّد حسن خراسانى به تمشيت امور ولايت به مرشدآباد بروم و به زودى مراجعت كنم .\r\n\r\n\r\n","description":"","footnote":"\r\n( 1 ) كرده‌ام : « ب » .\r\n","page_name":" 606 ","page_number":640},
  {"content":"\r\n\r\n\r\nكريم قلى خان « 1 »\r\nالقصّه : بعد از چند روز نوّاب مستطاب معلّى القاب كريم قلى خان بهادر خلف اوسط نوّاب منير الدوله بهادر مرحوم خراسانى سابق الذكر به ملاقات تشريف آورد ، ايشان نيز اصرار بر توقف فرمودند ، وى اميرى است عالى شأن ، و بزرگى است با نام و نشان ، و مدّتى در خدمت شاه عالم پادشاه كه نام سلطنت با او بود « 2 » ؛ با عزّت و امتياز تمام مىماند و از آن پادشاه به خطاب مقرّب الخاقان ضياء الملك ، ضياء الدوله فرزند خان بهادر تهوّر جنگ سرافراز گرديد ، و در انشاء شعر فارسى و هندى و فهم آن و طريقهء محاوره و مجلس آرائى طبع رسائى دارد ، افسوس كه در دوستى ثباتى و در صداقت استقامتى ، و به شريعت مقدّسه - چنان كه بايد - التفاتى ، و در بازار بزرگى و سرورى بجز جلال بى جا كه نهايت كاسد و بىرونق است متاعى ندارد .\r\nو فرزند ارشد ارجمندش عاليشأن معلّى مكان مهدى قلى خان صاحب در مراتب تقدّس و ديندارى از پدر نهايت ممتاز است ، و از امورات خير آن امير تعزيه‌دارى حضرت سيّد الشهدا عليه السلام با ساز و دهل به جهت اجتماع خلائق مشهور بود ، و زياده از آن چيزى به سماع نرسيد .\r\n\r\nمحمّد صادق خان « 3 »\r\nو از جملهء نيكان و خوبان اين سلسله بود عاليشأن معلّى مكان ، رفيع\r\n\r\n\r\n","description":"","footnote":"\r\n( 1 ) عنوان : در « الف ، ب ، ج » نيامده است .\r\n( 2 ) بود : در « د » نيامده است .\r\n( 3 ) عنوان : در « الف ، ب » نيامده است .\r\n","page_name":" 607 ","page_number":641},
  {"content":"\r\n\r\nبنيان مريد « 1 » خاص « 2 » علماء با نام و نشان ، محمّد صادق خان ، خلف مرحوم نوّاب محمّد شجاع خان بهادر خلف اكبر نوّاب غفران مآب منير الدّوله بهادر سابق الذكر ، وى با اكثر اخوانش از جملهء عبّاد و نيكانند ، و « 3 » اغلب به ملاقات آمده خاطر را مسرور مىداشتند .\r\n\r\nمير يوسف على خان « 4 »\r\nو در اين سفر ملاقات شد با عاليشأن معلّى مكان سلالة السّادات مير « 5 » يوسف على خان خلف مرحوم مير غلام حيدر خان هراتى كه در ضلع مظفرپور از اضلاع عظيم‌آباد از كيد اشرار كشته شد ، وى سيّدى است رقيق القلب و خجسته اخلاق و در استفادهء علوم شرعيه رغبت تامّه دارد ، به حدّى كه صلاحيت و فضيلت شعار ملّا محمّد على ترشيزى « 6 » خراسانى را - كه در ترجمهء ظاهر بعضى از متون فقهيّه از بعضى از طلّاب آن بلده فى الجمله بهتر بود - در خانهء خود برده متكفّل جزئى و كلى اخراجات او شده نزدش به استفادهء ترجمهء « شرايع الاسلام » مشغول است .\r\n\r\n\r\n","description":"","footnote":"\r\n( 1 ) مريد : در « د » نيامده است .\r\n( 2 ) خاصان : « ج » .\r\n( 3 ) و : در « ب » نيامده است .\r\n( 4 ) عنوان : در « الف ، ب ، ج » نيامده است .\r\n( 5 ) امير : « ب » .\r\n( 6 ) ترشيز : كاشمر فعلى را گويند .\r\n","page_name":" 608 ","page_number":642},
  {"content":"\r\n\r\n\r\nميرزا رستم على « 1 »\r\nو نيز از علماء آن شهر بود ؛ عالىحضرت سامى مرتبت فضيلت شعار ميرزا رستم على ، خلف مولوى محمّد حليم كشميرى ، وى در علوم معقولات در آن بلده وحيد و نهايت لسّان « 2 » و خوش محاوره است ، و در نزد من به استفاده مشغول بود .\r\nو نيز از علماء آن شهر بود ؛ عالىحضرت ستوده مرتبت ، حميده خصلت ، فضائل شعار ، فرخنده رفتار آخوند ملّا ابو القاسم سمنانى ، وى صاحب طبع سليم و ذهن مستقيم ، و عارف به اغلب علوم متداوله سيّما تواريخ ملل مختلفه است ، و « 3 » چون ديگران زياده از آنچه مىداند ادعا ندارد .\r\n\r\nكرنيل « 4 »\r\nو نيز در اين « 5 » سفر ملاقات شد با عالىشأن رفيع بنيان « 6 » كلبعلى خان - مخاطب به كرنيل صاحب - خلف شيخ نصر اللّه ساكن « پرسه » از قراى عظيم‌آباد ، وى را صاحب جود و رقيق القلب و مخلص علما و سادات يافتم ، و با من اخلاص و مودّتش به درجهء كمال است .\r\n\r\n\r\n","description":"","footnote":"\r\n( 1 ) عنوان : در « الف ، ب ، ج » نيامده است .\r\n( 2 ) لسّان : سخنور .\r\n( 3 ) و : در « ب » نيامده است .\r\n( 4 ) عنوان : در « ب ، ج » نيامده است .\r\n( 5 ) آن : « الف » .\r\n( 6 ) مكان : « ب » .\r\n","page_name":" 609 ","page_number":643},
  {"content":"\r\n\r\n\r\nمير خادم حسين خان « 1 »\r\nو نيز در اين سفر ملاقات شد با عاليشأن سلالة الاعيان مير خادم حسين خان ، خلف عالى حضرت مير شاه على خان صفوى ، از بطن همشيرهء سلالة الاطياب عالىشأن مير « 2 » محمّد باقر خان اسلام خانى ، وى جوانى است خوش‌صحبت و ظريف و نيكو مقال ، و به تحصيل علوم عقليه شوق تمام دارد ، اغلب « 3 » به ملاقات مىآمد و خاطر را خوش مىداشت .\r\nمجملا : با بزرگان بسيار در اين سفر ملاقات شد ، چون نسب ايشان مفصّلا در اين وقت در نظر نيست نگارش نشدند ، همگى « 4 » را با من مودّت و دوستى به درجهء كمال بود ، اغلب پيش من حاضر بودند و به صحبت و تحقيق مسائل خاطر را مسرور مىداشتند .\r\n\r\nقاضى القضات « 5 »\r\nبعد از چند روز عالىجناب معلّىالقاب ، فضائل مآب محمّد نجم الدين خان ، قاضى القضات ممالك محروسه سركار كمپنى انگريز بهادر وارد شد و به ملاقات تشريف آورد ، وى از ساكنين قصبهء « كاكورى » از قصبات لكهنو ، و « 6 » فاضلى است عالىشأن و نهايت خجسته اخلاق و متواضع ، و در\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) مير : در « د » نيامده است .\r\n( 3 ) و اغلب : « ب » .\r\n( 4 ) و همگى : « الف » .\r\n( 5 ) عنوان : در « ب ، ج » نيامده است .\r\n( 6 ) و : در « ب ، ج » نيامده است .\r\n","page_name":" 610 ","page_number":644},
  {"content":"\r\n\r\nسركار كمپنى به منزلهء صدر الصدور است ، فتاوى و احكام ، و عزل و نصب قضات در ظاهر به او متعلّق است .\r\nدر اوقاتى كه در فيض‌آباد بودم آن عالىشأن نيز در قصبهء مذكوره به ملاقات اقارب و خويشان خود آمده بود ، بعضى از رسائل من « 1 » به نظرش رسيده قلبا با من محبت و و داد و الفت غايبانه حاصل نموده بود ، و « 2 » چون وارد آن شهر شد به ملاقات تشريف آورد ، و مراتب دوستى به درجهء كمال رسيد ، رزقه اللّه سعادة الدارين .\r\n\r\nخروج از عظيم‌آباد « 3 »\r\nچون ماه مبارك رمضان تمام شد عزم مرشدآباد كردم ، اعزّه مانع شدند وعده مراجعت كردم ، و در يوم هفتم ماه شوّال بر كشتى سوار شده ياران را وداع كرده « 4 » و به اتّفاق رفقاى سابق الذكر روانهء سمت مقصود شديم ، و در عرض راه از فضل جناب اقدس الهى آنقدر خوش گذشت كه از حدّ تحرير افزون است .\r\n\r\n\r\n","description":"","footnote":"\r\n( 1 ) من : در « ب » نيامده است .\r\n( 2 ) و : در « ب » نيامده است .\r\n( 3 ) عنوان : در « ب ، ج » نيامده است .\r\n( 4 ) كردم : « الف » .\r\n","page_name":" 611 ","page_number":645},
  {"content":"\r\n\r\n\r\nفصل بيست و سيّم : ورود دار الشّرب مرشدآباد « 1 » دفعهء ثانيه و احوال آن بلده و فوت بيوبيگم صاحبه « 2 »\r\nبعد از يازده روز وارد « بهكوان كوله » « 3 » كه تقريبا سه فرسخى مرشدآباد است شديم و « چهكره » و گارى كرايه كرده اسباب را حمل كرده ، يوم هجدهم شهر مذكور وارد شهر مذكور شديم و به علّتى كه سبق ذكر شد در باغ مذكور منزل نكردم ، و خود خانه‌اى كرايه نموده در « 4 » آن مقام گرفتم ، روز دويّم عالى شأن معلّى مكان ، رفيع بنيان ، خير الامثال و فخر الأقران نوّاب مير « 5 » ابو القاسم خان بهادر مشهور به « مير منگلى » صاحب - پسرزادهء بيگم صاحبه سابقة الالقاب - به ملاقات آمد ، و رفتن به باغ را تكليف نمود ، قبول نكردم و چند دفعه نيز خواجه سرا پيغام آورد ، و هر دفعه را به عذرى موقوف داشتم ، زيراكه احوال و اوضاع اين وقت مناسب حال من نبود ، پس به آن ضعيفهء فاجرهء ملعونهء مغويهء « 6 » اصحاب خير - كه ذكرش گذشت - بعضى از مواعظ و نصايح پيغام كردم مفيد نشد .\r\n\r\n\r\n","description":"","footnote":"\r\n( 1 ) ورود دار الشرب مرشدآباد : « د » ، عنوان : « د » .\r\n( 2 ) عنوان : در « ب » نيامده است .\r\n( 3 ) كهوان : « الف ، ب » .\r\n( 4 ) و در آن : « ب » .\r\n( 5 ) ميرزا : « ب » .\r\n( 6 ) مغويه : گمراه كننده .\r\n","page_name":" 612 ","page_number":646},
  {"content":"\r\n\r\nشعر « 1 »\r\n بر سيه دل چه سود خواندن وعظ * نرود ميخ آهنى در سنگ \r\nافسوس كه : الحال در آن بلده اصلا اثر خير باقى نمانده است ، و بعضى را كه فى الجمله از ابناى جنس خود امتيازى « 2 » حاصل بود ؛ نيز از معاشرت و مصاحبت بدان عاقبت را فراموش كردند به حدّى كه شرح آن مناسب حال و لايق اين دفتر نيست .\r\nو بيگم موصوفه در شهر شوّال سنهء يكهزار و دوصد و بيست و چهار ( 1224 ) هجرى اين دار فانى را وداع كرد .\r\n\r\nسجع مهر گورنر لارد منتو بهادر « 3 »\r\nالقصّه : در آن بلده خطّ گورنر رسيده مشتمل بر حكم به حفاظت و حراست اين فقير ، و عدم مؤآخذه و مطالبهء گمرك از اموال و اجناسى كه همراه من باشد ، و مهر بسيار بزرگى بر آن كاغذ بود ، به اين عبارت « فدوى محمّد اكبر شاه ، پادشاه غازى زبدهء نوبنيان عظيم الشأن مشير خاص حضور فيض معمور پادشاه كيوان بارگاه انگلستان ، اشرف الامراء « لارد منتو گورنر » جنرل « 4 » ناظم ممالك محروسهء سركار كمپنى انگريز بهادر متعلّقهء كشور هند ، سنهء احد » ، يعنى از جلوس محمّد اكبر شاه كه نام سلطنت را بر او نهاده‌اند ، خط\r\n\r\n\r\n","description":"","footnote":"\r\n( 1 ) شعر : « الف » .\r\n( 2 ) اعتبارى : « ب » .\r\n( 3 ) عنوان : در « ب » نيامده است .\r\n( 4 ) جنرال : « الف » .\r\n","page_name":" 613 ","page_number":647},
  {"content":"\r\n\r\nرا پيش صاحب كلان آن بلده اسكات صاحب فرستادم ، حكم شد كه هرشب چند نفر از سركار كمپنى از براى محافظت من حاضر مىشدند ، و قبل از من جناب معلّى القاب مخدومى ميرزا محمّد حسن شهرستانى - دام فضله - وارد آن شهر شده بود ، و در شب موازى چهار هزار روپيه تقريبا نقد و جنس از او به سرقت برده بودند ، و به سبب خطّ مذكور بر من سانحه‌اى واقع نشد ، و بسيار خوش گذشت .\r\n\r\nروانه شدن آقا محمّد حسن خراسانى به سمت كلكتّه به عزم ايران « 1 »\r\nپس در يوم سه‌شنبه نهم شهر ذى القعدة الحرام از سنهء مذكوره ، عالى حضرت آقا محمّد حسن خراسانى ناظر خود را به اتّفاق ملّا اسد اللّه بروجردى روانهء كلكتّه نمودم ، و خطّى به عاليجناب فضائل مآب ، خير الحاج حاجى حيدر بن مرحمت پناه امير احمد بندر ريقى - كه از جملهء اخيار و سرآمد تجّار بندر كلكتّه است - نوشتم كه ايشان را با فى الجمله تنخواهى كه نزد آن عاليشأن بود بر جهاز صالحى سوار كرده روانه نمايند ، كه امور عتبات عاليات و بلدهء كرمانشاهان را منظّم و منسّق نمايد « 2 » ، و خود توقّف كردم تا آنكه خبر رسيد كه در غرّهء شهر ذى الحجه سوار « 3 » و روانهء سمت مقصود شدند ،\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) نمايند : « ب ، ج » .\r\n( 3 ) سوار شدند : « ب » .\r\n","page_name":" 614 ","page_number":648},
  {"content":"\r\n\r\nاللهم بلّغهم و ما معهم بلاغا حسنا جميلا برحمتك يا ارحم الراحمين « 1 » .\r\n\r\nفصل بيست و چهارم روانه شدن به سمت جهانگيرنگر « 2 »\r\nپس نورچشمى محمّد را با والده‌اش در مرشدآباد گذاشته به اتّفاق عاليجناب مقدّس القاب ميرزا غلامحسين خان ، و عاليشأن مير سيد عليخان - كه ذكرشان گذشت - و سيادت منزلت مير صفدر على - سابق الذكر - در يوم سه شنبه ، چهاردهم ماه ذى الحجة الحرام از سنهء مذكوره روانهء بلدهء جهانگيرنگر شديم ، و در عرض راه از بسيارى تعجيل رفقا - كه شب و روز را اغلب در طىّ مسافت بوديم - بسيار بد گذشت .\r\n\r\nاحوال نوّاب نصرت جنگ بهادر و نوّاب شمس الدّوله بهادر دام عزّهما « 3 »\r\nپس در روز دوشنبه بيستم ماه مذكور وارد شهر مذكور شديم نوّاب مستطاب معلّى القاب ، سلالة الاطياب نقاوة الانجاب ، فخر الأعيان و الحكّام و زبدة الامراء و الأعلام ، متخلّق به اخلاق مصطفويّه ، و متأدّب به آداب مرتضويّه ، اخوى مقامى ، نصير الملك ، انتظام الدوله سيد عليخان بهادر\r\n\r\n\r\n","description":"","footnote":"\r\n( 1 ) خدايا ! و اى مهربانترين مهربانان ! به مهربانى خود ؛ به نيكى و خوبى ؛ آنان و همراهانشان را به مقصد برسان .\r\n( 2 ، 3 ) عنوان : در « ب » نيامده است .\r\n","page_name":" 615 ","page_number":649},
  {"content":"\r\n\r\nنصرت جنگ - ادام اللّه توفيقاته - به احتمال آنكه عيال همراه من باشند دو قطعه خانه به جهت سكونت من مقرّر فرموده بود .\r\nپس من در يك قطعه منزل كردم ، و رفقاى سابق الذكر در قطعهء ديگر قرار گرفتند ، و نوّاب معظّم اليه به اتّفاق برادر نامدار خود نوّاب كريم الالقاب ، فواضل اكتساب ، نخبة الامراء « 1 » ، و زبدة النجباء ، جامع فضائل صورى و معنوى ، اخوى مقامى ، امير « 2 » الملك ، شمس الدوله سيد احمد عليخان بهادر ذو الفقار جنگ - ادام اللّه عزّه - به ملاقات تشريف آوردند ، ايشان را در همهء مراحل از آنچه شنيده بودم بهتر ديدم ، و حق آن است كه در اين حدود قليل النظيرند ، با علما در نهايت فروتنى و تواضع ، و با اهالى دنيا به غايت بزرگى و سرورى ، و به قدر مرتبه و شأن با هر يك سلوك و رفتار را منظور دارند .\r\nو نوّاب شمس الدوله بهادر در علاوه بر مراتب اوصاف بزرگى ، به علوم متداوله ، خاصّه در كلام نيز مربوط است ، چنان كه رساله در تقسيم عقل و مراتب آن تأليف فرموده بود ، و به مطالعهء من رسانيد ، الحق نهايت پسنديده و نيكو تأليف شده بود ، افسوس كه مداخل آن در سركار به قدرى كه بايد نيست « 3 » ، سبحان اللّه الحكيم الخبير .\r\n\r\n\r\n","description":"","footnote":"\r\n( 1 ) از ( نخبة الامراء - تا - امير ) : در « ب » نيامده است .\r\n( 2 ) منير : « ج » .\r\n( 3 ) يعنى درآمد مالى ايشان در ادارهء حكومتى به قدر شأنش نيست .\r\n","page_name":" 616 ","page_number":650},
  {"content":"\r\n\r\n\r\nاشاره به احوال ناظم مرشدآباد « 1 »\r\nچقدر اختلاف در اوضاع و اطوار خلائق است كسى كه هميشه مست و لا يعقل و از خدا و خلق بيگانه است ، و احدى از اخيار و اشرار از رفتار و كردار وى راضى نيست ، و در مرحلهء بخل به حدى رسيده است كه معيشت آن بر چند شيشهء شراب ، و چند عدد ماهى ريزه ، و قدرى روغن چراغ است ، و هميشه صحبت او با اراذل و اوباش و مردمان لوطى و قلّاش است ، و اگر كسى را مالك دو دينار ديد از حسد و رشك قريب به هلاكت مىرسد ، در مرشد آباد بر مسند نظامت مىنشيند و مالك مداخل شانزده لك روپيه مىشود ، و اشخاصى كه به همه جهت قابل و به جميع كمالات حسنه و اوصاف پسنديده متّصفند قليل البضاعه و تهىدستند .\r\nشعر « 2 »\r\n نه با آن به مهرى نه با اين به كين * تو دانائى اى احكم الحاكمين \r\nو اين از عادات ديرينهء فلك كجمدار « 3 » و اعظم شاهدى است بر بىاعتبارى زخارف دنياى بىاعتبار ، چنان كه در اخبار كثيره وارد است كه اگر دنيا را به قدر پر كاهى در نزد جناب باريتعالى اعتبارى مىبود ، هرآينه از آن به قدر لقمه به كافران عطا نمىفرمود .\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) شعر : در « ب ، ج ، د » نيامده است .\r\n( 3 ) از ( و اعظم - تا - بىاعتبار ) : در « ب » نيامده است .\r\n","page_name":" 617 ","page_number":651},
  {"content":"\r\n\r\nشعر « 1 »\r\n فلك را عادت ديرينه اينست * كه با آزادگان دائم به كين است \r\nاگر احدى اين مطالب را خلاف واقع ، و فقير را صاحب غرض داند ، محنت اندك سياحتى را بر خود بگذارد ، يا آنكه از عامّهء متردّدين آن حدود استفسار نمايد ، اگرچه به زعم خود با اين فقير خوش سلوكى كرده است ، و لكن چه بايد كرد كه وقايع نگارى مقتضى آن است كه احوال بر وجه راستى و درستى نگارش شوند ، القصه ؛ در آن مدّت در « جهانگيرنگر » بوديم ، دقيقه‌اى از آداب « 2 » و تعارفات و سلوك را فرو گذاشت نكردند ، و مكرّر ملاقات فيما بين اتّفاق مىافتاد .\r\n\r\nرؤيت هلال ماه محرم الحرام سنه 1224 در بلدهء جهانگيرنگر ، و كيفيت عزادارى بزرگان آنجا و بلدهء مرشدآباد « 3 »\r\nپس هلال ماه محرم الحرام سنهء يكهزار و دوصد و بيست و چهار ( 1224 ) هجرى دررسيد ، و بزرگ و كوچك به عزادارى مشغول شدند ، و در آن بلده ، تعزيه خانهء قديمه‌اى است كه يكصد و پنجاه سال تقريبا قبل از اين ، « مير مراد » نامى كه نهايت مقدّس و صالح و ديندار و از سلسلهء سادات اطهار\r\n\r\n\r\n","description":"","footnote":"\r\n( 1 ) شعر : در « ب ، ج » نيامده است .\r\n( 2 ) از ( و دوستى - تا - از آداب ) : در « د » نيامده است .\r\n( 3 ) عنوان : در « ب » نيامده است .\r\n","page_name":" 618 ","page_number":652},
  {"content":"\r\n\r\nبود بنا كرده است ، و به « حسينى دالان » « 1 » مشهور است .\r\nو نوّاب معظّم اليه از حسن ارادت و نهايت اخلاص و ديندارى به اهتمام امور آن مكان شريف مشغول مىشد ، و در غايت خوبى به انجام مىرسانيد ، و از شدّت تقدّس و صلاح ، فاتحه خوانى را در عهدهء خود و برادر نامدار و الا تبار خود گذاشته بود ، و هرگاه يكى بر منبر مىرفت ديگرى شمعدان را بر دست گرفته ، در نهايت عجز و انكسار در پاى منبر مىايستاد .\r\nو در شب هفتم - چنان كه رسوم اين ملك است - اسبى را به صورت ذو الجناح مىسازند و در شهر مىگردانند ، آن دو امير معظّم دو طرف لجام آن اسب را گرفته بر سر و سينه‌زنان در شهر با دستگاه تمام نوحه‌كنان مىگرديدند .\r\nو در روز عاشورا حسب العادهء اين ملك ، شبيه ضريح مقدّس را ؛ با افغان و زارى پياده به خارج شهر قريب به يك فرسخ برده دفن مىكردند .\r\n\r\nتعزيه‌خانهء مرشدآباد « 2 »\r\nو در مرشدآباد تعزيه‌خانهء بسيار عالى است كه نوّاب سراج الدوله شهيد بانى آن است ، و به جهت اخراجات آن مبلغ خطيرى از املاك مقرّر كرده بوده است ، و جماعت انگريزيه آنها را به سبب بعضى از مصالح به تصرّف خود درآورده‌اند ، و در سالى دوازده هزار روپيه « 3 » به ناظم آن بلده مىرسانند كه به\r\n\r\n\r\n","description":"","footnote":"\r\n( 1 ) حسينى دالان - حسينيّه .\r\n( 2 ) عنوان : در « ب » نيامده است .\r\n( 3 ) دوهزار : « ج » .\r\n","page_name":" 619 ","page_number":653},
  {"content":"\r\n\r\nمصارف مقرّرهء آن مكان برساند « 1 » .\r\nو در ايّام عاشورا از دولت سركار كمپنى بهادر فى الجمله رسوم تعزيه‌دارى در آنجا به عمل مىآيد ! و در بعضى از اوقات بندگان ناظم مست و لا يعقل آمده بر مسند كبر نشسته بر متكاى نخوت و بزرگى تكيه مىدهد ، و جماعت انگريزيه نيز بر كرسيها در مقابل او مىنشينند ، و بسا هست كه از غايت بىهوشى در عقب منبر رفته به خواب مىرود ، و يا آنكه شراب مىآشامد ، و در هنگام فاتحه خوانى شخصى بر منبر رفته به نام او و گذشتگان او كه احوال ايشان لايق اين دفتر نيست فاتحه مىخواند ، و اصلا نام باعث و بانى آن مكان شريف يعنى نوّاب شهيد را بر زبان نمىآورند ، و لكن غافلند از اين معنى كه شنونده حكيم و داناست .\r\nمجملا : اگر مقدمهء دوازده هزار روپيه و اهتمام جماعت انگريزيه نبود چون تعزيه‌خوانه‌هاى ديگر اثرى الى الآن از آن مكان باقى نمانده بود ، حسن سلوك و انصاف اين جماعت را بايد ديد كه با آنكه از اسلام بيگانه‌اند و نوّاب سراج الدوله دشمن ايشان بوده است ، الى الآن آن مبلغ را به آن سركار مىرسانند و در تمام قلمرو خود به آن تسلّطى كه دارند املاك و عقاراتى كه وقف معابد مسلمين يا هنود بوده است همه را برقرار گذاشته‌اند ، با آنكه مبالغ خطيره‌اى مداخل آنهاست ، اميد كه حق تعالى ديدهء بصيرت و تقليد به اهل اسلام نيز كرامت كند .\r\nالقصّه : در يوم سيّم ماه صفر المظفر از سنهء مذكوره كه نيّر اعظم در برج حمل طالع و روز عيد نوروز سلطانى بود ، نوّاب نصرت جنگ بهادر در ساعت\r\n\r\n\r\n","description":"","footnote":"\r\n( 1 ) برسانند : « الف » .\r\n","page_name":" 620 ","page_number":654},
  {"content":"\r\n\r\nسعد به دالان مقدّس مذكور مشرّف شده در هنگام مراجعت بر « پالكى » « 1 » - كه نوعى از سوارى است ، و مخصوص امراى ذوى الاقتدار است ، و بدون اجازهء سلطانى هركس را قدرت سوار شدن آن نيست ؛ به حكم شاهزاده بلند ارادهء سليمان شكوه بن شاه عالم پادشاه برادر والاگهر پادشاه حال محمّد اكبر شاه ، و اجازهء امير الامراء « لارد منتو » ناظم ممالك محروسهء سركار كمپنى انگريز بهادر متعلّقهء كشور هند - سوار شد .\r\nو فى الجمله در ازمنهء سابقه ناظمان بنگاله را نيز در آن باب مدخليتى بوده است ، و در اين اوان نظر به عدم قابليت ناظم وقت احدى اعتنا به او نكرد و از وى رخصت نگرفت ، و وى را نيز مجال دم زدن نشد و در آتش رشك و حسادت بجز سوختن و صبر چاره نديد .\r\n\r\nبيان نسب نوّابان معظّمان دام عزّهما « 2 »\r\nدر اين وقت مناسب آن است كه فى الجمله سلسلهء عليّه نوّابان معظّم اليهما نگارش شود تا مطالعه كنندگان را انتظارى نماند .\r\nبدانكه : مرحمت و غفران پناه فاضل كامل حاجى محمّد مقيم - كه از علماء و اعزّهء طالقان قزوين بود - به سببى از اسباب وارد مملكت هندوستان\r\n\r\n\r\n","description":"","footnote":"\r\n( 1 ) پالكى ؛ يك نوع سوارى قديمى است كه چهار پنج متر طول و سه متر عرض داشته ، و در دو طرف آن چهارچوب دستگيره داشت ، و چهار نفر آن را بر دوش خود حمل مىكردند ( جامع اللغات : 133 ) ، نالكى : « الف ، ب ، ج ، د » ، و آنچه از فرهنگ لغات هندى بدست آمده « پالكى » صحيح است .\r\n( 2 ) عنوان : در « ب » نيامده است .\r\n","page_name":" 621 ","page_number":655},
  {"content":"\r\n\r\nشد ، و از حضور پادشاه وقت - كه ظاهرا شاه جهان بابرى بوده است - عزّت بسيار يافت ، و از او مخلّف شد مرحوم مغفور مبرور حاجى محمّد جعفر ، و وى در بندر « هوگلى » كه قريب به كلكتّه است ، و سابق بر اين بندر بنگاله و هند ، و نهايت معمور ، و مجمع اعيان و تجّار بوده است مقام گرفت ، و روزگارى را به عزّت مىگذرانيد ، و از او مخلّف شد عاليجاه رضوان آرامگاه آقا باقر ، وى نيز مدّتى را در آن بندر گذرانيد و به جوهر ذاتى و استعدادى كه داشت با امراء و حكّام نهايت ارتباط حاصل كرده تقرّب تامّ در خدمت نوّاب غفران مآب مهابت جنگ صوبه‌دار بنگاله « 1 » به هم رسانيد .\r\nبعد از چند نوّاب مرحوم وى را به جهت تمشيت بعضى از امورات به عنوان سفارت به خدمت نوّاب غفران مآب صفدر جنگ بهادر وزير احمد شاه بن محمّد شاه بابرى فرستاد ، آن خدمت را به آئين شايسته به انجام رسانيد ، و نوّاب وزير را از رفتار و كردار و گفتار وى نهايت « 2 » خوش آمده « 3 » خواهش نمود كه در خدمت وى توقّف نمايد ، و فرمود كه از نوّاب مهابت جنگ رخصت حاصل « 4 » خواهم نمود ، در جواب معروض داشت كه : اين معنى عين سعادت و مايهء افتخار است ، و لكن جناب‌عالى را بعد از اين حركت چگونه بر اين فدوى اعتماد خواهد شد كه محسن قديمى را گذاشته به جهت تحصيل جاه و حشمت مايل توقّف در حضور شوم ؟\r\n\r\n\r\n","description":"","footnote":"\r\n( 1 ) بنگالا : « ج » .\r\n( 2 ) به غايت : « ب » .\r\n( 3 ) آمد : « الف » .\r\n( 4 ) حاصل : در « ب » نيامده است .\r\n","page_name":" 622 ","page_number":656},
  {"content":"\r\n\r\nنوّاب وزير از اين جواب نهايت مسرور شده « 1 » ؛ وى را به حضور پادشاه برده به خلعت و خطاب « جسارت خانى » - علاوه بر منصب خانى - سرافراز فرموده رخصت داد ، در « 2 » اين احوال بالتمام قبل از ورود وى به حضور نوّاب مهابت جنگ رسيده بود ، پس چون به بنگاله « 3 » رسيد فوج دارى « راج محلّ » را به وى مفوّض نمود ، و بعد از چندى حكومت جهانگيرنگر را به او عنايت كرد ، و آن مرحوم هميشه طالب و جوياى آن بود كه كسى از اشراف و اعيان دار الايمان ايران وارد اين حدود شود كه صبيّهء مرضيّهء خود را با وى منسوب نمايد ، و اين معنى را به دوستان خود - و از آن جمله بود حاجى مهدى كه از متوسّلان نوّاب مهابت جنگ بود - فرموده بود .\r\nاز اتّفاقات والد مرحمت و غفران مآب سلالة الاطياب مير مرتضى ، و عاليجناب معلّى القاب سيد رضا ، و عالى حضرت سيد حسين « 4 » - كه از عمدهء بلدهء قزوين بود - به رحمت ايزدى پيوست ، و اولاد او به عتبات عاليات عرش درجات مشرّف شدند ، سيد رضا در نجف اشرف « 5 » مجاور شد و الى الان در آن ارض اقدس مىباشد و اولاد چندمى « 6 » دارد ، و سيد حسين « 7 » به جبل عامل رفت و در آنجا سكونت گرفت ، و خلف او عالىحضرت سامى مرتبت\r\n\r\n\r\n","description":"","footnote":"\r\n( 1 ) شد : « د » .\r\n( 2 ) در : در « ج » نيامده است .\r\n( 3 ) بنگاله : « ب ، ج » .\r\n( 4 ) سيد على : « ب ، ج » .\r\n( 5 ) اشرف : در « د » نيامده است .\r\n( 6 ) مى : در « ب » نيامده است .\r\n( 7 ) سيد على : « ب ، ج » .\r\n","page_name":" 623 ","page_number":657},
  {"content":"\r\n\r\nسيّد احمد - كه نهايت مقدّس و صاحب اخلاق پسنديده است - در نجف اشرف مجاور است و با منش مودّت و دوستى به سرحدّ كمال است .\r\nو مرحوم مير مرتضى عازم هندوستان شد ، چون وارد مرشدآباد شد ؛ و حاجى مهدى مذكور « 1 » بر مقدمش مطلع گرديد به خدمتش رسيد ، وى را جامع محامد اوصاف ديد ، نوّاب جسارت خان مرحوم را اطلاع نمود ، نوّاب معظّم اليه نهايت مسرور شده ، آن مرحوم را به جهانگيرنگر طلبيد و در نهايت اعزاز و احترام و با دستگاه تمام با صبيّهء مرضيّهء خود منسوب نمود ، از آن مرحمت و غفران پناه جنّت آرامگاه نوّاب سيد محمّد خان بهادر حشمت جنگ ، و نوابان معظّم اليهما مخلّف شدند .\r\nپس كارگذاران و متوسّلان نوّاب جسارت خان مرحوم بر تقرّب مير معظّم اليه رشك و حسد برده ، از كثرت هوش و ادراك وى خائف شدند كه بعد از نوّاب مرحوم ؛ صاحب مسند و مقام او شده ايشان را از آن دولت محروم نمايد ، لهذا شروع به نمّامى و شيطنت كردند ، و رفته‌رفته فيما بين نوّاب مبرور و مير مغفور را بر هم زدند و آن الفت و اتّفاق را به عداوت و نفاق مبدّل ساختند ، اين معنى بر غيرت مير مشاراليه گران آمده عازم عتبات عاليات شد ، و چنان كه شنيده‌ام در نجف اشرف به رحمت ايزدى پيوست ، و نوّاب جسارت خان مرحوم نيز در عهد مير محمّد جعفر خان مرشدآبادى - كه ذكرش گذشت و نيز خواهد آمد - در جهانگيرنگر از اين سراى فانى به رحمت ايزدى و اصل شد .\r\n\r\n\r\n","description":"","footnote":"\r\n( 1 ) مرحوم : « ب » .\r\n","page_name":" 624 ","page_number":658},
  {"content":"\r\n\r\nو حضرت ملك « 1 » وهّاب مسند حكومت نوّاب مرحوم را به نوّاب سيد محمّد خان بهادر حشمت « 2 » جنگ - كه اكبر اولاد مير مشار اليه بود - عنايت فرمود ، و بعد از آن به سركار نوّاب نصرت‌جنگ بهادر سابق الالقاب - كه فرزند اوسط اوست - متعلق ساخت ، و الى الآن بر او مستدام و برقرار است ، ادام اللّه عزّهم و توفيقاتهم .\r\nو در آن بلده اعزّه و اعيان از هر صنف بسيار بوده‌اند ، و سابق بر اين از بلاد عظيمهء مشهوره بوده است ، و شاه جهان بابرى باعث بر آبادى اوست ، و هفت كوس هندوستان كه تقريبا سه فرسخ و نيم است قطرآبادى و معمورهء او بوده است ، و در اين اوقات نهايت خراب و ويران است ، مگر سمتى كه جماعت انگريز در آن سكونت دارند كه فى الجمله رونقى دارد ، و پارچهء آقا با نو و كشيده و جامدانى ؛ و ململ و شبنم ، و آب روان در نهايت تكلّف در آن‌جا يافته مىشود ، و تجّار به اطراف عالم مىفرستند ، و لهذا در اين اوقات نيز فى الجمله معبر تجّار و آمد و رفت غرباست .\r\nو فى الحقيقه باعث رونق و آبادى و رغبت متردّدين به آن شهر ؛ سلوك و رفتار نوّابان معظّم اليهما ، و وجود چند نفر ديگر از اشراف و اعزّه است ، چون عاليشأن معلّى مكان رفيع بنيان سلالة السادات مير اشرف على ، وى نهايت آرميده و با وقار ، و طالب مصاحبت علماء كبار و بلند همّت و خجسته رفتار است ، و اگر به ذكر همه بپردازد « 3 » به طول مىانجامد .\r\n\r\n\r\n","description":"","footnote":"\r\n( 1 ) مالك : « ج » .\r\n( 2 ) از ( جنگ - تا - جنگ ) : در « ب » نيامده است .\r\n( 3 ) بپردازم : « ب » .\r\n","page_name":" 625 ","page_number":659},
  {"content":"\r\n\r\n\r\nمير محمّد على فاضل « 1 »\r\nو از علماى آن شهر بود عالى جناب معلّى القاب مقدس عابد زاهد مير محمّد على مشهور به فاضل ، اغلب به ملاقات تشريف مىآورد « 2 » و خاطر مسرور مىداشت ، در اين اوقات مسموع شد كه به رحمت ايزدى پيوست ، قدس اللّه روحه .\r\nو در آن شهر در موسم بارش ، رعد و برق و صاعقه زياده از بلاد ديگر مىشود ، و به آن شدّت در جايى ديگر كم ديده‌ام اغلب شبها از شدّت آواز آن آرام نمىشد ، و در آن مدّت قليله كه توقّف داشتم دو سه دفعه صاعقه در شهر فرود آمد و خرابى رساند .\r\n\r\nفصل بيست و پنجم خروج از جهانگيرنگر كه به « دهاكه » « 3 » مشهور است « 4 »\r\nپس در يوم دهم شهر ربيع الاوّل از سنهء مذكوره به اصرار تمام از نوّابان\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) مىآوردند : « د » .\r\n( 3 ) داكه : نام شهرى بزرگ بوده است از ولايات هند در كنار رودى بزرگ .\r\nجهانگير بن اكبر شاه بابرى در آبادى آن كوشيد ، و وسعت داد و به « جهانگير نگر » موسوم نمود ، زيراكه « نگر » در هندى به معنى شهر است و از كثرت استعمال « جها » از ميان رفته « نگير نگر » گويند ، پارچه‌هاى لطيف سفيد ممتاز در آنجا بافند و به اطراف برند ، و شهر « سلحت » از توابع « داكه » است . ( دهخدا به نقل از انجمن آراى ناصرى )\r\n( 4 ) فصل و عنوان : در « ب » نيامده است .\r\n","page_name":" 626 ","page_number":660},
  {"content":"\r\n\r\nمعظم اليهما و ساير دوستان و اعزّه رخصت شده به اتّفاق عاليشأن « 1 » معلّى مكان دوست بسيار مهربان مير محمّد حسين معروف به شاه مبتلا حسين ، خلف مرحوم مغفور سيّد « 2 » على خان بهادر عمّ نامدار والاتبار سيّد كاظم على خان بهادر - كه ذكرش در بيان احوال عظيم‌آباد گذشت - روانهء سمت مرشدآباد شديم ، شاه مومى اليه نهايت نيك ذات و فروتن و مبادى آداب است ، و در ظاهر اگرچه به جهت بعضى مصالح در لباس فقرا و درويشان است و لكن در اين مدّت معاشرت چيزى از حركات درويشانه ، چون : ميل به چغانه « 3 » و چنگ « 4 » و نوشيدن چرس و بنگ ، و عدم مبالات به عبادات و طاعات از وى نديدم ، بلكه بر خلاف فقرا « 5 » وى را بسيار راغب به تلاوت قرآن و ادعيه ، و مواظب بر اوقات صلوات مشاهده نمودم ، افسوس كه به تراشيدن ريش مبتلاست .\r\n\r\n\r\n","description":"","footnote":"\r\n( 1 ) عزّت نشان : « ب » .\r\n( 2 ) سيّد : در « د » نيامده است .\r\n( 3 ) چغانه ؛ آلتى موسيقى كه عبارت است از دو باريكهء چوب تراشيده كه انتهاى آنها به هم متّصل بود ، و آن را به شكل انبر و زنگ مىساخته‌اند ، و زنگوله‌هايى در دو انتهاى ديگر آن مىبستند ، و با بستن و باز كردن اين دو شاخه زنگها ، و زنگوله‌هاى مذكور به صدا در مىآمد . ( فرهنگ معين )\r\n( 4 ) چنگ ؛ آلتى موسيقى از ذوات الاوتار كه انواع ابتدائى آن شكل مثلث داشت ، و شامل يك تخته به طول تقريبا يك گز و يك ميلهء چوبى بود كه به‌طور عمودى بر يك انتهاى اين تخته نصب مىشد ، و انتهاى ديگر اين ميلهء چوبى ، شكل دست انسان را داشت ؛ و به تدريج تكميل گرديد . ( فرهنگ معين )\r\n( 5 ) فقراء ؛ اصطلاحا به دراويش و صوفيان اطلاق مىشود .\r\n","page_name":" 627 ","page_number":661},
  {"content":"\r\n\r\nالقصّه : در اثناى راه از حيثيّت آبادى و اتّصال مزارع و دهكده‌ها به يكديگر و وفور اسباب تنعّم و موافقت رفقا نهايت مسرور بوديم ، و لكن از شدّت طوفان چند روزى بد گذشت و شدّت هوا به‌حدّى بود كه چند دفعه مشرف بر غرق شديم ، بعد از چهارده روز يوم بيست و سيّم شهر مذكور وارد « بهكوان كوله » كه پنج كوسى « 1 » دار الشرب مرشدآباد است شديم ، عاليجناب ميرزا غلام حسين خان با بعضى از دوستان قزلباشيه و غيرهم به آنجا به ملاقات آمدند .\r\nپس عالى حضرت مير صفدر على را به جهت حركت دادن عيال و نور چشمى محمّد روانهء شهر كردم ، متعلّقان او به جهت بعضى از موانع ممانعت مىكردند ، پس لا علاج دفعهء ديگر به آن بلدهء ميشومه رفتم ، و دويوم زياده توقّف نكردم ، و در يوم شنبه بيست و هفتم ماه مذكور عيال را از آن شهر خبيث برآوردم .\r\nو در آن بلده ملاقات شد با عالى جناب مقدّس القاب مخدومى مطاعى جناب ميرزا محمّد هادى خلف مرحوم جنّت آرامگاه حاجى محمّد حسين - قدس سره كه ذكرش در مطلب چهارم گذشت - و عالى حضرات « 2 » سلالة السّادات آقا سيد على و آقا سيّد حسن - كه ذكر ايشان در اولاد مرحوم مغفور مير ابو المعالى بزرگ در ضمن « 3 » احوال سادات كازرون گذشت - و ايشان نيز از سوانح روزگار وارد اين حدود شده عازم فيض آباد فيض بنياد بودند ، پس\r\n\r\n\r\n","description":"","footnote":"\r\n( 1 ) واحد مسافت هندى است كه معادل ثلث فرسخ ، « كروه » مىباشد . ( فرهنگ معين )\r\n( 2 ) حضرت : « د » .\r\n( 3 ) در ذكر : « الف » .\r\n","page_name":" 628 ","page_number":662},
  {"content":"\r\n\r\nبه اتّفاق ايشان و رفقاى سابق الذكر يوم دوشنبه بيست و نهم شهر مذكور روانهء سمت جنّة الهند عظيم‌آباد شديم ، و در اثناى راه از موافقت و صحبت رفقا در نهايت سرور و حبور « 1 » گذشت و لكن از شدّت باد و طوفان در عذاب بوديم ، چنان كه در اين ايّام نيز چند دفعه مشرف بر غرق شديم ، و دو شب و دو روز تفرقه ميان من و رفقا و عيال اتّفاق افتاد ، و با آنكه يك روز و يك شب قريب به هم بوديم ، و بجز عرض شط چيزى فاصله نبود ، رسيدن و اتّصال كشتىها به يكديگر به سبب مخالفت باد و شدّت طوفان ميسّر نبود .\r\n\r\nفصل بيست و ششم ورود عظيم‌آباد بعد از عود از مرشدآباد و جهانگير نگر « 2 »\r\nبعد از شانزده روز از تفضّلات حضرت بارى صحيح و سالم با جميع رفقا در يوم سه‌شنبه چهاردهم ربيع الثانى وارد عظيم‌آباد شديم ، دولت و اقبال همراه « مهاراجه جها و لعل » و عاليجناب سيد كاظم عليخان بهادر با جمعى از اعزّه و بزرگان و مؤمنين تا كنار دريا استقبال كردند ، و در دولتخانهء سيد معظم اليه كه قريب بود فرود آمدم ، و بعد از دو روز مكانى عالى به جهت سكونت گرفته شد ، و لكن به سبب كثرت تردد و آمد و رفت مؤمنين با وسعتى كه داشت در غايت ضيق مىگذشت .\r\nچون سلالة السادات و الاعيان ، عمدة الاشراف ، رئيس المتواضعين مير جعفر شاه ، خلف مرحوم مغفور مير قمر الدّين على صاحب رضوى كه\r\n\r\n\r\n","description":"","footnote":"\r\n( 1 ) حبور : شادمانى . ( دهخدا نقل از اديب نطنزى )\r\n( 2 ) فصل و عنوان : در « ب » نيامده است .\r\n","page_name":" 629 ","page_number":663},
  {"content":"\r\n\r\nاجداد او از بزرگان و سادات عالى درجات موسويّهء مازندران بوده‌اند مطلع شد از جانب مخدّرهء مكرّمهء زوجهء مرحمت و غفران پناه نوّاب على عظيم خان غازى پورى بعد از ملاقات استدعا نمود كه در خانهء بسيار عاليشأن كه آن مخدره داشت مقام گيرم قبول شد ، و در ماه جمادى الاولى در آن منزل نمودم .\r\n\r\nحسن قليخان بهادر « 1 »\r\nالقصّه : در عين آرام دل و اطمينان خاطر به تدريس علوم شرعى مشغول شدم ، رئيس الصلحا و الامراء نوّاب مستطاب معلّى القاب عباسقليخان بهادر سابق الالقاب به خواندن كتاب شرايع الاسلام مشغول شد ، و زبدة الانجاب « 2 » و نقاوة الاطياب ، نتيجة الامراء و نخبة الاتقياء ، صاحب طبع سليم و ذهن مستقيم ، فرزند مقامى اشرف الدوله معين الملك حسن قليخان بهادر مظفّر جنگ - دام عزّه - خلف اوسط ارشد ارجمند سعادتمند نوّاب معظّم اليه كه به مضمون « الولد الحرّ يشبه بآبائه الغرّ » نهايت با وقار حميده رفتار و مخلص ارباب فضل و طالب صحبت اصحاب كمال است ، به خواندن رسالهء قوت لا يموت ، و عالى حضرت فضيلت مآب مبادى آداب ، فاضل كامل ، ميرزا رستم على - كه ذكرش در احوال سابقهء عظيم آباد گذشت - به اتفاق فواضل انتساب ، فاضل مقدّس كامل ، مير اشرف حسين خلف الصدق عاليشأن سيادت نشان ، منشى احمد حسين ، سررشته‌دار عدالت فوجدارى سركار « مستر دگلس » صاحب سابق الالقاب ، و ستوده افعال ، متّقى خصال مولوى مير قاسمعلى\r\n\r\n\r\n","description":"","footnote":"\r\n( 1 ) عنوان : در « ب ، ج » نيامده است .\r\n( 2 ) الأعيان : « ب » .\r\n","page_name":" 630 ","page_number":664},
  {"content":"\r\n\r\nساكن بهار به خواندن كتاب « معالم الاصول » ، و گرامى قدر خجسته رفتار برخوردار ، فرزند مقامى نور الحسن خان ملقّب به نوّاب خان خلف عاليشأن رفيع بنيان سعادت نشان محمّد عليخان از بطن صبيّهء مرحوم نوّاب على عظيم خان - سابق الذكر - به اتّفاق استاد خود به خواندن « قوت لا يموت » ، و رسالهء « تحفة المحبّين » - كه فقير در اثبات امامت نوشته است - « 1 » مشغول شدند .\r\n\r\nميرزا مهدى « 2 »\r\nبه مصاحبت اين صاحبان عاليشأن و جناب سيد كاظم عليخان بهادر ، و عاليشأن عظيم البنيان جامع المحامد و الاوصاف حاوى الكمالات ، شفيق بسيار مهربان ميرزا مهدى خلف الصدّق مرحوم مغفور ميرزا غلام حسين خان از بطن صبيّهء مكرّمهء مرضيهء جنّت و رضوان آرامگاه سيد غلام حسين خان بهادر مؤلّف كتاب « سير المتأخّرين » عمّ و الاتبار ؛ خان مشار اليه ، و زبدة الاعيان رفيع بنيان عظيم الشأن ، مقدّس متواضع حميده فعال بسيار مهربان اسد اللّه خان ، داماد خجسته نهاد نوّاب معظّم اليه ، و جمعى ديگر از اعزّه و اعيان و اشراف و مقدّسين - كه تعداد اسامى شريفهء ايشان متعذّر بلكه متعسّر است - در وقت عصر هر روز خاطر حزين مشعوف مىشد ، و به صحبتهاى رنگين ايشان فرح و انبساط حاصل مىگرديد .\r\n\r\n\r\n","description":"","footnote":"\r\n( 1 ) نوشته‌ام : « ب » .\r\n( 2 ) عنوان : در « ب ، ج » نيامده است .\r\n","page_name":" 631 ","page_number":665},
  {"content":"\r\n\r\n\r\nابتداى نماز جمعه بر طريقهء اماميّه در عظيم‌آباد « 1 »\r\nبعد از چند روز نوّاب مستطاب معلّى القاب عباس قليخان بهادر معظم اليه با جمعى از صلحا و امرا و مقدسين استدعاى نماز جمعه نمودند ، نظر به آنكه علما جهلاء اين حدود امامت جمعه و جماعت را - چنان كه سابق به آن اشاره شد - سرآمد رياسات و باعث جاه و جلال دنيويّه مىدانند خوفا من الرياء و السمعة ، و من اهل السنّة و الجماعة ، قبول نكردم ، و چون اصرار ايشان از حدّ گذشت تفحّص كردم ؛ مقام تقيّه نبود ، و تأمّل كردم « 2 » ، ديدم كه من قديم العصر الى يومنا هذا نماز مذكور بر طريقهء اماميّه در حدود بنگالا « 3 » به عمل نيامده است ، و لهذا مؤمنين مورد تشنيع منافقين شده‌اند ، و اداى آن موجب رونق دين و شكوه مذهب اماميين در نظر مخالفين خواهد بود ، پس تنقيه « 4 » باطن نموده قربتا الى اللّه و طلبا لمرضاته ، در يوم جمعه بيست و پنجم « 5 » ماه شعبان المعظّم از سنهء مذكوره كه يكهزار و دوصد و بيست و چهار ( 1224 ) هجرى است ، در مسجد مرحمت و غفران‌پناه نوّاب سيف خان كه ذكرش گذشت به اتّفاق جمع كثيرى از شيعيان نماز و خطبه را بر طريقهء اماميه به نام پادشاه اسلام خواندم .\r\nبلغاء شيرين كلام ، و فصحاء خجسته فرجام در آن باب تواريخ چند\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) نمودم : « ج » .\r\n( 3 ) بنگاله : « الف ، د » .\r\n( 4 ) از ( شده‌اند - تا - تنقيه ) : در « ب » نيامده است .\r\n( 5 ) از ( بيست و پنجم - تا - دوصد ) : در « ب » نيامده است .\r\n","page_name":" 632 ","page_number":666},
  {"content":"\r\n\r\nانشاء نمودند ، از آن جمله به خيال فقير ، اين عبارت رسيد : « در هزار و دوصد و بيست و چهار » ، چون حساب كردم « چهار » كم بود ، تعميه در سرّ دانش كه دال است نمودم .\r\nو عاليشأن رفيع مكان ميرزا مهدى سابق الالقاب ، قطعه او « 1 » را انشاء فرمود ، و آن اين است « 2 » ؛\r\nقطعه « 3 »\r\n آقا احمد آنكه نقد علم او * پيش نقّادان بود كامل عيار\r\nآنكه دارد نور رأى انورش * تابش خورشيد در نصف النّهار\r\nو آنكه از فيض هدايتهاى او * مىشوند اهل « 4 » يمين اهل يسار\r\nدر عظيم‌آباد ناگه ز اتّفاق * شد ورود آن فقيه نامدار\r\nدر ميان مسجدى كز سيف خان * بر لب دريا همى دارد قرار\r\nبهر ترويج نماز جمعه شد * مقتداى شيعيان اين ديار\r\nپس پى تاريخ اين امر جديد * فكر فرمود آن جهان را افتخار\r\nمصرعى از مطلع رأى منير * همچو خورشيد از افق شد آشكار\r\nحسن واقع آنكه از روى جمل * هم مطابق بُد حروفش در شمار\r\nسال تاريخ از سر دانش بديد * در هزار و دوصد و بيست و چهار \r\n\r\n\r\n","description":"","footnote":"\r\n( 1 ) آن : « الف » ، او را : « ب » .\r\n( 2 ) قطعه اين است : « ب » .\r\n( 3 ) شعر : « الف » .\r\n( 4 ) ز اهل : « الف » .\r\n","page_name":" 633 ","page_number":667},
  {"content":"\r\n\r\nو نيز ميرزاى معظّم اليه انشاء نموده‌اند ، و آن اين است ؛\r\nقطعه « 1 »\r\n در عظيم‌آباد هند از فضل حق * به حريم عزّت ربّ ودود\r\nمسجدى در مدرسه كز سيف خان * بر لب دريا درِ رحمت گشود\r\nآقا احمد مجتهدِ ذى شرف * شُهرهء آفاق در احسان وجود\r\nآنكه زيبد در مقام مدح او * گفتنش سر خيل « 2 » اصحاب شهود\r\nكرد در وى زنده رسم موعظت * هم نماز جمعه را برپا نمود\r\nدر پى تكميل جمع شيعيان * مقتدا شد در ركوع و در سجود\r\nسال تاريخش همى جستم ز دل * گفت هاتف : « شرع را رونق فزود » \r\nو نيز آن عالىشأن فكر نموده است ، و آن اين است ،\r\nقطعه « 3 »\r\n آقا احمد آنكه ز رأى متين او * شد شرع استوار در اين دهر بىثبات\r\nز انفاس روح پرور آن منبع علوم * بشكفت در حديقهء عالم گل نجات \r\n\r\n\r\n","description":"","footnote":"\r\n( 1 ) شعر : « الف » .\r\n( 2 ) هرچند : « ب » .\r\n( 3 ) شعر : « الف » .\r\n","page_name":" 634 ","page_number":668},
  {"content":"\r\n\r\n و از اجتهاد آن سر و سرخيل اتقيا * سرسبز گشته اين چمنستان كائنات\r\nناگه ز يارى و مدد بخت اهل شهر « 1 » * در پتنه شد ورود وى از حسن واردات\r\nبهر نماز جمه كه دارد ثوابها * شد مقتداى جمله خلايق ز حسن ذات\r\nدر مسجدى كه بر لب دريا ز سيف خان * دارد بناى محكم آسوده از فوات\r\nشد مقتدى به نيّتِ اجراى اين نماز * در جمع شيعيان ، خلايق بالتفات\r\nدلهاى مؤمنان همه زين مژده برشكفت * برخاست اين نداى بشارت ز شش جهات\r\nدر حال وجد از پى تاريخ اين بنا * گفتند قدسيان « بِك قد قامت الصّلاة » « 2 » \r\nو عاليشأن رفيع مكان سعادت و اقبال نشان فرزند مقامى امتياز الدوله ممتاز الملك سيد مهدى على خان بهادر مظفّر جنگ طباطبائى دام عزّه ، خلف ارشد مرحوم سيد محسن بن جنّت آرامگاه سيد غلامحسين خان بهادر سابق الالقاب ، قطعه اين تاريخ را چنين انشاء نمود و آن اينست :\r\n\r\n\r\n","description":"","footnote":"\r\n( 1 ) دين : « الف ، د » .\r\n( 2 ) يعنى : نماز به تو پايدار شد .\r\n","page_name":" 635 ","page_number":669},
  {"content":"\r\n\r\nقطعه « 1 »\r\n از اجتهاد آقا احمد در اين ديار * گرديد زنده شرع پس از حالت ممات\r\nوز نفس پاك آن سروسر دفتر علوم * رونق گرفت باغ جهان از گل نجات\r\nاز آبيارى مدد ذات پاك او * سيرآب گشته جمله رياحين كائنات\r\nوز وعظ وز نصايح آن عيسوى نفس * در تن دميد مرده دلان را دم حيات\r\nناگه ز اتّفاق حسن نور روى او * تابيد همچو مهر به ذرّات ممكنات\r\nو آمد به شهر پتنه به تعليم مؤمنان * تميز تا كنند ز مسنون و واجبات\r\nدر مسجدى كه بر لب گنگا ز سيف خان * تعمير گشته است بنايش به صد ثبات\r\nبهر نماز جمعه بشد مقتدا به صدق * با خيل شيعيان و محبّان به التفات\r\nگُل گُل ؛ شكفت غنچهء دل ز استماع اين * پر شد زمين ز نغمهء احسن ز شش جهات \r\n\r\n\r\n","description":"","footnote":"\r\n( 1 ) قطعه : « الف ، ب » .\r\n","page_name":" 636 ","page_number":670},
  {"content":"\r\n\r\n از بس به وجد آمده تاريخ اين نماز * گفتند انس و جان « بِك قد قامت الصّلاة » \r\nپس عيد ماه مبارك رمضان « 1 » سنهء مذكوره دررسيد استدعا نمودند كه نماز آن را به جماعت ادا كنم ، قبول كردم ، و نهجى كه در شريعت مقدّسه است اعيان و بزرگان و مؤمنين در فقيرخانه مجتمع شدند ، و با آنكه پياده راه رفتن را امراى اين ملك بر خود عار مىدانند اطاعتا للّه پابرهنه تكبير گويان به مسجد مذكور رفته به طريقهء حقّهء به عمل آورديم ، اميد چنان است كه عن قريب اين امر خير به اطراف ديگر نيز تعدّى كند مجملا : از فضل حضرت وهّاب اين دو امر خير به واسطهء اين خاكسار و ذرّهء بىمقدار ، در اين حدود جارى و برقرار شد . اللهمّ اعزّ الدين و اهله ، و اخذل من خذله ، و انصر من نصره بمحمّد و آله « 2 » .\r\nو در اين ماه مبارك عاليجناب معلّى القاب سلالة الأطياب عالم روشن ضمير و مقدّس قليل النظير مولوى سراج الدّين عليخان مفتى عدالت عاليهء صدر كلكته از سمت وطن خود آمده به كلكتّه مىرفت ، به ملاقات تشريف آورد ، وى را زياده از آنچه شنيده بودم ، متديّن يافتم ، محض از براى انجاح مهمّات مسلمين آن خدمت را قبول فرموده است .\r\n\r\n\r\n","description":"","footnote":"\r\n( 1 ) از : « ب » .\r\n( 2 ) خدايا ! به حق محمّد و دودمانش به دين و اهل دين عزّت ده ، و خار گردان آنكه دين را خار مىدارد ، و يارى فرما آنكه دين را يارى مىكند .\r\n","page_name":" 637 ","page_number":671},
  {"content":"\r\n\r\n\r\nرؤيت هلال محرم الحرام سنهء 1225 در بلدهء عظيم آباد و كيفيت عزادارى بىخردان آن بلده « 1 »\r\nپس ماه محرم الحرام سنهء يكهزار و دوصد و بيست و پنج هجرى ( 1225 ) دررسيد ، و پير و جوان به عزادارى مشغول شدند ، و از عادات خبيثهء اين كشور خاصّه آن شهر است ، نواختن دهل و نى ، و آلات سرور و شادى در هنگام سينه كوبى - چنان كه در مجمع الابرار فيض‌آباد منع كرده بودم و اثر نمود - در اين بلده نيز منع كردم ، اشخاصى كه قربتا الى اللّه تعزيه‌دارى مىكردند ، و از خدا و رسول - صلّى اللّه عليه و آله - خوف داشتند قبول كردند ، و كسانى كه غرض ايشان نام و شهرت بين العوام بود و در اسلام و كفر مذبذب بودند بر مخالفت مصرّ شدند ، و در جواب گفتند كه از قديم العصر اين عمل معمول به بوده است و ترك آن بدعت است .\r\nو علاوه به آخوند مجلسى - عليه الرحمة - نسبت دادند كه وى نيز در ايّام خود منع نمود ، و در خواب حضرت رسالت مآب - صلّى اللّه عليه و آله - را ديد كه ايشان را بر آن منع توبيخ و تشنيع فرمود ، پس آخوند از خواب بيدار شده دهل در گردن انداخته به تعزيه‌خانه‌ها رفته به نواختن آن مشغول شدند ، چون چنين ديدم بر منبر ؛ تكذيب آن فرقهء ضالّهء مضلّهء ملعونه نمودم ، و اين معنى را از دل مؤمنين بيرون كردم ، و يك دو كافر صورى و معنوى در اين مرحله در غيبت من سخنهاى احمقانه در توهين شريعت مقدّسه گفتند و به حمد اللّه رسوا و روسياه در نزد خالق و خلايق شدند ، لعنت اللّه على الكاذبين إلى يوم الدين .\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n","page_name":" 638 ","page_number":672},
  {"content":"\r\n\r\nو طرفه‌تر آن است كه در هر شهرى كه رسيدم جاهلى را ديدم كه مرجع فتاوى و احكام آن ديار است ، و به حدّى در جهالت كوشيده كه تمييز نقطه از خط و صحيح از غلط نمىتواند نمود ، اگر فتاوى ايشان را مفصّل بنگارم سررشتهء سخن از دست برود و از « كتاب قال رسول اللّه صلّى اللّه عليه و آله قلت أنا ابو حنيفه » بزرگتر شود .\r\nو از آن جمله : يكى فضلهء گربه را پاك مىدانست ، و مسح سر را در وضو از رستنگاه مو تا بالاى دماغ مىكشيد و مىگفت كه : در سن هفت سالگى جامع عباسى را نزد والد خود خوانده‌ام ، و به همين مستند فتوى مىداد .\r\nو ديگرى را ديدم كه به حاكم بلد - كه مرد شارب الخمر فاسقى بود - مىگفت كه : شراب خوردن مضايقه ندارد ، مواجب و وظايف مردم را بر وقت به ايشان برسان ! ! و چون كسى فوت مىشد در كمى و زيادى اجرت نماز و اخراج « 1 » روح اموات - كه از بدع اين ملك است - با ورثه و عملهء اموات نزاع مىنمود .\r\nو ديگرى را ديدم كه مىگفت كه : اگر از كسى در حال مرض نمازى فوت شود ، و در حال صحت قضا نمايد ، بايد به همان نوع بر بستر خوابيده قضا كند ، نظر به حديث : « فليقضها كما فات » « 2 » الى غير هذا من المزخرفات ، و فسّاق نافرجام سكوت اين قوم لئام گمنام را در باب امر بمعروف و نهى از\r\n\r\n\r\n","description":"","footnote":"\r\n( 1 ) اخراجات : « ب » .\r\n( 2 ) الوسائل : 8 / 269 - 268 / باب 6 .\r\nبايد قضا نمايد نمازش را همانطوريكه قضا شد ، يعنى اگر در سفر قضا شد به نحو قصر ، و اگر در حضر قضا شد به نحو تمام .\r\n","page_name":" 639 ","page_number":673},
  {"content":"\r\n\r\nمنكر دليل خود كرده بر من طعن مىزدند .\r\nالقصّه : اگر در اين باب سخن را « 1 » دراز كنم مطالعه كنندگان وقايع ايّام خلفاء ثلاثه و حضرت امير عليه السلام ، و رفتار و گفتار صحابه را فراموش خواهند نمود ، فرد « 2 » :\r\n اى دريغا ديدهء انصاف اگر بينا بُدى * سبط پيغمبر چرا در كربلا تنها بُدى \r\nچندى بر اين منوال گذشت و اين فقير با وجود اين مراحل از ملامت ايشان انديشه نمىكردم ، و نظر به آيهء شريفهء :  ضَعُفَ الطَّالِبُ وَ الْمَطْلُوبُ  « 3 » مريد و مراد را كالعدم انگاشته ، در اظهار كلمهء حق كوتاهى نمىنمودم « 4 » ، و لكن بر انهدام و اندراس دين تأسّف و تألّم بسيار حاصل مىشد ، زيراكه علما به اين طور ، و امرا به اين نوع ، و احوال زمانه دگرگون ، نعوذ باللّه ، اگر چندى بر اين منوال بگذرد دين و آئين نوى به جهت مسلمين احداث خواهد شد ، اللهم العن المخرّبين للدّين المبين من الاوّلين و الآخرين إلى يوم الدّين « 5 » .\r\n\r\nتاريخ تولد فرزند ارجمند آقا على اطال اللّه عمره « 6 »\r\nمجملا : در آن بلده به قدر مقدور در ترويج دين و تشييد شريعت سيد\r\n\r\n\r\n","description":"","footnote":"\r\n( 1 ) را : در « ج » نيامده است .\r\n( 2 ) شعر : « الف » .\r\n( 3 ) حج : 73 .\r\n( 4 ) نمىكردم : « ب » .\r\n( 5 ) خدايا ! بر مخرّبين دين از پيشينيان و پسينيانشان تا روز قيامت نفرين و لعنت فرست .\r\n( 6 ) عنوان : در « الف ، ب ، د » نيامده است .\r\n","page_name":" 640 ","page_number":674},
  {"content":"\r\n\r\nالمرسلين - صلّى اللّه عليه و آله مشغول بودم « 1 » ، پس در يوم پنجشنبه بيست و چهارم شهر محرم الحرام از سنهء مذكوره ، يك ساعت از طلوع آفتاب گذشته فرزند ارجمند آقا على از بطن والدهء فرزند برخوردار ؛ آقا محمّد - طول اللّه عمرهما فى العيش الرغيد - به وجود آمد ، خاطر حزين را مسرّت تام حاصل گرديد .\r\nختم شد شرح وقايع احوال سراپا اختلال بر اين مقام ، و الحمد للّه على حسن الاختتام ، و مىآيد وقايع غريبهء مستقبله در مجلّد دويّم ، بعون اللّه و حسن توفيقه .\r\n\r\nخاتمه :\r\n\r\nعدد تأليفات اين فقير « 2 »\r\nخاتمه : در ذكر كتب و رسائلى است كه تا به حال از تفضّلات او - جلّ شأنه - به تأليف آنها موفّق شده‌ام ، و ذكر صورت اجازاتى است كه علما اخيار از حسن ظنّ خود اين خاكسار را به آنها سرافراز فرموده‌اند .\r\nبدانكه : تا به تاريخ حال كه از راه ناهموار زندگى سى و پنج مرحله را « 3 » به پاى شكيب و استوار طى نموده‌ام ، از قلم اين فقير هجده كتاب و رساله به درجهء ظهور رسيده است :\r\nاوّل : « حاشيهء صمديّه » مسمّاة به محموديّه است كه در كرمانشاهان در به دو سن تأليف شده است ، و آن تقريبا دو هزار و هفتصد بيت است .\r\n\r\n\r\n","description":"","footnote":"\r\n( 1 ) شدم : « ب » .\r\n( 2 ) عنوان : در « ب » نيامده است .\r\n( 3 ) را : در « ب » نيامده است .\r\n","page_name":" 641 ","page_number":675},
  {"content":"\r\n\r\nدويّم : « رسالهء نور الأنوار » در شرح آيهء شريفهء بسم اللّه ، و آن هزار بيت است .\r\nسيّم : كتاب « درر الغرويّه في اصول الأحكام الإلهية » ، كه در نجف اشرف تأليف شده است ، و آن تقريبا چهل هزار بيت است ، و الى الآن از سواد به بياض نيامده ، و تمام نشده است ، اميد كه حق تعالى توفيق تنقيح « 1 » و اتمام كرامت كند .\r\nچهارم : « شرح مختصر نافع » از اوّل تا بحث اغسال كه در دار المؤمنين قم نوشته شده است ، و آن تقريبا شش هزار بيت است ، اين چهار مجلّد در حدود ايران و عتبات عاليات تصنيف شده‌اند .\r\nپنجم : « رسالهء قوت لا يموت » كه در واجبات نماز و روزه است و جزو اوّل آن به ظهور رسيده است ، و آن سه هزار و پانصد بيت است ، و شروع در آن در مرشد آباد بنگاله و ختم آن در لكهنو اتّفاق افتاده است .\r\nششم : « رسالهء جواب مسائل مرشد آباد » است ، و آن پانصد بيت است .\r\nهفتم : « ربيع الأزهار » كه در مسائل متفرّقهء اصول فقه است ، و در هنگامى كه از مرشد آباد به سمت عظيم آباد مىرفتم در كشتى تأليف شده است ، و آن يكهزار و پانصد بيت است و هنوز ناتمام است .\r\nهشتم : جزو اوّل كتاب « مخزن القوت شرح قوت لا يموت » كه در فيض‌آباد در مدّت چهار ماه به وقوع آمده است ، و آن دوازده هزار بيت است .\r\nنهم : رسالهء « تحفة المحبّين » كه در مراتب فضيلت حضرات ائمّهء طاهرين عليهم السلام و اثبات خلافت بلا فصل حضرت امير المؤمنين عليه\r\n\r\n\r\n","description":"","footnote":"\r\n( 1 ) به تنقيح : « ب » .\r\n","page_name":" 642 ","page_number":676},
  {"content":"\r\n\r\nالسلام نيز در فيض‌آباد نوشته شده است ، و آن سه هزار و ششصد بيت است « 1 » .\r\nدهم : « جواب مسائل فيض‌آباد » ؛ و آن تقريبا يكهزار و سه‌صد « 2 » بيت است .\r\nيازدهم : « تاريخ نيك و بد ايّام » ، كه حسب الخواهش والدهء ماجدهء نوّاب « 3 » آصف الدوله بهادر نيز در فيض‌آباد نوشته شده است ، و آن سيصد بيت است .\r\nدوازدهم : « تاريخ ولادت و وفات سادات اطهار عليهم السلام » ، و آن نيز در فيض‌آباد به وقوع آمده است ، و آن نيز سيصد بيت است .\r\nسيزدهم : « تاريخ بغلى » مسمّى به « تحفة الإخوان » در احوال مشاهير انبيا و خلفا و حضرات ائمهء اطهار عليهم السلام ، و غزوات حضرت امير عليه السلام ، و مطالب چند ديگر ، و آن در دكهن نوشته شده است ، تقريبا سه هزار بيت است .\r\nچهاردهم : « عقد الجواهر الحسان » در جواب مسائل حيدرآباد دكهن ، و آن يكهزار و ششصد بيت است .\r\nپانزدهم : رسالهء « تنبيه الغافلين » كه در بلدهء لكهنو تصنيف شده است ، و آن يكهزار بيت است .\r\nشانزدهم : رسالهء « كشف الريب و المين عن حكم صلاة الجمعة و العيدين » كه در بلدهء عظيم آباد در هنگام بجا آوردن نماز جمعه و عيدين ، در ده روز\r\n\r\n\r\n","description":"","footnote":"\r\n( 1 ) و آن سه هزار و ششصد بيت است : در « ب » نيامده است .\r\n( 2 ) سه‌صد : سيصد .\r\n( 3 ) نوّاب : در « الف ، د » نيامده است .\r\n","page_name":" 643 ","page_number":677},
  {"content":"\r\n\r\nتأليف شده است ، و آن يكهزار و پانصد بيت است .\r\nهفدهم : مجلّد اوّل همين كتاب است كه مسمّى به « مرآت الأحوال » است كه در اوان سياحت هندوستان نوشته شده است ، و آن ظاهرا پانزده هزار بيت خواهد شد .\r\nهيجدهم : رسالهء « كشف الشبهه عن حكم المتعه » است ، و آن تقريبا هزار بيت است ، و عدد ابيات مجموع آنها نود و پنج هزار بيت است تقريبا ، و الحمد للّه على التوفيق « 1 » .\r\n\r\nصورت اجازات اين فقير « 2 »\r\nو ديگر بدانكه : اوّل عالمى كه اين فقير را به اجازهء خويش سرفراز « 3 » و مشرف فرموده است و اغلب علوم فقهيه را بعد از والد ماجد - قدس اللّه روحه الشريف - ، به خدمتش استفاده نموده‌ام ، جناب فاضل عالم عامل ، و مقدّس عابد زاهد كامل ، وحيد الدّهر و فريد العصر ، المجتهد على الإطلاق ، و المشهور فضله في جميع الآفاق ، جامع مكارم الأخلاق ، استادي و من عليه في العلوم النقليّة استنادي ، المؤيّد المسدّد المظفّر ، الشيخ محمّد جعفر بن المرحوم الشيخ خضر النجفى - ادام اللّه فضله - است ، و اين صورت خطّ شريف آن جناب است .\r\n\r\n\r\n","description":"","footnote":"\r\n( 1 ) ( نيز از مؤلفات فقير است جدول احكام شكيّات كه در بندر عبّاسى تأليف شده و سهوا در متن نگارش نشده است ) ( منه غفر اللّه له ) : از « حاشيهء الف ، د » .\r\n( 2 ) عنوان : در « ب » نيامده است .\r\n( 3 ) سرافراز : « الف ، ج » .\r\n","page_name":" 644 ","page_number":678},
  {"content":"\r\n\r\n\r\nصورت اجازهء جناب شيخ محمّد جعفر نجفى دام ظله العالى « 1 »\r\nبسم اللّه الرّحمن الرّحيم\r\nالحمد للّه الذى أبلى الأعذار و أرسل للبشرى و الإنذار ، الرسول المختار محمّدا و آله الأطهار صلّى اللّه عليهم ما أظلم ليل و أضاء نهار .\r\nأما بعد : فإنّه لما انقطع الوحي من السماء و لم يكن الرجوع مشافهة إلى خاتم الانبياء و عترته الأئمة الامناء و لم يبق مرجع إلّا إلى الأخبار أو القرآن الموقوف بيان مجملاته على بيان الأئمة الأطهار ، و قد تكثّرت الطبقات بيننا و بين الأئمة الهداة « 2 » ، و كانت الأخبار معنعنة ، و كتب الأصحاب متواترة مبيّنة ، اغنى ذلك في هذا الباب عن الرواية متصلة بأولئك الأصحاب ، لكنّه ممّا جرت به عادة العلماء و نسج على منواله فحول الفضلاء الأجلّاء وضع الإجازة في الرواية لتتصل العنعنة من البداية إلى الغاية طلبا للتبرّك و الميمنة و إبقائا للسلسلة و لو إلى مائة « 3 » الف سنة .\r\nو لمّا كان ولدي و فلذة كبدي ، المؤيّد المسدّد ثمرة العلماء الأعلام و خلف المجتهدين الفائقين على كل الأنام ، الكامل الاوحد ، و العالم المفرد ، مولانا\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) الأطهار : « ب » .\r\n( 3 ) مائة : در « ب » نيامده است .\r\n","page_name":" 645 ","page_number":679},
  {"content":"\r\n\r\nو ابن موالينا آقا احمد ؛ ممن لم ينكر « 1 » فضيلته و لا اهليّته و قابليّته ؛ أجزت له ان يروي عني جميع ما أخذته عن شيخي و استادي ، وحيدي الدهر و فريدي العصر ، خاتمي المجتهدين ، و رئيسي طائفة اهل الحق المبين ، ذي الفضل الباهر ، و المحلّ الزاهر ، و أفضل الأوائل و الأواخر ، استاد الكل في الكلّ شيخنا و شيخ الجميع آقا محمّد باقر ، و ذي المقام البهيّ و الشرف العليّ و الفخر الجليّ ، جامع الفضائل و الفواضل ، من أذعنت لفضله الأواخر و الأوائل ، شيخنا و استادنا السيد محمّد مهدي الطباطبائى عن مشايخهما الكرام ، حتّى يتّصل السند به امام عن امام عن سيّد الأنام ، عن جبرئيل عن الملك العلّام من جميع ما روى عن الأئمة الاطهار في الكتب الاربعة المشهورة اشتهار الشمس في رابعة النهار ، من الكافي و الفقيه و التهذيب و الإستبصار ، و ما روى في غيرها من الكتب الإمامية المشهورة نسبتها إلى العلماء ذوي المراتب العليّة ، و ما اشتملت عليه كتب الدعوات من دعاء أو أذكار أو طلسمات ، و ما برزلي من تصانيف في الفروع الفقهيّة « 2 » أو الاصول الدينيّة « 3 » ، و الشرط عليه بأن يأخذ بجادّة الإحتياط في الرواية ، و ألّا يعول إلّا على كتاب مصحّح في الغاية ، و ألتمس منه ألّا ينساني من الدعوات خصوصا في أوقات الخلوات ، و ان يجعلني نصب العين فإنّي أحد الأبوين ، و ان يلازم قراءة بعض الآيات ، و إهداء بعض الأعمال الصالحات اذا بلغه عنّي خبر الممات ، فإنّي قد قرب منّي الرحيل ، و ما بقي من عمري غير القليل ، و عن قريب أفد على اللّه و لا قوّة إلّا باللّه ، اللّهم إرحم من ترحّم عليّ ،\r\n\r\n\r\n","description":"","footnote":"\r\n( 1 ) لا ينكر : « الف ، د » .\r\n( 2 ) الفقهية : در « الف » نيامده است .\r\n( 3 ) از ( الدينيّة - تا - و ألّا يعول ) : در « الف » نيامده است .\r\n","page_name":" 646 ","page_number":680},
  {"content":"\r\n\r\nو تلطّف على من تلطّف عليّ ، يا ارحم الراحمين ! و كتبه بيده الأقل الأحقر المسمّى جعفر .\r\n\r\nصورت اجازه جناب مير سيد على طباطبائى دام فضله « 1 »\r\nو ديگر : جناب مستطاب معلّى و مقدس القاب العالم المؤيّد من عند اللّه الملك الجبّار و المشتهر في جميع الأمصار اشتهار الشمس في رابعة النّهار ، ناشر آثار الأئمّة الأطهار عليهم صلوات الملك القهّار ، السيّد السند و الركن المعتمد ، صاحب الفخر الجليّ و المقام البهيّ ، ابن عمّة و الدي الأمير سيد علي الطباطبائي - دام فضله - است ، و اين صورت خطّ شريف آن‌جناب است :\r\nبسم اللّه الرحمن الرحيم\r\nالحمد للّه و كفى ، و الصلاة على عباده الّذين اصطفى ، و بعد : فقد أجزته أيّده اللّه تعالى أيضا و وفّقه لمراضيه ، و جعل له كلّ يوم خيرا من ماضيه ان يروي عنّي ما برز منّي من تأليفاتي و تصنيفاتي و رسائلي و ما سمعه مشافهة منّي ، و كذلك كتب الأخبار و الآثار ، لا سيّما كتب « 2 » الأربعة - التي بلغت في الإشتهار اشتهار الشمس في رابعة النهار به حق - أسانيد المعروفة المعلومة إلى المشايخ الثلاثة مشترطا عليه - أدام اللّه سبحانه توفيقه - ان لا يحيد عن جادّة الإحتياط فإنّه سبيل النّجاة ، و « 3 » ان لا ينساني من صالح دعواته ، في ليله\r\n\r\n\r\n","description":"","footnote":"\r\n( 1 ) عنوان : در « ب » نيامده است ، دام فضله : در « الف » نيامده است .\r\n( 2 ) الكتب الأربعة : « الف » .\r\n( 3 ) و : در « ج » نيامده است .\r\n","page_name":" 647 ","page_number":681},
  {"content":"\r\n\r\nو نهاره ، و لا سيّما أعقاب و أدبار صلواته و مظانّ استجابة دعواته .\r\nو كتب الجاني المتفقر إلى رحمة ربه الغني علي ابن محمّد علي الطباطبائى ، في يوم الأربعين من السنّة السابعة عشر من المائة الثالثة بعد الألف من الهجرة النبوية ، على صاحبها الآف صلاة و تحيّة ، و كان ذلك في كربلاء المشرّفة على مشرفها الصلوات المتكاثرة و التسليمات المتتالية .\r\n\r\nصورت اجازه جناب سيد محسن بغدادى دام فضله « 1 »\r\nو ديگر : جناب سلالة الأطياب عالم محقّق ، و فاضل مدقّق ابو ذر العصر ، و سلمان الدهر ، فريد الدوران ، و مجتهد العصر و الزمان ، الّذي اذعن لفضله و زهده و ورعه المؤآلف و المخالف ، السيد الممتحن جناب السيّد محسن بن السيّد حسن الحسينى البغدادي - ادام اللّه فضله - است ، مصنّف « شرح وافية الاصول » ، و كتاب « المحصول » و غيرهما من الكتب و الرسايل ، و اين صورت خطّ شريف آن جناب است :\r\nبسم اللّه الرحمن الرحيم\r\nالحمد للّه ربّ العالمين ، و صلّى اللّه « 2 » على محمّد و آله الطاهرين ، و بعد فقد استجاز منّي ، الولد الأمجد ، الموفّق المؤيّد ، الآقا احمد - حرسه اللّه بعينه التي لا تنام - و هو أهل للإجازة و حفظ الأمانة ، فأجزت له رواية هذه الأخبار ، التي عليها المدار ، في هذه الجوامع الأربع ، عن اربابها الثلاثة - رضوان اللّه\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n( 2 ) و الصلاة و السلام : « ب » .\r\n","page_name":" 648 ","page_number":682},
  {"content":"\r\n\r\nعليهم - من النسخ الصحيحة نفعه اللّه بها و جعله خليفة جده و أبيه - قدس اللّه روحهما - و أحسن خلافته عليه و على إخوته ، حفظهم اللّه جميعا ، و ألتمس منه صالح الدعاء ، و لا قوّة « 1 » الّا باللّه .\r\nو كتبه الأقل محسن بن الحسن الحسينى في أواخر الشهر المذكور من السنة المذكورة ، و الحمد للّه أوّلا و آخرا و صلّى اللّه على محمّد و آله .\r\n\r\nصورت اجازهء جناب ميرزا ابو القاسم جاپلاقى « 2 » دام ظلّه « 3 »\r\nو ديگر : جناب مستطاب فضايل مآب مقدس و مهذّب أخلاق ، مرجع الأفاضل ، و معدن الفواضل ، كاشف علوم الأواخر و الأوائل ، جامع المعقول و المنقول و حاوى الفروع و الاصول ، عمدة المحقّقين ، و زبدة المدقّقين و نخبة المجتهدين موضح احكام سيّد المرسلين - صلوات اللّه عليه و آله اجمعين - مصنّف كتاب « قوانين الاصول » و « غنائم الأيّام » و « مرشد العوام » و غيرها من الكتب و الرسائل ، أعني المولى الأوّليّ ، و الفاضل الألمعيّ الميرزا ابو القاسم الجاپلاقي - أدام اللّه فضله - است « 4 » و اين صورت خطّ شريف آن‌جناب است :\r\n\r\n\r\n","description":"","footnote":"\r\n( 1 ) لا حول و لا قوّة : « ب » .\r\n( 2 ) جابلق : ناحيه‌اى از نواحى اصفهان است ، و علّت نسبت ميرزاى قمّى به ( جاپلاقى ) يا ( جابلق ) همانا اين بود كه پدرش بعد از اينكه از گيلان به اصفهان رفته بود ، ساكن جابلق شد و ميرزاى مرحوم در آنجا متولد شد . ( روضات الجنّات : 5 / 369 )\r\n( 3 ) عنوان : در « ب » نيامده است .\r\n( 4 ) است : در « د » نيامده است .\r\n","page_name":" 649 ","page_number":683},
  {"content":"\r\n\r\nبسم اللّه الرحمن الرحيم\r\nالحمد للّه و كفى و الصّلاة و السلام على عباده الّذين اصطفى .\r\nاما بعد : فقد استجازني تأسّيا بسلفنا الصالحين الولد الأعزّ الأمجد ، العالم العامل الفاضل ، ذو الفهم السليم النقّاد ، و الطبع المستقيم الوقّاد ، المؤيّد المسدّد ، الآقا احمد بن المولى الأعظم ، و الحبر الأفخم ، العلّامة العلم ، الأفضل الأكمل الأكرم ، الآقا محمّد على - قدس اللّه روحه الزكيّة ، و حشره مع الأئمة الطاهرة المرضيّة - فاستجزت « 1 » اللّه و أجزت له ان يروي عنّي كلّما صحّت لي روايته و جازت لي اجازته ؛ بأسانيدي المتّصلة إلى مؤلّفي أصحابنا - رضوان اللّه عليهم اجمعين - الّتي تشرّفت بها من إجازة جماعة من مشايخي العظام - قدّس اللّه أرواحهم - بضيق الوقت عن ذكرها فنقتصر بذكر واحد منها و هو ما أجازني به شيخنا الفقيه النبيه المحدّث البارع الورع ، العالم العامل بل الأعلم الأفضل الأكمل ، الصفيّ الوفيّ التقيّ النقيّ ، الشيخ محمّد مهدي الفتوني النجفى ، عن شيخه رئيس المحدثين « 2 » في عصره ، المولى أبي الحسن الشريف العاملي النجفي ، عن شيخه غوّاص بحار الأنوار و خادم اخبار الأئمة الأطهار ، خاتمة الفقهاء و المحدّثين « 3 » ، و ناشر علوم الائمة المحدثين ، الأعلم الأفضل الأكمل ، البحر الزاخر و السحاب الماطر الهامر و الدرّ الفاخر و البدر الزاهر ، مولانا محمّد باقر المجلسى ، عن والده الورع البارع العلّامة ، زبدة العارفين و قدوة المتّقين ، مولانا محمّد تقى عن شيخ الإسلام و المسلمين ، بهاء الحق و الملّة و الدين محمّد\r\n\r\n\r\n","description":"","footnote":"\r\n( 1 ) فاستخرت : « الف ، ب » .\r\n( 2 ) المحقّقين : « ب » .\r\n( 3 ) المجتهدين : « د » ، المحدّثين در نسخهء بدل آمده است .\r\n","page_name":" 650 ","page_number":684},
  {"content":"\r\n\r\nالعاملى ، عن والده الفقيه النبيه ، الشيخ حسين بن عبد الصمد الحارثى عن شيخه افضل المتأخرين وافقه الفقهاء المتبحّرين ، الذي يقصر عن بيان فضله الالفاظ و المعاني ، زين الملّة و الدّين ، الشهير بالشهيد الثانى - قدس اللّه تربتهم الزكية - إلى آخر ما هو مذكور في الإجازات المشهورة المعروفة لشيخنا البهائى ، فليرو عنّي جميع مؤلّفات أصحابنا من الأدعية و الأخبار ، و الفقه و الكلام ، و جميع العلوم الشرعيّة ، مراعيا بشرايط الرواية ، طالبا أقصى مدارج الإحتياط و الدراية ، داعيا لي و لمشايخي في مظان الإجابة و مآن الإستجابة ، و كتبه بيمناه الداثرة الوازرة ابو القاسم بن الحسن ، نزيل دار الإيمان قم ، حامدا مصلّيا مسلّما في ليلة الثامن [ و 
  ] عشرين من شهر ذي الحجة الحرام ، من عام ألف و مائتين و سبع عشرة .\r\n\r\nكيفيّت اتّصال سند فقير به مشايخ مرحوم ميرزا محمّد مهدى مشهدى « 1 »\r\nو ديگر : عاليجناب فواضل اكتساب معلى القاب ، عالم فاضل كامل آخوند ملا حمزهء قائنى است ، كه از ايشان اجازه گرفته‌ام به جهت تعدد طرق به آثار ائمه انام عليهم السلام ، و اتّصال سند روايت به مشايخ عظام كرام ، جناب مستطاب فاضل كامل صفى ، و عالم عامل متقى و فيّ ، جامع المعقول و المنقول ، الفاضل الرباني و العالم الصمداني ، المرحوم الواصل الى رحمة ربه الغني ، الشهيد الثالث بل الرابع ، الميرزا محمّد مهدي الموسوي الاصفهانى ، المجاور في المشهد الرضوي - قدس سره العلي - و هذه صورتها :\r\n\r\n\r\n","description":"","footnote":"\r\n( 1 ) عنوان : در « ب » نيامده است .\r\n","page_name":" 651 ","page_number":685},
  {"content":"\r\n\r\nبسم اللّه الرحمن الرحيم\r\nالحمد للّه الذي أسّس أساس الدّين ، و دلّنا عليه بنور اليقين ، و منّ علينا بشريعة خاتم النبيّين ، الّذي عرج بجسمه الى سدرة المنتهى ، المخاطب بخطاب « لولاك لما خلقت الأفلاك » « 1 » ، النور المبين و الصراط المستبين ، صلّى اللّه عليه و على آله الأئمة المرضيّين ، ما دامت السموات و الأرضين ، و بعد : فيقول الفقير « 2 » الحقير إلى اللّه الغني ، حمزة ابن سلطان محمّد القائني الخراسانى مولدا ، و الطبسي مسكنا - هداهم اللّه سواء الطريق و أذاقهما من رحيق التحقيق - لما كانت عادة مشايخنا و أسلافنا الإستجازة في نقل أخبار الأئمة الأطهار لإتصال السلسلة اليهم - صلوات اللّه عليهم اجمعين - و كان ذلك مما يتبرّكون به لديهم ، و كان ممن تأهّل لأخذ الإجازة في هذا الآن العالم العامل ، الرافع مراتب العلم إلى غاية القصوى ، البالغ منزلته إلى مرتبة الإجتهاد و الفتوى ، نور حدقة الفضل و الكمال ، و نور حديقة العزّ و الجلال ، ناشر أحكام الشريعة أبا عن جدّ ، المولى المعظّم « 3 » آقا احمد - رفعه اللّه إلى أعلى درجات الكمال و وفّقه إلى ارتقاء مدارج الفضل و الإفضال ، ابن الفاضل الكامل ، العلّامة المجتهد في الفروع و الأصول ، المرحوم المغفور ، الواصل إلى رحمة اللّه الغفور ، آقا محمّد علي الشهير بهبهانى - روح اللّه روحه - فأجزت له ان يروي عنّي الأخبار المروية عن النبيّ المختار ، و الأئمة الأطهار سيّما الكتب الأربعة المشهورة في الأعصار\r\n\r\n\r\n","description":"","footnote":"\r\n( 1 ) بحار الأنوار : 15 / 28 ، حديث 48 .\r\n( 2 ) العبد الفقير : « ب » .\r\n( 3 ) الممجّد : « ب » .\r\n","page_name":" 652 ","page_number":686},
  {"content":"\r\n\r\nو الأمصار ، بل جملة كتب أصحابنا الأبرار ، - أسكنهم اللّه دار القرار - من العلوم العقليّة و النقليّة مما رويته عن شيخي و معتمدي ، قطب فلك السيادة و مركز دائرة السعادة ، أفضل الحكماء و المتكلّمين ، أعلم العلماء و المتشرّعين ، الشهيد الثالث ، المؤيّد بتأييدات السبحاني ، المرحوم المغفور ، الميرزا « 1 » محمّد مهدي الحسيني الموسوي الخراساني ، عن شيخه و استاده الشيخ محمّد حسين العامليّ - عامله اللّه بلطفه الخفيّ و الجليّ - عن شيخه و أستاده آقا بهاء الدين محمّد ، عن شيخه ميرزا بدر الدّين محمّد ، عن الشيخ محمّد الحرّ العامليّ ، و طريقه إلى الائمة المعصومين في الوسائل مسطور ، و عن شيخه و استاده الشيخ محمد مهدي الفتوني النجفي ، عن شيخه ملا أبو الحسن ، عن شيخه شيخ الإسلام و المسلمين ملّا محمّد باقر المجلسى - قدس سره - و طريقه إليهم عليهم السلام في البحار مذكور ، و عن شيخه و استاده قدوة المدقّقين سمّي خامس الائمة المعصومين ، جدّ جناب المستجيز آقا محمّد باقر الشهير به ( بهبهاني ) آية اللّه في العالمين ، و طريقه إليهم - عليهم السلام - معروف به شرط رعاية غاية الإحتياط كما شرط عليّ أساتيدي و مشايخي ، و ألتمس منه ان لا ينساني من الدّعاء في مظانّ الإستجابة .\r\n\r\n\r\n","description":"","footnote":"\r\n( 1 ) ميرزا : « ج » .\r\n","page_name":" 653 ","page_number":687},
  {"content":"\r\n . \r\n\r\n","description":"","footnote":"","page_name":" 654 ","page_number":688}
  ]