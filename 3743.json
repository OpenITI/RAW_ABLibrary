[
  {"content":"\r\nنهج البلاغة\r\nبرندهء جايزهء كتاب سال\r\nبهمن ماه 1369\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nبسم الله الرحمن الرحيم\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\nنهج البلاغة\r\nترجمهء دكتر سيّد جعفر شهيدى\r\nباورداران ، مركز توليد فنى كتاب\r\nقم : 743883 - 718436\r\nچاپ چهاردهم ، تهران 1378\r\n","description":"","footnote":"","page_name":" تعريف الكتاب 3 ","page_number":3},
  {"content":"\r\nعلى بن ابى طالب ( ع ) ، امام اول ، 23 قبل از هجرت - 40 ق .\r\n[ نهج البلاغه ( فارسى - عربى ) 
  ]\r\nنهج البلاغه / [ على بن ابى طالب 
  ] ؛ ترجمه جعفر شهيدى . - تهران : شركت انتشارات علمى و فرهنگى ، 1374 .\r\nلو ، 596 ص .\r\n25000 ريال .\r\nفهرستنويسى بر اساس اطلاعات فيپا ( فهرستنويسى پيش از انتشار ) .\r\nمولف اين كتاب ابوالحسن محمد بن الحسين معروف به سيد رضى است .\r\nچاپ چهاردهم : 1378\r\nISBN 964 - 445 - 061 - 2\r\n1 . على بن ابى طالب ( ع ) ، امام اول ، 23 قبل از هجرت - 40 ق . - خطبه‌ها . 2 . على بن ابى طالب ( ع ) ، امام اول ، 23 سال قبل از هجرت - 40 ق . - كلمات قصار . الف . شريف الرضى ، محمد بن حسين ، 359 - 406 ق . گرد آرونده . ب . شهيدى ، جعفر ، 1297 - ، مترجم . ج . شركت انتشارات علمى و فرهنگى . د . عنوان . ه . عنوان : نهج البلاغه ( فارسى - عربى ) .\r\n031 / 38 BP 9515 / 297\r\nب 1374 ف ت / ن\r\n2263 - 74 م\r\nنهج البلاغه\r\nمترجم : دكتر سيد جعفر شهيدى\r\nصفحه آرايى : هرمز وحيد ، كامران افشار مهاجر\r\nچاپ اول : 1368\r\nچاپ چهاردهم : 1378 ؛ تيراژ : 10000 نسخه\r\nآماده سازى و چاپ : شركت انتشارات علمى و فرهنگى\r\nحق چاپ محفوظ است .\r\nشركت انتشارات علمى و فرهنگى\r\n* اداره فروش و فروشگاه مركزى : خيابان آفريقا ، چهار راه حقانى ( جهان كودك ) ، كوچهء كمان ، پلاك 4 ، كد پستى 15178 ؛ صندوق پستى 366 - 15175 ؛ تلفن : 71 - 8774569 ، فاكس : 8774572\r\n* چاپخانه : خيابان آزادى ، نبش زنجان جنوبى ، محوطه سازمان ميراث فرهنگى كشور ؛ تلفن : 6013021 - 6014283\r\n* فروشگاه يك : خيابان انقلاب ، روبروى در اصلى دانشگاه تهران ؛ تلفن : 6400786\r\n* فروشگاه دو : خيابان انقلاب ، نبش خيابان 16 آذر ؛ تلفن : 6498467\r\n* فروشگاه سه : خيابان جمهورى ، نبش آقا شيخ هادى ؛ تلفن : 6704300\r\n* فروشگاه چهار : خيابان افريقا ، كوچهء گلفام ، پلاك 1 ؛ تلفن 2050326\r\n","description":"","footnote":"","page_name":" تعريف الكتاب 4 ","page_number":4},
  {"content":"\r\nتوضيح ناشر\r\nشك نيست كه ترجمه فنى است ظريف و دقيق و دشوار ، و اين معنى در مورد كتابى كه آن را « فروتر از كلام خدا و فراتر از سخن بشر » گفته‌اند بمراتب صدق بيشترى دارد ، كتابى كه گردآورندهء خبير و بصير آن ، سيد شريف ابو الحسن محمد رضى ، در بارهء آن گويد : « سخنان برگزيدهء سرور ما ، امير مؤمنان ، سر چشمه و آبشخور فصاحت و منشأ و خاستگاه بلاغت است و اصول و قوانين سخن و سخنورى از آن اقتباس شده و روش آن سرمشق هر خطيب اديب و سخنور اريبى گشته و با اين همه كس در فراخناى بلاغت و پهنهء رسايى به گرد آن نرسيده است ، زيرا اين كلام نمونه‌اى از علم الهى است و بوى سخن پيامبر گرامى صلى اللَّه عليه و آله از آن به مشام جان مىرسد » ، يا به تعبير پيراسته و مسجع مترجم فاضل ، استاد دكتر سيد جعفر شهيدى ، « كتابى كه طراز فصاحت است و پيرايه بلاغت ، عربيت را بها فزايد و دين و دنيا را به كار آيد ، كه بلاغتى چنان نه در گفتارى فراهم آمده است ، و نه يك جا در كتابى هم . . . فصاحت خود را به كلام حضرتش آرايد تا به جمال رسد و بلاغت در كنار او زايد و به كمال رسد . » نهج البلاغه چندين بار به فارسى ترجمه شده و فاضلان روزگار\r\n","description":"","footnote":"","page_name":" مقدمة 5 ","page_number":5},
  {"content":"\r\nشرحهايى بر آن نوشته‌اند و بارها به چاپ رسيده است . تفاوت يا مزيت ترجمه‌اى كه اكنون در دست خوانندهء گرامى قرار دارد ، علاوه بر صحت و امانت و اتقان و تطبيق يكايك واژگان عربى با فارسى ، در مراعات ويژگى ادبى اين اثر جاودانى ، يعنى به كار بردن صنايع لفظى و آرايشهاى ادبى از استعاره و تشبيه و جناس و موازنه و مراعات نظير و بويژه سجع است كه در برگردان فارسى تا آنجا كه ممكن بوده مورد توجه قرار گرفته اما با اين همه معنى فداى آرايش لفظ نشده است . علاوه بر اين ، استاد شهيدى تعليقه‌هايى مناسب و بايسته بر خطبه‌ها و كلمات قصار نوشته‌اند كه در پايان كتاب آمده و در روشن ساختن وضع اشخاص و اجتماع ، معنى واژه‌ها و كاربرد آنها ، و تأثير گفتار امام همام عليه السلام در سرايندگان و نويسندگان متضمن فايدهء بسيار است .\r\nاميد است اين خدمت فرهنگى به عالم معارف عظيم و قويم اسلامى در پيشگاه صاحب شريعت عليه آلاف التحية و السّلام و محضر حضرت مولاى متقيان و امير مؤمنان عليه السلام مقبول و مأجور و در ديدگاه اصحاب دانش و بينش منظور افتد . و من اللَّه التوفيق .\r\n","description":"","footnote":"","page_name":" مقدمة 6 ","page_number":6},
  {"content":"\r\n[ مقدمهء مترجم 
  ]\r\nبسم اللَّه الرّحمن الرّحيم\r\nو صلَّى اللَّه على سيّدنا محمّد و آله الطَّاهرين كتابى كه با ترجمهء فارسى اين كمترين خدمتگزار دين و دانش در اختيار خواننده قرار دارد ، براى او نا آشنا نيست . بسا كه خود فقره‌هايى از آن و يا ترجمه‌اى از آن فقره‌ها را خوانده يا از گويندگان دينى و يا از معلمان خويش شنيده است . « نهج البلاغه » يا راه سخن رسا گفتن اين تركيب زيبا نامى است كه سيد شريف رضى رحمة اللَّه عليه بر گرد آورده خود از خطبه‌ها ، نامه‌ها و گفتارهاى كوتاه مولى امير المؤمنين على عليه السّلام نهاده است .\r\nدر ميان هزاران نام كه مصنفان ، مؤلفان و يا مترجمان حوزهء مسلمانى بر كتابهاى خود نهاده‌اند ، هيچ نامى چون « نهج البلاغه » با محتواى كتاب منطبق نيست و مىتوان گفت اين نام از عالم غيب بر دل روشن شريف رضى رحمه اللَّه إفاضه گرديده است ، كه « الأسماء تنزل من السّماء » راه سخن رسا گفتن را در اين مجموعه بايد يافت .\r\nآنكه بخواهد عربى بنويسد يا به عربى سخن گويد و گفتهء وى پخته باشد و به جمال آراسته و لفظ آن سخته و از واژهء نابجا پيراسته ، بايد در اين مجموعه بنگرد و آن را بارها بخواند ، و فقره‌هايش را به كار برد تا ملكهء بلاغت در گفته و يا نوشته او پديد گردد ، و سخنش مورد قبول همگان افتد . چنان كه\r\n","description":"","footnote":"","page_name":" مقدمة 7 ","page_number":7},
  {"content":"\r\nگويندگان و مترسلان عرب از سدهء نخستين هجرت به بعد چنين كرده‌اند .\r\nعبد الحميد بن يحيى عامرى مقتول به سال 132 ه . ق كاتب مروان بن محمد آخرين خليفهء مروانى است . در بارهء او گفته‌اند هنر كتابت به عبد الحميد آغاز گرديد . عبد الحميد گفته است : هفتاد خطبه از خطبه‌هاى أصلع را از بر كردم و اين خطبه‌ها در ذهن من پى در پى ( چون ) چشمه‌اى جوشيد .\r\nو ابو عثمان جاحظ ( م - 255 ه . ق ) كه او را امام ادب عربى شمرده‌اند و مسعودى وى را فصيحترين نويسندگان سلف دانسته است پس از نوشتن اين فقره از سخنان امام « قيمة كلّ امرىء ما يحسن » . چنين نويسد :\r\nاگر از اين كتاب جز همين جمله را نداشتيم ، آن را شافى ، كافى ، بسنده و بىنياز كننده مىيافتيم . بلكه آن را فزون از كفايت و منتهى به غايت مىديديم و نيكوترين سخن آنست كه اندك آن تو را از بسيار ، بىنياز سازد و معنى آن در ظاهر لفظ آن بود .\r\nابن نباته عبد الرحيم بن محمد بن اسماعيل ( م - 374 ه . ق ) كه از اديبان بنام ، و خطيبان مشهور عرب است و در حلب در عهد سيف الدوله منصب خطابت داشته است ، گويد : از خطابه‌ها گنجى از بر كردم كه هر چند از آن بردارم نمىكاهد ، و افزون مىشود و بيشتر آنچه از بر كردم يك صد فصل از موعظتهاى على بن ابى طالب است .\r\nزكى مبارك در كتاب « النّثر الفنّى » آنجا كه از سبك ابو اسحاق صابى ( م - 380 ) سخن مىگويد فقره‌اى از نوشتهء صابى را آورده و چنين نويسد : اگر ما اين عبارت را با همانند آن كه شريف رضى از گفتار على آورده برابر كنيم ، مىبينيم صابى و شريف رضى هر دو از يك آبشخور سيراب شده‌اند .\r\nپژوهنده هرگاه خطبه‌ها و رساله‌هاى اديبان عرب و بلكه شعرهاى شاعران عربى زبان پس از اسلام را بررسى كند ، خواهد ديد كمتر شاعر و اديبى است كه معنيى را از سخنان على ( ع ) نگرفته و يا گفتهء او را در نوشته و يا سرودهء خويش تضمين نكرده باشد .\r\n","description":"","footnote":"","page_name":" مقدمة 8 ","page_number":8},
  {"content":"\r\nدر ايران اسلامى نيز سيرت شاعران و نويسندگان بر اين بوده است كه نوشته‌هاى خود را به گفته‌هاى امام بيارايند ، يا معنىهاى بلند سخنان وى را در شعر خود بياورند و آنچه موجب روى آوردن اين اديبان و سخنگويان به گفتار امير المؤمنين على عليه السلام بوده است گذشته از كمال معنى و جمال لفظ ، بلاغت است كه در عبارتهاى امام نهفته است : گنجاندن معنى بسيار در كمتر لفظ ، بدون اخلال در معنى .\r\nبلاغت چيست ؟\r\nدر تعريف بلاغت گفته‌اند ، متناسب بودن سخن فصيح است با مقتضاى حال ، يعنى رعايت كردن وضع شنونده و يا خواننده از جهت ميزان دريافت ، و مقدار اطلاع وى ، نيز رعايت موقعيت زمان و مكان و ديگر خصوصيتها كه موجب شود سخن يا نوشته ، در شنونده و يا خواننده اثرى مطلوب بجا نهد . به تعبير كوتاه‌تر بليغ كسى است كه سخن را پيرايه بندد و دراز گويد آنجا كه بايد و كوتاه سازد و لفظ وى ساده بود آنجا كه دراز گفتن و پيرايه بستن لفظ را نشايد . دقت در مجموعهء فراهم آوردهء سيد شريف رضى روشن مىسازد كه خطبه‌ها ، نامه‌ها و گفتارهاى كوتاه امام ( ع ) مصداق درست چنين تعريفى است . هنگامى كه خطبه مىخواند و بايد شنوندگان را از آنچه به سود دين و دنياى آنان است بياگاهاند ، گفته‌اش به تفصيل است و آنجا كه شايد و سزاست و بايد كه سخن در دل شنونده نشيند ، و جاى گيرد و او از آن سخن پند پذيرد ، معنى را در عبارتهاى گونه‌گون نشاند ، چنان كه هر عبارت نكته‌اى نو را رساند ، هر فقره درسى را آموزد ، و چراغ دل شنونده را بيشتر برافروزد .\r\nبه سخنان او كه در خطبهء نخستين و در بارهء فرشتگان و در خطبهء غرا و اشباح و در چگونگى زندگى و مرگ انسان آمده بنگريد .\r\nدر اين خطبه‌ها صحنه‌ها و حالتها را چنان وصف مىكند كه گوئى شنونده خود در آنجا به سر مىبرد . اينها نه تنها نشان دهنده بلكه آموزندهء دقت در لطف تعبير و حسن تركيب و زيبائى لفظ و بلندى معنى است . اما نكتهء\r\n","description":"","footnote":"","page_name":" مقدمة 9 ","page_number":9},
  {"content":"\r\nاصلى يعنى بلاغت يا مطابقت گفته يا مقتضاى حال را ، چنان كه بايد آن گاه درمىيابيم كه وضع اجتماعى عصر و حالت مستمعان امام را در نظر بگيريم چه آگاهى از وضع آنان در آن روزگار است كه ما را از سر تكرار چنين نكته‌ها در چند خطبه آگاه مىسازد .\r\nآنان كه تاريخ اجتماعى اسلام را خوانده‌اند ، مىدانند از سال بيست و پنجم هجرى ( تقريبا ) اندك اندك مقدمات جدائى مسلمانان از عصر نبوت و بازگشت به زندگانى پيش از بعثت آغاز گرديد . بزرگان و قدرتطلبان قريش كه تا فتح مكه مسلمان نشده بودند ، پس از گشوده شدن اين شهر مقدس پيشپاى خود راهى جز پذيرفتن اسلام نديدند ، اما گروهى از آنان جز كلمهء توحيد و نبوت كه به زبان آوردند تا زنده مانند از اسلام چه مىدانستند ؟ هيچ ! و شايد هم نمىخواستند بدانند .\r\nدوران زندگانى پربركت رسول اكرم ، پس از اين فتح بيش از سه سال نبود . و پس از رحلت او عصر فتوحات آغاز گرديد .\r\nبيشتر اين بزرگان با منصب فرماندهى روانهء ميدانهاى جنگ شدند و يا ولايت شهرهاى گشوده را يافتند . سرگرمى سران مهاجر و انصار در جنگهاى برون مرزى از يكسو و سادگى وضع عموم مسلمانان ، نيز سختگيرى نسبى دو زمامدار پس از پيغمبر از سوى ديگر به آنان رخصت نمىداد كه هر چه مىخواهند بكنند . اما از سال بيست و پنجم به بعد زمينه براى تاخت و تاز قريش و خاندان اموى آماده گرديد . مساوات اسلامى اندك اندك از ميان رفت ، و كسانى كه خود را صحابى پيغمبر و حافظ سنت او مىديدند ترجيح دادند زندگى بىدردسرى داشته باشند و از غنيمتهاى جنگى و خزانهء مسلمانان هر چه بيشتر بردارند و خدا و روز جزا را هر چه كمتر به ياد آرند . دل بستگى آنان به اين جهان روزافزون ، و علاقمندىشان به آن جهان و فراهم آوردن ساز آن اندك . پس از شورش مسلمانان و كشته شدن عثمان و بيعت مهاجر و انصار با امير مؤمنان ، اين دسته از مردم نيز در جمع اصحاب او در آمدند . اما چون عدالت على را در تقسيم بيت المال و زهد او را در امارت\r\n","description":"","footnote":"","page_name":" مقدمة 10 ","page_number":10},
  {"content":"\r\nديدند ، ناخشنودى خود را به زبان و كردار به امام مسلمانان نمودند ، و اين گروه‌اند كه امام آنانرا با سخنانى كه ترجمهء آن چنين است اندرز مىدهد و از دوزخ مىترساند و به برداشتن توشهء آخرت مىخواند :\r\n« كار از روى دل چنان كنيد كه گوئى از بيم جان كنيد . من چون بهشت جائى را نديده‌ام خواهان آن آسوده و از پاى نشسته ، و نه چون دوزخ ترسندهء از آن خفته و از بيم رسته .\r\nبدانيد آنكه حق او را سود ندهد باطل زيانش رساند و آنكه به راه نيفتد گمراهى به هلاكتش كشاند . شما را فرموده‌اند بار بربنديد و توشه برگيريد .\r\nمن بر شما از دو چيز بيشتر مىترسم : دنبال هواى نفس رفتن و آرزوى دراز در سر پختن . پس تا در اين جهانيد از آن چندان توشه برداريد كه فردا خود را بدان نگاهداشتن توانيد . » و چه نكو نوشته است سيد شريف در پايان اين خطبه كه « اگر سخنى بود كه مردم را به زهد كشاند و به كار آخرت ناچار گرداند اين سخن است و در بارهء آن بس كه دل را از آرزوها چنان بركند كه روشن شود و پند پذيرد و بيش پى كار دنيا نگيرد . » و نيز اين سخنان :\r\n« اما مردمانى ديگرند كه ياد قيامت ديده‌شان را فرو خوابانيده و بيم رستاخيز سرشكشان را روان گردانيده يا از مردم گريزانند و يا مقهور و ترسان ، يا خاموش و دهان بسته يا از روى اخلاص به دعا نشسته يا گريان و دل شكسته .\r\nدر كنج گمنامى خزيده و خوارى و مذلت را بجان خريده . . .\r\nپس دنيا را خرد مقدارتر از پر كاه و گياه خشكيده بينيد . و از پيشينيان خود پند گيريد ، پيش از آنكه پسينيان از شما عبرت گيرند . دنياى نكوهيده را برانيد چه او كسانى را از خود رانده است كه بيش از شما شيفتهء آن بوده‌اند . » نبرد بصره كه نخستين درگيرى در حوزهء مسلمانى است هر چند به سود خليفهء وقت پايان يافت ، ليكن اندك اندك اثرى نامطلوب در ذهن گروهى كه ايمانى درست نداشتند باقى گذارد . نبرد صفين و روياروئى گروههاى يك خانواده با هم اين نگرانى را بيشتر كرد و دامنهء اثر آن را در دلها گسترده‌تر .\r\n","description":"","footnote":"","page_name":" مقدمة 11 ","page_number":11},
  {"content":"\r\nتا آنجا كه آنان را در رفتن به ميدان كارزار بىرغبت ساخت ، چنان كه هر يك كار را بعهدهء ديگرى مىانداخت . در خطبه‌هائى كه پس از اعتراض آنان به رأى داوران خوانده شده امام از ضمير اين دسته خبر مىدهد . و ايمان و اخلاص خود و مسلمانان عصر پيغمبر را فراياد آنان مىآورد :\r\n« ما در ميدان كارزار با رسول خدا بوديم . پدران ، پسران ، برادران و عموهاى خويش را مىكشتيم و در خون مىآلوديم ، اين خويشاوندكشى ما را ناخوش نمىنمود بلكه بر ايمانمان مىافزود ، كه در راه راست پا برجا بوديم و در سختىها شكيبا و در جهاد با دشمن كوشا . گاه تنى از ما و تنى از سپاه دشمن به يكديگر مىجستند و چون دو گاو نر سر و تن هم را مىخستند . هر يك مىخواست جام را به ديگرى به پيمايد و از شربت مرگش سيراب نمايد .\r\nگاه نصرت از آن ما بود و گاه دشمن گوى پيروزى را مىربود . . . به جانم سوگند اگر رفتار ما همانند شما بود نه ستون دين بر جا بود و نه درخت ايمان شاداب و خوشنما . » و آنجا كه مىبيند هم چشمىهاى قبيله‌اى كه در عصر رسول خدا ( ص ) از ميان رفته بود زنده گرديده و ازدى به رقابت تميمى ايستاده و مضرى با يمانى در افتاده مىفرمايد :\r\n« بدانيد كه شما پس از هجرت و ادب آموختن از شريعت به خوى باديه‌نشينى بازگشتيد . و پس از پيوند دوستى دسته دسته شديد . با اسلام جز به نام آن بستگى نداريد ، و از ايمان جز نشان آن را نمىشناسيد . مىگوئيد به آتش مىسوزيم و ننگ را نمىتوزيم گويا مىخواهيد اسلام را دگرگون كنيد با پردهء حرمتش را دريدن و رشتهء برادرى دينى را بريدن . . . » با توجه بدين وضع اجتماعى است كه ما از سر تكرار تقوى و تحريض بدان در سخنان امير مؤمنان و پى در پى ترساندن ياران خويش از كيفر آن جهان آگاه مىشويم و بلاغت را به معنى حقيقى آن در اين خطبه‌ها مىيابيم .\r\nاما آنچه اين اثر را از ديگر نمونه‌هاى سخنان بليغ جدا و خوانندهء آن را در چهار موج إعجاب رها مىسازد ، تنها مطابقت سخن با مقتضاى حال نيست ، هر\r\n","description":"","footnote":"","page_name":" مقدمة 12 ","page_number":12},
  {"content":"\r\nچند در اين باب به كمال است . آنچه سخنان امام ( ع ) را تا بدان درجه بالا برده كه گويند برتر از سخن آفريده و فروتر از گفتهء آفريننده است ، رنگى است كه از كلام پروردگار در گفتار على ( ع ) مىبينيم . گفتارى بىانديشهء پيش و بىآموختن از استادى ، - كم يا بيش - .\r\nمىدانيم هر گوينده كه در فنّ سخنورى به كمال رسد و هر نويسنده كه در ميدان ترسل پيش افتد بايد سالها در محضر استادان زانو زند تا هنر گويندگى و يا نويسندگى را بياموزد . حالى كه امام بزرگوار جز محضر رسول اكرم دبستانى نديده و جز از آورندهء قرآن از كسى درس بلاغت نشنيده . آن گاه خواست او از اين سخنان نه ترسل است نه انشاء و نه كوشش در آوردن سجع ، يا ترصيع ، يا موازنه يا طباق يا مراعات النظير و ديگر هنرهاى لفظى و معنوى .\r\nبا اين همه چنان كه مىبينيم سخنان وى آراسته به چنين زيورهاست .\r\nاين خطبه‌هاى گوناگون به حكم ضرورت در جمعه‌ها و يا در اجتماع مسلمانان القاء گرديده است و بدون ترديد گوينده پيش از آغاز خطبه در لفظ نينديشيده و قبلا معنى را در خاطر نسنجيده ، اما آنچه از معنى در قالب لفظ آورده است زيور صناعت را يكى پس از ديگرى هر چه زيباتر و متناسبتر به خود مىگيرد . مجموعهء سخنان امام پندى است يا حكمتى ، تعليمى يا ارشادى تهديدى يا تشويقى ، عبرتى يا موعظتى ، تشريفى و يا كرامتى كه گاه در صلابت چون صخره‌هاى سخت است كه از ستيغ كوهى بلند فرا زير آيد و به ژرفاى دريايى خروشان فرو ريزد و صدمت آن در اين سو و آن سو آوا در افكند ، و گاه در نرمى چون شبنم بهارى كه بر برگ گل نشيند يا نسيم سحرگاهى كه چهرهء خفته‌اى را نوازش دهد . در بيم چون صاعقه‌اى كه زمين را بلرزاند و در اميد چون آبشارى كه از فاصله‌اى نزديك آهنگ موزون خود را به گوش جگر تافته‌اى رساند .\r\nاين جنس انشاء سخن ، فن كس يا كسانى نيست كه بتوانند از راه تدريس و محاورت و تمرين و ممارست بر آن دست يابند ، موهبتى است خاص كه از خزانهء علم الهى به نادره مردان جهان تفويض مىگردد .\r\n","description":"","footnote":"","page_name":" مقدمة 13 ","page_number":13},
  {"content":"\r\nدر بارهء نهج البلاغه و محتواى آن از ديرباز بحثها شده و شرحها و تفسيرها به زبانهاى گوناگون بر اين مجموعه نوشته‌اند ، اما هر چه نوشته باشند و هر چه بنويسند باز هم حق اين سخنان را نگزارده‌اند .\r\nنهج البلاغه دائرة المعارفى از فرهنگ اسلامى است : خداشناسى ، و جهان فرشتگان ، پيدايش عالم ، طبيعت انسان ، امتها و حكومتهاى نيكوكار و يا ستمباره اما نكتهء اصلى اين است كه در سراسر اين سخنان ، خواست امام تدريس علوم طبيعى و جانورشناسى يا فهماندن نكته‌هاى فلسفى و يا تاريخى نيست .\r\nسخنان على در طرح اين گونه بحثها همچون قرآن كريم است كه به زبان موعظت از هر پديدهء محسوس يا معقولى نمونه‌اى روشن و قابل درك در پيش چشم شنونده قرار مىدهد ، سپس آرام آرام او را با خود به سر منزلى مىبرد كه بايد بدان برسد ، به درگاه خدا و آستان پروردگار يكتا .\r\nآنجا كه سخن در خلقت آسمان و زمين و آفتاب و ماه و ستاره و كوههاست ، به زبان اندرز ياد مىدهد كه آنچه آفريدگار به آفريدگان بخشيده خير محض است ، اما انسان ناسپاس حق اين همه نعمت را نمىگزارد و از راه خدا به راه شيطان روى مىآورد و بخشش الهى را در راه انگيختن شر و بر پا كردن فتنه صرف مىكند ، و آنجا كه تذكار داستان پيشينيان است ، به حاضران تعليم مىدهد كه روزگار آيينهء عبرت است و گذشته را در آن توان ديد اما عبرت گيرنده كى و چه كسى است ؟ ببينيد امتهاى از ميان رفته و در زير خاك خفته چه كردند و چه ديدند كار نيك آنان را تقليد كنيد و از ارتكاب كار زشتى كه به نابودى آنان منتهى گشت بپرهيزيد .\r\nدر خلال اين اندرزها گاهى هم به اصحاب خود مىنگرد و به حال و كردار آنان مىانديشد ، ناگهان كوهى از اندوه و دريغ بر دل او فرود مىآيد و آن هنگامى است كه ديدهء حقيقت بين را از مردمى كه پاى منبرش نشسته‌اند مىگرداند ، و به افقى دور تر مىگشايد به روزگار محمد ( ص ) و ياران پاكدل او كه با اعتقاد به خدا و روز رستاخيز نصرت دين را بر سود دنياى خود مقدم\r\n","description":"","footnote":"","page_name":" مقدمة 14 ","page_number":14},
  {"content":"\r\nداشتند . ديگر بار به جمع حاضران مىپردازد و مىبيند هنوز از آن زمان بيش از سى سال نگذشته است ، چه شد كه در اين فاصلهء كوتاه مسلمان نماها جاى مسلمانان راستين نشسته‌اند ؟ مردمى كه چون دنيا به روى آنان خنديد خدا را فراموش و امام خود را نافرمانى كردند . آن مردم كه گردنها را مىكشيدند و بر خود مىباليدند كه ما در راه خدا شهيد داده‌ايم و خود نيز در آرزوى شهادتيم كجا رفتند ؟ چرا اينان كه گرد مرا گرفته‌اند تن آسانى را بر كشته شدن در راه دين ترجيح مىدهند و هر يك مىكوشد تا اين وظيفهء دينى را به گردن ديگرى اندازد ؟\r\nبه مساوات و ايثار مسلمانان در صدر اسلام مىنگرد كه چگونه ديگرى را بر خود مقدم مىداشتند و مىكوشيدند خود را از آلوده شدن به مال دنيا پاك نگاه دارند . اكنون چرا اينان مال اندوز و دنيا پرست شده‌اند ؟ اين نمونه‌ها و دهها نمونهء ديگر محتواى خطبه‌هاى امام است .\r\nنامه‌ها بيشتر دستور كار حكمرانان است كه : چگونه با طبقات مردم رفتار كنند و چسان در نگهبانى خزانهء ملت بكوشند . در هزينه صرفه و صلاح جامعه را در نظر بگيرند . اما مضمون اين نامه‌ها دستور حاكم نيمى از پهنهء مسكونى جهان آن روز كه به عاملان زيردست خود فرمان مىدهد نيست ، نوشتهء پدرى مهربان ، سالخورده و سرد و گرم روزگار چشيده است كه به فرزندان نورس خويش مىآموزد تا در نبرد زندگى چگونه با مشكلات روبرو شوند .\r\nدر بارهء فقره‌ها و جمله‌هاى كوتاه از خود چيزى نمىنويسم ، و نوشته‌ام را يك بار ديگر با قضاوت امام اديبان عرب عمرو بن بحر ملقب به جاحظ مىآرايم .\r\n« اگر از سخن على جز همين نكته را نداشتيم آن را شافى كافى و بىنياز كننده مىيافتيم بلكه افزون از كفايت و منتهى به غايت مىديديم . » براى آن كه نپندارند دلبستگى نگارنده به مذهب شيعه و شيفتگى وى به مكارم اخلاق و صفات انسانى على عليه السلام او را به چنين داورى واداشته است ، تنها ترجمهء يك فقره از مقدمهء شيخ بزرگوار محمد عبده رحمة اللَّه عليه\r\n","description":"","footnote":"","page_name":" مقدمة 15 ","page_number":15},
  {"content":"\r\nمفتى پيشين ديار مصر را كه از علماى سنت و جماعت است مىنويسم تا معلوم شود صرافان سخن بدين گنجينهء گوهر چه نظرى دارند و چه أرجى مىنهند :\r\n« هنگام خواندن چون از عبارتى به عبارت ديگر مىپرداختم مىديدم جولانگاه انديشه و ديدگاه بصيرت تغيير مىيابد . گاهى خود را در جهانى از معانى بلند مىديدم كه در پوششى از لفظهاى رخشان و خيره كننده ، به زيارت جانهاى پاك مىآيد و در دلهاى زدوده از غل و غش رخت مىگشايد . . . و گاهى جمله و عبارتها چنان مىنمود كه گويى با چهره‌هاى عبوس و درهم ريخته و دندانهاى بر يكديگر فشرده و چنگال عقابان درهم شكنندهء آماده حمله روبرو هستم و گاه عقلى نورانى را مىديدم كه با آفريدهء جسمانى همانندى ندارد .\r\nاز كاروان خدايى جدا شده و با روح انسانى پيوسته و پس از آن كه آن را از آلودگى وسوسه‌ها پاك ساخته تشريفى از عالم طبيعت به دو پوشانده سپس آن را با خويش به ملكوت اعلى برده و تا پايگاه تجلى نور الهى رسانده و در كنف قدس ربوبى ساكن كرده است ، و گاهى خطيبى را مىديدم كه واليان امت را مخاطب ساخته با صدايى رسا آنان را تعليم مىدهد و راه صواب و خطا را به ايشان مىنماياند و دقايق سياست را به آنان مىآموزد و از پيمودن راهى كه به ورطهء گمراهى پايان مىيابد ، بر حذر مىدارد . » آرى چنين است سخنان على عليه السلام . گفتارى فروتر از كلام خالق و برتر از سخن مخلوق .\r\nترجمهء نهج البلاغه به فارسى\r\nاز آن روز كه مجموعهء فراهم آوردهء شريف رضى در دسترس طالبان سخنان امام ( ع ) قرار گرفت سالها بلكه قرنها گذشت تا فارسى زبانان عربىدان بر آن شدند كه اين اثر پر ارج را به زبان فارسى برگردانند تا كسانى كه از عربيت طرفى نبسته‌اند از بركت سخنان على ( ع ) بىبهره نمانند . از چه سال يا كدام سدهء هجرى دست به چنين كار زده‌اند ؟ معلوم نيست . بسيارى از پژوهندگان ، بر آن بودند كه نخستين ترجمهء فارسى نهج البلاغه در سدهء دهم از\r\n","description":"","footnote":"","page_name":" مقدمة 16 ","page_number":16},
  {"content":"\r\nهجرت و در حكومت صفويان صورت گرفته است . و ديرينه‌ترين ترجمه‌اى كه نشان آن را داشتند شرح و ترجمهء جلال الدين حسين بن شرف الدين اردبيلى معاصر اسماعيل صفوى است ، و پس از آن ترجمه و شرح ملا فتح اللَّه كاشانى متوفى به سال 988 كه آن را « تنبيه الغافلين » ناميده است و از آن پس شرحها و ترجمه‌هاى ديگر كه جستجو كننده براى اطلاع مىتواند به مقالهء « نهج البلاغه چيست » از دانشمند فقيد ، مرحوم ابن يوسف شيرازى مراجعه كند . اين مقاله يك بار به اختصار در فهرست كتابخانهء مدرسهء سپهسالار ( شهيد مطهرى ) و بار ديگر به تفصيل بيشتر و جداگانه در 1317 در چاپخانهء مجلس به چاپ رسيده است .\r\nاما اخيرا همكار دانشمند من آقاى دكتر جوينى استاد زبان و ادب فارسى در دانشكدهء ادبيات دانشگاه تهران كه مشغول تصحيح ترجمه‌اى از نهج البلاغه هستند ، در بارهء آن نوشته‌اند :\r\n« اين نسخه گرانبها را شاه عباس صفوى در سال 1017 درست يك سال پس از طلاكارى گنبد مطهر وقف حرم كرده است . مترجم ناشناخته و نامعلوم است فقط از روى قراين واژگان و سبك نگارش و موارد دستورى و ساير خصوصيات مىتوان حدس زد كه وى مىبايد هم زمان با ابو الفتوح رازى باشد يا اندكى از وى جلوتر يعنى در قرن پنجم و ششم مىزيسته است . » حدس آقاى دكتر جوينى تا چه اندازه با واقعيّت منطبق گردد ، پس از بررسى دقيق و اظهار نظر سبك شناسان مشخص خواهد شد .\r\nاما دور مىنمايد كه پس از گذشت پنجاه يا صد سال از گردآورى نهج البلاغه در بغداد ، فارسى زبانى در خراسان آن را به زبان خود بگرداند ، چه گذشته از صعوبت دسترسى به متن عربى آن در اين مدت كوتاه ، چنان كه مىدانيم تا سدهء هشتم از هجرت مذهب رايج در خراسان ، مذهب حنفى بوده است و از زمان اولجايتو و پس از مناظرهء علامهء حلى در حضور وى با علماى سنى و گردن نهادن اولجايتو به مذهب اماميه بود كه شيعيان اندك اندك نيرو گرفتند ، و مذهب تشيع در خراسان شيوع يافت . بارى چنان كه نوشتم - پس از انتشار اين\r\n","description":"","footnote":"","page_name":" مقدمة 17 ","page_number":17},
  {"content":"\r\nكتاب - و اظهار نظر قطعى سبكشناسان ، زمان ترجمه دقيقا معلوم خواهد شد .\r\nبهر حال قرنها آشنايى با ترجمهء نهج البلاغه خاص خواص از مردم ايران بود و مىتوان گفت رواج كامل ترجمه فارسى نهج البلاغه و بهرهء عموم ايرانيان از اين اثر ، در نيم قرن اخير صورت گرفت ، و تنى چند از فاضلان از نو به ترجمهء اين كتاب پرداختند .\r\nپس از شهريور يكهزار و سيصد و بيست ، از مرحوم جواد فاضل مجموعه‌اى منتشر شد كه هر چند انشاى آن روان مىنمود ، در بسيارى موارد با سخنان امام ( ع ) ارتباطى نداشت . پس از اثر مرحوم فاضل ترجمه‌اى كه جايى باز كرد و مقبول همگان افتاد اثر مرحوم سيد على نقى فيض الاسلام است كه خطبه‌ها ، نامه‌ها و سخنان كوتاه امام را با ترجمه و توضيح منتشر كرد .\r\nمرحوم فيض الاسلام را بارها ديدم مردى فاضل مسلمان و ديندار و دوستدار اهل بيت ( ع ) بود و براى اين ترجمه رنجى بر خود نهاد و مىتوان گفت اخلاص وى در فراهم آوردن اين ترجمه در رواج آن تأثيرى به سزا داشته است .\r\nپس از مرحوم فيض الاسلام چند تن از فاضلان و عربىدانان به كار ترجمهء كامل كتاب پرداختند كه علاقمندان كم و بيش از كار آنان آگاهند .\r\nترجمه‌اى كه در دست شماست\r\nسالهاست اين خدمتگزار در دورهء دكترى زبان و ادبيات فارسى هفته‌اى دو سه ساعت را به بحث در ادبيات عرب - منظوم و يا منثور - مىپردازد . اين درس در فترت دانشگاه همچنان برقرار بود و گذشته از دانشجويان تنى چند از فاضلان نيز در مجمع ما حاضر مىشدند پنج يا شش سال پيش ( درست به خاطر ندارم ) .\r\nبعضى دوستان خواستند معلقات را بر بنده بخوانند . گفتم من اين قصيده‌ها را فراوان خوانده و درس گفته‌ام . شعرهاى جاهلى اثرى است ارزنده در لفظ و تركيب استوار ، اما سراسر تعبيرى است از گذشته‌هاى آن روزگار ، خالى از روح علمى و لطيفهء معنوى ، به مثل چون صحراى عربستان است ، گاه صافى و\r\n","description":"","footnote":"","page_name":" مقدمة 18 ","page_number":18},
  {"content":"\r\nگاه ناهموار ، و همچون باد وزان آن سرزمين لختى جان نواز و زمانى شراره‌بار ، چرا به نهج البلاغه روى نمىآريد كه هم لفظ آن صلابت شعر شاعران پيش از اسلام را به ياد مىآرد و هم معانى بلند قرآن كريم و سنت نبوى را در بردارد . هم موعظت است و هم دستور زندگى و هم درگاه ربوبيت را آموزندهء راه و رسم بندگى ؟ سخنم پذيرفته افتاد و پس از آنكه دوستان خطبهء نخستين را بر من خواندند با خود گفتم چه شود كه از راه آزمايش به كار برخيزم و اين خطبه را در قالب واژهء درى ريزم ، بود كه ديدهء مرحمت انشاء كننده بر اين كمترين افتد و او را در كارى كه پيش گرفته يارى دهد . چون ترجمه آماده گشت آن را در جمع حاضران خواندم همگان پسنديدند و از من خواستند تا وظيفه‌اى را كه پيش گرفته‌ام به پايان رسانم .\r\nروش مترجم\r\nاز سالها پيش چون فرصتى دست مىداد ، برخى از ترجمه‌هاى فارسى نهج البلاغه را با متن مقابله مىكردم . ضمن اين بررسى ديدم مترجمان - كه خدمتشان در پيشگاه مولاى متقيان عليه السلام پذيرفته باد - هرچند در كار خود موفق بوده‌اند ، كم و بيش در اين ترجمه‌ها يك نكته را چنان كه بايد رعايت نكرده‌اند و آن اينست كه سخنان مولى چنان كه مىبينيم در عين علو معنى به زيورهاى لفظى نيز آراسته است : استعاره ، تشبيه ، جناس ، موازنه سجع و مراعات النظير .\r\nمخصوصا صنعت سجع كه در سراسر كتاب ديده مىشود ، و امير مؤمنان ( ع ) به سجع گوئى شناخته بوده است . هنگامى كه زينب كبرى در پاسخ پسر زياد گفت :\r\n« مهتر ما را كشتى . از خويشانم كسى را نهشتى . نهال ما را شكستى . ريشه ما را از هم گسستى . اگر درمان تو اينست آرى چنين است . » پسر زياد گفت : « سخن به سجع مىگويد ، پدرش نيز سخنان مسجع مىگفت . » بدين رو كوشيدم تا در حد توانايى خويش ضمن برگرداندن عبارت\r\n","description":"","footnote":"","page_name":" مقدمة 19 ","page_number":19},
  {"content":"\r\nعربى به فارسى چندان كه ممكن است صنعتهاى لفظى را نيز رعايت كنم . نيز كوشيده‌ام تا در ترجمه ، هر واژه فارسى برابر واژهء عربى قرار گيرد و اگر نيازى به آوردن كلمه‌اى يا جمله‌اى برون از متن افتاده است آن را ميان دو خط تيره نهاده‌ام . با اين همه خود مىدانم آنچه فراهم شده است از نقيصت تهى نيست . از خوانندگان خصوصا از دانشمندان استدعا دارم اگر لغزشى ديدند بر اين خدمتگزار منت نهند و فرايادم آرند تا اگر عمرى و فرصتى بود استدراك شود .\r\nمتنى كه در دسترس شما است :\r\nآنان كه در نيم قرن اخير به ترجمهء نهج البلاغه پرداخته‌اند ، هر يك متنى را اساس كار خود ساخته‌اند . ترجمهء مرحوم فيض الاسلام بيشتر بر پايه و متن فراهم آوردهء ابن ابى الحديد است ، و ترجمه‌هاى ديگر گاه از آن متن است و گاه از متن فراهم آوردهء مرحوم دكتر صبحى صالح ، هر يك از اين متنها را مزيتى است و نقصانى .\r\nسالى كه بنياد نهج البلاغه تأسيس گرديد ، جزء كارهاى جارى آن بنياد فراهم آوردن متنى منقّح و مصحّح از نهج البلاغه بود . تا چنين متنى منتشر نشده و صحّت آن از سوى دانشمندان صاحب صلاحيت تأييد نگرديده ، هيچ نسخه‌اى از نسخه‌هاى موجود را بر ديگرى نمىتوان ترجيح داد چه هر يك را امتيازى است خاص .\r\nاميد است بنياد و يا حوزهء جليلهء علميّه قم با اشراف تنى چند از نسخه‌شناسان و صاحبنظران هر چه زودتر چنين متنى را فراهم كند و بر آن صحه گذارد ، و تنها نسخهء مورد اعتماد معرفى شود .\r\nمتنى را كه اين خدمتگزار اساس ترجمه قرار داده مصحح مرحوم شيخ محمد عبده مفتى ديار مصر است ، جز در مواردى كه خطا و يا نقصان آن متن مسلم بود كه در آن صورت به شرح ابن الحديد و يا نسخهء صبحى صالح مراجعت افتاد . اما شمارهء خطبه‌ها و نامه‌ها و كلمات قصار بر اساس نسخهء\r\n","description":"","footnote":"","page_name":" مقدمة 20 ","page_number":20},
  {"content":"\r\nمرحوم صبحى صالح است . چرا كه معجم المفهرس الفاظ نهج البلاغه كه از سوى مؤسسه انتشارات اسلامى تابع جامعهء مدرسين حوزهء قم فراهم شده بر اساس همين نسخه است .\r\nنكاتى چند در بارهء اين ترجمه :\r\nچنان كه نوشته شد كوشش مترجم بر اين بوده است كه تا حد ممكن صناعتهاى لفظى را نيز در ترجمه رعايت كند ، اما بر اين دقيقه آگاه بوده است كه نبايد معنى فداى آرايش لفظ گردد . بدين رو در حد توانايى كوشيده است هر دو جنبه رعايت شود . ممكن است مطالعه كنندگان در متن عربى به فعلى برخورند كه ماضى است و در ترجمه مضارع آمده و يا حال است و در فارسى صفت به كار رفته . اين دگرگونى را از ناآشنايى مترجم ندانند چه خاصيت تعبير هر زبان در اين گونه موارد با زبان ديگر متفاوت است ، و رعايت فصاحت گاه چنين تغييرى را رخصت مىدهد .\r\nتعليقه‌ها كه بر خطبه‌ها ، نامه‌ها و كلمات قصار نوشته شده - در روشن ساختن وضع اشخاص ، و يا اجتماع و يا معنى واژه‌ها و كاربرد آن ، و يا تأثير گفتار امام در سرايندگان و نويسندگان - متضمن فايدت خواهد بود . جاى اين تعليقه‌ها با گذاردن شماره در متن فارسى مشخص شده است .\r\nنخست مىخواستيم تعليقه‌ها را در پايان هر صفحه و يا لا اقل در پايان هر خطبه قرار دهيم اما چون مقرر شد كه ترجمه فارسى برابر متن عربى قرار گيرد ، تا خواننده به هنگام لزوم متن عربى را هم پيش چشم داشته باشد ، نهادن آن تعليقه‌ها در پايان صفحه برابرى متن و ترجمه را به هم مىزد . و اگر تعليقه‌ها در پايان هر خطبه نهاده مىشد ناهماهنگى در صفحه‌هاى كتاب پديد مىگرديد .\r\nبدين رو ترجيح داده شد كه تعليقه‌ها در پايان كتاب قرار گيرد ، نخست تعليقهء خطبه‌ها پس تعليقه نامه‌ها و سپس تعليقه‌هاى كلمات قصار .\r\nبراى خواننده‌اى كه متن فارسى را پيش چشم دارد ضرورتى نيست كه پى در پى به تعليقه‌ها بنگرد ، زيرا آن افزوده‌ها در ترجمه دخالتى ندارد ، و\r\n","description":"","footnote":"","page_name":" مقدمة 21 ","page_number":21},
  {"content":"\r\nخواننده پس از فراغت از خواندن ترجمه اگر خواست مىتواند به تعليقه‌ها هم نظرى بيفكند .\r\nدر آماده ساختن اين ترجمه دوستان دانشمندم آقايان دكتر سيد على محمد سجادى استاد دانشكدهء ادبيات دانشگاه شهيد بهشتى و دكتر سعيد واعظ استاد دانشكدهء ادبيات دانشگاه علامهء طباطبايى از آغاز تا انجام با من همكارى داشته‌اند . ترجمه‌ها را به يارى آنان با متن مقابله كرده‌ايم و بسا نكته‌ها را كه تذكر داده‌اند .\r\nنيز در شعرها و فقره‌هاى فارسى كه متأثر از سخنان مولى على عليه السلام است هر دو دوستان مخصوصا آقاى دكتر سجادى يادآورىها كرده‌اند كه از آنان سپاسگزارم و مزد ايشان را از خدا و عنايت على عليه السلام خواهانم .\r\nدر چاپ و انتشار اين كتاب شريف بسيارى از آقايان عزيز ، خالصانه و به خاطر ارادتى كه به مولاى متقيان داشته‌اند ، ساعتها و بلكه روزها و شبها صرف وقت كرده‌اند كه ذكر نام تمام آنها در اينجا ممكن نيست . از همهء آنان سپاسگزارم و از خداوند براى آنان اجر جزيل خواهانم . اما يادآورى زحمات و همكاريها و كوششهاى خالصانه و پيگير اين دوستان الزامى است :\r\nآقايان على محمدى اردهالى مدير عامل سابق و ابراهيم مكلا مشاور فرهنگى سابق سازمان انتشارات و آموزش انقلاب اسلامى كه از فكر انتشار اين ترجمه استقبال كردند و مقدمات آن را پايه گذاشتند . آقاى مهندس رضاخانى جزنى مدير عامل كنونى سازمان كه در تسريع انتشار كتاب سعى بليغ به كار بردند . آقاى على طارمى راد ، مدير عامل شركت افست و آقاى جواد انجمى و ساير همكارانشان كه با توجه خاص امكان تسريع در چاپ و صحافى كتاب را فراهم آوردند . همچنين كاركنان ليتوگرافى قدس و حروف چينى زمانى كه همچنان صبور ماندند و كار را به پايان رساندند . آقاى هرمز وحيد كه نظارت و پيگرى مراحل توليد كتاب را بر عهده گرفت و آنچه كه هست مديون ذوق و مراقبت شبانه‌روزى ايشان است . آقاى كامران افشار مهاجر كه در\r\n","description":"","footnote":"","page_name":" مقدمة 22 ","page_number":22},
  {"content":"\r\nصفحه‌آرايى بخشى از كتاب نهايت كوشش خود را به كار بردند ، و همچنين آقاى محمد حسن تبرائيان كه متن عربى را مقابله و تصحيح كردند و آقاى محمود عادل كه غلط گيرى متن عربى را به پايان بردند .\r\nدخترم شكوفهء شهيدى دانشجوى فوق ليسانس رشتهء ادبيات فارسى دانشكدهء ادبيات دانشگاه تهران در استنساخ مطالب و غلط گيرى متن فارسى مرا يارى داده است از خداوند سلامت و رستگارى هر دو جهان را براى او خواهانم . نيز همكار عزيز من آقاى سيد مرتضى مجتبايى در ماشين كردن مطالب كتاب ساعتها صرف وقت كرده‌اند ، از ايشان سپاسگزارم و از ساحت مولى الموحدين سعادت او را خواستار .\r\nشريف رضى كيست ؟\r\nهرچند مراجعه‌كنندگان به نهج البلاغه از زندگانى سيد شريف رضى رحمه اللَّه كم و بيش آگاهند اما اكنون كه نوشتن اين مقدمه به پايان مىرسد دريغم آمد خلاصه‌اى از حيات آن بزرگوار را ننگارم .\r\nمحمد بن ابى احمد حسنى مكنى به ابو الحسن و ملقب به رضى و معروف به سيد رضىّ از بزرگان علماى شيعه و أشعر طالبيان عصر خود ، بلكه اشعر شاعران آن عصر است . در زهد و تقوى و كمال نفس و جمال خلق مشهور و مورد حرمت خاص و عام بوده است .\r\nدر سال 359 هجرى قمرى متولد شد و به سال 404 در بغداد درگذشت مزار او در محلهء كرخ بغداد مشهور و زيارتگاه همگان است . گذشته از مجموعهء فراهم آورده از سخنان امام و نيز ديوان شعر بيش از سيزده كتاب ديگر از سيد شريف در دست است كه از آن جمله است « تلخيص البيان عن مجازات القرآن » كه در تهران دو بار به چاپ رسيده است .\r\nو السلام عليكم و رحمة اللَّه و بركاته\r\nزمستان 1368\r\n","description":"","footnote":"","page_name":" مقدمة 23 ","page_number":23},
  {"content":"\r\nيادداشت مترجم بر چاپ دوّم\r\nدر مقدمهء چاپ اوّل از مراجعه‌كنندگان بدين كتاب مقدس خواسته بودم ، هرگاه خطايى در اعراب ، ضبط كلمات ( بر اساس نسخهء عبده ) ، يا ترجمه ديدند بر مترجم منت گذارند و او را آگاه فرمايند . در اين فاصله چند تن محبت فرمودند و تذكراتى دادند كه بدين وسيله از آنان سپاسگزارم :\r\n1 - دانشمند ارجمند جناب آقاى احمد احمدى رئيس محترم كتابخانهء مسجد گوهرشاد .\r\n2 - آقاى غلام عباس رضائى فارغ التحصيل دورهء دكترى زبان و ادبيات عرب دانشكدهء ادبيات دانشگاه تهران .\r\n3 - سركار خانم نجمه رجائى ( حسينى ) فارغ التحصيل دورهء دكترى رشتهء زبان و ادبيات عرب دانشكدهء ادبيات دانشگاه تهران .\r\n4 - آقاى مصطفى موسوى دانشجوى دورهء دكترى زبان و ادبيات فارسى دانشگاه تهران ( بيشتر تذكرها از ايشان است ) .\r\nپس از انتشار چاپ دوم دوستان ديگرى نيز نهج البلاغه و ترجمهء آن را بدقت نگريستند و سهوهائى را يادآور شدند . از خداوند توفيق آنانرا خواهانم .\r\n1 - فاضل ارجمند آقاى على قائمى .\r\n2 - فاضل ارجمند آقاى حسين داودى .\r\n3 - فاضل ارجمند آقاى كرباسى از حوزهء علميه قم .\r\n4 - فاضل ارجمند آقاى حميد سليمانى .\r\n5 - فاضل ارجمند آقاى ارژنگ مدى - پژوهشگاه علوم انسانى برخى تذكرهاى ايشان در اين چاپ عملى گرديد .\r\nاز همگى سپاسگزارم و مزيد توفيقشان را از خداوند بزرگ خواستارم .\r\n","description":"","footnote":"","page_name":" مقدمة 24 ","page_number":24},
  {"content":"\r\nمقدمهء سيد شريف رضى\r\n* ( بِسْمِ الله الرَّحْمنِ الرَّحِيمِ ) *\r\nپس از سپاس خدا كه آن را بهاى نعمتهايش كرده است و پناهگاه از بلاهايش و دستاويز بهشت جاودان او و موجب افزودن احسان او ، و درود بر فرستاده‌اش پيامبر رحمت و پيشواى راهنمايان ملت و چراغ فروزان امّت ، گزيدهء دودمان بزرگوارى ، و چكيدهء مهترى و سالارى و رستنگاه شرف و نجابت و شاخهء بارور بزرگى و شرافت ، و بر خاندان او كه در تاريكىها چراغهاى فروزانند ، و امّتها را نگهبان ، نشانه‌هاى روشن دينند ، و معيارهاى فضيلت - اهل يقين - درود خدا بر همهء آنان ، درودى در خور بزرگى آن بزرگواران ، و پاداشى براى كردار آن پاكان و در پاكيزگى همتاى أصل و فرع آن سالاران ، چندان كه سپيدهء دميده روشنى دهد و ستارهء برآمده فرو شود .\r\nمن در روزگار جوانى و هنگام شادابى درخت زندگانى به نوشتن كتابى پرداختم ، و گردآورى فضيلتهاى خاص پيشوايان دين را وجههء همت ساختم ، تا گلچينى از گلستان اخبار و درجى از گوهرهاى گفتار آنان باشد . آنچه مرا بدين كار واداشت در آغاز كتاب نگاشتم و آن را بر ديگر مطلبها مقدم داشتم . و از\r\n","description":"","footnote":"","page_name":" مقدمة 25 ","page_number":25},
  {"content":"\r\nفصلى كه مخصوص امير المؤمنين على عليه السلام است فارغ گشتم .\r\nاما گردش روزگار نساخت و انجام كار را به عهدهء درنگ و تأخير انداخت . آنچه آماده بود در بابهايى جاى داده بودم ، و در هر باب چند فصل نهاده ، و فصل آخرين سخنانى كوتاه از امير المؤمنين ( ع ) را در بر گرفت از : پندها ، حكمتها ، آداب و مثلهاى شگفت ، مگر خطبه‌هاى دراز و نامه‌هاى مفصل كه - در كتاب جاى نگرفت - .\r\nتنى چند از دوستان و برادران آنچه را در آن فصل بود نيكو شمردند ، و از ديدن آن معنيهاى زيبا و اسلوب بديع و دلربا لذت بردند ، و به شگفت ماندند و خواستند تا كتابى بپردازم و گزيدهء سخنان مولى امير المؤمنين را در آن فراهم سازم . گفتارهايى از همهء فنون و مجموعه‌اى از همه گون : از آداب و پند ، يا نامه يا خطبه‌هاى كوتاه و بلند ، كه مىدانستند چنين كتاب طراز فصاحت خواهد بود ، و پيرايهء بلاغت ، عربيت را بها فزايد و دين و دنيا را به كار آيد ، كه بلاغتى چنان نه در گفتارى فراهم آمده است و نه يك جا در كتابى هم . چه امير مؤمنان ( ع ) سرچشمه فصاحت است و آبشخور بلاغت .\r\nفصاحت خود را به كلام حضرتش آرايد تا به جمال رسد ، و بلاغت در كنار او زايد و به كمال رسد . او بود كه نقاب از چهرهء سخن كشيد تا مترسّل زيبايى آن را ديد . آيين گفتار را از او وام گرفتند ، و خطيبان بر جاى پايش گام نهادند ، و واعظان از خواندن كلام او نام يافتند . با اين همه او گوى از همگان برد و اينان به دو نرسيدند ، او پيش افتاد و اينان واپس خزيدند چه در گفتار او رنگى از علم خداست و بويى از گفتار مصطفى ( ص ) ،\r\n","description":"","footnote":"","page_name":" مقدمة 26 ","page_number":26},
  {"content":"\r\nو من پذيرفتم كه اين كار را آغاز كنم ، چه مىدانستم سودى بزرگ در بردارد و نامى بلند بر اثر ، و اندوخته‌اى است براى روز محشر ، و كوشيدم چند كه بتوانم بهاى اين سخنان را در بازار فصاحت و ديدهء صرافان بلاغت آشكار كنم و محاسن بسيار و فضيلتهاى بىشمار را كه در آن نهفته است پديدار ، و نشان دهم كه على ( ع ) در اين ميدان يكه‌تاز است و از ديگران ممتاز ، آنچه از اوست يقين است و از ديگران خبر ، از او عين است و از اينان اثر ، دريايى است خروشان و اقيانوسى بيكران . نيز مىخواستم مرا روا باشد كه بگويم شاخى از آن درخت پربارم و گلبنى از آن گلزار . همچون فرزدق بنازم و بر جريران عصر بتازم كه : تبارم اين است ، و كه را گوهر پرمايه‌تر از اين است ؟\r\nو ديدم كه سخنان امام بر محور سه مضمون است ، و از سه دسته نفائس ، گفتار مشحون : خطبه و فرمان ، نامه به اين و آن ، حكمت و اندرز - براى پند پذيران - . به توفيق خدا به كار پرداختم و نخست خطبه‌هاى اعجاب انگيز ، پس نامه‌هاى دلاويز ، سپس سخنان كوتاه حكمتآميز را فراهم ساختم . براى هر يك بابى گشودم و در هر باب برگهايى افزودم تا آنچه اكنون در نظرم نيايد و در آينده به دست آيد ، در آن جاى دهم و اگر سخنى از او به دست رسيد كه گفتگو و مقالى است ، يا پاسخ سؤالى است ، يا خواهشى يا حسب حالى است كه از آن سه بابت نيست ، و از قاعده نهاده برون است ، در بابى جاى دادم كه با آن مناسب و موزون است يا شبيه و همگون ، و بسا كه در اين گزينش فصلها باشد كه هماهنگ نيست ، يا گلهايى از سخنان كه يكرنگ نيست ، چه خواست من از گردآورى ، معنيهاى بلند و نكته‌هاى ارجمند بوده است ، نه\r\n","description":"","footnote":"","page_name":" مقدمة 27 ","page_number":27},
  {"content":"\r\nرعايت نظم و پيوند .\r\nو از فضيلتهاى شگفتآور كه على عليه السلام بدان ممتاز است و در آن بى انباز ، اين كه اگر كسى در گفتار او بنگرد كه در پارسايى و موعظت است و بازداشتن از دنيا و پرداختن به آخرت ، و بدان ننگرد كه اين فقره‌ها گفتهء چون اويى است كه صاحب قدر والاست ، و فرمان او رواست ، گردنها در طاعتش خم است ، و حكمش بر همه مسلم ، بىهيچ گمان آن را سخن زاهدى داند گوشه نشين ، و عابدى خلوت گزين ، در به روى خود بسته ، در گوشهء خانه‌اى به عزلت نشسته يا از شهر و مردمش بريده و در دل كوهى خزيده ، كه جز نفس خود آوازى نشنود ، و جز جثهء خويش كسى را نبيند ، و هرگز نپذيرد كه اين عبارتها گفتهء رزمآورى است كه با تيغ آهيخته در ميدان ستيزد و با دليران درآويزد ، سرها بيندازد و تنها به خاك و خون آميزد ، و از كارزار بازگردد حالى كه از شمشير او خون روان است ، خونى كه از دل كشتگان است . با اين همه در چنين حال او پيشواى از دنيا گذشتگان است ، و قدوهء اوليا و گزيدگان . اين فضيلتهاى اعجاب انگيز و اين خصوصيتهاى لطف آميز تنها در اوست ، كه صفتهاى ضد يكديگر را در خود فراهم كند ، و ناسازاوارها را با هم سازوارى دهد . بسا كه در اين باره با برادران گفتگو كردم ، و آنان را به شگفت در آوردم كه جاى شگفتى و عبرت است و مقام به كاربردن فكرت .\r\nو بود كه در اين گزينش فقره‌ها آيد كه لفظ آن مردّد است و معنى آن مكرر سبب اين است كه روايتها در اين باره سخت مخالف يكديگر است : گاه سخن گزيده در روايتى بوده و همچنان در ضبط آمده سپس در روايتى صورت ديگر از آن يافت شده است با معنى بيشتر يا عبارت بهتر . و چنان مىنمود كه اين صورت هم بيايد تا پشتوانهء گزينش نخستين گردد و سخنى گرانبها از دست نرود ،\r\n","description":"","footnote":"","page_name":" مقدمة 28 ","page_number":28},
  {"content":"\r\nو تواند بود كه در اين گردآورى ، نخستينبار گفتارى گزيده آمده است\r\nسپس زمانى بر آن گذشته و پاره‌هايى از آن دوباره نوشته شده ، چنين كار از روى غفلت بوده است نه قصد ، و از روى فراموشى است نه عمد . با اين همه دعوى نمىكنم كه همهء سخنان امام ( ع ) را فراهم آورده‌ام ، و آنچه در اين سو و آن سو بود گرد كرده‌ام و چيزى از دست نداده‌ام ، بلكه دور نيست آنچه به دستم نيامده بيش از اين باشد كه به من رسيده ، و آنچه در كمند جستجو افتاده كمتر از آن باشد كه رميده . امّا بر من بود كه كوشش خود به كار برم ، و تا آنجا كه مىتوانم اين سخنان را فراهم آورم كه خداى بزرگ راه مىگشايد ، و راهنمايى مىنمايد ( إن شاء اللَّه ) .\r\nو چون چنين ديدم ، كتاب را « نهج البلاغه » ناميدم چه درهاى بلاغت را براى بيننده باز مىكند و طالبان را بدان فراز مىخواند . هرچه دانشمند و دانش آموز بخواهد در آن است ، و مطلوب بليغ و زاهد در آن موجود و نمايان . و در اثناى آن سخنانى شيواست كه در توحيد و عدل خداست ، و پاك دانستن او از همانندى به آفريدگان كه نشانندهء سوزش تشنگى است و داروى بيماران ، و زدايندهء هر شبهه‌اى از دلهاى آنان . از خداى سبحان توفيق و نگهدارى از لغزش مىخواهم و يارى و پايدارى مىطلبم ، تا پيش از آنكه بر زبانم خطا رود ، دلم را از آن نگاهدارد ، و پيش از لغزيدن گام ، از خطاى در كلامم باز دارد ، و او مرا بسنده است و نيكو نگاهبان و كفايت كننده .\r\n","description":"","footnote":"","page_name":" مقدمة 29 ","page_number":29},
  {"content":"\r\nتعليقات\r\n1 - ترديد در اين كه اين نام را به سكون هاء ( نهج ) بايد خواند يا به فتح اول و دوم ، بيهوده است ، چرا كه جوهرى نويسد : نهج ، راه آشكار است ، منهج و منهاج نيز . و از يزيد بن خذاق عبدى آرد :\r\n\r\nو لقد أضاء لك الطَّريق و أنهجت\r\nسبل المسالك و الهدى تعدى\r\n\r\nو در لسان العرب آرد : طريق نهج بيّن واضح . پس نهج بمعنى راه گشاده است . اين واژه هم اكنون در مغرب عربى به معنى كوچه به كار مىرود . اما نهج پى در پى نفس زدن است .\r\n2 - اصلع ، كسى است كه پيش سر او مو ندارد و مقصود ، امام امير المؤمنين على عليه السلام است .\r\n3 - شرح نهج البلاغه ابن ابى الحديد . ج 1 ص 24 تصحيح محمد ابو الفضل ابراهيم .\r\n4 - ارزش آدمى به چيزى است كه آن را خوش مىدارد . مشهور « ما يحسنه » است .\r\n5 - سخن امام عليه السلام .\r\n6 - البيان و التبيين ج 1 ص 83 تصحيح عبد السلام هارون .\r\n7 - شرح نهج البلاغه ج 1 ص 24 .\r\n8 - النثر الفنى ج 2 ص 296 و براى مقايسه فرمودهء مولى امير المؤمنين و نوشتهء صابى رجوع كنيد به مقالهء اين بنده در يادنامهء كنگره نهج البلاغه ص 203 به بعد سال 1360 .\r\n9 - براى مزيد اطلاع رجوع كنيد به مقاله « نهج البلاغه و أثره على الأدب العربى ص 119 » محمد هادى امينى . از انتشارات بنياد نهج البلاغة .\r\n10 - نگاه كنيد به ص 29 كتاب 11 - نگاه كنيد به ص 33 كتاب 12 - نگاه كنيد به ص 46 كتاب 13 - نگاه كنيد به ص 221 كتاب 14 - از مقدمه كتاب در حال چاپ . از ايشان سپاسگزارم كه بخشى از مقدمه را در اختيارم نهادند .\r\n15 - لقد قتلت كهلى . و أبرت أهلى و اجتثثت أصلى . فأن يشفك هذا فقد اشتفيت .\r\n1 - معنى لغوى مغرس كه به جاى آن « رستنگاه » نوشته‌ام ، محل كشت است و كشتگاه ، ليكن با اندكى دقت ترجيح « رستنگاه » معلوم خواهد شد كه شرف و بزرگوارى در آن خاندان مىرويد ، نه اين كه آن را در آن مىكارند .\r\n2 - نام او ، همام بن غالب و شاعر مشهور عصر اسلامى است . متوفاى سال 110 هجرى قمرى مكنى به ابو فراس است .\r\n3 - جرير بن عطيه ، شاعر مضرى است . بسال 110 ه . ق درگذشت .\r\n4 - ترجمه لفظ به لفظ بيت : اينان پدران منند پس اى جرير ! روزى كه در انجمنها فراهم آييم ، پدرانى مانند آنان به من بنما !\r\n","description":"","footnote":"","page_name":" مقدمة 30 ","page_number":30},
  {"content":"\r\nباب گزيدهء خطبه‌هاى امير مؤمنان عليه السلام و فرمانهاى او ،\r\nو در آن گزيدهء سخنان او آمده است كه همچون خطبه است ، در مجلسهاى محدود ، - نه در حضور عام - و در جنگهاى بنام ، و پيشآمدهاى ايّام\r\n","description":"","footnote":"","page_name":" 1 ","page_number":31},
  {"content":"\r\n( 1 )\r\n\r\nاز خطبه‌هاى آن حضرت است\r\nكه در آن آغاز آفرينش آسمان و زمين و آدم را بيان فرمايد .\r\nسپاس خدايى را كه سخنوران در ستودن او بمانند و شمارگران شمردن نعمتهاى او ندانند ، و كوشندگان حقّ او را گزاردن نتوانند . خدايى كه پاى انديشهء تيزگام در راه شناسايى او لنگ است ، و سر فكرت ژرف رو به درياى معرفتش بر سنگ . صفتهاى او تعريف ناشدنى است و به وصف در نيامدنى ، و در وقت ناگنجيدنى ، و به زمانى مخصوص نابودنى . به قدرتش خلايق را بيافريد ، و به رحمتش بادها را بپراكنيد ، و با خرسنگها لرزهء زمين را در مهار كشيد . سر لوحهء دين شناختن اوست ، و درست شناختن او ، باور داشتن او ، و درست باور داشتن او ، يگانه انگاشتن او ، و يگانه انگاشتن ، او را بسزا اطاعت نمودن ، و بسزا طاعت نمودن او ، صفتها را از او زدودن ، چه هر صفتى گواه است كه با موصوف دو تاست و هر موصوف نشان دهد كه از صفت گواه است كه با موصوف دوتاست و هر موصوف نشان دهد كه از صفت جداست ، پس هر كه پاك خداى را با صفتى همراه داند او را با قرينى پيوسته ، و آن كه با قرينش پيوندد ، دوتايش دانسته ، و آن كه دوتايش خواند ، جزء جزءاش داند ، و آن كه او را جزء جزء داند ، او را نداند ، و آن كه او را نداند در جهتش نشاند ، و آن كه در جهتش نشاند ، محدودش انگارد ، و آن كه محدودش انگارد ، معدودش شمارد . و آن كه گويد در كجاست ؟ در چيزيش در آرد ، و آن كه گويد فراز چه چيزى است ؟ ديگر جايها را از او خالى دارد . بوده و\r\n","description":"","footnote":"","page_name":" 2 ","page_number":32},
  {"content":"\r\nهست ، از نيست به هستى در نيامده است . با هر چيز هست ، و همنشين و يار آن نيست ، و چيزى نيست كه از او تهى است . هر چه خواهد پديد آرد ، و نيازى به جنبش و وسيلت ندارد . از ازل بيناست و تا به ابد يكتاست ، دمسازى نداشته است تا از آن جدا افتد و بترسد كه تنهاست . آفرينش را آغاز كرد و آفريدگان را به يك بار پديد آورد ، بىآنكه انديشه‌اى به كار برد ، يا از آزمايشى سودى بردارد ، يا جنبشى پديد آرد يا پتياره‌اى را به خدمت گمارد . از هر چيز بهنگام بپرداخت ، و اجزاى مخالف را با هم سازوار ساخت ، و هر طبيعت را اثرى بداد و آن اثر را در ذات آن نهاد . از آن پيش كه بيافريند به آفريدگان دانا بود ، و بر آغاز و انجامشان بينا ، و با سرشت و چگونگى آنان آشنا . سپس خداى پاك فضاهاى شكافته و كرانه‌هاى كافته و هواى به آسمان و زمين راه يافته را پديد آورد ، و در آن آبى روان كرد . آبى كه موجهاى آن يكديگر را مىشكست ، و هر يك بر ديگرى مىنشست . آب را بر پشت بادى نهاد سخت وزنده و هر پايدارى را درهم شكننده . باد را بفرمود تا آب را باز دارد و فرو سو آمدنش نگذارد و در آن مرز بماند . هواى شكافته در زير باد به جريان ، و آب جهنده بر بالاى آن روان . سپس بادى نازا آفريد تا پياپى و سخت بوزيد ، از برخاستنگاهى دور و ناپديد . باد را بفرمود تا آب خروشنده را بگرداند و موج دريا را برانگيزاند . باد چنان كه گويى مشكى را مىجنباند يا در فضايى تهى مىراند ، سر آب را به پايان آن برد و جنبندهء آن را به آرام آن رساند تا آنكه كوهه‌ها از بر ، و كفها بر سرآورد ، پس خدا آن كف را در فراخ هوا و گسترده فضا بالا كرد ، و از آن هفت آسمان برآورد . فرودين آسمان موجى از سيلان بازداشته ، زبرين سقفى محفوظ ، بلند و افراشته ، بىهيچ ستون بالا رفته و بر پا ، و بىميخ و طناب استوار و برجا . پس آسمانها را به ستاره‌هاى رخشان و كوكبهاى تابان بياراست ، و بفرمود تا خورشيد فروزان و ماه تابان ، در چرخ گردان و طارم سبك گذران و آسمان پر ستارهء روان ، به\r\n","description":"","footnote":"","page_name":" 3 ","page_number":33},
  {"content":"\r\nگردش برخاست . سپس ميان آسمانهاى زبرين را بگشود و از گونه گون فرشتگانش پر نمود : گروهى از آنان در سجده‌اند و ركوع نمىگزارند ، و گروهى در ركوعند و ياراى ايستادن ندارند . گروهى ايستاده و صف ناگسسته ، و گروهى بىهيچ ملالت لب از تسبيح نابسته . نه خواب دارند و نه بيهوشى ، نه سستى گيرند و نه فراموشى ، و گروهى از آنان امينان وحى اويند ، كه كلام خدا را به پيامبرانش مىرسانند ، و قضاى الاهى را بر مردمان مىرانند ، و گروهى نگاهبان بندگان اويند و دربانان درهاى جنان او ، و گروهى از آنان پايهاشان پايدار در زمين است ، و گردنهاشان برگذشته از آسمان برين . تنومندى و ستبرىشان از حد برون است ، و دوشهاشان براى برداشتن عرش متناسب و موزون . ديده‌ها از هيبت برهم و پرها به خود فراهم . در پس حجاب عزّت و پرده‌هاى قدرت مستور - و دست نامحرمان از ساحت قدس آنان دور - . نه براى پروردگار در وهم خود صورتى انگارند ، و نه صفتهاى او را چون صفتهاى آفريدگان پندارند . نه او را در مكانى دانند ، و نه وى را همانندى شناسند و بدان اشارت رانند .\r\nصفت آفرينش آدم ( ع )\r\nپس پاك خداى با عظمت ، از زمين گونه‌گون طبيعت خاكى فراهم كرد ، از زمين نرم و ناهموار و از شيرين آن و از نمكزار . بر آن خاك ، آب ريخت تا پاك شد ، و با ترى محبّتاش بياميخت تا چسبناك شد . پس صورتى از آن پديد آورد ، با اندامهاى بايسته ، و عضوهاى جدا و به يكديگر پيوسته . آن را بخشكانيد تا يك لخت شد و زمانىاش بداشت تا سخت شد ، چنان كه اگر بادى بدان مىوزيد بانگش به گوش مىرسيد . پس از دم خود در آن دميد تا به صورت انسانى گرديد : خداوند ذهنها ، كه آن ذهنها را به كار\r\n","description":"","footnote":"","page_name":" 4 ","page_number":34},
  {"content":"\r\nگيرد ، و انديشه‌اى كه تصرّف او را پذيرد . با دست و پايى در خدمت او و اعضايى در اختيار و قدرت او . بادانشى كه بدان حق را از باطل جدا كردن داند ، و مزه‌ها و بويها و رنگها و ديگر چيزها را شناختن تواند . آميخته با طبيعتهاى متضاد و سركش و آميزه‌هاى با هم ناخوش ، گرم با سرد در آميخته و ترى بر خشكى ريخته - و حيرت همه را برانگيخته - . پس ، از فرشتگان خواست تا آنچه در عهده دارند ادا كنند و عهدى را كه پذيرفته‌اند وفا كنند . سجدهء او را از بن دندان بپذيرند ، خود را خوار و او را بزرگ گيرند ، و فرمود :\r\n« آدم را سجده كنيد اى فرشتگان ! فرشتگان به سجده افتادند جز شيطان » كه ديدهء معرفتش از رشك تيره شد و بدبختى بر او چيره ، خلقت آتش را ارجمند شمرد و بزرگ مقدار و آفريدهء از خاك را پست و خوار ، پس خدايش مهلت بخشيد كه خشم را سزاوار بود ، و كامل شدن بلا و آزمايش را در خور و به كار ، و وفاى به وعده را - چه كسى كند چون پروردگار ! - و پروردگار فرمود :\r\n« همانا تو از واپس افكندگانى كه تا رسيدن رستاخيز بمانى . » پس خداى سبحان آدم را در خانه‌اى آرام داد ، جايگاهى در امان و بىبيم ، با زندگى فراخ و پر نعيم ، و او را از شيطان بترسانيد كه دشمنى است لئيم . امّا دشمن او بر نمىتافت كه آدم با نيكوكاران در بهشت به سر برد ، كوشيد تا او را از راه به در برد . او را بفريفت تا يقين را به گمان فروخت و آتش دو دلى بروبار عزم او را بسوخت . شادمانى بداد و بيم خريد ، فريب خورد و پشيمانى كشيد . سپس خداى سبحان در توبه را به روى او گشاد ، و كلمهء رحمت بر زبان او نهاد ، و به دو وعدهء بازگشت به جنّت داد ، و او را بدين سراى فرود آورد كه خانهء رنج و امتحان است و زادن فرزندان ، و خداى سبحان از فرزندان او پيامبرانى گزيد ، و از آنان به زبان وحى پيمان ستد و هر پيامبر آن را شنيد - ، كه امانت او نگاه دارد و حكم خدا را به ديگران برساند ، و اين هنگامى بود كه بيشتر آفريدگان از فطرت خويش بگرديدند و طومار عهد در نورديدند ، حقّ او را نشناختند و برابر او خدايانى ساختند . شيطانها آنان را از خداشناسى به گمراهى كشيدند ، و پيوندشان را با پرستش خدا بريدند .\r\n","description":"","footnote":"","page_name":" 5 ","page_number":35},
  {"content":"\r\nپس هر چند گاه پيامبرانى فرستاد و به وسيلهء آنان به بندگان هشدار داد تا حقّ ميثاق الست بگزارند ، و نعمت فراموش كرده را به يادشان آرند . با حجّت و تبليغ ، چراغ معرفتشان را بيفروزند تا به آيتهاى خدا چشم دوزند . از آسمانى بالا برده و زمينى زيرشان گسترده ، و آنچه بدان زنده‌اند و چسان مىميرند و ناپاينده‌اند ، و بيماريهاى پير كننده و بلاهاى پياپى رسنده ، و هيچگاه نبود كه خدا آفريدگان را بىپيامبر بدارد ، يا كتابى در دسترس آنان نگذارد ، يا حجّتى بر آنان نگمارد ، يا از نشان دادن راه راست دريغ دارد . پيامبران كه اندك بودند و مخالفشان بسيار ، و در دام شيطان گرفتار ، در كار خويش درنماندند و دعوت حق را به مردم رساندند - . گاه پيامبر پيشين نام پيامبر پس از خود را شنفته ، و گاه وصف پيامبر پسين را به امّت خويش گفته . زمان اين چنين گذرى شد ، و روزگار سپرى . پدران رفتند و پسران جاى آنان را گرفتند تا آنكه خداى سبحان محمّد ( ص ) را پيامبرى داد تا دور رسالت را به پايان رساند و وعدهء حق را به وفا مقرون گرداند ، طومار نبوّت او به مهر پيامبران ممهور ، و نشانه‌هاى او در كتاب آنان مذكور ، و مقدم او بر همه مبارك و موجب سرور ، حالى كه مردم زمين هر دسته به كيشى گردن نهاده بودند ، و هر گروه پى خواهشى افتاده ، و در خدمت آيينى ايستاده ، يا خدا را همانند آفريدگان دانسته ، يا صفتى كه سزاى او نيست به دو بسته ، يا به بتى پيوسته و از خدا گسسته . پروردگار آنان را به دو از گمراهى به رستگارى كشاند و از تاريكى نادانى رهاند . سپس ديدار خود را براى محمد ( ص ) گزيد - و جوار خويش او را پسنديد - و از اين جهانش رهانيد . او را نزد خود برد تا در فردوس اعلى نشيند ، و بيش سختى اين جهان نبيند . پس بزرگوارانه او را ديدار ارزانى داشت و او ميراثى كه پيامبران مىنهند براى شما گذاشت ، چه آنان امّت خويش را وانگذارند مگر با نشان دادن راهى روشن و نشانه‌اى معيّن :\r\n","description":"","footnote":"","page_name":" 6 ","page_number":36},
  {"content":"\r\nكتاب پروردگار در دسترس شماست ، حلال و حرام آن پيداست ، واجب و مستحب آن هويداست ، ناسخ و منسوخش روشن ، رخصت و عزيمت آن معيّن ، خاص و عامش معلوم ، پند و مثلهايش مفهوم ، مطلق و مقيّدش پديدار ، محكم و متشابهش آشكار ، مجمل آن تفسير شده ، و نامفهومش تعبير شده ، از حكمى كه بدانند و انجام دادنى است ، و آنچه ندانند و واگذاردنى است ، حكمى است وجوب آن در قرآن معيّن ، و نسخ آن در سنّت مبرهن ، و حكمى كه سنّت گويد بايد ، و كتاب رخصت دهد كه ترك آن شايد ، و حكمى كه در وقتى خاص بر مكلَّف نوشته است ، و چون وقتش سپرى شد تكليف هشته است ، و حرامهايى ناهمسان ، با كيفرهايى سخت و يا آسان ، گناهى بزرگ كه كيفرش آتش آن جهان است ، و گناهى خرد كه براى توبه كننده اميد غفران است ، يا آنچه مقبول ، ميان دشوار و آسان است .\r\nاز اين خطبه است كه حج را ياد كرده است\r\nزيارت خانه‌اش را فريضه كرد بر شما مردمان كه قبله‌اش ساخت براى همگان ، و آمدنگاه مسلمانان ، تا بدان در آيند چون چارپايان و بدان پناه برند چون كبوتران ، و دو نشانه براى دينداران : فروتنى برابر عظمت او ، و اعتراف به عزّت او ، و از آفريدگانش آن را گزيد كه چون دعوت او شنيد در گوش كشيد ، و به جان و دل خريد . اينان به راه افتادند ، و پا بر جاى پاى پيامبران نهادند ، و چون فرشتگان گرد عرش بر پاى بندگى ايستادند . بر سودهاى روز بازار عبادت هر دم فزودند ، و به هنگام تشريف ، مغفرت او را از يكديگر ربودند . خدا كعبه را براى اسلام نشان ، و براى پناهندگان خانهء امان ساخت ، رفتن به سوى خانه را واجب گرداند ، و حقّ آن را بشناساند و بندگان را به زيارت آن خواند كه فرمود : « بر هركس كه تواند ، زيارت خانه واجبى از سوى خداى بىانباز است ، و آن كه سر باز زند خدا از جهانيان بىنياز است . »\r\n","description":"","footnote":"","page_name":" 7 ","page_number":37},
  {"content":"\r\n( 2 )\r\n\r\nاز خطبه‌هاى اوست\r\nكه پس از بازگشت از نبرد صفيّن خوانده است\r\nاو را سپاس مىگويم كه زيادتخواه نعمت اويم . گردن نهادهء عزّت اويم . پناه خواه از معصيت اويم ، و نيازمند كفايت اويم . هر كه را راه نمايد گمراه نباشد ، و دشمنش را كسى پناه نباشد و آن را كه او كارگزار شد ، نيازى به مال و جاه نباشد . هر چه سنجند به پاى سپاس او نرسد و هيچ اندوخته‌اى به بهاى او نرسد .\r\nگواهى مىدهم كه خدا يكتاست ، انبازى ندارد و بىهمتاست . گواهيى از روى اعتقاد و ايمان ، بىآميغ برآمده از امتحان . چند كه ما را زنده مىدارد اين گواه دستاويز ماست و ذخيرهء دشواريهاى روز رستاخيز ماست ، كه گواه به يگانگى او ، نشانهء استوارى ايمان است و سرلوحهء نيكوكارى و احسان ، و مايهء خشنودى خداى رحمان ، و سلاح جنگ با شيطان ، و گواهى مىدهم كه محمّد ( ص ) بندهء او و پيامبر اوست . او را بفرستاد با دينى آشكار ، و نشانه‌هايى پديدار ، و قرآنى نبشته در علم پروردگار . كه نورى است رخشان ، و چراغى است فروزان ، و دستورهايش روشن و عيان . تا گرد دودلى از دلها بزدايد ، و با حجّت و دليل ملزم فرمايد . نشانه‌هايش ببينند و بيش نستيزند ، و بترسند و از گناه بپرهيزند . و اين هنگامى بود كه مردم به بلاها گرفتار بودند ، و رشتهء دين بريده و كشتىهاى يقين ناپايدار . پندار با حقيقت به هم آميخته ، همهء كارها در هم ريخته . برونشو كار دشوار ، در آمدنگاهش ناپايدار ، چراغ هدايت بىنور ، ديدهء حقيقت بينى كور ، همگى به خدا نافرمان ، فرمانبر و ياور شيطان ، از ايمان روگردان . پايه‌هاى دين ويران ، شريعت بىنام و نشان ، راههايش پوشيده و نا آبادان . ديو را فرمان بردند ، و به راه او رفتند و چون گله كه به آبشخور رود پى او گرفتند . - تخم دوستىاش در دل كاشتند - و بيرق او را برافراشتند حالى كه فتنه چون شترى مست آنان را\r\n","description":"","footnote":"","page_name":" 8 ","page_number":38},
  {"content":"\r\nبه پى مىسپرد ، و بر دست و پا ايستاده ، از پايشان در مىآورد ، و آنان دچار موج فتنه سرگردان بودند ، درمانده و نادان ، فريفتهء مكر شيطان . در خانهء امن كردگار با ساكنانى تبه‌كار و بدكردار ، خوابشان شب بيدارى ، سرمهء ديده‌شان اشك جارى ، در سرزمينى عالم آن دم از گفت بسته ، و جاهل به عزّت در صدر نشسته .\r\nو از اين خطبه است در وصف خاندان رسول ( ص )\r\nراز پيامبر بدانها سپرده است ، و هر كه آنان را پناه گيرد به حق راه برده است . مخزن علم پيامبرند و احكام شريعت او را بيانگر . قرآن و سنّت نزد آنان در امان . چون كوه افراشته ، دين را نگهبان ، پشت اسلام بدانها راست و ثابت و پابرجاست .\r\nو از اين خطبه است در بارهء گروهى از مخالفان\r\nتخم گناه كشتند ، و آب فريب به پاى آن هشتند و شكنجه و عذاب درويدند ، و بدين حقيقت نرسيدند كه : از اين امّت كسى را با خاندان رسالت همپايه نتوان پنداشت ، و هرگز نمىتوان پروردهء نعمت ايشان را در رتبت آنان داشت كه آل محمّد ( ص ) پايهء دين و ستون يقينند . هر كه از حد درگذرد به آنان بازگردد ، و آن كه وامانده ، بديشان پيوندد . حقّ ولايت خاصّ ايشان است و ميراث پيامبر مخصوص آنان . اكنون حقّ به خداوند آن رسيد و رخت بدانجا كه بايستهء اوست كشيد .\r\n( 3 )\r\n\r\nو از خطبه‌هاى اوست\r\nكه به شقشقيه معروف است\r\nهان ! به خدا سوگند - فلان - جامهء خلافت را پوشيد و مىدانست خلافت جز مرا نشايد ، كه آسيا سنگ تنها گرد استوانه به گردش در آيد . كوه بلند را مانم كه سيلاب از ستيغ من ريزان است ، و مرغ از پريدن به قلَّه‌ام گريزان . چون\r\n","description":"","footnote":"","page_name":" 9 ","page_number":39},
  {"content":"\r\nچنين ديدم - دامن از خلافت در چيدم ، و پهلو از آن پيچيدم ، و ژرف بينديشيدم كه چه بايد ، و از اين دو كدام شايد ؟ با دست تنها بستيزم يا صبر پيش گيرم و از ستيز بپرهيزم ؟ كه جهانى تيره است - و بلا بر همگان چيره - بلايى كه پيران در آن فرسوده شوند و خردسالان پير ، و ديندار تا ديدار پروردگار در چنگال رنج اسير . چون نيك سنجيدم ، شكيبايى را خردمندانه ترديدم ، و به صبر گراييدم حالى كه ديده از خار غم خسته بود ، و آوا در گلو شكسته . ميراثم ربودهء اين و آن ، و من بدان نگران . تا آنكه نخستين راهى را كه بايد پيش گرفت و ديگرى را جانشين خويش گرفت . [ سپس امام مثلى بر زبان راند و اين بيت أعشى برخواند كه : 
  ] « روز مرا با حيّان ، برادر جابر ، چه مشابهت ؟ و اين دو را با هم چه مناسبت ؟ - من ، همه روز در گرماى سوزان بر پشت شتر بوده و او آسوده ، به راحت در خانه غنوده - . » شگفتا ! كسى كه در زندگى مىخواست خلافت را واگذارد ، چون اجلش رسيد كوشيد تا آن را به عقد ديگرى در آرد . خلافت را چون شترى ماده ديدند - و هر يك به پستانى از او چسبيدند ، و سخت دوشيدند ، و - تا توانستند نوشيدند - سپس آن را به راهى در آورد ناهموار ، پر آسيب و جان آزار ، كه رونده در آن هر دم به سر در آيد ، و پى در پى پوزش خواهد ، و از ورطه به در نيايد . سوارى را مانست كه بر بارگير توسن نشيند ، اگر مهارش بكشد ، بينى آن آسيب بيند ، و اگر رها كند سرنگون افتد و بميرد . به خدا كه مردم چونان گرفتار شدند كه كسى بر اسب سركش نشيند ، و آن چارپا به پهناى راه رود و راه راست را نبيند . من آن مدّت دراز را با شكيبايى به سر بردم ، رنج ديدم و خون دل خوردم . چون زندگانى او به سر آمد ، گروهى را نامزد كرد ، و مرا در جملهء آنان در آورد . خدا را چه شورايى ! من از نخستين چه كم داشتم ، كه مرا در پايهء او نپنداشتند ، و در صف اينان داشتند ، ناچار با آنان انباز ، و با گفتگوشان دمساز گشتم . امّا يكى از كينه راهى گزيد و ديگرى داماد خود را بهتر ديد ، و اين دوخت و آن بريد ، تا سوّمين به مقصود رسيد و همچون چارپا بتاخت ، و خود را در كشتزار مسلمانان انداخت ، و پياپى دو پهلو را آكنده كرد و تهى ساخت . خويشاوندانش با او ايستادند ، و بيت المال را خوردند و برباد دادند .\r\n","description":"","footnote":"","page_name":" 10 ","page_number":40},
  {"content":"\r\nچون شتر كه مهار برد ، و گياه بهاران چرد ، - چندان اسراف ورزيد - كه كار به دست و پايش بپيچيد و پرخورى به خوارى ، و خوارى به نگونسارى كشيد ، و ناگهان ديدم مردم از هر سوى روى به من نهادند ، و چون يال كفتار پس و پشت هم ايستادند ، چندان كه حسنان فشرده گشت و دو پهلويم آزرده به گرد من فراهم و چون گلهء گوسفند سر نهاده به هم . چون به كار برخاستم گروهى پيمان بسته شكستند ، و گروهى از جمع دينداران بيرون جستند و گروهى ديگر با ستمكارى دلم را خستند . گويا هرگز كلام پروردگار را نشنيدند - يا شنيدند و كار نبستند - ، كه فرمايد : « سراى آن جهان از آن كسانى است كه برترى نمىجويند و راه تبه كارى نمىپويند ، و پايان كار ، ويژهء پرهيزگاران است » آرى به خدا دانستند ، ليكن دنيا در ديدهء آنان زيبا بود ، و زيور آن در چشمهايشان خوشنما . به خدايى كه دانه را كفيد و جان را آفريد ، اگر اين بيعت كنندگان نبودند ، و ياران ، حجّت بر من تمام نمىنمودند ، و خدا علما را نفرموده بود تا ستمكار شكمباره را برنتابند و به يارى گرسنگان ستمديده بشتابند ، رشتهء اين كار را از دست مىگذاشتم و پايانش را چون آغازش مىانگاشتم و چون گذشته ، خود را به كنارى مىداشتم ، و مىديديد كه دنياى شما را به چيزى نمىشمارم و حكومت را پشيزى ارزش نمىگذارم . [ اين هنگام مردى عراقى به پاخاست ، و نامه‌اى به دست او داد ، و امام در آن به نگريستن ايستاد ، چون از خواندن نامه بپرداخت ، پسر عبّاس گفت : « اى امير مؤمنان چه شود كه به خطبه بپردازى ، و سخن را از آنجا كه ماند بياغازى ؟ » فرمود : 
  ] پسر عبّاس ، هرگز ! آنچه شنيدى شعلهء غم بود كه سركشيد ، و تفت بازگشت و در جاى آرميد . [ پسر عبّاس گويد : به خدا سوگند ، هرگز بر هيچ گفتارى چنان دريغ نخوردم كه بر اين گفتار اندوه بردم ، كه چرا امير المؤمنين نتوانست سخن را بدانجا رساند كه بايست . 
  ] [ معنى گفتهء امام « كراكب الصّعبة ان أشنق لها خرم و ان اسلس لها تقحّم » اين است كه : اگر سواركار مهار آن - شتر سركش - را سخت بكشد و او سرباز زند ، بينى وى بشكافد ، و اگر با سرسختى كه دارد اندكى مهارش را سست كند ، سر بپيچد و بازداشتن آن براى وى ميسّر نباشد . گويند « اشنق\r\n","description":"","footnote":"","page_name":" 11 ","page_number":41},
  {"content":"\r\nالنّاقه » هنگامى كه شتر مهار شده ، سر را بكشد و بالا برد ، و « شنقها » نيز گفته‌اند كه روايت ابن سكيّت است در اصلاح المنطق ، و فرمود « اشنق لها » و نگفت « اشنقها » چرا كه اين كلمه را مقابل « اسلس لها » نهاده . گويى فرمايد اگر سر او را بالا نگه دارد يعنى ، آن را واگذارد تا سر خود را بالا نگاه دارد . 
  ]\r\n( 4 )\r\n\r\nو از خطبه‌هاى آن حضرت است\r\nبه راهنمايى ما از تاريكى در آمديد ، و به ذروهء برترى برآمديد . از شب تاريك برون شديد - و به سپيدهء روشن درون شديد - . كر باد گوشى كه بانگ بلند را نشنود ! و آن كه بانگ بلند او را كر كند ، آواى نرم در او چگونه اثر كند ؟ دلى كه از ترس خدا لرزان است ، پايدار و با اطمينان است . پيوسته پيمان شكنى شما را مىپاييدم ، و نشان فريفتگى را در چهره‌تان مىديدم . راه دينداران را مىپيموديد ، و آن نبوديد كه مىنموديد . به صفاى باطن درون شما را مىخواندم ، و بر شما حكم ظاهرى مىراندم . بر راه حقّ ايستادم ، و آن را از راههاى گمراهى جدا كردم ، و به شما نشان دادم . حالى كه مىپوييديد ، و راهنمايى نمىديديد ، چاه مىكنديد ، و به آبى نمىرسيديد ، و اين اشارت است كه گويا تراز صد مقالت است . روى رستگارى نبيند آن كه خلاف من گزيند ، چه از آن روز كه حقّ را ديدم ، در آن دو دل نگرديدم . بيم موسى نه بر جان بود كه بر مردم نادان بود ، مبادا گمراهان به حيلت چير شوند و بر آنان امير . امروز حقّ و باطل آشكار است و راه عذر بر شما بسته ، و آن كه بر لب جوى نشسته است ، از بيم تشنگى رسته .\r\n( 5 )\r\n\r\nاز خطبه‌هاى آن حضرت است\r\nامام ( ع ) اين خطبه را پس از رحلت رسول خدا ( ص ) خوانده است\r\nعبّاس و ابو سفيان نزد او آمدند ، تا با وى به خلافت بيعت كنند .\r\nمردم ! از گردابهاى بلا با كشتىهاى نجات برون شويد ! و به تبار خويش\r\n","description":"","footnote":"","page_name":" 12 ","page_number":42},
  {"content":"\r\nمنازيد ، و از راه بزرگى فروختن به يك سو رويد ! كه هر كه با ياورى برخاست روى رستگارى بيند ، و گر نه گردن نهد و آسوده نشيند كه - خلافت بدينسان همچون - آبى بدمزه و نادلپذير است ، و لقمه‌اى گلوگير ، و آن كه ميوه را نارسيده چيند همچون كشاورزى است كه زمين ديگرى را براى كشت گزيند . اگر بگويم ، گويند خلافت را آزمندانه خواهان است ، و اگر خاموش باشم ، گويند از مرگ هراسان است ، هرگز ! من و از مرگ ترسيدن ؟ پس از آن همه ستيزه و جنگيدن . به خدا سوگند ، پسر ابو طالب از مرگ بىپژمان است . بيش از آنچه كودك پستان مادر را خواهان است . امّا چيزى مىدانم كه بر شما پوشيده است ، و گوشتان هرگز ننيوشيده است . اگر بگويم و بشنويد به لرزه در مىآييد و ديگر بجاى نمىآييد ، لرزيدن ريسمان در چاهى ته آن ناپديد .\r\n( 6 )\r\n\r\nو از سخنان آن حضرت است\r\nچون به دو اشارت كردند پى طلحه و زبير نرود و آمادهء جنگ با آنان نشود به خدا چون كفتار نباشم كه با آهنگ به خوابش كنند و فريبش دهند و شكارش كنند . من تا زنده‌ام به يارى جويندهء حقّ ، رويگردان از آن را مىزنم ، و با فرمانبر يكدل ، نافرمان بد دل را ، كه به خدا سوگند ، پس از رحلت رسول ( ص ) تا امروز پيوسته حقّ مرا از من باز داشته‌اند ، و ديگرى را بر من مقدّم داشته‌اند .\r\n( 7 )\r\n\r\nو از خطبه‌هاى آن حضرت است\r\nشيطان را پشتوانهء خود گرفتند ، و او از آنان دامها بافت ، در سينه‌هاشان جاى گرفت و در كنارشان پرورش يافت . پس آنچه مىديدند شيطان بديشان مىنمود ، و آنچه مىگفتند سخن او بود . به راه خطاشان برد و زشت را در ديدهء\r\n","description":"","footnote":"","page_name":" 13 ","page_number":43},
  {"content":"\r\nآنان آراست . شريك او شدند ، و كردند و گفتند : چنان كه او خواست .\r\n( 8 )\r\n\r\nو از سخنان آن حضرت است\r\nكه بدان زبير را در نظر دارد و در حالى كه مقتضى آن بوده ، فرموده است .\r\nپندارد با دستش بيعت كرده است ، نه با دلش . پس بدانچه به دستش كرده اعتراف مىكند ، و به آنچه به دلش بوده ادعا . پس بر آنچه ادّعا كند دليلى روشن بايد ، يا در آنچه بود و از آن بيرون رفت در آيد .\r\n( 9 )\r\n\r\nو از سخنان آن حضرت است\r\nچون برق درخشيدند ، و چون تندر خروشيدند ، با اين همه كارى نكردند و واپس خزيدند . ما تا بر دشمن نتازيم ، گردن دعوى بر نمىافرازيم ، و تا نباريم ، سيل روان نمىسازيم .\r\n( 10 )\r\n\r\nو از خطبه‌هاى آن حضرت است\r\nآگاه باشيد كه شيطان حزب خود را فراهم ساخته ، و سوار و پياده‌اش را فراخوانده ، و - به سوى شما - تاخته . حقيقت بينى من با من است ، نه حق را از خود پوشيده داشته‌ام ، و نه بر من پوشيده بوده است . به خدا سوگند ، براى آنان آبگيرى پر كنم كه چون بدان در آمدند ، برون شدن نتوانند ، و چون برون شدند ، خيال بازگشتن در سر نپرورانند .\r\n","description":"","footnote":"","page_name":" 14 ","page_number":44},
  {"content":"\r\n( 11 )\r\n\r\nو از سخنان آن حضرت است\r\nبه پسرش ، محمد حنفيّه چون در نبرد جمل پرچم را به دو سپرد\r\nاگر كوهها از جاى كنده شود ، تو جاى خويش بدار ! دندانها را بر هم فشار ، و كاسهء سرت را به خدا عاريت سپار ! پاى در زمين كوب و چشم بر كرانهء سپاه نه ، و بيم بر خود راه مده ! و بدان كه پيروزى از سوى خدا است !\r\n( 12 )\r\n\r\nو از سخنان آن حضرت است\r\n[ چون خدا او را در نبرد جمل پيروز ساخت ، يكى از ياران وى گفت :\r\nدوست داشتم برادرم فلان ، اينجا بود تا ببيند خدا چگونه تو را بر دشمنانت نصرت بخشيد . فرمود : « برادرت دوستدار ما است ؟ » گفت آرى . فرمود : 
  ] پس با ما بوده است . مردمانى هم كه هنوز در پشت پدران و زهدان مادرانند ، در اين كارزار با ما هستند ، مردمى كه گردش روزگار نابيوسان آنان را روى كار آورد و ايمان بدانها نيرومند شود .\r\n( 13 )\r\n\r\nو از سخنان آن حضرت است\r\nدر نكوهش مردم بصره\r\nسپاه زن بوديد ، و از چهارپا پيروى نموديد ! بانگ كرد و پاسخ گفتيد ، پى شد و گريختيد . خوى شما پست است و پيمانتان دستخوش شكست . دورويىتان شعار است ، و آبتان تلخ و ناگوار . آن كه ميان شما به سر برد ، به\r\n","description":"","footnote":"","page_name":" 15 ","page_number":45},
  {"content":"\r\nكيفر گناهش گرفتار ، و آن كه شما را ترك گويد ، مشمول آمرزش پروردگار . گويى مسجد شما چون سينهء كشتى است . به امر خدا زير و زبر آن در عذاب است ، و هر كه در آن است غرقه در آب . [ و در روايتى است كه : 
  ] به خدا سوگند ، شهر شما غرقهء آب شود . گويى مسجد آن را مىنگرم ، چون سينهء كشتى از آب برون مانده ، يا شتر مرغى بر سينه به زمين خفته . [ و در روايتى : 
  ] چون سينهء مرغى در ميان موج دريايى . [ و در روايتى ديگر : 
  ] خاك شهر شما گنده‌ترين خاك است - و زمين آن مغاك - . نزديكترين به آب و دورترين شهرها به آسمان ، و نه دهم شرّ و فساد نهفته در آن . آن كه درون شهر است زندانى گناه ، و آن كه برون است ، عفو خدايش پناه . گويى شهر شما را مىبينم كه از هر سو به آب درون است ، جز كنگره‌هاى مسجد كه برون است ، همچون سينهء پرنده كه بر كوههء آب دريا نشسته .\r\n( 14 )\r\n\r\nو از سخنان آن حضرت است در اين باب\r\nسرزمين شما به آب نزديك است ، و دور از آسمان ، خردهايتان اندك است و سفاهت در شما نمايان ، نشانهء تير بلاييد و طعمهء لقمه ربايان و شكار حمله كنندگان .\r\n( 15 )\r\n\r\nو از سخنان آن حضرت است\r\nدر بارهء آنچه عثمان تيول بعضى كرده بود ،\r\nو امام آن را به مسلمانان بازگرداند به خدا ، اگر بينم كه به مهر زنان يا بهاى كنيزكان رفته باشد ، آن را باز مىگردانم كه در عدالت گشايش است و آن كه عدالت را برنتابد ، ستم را سختتر يابد .\r\n","description":"","footnote":"","page_name":" 16 ","page_number":46},
  {"content":"\r\n( 16 )\r\n\r\nو از سخنان آن حضرت است\r\nچون در مدينه با او بيعت كردند\r\nآنچه مىگويم در عهدهء خويش مىدانم ، و خود آن را پايندانم ، آن كه عبرتها - ى روزگار - او را آشكار شود - و از آن پند پذيرد - و از كيفرها كه پيش چشم اوست عبرت گيرد ، تقوى او را نگه دارد ، و به سرنگون شدنش در شبهه‌ها نگذارد . بدانيد - كه روزگار - دگر باره شما را در بوتهء آزمايش ريخت ، مانند روزى كه خدا پيامبر شما را برانگيخت . به خدايى كه او را به راستى مبعوث فرمود ، به هم خواهيد در آميخت ، و چون دانه كه در غربال بيزند يا ديگ افزار كه در ديگ ريزند ، روى هم خواهيد ريخت ، تا آن كه در زير است زبر شود ، و آن كه بر زبر است به زير در شود ، و آنان كه واپس مانده‌اند ، پيش برانند ، و آنان كه پيش افتاده‌اند ، واپس مانند . به خدا سوگند ، كلمه‌اى از حق را نپوشاندم ، و دروغى بر زبان نراندم كه از چنين حال و چنين روز ، آگاهم كرده‌اند . هان اى مردم ! خطاكاريها چون اسبهاى بد رفتارند و خطاكاران بر آن سوار ، عنان گشاده مىتازند تا سوار خود را به آتش در اندازند . هان اى مردم ! پرهيزگارى بارگيهايى را ماند رام ، سواران بر آنها عنان بدست و آرام . مىرانند تا سواران خود را به بهشت در آرند . از دير باز حقّ و باطل - در پيكارند - و هر يك را گروهى خريدار . اگر باطل پيروز شود شيوهء ديرين او است ، و اگر حقّ اندك است ، روزى ، قدرت قرين اوست ، امّا كم افتد كه بينى ، آب رفته در جو است . [ مىگويم ، زيبايى اين سخن كوتاه نه چندان است كه بتوان گفت ، و - بيننده و يا شنونده درماند - كه درّى بدين زيبايى ، كه تواند سفت ؟ و زياده بر آنچه گفتيم ، در فصاحت تا بدان پايه است كه زبان در وصف آن درماند ، و انديشهء آدمى خود را به ژرفاى آن\r\n","description":"","footnote":"","page_name":" 17 ","page_number":47},
  {"content":"\r\nنرساند ، و اين نكته را كه گفتم نداند جز كسى كه در اين صنعت بسى توسن فكرت راند ، « و در نيابد آن را مگر مردم دانا . » 
  ]\r\nو از اين خطبه است\r\nآن كه بهشت و دوزخ را پيش روى خود بيند ، آسوده ننشيند . - مردم سه دسته‌اند : - سخت كوشى كه رستگار است ، جوينده‌اى كه كندرواست و اميدوار است ، تقصير كارى كه به آتش دوزخ گرفتار است . چپ و راست - كمينگاه - گمراهى است ، و راه ميانگين راه راست - الهى است - . كتاب خدا و آيين رسول آن را گواه است ، و سنّت را گذرگاه است ، و بازگشت بدان جايگاه است . هر كه دعوى كرد تباه گرديد ، و هر كه دروغ بربافت زيان ديد ، و هر كه به پيكار حقّ گراييد دست به خون خود آلاييد ، و در نادانى مرد اين بس است كه نداند چه كس است . بنيادى را كه بر پرهيزگارى استوار است چيزى نلرزاند ، و كشتزارى كه آب تقوى خورد ، تشنه نماند . مردم ! درون خانهء خويش جاى گيريد ، و راه آشتى با يكديگر را در پيش ، و به توبه گراييد و جز پروردگار خود كسى را مستاييد ، و جز خود را ملامت منماييد .\r\n( 17 )\r\n\r\nو از سخنان آن حضرت است\r\nدر وصف كسى كه داورى ميان مردم را عهده‌دار شود و شايستهء آن نباشد\r\nدشمنروىترين آفريدگان نزد خدا دو كسند : مردى كه خدا او را به خود وانهاده ، و او از راه راست به دور افتاده ، دل او شيفتهء بدعت است ، و خوانندهء مردمان به ضلالت است . ديگران را به فتنه در اندازد و راه رستگارى پيشينيان را به روى خود مسدود سازد . در مرگ و زندگى گمراه كنندهء پيروان خويش است و برگيرندهء بار گناه ديگران ، و خود گناهان خويش را پايندان .\r\n","description":"","footnote":"","page_name":" 18 ","page_number":48},
  {"content":"\r\nو مردى كه پشتواره‌اى از نادانى فراهم ساخته ، و خود را ميان مردم نادان در انداخته . شتابان در تاريكى فتنه تازان ، كور در بستن پيمان سازش - ميان مردمان - . آدمى نمايان او را دانا ناميده‌اند و او نه چنان است ، چيزى را بسيار فراهم آورده كه اندكش بهتر از بسيار آن است . تا آن گاه كه از آب بدمزه سير شود ، و دانش بيهوده اندوزد - و دلير شود - ، پس ميان مردم به داورى نشيند و خود را عهده‌دار گشودن مشكل ديگرى بيند . و اگر كار سربسته‌اى نزد او ببرند ترّهاتى چند از رأى خود آماده گرداند ، و آن را صواب داند . كارها بر او مشتبه گرديده . عنكبوتى را ماند كه در بافته‌هاى تار خود خزيده ، نداند كه بر خطاست يا به حقيقت رسيده . اگر به صواب رفته باشد ، ترسد كه راه خطا پيموده ، و اگر به خطا رفته ، اميد دارد آنچه گفته صواب بوده . نادانى است كه راه جهالت پويد ، كورى است كه در تاريكى گمشدهء خود جويد . آنچه گويد نه از روى قطع و يقين گويد . به گفتن روايتها پردازد ، و چنان كه كاه بر باد دهند آن را زير و رو سازد . به خدا سوگند ، نه راه صدور حكم را دانسته است ، و نه منصبى را كه به عهدهء اوست ، شايسته است . آنچه را خود نپذيرد علم به حساب نيارد ، و جز مذهب خويش مذهبى را حق نشمارد . اگر حكمى را نداند ، آن را بپوشاند تا نادانىاش نهفته بماند . خون بيگناهان از حكم ستمكارانهء او در خروش است ، و فرياد ميراث بر باد رفتگان همه جا در گوش . گلهء خود را با خدا مىكنم از مردمى كه عمر خود را به نادانى به سر مىبرند ، و با گمراهى رخت از اين جهان به در مىبرند . كالايى خوارتر نزد آنان از كتاب خدا نيست ، اگر آن را چنان كه بايست خوانند ، و پر سودتر و گرانبهاتر از آن نباشد ، اگر آن را از معنى خويش برگردانند ، و نه نزد آنان چيزى از معروف است ناشناخته‌تر و شناخته‌تر از منكر .\r\n","description":"","footnote":"","page_name":" 19 ","page_number":49},
  {"content":"\r\n( 18 )\r\n\r\nو از سخنان آن حضرت است\r\nدر نكوهش اختلاف راى عالمان\r\nدعوى نزد يكى از آنان برند ، و او رأى خود را در آن مىگويد ، و همان دعوى را بر ديگرى عرضه مىكنند و او به خلاف وى راه مىپويد . پس قاضيان فراهم مىشوند و نزد امامى كه آنان را قضاوت داده مىروند . او رأى همه را صواب مىشمارد . حالى كه خداى آنان يكى است ، پيامبرشان يكى است ، و كتابشان يكى است اين خلاف براى چيست - خدا گفته است به خلاف يكديگر روند و آنان فرمان خدا برده‌اند ؟ يا آنان را از مخالفت نهى فرموده و نافرمانى او كرده‌اند ؟ يا آنچه خدا فرستاد دينى است كاسته ، و خدا در كامل ساختن آن از ايشان يارى خواسته ؟ يا آنان شريك اويند و حقّ دارند بگويند ، و خدا بايد خشنود باشد از راهى كه آنان مىپويند ؟ يا دينى كه خدا فرستاده تمام بوده و پيامبر ( ص ) در رساندن آن كوتاهى نموده ؟ حالى كه خداى سبحان گويد :\r\n« فرو نگذاشتيم در كتاب چيزى را » و گويد : در آن بيان هر چيزى است . و يادآور شده است كه بعض قرآن گواه بعض ديگر است ، و اختلافى در آن نيست ، و فرمود : « اگر از سوى خداى يكتا نيامده بود ، در آن اختلاف فراوان مىيافتند . » ظاهر قرآن زيباست ، باطن آن ژرف ناپيداست . عجايب آن سپرى نگردد ، غرايب آن به پايان نرسد ، و تاريكىها جز بدان زدوده نشود .\r\n( 19 )\r\n\r\nو از سخنان آن حضرت است\r\n[ كه به اشعث پسر قيس فرمود . امام بر منبر كوفه خطبه مىخواند ، در سخن او جمله‌اى آمد ، اشعث بر او خرده گرفت و گفت : اين سخن به زيان\r\n","description":"","footnote":"","page_name":" 20 ","page_number":50},
  {"content":"\r\nتوست نه به سود تو . امام نگاه خود را به دو دوخت و فرمود : 
  ] تو را كه آگاهانيد كه سود من كدام است و زيان من كدام ، كه لعنت خدا و لعنت كنندگان بر تو باد . اى متكبّر متكبّرزاده ، منافق كافرزاده ! يك بار در عهد كفر اسير گشتى ، بار ديگر در حكومت اسلام به اسيرى در آمدى ، و هر دو بار نه مال تو تو را سودى بخشيد و نه تبارت به فريادت رسيد . آن كه كسان خود را به دم شمشير بسپارد و مرگ را به سر آنان آرد ، سزاوار است كه خويش وى ، دشمنش دارد و بيگانه به دو اطمينان نيارد .\r\n( 20 )\r\n\r\nو از سخنان آن حضرت است\r\nهمانا اگر آنچه مردگان شما ديدند ، مىديديد ، ناشكيبايى مىكرديد و مىترسيديد ، و مىشنيديد و فرمان مىبرديد . امّا آنچه آنان به چشم خويش ديدند بر شما پوشيده است ، و زودا كه پرده فرو افتد . حقيقت را به شما نيز نشان دادند و نخواستيد ببينيد ، و شنواندند و نخواستيد بشنويد . راه را نمودند و نخواستيد بيابيد . سخن براستى مىگويم ، آنچه از آن پند گيرند بر شما آشكار بود و عيان ، و از آنچه نبايد ، بازداشته شديد تا آنجا كه بتوان ، و پس از فرشتگان ، كس فرمان خدا را نرساند جز انسان .\r\n( 21 )\r\n\r\nو از خطبه‌هاى آن حضرت است\r\nمنزلگاه آخرين پيشاپيش شماست ، و مرگ سرود خوانان در پس . سبكبار باشيد تا زودتر برسيد ، كه پيش رفتگان را بداشته‌اند ، و در انتظار رسيدن شما نگاه داشته‌اند . [ مىگويم ، پس از كلام خدا و سخنان محمّد مصطفى ، اين سخنان را با هر گفتار بسنجند ، از آن بيش باشد و در مسابقه پيش ، و چون جملهء « تخفّفوا\r\n","description":"","footnote":"","page_name":" 21 ","page_number":51},
  {"content":"\r\nتلحقوا » هيچ كلامى اندك لفظ و بسيار معنى نيست . جمله‌اى است دو رتك ، كه آكنده از معرفت است و سرشار از حكمت ، و ما در كتاب خصايص به بزرگى قدر و شرافت گوهر آن اشارت كرديم . 
  ]\r\n( 22 )\r\n\r\nو از خطبه‌هاى آن حضرت است\r\nهمانا شيطان يارانش را برانگيزانده ، و لشكر خويش را از هر سو فراخوانده ، خواهد كه ستم به جاى خود برقرار باشد و باطل پايدار . به خدا كه دامن مرا به گناه آلودن نتوانستند ، و ميان من و خود انصاف را كار نبستند . آنان حقّى را مىخواهند كه خود واگذاردند - و گريختند ، و خونى را مىجويند كه خويشتن ريختند . اگر در اين كار با ايشان انباز بوده‌ام آنان نيز گناهكارند ، و اگر تنها كرده‌اند به كيفر آن گرفتارند . خود گناه كرده‌اند و بر من مىخروشند ، و از مادر پستان خوشيده شير مىدوشند ، و براى زنده كردن بدعتى كه مرده است ، مىكوشند . وه ! كه چه بانگ ناهنجارى . وه ! چه دعوت كنندهء زيانكارى ، مرا چه كه پاسخ دهم بارى ! خوشنودم كه داور خداست و علم او كارگشاست ، و اگر سرباز زنند تيغ تيز در كار است ، كه درمان نابكار است و حق را يار است . شگفتا ! از من مىخواهند به ميدان كارزار آيم ، و در نبرد پايدارى نمايم ، مادر بر آنان بگريد ، تاكنون كس مرا از جنگ نهراسانده و از شمشير نترسانده ، كه من به خداى خود يقين دارم و در دين خويش شبهتى نيارم .\r\n( 23 )\r\n\r\nو از خطبه‌هاى آن حضرت است\r\nتقديرهاى آسمان همچون قطره‌هاى باران به زمين ، بر هر كس فرود مىآيد ، و نصيب او را بيش يا كم به دو مىپيمايد ،\r\n","description":"","footnote":"","page_name":" 22 ","page_number":52},
  {"content":"\r\nپس اگر يكى از شما مال و منال برادر خويش را - از خود - بيش بيند ، مبادا فريفته شود - و در سوك نشيند - ، كه مرد مسلمان از خيانت پاك ، ما دام كه آلودهء كارى پست نگرديده ، كارى كه اگر آشكار شود خوار و حقير گردد و فرومايگان بر او چير ، چون مقامر چيره‌دستى است كه انتظار برد تا در دست نخستين غنيمت يابد و از غرامت برهد . همچنين مرد مسلمان از خيانت پاك ، يكى از دو پاداش را از خدا چشم مىدارد : يا خدايش نزد خود بخواند ، كه آنچه نزد خداست براى او بهتر است ، يا او را روزى رساند ، كه آن گاه داراى زن و فرزند ، و مال و دين ، و شرف و گوهر است . همانا مال و فرزندان نصيبهء اين جهان است ، و كردار نيك كشته‌اى براى آن جهان ، و بود ، كه خدا نعمت دنيا و نعيم آخرت را به مردمى بخشد . از خدا بترسيد چنان كه سزا باشد ، نه ترسى كه عذر خواه گناهان شما باشد . براى خدا كار كنيد نه براى نشان دادن به ديگران ، و يا شنودن اين و آن ، كه هركس براى جز خدا كارى كند ، خدا او را به وى وامىگذارد . از خداوند رتبت شهيدان ، و زيستن با سعيدان و همراهى با پيمبران را مىخواهم . مردم ! مرد ، اگر چه مالدار باشد ، از كسان خويش بىنياز نيست تا با دست و زبان از او دفاع كنند ، چه كسان وى از همه به دو نزديكترند و جانب او را بهتر فراهم آورند ، و به هنگام رسيدن بلا از ديگران مهربانترند ، و نام نيكى كه خدا از آدمى ميان مردمان بر جاى گذارد ، بهتر از ميراثى است كه ديگرى بردارد .\r\n","description":"","footnote":"","page_name":" 23 ","page_number":53},
  {"content":"\r\nاز اين خطبه است\r\nاگر يكى از شما خويشاوند خود را درويش بيند ، مبادا يارى خويش از او دريغ دارد و از پاى بنشيند . آن هم به چيزى كه اگر نبخشد بر مال او نيفزايد ، و اگر بخشد كاهش در مالش پديد نيايد . كسى كه يارى خود را از كسانش دريغ دارد ، يكدست را از آنان بازداشته ، و دستهايى را از يارى خود بداشته ، و آن كه با اطرافيان طريق نرمى گزيند ، پيوسته از كسان خويش مودت بيند . [ مىگويم ، « غفيرة » در اينجا به معنى زيادت و كثرت است كه گويند :\r\n« جمع كثير و جمّ غفير » يا « جمّاء غفير » ، و « عفوة » كسان يا مال نيز روايت شده است ، و « عفوة » گزيدهء چيزى است . گويند « عفوهء طعام » را خوردم ، يعنى بهترين آن را ، و سخن امام ، « كسى كه يارى خود را از خويشاوندانش باز دارد . . . » چه سخنى نيكوست ، چه آن كه خير خود را از خويشاوندانش باز دارد سود يك تن را از آنان بازداشته ، و اگر به يارى آنان نيازمند شود و از كمك آنان ناچار باشد ، او را يارى نكنند و به فرياد وى نرسند ، كه در اين صورت خود را از سود بسيار كسان محروم ساخته و گروهى را از يارى خود باز داشته است .\r\n( 24 )\r\n\r\nو از خطبه‌هاى آن حضرت است\r\nبه جانم سوگند ، در جنگ با كسى كه در راه حقّ قدم نگذارد ، و در گمراهى گام بردارد ، سستى نپذيرم و راه نفاق پيش نگيرم . پس بندگان خدا ! از خدا بپرهيزيد ، و از خدا ، هم به سوى خدا بگريزيد . راهى را كه براى شما نهاده پيش گيريد ، و پى اداى تكليف خويش گيريد ، كه پيروزى شما در آن است ، و اگر نه در اين جهان ، در آن جهان است و على اين پيروزى را پايندان است .\r\n","description":"","footnote":"","page_name":" 24 ","page_number":54},
  {"content":"\r\n( 25 )\r\n\r\nو از خطبه‌هاى آن حضرت است\r\n[ پياپى بدان حضرت خبر رسيد كه سپاهيان معاويه بر شهرها دست افكنده‌اند ، دو كارگزار او در يمن : عبيد اللَّه پسر عبّاس و سعيد پسر نمران از پيش روى بسر ، پسر ابى ارطاة ، گريخته ، نزد او آمدند . امام ( ع ) از گرانى ياران خود در كار جهاد و مخالفت ورزيدنشان با امام خويش ، كوفته خاطر شد و بر منبر رفت و فرمود : 
  ] جز كوفه كه كار بست و گشاد آن با من است براى من نمانده . اى كوفه ! اگر جز تو كه گردبادهاى آشوبت برخاسته است نباشد خدايت زشت كناد ! ، سپس به گفتهء شاعر تمثل جست : « اى عمرو ! به جان پدرت سوگند كه از اين آوند چركى اندك براى من است . [ سپس فرمود : 
  ] شنيده‌ام بسر به يمن در آمده است . به خدا مىبينم كه اين مردم به زودى بر شما چيره مىشوند ، كه آنان بر باطل خود فراهمند و شما در حقّ خود پراكنده و پريش . شما امام خود را در حق نافرمانى مىكنيد ، و آنان در باطل پيرو امام خويش . آنان با حاكم خود كار به امانت مىكنند ، و شما كار به خيانت . آنان در شهرهاى خود درستكارند ، و شما فاسد و بدكردار . اگر كاسهء چو بينى را به شما بسپارم مىترسم آويزهء آن را ببريد . خدايا ! اينان از من خسته‌اند ، و من از آنان خسته . آنان از من به ستوه‌اند ، و من از آنان دلشكسته . پس بهتر از آنان را مونس من دار ، و بدتر از مرا بر آنان بگمار . خدايا ! دلهاى آنان را بگداز ، چنان كه نمك در آب گدازد . به خدا سوگند ، دوست داشتم كه به جاى شما هزار سوار از بنو فراس بن غنم مرا بود كه :\r\n« اگر آنان را مىخواندى سوارانى از ايشان نزد تو مىآمد تا زنده چون ابر تابستانى . »\r\n","description":"","footnote":"","page_name":" 25 ","page_number":55},
  {"content":"\r\n[ سپس امام ( ع ) از منبر فرود آمد . مىگويم ، [ « ارمية » جمع « رمىّ » و معنى آن « ابر » است ، و « حميم » تابستان بود و شاعر « ابر تابستانى » را ياد كرده ، از آن رو كه سبكبار است و زودگذر ، چه بارانى ندارد ، و ابر از آن رو كند رود كه پر از آب است ، و اين بيشتر در زمستان است . شاعر سواران قبيله را به خاطر شتاب آنان در پذيرفتن دعوت به هنگام فرياد خواهى ، به ابر تابستانى مانند كرده است كه گويد : « هنا لك لو دعوت اتاك منهم . » 
  ]\r\n( 26 )\r\n\r\nو از خطبه‌هاى آن حضرت است\r\nهمانا خدا محمّد را برانگيخت ، تا مردمان را بترساند ، و فرمان خدا را چنان كه بايد رساند . آن هنگام شما اى مردم عرب ! بدترين آيين را برگزيده بوديد ، و در بدترين سراى خزيده . منزلگاهتان سنگستانهاى ناهموار ، همنشينتان گرزه مارهاى زهردار . آبتان تيره و ناگوار ، خوراكتان گلو آزار . خون يكديگر را ريزان ، از خويشاوند بريده و گريزان . بتهاتان همه جا بر پا ، پاى تا سر آلوده به خطا .\r\nو از اين خطبه است\r\nنگريستم و ديدم مرا يارى نيست ، و جز كسانم مددكارى نيست . دريغ آمدم كه آنان دست به ياريم گشايند ، مبادا كه به كام مرگ در آيند . ناچار خار غم در ديده شكسته ، نفس در سينه و گلو بسته ، از حقّ خود چشم پوشيدم و شربت تلخ شكيبايى نوشيدم .\r\n","description":"","footnote":"","page_name":" 26 ","page_number":56},
  {"content":"\r\nو از اين خطبه است :\r\nبرنتافت كه خود را رهين بيعتش سازد تا پذيرفت كه بهاى اين بيعت را بپردازد 2 ، امّا آن كه فروخت 72 ، 0 نارستگار است ، و آن كه خريد زيانبار . كنون ساخت جنگ بيارائيد ، و ساز پيكار آماده نماييد ، كه زبانهء - آتش - آن نيك بلند است و تابان ، و روشنى آن نمايان . و شكيبائى را شعار خود داريد ، كه شاهد پيروزى را در كنار آريد .\r\n( 27 )\r\n\r\nو از خطبه‌هاى آن حضرت است\r\nامّا بعد ، جهاد ، درى است از درهاى بهشت كه خدا به روى گزيدهء دوستان خود گشوده است ، و جامهء تقوى است ، كه بر تن آنان پوشيده است .\r\nزره استوار الهى است كه آسيب نبيند ، و سپر محكم اوست - كه تير در آن ننشيند . هر كه جهاد را واگذارد و ناخوشايند داند ، خدا جامهء خوارى بر تن او پوشاند ، و فوج بلا بر سرش كشاند و در زبونى و فرومايگى بماند . دل او در پرده‌هاى راهى نهان ، و حقّ از او روى گردان . به خوارى محكوم و از عدالت محروم . من شبان و روزان ، آشكارا و نهان ، شما را به رزم اين مردم - تيره روان - خواندم و گفتم : با آنان بستيزيد ، پيش از آنكه بر شما حمله برند ، - و بگريزيد . - به خدا سوگند با مردمى در آستانهء خانه‌شان نكوشيدند ، جز كه جامهء خوارى بر آنان پوشيدند . امّا هيچ يك از شما خود را براى جهاد آماده نساخت و از خوارمايگى ، هر كس كار را به گردن ديگرى انداخت ، تا آنكه از هر سو بر شما تاخت آوردند و شهرها را يكى پس از ديگرى از دستتان برون كردند . اكنون سربازان اين مرد غامدى به انبار در آمده و حسّان پسر حسّان بكرى را كشته و مرزبانان را از جايگاههاى خويش رانده‌اند . شنيده‌ام مهاجم به خانه‌هاى مسلمانان ، و كسانى كه در پناه اسلامند در آمده ، گردنبند و دستبند و گوشواره و خلخال از گردن و دست و پاى زنان به در مىكرده است ، حالى كه آن ستمديدگان برابر آن متجاوزان ، جز زارى و رحمت خواستن سلاحى\r\n","description":"","footnote":"","page_name":" 27 ","page_number":57},
  {"content":"\r\nنداشته‌اند . سپس غارتگران ، پشتواره‌ها از مال مسلمانان بسته ، نه كشته‌اى بر جاى نهاده و نه خسته ، به شهر خود بازگشته‌اند . اگر از اين پس مرد مسلمانى از غم چنين حادثه بميرد ، چه جاى ملامت است ، كه در ديدهء من شايستهء چنين كرامت است . شگفتا ! به خدا كه هماهنگى اين مردم در باطل خويش ، و پراكندگى شما در حقّ خود ، دل را مىميراند ، و اندوه را تازه مىگرداند . زشت باديد و از اندوه برون نياييد ! كه آماج تير بلاييد ، بر شما غارت مىبرند و ننگى نداريد . با شما پيكار مىكنند و به جنگى دست نمىگشاييد . خدا را نافرمانى مىكنند و خشنودى مىنماييد . اگر در تابستان شما را بخوانم ، گوييد هوا سخت گرم است ، مهلتى ده تا گرما كمتر شود . اگر در زمستان فرمان دهم ، گوييد سخت سرد است ، فرصتى ده تا سرما از بلاد ما به در شود . شما كه از گرما و سرما چنين مىگريزيد ، با شمشير آخته كجا مىستيزيد ؟ اى نه مردان صورت مرد ، اى كم خردان ناز پرورد ! كاش شما را نديده بودم و نمىشناختم كه به خدا ، پايان اين آشنايى ندامت بود و دستاورد آن اندوه و حسرت . خدايتان بميراناد ! كه دلم از دست شما پر خون است و سينه‌ام مالامال خشم شما مردم دون ، كه پياپى جرعهء اندوه به كامم مىريزيد ، و با نافرمانى و فروگذارى جانبم ، كار را بهم درمىآميزيد ، تا آنجا كه قريش مىگويد پسر و طالب دلير است امّا علم جنگ نمىداند . خدا پدرانشان را مزد دهاد ! كدام يك از آنان پيشتر از من در ميدان جنگ بوده و بيشتر از من نبرد يران را آزموده ؟ هنوز بيست سال نداشتم كه پا در معركه گذاشتم ، و اكنون ساليان عمرم از شصت فزون است . امّا ، آن را كه فرمان نبرند سررشتهء كار از برون است .\r\n( 28 )\r\n\r\nو از خطبه‌هاى آن حضرت است\r\nهمانا دنيا پشت كرده و بدرود گويان است ، و آخرت روى آورده و از\r\n","description":"","footnote":"","page_name":" 28 ","page_number":58},
  {"content":"\r\nفراز جاى نگران است . بدانيد كه امروز رياضت است و فردا مسابقت ، و خطَّ پايان ، دروازهء بهشت برين است ، و آن كه بدان نرسد در دوزخ جايگزين . آيا كسى نيست كه از گناه توبه كند پيش از آنكه مرگش سر رسد ؟ آيا كسى نيست كه كارى كند ، پيش از آنكه روز بدبختىاش در رسد ؟ بدانيد كه شما در روزهايى به سر مىبريد . كه فرصت ساختن برگ است ، و از پس اين روزها مرگ است . آن كه اجل نارسيده ، ساز خويش برگيرد ، د آن بيند و از مرگ آسيب نپذيرد ، و آن كه تا دم مرگ كوتاهى كند ، حاصل رش خسران است و مرگ او موجب زيان . كار از روى دل چنان كنيد ، كه گويى از بيم جان كنيد . من چون بهشت جايى را نديده‌ام ، خواهان آن آسوده و از پاى نشسته ، و نه چون دوزخ ، ترسندهء از آن خفته - و از بيم رسته . بدانيد ، آن كه حق او را سود ندهد ، باطل زيانش رساند و آن كه به راه نيفتد ، گمراهى به هلاكتشكشاند . شما را فرموده‌اند كه بار بربنديد و توشه برگيريد . من بر شما از دو چيز بيشتر مىترسم : دنبال هواى نفس رفتن ، و آرزوى دراز در سر پختن . پس تا در اين جهانيد ، از آن چندان توشه برداريد كه فردا خود را بدان نگاهداشتن توانيد . [ مىگويم ، اگر سخنى بود كه مردم را به زهد كشاند ، و به كار آخرت ناچار گرداند ، اين سخن است و در بارهء آن بس كه ، دل را از آرزوها چنان برد كه روشن شود و پند گيرد ، و بيش پى كار دنيا نگيرد ، و شگفتتر ، سخن اوست كه فرمايد : « امروز مضمار است و فردا مسابقت ، سبقه بهشت است ، و دوزخ غايت . » كه در اين سخن گذشته از فخامت لفظ و عظمت معنى و تمثيل راست و تشبيه حقيقى و بىكم و كاست ، سرّى عجيب و معنيى لطيف نهفته است كه امام فرمايد : « و السّبقه الجنة و الغاية النّار » كه چون معنى « سبقه » و « غايت » مخالف يكديگر است ، به دو لفظ از آن تعبير كرد و نفرمود : « السّبقة النّار » ، كه « سبقه » به معنى « پيشى گرفتن » در كارى است محبوب و غرضى مطلوب ، و آن بهشت است نه دوزخ « نعوذ باللَّه منها » و روا نبود كه گويد :\r\n","description":"","footnote":"","page_name":" 29 ","page_number":59},
  {"content":"\r\n« و السّبقة النّار » بدين جهت گفت : « الغاية النّار » چه گاه بود كه كسى به جايى رسد و بماند ، و ماندن در آن را خوش نداند ، و ديگرى را همان جا خوش آيد . كه در اين صورت آن چنان جاى به « مصير » يا « مآل » تعبير شود ، چنان كه پروردگار فرموده است : * ( « وَجَعَلُوا لِلَّه أَنْداداً لِيُضِلُّوا عَنْ ) * . و روا نيست كه در اينجا به جاى « مصير » « سبقة » آيد . در اين معنى بينديش كه باطنى عجيب و ژرفايى عميق و لطيف دارد ، و بيشتر سخنان امام چنين است . و در بعض نسخه‌ها آمده : و در روايت ديگرى است كه « و السّبقة الجنّة » و « سبقة » مالى يا چيزى بود و بدان كس دهند كه در مسابقه پيش افتد ، و هر دو معنى بهم نزديك است ، چه پاداش را برابر كار نيك دهند نه كار بد 
  ]\r\n( 29 )\r\n\r\nو از خطبه‌هاى آن حضرت است\r\nاى مردمى كه به تن فراهميد و در خواهشها مخالف هميد ، سخنانتان تيز ، چنان كه سنگ خاره را گدازد ، و كردارتان كند ، چنان كه دشمن را در بارهء شما به طمع اندازد . در بزم ، جويندهء مرد ستيزيد و در رزم ، پويندهء راه گريز . آن كه از شما يارى خواهد خوار است ، و دل تيمار خوارتان از آسايش به كنار . بهانه‌هاى نابخردانه مىآوريد ، و چون وامدارى كه پى در پى مهلت خواهد امروز و فردا مىكنيد . آن كه تن به خوارى داده ، دفع ستم را چگونه شايد ؟ كه حق جز با كوشش بدست نيايد . حال كه خانهء شما را گرفتند - براى كدام خانه پيكار مىكنيد ؟ و پس از من در كنار كدام امام كارزار مىكنيد ؟ به خدا سوگند ، فريفته كسى است كه فريب شما را خورد ، و بىنصيب كسى است كه انتظار پيروزى از شما برد . تير بى پيكان را مانيد ، كه آسيبى به دشمن نمىرساند ، به خدا سوگند ، نه\r\n","description":"","footnote":"","page_name":" 30 ","page_number":60},
  {"content":"\r\nگفتهء شما را باور ، و نه سوداى ياريتان را در سر ، و نه دشمن را از شما بر حذر مىدارم دردتان چيست ؟ و دارويتان كدام است ؟ و شما را چه عادت و مرام است آخر شاميان هم ، چون شمايند . اين همه - گفتار بىكردار ؟ بىپروا و ناپرهيزكار و در غير حقّ طمعكار ؟\r\n( 30 )\r\n\r\nو از سخنان آن حضرت است در بارهء كشتن عثمان\r\nاگر كشتن عثمان را فرمان داده بودم قاتل مىبودم . و اگر - مردمان را - از قتل وى بازداشته بودم ، يارى او كرده بودم . ليكن جز اين نيست : آن كه او را يارى كرد ، نتواند گفت من از آن كه او را خوار گذارد بهترم ، و آن كه او را خوار گذارد ، نتواند گفت آن كه او را يارى كرد ، از من بهتر است ، در كوتاه سخن روش او را براى شما بگويم : بى مشورت ديگران به كار پرداخت ، و كارها را تباه ساخت ، شما با او به سر نبرديد ، و كار را از اندازه به در برديد . خدا را حكمى است كه دگرگونى نپذيرد ، و دامن خودخواه و ناشكيبا را بگيرد .\r\n( 31 )\r\n\r\nو از سخنان آن حضرت است به پسر عباس چون او را نزد زبير فرستاد\r\nتا وى را به طاعت خويش بازگرداند ، پيش از جنگ جمل . با طلحه ديدار مكن ، كه گاوى را ماند شاخها راست كرده ، به كار دشوار پا گذارد و آن را آسان پندارد . به سر وقت زبير رو ، كه خويى نرمتر دارد ، و به دو بگو خالزاده‌ات گويد : در حجاز مرا شناختى ، و در عراق نرد بيگانگى باختى ، چه شد كه بر من تاختى ؟ !\r\n","description":"","footnote":"","page_name":" 31 ","page_number":61},
  {"content":"\r\n[ مىگويم ، جملهء « فما عدا ممّا بدا » نخستين بار از او شنوده شده است . 
  ]\r\n( 32 )\r\n\r\nو از خطبه‌هاى آن حضرت است\r\nمردم ! ما در روزگارى به سر مىبريم ستيزنده و ستمكار ، و زمانه‌اى سپاسندار . كه نيكوكار در آن بدكردار به شمار آيد ، و جفا پيشه در آن سركشى افزايد . از آنچه دانستيم سود نمىبريم ، و آنچه را نمىدانيم نمىپرسيم ، و از بلايى ، تا بر سرمان نيامده ، نمىترسيم . مردم چهار دسته‌اند : آن كه در پى فساد نرود چون خوار و بىمقدار است و بىآلت كارزار ، و از مال و منال نابرخوردار . و آن كه شمشير بركشد و همه‌جا را در فتنه و شرّ كشد . سوار و پياده‌اش را فراخواند و خود را آمادهء فساد گرداند ، دينش تباه - آلودهء گناه - ، چشم او به دنبال نواله‌اى است ، يا به دست آوردن گلَّه‌اى ، يا آن كه خواهد بر عرشهء منبر نشيند - و خود خطيب و واعظ مردمان بيند - . چه بد سودايى است كه دنيا را بهاى خود انگارى ، و پاداشى را كه نزد خدا دارى به حساب نيارى . و آن كه با كارى كه آخرت راست ، دنيا را جويد ، و بدانچه در دنيا كند ، راه آخرت را نپويد 
  ] تنآسان و آسوده خيال ، آرام ، گام بردار ، و دامن به كمر در آرد ، با زيور دروغين خويش را امين مردم شناساند ، و پرده پوشى خدا را وسيلهء معصيت گرداند . و آن كه خردى همّت و نداشتن وسيلت ، او را از طلب حكومت بنشاند ، تا بدآنچه در دست دارد بسنده كند ، خود را به زيور قناعت بيارايد ، و در لباس\r\n","description":"","footnote":"","page_name":" 32 ","page_number":62},
  {"content":"\r\nتارك دنيا در آيد . حالى كه شب يا روزى نبوده است كه با زهد بپايد . امّا مردمانى ديگرند كه ياد قيامت ديده‌شان را فروخوابانيده ، و بيم رستاخيز سرشكشان را روان گردانيده ، يا از مردم گريزانند و يا مقهور و ترسان ، يا خاموش و دهان بسته ، يا از روى اخلاص به دعا نشسته ، يا گريان و دلشكسته ، از پرهيز در گمنامى خزيده ، و خوارى و مذلَّت را به جان خريده . گويى به دريايى شور غوطه‌ورند ، دهانهاشان بسته ، و دلهاشان خسته ، از پند بى حاصل به ستوهند و از چيرگى جاهلان ، ذليل ، پياپى كشته مىشوند و از آنان نمانده است جز قليل . پس ، دنيا را خرد مقدارتر از پر كاه و خشكيده گياه بينيد ، و از پيشينيان خود پند گيريد ، پيش از آنكه پسينيان از شما عبرت گيرند . دنياى نكوهيده را برانيد ، چه او كسانى را از خود رانده است كه بيش از شما شيفتهء آن بوده‌اند . [ مىگويم ، كسى كه از دانش بىبهره بوده است ، اين خطبه را از معاويه دانسته است . حالى كه بىگمان از سخنان امير مؤمنان زر را با خاك چه مناسبت ، و آب شيرين را با شور چه مشابهت ؟ جاحظ كه چابكسوار ميدان بلاغت و سخن شناس بازار فصاحت است ، در كتاب خويش « البيان و التبين آن كس كه خطبه را به معاويه نسبت داده برده ، و خود افزوده كه اين سخنان به گفتار على ( ع ) ماند ، و روش او را ، در بيان دانستن اصناف مردمان رساند . معاويه را كه ديده است كه در گفتار خود چون زاهدان و عابدان سخنى براند ؟ 
  ] .\r\n","description":"","footnote":"","page_name":" 33 ","page_number":63},
  {"content":"\r\n( 33 )\r\n\r\nو از خطبه‌هاى آن حضرت است كه هنگام بيرون شدن براى جنگ بصره خواند\r\n[ عبد اللَّه پسر عبّاس گويد : در « ذوقار » نزد امير المؤمنين عليه السّلام رفتم و او نعلين خود را پينه مىزد . پرسيد « بهاى اين نعلين چند است ؟ » گفتم « بهايى ندارد » فرمود : « به خدا اين را از حكومت شما دوستتر دارم مگر آنكه حقّى را بر پا سازم يا باطلى را براندزم » سپس بيرون شد و فرمود : 
  ] خدا محمّد ( ص ) را برانگيخت و از عرب كسى كتابى نخوانده بود ، و دعوى پيامبرى نكرده بود . محمّد ( ص ) مردم را به راهى كه بايست كشاند ، و در جايى كه بايد نشاند ، و به رستگارى رساند ، تا آنكه كارشان استوار و جمعيّتشان پايدار گرديد . به خدا كه من در آن صف پيكار بودم تا - سپاه جاهليّت - درماند ، و يكباره روى بگرداند . نه ناتوان بودم و نه ترسان ، امروز هم من همانم و آنان همان . باطل را مىشكافم تا حق از كنار آن به در آيد ، مرا چه با قريش اگر با من به جنگ برآيد - . به خدا سوگند ، آن روز كه كافر بودند با آنان پيكار نمودم ، و اكنون كه فريب خورده‌اند آمادهء كارزارم . من ديروز هماورد آنان بودم و امروز هم پاى پس نمىگذارم . به خدا قريش از ما كينه نكشيد ، جز براى آنكه خدا ما را بر آنان گزيد . آنان را - پرورديم - و در زمرهء خود در آورديم ، پس چنان بودند كه شاعر گفته است :\r\nبجانم سوگند بامدادان پيوسته شير بىآميغ نوشيدى . و سرشير و خرماى بىهسته خوردى ما اين رتبت را به تو داديم و تو بلند مرتبه نبودى ما گرداگرد تو اسبان كوتاه مو و نيزه‌ها را فراهم كرديم .\r\n","description":"","footnote":"","page_name":" 34 ","page_number":64},
  {"content":"\r\n( 34 )\r\n\r\nو از خطبه‌هاى آن حضرت است كه مردم را براى پيكار با شاميان برانگيزانده است\r\nنفرين بر شما ! كه از سرزنشتان به ستوه آمدم . آيا به زندگانى اين جهان ، به جاى زندگانى جاودان خرسنديد ، و خوارى را بهتر از سالارى مىپسنديد ؟ هرگاه شما را به جهاد با دشمنان مىخوانم ، چشمانتان در كاسه مىگردد ، كه گويى به گرداب مرگ اندريد ، و يا در فراموشى و مستى به سر مىبريد . در پاسخ سخنانم درمىمانيد ، حيران و سرگردانيد ، گويى ديو در دلتان جاى گرفته و ديوانه‌ايد . نمىدانيد و از خرد بيگانه‌ايد . من ديگر هيچگاه به شما اطمينان ندارم ، و شما را پشتوانهء خود نينگارم و در شمار يار و مددكار نپندارم . شترانى را مانيد مهار گشاده . چرانندهء خود را از دست داده . كه چون از سوئيشان فراهم كنند ، از ديگر سو بپراكنند . شما افروختن آتش جنگ كجا توانيد ؟ كه فريب مىخوريد و فريب دادن نمىدانيد . پياپى سرزمينهايتان را مىگيرند و پروا نداريد . ديده‌ها بر شما دوخته‌اند و از خواب غفلت سر برنمىداريد . به خدا ، مغلوب و خوارند ، آنان كه يكديگر را فرو گذارند . به خدا مىبينم اگر آسياى رزم به گردش در آيد ، و اژدهاى مرگ دهان گشايد ، پسر ابو طالب را بگذاريد و هر يك به سويى رو آريد . به خدا آن كه دشمن را فرصت دهد تا گوشت وى را بخورد و استخوانش را بگدازد ، و پوست از تنش جدا سازد ، مردى است ناتوان و زبون ، با دلى ضعيف در سينه درون . تو نيز اگر خواهى ين باش كه من نيستم . به خدا ، پاى پس نگذارم و بايستم تا شمشير مشرفى از نيام برآيد ، و سر از تن بپرد و دست و پاها اين سو و آن سو افتد ، و از آن پس خدا هر چه خواهد كند . مردم مرا بر شما حقّى است ، و شما را بر من حقّى . بر من است كه خيرخواهى از شما دريغ ندارم ، و حقّى را كه از بيت المال داريد بگزارم ، شما\r\n","description":"","footnote":"","page_name":" 35 ","page_number":65},
  {"content":"\r\nرا تعليم دهم تا نادان نمانيد ، و آداب آموزم تا بدانيد . امّا حقّ من بر شما اين است كه به بيعت وفا كنيد و در نهان و آشكارا حقّ خيرخواهى ادا كنيد . چون شما را بخوانم بياييد ، و چون فرمان دهم بپذيريد ، و از عهده برآييد .\r\n( 35 )\r\n\r\nو از خطبه‌هاى آن حضرت است بعد از گماردن داوران\r\nسپاس خداى راست ، هرچند روزگار كارى دشوار پيش آورده ، و حادثه‌اى بزرگ پديد كرده . گواهى مىدهم كه خدا يكى است ، انبازى ندارد و با او شريكى نيست ، و محمّد بندهء او و فرستادهء اوست . درود بر او و آل او باد . امّا بعد ، نافرمانى خيرخواه مهربان ، داناى كاردان ، دريغ خوردن آرد ، و پشيمانى به دنبال دارد . در بارهء اين داورى رأى خويش را گفتم ، و آنچه درون دل داشتم از شما ننهفتم ، « رأى راست آن بود اگر مىپذيرفتيد » . امّا مخالف وار ، سر باز زديد و نافرمانى پيش گرفتيد ، جفا ورزيديد و به راه عصيان رفتيد ، تا آنكه نصيحتگو در بارهء خود بدگمان شد ، و « حلوا رنج دهان » ، و داستان من و شما چنان كه :\r\nنصيحت همه عالم چو باد در قفس است به گوش مردم نادان چو آب در غربال\r\n( 36 )\r\n\r\nو از خطبه‌هاى آن حضرت است در ترساندن خارجيان نهروان\r\nشما را از آن مىترسانم كه كشته در كرانهء اين رود افتاده باشيد ، و در\r\n","description":"","footnote":"","page_name":" 36 ","page_number":66},
  {"content":"\r\nپست و بلنديهاى اين مغاك افكنده . نه برهانى روشن از پروردگار داشته باشيد ، و نه حجّتى آشكار ، آوارهء خانه و ديار ، و به دام قضا گرفتار . شما را از كار حكميّت باز داشتم ، و سرباز زديد . با من در افتاديد و مخالفت ورزيديد . چندان كه راى خود را در كار هواى شما كردم . شما اى سبكسران ، اى بيخردان نادان ، اى ناكسان ! من نه بلايى براى شما آوردم و زيانى برايتان خواستم .\r\n( 37 )\r\n\r\nو از گفتار آن حضرت است كه خطبه گونه‌اى است\r\nهنگامى كه همه سستى ورزيدند ، به كار پرداختم ، و آن گاه كه همه نهان شدند ، خود را آشكار ساختم ، و چون همه در گفتار درماندند ، به گشادگى سخن گفتم ، و گاهى كه همه ايستادند ، به نور خدا در راه تاختم . آوايم فروتر از همگان ، و رتبتم برتر از اين و آن . در راه فضيلت عنان گشاده راندم ، و مركب مسابقت را از همه پيشتر جهاندم . همانند كوهى - ايستاده بودم - كه تندرش نتواند جنباند ، و گردباد نتواندش لرزاند . نه كسى را بر من جاى خرده‌اى بود ، و نه گوينده را مجال طعنه‌اى . خوار نزد من گرانمقدار تا هنگامى كه حقّ او را به دو برگردانم ، و نيرومند خوار تا آن گاه كه حقّ را بازستانم . قضاى الهى را پذيرفته‌ايم و فرمان او را گردن نهاده . پنداريد كه من بر رسول خدا ( ص ) دروغ مىبندم . به خدا ، من نخست كس بودم كه به دو ايمان آوردم . و نخست كس نباشم كه بر او دروغ بندم در كار خود نگريستم ، ديدم پيش از بيعت ، پيمان طاعت بر عهده دارم ، و از من براى ديگرى ميثاق ستده‌اند - كه آنچه‌ايد بپذيرم و دم بر نيارم .\r\n","description":"","footnote":"","page_name":" 37 ","page_number":67},
  {"content":"\r\n( 38 )\r\n\r\nو از خطبه‌هاى آن حضرت است\r\nشبهه را شبهه ناميده‌اند چون حقّ را ماند ، ليكن دوستان خدا را - فريفتن نتواند - كه يقين ، چراغ - رهگذر - ايشان است ، و رستگارى راهبر . امّا دشمنان خدا را گمراهى دعوت كننده است ، و كورى همراه برنده . پس نه آن كه بيم مرگ دارد ، از آن رهد ، و نه آن كه زندگانى جاودانه خواهد بدان رسد .\r\n( 39 )\r\n\r\nو از خطبه‌هاى آن حضرت است\r\nگرفتار كسانى شده‌ام كه چون امر مىكنم فرمان نمىبرند ، و چون مىخوانم پاسخ نمىدهند . اى ناكسان ! براى چه در انتظاريد ؟ و چرا براى يارى دين خدا گامى برنمىداريد ؟ دينى كو كه فراهمتان دارد ، غيرتى كو تا شما را به غضب آرد ؟ فرياد مىخواهم و يارى مىجويم ، نه سخنم مىشنويد نه فرمانم را مىبريد ، تا آن گاه كه پايان كار پديدار گردد و زشتى آن آشكار . نه انتقامى را با شما بتوان كشيد ، و نه با يارى شما به مقصود توان رسيد . شما را به يارى برادرانتان خواندم ، همچون شترى كه از درد سينه بنالد و زخم پشت او را از رفتن بازدارد ، ناله در گلو شكستيد و بر جاى خويش نشستيد . سرانجام دسته‌اى نزد من آمد لرزان ، ناتوان « گويى به كام مرگشان مىبرند و آنان نگران » . [ مىگويم ، « متذائب » از سخن امام ، به معنى مضطرب است ، از « تذائبت الرّيح » يعنى وزش باد مضطرب گشت ، و ذئب را ذئب - گرگ - ناميده‌اند چون در رفتن اضطراب دارد . 
  ]\r\n","description":"","footnote":"","page_name":" 38 ","page_number":68},
  {"content":"\r\n( 40 )\r\n\r\nو از سخنان آن حضرت است چون سخن خوارج را شنيد كه مىگفتند « لا حكم إلَّا للَّه » فرمود :\r\nسخنى است حقّ كه بدان باطلى را خواهند . آرى حكم ، جز از آن خدا نيست ، ليكن اينان گويند فرمانروايى را ، جز خدا روا نيست ، حالى كه مردم را حاكمى بايد نيكو كردار يا تبه‌كار ، تا در حكومت او مرد با ايمان كار خويش كند ، و كافر بهرهء خود برد ، تا آن گاه كه وعدهء حقّ سر رسد و مدت هر دو در رسد . در سايهء حكومت او مال ديوانى را فراهم آورند با دشمنان پيكار كنند ، و راهها را ايمن سازند ، و به نيروى او حقّ ناتوان را از توانا بستانند ، تا نيكو كردار روز به آسودگى به شب رساند ، و از گزند تبه كار در امان ماند . [ و در روايت ديگرى است كه چون سخن آنان را در بارهء حكميّت شنيد فرمود : 
  ] انتظار حكم خدا را در بارهء شما مىدارم ، [ و فرمود : 
  ] امّا حكومتى كه بر پايهء كردار نيك باشد ، پرهيزگار در آن كار خود كند ، و در حكومتى كه بر اساس تبهكارى است ، بد كردار بهرهء خويش برد تا آن گاه اجلش سر رسد و مرگش در رسد .\r\n( 41 )\r\n\r\nو از خطبه‌هاى آن حضرت است\r\nمردم ! - همانا وفا همزاد راستى است ، و هيچ سپرى چون وفا بازدارندهء - گزند - نيست . و بىوفايى نكند ، آن كه مىداند او را چگونه بازگشتگاهى است . ما در روزگارى بسر مىبريم كه بيشتر مردم آن بىوفايى را زيركى دانند ، و نادانان آن مردم را گربز و چاره‌انديش خوانند . خداشان كيفر دهد ! چرا چنين مىپندارند ؟ گاه بود كه مرد آزموده و دانا از چارهء كار آگاه است ، امّا فرمان خدا وى را مانع راه است . پس دانسته و توانا بر كار ، چاره را واگذارد تا آن كه پرواى دين ندارد ، فرصت شمارد و سود آن را بردارد .\r\n","description":"","footnote":"","page_name":" 39 ","page_number":69},
  {"content":"\r\n( 42 )\r\n\r\nو از گفتار آن حضرت است\r\nاى مردم ! همانا بر شما از دو چيز بيشتر مىترسم : از خواهش نفس پيروى كردن ، و آرزوى دراز در سر پروردن ، كه پيروى خواهش نفس ، آدمى را از راه حقّ باز مىدارد ، و آرزوى دراز ، آخرت را به فراموشى مىسپارد . آگاه باشيد كه دنيا پشت كرده است و شتابان مىرود ، و از آن جز اندكى باقى نيست ، همچون قطره‌هاى مانده بر ظرفى كه آب آن را ريخته‌اند و تهى است . آگاه باشيد كه آخرت روى آورده است و هر يك از اين دو را فرزندانى است . از فرزندان آخرت باشيد و از فرزندان دنيا مباشيد ، كه روز رستاخيز هر فرزند به مادر خود پيوندد . همانا امروز روز كار است و روز شمار نباشد ، و فردا روز شمار است و كس را مجال كار نباشد . [ مىگويم ، « حذّاء » به معنى « شتابان » است ، و بعضى « جذّاء » روايت كرده‌اند و آن به معنى بريده از نيك و بد است . 
  ]\r\n( 43 )\r\n\r\nو از سخنان آن حضرت است\r\nچون پس از فرستادن جرير پسر عبد اللَّه بجلى نزد معاويّه ، ياران امام به دو گفتند ساز جنگ را آماده فرما :\r\nهمانا آماده شدن من براى نبرد با مردم شام ، حالى كه جرير نزد آنهاست ، بستن در آشتى با شام است ، و بازداشتن شاميان از خير - طاعت امام اگر راه آن جويند - و طريق آشتى پويند - . من جرير را گفته‌ام كه تا چه مدّت در شام بمان ! اگر بيش از آن بماند فريب خورده است يا نافرمان ، و رأى من اين است كه بردبار باشيم نه شتابان . پس با نرمى و مدارا دست به كار شويد ، و ناخوش نمىدارم كه آمادهء پيكار شويد . من اين كار را نيك سنجيدم ، و درون و برون آن را ژرف ديدم ، بايد جنگيد يا به كفر گراييد . مردم حاكمى داشتند كه بدعتها پديد آورد ، و زبان طعن آنان را دراز كرد ، به دو خرده گرفتند و كينه كشيدند . كار را دگرگون ساختند - و پايان آن را ديدند - .\r\n","description":"","footnote":"","page_name":" 40 ","page_number":70},
  {"content":"\r\n( 44 )\r\n\r\nو از سخنان آن حضرت است\r\n[ چون مصقلة ، پسر هبيرهء شيبانى نزد معاويه گريخت ، و اين هنگامى بود كه اسيران بنى ناجيه را از عامل امير المؤمنين خريد ، و آنان را آزاد ساخت . چون امام مال را از او طلبيد ، خيانت كرد و به شام رفت . 
  ] خدا مصقله را خير ندهاد ! كارى كرد چون كار آزادگان ، و گريختنى چون گريختن بندگان ، هنوز آفرين گويش را به سخن نياورده ، خاموش ساخت ، و ستاينده‌اش را تصديق نكرده به سرزنش واداشت . اگر مانده بود آنچه در توان داشت مىگرفتيم ، و مانده را تا گشايشى در مال براى او پديد آيد انتظار مىبرديم .\r\n( 45 )\r\n\r\nو از خطبه‌هاى آن حضرت است\r\nسپاس خداى را ، كه نوميد نيستم از رحمت او ، تهيدست نيستم از نعمت او ، و نه مأيوس از مغفرت او ، و سر نپيچيده از عبادت او . خدايى كه رحمت او پيوسته است ، و نعمت او ناگسسته . دنيا خانه‌اى است ناپايدار ، و مردم آن ناچار از گذاشتن شهر و ديار . دنيا شيرين است و خوشنما ، در پى خواهانش شتابان و پويا ، و دل بيننده را فريبا . پس رخت از آن بربنديد با نيكوترين توشه‌اى كه شما را آماده است ، و مپرسيد در دنيا افزون از آنچه شما را بسنده است . و مخواهيد در آن بيشتر از آنچه شما را كفايت كننده است .\r\n( 46 )\r\n\r\nو از سخنان آن حضرت است هنگام قصد رفتن به شام\r\nخدايا به تو پناه مىبرم از سختى سفر ، و رنج و اندوه حضر ، و منظر\r\n","description":"","footnote":"","page_name":" 41 ","page_number":71},
  {"content":"\r\nزشت مال ، و بد حالى فرزند و عيال ، خدايا تو در سفر يار و همراهى ، و براى بازماندگان نگاهبان و پناهى ، جز تو چنين كه تواند الهى ! چه ، آن كس را كه در خانه گمارند به كار همراهى سفر نيايد ، و آن كه همراه است نگاهبانى خانه را نشايد .\r\n( 47 )\r\n\r\nو از سخنان اوست در بارهء كوفه\r\nاى كوفه مىبينم چون چرم عكاظى گسترده شوى ، درهاى سختى به رويت گشاده ، بار سنگين بلا بر سرت فتاده ، و مىدانم كه هيچ ستمكار دست بدى بر تو نيازد ، جز اين كه خدا بلايى به جانش اندازد ، يا قاتلى را بر او چيره سازد .\r\n( 48 )\r\n\r\nو از خطبه‌هاى آن حضرت است هنگام عزيمت به شام\r\nسپاس خداى را چند كه شب در آيد و تاريكى افزايد ، و سپاس خداى را هرگاه كه ستاره‌اى بدرخشد ، و ناپديد گردد و به ديده نيايد ، و سپاس خداى را كه انعامش پيداست بر اين و آن ، و فزونى نعمتش را پاداش دادن نتوان . و بعد من پيشتازان سپاه خود را فرستادم و به آنان دستور دادم كه از كرانهء اين رود به يك سو نشوند ، تا فرمان من بدانها رسد . چنان ديدم كه از اين آب بگذرم ، و نزد گروهى از - مردم - شما روم كه در كرانهء دجله جاى دارند ، و آنان را برانگيزانم و براى جنگ با دشمنان موجب تقويت نيروى شما گردانم . [ مىگويم ، مقصود امام از « ملطاط » جانبى است كه به سپاهيان فرموده است از آنجا بروند ، و آن كرانهء فرات است ، و كرانهء دريا را نيز « ملطاط »\r\n","description":"","footnote":"","page_name":" 42 ","page_number":72},
  {"content":"\r\nگويند . و اصل آن به معنى زمين هموار است . و از كلمهء « نطفة » ، مقصودش آب فرات است و آن از تعبيرهاى غريب و عجيب است . 
  ]\r\n( 49 )\r\n\r\nو از سخنان آن حضرت است\r\nسپاس خداى راست كه كارهاى پوشيده را داند ، و نشانه‌هاى روشن ، او را شناساند ، و ديدهء بينا ديدنش نتواند . نه چشم آن كس كه او را نبيند منكر او گرديد ، و نه دل آن كس كه او را شناخت ، به ديده تواندش ديد . در برترى از همه پيش است و هيچ چيز برتر از او نيست ، و در نزديك بودن چنان است ، كه چيزى نزديكتر از او نيست ، پس نه برتر بودن او ، وى را از آفريده‌اش دور داشته ، و نه نزديك بودنش - آفريده‌ها - را با او در يك رتبت بداشته . خردها را بر چگونگى صفات خود آگاه نساخته ، و در شناخت خويش تا آنجا كه بايد - بر ديدهء آنها - پرده نينداخته . اوست كه نشانه‌هاى هستى بر او گواه پيداست ، و زبان دل منكر بدين حقيقت گوياست ، و از آنچه مشبّهان و منكران در بارهء او گويند مبراست .\r\n( 50 )\r\n\r\nو از سخنان آن حضرت است\r\nهمانا آغاز پديد آمدن فتنه‌ها ، پيروى خواهشهاى نفسانى است و نوآورى در حكمهاى آسمانى . نوآوريهايى كه كتاب خدا آن را نمىپذيرد و گروهى از گروه ديگر يارى خواهد تا بر خلاف دين خدا ، اجراى آن را به عهده گيرد . پس اگر باطل با حقّ در نياميزد ، حقيقت جو آن را شناسد و داند ، و اگر حق به باطل پوشيده نگردد ، دشمنان را طعنه زدن نماند . ليكن اندكى از اين و آن گيرند ، تا به هم در آميزد و شيطان فرصت يابد و حيلت برانگيزد تا بر دوستان خود چيره شود و از - راهشان به در برد - . امّا آن را كه لطف حقّ دريافته باشد ، نجات يابد و راه حقّ را به سر برد .\r\n","description":"","footnote":"","page_name":" 43 ","page_number":73},
  {"content":"\r\n( 51 )\r\n\r\nو از خطبه‌هاى آن حضرت است چون سپاهيان معاويه در نبرد صفيّن شريعهء فرات را گرفتند\r\n، و ياران على را از برداشتن آب بازداشتند . از شما خواستند تا دست به جنگ بگشاييد . پس يا به خوارى برجاى بپاييد و از رتبه‌اى كه داريد فروتر آييد ، يا شمشيرها را از خون تر كنيد ، و آب را از كف آنان به در كنيد . خوار گشتن و زنده ماندنتان مردن است ، و كشته گشتن و پيروز شدن ، زنده بودن . معاويه گروهى نادان را به دنبال خود مىكشاند و حقيقت را از آنان مىپوشاند . - كوركورانه پى او مىتازند - تا خود را به كام مرگ در اندازند .\r\n( 52 )\r\n\r\nو از خطبه‌هاى آن حضرت است\r\nبدانيد دنيا سپرى شده و بدرود گويان روان است . معروف آن ، منكر گشته و پشت كرده شتابان است . ساكنان خود را مىجهاند تا به سر منزل نيستى رساند ، همسايگان خويش را مىراند و به گوش آنان آهنگ مرگ مىخواند . شيرين آن تلخ است و ناگوار ، روشن آن تيره است و تار . از آن جز اندكى نمانده ، چون اندك آبى كه در آورند ماند ، يا جرعه‌اى كه تشنه آن را به گلو رساند ، و تشنگى را ننشاند . پس بندگان خدا ، از خانه‌اى كه سرنوشت مردم آن نيستى است ، قصد رفتن كنيد مبادا مغلوب آرزو شويد و آهنگ ماندن كنيد . به خدا ، اگر چون شتر بچه مرده بزاريد و چون كبوتر جفت از دست شده ، بانگ برآريد ، و چون راهب ترك دنيا گفته فرياد كشيد ، و مال و فرزندان در راه قربت خدا دهيد تا رتبت شما افزوده گردد يا گناهانتان بخشوده ، گناهانى كه در نامه‌هاى او ثبت است و شمرده ، و فرشتگان وى آنان را از خاطر نبرده اين\r\n","description":"","footnote":"","page_name":" 44 ","page_number":74},
  {"content":"\r\nهمه در مقابل ثوابى كه از خدا براى شما اميد مىدارم ، و كيفر او كه از آن بر شما اندك است و ناچيز . به خدا ، اگر دلهاى شما يكسره بگدازد ، و ديده‌هاتان از شوق پروردگار يا از بيم كردگار قهّار سيل خون روان سازد ، و نيا پايدار است در آن بمانيد - و كوشش كنيد تا توانيد - اين همه كرده‌هاى شما پاداش نعمتهاى بزرگ او نخواهد بود ، و با نعمت ايمان كه شما بدان راه را نمايانده ، كجا برابرى تواند بود .\r\n( 53 )\r\n\r\nدر يادآورى روز قربان و چگونگى قربانى\r\nقربانى آن گاه كامل و تمام است كه گوش آن را نيك بنگرند ، تا بريده يا شكافته نباشد ، و چشم آن نيز درست بود . اگر گوش و چشم درست بود قربانى درست و تمام است ، هر چند شاخش شكسته و پايش لنگ بود و لنگان لنگان به قربانگاه رود . [ رضى گويد ، « منسك » در اينجا به معنى قربانگاه است . 
  ]\r\n( 54 )\r\n\r\nو از خطبه‌هاى آن حضرت است\r\nچنان بر من هجوم آوردند كه شتران تشنه به آبشخور روى آرند ، و چراننده پاىبند آنها را بردارد و يكديگر را بفشارند ، چندان كه پنداشتم خيال كشتن مرا در سر مىپرورانند ، يا در محضر من بعضى خيال كشتن بعض ديگر را دارند . پشت و روى اين كار را نگريستم ، و ديدم جز اين رهى نيست كه جنگ با آنان را پيش گيرم ، يا آنچه را محمّد ( ص ) براى من آورده است نپذيرم . پس پيكار را از تحمّل كيفر آسانتر ديدم ، و رنج اين جهان را بر كيفر آن جهان بگزيدم .\r\n","description":"","footnote":"","page_name":" 45 ","page_number":75},
  {"content":"\r\n( 55 )\r\n\r\nو از سخنان آن حضرت است ياران امام مىگفتند ، چرا در رخصت جنگ با شاميان درنگ مىكند ؟\r\nامّا گفتهء شما كه اين همه درنگ به خاطر ناخوش داشتن مرگ است . به خدا ، پروا ندارم كه من به آستانهء مرگ در آيم يا مرگ به سر وقت من آيد . امّا گفتهء شما كه در جنگ با شاميان دو دل مانده‌ام ، به خدا كه يك روز جنگ را واپس نيفكنده‌ام ، جز كه اميد داشتم گروهى به سوى من آيند ، و به راه حقّ گرايند ، و به نور هدايت من راه پيمايند . اين مرا خوشتر است تا شاميان را بكشم و گمراه باشند ، هر چند خود گردن گيرندهء گناه باشند .\r\n( 56 )\r\n\r\nو از سخنان آن حضرت است\r\nما - در ميدان كارزار - با رسول خدا بوديم . پدران ، پسران ، برادران و عموهاى خويش را مىكشتيم و در خون مىآلوديم . اين خويشاوندكشى - ما را ناخوش نمىنمود - بلكه بر ايمانمان مىافزود ، كه در راه راست پا برجا بوديم ، و در سختيها شكيبا ، و در جهاد با دشمن كوشا . گاه تنى از ما و تنى از سپاه دشمن به يكديگر مىجستند ، و چون دو گاو نر سر و تن هم را مىخستند . هر يك مىخواست جام مرگ را به ديگرى بپيمايد ، و از شربت مرگش سيراب نمايد . گاه نصرت از آن ما بود ، و گاه دشمن گوى پيروزى را مىربود . چون خداوند - ما را آزمود - و صدق ما را مشاهدت فرمود ، دشمن ما را خوار ساخت ، و رايت پيروزى ما را برافراخت . چندان كه اسلام به هر شهر و ديار رسيد ، و حكومت آن در آفاق پايدار گرديد . به جانم سوگند ، كه اگر رفتار ما همانند شما بود ، نه ستون دين بر جا بود و نه درخت ايمان شاداب و خوشنما . سوگند به خدا ، كه از اين پس خون خواهيد خورد و پشيمانى خواهيد برد .\r\n","description":"","footnote":"","page_name":" 46 ","page_number":76},
  {"content":"\r\n( 57 )\r\n\r\nاز سخنان آن حضرت است به ياران خود\r\nهمانا پس از من مردى بر شما چيره شود ، كه گلويى گشاده دارد و شكمى فراخ و برون افتاده . بخورد هر يابد و بجويد آنچه نيابد . اگر توانيد او را بكشيد ، و نتوانيدش كشت . او شما را فرمان دهد تا مرا دشنام گوييد و از من بيزارى جوييد . امّا اما دشنام مرا دشنام دهيد كه براى من زكات است و براى شما نجات . امّا بيزارى ، از من بيزارى مجوييد كه من بر فطرت مسلمانى زادم ، و در ايمان و هجرت از همه پيش افتادم .\r\n( 58 )\r\n\r\nو از سخنان آن حضرت است در باره خوارج\r\nسنگ بلا بر سرتان ببارد ، چنان كه نشانى از شما باقى نگذارد . پس از ايمان به خدا و جهاد با محمّد مصطفى ( ص ) بر كفر خود گواه باشم . ؟ ! اگر چنين كنم گمراه باشم ، و در رستگارى بيراه . كنون گمراهى را راهنماى خويش و راه گذشته را پيش گيريد ، همانا كه پس از من همگيتان خواريد و طعمهء شمشير برندهء مردم ستمكار ، كه اين رفتار را سنّت شمارند - و شما را از ميان بردارند - . [ گفتهء امام ( ع ) « و لا بقى منكم آبر » ، « آبر » را به « با » و « را » روايت كرده‌اند ، » آنكه خرمابن را اصلاح كند ، و « آثر » نيز روايت شده و آن به معنى كسى است كه حديث روايت كند ، و اين نزد من درستترين وجه‌ها است . گويى امام ( ع ) مىفرمايد : كسى از شما مماند كه حديث شما را باز گويد ! و « آبز » نيز روايت شده است ، و آن به معنى جهنده و هلاك شونده است . 
  ]\r\n","description":"","footnote":"","page_name":" 47 ","page_number":77},
  {"content":"\r\n( 59 )\r\n\r\nو آن حضرت فرمود چون آمادهء جنگ خوارج شد ، به دو گفتند آنان از پل نهروان گذشتند .\r\nكشتنگاه آنان اين سوى نطفه است . به خدا ، كه ده كس از آنان نرهد و از شما ده تن كشته نشود . [ از نطفه ، آب نهر را خواهد ، و آن فصيحترين كنايت از آب است ، هرچند آب بسيار باشد ، 
  ] .\r\n( 60 )\r\n\r\nو آن حضرت فرمود [ و چون خوارج كشته شدند ، گفتند ، اى امير مؤمنان ! همگى كشته شدند . فرمود : 
  ]\r\nهرگز ! به خدا كه نطفه‌هايند در پشتهاى مردان و زهدانهاى مادران . هرگاه مهمترى از آنان سر برآرد ، از پايش در اندازند ، چندان كه آخر كار مال مردم ربايند و دست به دزدى يازند .\r\n( 61 )\r\n\r\nو آن حضرت فرمود\r\nپس از من خوارج را مكشيد . چه آن كه به طلب حقّ در آيد و راه خطا پيمايد همانند آن نيست كه باطل را طلبد و بيابد - و بدان دست گشايد . ، [ معاويه و اصحاب او مقصود است 
  ] .\r\n( 62 )\r\n\r\nاز سخنان آن حضرت است چون از ناگهان كشته شدنش ترساندند\r\nمرا پوششى استوار است كه از جانب كردگار است . چون عمرم سرآيد از هم گشايد و مرا تسليم - مرگ - نمايد . آن گاه ، نه تير روى برتابد و نه زخم بهبود يابد .\r\n","description":"","footnote":"","page_name":" 48 ","page_number":78},
  {"content":"\r\n( 63 )\r\n\r\nو از خطبه‌هاى آن حضرت است\r\nهان ! دنيا خانه‌اى است كه از گزند آن ايمنى نيست ، مگر - هم - در آن خانه . - كارى كنند كه توشهء آخرت است - نه به كار دنيا پردازند - چه آن مايهء حسرت است - . مردم به دنيا مبتلايند ، و به بوتهء آزمايش در آيند . پس آنچه براى دنيا گرفته‌اند ، حساب آن بكشند ، و از آنان بستانند ، و آنچه براى جز دنيا به دست آورده‌اند ، بدان رسند و در نعمت آن بمانند . دنيا در ديدهء صاحب خردان ، چون سايهء پس از زوال است ، كه گسترده ناشده در هم رود ، و افزون نشده كاهش يابد .\r\n( 64 )\r\n\r\nو از خطبه‌هاى آن حضرت است\r\nبندگان خدا ! از - نافرمانى - خدا بپرهيزيد ، و پيش از رسيدن اجل به كار برخيزيد . آنچه را براى شما مىماند ، بدانچه از دستتان مىرود بخريد . - دنيا را واگذاريد و كردار نيك را با خود ببريد - بار بربنديد كه - شما را در اين خانه نمىگذارند ، - پى در پى به رفتن از آن وامىدارند آمادهء مرگ باشيد - كه آينده است - و سايهء خود بر شما افكنده است . چون مردمى باشيد كه بانگ بر آنان زدند و بيدار گشتند ، دنيا را ناپايدار ديدند و از سر آن گذشتند ، - آخرت جاويدان را گرفتند - و جهان فانى را هشتند . چه خداى سبحان شما را به بازيچه نيافريد ، و به خود وانگذاشت ، - تا هر چند كه خواهيد در دنيا به سر بريد - . ميان شما تا بهشت يا دوزخ - فاصلهء اندكى است كه - جز رسيدن مرگ نيست . مدّت زمانى كه چشم بر هم زدنى كوتاهش سازد ، و آمدن ساعت - مرگ - بيخ و بن آن را براندازد ، چه كوتاه مدّتى است ، و غايبى - مرگ - كه گذشت شب و روز آن را مىخواند ، سزاوار است شتابان باز آيد ، و پيكى را كه مژدهء رستگارى يا پيام نگونبختى و خوارى همراه دارد ، نيك پذيره شدن شايد . پس ، در دنيا از دنيا چندان توشه برداريد كه فردا خود را بدان نگاه داريد . پس ، بنده بايد پرواى پروردگار دارد ، خيرخواه خود باشد و پيش از\r\n","description":"","footnote":"","page_name":" 49 ","page_number":79},
  {"content":"\r\nرسيدن مرگ توبه آرد . بر شهوت چيره شود ، - و رهايش نگذارد - چه مرگ او پوشيده است و آرزوى دراز وى را فريبنده ، و شيطان بر او نگهبان - و هر لحظه گمراهىاش را خواهان - . گناه را در ديدهء او مىآرايد ، تا خويش را ان بيالايد ، كه : بكن و از آن توبه نما ! و اگر امروز نشد فردا ، تا آنكه مرگ او سر برآرد ، و او در غفلت خود را از انديشهء آن فارغ دارد . دريغا و پشيمانيا ! بر آن در غفلت به سر بردهء روزگار تباه ، و عمر وى بر اين تباهى و غفلت گواه . از خداى سبحان خواهانيم كه ما و شما را از كسانى بدارد كه نعمت ، آنان را به راه سركشى در نيارد ، و هيچ چيز از اطاعت پروردگارشان د ، و پس از مرگ اندوه و پشيمانى به آنان روى نيارد .\r\n( 65 )\r\n\r\nو از خطبه‌هاى آن حضرت است\r\nسپاس خداى را ، كه - صفتهاى او هميشگى است - ، و حالى از او را بر حالى پيشى نيست ، تا در آغاز باشد پيش از بودن در پايان ، و آشكارا باشد پيش از بودن در نهان . هر چه را واحد نامند اندك و تنهاست ، جز او كه يگانه است و بر همه فرمانرواست . هر عزيزى جز او خوار است و هر نيرومندى جز او ناتوان و بىمقدار . هر مالكى جز او بنده است و هر عالمى دانش آموزنده ، هر توانايى گاه بود كه ناتوان است جز او - كه توانا در هر حال و زمان است - . جز او هر شنوايى ، آواى نرم و آهسته را نتواند شنود ، و فرياد درشت ، او را كر خواهد نمود ، و بر بانگى كه دور است ، وقوفش نتواند بود . هر بينا جز او ديدن رنگهاى پوشيده و ظريف نتواند . و در نگريستن به جسمهاى لطيف عاجز ماند . و هر آشكارى جز او در نهان نيست ، و جز او هر چه در باطن است عيان نيست . آنچه آفريد نه براى افزودن قدرت و توان بود ، و نه به خاطر بيم از پيشآمدهاى زمان . نه براى آنكه در رزم همتايى جنگجو ، او را يارى كند ، و يا شريكى را كه به مال نازد ، مغلوب و متوارى ، و يا ضدى برترى جوى را منكوب و فرارى ، بلكه آنان آفريدگانى هستند پرورده - و روزيخوار - ، و بندگانى خرد و بىمقدار . در آفريدگان حلول نكرده بدانسان كه گويند در آنهاست ، و\r\n","description":"","footnote":"","page_name":" 50 ","page_number":80},
  {"content":"\r\nچنان از آنها دور نيست كه گويند از آنها جداست . نه آنچه در آغاز آفريد بر او دشوار بود ، و نه تدبير كار آفريدگان بر وى گرانبار . در آنچه آفريد عجزى دست قدرت او را نتافت ، و در آنچه قضا راند و مقدر فرمود ، شبهتى به دو راه نيافت . بلكه قضايى استوار بود ، و علمى محكم و امرى پايدار . اگر كيفر راند لطف او را پرسان بايد بود ، و اگر نعمت بخشد از نعمت او ترسان بايد بود .\r\n( 66 )\r\n\r\nو از سخنان آن حضرت است كه در يكى از روزهاى صفيّن به ياران خود فرموده است\r\nگروه مسلمانان ! ترس از پروردگار را شعار داريد ، و برون را پوشيده به آرامش و وقار ، و در ميدان كارزار دندانها را سخت برهم بفشاريد ، كه شمشيرها را باز مىدارد از رسيدن به كاسهء سر ، و ساز جنگ را آماده سازيد ، هر چه بهتر و نيكوتر ، و پيش از كشيدن شمشير - در رزمگاه - آن را در نيام بجنبانيد . از گوشهء چشم بنگريد ، و ضربت را از چپ و راست رانيد با تيزى شمشير بزنيد ، و با يارى گرفتن از گامهاى خويش ضربت تيغ را كارىتر كنيد . و بدانيد كه ديدهء لطف خدا شما را پناه است و پسر عموى رسول وى با شما همراه . پس پياپى بستيزيد و شرم كنيد از آنكه بگريزيد ، كه گريز براى بازماندگان مايهء ننگ است و ملامت ، و آتشى است براى روز قيامت . خود را خرّم و سرخوش داريد ، و با آسانى و سبك جانى به سوى مرگ گام برداريد . اين لشكر انبوه فراهم ، و اين خيمه‌هاى طناب افكنده درهم را هدف حملهء خود سازيد . به قلب آن حمله بريد و از كارش بيندازيد كه شيطان در چين و شكن آن خانه گرفته است ، دستى پيش براى حمله و ستيز ، و پايى در پس براى گريز . پس استوار باشيد و پايدار ، تا حقّ براى شما روشن گردد و پديدار ، كه « شما برتريد و خدا با شماست ، و از پاداش كردارتان نخواهد كاست » .\r\n","description":"","footnote":"","page_name":" 51 ","page_number":81},
  {"content":"\r\n( 67 )\r\n\r\nو از سخنان آن حضرت است در بارهء انصار\r\n[ چون به امير المؤمنين ( ع ) خبر دادند كه پس از رسول اكرم در سقيفه چه گذشت ، فرمود : « انصار چه گفتند ؟ » گفتند سخن آنان اين بود كه « از ما اميرى و از شما اميرى . » فرمود : 
  ] « چرا بر آنان حجّت نياورديد كه : رسول خدا ( ص ) سفارش فرمود با نيكوكاران انصار نيكى كنيد ، و از گناهكارانشان در گذريد ؟ » [ گفتند « در اين چه حجّتى است ؟ » فرمود : 
  ] اگر امارت از آن آنان مىبود ، سفارش آنان را كردن ، درست نمىنمود . [ سپس پرسيد : « قريش چه گفتند ؟ » گفتند : 
  ] .\r\n[ « حجّت آوردند كه آنان درخت رسولند . » فرمود : 
  ] حجّت آوردند كه درختند - و خلافت را بردند - و - خاندان رسول را كه - ميوه‌اند تباه كردند - و تيمار آن را نخوردند - .\r\n( 68 )\r\n\r\nو از سخنان آن حضرت است\r\nهنگامى كه محمّد پسر ابى بكر را فرمانرواى مصر ساخت ، و آن سرزمين را از دست محمّد به در كردند ، و او را كشتند . قصد گماردن هاشم پسر عتبه را بر آن سرزمين داشتم ، اگر كار را به دو وامىگذاشتم ، عرصه را براى آنان خالى نمىكرد ، و فرصت را از دستشان به در مىآورد . در اين ماجرا - محمّد را سرزنش نمىكنم كه دوست من بود ، او را پرورده بودم - و چون فرزندم مىنمود - .\r\n( 69 )\r\n\r\nو از سخنان آن حضرت است\r\nتا چند با شما راه مدارا بسپارم ! آنسان كه با شتر بچّه‌هايى مدارا كنند\r\n","description":"","footnote":"","page_name":" 52 ","page_number":82},
  {"content":"\r\n- كه كوهانشان از درون ريش است ، و از برون بىگزند مىنمايد ، لا جرم سوارى را نمىشايد - ، يا جامهء فرسوده‌اى كه چون شكاف آن را از سويى به هم آرند ، از سوى ديگر گشايد . هرگاه دسته‌اى از سپاهيان شام عنان گشايد ، و بر سرتان آيد به خانه مىرويد و در به روى خود مىبنديد و چون سوسمار در سوراخ مىخزيد و يا چون كفتار در لانه مىآرميد ؟ به خدا ، آن كس را كه شما يارى دهيد خوار است ، و آن را كه شما بر او حمله آريد ، نشانهء تير شكسته سوفار . به خدا سوگند ، كه در مجلس بزم بسياريد و فراهم ، و زير پرچم رزم ناچيز و كم . من مىدانم چگونه مىتوان شما را درست كرد و از كجى به راستى آورد - امّا نه به بهاى ارتكاب گناه - كه شما اصلاح شويد و من تباه . خدايتان خوار گرداند ! و بهره‌تان را اندك و بىمقدار . به شناختن باطل بيش از شناخت حقّ آگهى داريد ، و چنان كه حقّ را پايمال مىكنيد گامى در راه نابودى باطل نمىگذاريد .\r\n( 70 )\r\n\r\nو آن حضرت ( ع ) فرمود در سحرگاه روزى كه ضربت خورد\r\nحالى كه نشسته بودم خوابم در ربود ، پس رسول خدا بر من گذر فرمود ، گفتم : اى فرستادهء خدا ! از امّت تو چها ديدم ، و از كجبازى و دشمنى آنان چه كشيدم ! . فرمود : آنان را نفرين كن . گفتم : خدا بهتر از آنان نصيب من كناد و بدتر از مرا بر آنان گماراد ! [ از كلمهء « أود » كجى و از « لدد » دشمنى را قصد دارد و اين از فصيحترين سخنان است . 
  ]\r\n","description":"","footnote":"","page_name":" 53 ","page_number":83},
  {"content":"\r\n( 71 )\r\n\r\nو از خطبه‌هاى آن حضرت است در نكوهش مردم عراق\r\nاى مردم عراق ! همانا زن آبستنى را مانيد كه چون مدّت باربردارىاش سرآيد ، كودك را مرده زايد . سرپرست او مرده ، و زمانى دراز بىشوى به سر برده ، و دورترين كس به وى ، ميراث او خورده . به خدا ، كه اين سفر را به اختيار نگزيدم ، بلكه خود را در آمدن نزد شما ناچار ديدم شنيده‌ام ، مىگوييد على دروغ مىگويد . خدايتان مرگ دهاد ! بر كه دروغ مىبندم ؟ بر خدا ؟ و من نخستين كس هستم كه به دو ايمان آوردم يا بر پيامبر او ، و اوّلين كس منم كه وى را تصديق كردم به خدا هرگز ! لكن آنچه مىگويم سخنى است كه از دانستن معنى آن بدوريد ، كه شايستگى فهم آن نداريد و به نادانى خود مغروريد . واى بر شما كه پيمانهء علم را بر شما به رايگان پيمودم « و خواهيد دانست معنى آنچه فرمودم . »\r\n( 72 )\r\n\r\nو از خطبه‌هاى آن حضرت است\r\nكه در آن مردم را آموخت كه چگونه بر پيامبر درود فرستند بار خدايا ! اى گسترانندهء هر گسترده ، و اى برافرازندهء آسمانهاى بالا برده ، اى آفرينندهء دلها بر وفق سرشت ، بدبخت بود و يا نيكو سرنوشت ! بهترين درودها و پربارترين بركتها را خاصّ بنده و پيامبر خود گردان ، كه خاتم پيامبران پيشين است ، و گشايندهء درهاى بستهء - رحمت بر مردم زمين - . آشكار كنندهء حقّ با برهان ، فرونشانندهء طغيان و درهم كوبندهء شوكت گمراهان . چنان كه او بار رسالت را نيرومندانه برداشت - و حقّ آن را چنان كه بايد بگذاشت - . در انجام فرمانت برپا ، و در طلب خشنودىات پويا ، نه از اقدامى روگردان و نه در عزمى سست و ناتوان . وحى تو را به گوش جان شنوا و عهد تو را نگهبان ، و در راه اجراى فرمان تو روان . چندان كه چراغ جويندگان حقّ را فروغ بخشيد ،\r\n","description":"","footnote":"","page_name":" 54 ","page_number":84},
  {"content":"\r\nو بر سر راه گمراهان چون خورشيدى بدرخشيد ، و دلهاى فرو رفته در موجهاى شبهت ، به راهنمايى او رخت به كنار كشيد . نشانه‌هاى روشن را بر پا داشت و احكام 72 ، 0 - چون موكَّلانى - بر مردمان گماشت . او تو را امانتدارى است درستكار ، و گنجينهء علم تو را پاسدار . گواه توست در روز قيامت ، و برانگيختهء تو به رسالت ، و فرستادهء تو بر آفريدگان و امّت . خدايا ! سايهء - عنايت - خود را بر او بگستران ، و به فضل خويش پاداش او را فراوان گردان . بنياد - شريعتى را - كه نهاد از ديگر بناها بالاتر برو مرتبت او را نزد خويش گراميتر و نور - شريعت - او را - در سراسر گيتى بگستر - ، و پاداش پيامبرى او را گفتار او را پسنديده قرار ده ، و شهادت پذيرفته . چنان كه گفتهء او - ميزان عدل باشد و فرمودهء او قول فصل . بار خدايا ! ما و او را فراهم آور در زندگانى خوشگوار ، و نعمت پايدار و آرزوهاى دلنشين ، و لذتهاى با خواهش دل قرين ، و زندگانى اخ و پر نعمت ، و اطمينان خاطر و برخوردارى از تحفه‌هاى كرامت .\r\n( 73 )\r\n\r\nو از سخنان آن حضرت است در بارهء مروان پسر حكم در بصره\r\n[ گويند مروان را در جنگ جمل اسير گرفتند . وى در پيشگاه على ( ع ) امام حسن و امام حسين عليهما السّلام را ميانجى خود ساخت و آنان در بارهء او با امام سخن گفتند ، و على ( ع ) او را رها كرد . حسنين ( ع ) گفتند :\r\n« امير مؤمنان ! مروان با تو بيعت كند . » فرمود : 
  ] مگر پس از كشته شدن عثمان با من بيعت نكرد ؟ مرا به بيعت او نيازى نيست كه بيعتشكن است و غدّار - با دستى چون دست جهود ، - مكار اگر آشكارا - با دست خود بيعت كند ، روگرداند و در نهان - با ريشخند - آن را بشكند همانا وى بر مردم حكومت كند امّا كوتاه ، چندان كه سگ بينى خود را ليسد . او پدر چهار فرمانرواست و زودا كه امّت ، از او و فرزندان او روزى خونين - را ببينند .\r\n","description":"","footnote":"","page_name":" 55 ","page_number":85},
  {"content":"\r\n( 74 )\r\n\r\nو از سخنان آن حضرت است هنگامى كه قصد بيعت كردن با عثمان را كردند\r\nهمانا مىدانيد ! كه سزاوارتر از ديگران به خلافت منم . به خدا سوگند ، - بدانچه كرديد - گردن مىنهم ، چند كه مرزهاى مسلمانان ايمن بود . و كسى را جز من ستمى نرسد . من خود اين ستم را پذيرفتارم ، و اجر چنين گذشت و فضيلتش را چشم مىدارم ، و به زر و زيورى كه در آن بر هم پيشى مىگيريد ديده نمىگمارم .\r\n( 75 )\r\n\r\nو از سخنان آن حضرت است چون شنيد بنى اميّه تهمت شريك بودن در خون عثمان را به دو بسته‌اند\r\nآيا شناختى كه - فرزندان - اميّه از من دارند ، آنان را از عيب بر من نهادن باز نمىدارد ؟ آيا پيشينه‌ام - در اسلام - نادانان را بر جاى نمىنشاند - و بر سر عقل نمىآرد - تا به من تهمت نزنند - و بيش سر ريش دلم را نكنند - . آنچه خدا آنان را بدان پند داد ، از بيان من رساتر است . من از دين بيرون شدگان را به حجّت مغلوب كنم و آنان را كه در شبهتند با برهان محكوم و منكوب . و هر كار شبهه‌ناك را به كتاب خدا عرضه كنند و بندگان را بدانچه در دل دارند پاداش دهند .\r\n( 76 )\r\n\r\nو از خطبه‌هاى آن حضرت است\r\nخدا بيامرزد مردى را كه حكمى را شنيد و نيك فهم كرد ، و به رستگارى خوانده شد و بدان رو آورد . و در پى راهنمايى افتاد و رهيد . و خدا را حاضر ديد و از گناه ترسيد . توشه پيش فرستاد ، و كرده نيك براى ذخيرت ورزيد . و از آنچه پرهيز بايد ، دورى گزيد . در پى حقّ رفت و بدان رسيد ، آرزو را سركوب كرد و با هوس خويش جنگيد شكيبايى را مركب نجات ساخت و پرهيزگارى را برگ روز وفات . راه روشن را پيش گرفت ، و طريق راست را مسير خويش گرفت . فرصت زندگى را غنيمت شمرد و بر اجل پيشى گرفت و كار نيك ذخيرت كرد .\r\n","description":"","footnote":"","page_name":" 56 ","page_number":86},
  {"content":"\r\n( 77 )\r\n\r\nو از سخنان آن حضرت است\r\nفرزندان اميّه ميراث محمّد ( ص ) را اندك اندك به من مىرسانند ، چنان كه شتر بچّه را اندك اندك شير بنوشانند . به خدا ، كه اگر زنده مانم بيت المال را پراكنده گردانم ، چنان كه قصّاب پارهء شكمبهء خاك آلوده را به دور افكند . [ و « التّراب الوذمة » نيز روايت شده است ، و آن قلب در عبارت است - الوذام التّربة - . و گفتهء امام « ليفوّقوننى » يعنى اندك اندك از مال به من مىدهند ، چنان كه نوشاندن شير به شتر بچّه ، و آن يك بار دوشيدن است . « وذام » جمع « و ذمة » و آن پاره‌اى از شكمبه يا جگر است كه در خاك افتد پس آن را برفشانند . 
  ]\r\n( 78 )\r\n\r\nو از سخنان آن حضرت است كه بدان دعا مىكرد\r\nخدايا ! بر من ببخش آنچه را كه از من بدان داناترى ، و اگر بدان بازگشتم تو به بخشايش بازگرد - كه بدان سزاوارترى - . خدايا ! بر من به بخشا وعده‌هايى را كه نهادم و آن را نزد من وفايى نبود ، و بيامرز آنچه را به زبان به تو نزديكى جستم و دل راه مخالف آن را پيمود . خدايا ! بر من ببخشاى نگاههايى را كه نبايد ، و سخنانى كه به زبان رفت و نشايد ، و آنچه دل خواست و نبايست ، و آنچه بر زبان رفت از ناشايست .\r\n","description":"","footnote":"","page_name":" 57 ","page_number":87},
  {"content":"\r\n( 79 )\r\n\r\nو از سخنان آن حضرت است\r\n[ چون آهنگ جنگ خوارج كرد يكى از اصحاب گفت : « اى امير مؤمنان از راه علم ستارگان گويم كه اگر در اين هنگام به راه افتى ، ترسم به مراد خود نرسى » ، امام ( ع ) فرمود : 
  ] پندارى تو ساعتى را نشان مىدهى كه هر كه در آن به سفر رود بدى به وى نرسد ، و از ساعتى مىترسانى كه اگر در آن ، راه سفر پيش بگيرد ، زيان وى را در ميان خويش گيرد ؟ هر كه تو را در اين سخن راستگو پندارد ، قرآن را دروغ انگارد ، و در رسيدن به مطلوب و دور كردن آنچه ناخوش است و نامحبوب ، خود را از خدا بىنياز شمارد . تو ، از آنكه سخنت را كار بندد ، چشم دارى كه تو را سپاس دارد و پروردگارش را به حساب نيارد ، چه به گمان خويش ، ساعتى را به دو نشان داده‌اى كه در آن به سودى رسيده و از زيانى رهيده است . [ سپس روى به مردم كرد و فرمود : 
  ] اى مردم ! از اخترشناسى روى بتابيد ، جز آنچه بدان راه دريا و بيابان را يابيد ، كه اين دانش به غيب گويى مىكشاند - و غيب را جز خدا نداند - . منجّم چون غيبگوست ، و غيبگو چون جادوگر و جادوگر چون كافر است ، و كافر در آذر ، به نام خدا به راه بيفتيد !\r\n( 80 )\r\n\r\nو از خطبه‌هاى آن حضرت است پس از پايان نبرد جمل ، در نكوهش زنان\r\nمردم ايمان زنان ناتمام است ، بهرهء آنان ناتمام ، خرد ايشان ناتمام . نشانهء ناتمامى ايمان ، معذور بودنشان از نماز و روزه است - به هنگام عادتشان - ، و نقصان بهرهء ايشان ، نصف بودن سهم آنان از ميراث است نسبت\r\n","description":"","footnote":"","page_name":" 58 ","page_number":88},
  {"content":"\r\nبه سهم مردان ، و نشانهء ناتمامى خرد آنان اين بود كه گواهى دو زن چون گواهى يك مرد به حساب رود . پس از زنان بد بپرهيزيد و خود را از نياكانشان واپاييد ، و تا در زشت طمع نكنند ، در كار نيك از آنان اطاعت ننماييد .\r\n( 81 )\r\n\r\nو از سخنان آن حضرت است\r\nاى مردم ! پارسايى ، دامن آرزو در چيدن است ، و شكر نعمت حاضر گفتن ، و از ناروا پارسايى ورزيدن . و اگر از عهدهء اين كار بر نياييد ، چند كه ممكن است خود را از حرام واپاييد و شكر نعمت موجود فراموش منماييد . كه راه عذر بر شما بسته است ، با حجّتهاى روشن و پديدار ، و كتابهاى آسمانى و دليلهاى آشكار .\r\n( 82 )\r\n\r\nو از سخنان آن حضرت است در وصف دنيا\r\nچه ستايم خانه‌اى را كه آغاز آن رنج بردن است ، و پايان آن مردن . در حلال آن حساب است ، و در حرام آن عقاب . آن كه در آن بىنياز است ، گرفتار است ، و آن كه مستمند است اندوهبار . آن كه در پى آن كوشيد بدان نرسيد ، و آن كه به دنبال آن نرفت ، او رام وى گرديد . آن كه بدان نگريست ، حقيقت را به وى نمود ، و آن كه در آن نگريست ، ديده‌اش را برهم دوخت . [ مىگويم ، اگر نگرنده در گفتهء امام « من أبصر بها بصّرته » نيك بينديشد در آن از معنى عجيب و انديشهء ژرفنگر آن بيند كه به نهايت آن نتوان رسيد ، و ژرفاى آن را نتوان ديد به خصوص كه با گفتهء او ( ع ) مقارن شود كه « و من أبصر اليها أعمته » كه فرق ميان « أبصر بها » و « أبصر اليها » تا كجاست . و پايهء بلاغت اين سخن چه آشكار پيداست . 
  ] !\r\n","description":"","footnote":"","page_name":" 59 ","page_number":89},
  {"content":"\r\n( 83 )\r\n\r\nو از خطبه‌هاى عجيب اوست\r\nسپاس خدايى را كه برتر است به قدرت و نزديك است از جهت عطا و نعمت ، بخشندهء غنيمت فزون از حاجت ، و زدايندهء هر بلا و نكبت . او را سپاس گويم كه بخششهاى او از روى مهربانى است ، و نعمتهاى او فراگير و همگانى . به دو ايمان دارم چه ، از هر چيز پيش است - و هستى او به خويش است - ، و از او راه مىجويم كه نزديك است و راهبر ، و از او يارى مىخواهم كه تواناست و چيره‌گر ، و بر او تكيه مىكنم كه بسنده است و ياور ، و گواهى مىدهم كه محمّد ( ص ) ، بنده و فرستادهء اوست . او را فرستاد براى روان ساختن فرمان ، و بستن راه عذر - بر مردمان - ، و بيم دادن از كيفر آن جهان . بندگان خدا ! شما را اندرز مىدهم به تقوا ، و پرهيز از نافرمانى خدا ، كه - در كتاب خود - براى شما مثلها آورد ، و زمان مرگ يك يكتان را معين كرد . زينت لباس بر تنتان پوشيد ، و روزى فراخ به شما بخشيد . از از بيش و كم شما آگاه است ، و پاداش هر يك را آماده داشته ، بر سر راه است . شما را برگزيد - از ديگر جانداران - ، به دادن نعمتهاى فراوان ، و بخششهاى شايان ، و ترسانيدتان - از عذاب آن جهان - با حجّتهاى روشن و رسا در بيان . يكان يكان شما را - در علم مخزون خود - به شمار آورد ، و براى هر يك زمانى معيّن كرد ، در اين جهان كه جاى محنت است ، و خانهء ابتلا و عبرت . شما را در آن مىآزمايند ، و محاسبه مىنمايند ، چه دنيا ، آبشخورى است تيره و تار ، و به آب در آمدنگاه آن گلزار 
  ] برون سوى آن فريبنده ، درون سوى آن كشنده . فريبكارى است زود گذار ، سايه‌اى است ناپايدار ، تكيه‌گاهى است نا استوار . روى خوش نمايد - تا آن كه از وى گريزان است ، به دو انس گيرد ، و آن كه ناشناساى اوست آرامش پذيرد . ناگاه ، به چهار دست و پاى برخيزد ، و ريسمانها درآويزد ، آماج تيرهاى - قضايش - سازد ، و رشته‌هاى مرگ بر گلويش اندازد . كشان كشانش براند ، تا به خوابگاه تنگش رساند ، كه منزلگاهى است پر بيم ، براى ديدن پاداش كردار از بهشت نعيم و يا كيفرى از عذاب جحيم . چنين بوده است - رسم دوران - پسينيان از پى پيشينيان روان ، نه مرگ دست بردار از تباه كردن آنان ، و نه ماندگان از نافرمانى روگردان . آيندگان پا بر جاى پاى رفتگان نهند ، و هر گروه چون رمه بگذرند - و نوبت به دستهء ديگر دهند -\r\n","description":"","footnote":"","page_name":" 60 ","page_number":90},
  {"content":"\r\nتا آن گاه كه جهان سرآيد ، و بانگ نيستى بر آيد . رشتهء كارها گسسته گردد و بناى روزگار درهم شكسته . چون نوبت خفتن به سر رسد - و رستاخيز در رسد ، آنان را از شكاف گورها ، و - دل مورها - ، و لانهء پرندگان و كنام درندگان ، و درون مغاك - و افكندن جاى هلاك بيرون آرد . شتابان ، فرمان او را نيوشا ، در رفتن به بازگشتگاه او ، كوشا . خاموش و دسته دسته بر پا و خدا به ديدهء قدرت بر همه بينا ، و آنان بانگ خواننده را شنوا . لباس فروتنى بر بدن ، طوق بندگى و خوارى بر گردن ، چاره‌اى پيش پا نديده ، رشتهء اميد بريده ، دلها از اندوه لرزان بانگها فرو داشته ، آهسته سخن گويان ، عرق از سر و روى برگردن ريزان ، پر بيم و به خود لرزان ، كه به آوايى درشت آنان را به حساب مىخوانند ، تا جزاى هر يك را به دو رسانند ، و تلخى كيفر يا شيرينى پاداش را به وى چشانند . بندگانى هستند به قدرت حق آفريده ، نا به دلخواه پروريده ، چون مرگشان در رسد ، جانهايشان گرفته است ، تنهاشان در دل خاك خفته ، تا پوسيده گردند و خرده استخوان . سپس از گور برانگيخته شوند يكان يكان . جزاى خويش را وامدار ، حسابشان جدا كرده و آشكار . كه : در اين دنيا بدانها فرصت دادند تا از گمراهى برهند ، و راه را بدانها نمودند ، تا بيراهه نروند . از زندگانى بهره گرفتند چندان كه تحصيل رضاى خدا را شايد . و آن مايه از خرد يافتند كه گرد شبهت را زدايد . آنان را رها كردند تا رياضت كشند ، مانند اسبان مسابقت ، و بر يكديگر پيشى جويند در انديشيدن و جستن نور معرفت ، در فرصتى كوتاه كه دارند ، و مهلتى از عمر كه با ناآرامى به سر آرند . وه ! كه چه مثالهاى به جا ، و اندرزهاى رسا . اگر در دلهاى پاك نشيند ، و در گوشهاى شنوا جاى گزيند ، و انديشه‌هاى مصمّم يابد ، و خردهاى با تدبير آن را برتابد . پس ، از خدا همچون كسى بترسيد كه شنيد و فروتنى كرد ، گناه ورزيد و اعتراف آورد ، ترسيد و به كار پرداخت ، پرهيز نمود و پيش تاخت ، يقين كرد و نيكى ورزيد ، پندش دادند و به گوش جان خريد . ترساندش ، و نافرمانى نكرد ، دعوت را پذيرفت ، و به خدا رو آورد . بازگشت ، و توبه كرد . پى راهنما افتاد و بر نهاد او كار ساخت . شريعت - را به دو نشان دادند و آن را\r\n","description":"","footnote":"","page_name":" 61 ","page_number":91},
  {"content":"\r\nديد و شناخت . پس خواهان ، بشتافت و گريزان ، رهايى يافت . سود طاعت را ذخيره ساخت و درون از آلايش بپرداخت . بازگشتگاه آن جهان را آباد كرد . و براى روز كوچ ، و راهى كه در پيش دارد ، و نيازى كه او را افتد ، و جايى كه در آن درويش ماند توشه فراهم آورد ، و فرستاد آن را پيشاپيش ، براى اقامتگاه خويش . پس ، بندگان خدا ! تقوا و رضاى حقّ را بجوييد ، و راهى را كه براى آن آفريده شده‌ايد بپوييد . و از آنچه شما را ترسانده است چنان كه بايد بترسيد . تا آنچه را براى شما آماده ساخته سزاوار باشيد ، و انجام وعدهء او را خواستار ، و از بيم رستاخيز بر كنار .\r\nاز اين خطبه است :\r\nشما را گوش داد ، تا بشنود آنچه به كارش آيد ، و ديده كه تاريكى را بدان زدايد . و اندامهايى ، فراهم كردن عضوها را به كار ، و با خميدگيهاى آن سازوار . به صورت ، تركيب شده با هم ، و چندان كه دوام دارند با يكديگر فراهم . با كالبدها كه منافع خود را مىرسانند ، و دلهايى كه روزى خود را خواهانند ، و مىستانند . همه - غرقه در نعمتهاى او ، كه همگانى است و فراگير ، و به جان او را منّت پذير . قرين عافيت ، بىگزند و به سلامت . و براى هر يك از شما بهرى از زندگى انگاشت ، و پايان آن را پنهان داشت . و براى عبرت شما آثار پيشينيان را به جا گذاشت ، از آنچه بهره‌شان بود و خوردند ، و از لذّتى كه در فراخناى پيش از مرگ بردند . و مرگى كه شتابان در رسيد و رشته‌هاى آرزوشان را بريد . و اجلها كه ناگاه بتاخت ، و بر و برگشان را برانداخت . به هنگام تندرستى كارى نكردند چنان كه شايد ، و در بهار جوانى عبرت نگرفتند ، آنسان كه بايد . آن كه در شادابى جوانى است ، چه انتظار مىبرد جز شكست پيرى را ، كه نزد وى رخت گشايد ؟ و آن كه در چاربالش تندرستى است ، جز بيماريها را ، كه بر سر او آيد ؟ و آن كس كه لختى در اين جهان به سر مىبرد ، جز مرگ را كه از در در آيد ؟ زمان رفتن نزديك گرديده ، دلها از اضطراب تپيده ، و سوزش درد را مزيده . و شربت غصّه را جرعه جرعه چشيده . براى يارى خود فرياد خواهان ، از فرزندان و نوادگان ، و خويشان و عزيزان ، و همتايان و همسالان . آيا خويشان\r\n","description":"","footnote":"","page_name":" 62 ","page_number":92},
  {"content":"\r\nمرگ را از او باز راندند ؟ يا نوحه‌گران وى را سودى رساندند ؟ حالى كه در كوى مردگان ، بازداشته است و در خوابگاه تنگ ، تنها هشته . خزندگان ، پوستش پاره كرده و خورده . خشت و خاك گور ، شادابى را از تن او سترده . گردبادها بر آثار او خاك افشانده ، و گذشت روزگار نشانه‌هاى او را پوشانده . كالبدهايى كه آكنده از گوشت بود نزار گرديد و استخوانها از پس سختى ، پوسيد . و جانها در گرو سنگينى بار گناه ، درستى خبرهاى غيبى را به يقين ديده و آگاه . نه كارى نيك ، افزون از آنچه كرده‌اند توانند ، و نه راهى براى پوزش از لغزشهايى كه داشته‌اند ، دانند . مگر شما - كه زنده‌ايد - پسران يا پدران يا برادران و يا خويشان - آن رفتگان - نه‌ايد ؟ كه پا بر جاى پاى آنان مىگذاريد ، و بر كارى كه كردند سواريد ، و راهى را كه رفتند مىسپاريد ؟ دلها سخت گرديده و نصيب خويش نبرده ، راه رستگارى خود به دست فراموشى سپرده ، توسن عمل را در راهى كه نبايد رانده . چنان كه گويى احكام خدا ، جز براى اينهاست ، و رستگارى در به دست آوردن دنياست . و بدانيد كه گذر شما بر صراط است كه جايگاههاى لغزيدن است ، و بيمهاى اين لغزش را داشتن و پياپى ترسيدن . پس ، از خدا چون خردمندى بترسيد كه دل خود را از جز تفكَّر پرداخته ، و بيم ، تن وى را ناتوان ساخته ، و شب زنده‌دارى خواب اندك را از سر او برده و به اميد ثواب ، گرمى روز را با تشنگى گذرانده ، پارسايى ، شهوت را در دل او ميرانده ، و ياد خداش بر زبان و بهنگام - از نافرمانى او - ترسان . از راههايى كه به چپ و راست رود به يك سو شده ، و راه روشن را پيش گرفته . و آن راه را كه به سر منزل مقصود رسد مقصد خويش گرفته ، و - زيورهاى دنياى - فريبنده و گمراه كننده ، او را از آن راه به ديگر سو نرانده ، و كارهاى آميخته و درهم بر وى پوشيده نمانده . از دريافت مژده شادان و دلفروز در خوشترين خواب ايمنترين روز . از گذرگاه اين جهان گذشت با نيكنامى ، و توشهء آن جهان را از پيش روانه داشت ، با نكو فرجامى . از بيم پيشدستى كرد و در فرصتى كه داشت شتافت و خواست آنچه بايد و از آنچه نبايد ترسان رخ بتافت امروز نگاهبان فرداى خويش بود ، و طومار كارهاى كرده در پيش ، كه : بهشت پاداش و بهره را كفايت است ، و كيفر و پادافراه را رسيدن دوزخ غايت ، و بس كه انتقام\r\n","description":"","footnote":"","page_name":" 63 ","page_number":93},
  {"content":"\r\nگيرنده و ياور خداى سبحان بود ، و حجّتآور و خصومتگر كتاب خدا ، قرآن . شما را اندرز مىدهم تا از خدا بترسيد كه با بيمهايى كه داده جاى عذرى نگذارده ، و با راهى كه پيش پا نهاده ، حجّت بر بندگان گمارده ، و شما را از دشمنى ترساند كه پنهانى در سينه‌ها راه گشايد ، و رازگويان در گوشها دمد ، و سخن سرايد ، تا آدمى را گمراه كند و تباه سازد ، و وعده دهد و به دام هوسش در اندازد . زشتى گناهان را در ديدهء او بيارايد و گناهان بزرگ را خرد و آسان نمايد : چندان كه وى را بفريفت 7 ، و راه چاره را به روى او بست ، و به گروگانى گذارد كه از آن نتواند رست ، ناگاه آنچه را آراسته بود ناشناخته انگاشت ، و آن را كه خوار مايه شمرده بود بزرگ پنداشت ، و از ارتكاب آنچه ايمنش دانسته بود ، بر حذر داشت .\r\nو از اين خطبه است در صفت آفرينش انسان :\r\nبا شما سخن گويم از اين انسان - كه در تاريكجاى زهدانش بيافريد ، و در پرده‌هاى تيره‌اش در پيچيد . نطفه‌اى بود جهنده - و پليد - ، سپس خونى شد لخته و ناتمام ، و بچّه‌اى در شكم مام ، و شيرخواره‌اى از پستان ، و كودكى - در خور دبستان - ، و نوجوانى رسيده - كه سبزهء زندگىاش تازه دميده - . سپس او را دلى داد فراگير ، و زبانى در خورد تعبير ، و ديده‌اى نگرنده و بصير تا دريابد و پند پذيرد ، و باز ايستد و راه نافرمانى پيش نگيرد . چندان كه جوانى شد راست اندام ، تندرست و به قامت تمام ، گردن كشانه - از راه حقّ - دورى گزيد ، و بيهشانه اين سو و آن سو دويد . از چاهسار آرزو نوشا ، و در پى دنيا كوشا .\r\nسرمست لذّت و شادمانى ، از عنفوان و نشاط جوانى . نه انديشه رسيدن مصيبتش در سر ، و نه از خدا و تقوايش خبر ، تا آنكه در اين آزمايش ، فريب خورده مرد ، و روزگارى كوتاه را در خطا به سر برد . نه عوضى به دست آورد ، و نه واجبى را كه بر عهده داشت ادا كرد . در واپسين دورهء جوانى و آخرين منزلهاى كامرانى ، درد مرگ او را فرو گرفت ، چندان كه روز را با حيرانى به سر مىبرد ، و شب را با بيدارى و نگرانى . هر روز به سختى درد مىكشيد و هر شب رنج و بيمارى به سر وقتش مىرسيد . حالى كه گردش برادرى بود به جان برابر ، و پدرى مهربان و نصيحتگر ، و مادرى از ناشكيبايى فرياد كنان و از ناآرامى بر سينه زنان . و او در بيهوشى و غفلت ، سختى و مصيبت ، و ناله‌اى زار ، و نفسى افتاده به\r\n","description":"","footnote":"","page_name":" 64 ","page_number":94},
  {"content":"\r\nشمار ، و جان كندنى طاقتزا و دشوار . سپس او را خاموش ، درون كفنهايش گذارند ، و گردن نهاده و رام از زمينش برگيرند و بر پاره چوبهايش بردارند . پيكرى كوفته و رنجديده ، لاغر از بيماريى كه كشيده . فرزند و نواده و برادران همگان تابوتش را بردارند و به خانهء غربتش رسانند . آنجا كه ديگر هيچ كس او را نبيند - و تنها خود در آن خانه نشيند - تا چون مشايعت كنندگان باز گرديدند و مصيبت زدگان واپس گراييدند ، او را در گودالش نشانند ، زمزمه كنان ، حيرتزده از پرسش - فرشتگان - و خطا كردن در امتحان . و دشوارتر چيز آنجا ، بلاى فرود آمدن است در گرمى جهنّم ، و بريان شدن در آتشى كه زبانه زند ، پى هم . و تيز گشتن بانگ آن هر دم . نه لختى آسوده بودن ، و نه راحتى ، تا بدان رنج را زدودن . نه نيرويى بازدارنده تا در امان ماند ، و نه مرگى تا او را از اين بلا برهاند ، و نه خوابى سبك تا آرامشى رساند . سختيهاى مردن از پى هم ، عذابها هر ساعت و هر دم ، به خدا پناه بريم - از اين غم - . بندگان خدا ! كجايند آنان كه ساليانى دراز ماندند ؟ و در خوشى به سر بردند ؟ تعليمشان دادند و به خاطر سپردند ، و مهلتشان بخشيدند ، و در بيهوده كارى گذراندند ، بىگزند بودند و فراموش كردند - تا گاهى كه مردند - . مهلتى يافتند دراز ، و بخششى گرفتند نيكو و به ساز . از عذاب دردناكشان ترساندند ، و نويد پاداش بزرگ به گوششان خواندند ، از گناهانى كه به تباهى كشاند بپرهيزيد ! و از زشتيها كه خشم خدا را برانگيزاند بگريزيد ! خداوندان ديده‌هاى بينا و گوشهاى شنوا و تندرستى و كالا ! آيا گريزگاهى هست ؟ يا رهايى ؟ يا جاى امنى ؟ يا پناه جايى ؟ يا گريزى ؟ . يا توانى راهى به دنيا گشايى ؟ يا نه چنين است ؟ پس كى باز مىگرديد ؟ و به كجا مىرويد ؟ و فريفتهء چه هستيد ؟ حالى كه بهرهء هر يك از شما از زمين پر طول و عرض ، همان اندازه است كه با گونهء خاك آلود بر آن خفته است ! هم اكنون بندگان خدا ! كه طناب مرگ بر گلو سخت نيست ، روان آزاد است ، و وقت ارشاد باقى است ، تنها در آسايش است و هنگام گرد آمدن - و كوشش - ، و اندك زمانى داريد از ماندن ، و مجالى براى اراده كردن ، و فرصت براى توبت ، و فراخى براى عرض حاجت ، - بكوشيد - پيش از تنگى و در سختى به سر بردن و بيم داشتن و مردن ، و پيش از در آمدن غايبى كه منتظر رسيدن آنيد و گرفتار شدن به خشم خداى بزرگ و توانا ، كه گريختن از آن نتوانيد . [ در خبر است كه چون - امير المؤمنين - عليه السّلام اين خطبه را خواند ،\r\n","description":"","footnote":"","page_name":" 65 ","page_number":95},
  {"content":"\r\nتنها از شنيدن آن لرزيد ، و ديده‌ها باران اشك باريد ، و دلها از بيم بتپيد ، و بعض مردم آن را خطبهء غرّا ناميده‌اند .\r\n( 84 )\r\n\r\nو از خطبه‌هاى آن حضرت است در بارهء عمرو پسر عاص\r\nشگفتا از پسر نابغه ! شاميان را گفته است ، من مردى لاغ گويم با لعب بسيار ، عبث كارم ، و كوشا در اين كار . همانا ، آنچه گفته نادرست بوده ، و به گناه دهان گشوده ، همانا بدترين گفتار ، سخن دروغ است - كه چراغ آن بىفروغ است - . امّا او مىگويد و دروغ مىگويد . وعده مىدهد و خلاف آن مىپويد . مىخواهد و مىستهد 6 ، از او مىخواهند و زفتى مىكند . پيمان را به سر نمىبرد و پيوند خويشان را مىبرد . چون سخن جنگ در ميان باشد ، دلير است و بر امر و نهى چير ، و چون تيغ از نيام برآيد و وقت كارزار در آيد ، بزرگترين نيرنگ او اين است كه عورت خويش گشايد . به خدا سوگند ، ياد مرگ مرا از لاغ باز مىدارد ، و فراموشى آخرت او را نگذارد كه سخن حقّ بر زبان آرد . او با معاويه بيعت نكرد ، مگر بدان شرط كه او را پاداشى رساند ، و در مقابل ترك دين خويش لقمه‌اى به دو خوراند .\r\n( 85 )\r\n\r\nو از خطبه‌هاى آن حضرت است\r\nو گواهى مىدهم كه خدايى نيست جز خداى يكتا ، كه بىانباز است و بىهمتا . آغاز اوست ، كه پيش از او چيزى نيست . انجام اوست و نامنتهى است . نه پندارها براى او صفتى داند ، و نه خردها اثبات چگونگى براى او تواند . نه جزء جزءاش توان كرد ، و نه تبعيض پذير است ، و نه ديده‌ها و ياد دلها او را فراگير است .\r\n","description":"","footnote":"","page_name":" 66 ","page_number":96},
  {"content":"\r\nو از اين خطبه است :\r\nپس بندگان خدا ! از عبرتهاى سودمند ، پند پذيريد ، و از نشانه‌هاى آشكار عبرت گيريد . از آنچه با بيانى رساتان ترسانده‌اند ، خود را باز داريد ، و از يادآوريها و موعظتها سود برداريد ، كه گويى چنگالهاى مرگ بر شما آويخته است ، و رشته‌هاى آرزوتان را از هم گسيخته ، و سختيهاى - واپسين دم زندگى - به ناگاه بر سر شما رسيده و به آبشخورى كه در آمد نگاه شماست كشيده و هر نفسى را راننده‌اى همراه است كه او را تا به محشر وى مىراند ، و گواهى كه بر كردهء او گواهى مىدهد ، و آنچه كرده است مىداند .\r\nو از اين خطبه است در صفت بهشت :\r\nپايه‌هايى فروتر و برتر ، منزلهايى برخى از برخى بهتر ، نه نعمت آن بريده گردد ، و نه باشندهء آن از آنجا رخت بربندد . نه آن كه در آن جاودان است پير شود ، و نه آن كه در آن ساكن است فقير .\r\n( 86 )\r\n\r\nو از خطبه‌هاى آن حضرت است\r\nبه رازها داناست و بر درونها بيناست . بر هر چيز احاطه دارد و چيره است ، و بر هر چيز تواناست . پس از شما آن را كه پرواى كار است ، وظيفهء خود بگزارد ، در روزهايى كه فرصتى دارد ، پيش از آنكه مرگ او را به حال خود نگذارد . روزهايى كه آسوده خاطر است ، و زمان دلمشغولى او نرسيده ، روزهايى كه دم تواند برآورد ، و گلويش نتاسيده ، و بايد كه خود را براى رسيدن - بدان جهان - آماده دارد ، و از جاى كوچ براى جاى ماندن توشه بردارد . پس اى مردم ! خدا را ! خدا را ! بپاييد ، و در آنچه از كتاب خود شما را نگاهبان كرده و حقوقى كه نزد شما به وديعت سپرده - وظيفهء امانت را رعايت نماييد - . كه خداى سبحان شما را بيهوده نيافريده و رها نگذاشته ، و در نادانى و كوريتان نداشته . چه به شما گفته است چه بايدتان كرد ، و آموخته است كه\r\n","description":"","footnote":"","page_name":" 67 ","page_number":97},
  {"content":"\r\nچه خدمتىتان بايد آورد ، و نبشته است كه تومار زندگيتان را كى خواهد سپرد . و قرآن را كه بيان دارندهء هر چيز است بر شما فرو فرستاد ، و پيامبر خويش را روزگارى ميان شما زندگانى داد ، تا با آيه‌ها كه در كتاب خود نازل فرمود دينى را كه پسنديد ، براى او و شما كامل نمود ، و به زبان او به شما خبر داد كه چه را مىپسندد و چه او را خوش نيايد ، از چه باز مىدارد و كردن چه كار را فرمايد . چندان كه راه عذر را بر شما ببست ، و حجّتى گرفت كه - از آن نتوانيد رست - . پيك تهديد را به سوى شما پيش راند ، و از كيفر سختى كه پيش رو داريد بترساند . پس ، در اين چند روز كه زنده‌ايد ، گذشته را جبران كنيد ، و خود را به شكيبايى ورزيدن و سختى ديدن خوى دهيد . كه اين روزها برابر روزهايى كه در غفلت بوديد ، و خود را مشغول داشتيد و پند ننيوشيديد اندك است . [ فراوان - خود را رخصت مدهيد ، مبادا رخصتها شما را به راه ستمكاران برد . و درون را چون برون سازيد تا نفاق ، بلايى بر سرتان نياورد ، و پردهء شما را ندرد . بندگان خدا ! فرمانبردارترين مردم از خداوند ، خيرخواه‌ترين آنان براى خويش است ، و خيانتكارترين آنان به خود ، كسى است كه در نافرمانى خدا از همه پيش است . فريفته ، آن كه خود را بفريباند ، و رشك برده آن كه دينش براى وى بىآسيب ماند . خوشبخت كسى است كه از - آنچه بر - جز او - رود - پند گيرد . و بدبخت آن كس كه فريب هواى نفس خويش پذيرد . بدانيد كه اندك ريا شرك است و همنشينى پيروان هوا فراموش كردن ايمان ، و جاى حاضر شدن شيطان . از دروغ دورى گزينيد كه از ايمان به دور است - و چراغ او بى نور - . راستگو بر كنگره‌هاى رستگارى و بزرگوارى است و دروغگو كنارهء مغاك و خوارى . بر هم حسد مبريد كه حسد ايمان را مىخورد چنان كه آتش هيزم را - و با يكديگر دشمنى مكنيد كه آن پيوند خويشاوندى را مىبرد . و بدانيد كه آرزوهاى نفسانى خرد را به غفلت وادارد ، و ياد خدا را به فراموشى سپارد . پس آرزوى نفسانى را دروغزن دانيد كه - آنچه خواهد - فريب است و اميد بيهوده ، و خداوند آرزو فريفته است - و در خواب غفلت غنوده - .\r\n","description":"","footnote":"","page_name":" 68 ","page_number":98},
  {"content":"\r\n( 87 )\r\n\r\nو از خطبه‌هاى آن حضرت است\r\nبندگان خدا ! همانا محبوبترين بنده نزد خدا ، بنده‌اى است كه خدا او را در پيكار نفس يار است ، بنده‌اى كه از درون ، اندوهش شعار است ، و از برون ترسان و بيقرار است . چراغ هدايت در دلش روشن است و برگ روز مرگش - كه آمدنى است - معيّن . مرگ دورنما را به خود نزديك ساخته ، و - ترك لذّت را - كه سخت است ، آسان شمرده ، و دل از هوس پرداخته . ديده ، و نيك نظر كرده . به ياد خدا بوده ، و كار بيشتر كرده . از آبى كه شيرين است و خوشگوار ، و آبشخور آن نرم و هموار ، به يك بار سير نوشيده و در پيمودن راه راست كوشيده . جامهء آرزوهاى دنياوى برون كرده ، دل از همه چيز پرداخته ، و به يك چيز روى آورده . از كوردلان به شمار نه ، و پيروان هوا را شريك و يار نه . كليد درهاى هدايت گرديد ، و قفل درهاى هلاكت . راه خود را به چشم دل ديد . و آن را كه خاصّ اوست ، رفت - و به چپ و راست ننگريد - . نشانهء راهش را شناخت ، و خود را در گردابهاى گمراهى غرقه نساخت ، و در استوارترين دستاويز و سختترين ريسمانها چنگ انداخت . به حقيقت چنان رسيد كه گويى پرتو خورشيد بر او دميد . و خود را در فرمان خدا گذاشت و بر گزاردن برترين وظيفه‌ها همّت گماشت . چنان كه هر مشكلى كه پيش آيد ، باز نمايد و در آن نماند ، و هر فرعى را به اصل آن بازگرداند . چراغ تاريكيهاست ، راهگشا در تيرگيهاست ، كليد درهاى بسته است ، و دشواريها را از پيش بردارد . راهنماى گمراهان است و در بيابان نادانىشان فرو نگذارد ، اگر سخن گويد شنونده را نيك بياگاهاند ، و اگر خاموش باشد خواهد تا از گزند ايمن ماند . بىريا طاعت خدا را گزيد و خدايش خاصّ خود گردانيد . پس ، او گوهرهاى دين را كان است ، و كوهى است كه زمين به دو از لغزش در امان است . داد را بر خود گماشته ، و نخستين نشانهء آن اين كه هوى و هوس را از دل برداشته . حقّ را ستايد و كار بندد ، و كار نيكى نيست كه ناكرده گذاشته ، و در جايى گمان فايدتى نبرده جز كه به رسيدن بدان همّت گماشته . خود را در اختيار كتاب خدا نهاده ، و آن را راهبر و پيشواى خود قرار داده . هرجا كه گويد بار گشايد و هر جا كه فرمان دهد فرود آيد ،\r\n","description":"","footnote":"","page_name":" 69 ","page_number":99},
  {"content":"\r\nو ديگرى كه دانشمندش دانند ، و بهره‌اى از دانش نبرده ، ترّهاتى چند از نادانان ، و مايه‌هاى جهلى از گمراهان به دست آورده ، دامهايى از فريب و دروغ گسترده . كتاب خدا را به رأى خويش تفسير كند ، و حقّ را چنان كه دلخواه اوست تعبير كند . مردم - را از بلاهاى سخت ايمن دارد ، و گناهان بزرگ را ، آسان شمارد . در كارهاى شبهه‌ناك افتاده است و گويد : چون شبهه‌اى باشد باز ايستم . در بدعتها آرميده است و گويد : اهل بدعت نيستم . صورت او صورت انسان است ، و دل او دل حيوان . نه راه رستگارى را مىشناسد ، تا در آن راه رود ، و نه راه گمراهى را تا از آن باز گردد ، چنين كس ، مرده‌اى است ميان زندگان . پس ، كجا مىرويد ؟ و كى باز مىگرديد ؟ كه علامتها برپاست . و دليلها هويداست . و نشانه‌ها برجاست . گمراهى تا كجا ؟ سرگشتگى تا كى و چرا ؟ خاندان پيامبرتان ميان شماست كه زمامداران حقّ و يقينند . پيشوايان دينند . با ذكر جميل و گفتار راست قرينند . پس همچون قرآن ، نيك حرمت آنان را در دل بداريد . و چون شتران تشنه كه به آبشخور روند ، روى به آنان آريد . مردم از خاتم پيامبران فرا گيريد : « مىميرد از ما آن كه مىميرد ، و مرده نيست ، و مىپوسد آن كه مىپوسد و پوسيده نيست » . پس مگوييد آنچه را نمىدانيد . كه بيشتر حقّ در چيزى است كه منكر آنيد . و آن را كه بر او حجّتى نداريد - و آن منم - معذور شماريد . - آيا حكم قرآن را ميان شما جارى نداشتم و دو فرزندم را - كه پس از من چراغ راه دينند - و خاندان پيامبر را كه گوهران گزينند براى شما نگذاشتم . رايت ايمان را ميان شما پا برجا كردم و مرزهاى حلال و حرام را برايتان جدا . از عدل خود لباس عافيت بر تنتان كردم . و با گفتار و كردار خويش معروف را ميان شما گستردم ، - تا بدانيد دادگر كيست و نيكوكار چه كسى است - و با خوى خود شما را نشان دادم كه اخلاق گزيده چيست ، پس رأى - خود - را كار مبنديد در آنچه ديده ژرفاى آن را نتواند ديد و انديشه به كنه آن نتواند رسيد .\r\n","description":"","footnote":"","page_name":" 70 ","page_number":100},
  {"content":"\r\nاز اين خطبه است :\r\nتا آنجا كه پندارنده گمان برد ، دنيا همچون شترى زانو بسته در اختيار فرزندان اميّه است تا شير آن را به مردم خورانند ، يا چشمه‌اى است بىآميغ كه مردم را به آبشخورش كشانند . نه تازيانه‌شان از مردم برداشته شود و نه شمشير آنان ، و آن كه چنين گمان برد ، دروغ پنداشته كه نه اين است و نه آن . ليك بهرهء آنان از خوشى زندگى چندان است كه لختى شيرينى آن را در كام مزند و سپس به يك بار برونش اندازند .\r\n( 88 )\r\n\r\nو از خطبه‌هاى آن حضرت است\r\nامّا بعد ، خداوند ستمكاران روزگار را شكست نداده ، جز آنكه نخست آنان را لختى مهلت داده ، و در آسايش به روىشان گشاده . و شكست هيچ مردمى را نبسته ، جز از پس آنكه - گرد - سختى و بلا بر سرشان نشسته . پس در كمتر آن دشوارى كه از آن استقبال كرديد و اندك آن سختى كه بدان پشت كرديد ، مايهء عبرت است . نه هر كه دلى دارد ، بخردى داننده است و نه هر كه گوشى دارد نيك شنونده است ، و نه هر كه ديده‌اى دارد بيننده است . در شگفتم ! و چرا شگفتى نكنم از خطاى فرقه‌هاى چنين ، با گونه گونه حجّتهاشان در دين . نه پى پيامبرى را مىگيرند و نه پذيراى كردار جانشينند . نه غيب را باور دارند ، و نه عيب را وامىگذارند . به شبهتها كار مىكنند و به راه شهوتها مىروند . معروف نزدشان چيزى است كه شناسند و بدان خرسندند ، و منكر آن است كه آن را نپسندند . در مشكلات خود را پناه جاى ، شمارند ، و در گشودن مهمّات به رأى خويش تكيه دارند . گويى هر يك از آنان امام خويش است كه در حكمى كه مىدهد - بىتشويش است - چنان بيند كه به استوارترين دستاويزها چنگ زده و محكمترين وسيلتها را به كار برده .\r\n","description":"","footnote":"","page_name":" 71 ","page_number":101},
  {"content":"\r\n( 89 )\r\n\r\nو از خطبه‌هاى آن حضرت است\r\nاو را هنگامى فرستاد كه : پيامبران نبودند ، و مردمان در خوابى دراز مىغنودند ، اسب فتنه در جولان ، كارها پريشان ، آتش جنگها فروزان ، جهان تيره ، فريب دنيا بر همه چيره ، باغ آن افسرده ، برگ آن زرد و پژمرده ، از ميوه‌اش نوميد ، آبش در دل زمين ناپديد ، نشانه‌هاى رستگارى ناپيدا ، علامتهاى گمراهى هويدا ، دنيا با مردم خود ناخوشروى ، و با خواهندهء خويش ترش روى ، بارش محنت و آزار ، خوردنى آن مردار ، درونش بيم ، برونش تيغ مرگبار . پس بندگان خدا ! عبرت گيريد . و كرده‌هاى پدران و برادران خود را به ياد آريد ، كه چگونه در گرو آن كردارند ، و حساب آن را عهده دارند . به جانم سوگند ، هنوز ميان شما و آنان روزگارى نگذشته و سالها و قرنها فاصله نگشته . و امروز كه ديده به جهان گشوده‌ايد چندان دور نيست از روزى كه در پشت آنان بوده‌ايد . به خدا كه ، پيامبر آنان را چيزى نشنواند ، جز آنكه من امروز آن را به شما مىشنوانم . گوشى كه شما امروز داريد همانند آن است كه ديروز به آنان دادند ، و ديدگانى كه اكنون داريد چون ديده‌ها است كه براى آنان گشادند ، دلهايى كه در سينهء شما نهادند ، همانند دلهاست كه در آن روزگار به آنان دادند . به خدا سوگند ، چيزى را به شما ننمودند كه آنان ندانستند ، و چيزى را خاصّ شما نكردند ، كه آنان از آن محروم ماندند . اكنون فتنه بر شما فرود آمد ، همچون شترى كه مهارش جنبان است ، و ميانبندش سست و نا استوار ، و سوارى بر آن دشوار . مبادا آنچه مردم دنيا را فريفت ، شما را بفريبد ، كه آن دامى است چون سايه گسترده - همه را به دام اندازد - ، و تا دم مرگ رهاشان نسازد .\r\n","description":"","footnote":"","page_name":" 72 ","page_number":102},
  {"content":"\r\n( 90 )\r\n\r\nو از خطبه‌هاى آن حضرت است\r\nسپاس خداى را كه شناخته است ، بى آنكه ديده شود ، و آفريننده است ، بىآنكه انديشه‌اى به كار برد . بود ، و كار جهان را اداره مىنمود ، هنگامى كه نه از آسمان نشانى بود ، و نه از ستارگان ، نه از فلك توى بر توى ، كه در شدن در آن نتوان . نه شبى تيره‌فام ، نه دريايى آرام . نه كوهى با راههاى گشاده ، و نه درّه‌اى پيچ و خم در آن افتاده ، نه زمينى گسترنده ، و نه آفريده‌اى بر روى آن رونده . او پديد آرندهء آفريدگان ، و وارث همگان است . خداى آنان ، و روزى دهندهء ايشان است . آفتاب و ماه به رضاى او گردانند ، و هر تازه‌اى را كهنه مىگردانند ، و هر دورى را با نزديك مىرسانند . روزى آنان را قسمت كرد ، و كردار و رفتارشان بر شمرد : از نفسها كه زنند ، و نگاههاى دزديده كه كنند ، و رازهايى كه در سينه‌ها پنهان دارند ، و جايگاه آنان در زهدانهاى مادران ، و يا پشت پدران ، تا آن گاه كه عمرشان سر رسد ، و اجلشان در رسد . خدايى كه كيفر او بر دشمنانش سخت است ، در عين رحمت - او برايشان - ، و رحمت او فراگير دوستان است ، در حال سختگيرى او بر - آنان - . هر كه بر او چيرگى جويد ، مقهورش سازد ، و هر كه با او دشمنى ورزد ، به هلاكتش در اندازد . هر كه با او كينه ورزد ، خوارش سازد و تيره روز است ، و هر كه او را دشمن گيرد ، خدا بر او پيروز است . آن را كه بر وى توكَّل كرد بسنده است ، و آن را كه از او خواست ، دهنده ، و آن كه از او وام گرفت ، وامش را گزارنده ، و هر كه او را سپاس دارد ، جزا دهنده . بندگان خدا ! كردار و گفتار - خود را بسنجيد ، پيش از آنكه آن را بسنجند ، و حساب نفس خويش را برسيد پيش از آنكه به حسابتان برسند . فرصت را غنيمت دانيد - پيش از آنكه مرگ گلويتان را بگيرد و نفس كشيدن نتوانيد . رام و گردن نهاده - به راه راست رويد - پيش از آنكه به سختى رانده شويد . و بدانيد آن كس كه نتواند خود را پند دهد تا از گناه باز دارد ، ديگرى را نيابد تا اين كار را براى او به جاى آرد .\r\n","description":"","footnote":"","page_name":" 73 ","page_number":103},
  {"content":"\r\n( 91 )\r\n\r\nو از خطبه‌هاى آن حضرت است\r\n[ كه به خطبهء اشباح معروف است . و آن از خطبه‌هاى گرانقدر اوست . يكى از او پرسيد تا خدا را چنان وصف كند كه گويى آشكارا او را مىبيند . امام ( ع ) از اين سخن در خشم شد . 
  ] سپاس خدايى را كه نابخشيدن ، و بخل ورزيدن بر مال او نيفزايد ، و دهش و بخشش او را مستمند ننمايد . چه هر بخشنده‌اى جز او - چون بخشد - مال خود را كاهش دهد ، و هر نابخشنده‌اى - مگر او - سزاوار نكوهش بود . او را سزد - كه منّت نهد بر بندگان ، با بسيارى بخشش و نصيب كه دهد - به اين و آن - . آفريدگان ، روزيخوار اويند ، و روزى آنان را پايندان است . قوت آنان را مقدّر داشته . - و رساننده بديشان است - . راه مشتاقان را به سوى خود گشاده است . و به خواهندگان نعمتش - صلاى عام داده است - . به خواهنده بيشتر نبخشد از ناخواهان ، بخشش وى بدين ، كمتر نيست از آن . اوّلى است ، كه آغازى ندارد تا پيش از او چيزى بود ، و آخرى است ، كه پايانش نيست تا تصوّر چيزى پس از او رود . ديده‌ها را نگذارد تا به دو تواند رسيد ، يا عظمت و بزرگى وى را تواند ديد . روزگار بر او نگذشته تا دگرگون شود ، در جايى نبوده تا به جاى ديگر رود . اگر ببخشد آنچه از كانهاى كوهستانها برآيد ، و صدفهاى درياها بدان دهان گشايد ، از سيم و زر ناب برآورده از زمين ، و مرواريد غلطان ، و مرجان دست چين ، در بخشش او اثرى نگذارد ، و خزانهء گستردهء وى را به پايان نيارد . و اندوخته‌هاى انعام نزد او چندان است ، كه افزون از درخواست آفريدگان است . او بخشنده‌اى است كه پرسش خواهندگان چشمهء جود او را نخشكاند ، و ستهيدن آنان در طلب ، او را به زفتى نكشاند . پس اى پرسنده بينديش ! و آنچه قرآن از وصف پروردگار به تو مىنمايد بپذير ، و نور هدايت قرآن را چراغ راه خود گير ، و از آنچه شيطان تو را به دانستن\r\n","description":"","footnote":"","page_name":" 74 ","page_number":104},
  {"content":"\r\nآن وامىدارد ، و كتاب خدا آن را بر تو واجب نمىشمارد ، و در سنّت رسول و ائمّهء هدى نشانى ندارد ، دست بدار ، و علم او را به خدا واگذار - كه دستور دين چنين است - ، و نهايت حقّ خدا بر تو اين ، و بدان ! كسانى در علم دين استوارند كه اعتراف به نادانى بىنيازشان كرده است تا ناانديشيده پا در ميان گذارند ، و فهم آنچه را در پس پرده‌هاى غيب نهان است آسان انگارند ، لاجرم به نادانى خود در فهم آن معنيهاى پوشيده اقرار آرند ، و خدا اين اعتراف آنان را به ناتوانى در رسيدن بدانچه نمىدانند ستوده است ، و ژرف ننگريستن آنان را در فهم آنچه بدان تكليف ندارند ، راسخ بودن در علم فرموده است . پس بدين بس كن ! و بزرگى خداى سبحان را با ميزان خرد خود مسنج . تا از تباه شدگان مباشى . او توانايى است كه اگر وهم ما چون تير پرّان شود تا خود را به سر حدّ قدرت او رساند ، و انديشهء مبرا از وسوسه ، بكوشد ، تا سمند فكرت به ژرفاى غيب ملكوتش براند ، و دلها خود را در راه شناخت صفات او سرگشته و شيدا گرداند ، و باريك انديشى خرد خواهد تا به صفات او نرسيده ذات وى را داند ، دست قدرت بازش گرداند . چه ، خواهد پرده‌هاى تاريك غيب را درد ، و راه به ساحت خداى بىعيب برد . آن گاه پيشانى خورده بازگردد و به خردى خود اعتراف كند كه : « اى مگس عرصهء سيمرغ نه جولانگه توست . » با بيراهه رفتن او را چنان كه بايد نتوان شناخت و خداوندان انديشه صورتى از جلال او را در خاطر خويش نتوانند پرداخت . خدايى كه ، آفريدگان را از هيچ پديد آورد .\r\nنمونه‌اى نداشت تا به كار برد ، و نه مقياسى از آفريننده‌اى پيش از خود ، تا بدان دستور كار كند ، و از ملكوت قدرت و عجايب گوياى حكمت - و اعتراف آفريدگان بدين حقيقت ، كه سراسر ناتوان و فقيرند و نيازمند و حقير ، و اوست كه بايد بر آنان رحمت آرد ، و به قوّت خود بر پايشان دارد - به ما آن نشان داد كه ديديم ، به حكم ضرورت آشكار است ، كه اين نشانه‌ها بر شناخت او دليلى استوار است . و در آنچه آفريده ، آثار صنعت و نشانه‌هاى حكمت او پديدار است . چنان كه هر چه آفريده او را برهانى است ، و بر قدرت و حكمت او\r\n","description":"","footnote":"","page_name":" 75 ","page_number":105},
  {"content":"\r\nنشانى . و گر چه آفريده‌اى باشد خاموش ، بر تدبير او گوياست ، و بر وجود پديد آورنده دليلى رساست . و گواهى مىدهم ، آن كه تو را به آفريده‌ات همانند كرده ، با عضوهايى جدا از يكديگر ، و مفصلهاى پيوسته - چون عضوهاى يك پيكر - كه رمز تدبير حكمت تو را در نهان دارد - و سرّ قدرتت را در بيان - ، درون او تو را - چنان كه بايد - نشناخته است ، و نور يقين بر دل وى پرتو نينداخته ، و ندانسته است كه تو را همتايى نيست - و جز تو يكتايى نيست - . گويا نشنيده است كه پيروان از پيروى شدگان بيزارى جستند كه چرا آنان را خداى خود دانستند - و گفتند : « به خدا ، ما در گمراهى آشكار جاى داشتيم كه شما را همچون پروردگار جهان پنداشتيم . » دروغ گفتند مشركان كه تو را همانند كردند به بتان ، و گفتند پيكرى دارد چون آفريدگان ، و چون جسمها جزء جزأت كردند از روى گمان ، و براى تو قوّتها انگاشتند ، به پندار و به حكم خرد ناتوان ، و گواهى مىدهم ، آن كه تو را به چيزى از آفريده‌هايت برابر نهاد ، به تو شرك آورد ، و شرك آورنده به تو كافر است بدانچه آيتهاى محكم تو نازل كرد ، و حجّتهاى روشن تو بدان گوياست ، و بر يكتايى تو گواست . همانا ، تو آن خدايى كه در خردها نگنجى تا براى تو چگونگى انگارند ، و در وهمها درنيايى تا محدود و مركَّبت شمارند .\r\nو از اين خطبه است :\r\nآنچه آفريد ، سنجيد و نيكش استوار كرد ، و پايان كارش را نگريست ، پس به لطف تدبيرش برآورد ، و بدانچه برايش آفريده شد ، گسيلش داشت ، چنان كه از حدّ خويش گامى فراتر نتوانست گذاشت ، و در رسيدن بدانجا كه بايد رسد ، قصورى روا نداشت ، و مأموريتى كه به دو واگذاشته بود ، دشوار نينگاشت ، و چگونه - نپذيرد ؟ - كه كارها به خواست خدا انجام گيرد ، كه پديد\r\n","description":"","footnote":"","page_name":" 76 ","page_number":106},
  {"content":"\r\nآورندهء گونه‌گون چيزهاست ، بىآنكه او را انديشه و فكرى باشد كه بدان روى آرد ، و يا غريزه و طبيعت نهفته‌اى كه از آن سود بردارد . نه تجربه‌اى كه از گذشت روزگار گرفته باشد ، يا در پديد آوردن اين پديده‌هاى شگفت ، شريكى را يار گرفته باشد . پس آفرينش آن - مخلوق - كامل گشت و به طاعت - خالق - شتافت . دعوتش را پذيرفت و روى بر نتافت . نه چون كند كاران چيزى را بهانه ساخت ، و نه درنگى كرد و فرمان را واپس انداخت . پس ، كجيهاى هر چيز را راست كرد ، و مرزهاى هر يك را برابر آورد . و ناهماهنگها را به قدرت خود هماهنگ ساخت . و طرح هر يك را در آنچه مناسب آن بود ، انداخت ، و آن را جنسهايى كرد - از شماره برون - در حدّ و اندازه و غريزه و هيئتهاى گونه‌گون . پديده‌هايى كه آفرينش آنها را استوار كرد ، و هر يكى را به سرشتى كه خود خواست در آورد .\r\nاز اين خطبه است در آفرينش آسمان :\r\nگشادگى - و تنگى - و پست و بلنديها را منظَّم كرد ، و شكافهاى آن را به هم آورد ، و هر يك را با آنچه جفت آن بود ، پيوند نمود ، و دشوارى فرود آمدن ، و بر شدن را ، آسان فرمود . بر فرشتگانى كه فرمان او را به خلق رسانند يا اعمال آنان را بالا برند ، و به ثبت در آرند . آسمان را كه دودى بود متراكم بخواند بيامد و سر بر خط گذاشت ، و هر جزء آن جزء ديگرى را نگاه داشت . پس ، درهاى بستهء آن را بگشاد ، و بر شكافها نگهبانانى از شهابهاى روشن نهاد ، و نگاهشان داشت چنان كه بايد ، تا در فضاى شكافته به جنبش درنيايد ، و بفرمود به آسمان تا بماند گردن نهاده به فرمان ، و آفتاب را آيتى كرد روشن كننده كه به روز در آيد ، و ماه را آيتى كه تاريكى شب ، نور آن بزدايد . پس آفتاب و ماه را در منزلگاههاشان روان فرمود ، و مدّت گردش آن دو را در خانه‌ها معيّن نمود تا بدين گردش ، روز را از شب دانند و حساب ساليان و اندازه‌گيرى زمان را توانند .\r\n","description":"","footnote":"","page_name":" 77 ","page_number":107},
  {"content":"\r\nپس ، در فضاى هر آسمان فلك آن را آويزان كرد ، و زينتى از گوهرهاى تابنده و ستارگان رخشنده بدانها بست و فروزان كرد ، و شيطانهاى دزديده نيوش را با نيازكهاى روشن براند ، و ستارگان را بدانسان كه بايد رام و مسخّر گرداند ، چنان كه ثابت آن بر جاى ماند ، و گردندهء آن روان ، و بالا رونده ، و فرود آينده ، و نحس ، و سعد آن به فرمان .\r\nاز اين خطبه است در آفرينش فرشتگان\r\nسپس خداى سبحان براى جاى دادن در آسمانها و عمارت كردن برترين آسمان ، از ملكوت اعلا فرشتگانى آفريد ، آفريده‌هاى نو پديد . شكاف راههاى گشادهء آسمانها را بدانها پر كرد ، و رخنهء شكافها را به آنان بيا كند ، و ميان شكافها بانگ تسبيح خوانهاست در فردوس بلند رفعت ، و پس پرده‌هاى حجاب و سراپرده‌هاى مجد و عظمت ، و پس اين لرزه ، و بانگى كه كر كنندهء گوشهاست ، انوار جلال كبرياست كه چشمها نگريستن بدان نتوانند ، ناچار خيره بر جاى مانند . آفريد اين فرشتگان را به گونه گون صور ، و اندازه‌هايى نه چون يكديگر . فرشتگانى با پر و بال ، تسبيح گويان عزّت ذو الجلال . نه آنچه را كه صنع اوست ، به خود نسبت دهند ، و نه آفرينش چيزى را كه خاصّ اوست ، مدّعى شوند ، « بلكه بندگانى بزرگوارند كه در گفتار به دو پيشى نمىگيرند فرمانش را كار بندند و بپذيرند » . آنان را در مقامها كه دارند ، امين وحى خود ساخت ، و رساندن امر و نهيش را به پيامبران ، به گردن ايشان انداخت . از دو دلى ، و ناباورى نگاهشان داشت ، و گامى جز در آنچه رضاى اوست ، نتوانند گذاشت . آنان را به زيادت يارى مدد كرد ، و دلهاشان را در پوششى از تواضع ، خشوع و آرامش در آورد ، و آسان درهايى به روىشان گشود تا راه ستودن او را به بزرگى دانند ، و نشانه‌هايى روشن گمارد تا خود را به سر منزل توحيدش رسانند . نه سنگينى بار گناهان از پايشان نشاند . و نه گذشت\r\n","description":"","footnote":"","page_name":" 78 ","page_number":108},
  {"content":"\r\nشبان و روزان آنان را دگرگون گرداند . نه تير ناباورى از كمان دو دلى ، ايمان استوارشان را نشانه ساخت ، و نه سپاه بدگمانى بر اردوى ايمان آنان تاخت . نه بيمارى كينه و رشك در آنان رخنه نمود ، و نه دست سرگشتگى نور معرفتى را كه در دل داشتند از ايشان ربود ، و نه هيبت و عظمت و بزرگى وى را از سينه‌هاشان زدود . ديو بد انديشى طمع نبست تا قرعهء گمراهى به نام آنان زند ، و پردهء سياه گناه ، بر روزنهء فكرتهاشان تند . گروهى از آنان درون ابرهاى گرانبار اندرند ، و دسته‌اى فراز كوههاى تناور سركشيده ، و گروهى در تاريكيهاى خاموش شب به سر مىبرند . و از آنان دسته‌اى است كه گامهاشان حدّ فرودين زمين را بريده و همچون پرچمهاى سفيد ، از سويى درون هوا رفته - و از سوى ديگر به عمق زمين رسيده - و زير آنها بادى خوش و آرام وزان كه آن پرچمها را نگاه مىدارد ، و از حدّى كه دارند ، آن سوتر رفتن نگذارد . پرداختن به پرستش او آنان را از ديگر كار بازداشته ، و حقيقت ايمان با شناخت خداىشان پيوند داده - و با ديگر چيز نگذاشته - . يقين به دو چنان آنان را از جز خدا بريده كه شيفتهء اويند ، تنها آنچه نزد اوست مىخواهند ، و از ديگرى نمىجويند . شيرينى معرفت او را چشيده‌اند ، و جام مالامال از محبت او نوشيده‌اند ، بيم پروردگار در دل آنان ريشه دوانيده ، آنسان كه پشتشان را از بسيارى طاعت خمانيده . شوق او - در دلشان نمرده - و درازى مدّت شوق ، تضرّع آنان را از ميان نبرده . با نزديكى كه به دو دارند ، رشتهء فروتنى از گردن نگذارند ، و خودبينى بر آنان دست نيابد تا عبادتى را كه كرده‌اند افزون شمارند ، و فروتنى در ساحت بزرگى پروردگار مجالى نداده تا كردهء نيك خود را بزرگ انگارند ، و سستى در آنان پديد نشده ، و همچنان مشتاق پروردگارند ، و به لطف او اميدوارند . زبانشان از طول مناجات خشك نشده و شكر گزارند . به كارى ديگر نپرداخته‌اند تا - بندگىشان فراموش شود و - بانگ تضرّعشان خاموش . در صف طاعت شانه به شانه ايستاده‌اند ، و آسايشى نخواسته ، گردن به فرمان او\r\n","description":"","footnote":"","page_name":" 79 ","page_number":109},
  {"content":"\r\nنهاده‌اند . غفلت ، عزم استوارشان را سست نكند ، و فريب شهوت راه همتّشان را نزند . پروردگار دارندهء عرش را اندوختهء روز حاجت كرده‌اند ، و هنگامى كه مردم به در آفريدگان رفته‌اند ، آنان به رغبت روى به آفريننده آورده‌اند . پرستش او را نهايتى ندانند ، و آنچه آنان را شيفتهء طاعت وى كرده ، تخم محبّت است كه در دل پرورانند ، و هيچگاه دل از بيم و اميد او برندارند . ريشهء بيم آنان نبرد تا در كوشش سست شوند ، و طمع آنان را از راه نبرد ، تا سعى اندك را بر كوشش بسيار ترجيح دهند . كردهء خود را بزرگ نشمارند كه اگر چنين كنند اميدوارند ، و اميد نگذارد تا از پروردگار بيمى در دل آرند . شيطان بر آنان چيره نشده تا در پروردگار خود اختلاف آرند ، و راه جدايى نگيرند ، چه برخوردى بد با يكديگر ندارند . نه كينه و رشك بر آنان دست يافته ، و نه دودلى و خواهشهاى نفسانى از هم جدايشان كرده و صف وحدتشان را شكافته . بندگان ايمانند ، و پيوسته در بند آنند . نه ميل از حقّ ، نه برگشتن از راه درستى ، نه درنگ كردن ، و نه سستى هرگز تواند آنان را از بند ايمان رهاند . در آسمانهاى تو بر تو جايى به اندازهء پوستى گستريده يافت نشود ، جز آنكه فرشته‌اى بر آن سجده كنان است يا چالاك در راه پرستش روان . درازى مدّت فرمانبردارى بر معرفت آنان بيفزايد ، و عزّت پروردگار عظمت او را در دلهاشان بيشتر مىنمايد .\r\nو از اين خطبه است در وصف زمين و گستردن آن بر آب :\r\nزمين را به موجهاى بزرگ خروشنده ، و كوهه‌هاى درياى جوشنده ، در پوشاند . موجهايى كه بالاى آن به هم مىخورد ، و هر يك با شانه و پشت ، موج\r\n","description":"","footnote":"","page_name":" 80 ","page_number":110},
  {"content":"\r\nديگر را از جاى مىبرد . چون نر شتران مست ، فرياد كنان و كف آورده به دهان . پس ، سركشى موج آب بر هم كوبنده ، از گرانبارى زمين فرو نشست ، و هيجان و به هم خوردن آن آرام گشت ، كه زمينش با برخورد سينهء خويش به هم مىمالاند ، و چندانش در خاك خود غلطاند ، كه سست و آرامش گرداند ، تا پس آنكه موجهاى آن خروشان بود ، آرام و خوار شد ، و در لگام اسير و فرمانبردار . و زمين از برخورد با كوهه‌هاى موج آب ، آرام بگستريد و خودبينى و ناز و سركشى و بلند پروازى و گردنفرازى موجها را فرو كشيد . و موج را با خروشندگى و تندى كه داشت مهار كرد ، تا از سبكسرى ، و نازش ، و جهش ، و جوشش ، و جست و خيزش بازداشت ، و به آرامش باز آورد . چون جوشش آب در گوشه و كنار زمين بايستاد ، و كوههاى بلند سر به آسمان كشيده را بر دوش آن نهاد ، جويها و چشمه‌ها از فراز كوهها بيرون آورد ، و در شكاف بيابانها و زمينهاى هموار روان كرد ، و جنبش زمين را منظَّم گرداند با خرسنگهاى استوار و كوههاى سر برافراشتهء پايدار . پس ، زمين آرام گرديد و بر خود نجنبيد ، كه بن كوهها در جاى جاى آن درون رفته بود ، و در سوراخهاى آن خزيده ، و بر زبر هموارى و پستيهاى آن ايستاده و سركشيده . پس ، فضاى ميان زمين و آسمان را فراخ ساخت ، و هوا را براى نفس كشيدن بپرداخت . و اهل زمين را در آن ساكن فرمود ، با آنچه بايستهء آنان مىبود ، و زمينهاى خشك را ، كه آب چشمه‌ها نتوانست خود را به پستى و بلنديهاى آن رساند ، و جويهاى خرد و بزرگ در رسيدن بدان زمينها درماند ، وانگذاشت . ابرهايى آفريد و بر آن زمينها بگماشت ، تا مردهء آن را زنده گرداند و گياه آن را بروياند . ابرها را كه پاره پاره بود در هوا ، و هر پاره از ديگر جدا ، به هم سازوار\r\n","description":"","footnote":"","page_name":" 81 ","page_number":111},
  {"content":"\r\nگرداند . چون آبى كه درون ابر بود بجنبيد و همانند دوغى كه در مشك است از اين سو بدان سو گرديد ، و برق ابر در كرانه‌هاى آن بدرخشيد ، و درخشش آن در دل ابرهاى سياه به هم پيوسته و سپيد بر هم نشسته نخوابيد ، از آن بارانى تند روان گردانيد ، و دامن فرو هشتهء آن ابر به زمين نزديك گرديد ، و - باد - جنوب ، آن را بدوشيد تا قطره‌هاى درشت از درونش برون كشيد ، و چون ابر - همانند شترى كه سينه و كنارهء پهلوها بر زمين نهد - در هوا پهن بگسترد ، و بارى سنگين از باران گران را كه برداشته بود ، خالى كرد ، بدان باران از زمينهاى نارويان ، رستنى ، و از جاى جاى كوهها گياه تر برون آورد ، و زمين به زيور مرغزارهايش شادمان گشت ، و از تنك جامهء نرم گلها كه پوشيده بود ، نازان ، و از پيرايهء شكوفه‌هاى تازه و آبدار ، فخركنان ، و اين همه را خوراك مردمان نمود و روزى جانداران ، و در اين سو و آن سوى آن راهها گشود ، و براى روندگان بر جاده‌ها ، نشانه‌ها بر پا فرمود . پس چون زمين خود را بگسترد و فرمان خويش روان كرد ، از ميان آفريدگان آدم را برگزيد ، و او را نخستين ، از گروه انسان گردانيد . در بهشت خويشش جاى داد و در روزى فراخ به روى او بگشاد ، و آنچه را نبايدش كرد به دو گفت و ياد داد ، و به وى آموخت كه دليرى نمودن ، پى نافرمانى رفتن است و رتبت خود را به مخاطرت افكندن . امّا او بدانچه او را نبايد دليرى نمود ، كه در علم خدا چنين رفته بود ، و چون توبه كرد ، او را فرود آورد تا با فرزندان خود زمين او را آبادان سازد ، و از جانب خدا بر بندگانش حجّتى باشد ، و از پس آنكه جان او را گرفت ، بندگان را وانگذاشت ، و رسولانى بر آنان گماشت تا حجّت خداوندى او را استوار كنند ، و واسطهء شناخت پروردگار به مردمان باشند ، و تيمار بندگان را بداشت به برهان ، بر زبان گزيده پيامبران ، كه بردارندهء بار امانتند ، و قرنى پس قرن انگيخته به رسالت ، تا آنكه حجّت او با پيامبر ما ( ص ) ، تمام گرديد و به نهايت رسيد ، و دوران بيم دادن و بستن راه بهانه به غايت ، و روزيها را مقدّر كرد ، برخى اندك و برخى فراوان . دسته‌اى در\r\n","description":"","footnote":"","page_name":" 82 ","page_number":112},
  {"content":"\r\nتنگى ، و دسته‌اى در زندگانى فراخ و آسان . قسمتى كرد به عدالت تا آن را كه خواهد بيازمايد در زندگانى آسان يا دشوار ، و بيازمايد سپاس و شكيبايى را در توانگر و نادار . با فراخى معيشت ، مشقّت فاقتها را همراه كرد ، و با تندرستى و سلامت ، نابيوسان آفتها را ، و با نبودن غم و بودن شادمانى ، اندوههاى گلوگير زندگانى . اجلها را معيّن ساخت ، برخى را دراز و برخى را كوتاه ، يكى را پيش داشت و ديگرى را واپس انداخت . و رشته‌هاى زندگانى را به دست مرگ سپرد تا بهنگام رشته را بكشد - و تافته آن را ببرد . داناى درون راز در دل نهفتگان است ، و آگاه از سخن پنهان گويندگان ، و آنچه در دلها گذرد از گمان ، و يقين كه در دل نشيند ، و آنچه پلك چشمها دزديده بيند ، و آنچه پرده‌هاى دل آن را - پوشد - ، و اعماق غيب آن را نهان دارد ، و آنچه گوشها دزديده نيوشد ، و آنچه درون لانه‌هاى تابستانى مورچگان است ، و در زمستان جاى خزندگان ، و ناله‌هاى حزين شيفتگان ، و آواز نرم گامها ، و جايى كه ميوه در آن است درون غلاف شكوفه‌ها ، و نهان جاى دادن در سمج كوهها و بيابانها ، و جايى كه پشه‌ها پنهانند در ساق و پوست درختها ، و جاى برون آمدن برگها از شاخه‌ها ، و فرو ريختنگاه نطفه‌ها از پشت - مردان - ، و برخاستن ابرها و به هم پيوستن آنان ، و ريزان گشتن قطره‌هاى ابر به هم پيوسته و پرباران . و آنچه گردبادها به دامن خود بردارد و براندازد ، و بارانها با سيلهاى خود نابود سازد . و شنا كنان رفتن ريشهء رستنيها در پشته‌هاى ريگزاران ، و آنجا كه پرندگانند در بلند جاها از فراز كوهساران ، و نغمهء دلپذير كه مرغها در آشيانه‌هاى تاريك سر داده‌اند ، و آنچه صدفها درون خود گرد آورده‌اند ، و موجهاى دريا در دامن خويش پرورده‌اند ، و آنچه تاريكى شب پوشانيده ، يا آفتاب چاشتگاهى بر آن تابيده ، و آنچه پرده‌هايى از تاريكى پى در پى بر آن افتد ، و توده‌هايى از نور - بر آن تابد - ، و نشان هر گام كه نهند ، و آواى هر جنبش كه كنند ، و هر كلمه‌اى كه باز گردانند ، و هر لب كه بجنبانند ، و آرامگاه هر\r\n","description":"","footnote":"","page_name":" 83 ","page_number":113},
  {"content":"\r\nجاندار ، و وزن هر ذرّهء اندك مقدار ، و آواى نرم هر جانور كه خزد ، و هر ميوه كه بر درخت بود ، يا هر برگى كه از درخت افتد ، يا جايى كه نطفه در آن آرميده ، يا خونى لخته گرديده ، يا گوشتپاره‌اى كه استخوان در آن نروييده ، يا آفريده‌اى نو باليده . در اين - دانش و آفرينش - رنجى به دو نرسيده و در نگاهدارى آنچه پديد آورد از آفريدگان ، چيزى مانع او نگرديد ، و در روان ساختن كارها و تدبير كار آفريده‌ها نه بستوه شد ، و نه سستى به دو روى آورد ، بلكه علم او كار آنان را روان كرد ، و نگاهداشت او آن را بشمرد ، و عدل او آنان را فرا گرفت و در خود گنجانيد ، و فضل او آنان را در خود فرو برد و بپوشانيد با آنكه خطاكار بودند ، و طاعتى را كه در خور اوست ننمودند . خدايا ! تويى سزاوار نيكو ستودن ، و بسيار و بىشمارت ستايش نمودن . اگر اميد به تو بندند بهترين اميد بسته‌اى ، و اگر چشم از تو دارند ، اين چشمداشت را هر چه نيكوتر شايسته‌اى . خدايا ! در نعمت بر من گشادى ، و مرا زبانى دادى تا بدان مدح جز تو را نخوانم ، و بر كسى غير تو آفرين نرانم . و بدان كسانى را نستايم كه نوميد كنند يا گمان آن بود كه نبخشند ، و زبان خود را بازداشتم از ستودن مردمان ، و آفرين راندن بر پروردگان و آفريدگان . بار خدايا ! هر ثناگوى را بر ثنا گفته ، پاداشى است : جزايى - در خورد ثناى آفرين گوينده - ، يا عطايى نيكو - سزاوار بزرگى پاداش دهنده - . خدايا ! اميد به تو بستم تا راهنما باشى به اندوخته‌هاى آمرزش و گنجينه‌هاى بخشايش . خدايا ! اين - بندهء توست كه در پيشگاهت - برپاست ، يگانه‌ات مىخواند و يگانگى خاص ، تو راست . جز تو كسى را نمىبيند كه سزاى اين ستايشهاست . مرا به درگاه تو نيازى است كه آن نياز را جز فضل تو به بىنيازى نرساند ، و آن درويشى را جز عطا و بخشش تو به توانگرى مبدّل نگرداند . خدايا ! خشنودى خود را بهرهء ما فرما ، هم در اين حال كه داريم ، و بىنيازمان گردان از اين كه جز به سوى تو دست برداريم ، كه تو بر هر چيز توانايى .\r\n","description":"","footnote":"","page_name":" 84 ","page_number":114},
  {"content":"\r\n( 92 )\r\n\r\nو از خطبه‌هاى آن حضرت است چون پس از كشته شدن عثمان خواستند با او بيعت كنند\r\nمرا بگذاريد و ديگرى را به دست آريد ، كه ما پيشاپيش كارى مىرويم كه آن را رويه‌هاست ، و گونه‌گون رنگهاست . دلها برابر آن برجاى نمىماند و خردها برپاى . همانا كران تا كران را ابر فتنه پوشيده است و راه راست ناشناسا گرديده ، و بدانيد كه اگر من درخواست شما را پذيرفتم با شما چنان كار مىكنم كه خود مىدانم ، و به گفتهء گوينده و ملامت سرزنش كننده گوش نمىدارم . و اگر مرا واگذاريد همچون يكى از شمايم ، و براى كسى كه كار خود را به دو مىسپاريد ، بهتر از ديگران فرمانبردار و شنوايم . من اگر وزير شما باشم ، بهتر است تا امير شما باشم .\r\n( 93 )\r\n\r\nو از خطبه‌هاى آن حضرت است\r\nامّا بعد ، اى مردم ! من فتنه را نشاندم و كسى جز من دليرى اين كار را نداشت ، از آن پس كه موج تاريكى آن برخاسته بود ، و گزند همه جا را فرا گرفته . از من بپرسيد ، پيش از آنكه مرا نيابيد . بدان كس كه جانم به دست اوست ، نمىپرسيد از چيزى كه ميان شما تا روز قيامت است ، و نه از گروهى كه صد تن را به راه راست مىخواند و صد را موجب ضلالت است ، جز آنكه شما را از آن آگاه مىكنم : از آن كه مردم را بدان مىخواند ، و آن كه رهبريشان مىكند ، و آن كه آنان را مىراند ، و آنجا كه فرود آيند ، و آنجا كه بار گشايند ، و آن كه كشته شود از آنان ، و آن كه بميرد از ايشان ، و اگر مرا از دست داديد ، و در كارهاى ناپسند و دشواريهاى ناخوشايند در افتاديد ، بسيارى از پرسندگان از دهشت خاموش شوند ، و سر در پيش افكنند ، و بسيارى از پرسيدگان در پاسخ كاهلى كنند ، و اين هنگامى است كه پيكار ميان شما دراز و فراگير شود و سختى آن آشكار ، و جهان بر شما تنگ گردد و زندگى دشوار . روزهاى بلاى خود را دراز شماريد . و بسيار در آن بلا عمر به سر آريد - تا آنكه خدا بر ماندهء نيكوان - ببخشايد - و به روى آنان - درى - گشايد .\r\n","description":"","footnote":"","page_name":" 85 ","page_number":115},
  {"content":"\r\nهمانا ، فتنه‌ها چون روى آورد ، باطل را به صورت حقّ آرايد ، و چون پشت كند ، حقيقت چنان كه هست نمايد . فتنه‌ها چون روى آرد نشناسندش ، و چون بازگردد دانندش . چون بادهاى گرد گردانند ، به شهرى برسند و شهرى را واگذارند . همانا ، ترسناكترين فتنه‌ها ، در ديدهء من ، فتنهء فرزندان اميّه است ، كه فتنه‌اى است سر در گم و تار . حكومت آن بر همگان ، و آزارش دامنگير خاص از مردم ديندار . آن كه فتنه را نيك بيند و بشناسد ، آزار آن به دو رسد . و آن كه آن را نبيند از بلاى آن رهد . به خدا سوگند ! پس از من فرزندان اميّه را ، براى خود اربابان بدى خواهيد يافت : چون ماده شتر كلانسال بدخوى كه به دست به زمين كوبد و به پا لگد زند و به دهان گاز گيرد ، و دوشيدن شيرش را نپذيرد . پيوسته با شما چنين كنند ، تا از شما كسى را به جاى نگذارند ، جز آنكه به آنان سودى رساند ، يا زيانى به ايشان باز نگرداند . و بلاى آنان چندان ماند كه يارى خواستن شما از ايشان ، چون يارى خواستن بنده باشد از خداوندگارى كه او را پرورده ، يا همراهى آنكه همراهى او را پذيرفته . بلاى آنان بر سرتان آيد ، با چهره‌اى زشت و ترسآور ، و ظلمتى با تاريكى عصر جاهليت برابر . نه نور هدايتى در آن آشكار ، و نه نشانى در آن پديدار . ما اهل بيت از آن فتنه در امانيم ، و مردم را بدان نمىخوانيم . سپس خدا آن فتنه را براندازد چنان كه - سلَّاخى - پوست را - از تن گوسفند - جدا سازد ، به دست كسى كه آنان را خوار و ذليل گرداند و به راهى كه نخواهند براند ، و جام لبالب - بلا - را بديشان خوراند . عطايى جز شمشير به آنان نبخشد ، و خلعتى جز ترس و بيم بر تنشان نپوشد . در اين هنگام قريش دوست دارد دنيا را با آنچه در آن هست بدهد ، و زمانى كوتاه مرا ببيند ، تا آنچه امروز برخى از آن را مىخواهم و به من نمىدهند يك جا تسليم نمايد .\r\n( 94 )\r\n\r\nو از خطبه‌هاى آن حضرت است\r\nبرتر و بزرگ است خدايى كه انديشه‌هاى ژرفنگر ، به كنه شناخت او\r\n","description":"","footnote":"","page_name":" 86 ","page_number":116},
  {"content":"\r\nنرسد ، و حدس زيركىها حقيقت او را در نيابد . اوّل است كه نهايتش نيست تا به پايان رسد ، و آخرى ندارد تا سپرى گردد .\r\nاز اين خطبه است در وصف پيامبران :\r\nپس آنان را در بهترين وديعت جاى به امانت سپرد ، و در نيكوترين قرارگاه مستقرّ كرد . از پشتى به پشت ديگرش داد ، همگى بزرگوار ، و زهدانهايى پاك و بىعيب و عار . چون يكى از آنان در گذشت ، ديگرى براى حمايت دين برخاست ، و جانشين او گشت ، تا آنكه تشريف بزرگوارى از سوى خداى بارى ، به محمّد ( ص ) رسيد ، و او را از بهترين خاندان و گراميترين دودمان بركشيد . از درختى كه پيامبران خود را از آن جدا كرد ، و امينان خويش را برگزيد و بيرون آورد . فرزندان او بهترين فرزندانند ، و خاندانش نيكوترين خاندان ، و دودمان او بهترين دودمان . در گرداگرد مكَّه روييدند ، و در كشتزار بزرگوارى باليدند . شاخه‌هايشان بلند و سر به آسمان كشيده است و دست كسى به ميوهء آن نارسيده . او پيشواى كسى است كه راه پرهيزگارى پويد ، و چراغ آن است كه راهنمايى جويد . چراغى است كه پرتو آن دميد ، و درخشى است كه روشنى آن بلند گرديد ، و آتشزنه‌اى است ، كه نور آن درخشيد . رفتار او ميانه روى در كار است ، و شريعت او راه حقّ را نمودار . سخنش حقّ را از باطل جدا سازد ، و داورى او عدالت است - و ستم را براندازد - . او را هنگامى فرستاد كه پيامبران نبودند و مردمان - به خطا كار مىنمودند ، و امّتان در گولى و نادانى مىغنودند . خداتان بيامرزاد ! به كار پردازيد ، و نشانه‌هاى آشكار را پيشواى خود سازيد تا كه راه گشاده است و راست ، و شما را به خانه‌اى مىخواند كه سلامت آن جاست . شما در خانه‌اى به سر مىبريد كه بايد خشنودى خدا را در آن به دست آريد ، در مهلت و آسايش خاطرى كه داريد ، كه نامه‌ها گشوده است و خامهء فرشتگان روان ، تنها درست است و زبانها گردان . توبه شنفته است و كردارها پذيرفته .\r\n","description":"","footnote":"","page_name":" 87 ","page_number":117},
  {"content":"\r\n( 95 )\r\n\r\nو از خطبه‌هاى آن حضرت است\r\nاو را برانگيخت ، حالى كه مردم سرگردان بودند ، و بيراههء فتنه را مىپيمودند . هوا و هوسشان سرگشته ساخته ، بزرگى خواهىشان به فرو دستى انداخته . از نادانى جاهليت خوار ، سرگردان و در كار نااستوار ، به بلاى نادانى گرفتار . او كه درود خدا بر وى باد ، خير خواهى را به نهايت رساند ، به راه راست رفت ، و از طريق حكمت و موعظهء نيكو مردم را به خدا خواند .\r\n( 96 )\r\n\r\nو از خطبهء ديگرى از آن حضرت است\r\nسپاس خداى راست كه اوّل است و چيزى پيش از او نيست ، و آخر است و پس از او موجودى نيست . برتر است و از او بالاتر چيزى نيست . نزديك است ، و از او نزديكتر نيست .\r\nاز اين خطبه است در ذكر رسول ( ص ) :\r\nقرارگاه او بهترين قرارگاه است . و خاندان او را شريفترين پايگاه است ، از كانهاى ارجمندى و كرامت ، و مهدهاى پاكيزگى و عفّت . دلهاى نيكوكاران به سوى او گرديده . ديده‌ها در پى او دويده . كينه‌ها را به دو بنهفت و خونها به بركت او بخفت . مؤمنان را به دو برادران هم كيش ساخت ، و جمع كافران را پريش ، خواران را به دو ارجمند ساخت و سالار ، و عزيزان را به دو خوار . گفتار او ترجمان هر مشكل است و خاموشى او زبانى گويا براى اهل دل .\r\n( 97 )\r\n\r\nو از خطبه‌هاى آن حضرت است\r\nاگر ستمكار را مهلت داد از او نرسته است ، بلكه خدا بر گذرگاه او نشسته\r\n","description":"","footnote":"","page_name":" 88 ","page_number":118},
  {"content":"\r\nاست - تا در بندش آرد - ، و چون استخوان گلوگير ، ناىاش را بفشارد . بدانيد ! به خدايى كه جانم در دست اوست ، اين مردم بر شما پيروز خواهند شد ، نه از آن رو كه از شما به حقّ سزاوارترند ، بلكه چون شتابان فرمان باطل حاكم خود را مىبرند . و شما در گرفتن حقّ من كند كاريد - و هر يك كار را به ديگرى وامىگذاريد - . امروز مردم از ستم حاكمان خود مىترسند ، و من از ستم رعيّت خويش . خواستم تا براى جهاد بيرون شويد در خانه خزيديد ، سخن حق را به گوش شما خواندم ، نشنيديد . آشكارا و نهانتان خواندم پاسخ نگفتيد ، اندرزتان دادم نپذيرفتيد . آيا حاضرانى هستيد دور ؟ به گفتار چون اربابان ، به كردار چون مزدور ؟ سخن حكمت بر شما مىخوانم از آن مىرميد ، چنان كه بايد اندرزتان مىدهم مىپراكنيد ، به جهاد مردم ستمكارتان برمىانگيزانم ، سخن به پايان نرسيده چون مردم سبا اين سو و آن سو مىرويد . به انجمنهاى خويش باز مىگرديد و خود را فريب خوردهء موعظت وا مىنماييد . بامدادان شما را راست مىكنم ، شامگاهان چون كمان خميده پشت ، سويم باز مىآييد . شما را اندرز دادن ، سنگ خارا به ناخن سودن است و آهن موريانه خورده را با صيقل زدودن . اى مردم كه به تن حاضرند و به خرد ناپيدا ! يك سر و گونه گونها سودا ، فرماندهان به آنان مبتلا . امام شما خدا را فرمان مىبرد و شما نافرمانى او مىكنيد ، حاكم شما خدا را معصيت مىكند ، و شاميان فرمان او را مىبرند . به خدا دوست داشتم معاويه شما را چون دينار و درهم با من سودا كند ، ده تن از شما بگيرد و يك تن از مردم خود به من دهد . مردم كوفه ، گرفتار شما شده‌ام كه سه چيز داريد و دو چيز نداريد : كرانيد با گوشهاى شنوا ، گنگانيد با زبانهاى گويا ، كورانيد با چشمهاى بينا ، نه آزادگانيد در روز جنگ و نه به هنگام بلا برادران يكرنگ . تهىدست مانيد . اى همانند شتران بىساربان كه اگر از سويى فراهمشان كنند ، از ديگر سوى بپراكنند . به خدا ، مىبينم اگر جنگ سخت شود و آتش آن فروزان ، و نبرد گرم گردد و گرمى آن\r\n","description":"","footnote":"","page_name":" 89 ","page_number":119},
  {"content":"\r\nسوزان ، پسر ابو طالب را واگذاريد و چون زن - كه وقت زادن - ميان ران خود گشايد ، هر يك به سويى رو آريد ، و من بر پى آن نشانها مىروم كه پروردگارم نهاده ، و آن راه را مىپويم كه رسول خدا گشاده . راه راست حقّ را گام به گام مىپيمايم و آن را از كوره راه باطل جدا مىنمايم . به خاندان پيامبرتان بنگريد ، و بدان سو كه مىروند برويد ، و پى آنان را بگيريد . كه هرگز شما را از راه رستگارى بيرون نخواهند كرد و به هلاكتتان بازنخواهند آورد . اگر ايستادند بايستيد ، و اگر برخاستند ، برخيزيد . بر آنها پيشى مگيريد كه گمراه مىشويد ، و از آنان پس نمانيد كه تباه مىگرديد . همانا ياران پيامبر ( ص ) را ديدم ، كسى را نمىبينم كه همانند آنان باشد . روز را ژوليده مو ، گردآلود به شب مىرساندند ، و شب را به نوبت ، در سجده يا قيام به سر مىبردند . گاه پيشانى بر زمين مىسودند و گاه گونه بر خاك ، از ياد معاد چنان ناآرام مىنمودند كه گويى بر پارهء آتش ايستاده بودند . ميان دو چشمشان چون زانوى بزان پينه بسته بود ، از درازى ماندن در سجود . اگر نام خدا برده مىشد چندان مىگريستند كه گريبانهاشان تر گردد ، و مىلرزيدند چنان كه درخت ، روز تند باد لرزد ، از كيفرى كه بيم آن داشتند يا اميدى كه تخم آن در دل مىكاشتند .\r\n( 98 )\r\n\r\nو از سخنان آن حضرت است\r\nبه خدا كه ، بر سر كار بمانند تا حرامى از خداى را نگذارند جز آنكه آن را حلال شمارند ، و پيمانى استوار نماند ، جز آنكه آن را بگسلانند ، و خانه‌اى در دهستان و خيمه‌اى در بيابان نبود جز آنكه ستم آنان بدان رسد و ويرانش گرداند ، و بدرفتارىشان مردم آنجا را بگريزاند . تا آنجا كه دو دسته بگريند : دسته‌اى براى دين خود كه از دست داده‌اند ، و دسته‌اى براى دنياى خويش كه بدان نرسيده‌اند ، و يارى يكى ديگرى را چون يارى بنده باشد به مولا ، اگر حاضر است راه او پويد و اگر غايب است بد او گويد ، و تا آنكه هر كس گمان\r\n","description":"","footnote":"","page_name":" 90 ","page_number":120},
  {"content":"\r\nوى به پروردگار نيكوتر بود ، رنج او در آن بلا بيشتر بود . پس اگر پروردگار شما را عافيتى داد بپذيريد ، و اگر به بلايى مبتلا ساخت ، شكيبايى پيش گيريد كه عاقبت از آن پرهيزگاران است .\r\n( 99 )\r\n\r\nو از خطبه‌هاى آن حضرت است\r\nاو را بر آنچه بوده سپاس مىگوييم ، و براى آنچه بود ، در كار خويش از او يارى مىجوييم ، و از او مىخواهيم تا دينمان را به سلامت دارد ، آن چنان كه از او مىخواهيم تا تنهامان درست ماند . بندگان خدا ! شما را سفارش مىكنم اين دنيا را كه وانهندهء شماست واگذاريد ، هر چند وانهادن آن را دوست نمىداريد . دنيايى كه تنها را كهنه مىكند ، هر چند نو شدن آن را خوش داريد . مثل شما و دنيا ، چون گروهى همسفر است كه به راهى مىروند ، و تا درنگرند آن را مىسپرند ، و يا قصد رسيدن به نشانى كرده‌اند ، و گويى بدان رسيده‌اند . چه كوتاه است فرصت كسى كه تازد تا راهى كه در پيش دارد به سر رسد ، و يا آنكه روزى فرصت دارد نه بيش - و مرگش از در رسد - ، و خواهانى شتابان در پى او افتاده ، و او را مىراند تا در دنيا نماند . پس در عزّت و ناز دنيا بر يكديگر پيشدستى مكنيد ، و به آرايش و آسايش آن شادمان مشويد ، و از زيان و سختى آن ناشكيبا مباشيد . كه عزّت و نازش پايان يافتنى است ، و آرايش و آسايش آن سپرى شدنى ، و زيان و سختى آن تمام شدنى ، و هر مدّتى از آن سرآمدنى و هر زندهء آن مردنى . آيا نشانه‌ها كه از گذشتگان به جاى مانده شما را از دوستى دنيا باز نمىدارد ؟ و اگر خردمنديد مرگ پدرانتان كه در گذشته‌اند ، جاى بينايى و پند گرفتن ندارد . نمىبينيد گذشتگان شما باز نمىآيند ، و ماندگان نمىپايند ! نمىبينيد مردم دنيا روز را به شب و شب را به روز مىآرند و هر يك حالتى دارند ! مرده‌اى است كه بر او مويند . زنده‌اى كه تسليتش گويند . افتاده‌اى بيمار ، بيمار پرسى تيمار خوار . و ديگرى كه جان مىدهد ، و دنيا جويى كه مرگ\r\n","description":"","footnote":"","page_name":" 91 ","page_number":121},
  {"content":"\r\nبه دنبالش مىدود ، و غافلى به خود وانگذاشته و ماندگان پى گذشتگان را داشته . هان ! بر هم زنندهء لذّتها ، تيره كنندهء شهوتها ، و برندهء آرزوها را به ياد آريد آن گاه كه به كارهاى زشت شتاب مىآريد ، و از خدا يارى خواهيد برگزاردن واجب او - چنان كه شايد - ، و نعمت و احسان او كه به شمار نيايد .\r\n( 100 )\r\n\r\nو از خطبهء ديگرى از آن حضرت است\r\nسپاس خداى را ، كه احسان فراوانش را بر آفريدگان گسترده است ، و دست او به بخشش بر ايشان گشاده . او را در همهء آنچه كند سپاس مىگوييم ، و از او در نگاهداشت حقّ وى يارى مىجوييم . گواهى مىدهيم كه خدايى جز او نيست ، و محمّد ( ص ) بندهء او و فرستادهء اوست . او را فرستاد تا فرمان وى را آشكارا برساند و نام او را بر زبان براند . او وظيفه پيامبرى را به امانت گزارد ، و رستگارانه جهان را پشت سر گذارد ، و نشانهء حق را در ميان ما بر جاى نهاد . كسى كه از آن پيش افتد از دين برون است ، و آن كه پس ماند تباه و سرنگون است و آن كه همراهش باشد با رستگارى مقرون . راهنماى آن از سخن ناسنجيده بپرهيزد و تا آماده نباشد برنخيزد ، و چون برخاست چالاك به كار درآويزد . پس چون شما گردن در طاعت او گذاشتيد ، و او را بزرگ داشتيد مرگ او در رسد و زمانش به سر رسد . پس از مردن او چندان كه خدا خواهد درنگ كنيد تا آنكه براى شما كسى را آشكار سازد كه فراهمتان آرد و با هم سازوار سازد . در آن كه طالب كار نباشد طمع مبنديد ، و از آن كه كار از دستش برون شده و دولت از او روى برگردانده نوميد مگرديد . چه ، بود كه يك پاى دولت از دست شده بلغزد ، و پاى ديگرش بر جاى ماند تا هر دو پاى راست گردد - و دولتش بر پاى ماند - . همانا ، مثل آل محمّد به ستارگان آسمان نمايد : اگر ستاره‌اى فرو شد ستارهء ديگر برآيد . گويى خدا نيكويى خود را در حقّ شما به كمال رسانده و آنچه را آرزو داريد به شما نمايانده .\r\n","description":"","footnote":"","page_name":" 92 ","page_number":122},
  {"content":"\r\n( 101 )\r\n\r\nو خطبهء ديگرى از او است\r\nپيش از هر چيزى است كه آن را نخستين انگارند ، و پس از هر چيزى است كه او را آخرين شمارند . چون پيش از او چيزى نيست ، بايست كه او را ابتدايى نباشد ، و چون پس از او چيزى نيست او را انتهايى نباشد ، و گواهى مىدهم كه : خدا يكى است و جز او خدايى نيست . گواهيى كه موافق است با آن نهان و عيان ، و هم دل و هم زبان . اى مردم ! مخالفت با من شما را به گناه واندارد ، و نافرمانى من به سرگردانىتان در نيارد . و چون سخن مرا مىشنويد به گوشهء چشم به يكديگر منگريد ، و آن را نادرست مشمريد . به خدايى كه دانه را كفيده ، و جانداران را آفريده ، آنچه شما را از آن خبر مىدهم از رسول امّى است - و سخن من با گفتهء او يكى است - . رساننده ، خبر دروغ نگفته ، و شنونده نادان نبوده . گويى مردى را مىبينم سخت گمراه - دينش در راه دنيا تباه - كه از شام بانگ بردارد و در تازد ، و درفشهاى خود را پيرامون كوفه بر پا سازد . و چون دهان گشايد ، و سركشى كند ، و به فرمان نيايد ، و جور و ستم از حدّ درگذرد ، فتنه دندان خود را در فتنه‌انگيزان فرو برد . موج پيكار از هر سو پديدار گردد و چهرهء ترش روزگار آشكار . شب و روز بارور رنج و سختى بسيار . چون كشت او به بار رسيد و ميوهء او آبدار گرديد ، و چون شتر مست بخروشيد ، و چون برق بدرخشيد ، سپاه فتنه از هر سو درفش بر بسته برخيزد ، و چون شب تار و درياى زخّار ، روى آرد و به هم در آميزد . آن هنگام چه تندر بلا كه كوفه را ويران سازد ، و چه تندبادها كه بر آن بگذرد و برج و بارويش را در اندازد ، و ديرى نپايد كه دو سپاه درهم ريزند ، و توده‌ها به هم آويزند و با يكديگر بستيزند . آنچه از خير و رستگارى بر پاست بدورند و آنچه درويده است ، خرد كنند .\r\n( 102 )\r\n\r\nو از سخنان اوست كه همچون خطبه است\r\nو آن روزى است كه خدا پيشينيان و پسينيان را در آن فراهم آرد ، براى\r\n","description":"","footnote":"","page_name":" 93 ","page_number":123},
  {"content":"\r\nرسيدگى به حساب كار ، و پرداخت پاداش كردار . آنان فروتنانه برپايند ، عرق تا گوشهء دهنهاشان روان ، و زمين زير پايشان لرزان ، نيكو حالترين آنان كسى است كه جاى نهادن دو پايى بيابد ، يا براى راحت خود فراخ جايى .\r\nاز اين سخنان است :\r\nفتنه‌هايى چون تاريكى شب ، نه نيرويى تواند با آن بستيزد ، و نه شكست خورد و بگريزد . چون شتر - مهار كرده ، و پالان نهاده ، روى به شما آرد ، و كشندهء آن وى را به شتافتن وا دارد ، و سوارش آن را براند تا آنجا كه توان دارد . فتنه‌جويان گروهى هستند شرور ، با آزار سخت ، خونريز ، و اندك رخت . مردمى با آنان جهاد كنند كه در ديدهء متكبّران خوارند ، و در روى زمين گمنام و بىمقدار ، و در آسمان شناخته و پديدار . اين هنگام واى بر تو ، اى بصره ! از سپاهى كه بلاست ، و نمونه‌اى از كيفر خداست . نه گردى انگيزد ، و نه بانگى دارد ، و زودا كه مردم تو را مرگا مرگ و يا طاعون و گرسنگى از پاى در آرد .\r\n( 103 )\r\n\r\nو از خطبه‌هاى آن حضرت است\r\nبنگريد بدين جهان ! نگريستن پارسايان رويگردان از آن ، كه به خدا سوگند ، آن كه در آن مانده و جاى گرفته ديرى نپايد ، و آن كه به ناز پرورده و ايمن به سر برده به درد آيد . آنچه از آن رفت و پشت كرد ، بازگشتنى نيست ، و آنچه آينده است ، نتوان دانست چيست تا در انتظار آن زيست . شادى آن آميخته به اندوه است و بدى حال ، و چابكى و چالاكى مردان را ناتوانى و سستى به دنبال . پس فريفته نگرداند شما را فزونى آنچه شادمانتان گرداند ، كه اندك است آنچه از آن با شما مىماند . خدا بيامرزد مردى را كه بينديشد و پند گيرد ، و پند گيرد و پذيرد ، كه\r\n","description":"","footnote":"","page_name":" 94 ","page_number":124},
  {"content":"\r\nگويى باندك زمان آنچه از دنيا بود نمانده است ، و آنچه از آخرت است پاينده است ، و هر - عمر - شمرده به سرآيد ، و هر چه چشمداشتنى است ، در آيد ، و هر چه در آمدنى است نزديك است و به زودى رخت گشايد .\r\nاز اين خطبه است :\r\nدانا كسى است كه قدر خود را بشناسد ، و در نادانى مرد اين بس كه پايهء خويش را نشناسد . از دشمن روىترين مردمان بنده‌اى است كه خدا او را به خود واگذارد ، تا از راه راست به يك سو شود ، و بىراهنما گام بردارد . اگر به كار دنيايش خوانند ، چست باشد ، و اگر به كار آخرتش خوانند ، تنبل و سست باشد . گويى آنچه براى آن كار كند بر او بايسته است ، و آنچه در آن سستى ورزد ، از او ناخواسته .\r\nاز اين خطبه است :\r\nو اين روزگارى است كه در آن رهايى نيابد ، جز با ايمانى بىنام و نشان ، گمنام در نظر مردمان . اگر باشد ، نشناسندش ، و اگر نباشد ، نپرسندش . اينان چراغهاى هدايتند و راهنمايان شبروان بيابان ضلالت . نه فتنه جويند و نه سخن اين را بدان رسانند ، و نه زشتى كسى را به گوش اين و آن خوانند . خدا درهاى رحمت خود را به روى اينان گشوده است ، و سختى عذاب خويش را از آنان بر طرف فرموده . اى مردم ! به زودى بر شما روزگارى خواهد آمد كه اسلام را از حقيقت آن بپردازند ، همچون ظرفى كه واژگونش كنند و آن را از آنچه درون دارد تهى سازند . مردم ! همانا ، خدا شما را پناه داده است ، و بر شما ستم روا ندارد ، امّا پناهتان نداده است كه در بوتهء آزمايشتان در نيارد ، و گفته است ، « جلّ من قائل » همانا در اين نشانه‌هاست و گر چه بوديم ما آزمايندگان .\r\n","description":"","footnote":"","page_name":" 95 ","page_number":125},
  {"content":"\r\n[ اما گفتهء امام ( ع ) ، « كلّ مؤمن نومة » از آن گمنام اندك شر را خواهد . و « مساييح » جمع « مسياح » است ، و آن كسى است كه ميان مردمان ، فساد انگيزد و سخن چينى كند . « و مذاييع » جمع « مذياع » است ، و آن كسى است كه چون زشتى كسى را شنود ، آن را ميان مردم پخش كند ، و « بذر » جمع « بذور » است ، و آن كسى است كه سفاهت بسيار دارد و لغو گويد . 
  ]\r\n( 104 )\r\n\r\nو از خطبه‌هاى آن حضرت است و گزيدهء آن پيش از اين نوشته شد كه در روايت با اين خطبه يكسان نيست\r\nهمانا خداوند سبحان ، محمّد ( ص ) را برانگيخت ، و از عرب كسى كتابى نخوانده بود ، و دعوى پيامبرى و وحى نكرده . به يارى كسانى كه فرمان وى را مىبردند ، با آنان كه راه نافرمانى او مىسپردند پيكار كرد - تا به راه راستشان در آورد - . آنان را به سوى رستگارى راند ، و پيش از آنكه قيامت رسد از گمراهىشان رهاند : كوته فكرى در شناخت خدا درمانده ، و شكسته عزيمتى راه به حق نبرده . پيامبر او را برخيزاند و در راه كشاند ، و بدانجا كه بايدش راند - جز كسى كه طريق هلاكت مىپيمود ، و در او خيرى نبود - تا آن گاه كه به سر منزل نجاتشان رساند ، و در جايى كه بايستشان نشاند . آسياى زندگىشان چرخيد ، و كارشان راست گرديد . به خدا سوگند ، من در دنبالهء آن سپاه بودم تا يكباره پشت كرد ، و سر به حكم اسلام در آورد . نه سست شده‌ام نه ترسانم ، نه خيانت كرده‌ام ، نه ناتوانم . به خدا سوگند ، درون باطل را چاك مىزنم تا حق را از تهيگاه آن بيرون كنم .\r\n( 105 )\r\n\r\nو از خطبه‌هاى آن حضرت است\r\nتا اين كه خدا محمّد ( ص ) را برانگيخت ، گواهى دهنده ، مژده رساننده و ترساننده . بهترين آفريدگان ، آن گاه كه خردسال مىنمود ، و نژاده‌تر هنگامى كه\r\n","description":"","footnote":"","page_name":" 96 ","page_number":126},
  {"content":"\r\nكهن سال بود ، پاكيزه‌تر پاكيزگان در خوى ، و گاه بخشش ، ابر برابر دستش خشك مىنمود . پس دنيا براى شما شيرين نبود ، و دوشيدن پستان آن آسان نمىنمود ، تا آنكه آن را شترى ديديد مهارش گسسته و جنبان ، از لاغرى ميانبندش لرزان . حرام نزد گروهى نادشوار ، چون سودن دست بر درخت سدر پيراسته از خار ، و حلال از دسترس دور و ناپديدار ، و به خدا سوگند ، بدان دولت رسيديد - كه خواهان آنيد - و تا مدّتى معيّن در آن بمانيد . پس - كنون - پهنهء زمين براى شما خالى است ، و آن را نگاهبانى نيست . دست شما در آن گشاده است ، و دست زمامداران - حقيقى - از شما بازداشته ، شمشير شما بر آنان مسلَّط است و شمشير آنان از شما نگاهداشته . همانا ، هر خونى را خونخواهى است و هر حقّى را خواهانى . همانا ، خونخواه ما چنان كند كه داور در بارهء خود آن كند . او خداست كه هر كس را خواهد از دست او نجهد و آن كه گريزد ، از او نرهد . سوگند به خدا ، اى فرزندان اميّه ! كه در اندك زمانى دنيا را ببينيد در دست ديگران ، و در خانهء دشمنان . آگاه باشيد كه بيناترين چشمها ، چشمى است كه نگاه خود را به سوى خوبى گشايد . آگاه باشيد كه شنواترين گوشها گوشى است كه پند را فرا گيرد و قبول نمايد . اى مردم ! روشنى از زبانهء چراغ واعظى طلبيد كه پند خود را كار بندد ، و از زلال چشمه‌اى آب بركشيد كه از تيرگى پالوده بود . بندگان خدا ! در نادانى خود ميارميد ، و رام هوسهاى خود مگرديد كه فرود آينده بدين منزل ، بر لب آبكندى فرود آمده است بيقرار ، ريزان و ناپايدار . آنچه موجب تباهى اوست به پشت خود برمىدارد ، و از جايى به جايى مىرساند ، به خاطر رايى كه آن را پى در پى تازه مىگرداند ، و مىخواهد چيزى را كه نمىچسبد بچسباند ، و آن را كه نزديك نمىآيد به نزديك كشاند . خدا را ، مبادا كه شكايت بريد بدان كه حاجت شما را روا ننمايد ، و\r\n","description":"","footnote":"","page_name":" 97 ","page_number":127},
  {"content":"\r\nگرهى را كه با رأى نادرست محكم كرده نگشايد . همانا ، بر امام نيست جز آنچه از امر پروردگار به عهدهء او واگذار شده : كوتاهى نكردن در موعظت ، و كوشيدن در نصيحت ، و زنده كردن سنّت ، و جارى ساختن حدود بر مستحقّان ، و رساندن سهمهاى - بيت المال - به در خور آن . پس به سوى - كشتزار - دانش بشتابيد ، پيش از آنكه بوتهء ، آن خشك شود ، و پيش از آنكه به خود پردازيد و فرصت گرفتن علم از منبع آن و اهل آن از دست رود ، و از كار زشت باز ايستيد و ديگران را از آن بازداريد ، چه ، به باز ايستادن پيش از بازداشتن مأموريد .\r\n( 106 )\r\n\r\nو از خطبه‌هاى آن حضرت است\r\nسپاس خداى را ، كه راه اسلام را گشود و در آمدن به آبشخورهاى آن را بر تشنگان آن آسان فرمود ، و اركان آن را استوار ساخت تا كس با آن چيرگى نتواند ، و نستيزد ، و آن را امانى ساخت براى كسى كه بدان در آويزد ، و آرامش براى آن كه در آن در آيد ، و برهان كسى كه بدان زبان گشايد . و هر كه بدان دادخواهى كند ، گواه آن است ، و براى آن كه از آن روشنى خواهد نورى درخشان است . و فهم است آن را كه فهميد ، و خرد است براى كسى كه انديشيد ، و نشان براى آن كه نشانه طلبيد ، و بينايى براى آن كه در كار كوشيد ، و عبرت براى كسى كه پند پذيرفت ، و نجات كسى كه تصديق آن گفت . تكيه گاه آن كه بر آن اعتماد داشت ، و آسايش كسى كه كار را - بدان - واگذاشت ، و نگاهبان آن كه خود را - از گناه - بازداشت . روشنتر راه و پديدار ، درون آن آشكار ، نشانه‌هاى آن بر بلند جاى پديدار . جاده‌هاى آن نمايان ، چراغهاى آن روشن و رخشان . مسابقت جاى آن پاكيزه و و الا ، نهايت مسابقت بلند و بالا . چابكسواران را فراهم آرنده و هر يك آنان ، بر سر پاداش بر ديگرى پيشى گيرنده . سواركاران آن بزرگ مرتبت و ارزنده . راه روشن آن تصديق آوردن است و نشانه‌هاى آن كار نيك كردن . مرگ ، پايان مدّت ، و دنيا ، جاى مسابقت ، و جاى فراهم آمدن ، قيامت ، و پاداش مسابقت ، جنّت .\r\n","description":"","footnote":"","page_name":" 98 ","page_number":128},
  {"content":"\r\nاز اين خطبه است در ذكر پيامبر ( ص ) :\r\nتا آنكه شعله‌اى افروخت كه جوينده ، بدان چراغ دانش بيفروزد ، و نشان راه را بر پا كرد تا گمراه ، ديده بدان دوزد . پس او امين توست و مورد اعتماد ، و گواه تو بر امّت در روز معاد ، و انگيختهء تو و موجب نعمت ، و فرستادهء بر حقّ تو ، و آيت رحمت . خدايا ! بهرهء او ساز نصيبى از عدل خود ، و پاداش نيك و فراوان از فضل خود . خدايا ! بناى دين او را از آنچه ديگران بر آورده‌اند ، عالىتر ساز ، و خوان اكرام او را نزد خود هر چه گراميتر ساز ، و رتبت او را نزد خود بيفزا ، و قرب وسيلت ، و بلندى قدر و فضيلتش عطا فرما . و ما را با او محشور كن چنان كه نه زيانكار باشيم و نه پشيمان ، نه دور از راه حق ، و نه شكنندهء پيمان ، نه گمراه نه گمراه كنندهء ديگران ، و نه فريفتهء هواى نفس و شيطان . [ اين سخنان پيش از اين گذشت ، ولى ما آن را دوباره اينجا آورديم چه در دو روايت اختلاف است . 
  ]\r\nاز اين خطبه است كه خطاب به اصحاب خود فرمايد :\r\nاز كرامت پروردگار به جايى رسيديد كه كنيزان شما را حرمت مىگذارند و همسايگان شما را ارجمند مىشمارند . آن كه پايهء او با شما يكى است و حقّ نعمتى از شما برگردن او نيست بزرگتان مىدارد . و آن كه از حملهء شما ايمن است و شما را بر او فرمانى نيست ، از شما بيم دارد . و شما پيمانهاى خدا را شكسته مىبينيد و خشم نمىگيريد ، حالى كه ننگ شكستن پيمانهاى پدرانتان را نمىپذيريد . داورى در احكام خدا را نزد شما مىآوردند ، و از سوى شما به ديگران مىرسيد و هم به شما باز مىگرديد . پس ، دست ستمكاران را بر خود گشاديد و رشته‌هاى كار خويش به دست آنان داديد ، و داورى در حكم الهى را در كف آنان نهاديد تا كارها به شبهت كنند و راه شهوت بسپرند . به خدا سوگند ، اگر هر يك از شما را به زير ستاره‌اى بپراكنند ، خدا شما را براى روز بد آنان فراهم خواهد آورد .\r\n","description":"","footnote":"","page_name":" 99 ","page_number":129},
  {"content":"\r\n( 107 )\r\n\r\nو از خطبه‌هاى آن حضرت است در يكى از روزهاى صفين\r\nهمانا ، از جاى كنده شدن و بازگشت شما را در صفها ديدم . فرومايگان گمنام و بيابان نشينان از مردم شام ، شما را پس مىرانند ، حالى كه شما گزيدگان عرب ، و جاندانه‌هاى شرف ، و پيش قدم در بزرگوارى ، و بلند مرتبه و ديدارى هستيد . سرانجام سوزش سينه‌ام فرو نشست كه در واپسين دم ديدم آنان را رانديد ، چنان كه شما را راندند ، و از جايشان كنديد چنان كه از جايتان كندند . با تيرهاشان كشتيد و با نيزه‌هاشان از پاى در آورديد . تا آنجا كه هر يك ديگرى را مىراند - و پيشين آنان خود را به جاى پسين مىرساند - ، همچون شتران تشنه كه از حوضهاشان برانند ، و از آبشخورهاشان دور دارند .\r\n( 108 )\r\n\r\nو از خطبه‌هاى آن حضرت است و آن از خطبه‌هايى است كه از حادثه‌هاى بزرگ خبر مىدهد\r\nسپاس خداى را ، كه به آفرينش مخلوقاتش برآفريدگان خود نمودار است ، و هستى وى - با دليل روشن - بر دلهاى آنان پديدار . بىآنكه بينديشد آفريدگان را آفريد ، كه انديشيدن او را نمىسزيد . چه ، انديشه را دلى درون سينه بايد ، و او را درونى نيست تا انديشه‌اى از آن برآيد . علم او درون پرده‌هاى غيب را شكافت ، و بر عقيدتهاى نهفته و رازهاى پنهان احاطت يافت .\r\nاز اين خطبه است در ذكر پيامبر ( ص ) :\r\nاو را برگزيد از درختى كه رستنگاه پيامبران است ، و چراغدانى پر نور براى روشنى جهان ، از خاندانى بلند مرتبه و ديدارى ، و از سرزمين بطحاء - سرزمين فخر و بزرگوارى - . خاندانى كه - چراغهاى ظلمتند و چشمه‌هاى حكمت .\r\n","description":"","footnote":"","page_name":" 100 ","page_number":130},
  {"content":"\r\nاز اين خطبه است :\r\nطبيبى كه بر سر بيماران گردان است ، و مرهم او بيمارى را بهترين درمان ، - و آنجا كه دارو سودى ندهد - . داغ او سوزان . آن را به هنگام حاجت بر دلهايى نهد كه - از ديدن حقيقت - نابيناست ، و گوشهايى كه ناشنواست و زبانهايى كه ناگوياست . با داروى خود دلهايى را جويد كه در غفلت است ، - يا از هجوم شبهت - در حيرت : كسانى كه از چراغ دانش بهره‌اى نيندوختند ، و آتشزنهء علم را براى روشنى جان نيفروختند . پس آنان چون اشتر و گوسفندند كه سرگرم چرا ماند ، يا خرسنگهاى سخت كه گياهى نروياند . رازهاى درون ، براى خداوندان بصيرت آشكار شد ، و راه حق براى پويندهء بيراهه پديدار . قيامت نقاب از چهره برانداخت ، و نشانهء آن خود را براى نشانه جو ظاهر ساخت . چيست كه شما را چون كالبدهايى مىبينم بيجان ، و جانهايى بىكالبد - و در كار ناتوان - ، عبادت كنانى راه صلاح ناسپرده ، بازرگانانى از تجارت سود نبرده ، بيدارانى خوابيده ، حاضرانى نهان از ديده . نگرندگانى نابينا ، شنوندگانى ناشنوا ، گويندگانى ناگويا . درفش گمراهى را مىبينم چون درختى تناور - بر پاى مانده و شاخه‌ها به هر سو دوانده . به پيمانهء خود به شما مىپيمايد ، و هر ستم كه تواند به شما مىنمايد . امير آن از ملَّت اسلام برون افتاده است و در حيرت گمراهى ايستاده . پس ، آن روز از شما باقى نماند ، جز اندكى بىمقدار ، همچون دردى كه در ته ديگ ماند يا خرده‌هايى كه بر زمين ريزد از تنگ بار . چون پوست ، شما را مىپيرايد و چون كشت درو شده ، خرد مىنمايد . مؤمن را از جمع شما مىگزيند ، چنان كه مرغ دانهء درشت را از دانهء لاغر بر مىچيند . اين مذهبهاى گونه‌گون شما را به كجا مىكشاند ؟ و اين تاريكيها تا به كى در گمراهىتان مىنشاند ؟ و تا چند دروغها به راه فريبتان مىخواند ؟ از كجاتان آورده‌اند و به كجاتان باز مىگردانند ؟ هر عمر را به پايان رسيدنى است و هر رفته را باز آمدنى . پس حق را از عالم خداشناس خود بشنويد ، و دلهاتان را آماده كنيد ، اگر شما را خواند بيدار\r\n","description":"","footnote":"","page_name":" 101 ","page_number":131},
  {"content":"\r\nشويد . پيشواى قوم بايد با مردم خود به راستى سخن راند ، و پراكندگى را به جمعيت كشاند ، و ذهن خود را آمادهء پذيرفتن گرداند . درون كار را براى شما شكافت چنان كه مهره را شكافند ، و يا درخت سلم را براى صمغ كافند . در اين هنگام است كه باطل بر جاى استوار شود ، و نادانى بر طبيعتها سوار ، و كار ستمكار بزرگ گردد ، و دعوت - به حق - اندك و كم خريدار ، و روزگار چون درندهء ديوانه حمله آرد ، و باطل آرميده برخيزد ، و چون شتر نر بانگ بردارد . مردم در گناه برادر و يار شوند ، و در كار دين جدايى پذيرند ، در دروغ با هم دوست باشند و در راست يكديگر را دشمن گيرند . و چون چنين شود ، فرزند - با پدر - كينه توزد و باران كشت را سوزد ، فرومايگان درم افشانند ، و جوانمردان تهيدست مانند . مردم اين زمان گرگانند ، و پادشاهانشان درندگان ، و فرودستان طعمهء آنان ، و مستمندان - چون - مردگان . سرچشمهء راستى خشك شود ، و از آن دروغ جوشان . دوستى را به زبان به كار برند ، و به دل با هم دشمنان . گناه و نافرمانى وسيلت پيوند گردد و پارسايى عجب - و موجب ريشخند - و اسلام پوستين باژگونه پوشد و كس سخن حق ننيوشد - .\r\n( 109 )\r\n\r\nو از خطبه‌هاى آن حضرت است\r\nهر چيز برابر او فرو افتاده و خوار است ، و همه به دو ايستاده و برقرار . بىنيازى هر تهيدست است ، و عزّت هر خوار . نيروى هر ناتوان ، و پناه هر اندوهبار . هر كه سخن گويد ، سخن او شنود ، و هر كه خاموش باشد نهان او داند . هر كه زنده باشد ، روزيش با اوست ، و هر كه بميرد ، بازگشتش بدوست . ديده‌ها تو را نديده است تا از تو خبر دهد ، كه تو پيش از هر آفريده‌اى كه خواهد وصف تو را سر دهد . بيم تنهايى نداشتى تا خلق را بيافرينى ، و آنان را نيافريدى تا از ايشان سودى بينى . آن را كه بجويى از تو پيش نيفتد ،\r\n","description":"","footnote":"","page_name":" 102 ","page_number":132},
  {"content":"\r\nو آن را كه بگيرى از دستت نرهد ، و آن كه فرمان تو نبرد از قدرتت نكاهد ، و آن كه تو را مطيع باشد ، بر ملك تو نيفزايد . امر تو را بازنگرداند ، آن كه بر قضاى تو خشم گيرد ، و بىنياز از تو نبود ، آن كه فرمانت نپذيرد . هر رازى نزد تو آشكار است ، و هر نهانى نزد تو پديدار . تو هميشه‌اى و بىپايان ، تو پايان هر چيزى ، و گريز از تو نتوان . وعده‌گاه محضر توست ، و رهايى از تو جز به تو نيست ، و در دست قدرت تو زمام هر جنبنده‌اى است ، و به سوى تو بازگشت هر آفريده‌اى است . پاك خدايا ! چه بزرگ است آنچه مىبينيم از خلقت تو ، و چه خرد است ، بزرگى آن در كنار قدرت تو ، و چه با عظمت است آنچه مىبينيم از ملكوت تو ، و چه ناچيز است برابر آنچه بر ما نهان است از سلطنت تو ، و چه فراگير است نعمت تو در اين جهان ، و چه اندك است در كنار نعمتهاى آن جهان .\r\nاز اين خطبه است :\r\nاز فرشتگانى كه در آسمانهايت جايشان دادى ، و از زمين خود برترشان بردى . آنان از ديگر آفريدگانت تو را بهتر شناسند ، و از عقاب تو بيشتر مىهراسند ، و به تو نزديكترند - لا جرم پيوسته در حمد و سپاسند - نه در پشتهاى پدران بوده‌اند ، نه درون زهدانهاى مادران ، نه از نطفهء ناچيز آفريده‌اند ، و نه پراكندهء گردش زمان . آنان با مرتبتى كه از آن برخوردارند ، و منزلتى كه نزد تو دارند ، و يكدله تو را دوست دارند ، و تو را فراوان طاعت مىگزارند ، و اندك غفلتى در فرمان تو نيارند ، اگر آنچه بر آنان پوشيده است چنان كه بايد دانند ، كارهاى خود را خرد بينند ، و بر خويشتن خرده گيرند ، و بدانند كه تو را نپرستيدند ، چنان كه بايد ، و طاعت نگزاردند آنسان كه شايد . ستودن تو راست كه آفريننده و معبودى ، بندگانت را نيك آزمودى . خانه‌اى آفريدى و خوانى گستردى ، نوشيدنى ، و خوردنى ، و جفتها ، و خدمتكاران در آن فراهم آوردى ، و كاخها و نهرهاى روان ، و كشتزارها و\r\n","description":"","footnote":"","page_name":" 103 ","page_number":133},
  {"content":"\r\nميوه‌هاى فراوان . سپس دعوت كننده - پيامبران - فرستادى تا بندگانت را بدان خانه بخواند ، - خانه‌اى كه به آسايش در آن بماند - . نه دعوت كننده را پاسخ گفتند ، و نه آنچه را ترغيب كردى پذيرفتند ، و نه بدانچه تشويقشان كردى آرزومند شدند . مردارى را پذيره گرديدند ، و به خوردن آن رسوايى به خود خريدند ، و در دوستى آن با هم به سازش گراييدند ، و هر كه عاشق چيزى شود ، ديده‌اش را كور سازد و دلش را رنجور سازد . پس به ديدهء بيمار بنگرد و به گوش بيمار بشنود . خواهشهاى جسمانى پردهء خردش را دريده ، دوستى دنيا دلش را ميرانيده ، جان او شيفتهء دنياست و او بندهء آن است ، و به سوى هر كه چيزى از دنيا در دست دارد ، نگران است . هر جا كه دنيا برگردد ، در پى آن رود ، و هر جا روى آرد ، روى بدانجا كند . نه به گفتهء بازدارنده از سوى خدا خود را بازدارد ، و نه پند آن كس را كه از سوى او پند دهد در گوش آرد ، حالى كه فريفتگان دنيا را مىبيند كه دستگيرند و در چنگال مرگ اسير . نه جاى درگذشت از خطا ، و نه راه بازگشت به دنيا ، چگونه بر آنان فرود آمد آنچه نمىدانستند ، و چگونه فراق دنيا را ديدند و از آن ايمن نشستند . و به آخرت در آمدند ، و از آنچه بيمشان مىدادند نرستند . آنچه به آنان فرود آمد وصف ناشدنى است : از فراهم آمدن سختى مردن ، و بر دنياى از دست شده دريغ خوردن ، اندامها از آن سختى سست ، و از اختيار برون ، و رنگهاشان از بيم مرگ ، دگرگون . پس مرگ بيشتر به درون تنشان روى آرد ، تا آنكه به سخن گفتنشان نگذارد ، و او ميان كسانش - خاموش - به بيند و به گوشش مىشنود ، با عقل درست و خرد برجا مىانديشد كه عمرش را در چه تباه كرده ، و روزگارش را در چه كار به سر آورده . به ياد مالهايى افتد كه فراهم كرد ، و ننگريست كه از حلال و يا از حرام به دست آورد . از هر جاى گرفت كه توانست ، و حلال آن را از شبهه‌ناك ندانست . و بال گرد كردن آن مالش در گردن ، و هنگام جدايى و ترك آن كردن ، مانده براى وارثان تا خوش زيند و بهره گيرند از آن . براى جز او گوارا و نوش ، و او را سنگينى بار گرد آوردن\r\n","description":"","footnote":"","page_name":" 104 ","page_number":134},
  {"content":"\r\nبر دوش . خود سخت در گرو آن مانده - و ديگرى بدان كام دل رانده - ، دست پشيمانى مىخايد از آنچه به هنگام مرگ به دو رخ نمايد ، و آن را كه در زندگانى خواستار بود ، اكنون ناخواهان ، و كمتر آن را كه حسرتش مىخورد ، و رشك آن مىبرد آرزوكنان . پس مرگ پيوسته در تن او پيش راند ، تا زبانش چون گوش از كار بازماند . پس ميان كسان خود خاموش بيفتد ، نه زبانش سخنى گويد ، نه گوشش چيزى شنود . نگاه خود را از چهرهء اين به رخ آن مىافكند . گردش زبانشان را مىبيند ، امّا نمىشنود كه سخن آنان چيست ، و در بارهء كيست . سپس ، مرگ بيشتر به دو روى آرد و چشم او را چون گوشش از كار باز دارد ، و جان از تنش برون رود ، و مردارى ميان كسان خود شود . آنان در كنارش ترسان ، و از نزديك شدن به دو گريزان . نه با نوحه‌گرى همآواز ، و نه با كسى كه او را خواند دمساز . سپس او را به نقطه‌اى از زمين برند و در سپارند ، و با كرده‌اش واگذارند ، و ديده از ديدار او بردارند ، تا آنكه موعد نهاده سر رسد ، و قضاى الهى در رسد . و آخر آفريدگان به آغاز آن پيوندد - و مرگ تومار همه را بربندد - ، و ارادهء خدا خواهد كه خلق را نو گرداند - و براى كيفر و پاداش برانگيزاند - . آسمان را بشكافد و بخماند ، و زمين را بجنباند و سخت بلرزاند . كوهها را از بن بركند ، چنان كه از هيبت جلال ، و بيم سطوت او برخى به برخى زند ، و آنچه در زمين است برون آرد ، و از پس كهنگى تازه‌شان گرداند ، و پس از پراكندگى فراهمشان كند ، و براى آنچه خواهد از هم جداشان دارد . از كردارهاى پنهان و كارهاى كرده در نهان ، و آنان را دو گروه سازد : بر گروهى نعمت بخشيده ، و گروه ديگر را در عتاب كشيده . امّا طاعت پيشگان ، پاداش آنان را جوار خود ارزانى دارد و در خانهء خويش جاودانى . جايى كه فرود آمدگان از آن رخت نبندند ، و دگرگون حال\r\n","description":"","footnote":"","page_name":" 105 ","page_number":135},
  {"content":"\r\nنگردند . نه بيم آنان را فرا گيرد و نه بيمارى بدانها روى آورد ، نه خطرىشان پيش آيد و نه سفرىشان از جاى بركند . امّا نافرمانان ، آنان را در بدترين جاى فرود آرد . و دستهاشان را با غل در گردن در آرد . و پيشانيهاشان را تا به قدمها فرو دارد ، و بر آنان بپوشاند جامهء قطران و پاره آتشهاى سوزان . در عذابى كه سخت در گداز است ، و خانه‌اى در آن به روى ساكنانش فراز . در آتشى زبانه زن و غرّنده ، با زبانه‌اى سوزان و آوايى ترساننده . باشندهء آن رخت نتواند بست ، و اسير آن با سربها نتواند رست ، و قيدهاى آن را نتوان شكست . نه - ماندن - را مدّتى است كه سر رسد ، و نه مردم را اجلى تا در رسد .\r\nاز اين خطبه است در ذكر پيامبر ( ص )\r\nدنيا را خوار ديد ، و كوچكش شمرد ، سبكش گرفت و هيچش به حساب آورد ، و دانست كه خدا دنيا را از او گرفت چون چنين خواسته بود ، و ديگرى را ارزانى داشت چون حقير مىبود . پس ، به دل از آن روى برگرداند ، و يادش را در خاطر خويش ميراند ، و دوست داشت كه زينت دنيا از ديده‌اش نهان شود تا از آن رختى گرانبها نگزيند ، و اميد ماندن در آن به دلش ننشيند . رسالت پروردگار را چنان رساند ، كه براى كسى جاى عذر نماند ، و امّت خود را اندرز گفت و ترساند ، و مژدهء بهشتشان داد ، و بدان خواند . ما درخت نبوّتيم و فرود آمد نگاه رسالت ، و جاى آمد شد فرشتگان رحمت ، و كانهاى دانش و چشمه‌سارهاى بينش . ياور و دوست ما ، اميد رحمت مىبرد ، و دشمن و كينه‌جوى ما ، انتظار قهر و سطوت .\r\n( 110 )\r\n\r\nو از خطبه‌هاى آن حضرت است\r\nهمانا بهترين چيز كه نزديكى خواهان به خداى سبحان بدان توّسل\r\n","description":"","footnote":"","page_name":" 106 ","page_number":136},
  {"content":"\r\nمىجويند ، ايمان به خدا و پيامبر ، و جهاد در راه خداست ، كه موجب بلندى كلمهء مسلمانى است و يكتا دانستن پروردگار كه مقتضاى فطرت انسانى است ، و بر پاداشتن نماز كه آن - ستون - دين است ، و دادن حقّ مستمندان - زكات - كه واجب شرع مبين است ، و روزهء ماه رمضان كه نگهدارنده از عقاب است - و بازدارندهء عذاب - ، و حجّ ، و عمره گزاردن ، كه فقر را براندازند و گناهان را پاك سازند ، و پيوند با خويشان - صلهء رحم - كه مال را افزون سازد ، و اجل را واپس اندازد ، و صدقه دادن نهانى كه گناه را پاك كند و بر جا نگذارد ، و صدقه دادن آشكارا كه مرگ بد را باز دارد ، و كارهاى نيك كه - نكوكار را - از در افتادن به خوارى نگه دارد . به ياد خدا باشيد كه نيكوترين ذكر ، ياد خداست ، و آنچه پرهيزگاران را وعده داده خواهان شويد ، كه وعدهء او راستترين وعده‌هاست . و به سيرت پيامبرتان اقتدا كنيد كه برترين سيرت است ، و به سنّت او بگرويد كه راهنماترين سنت است ، و قرآن را بياموزيد كه نيكوترين گفتار است ، و آن را نيك بفهميد كه دلها را بهترين بهار است ، و به روشنايى آن بهبودى خواهيد ، كه شفاى سينه‌هاى بيمار است ، و آن را نيكو تلاوت كنيد ، كه سودمندترين بيان و تذكار است . همانا عالم كه علم خود را كار نبندد ، چون نادانى است سرگردان ، كه از بيمارى نادانى نرهد ، بلكه حجّت بر او قويتر است و حسرت او را لازمتر ، و نزد خدا سرزنشش از همه بيشتر .\r\n( 111 )\r\n\r\nو از خطبه‌هاى آن حضرت است\r\nامّا بعد ، من شما را از دنيا مىترسانم كه - در كام - شيرين است و - در ديده - سبز و رنگين . پوشيده در خواهشهاى نفسانى ، و - با مردم - دوستى ورزد با نعمتهاى زودگذر اين جهانى . متاع اندك را زيبا نمايد ، و در لباس آرزوها در آيد ، و خود را با زيور غرور بيارايد . شادى آن نپايد ، و از اندوهش ايمن بودن نشايد . فريبنده‌اى است بسيار آزار ، رنگپذيرى است ناپايدار ، فنا شونده‌اى\r\n","description":"","footnote":"","page_name":" 107 ","page_number":137},
  {"content":"\r\nمرگبار ، كشنده‌اى تبهكار . چون با آرزوى خواهندگان دمساز شد ، و با رضاى آنان همآواز ، بينند - سرابى بوده است - و بيش از آن نيست كه خداى سبحان فرموده است : « همچون آبى كه فرو فرستاديم آن را از آسمان ، پس بياميخت رستنيهاى زمين بدان ، پس گياه خشكى گرديد كه باد آن را از اين سو بدان سو گردانيد و خدا بر همه چيز تواناست » . كسى از نعمت آن در سرورى نبود ، جز كه پس آن اشكى از ديده‌هايش پالود ، و روى خوش به كسى نياورد ، جز آنكه با سختى و بدحالى پشت به دو كرد ، و باران آسايشش بر كسى نباريد ، جز آنكه با رگبار بلايش بيازاريد ، و در خور دنياست كه اگر بامداد ياور كسى بود ، شامگاهش ناشناس انگارد ، و اگر از سويى گوارا و شيرين است ، از سوى ديگر تلخى و مرگ با خود آرد . كسى از نعمت آن طرفى نبندد ، جز آنكه از مصيبتهايش به دو رنجى رسد ، و شامگاهان زير پر آسايشش نخسبد ، جز آنكه بامدادان شاهبال بيم بر سر او فرو كوبد . سخت فريبنده‌اى است و فريبا است آنچه در آن است ، سپرى شونده است و سپرى است هر كه بر آنست . توشهء نيك از آن نتوان برداشت جز پرهيزگارى و ترس از پروردگار . كسى كه از دنيا كمتر بهره بردارد ، از آنچه موجب ايمنى اوست بيشتر دارد ، و آن كه از دنيا نصيب بيشتر گيرد ، از آنچه موجب هلاك اوست بيشتر گرفته و به زودى زوال پذيرد . بسا كسى كه بدان اعتماد كرد ، و ناگهان مزهء تلخ مصيبت را به دو چشاند ، و بسا صاحب اطمينانى كه ناگهانش در خاك و خون نشاند . بسا صاحب عظمتى كه او را خرد و ناچيز ساخت ، و بسا نازنده‌اى كه او را به خوارى انداخت . دولت آن زود گذار است و عيش آن تيره و تار . گواراى آن شور است و شيرين آن با تلخى آميخته ، غذاى آن زهر ، و اسباب و دستگاه آن پوسيدهء درهم ريخته . زندهء آن در معرض مردن ، تندرستش دستخوش در بيمارى به سر بردن . ملك آن برده ، عزيز آن شكست خورده . آن كه از آن فراوان دارد ، گرفتار نكبت و و بال ، و آن كه به دو پناه برده ، ربوده مال . آيا شما در جاى آنان به سر نمىبريد كه مردند ؟ عمرى درازتر از شما داشتند ، و آثارى پايدارتر به جا گذاشتند ، و تخم آرزو بيشتر در دل كاشتند ، و شمارشان فزونتر بود ، و سپاهيانشان فراگيرتر . دنيا را چسان پرستيدند ، و آن را چگونه بر خود گزيدند ؟ سپس از آن رخت بر بستند ، بىتوشه‌اى كه كفايت آنان تواند ، و يا\r\n","description":"","footnote":"","page_name":" 108 ","page_number":138},
  {"content":"\r\nمركبى كه به منزلشان رساند . شنيده‌ايد دنيا خود را فداى آنان كرده باشد ، يا به گونه‌اى يارىشان داده ، يا با آنان به نيكى به سر برده ؟ نه چنين است كه سختى آن بدانها چنان رسيد كه پوست و گوشتشان را دريد . با سختيها ، سستشان كرد ، و با مصيبتها ، خوارشان نمود ، و بينىشان را به خاك ماليد ، و زير پايشان سود ، و دشواريهاى زمانه را بر آنچه با آنان كرد ، افزود . ديديد چگونه آن را كه برابرش فروتنى كرد ، و بر خويشتنش گزيد و روى به دو آورد ، نشناخت ، و با او نساخت تا آنكه بار بستند و براى هميشه از آن گسستند . آيا جز گرسنگى توشه‌اى همراهشان كرد ؟ يا جز در سختىشان فرود آورد ؟ يا روشنى آن برايشان جز تاريكى بود ؟ يا جز پشيمانى چيزى بدرقهء راهشان نمود ؟ پس چنين دنيايى را مىگزينيد ؟ يا بدان اطمينان مىكنيد ؟ يا آزمند آن مىشويد ؟ بد خانه‌اى است براى كسى كه بدان گمان بد نيارد ، يا در آن خود را از بيم وى ايمن شمارد . پس بدانيد - و شما مىدانيد - كه آن را خواهيد واگذاشت ، و از آن رخت خواهيد برداشت ، و پند گيريد در آن از آنان كه گفتند : « از ما نيرومندتر كيست ؟ » بر دوشها - به گورهاشان بردند ، بىآنكه سوارشان خوانند ، و در قبرهاشان فرود آوردند و مهمانشان ندانند . از پهنهء زمين ، براى آنان گورها ساختند ، و از خاك كفنها پرداختند ، و از استخوان پوسيده‌ها همسايگان . همسايگانى بىزبان . نه خواننده را پاسخ دهند ، نه ستمى را بازدارند ، و نه به نوحه‌گرى توجّهى دارند . اگر باران بر آنان ببارد شادمان نگردند ، و اگر خشكسالى بود ، نوميد نباشند . فراهمند و يكان يكان ، همسايه‌هايند و دوران . به هم نزديكند ، و هم را نمىبينند . كنار همند و از هم كناره مىگيرند . بردبارانى كينه‌هاشان رفته ، بىخبرانى ، حسدهاشان مرده ، نه از ايشان بيم آزارى و نه از آنان اميد يارى . روى زمين را هشتند و در دل آن نهفتند . فراخى را نهادند و در تنگناى خفتند . به جاى زندگى با كسان ، غربت را گزيدند ، و به جاى روشنايى در تاريكى خزيدند . چنان كه در آن آمدند ، آن را ترك گفتند ، نه پاى افزار در پا ، و نه بر تن قبا . با كردار خود از آن رخت\r\n","description":"","footnote":"","page_name":" 109 ","page_number":139},
  {"content":"\r\nبستند و به زندگانى هميشگى و خانهء جاودانى پيوستند ، چنان كه خداى سبحان گويد :\r\n« چنان كه اوّل آفرينش را آغاز كرديم ، آن را باز مىگردانيم ، وعده‌اى است بر ما ، و همانا ما اين كار را كننده‌ايم » .\r\n( 112 )\r\n\r\nو از خطبه‌هاى آن حضرت است كه در آن ذكر ملك الموت را كرده است\r\nآيا چون به خانه‌اى در آمد از آمدن او آگاه مىشوى ؟ آيا هنگامى كه يكى را مىميراند ، او را مىبينى ، بچّه را چگونه در شكم مادر مىميراند ؟ از راه اندام مادر به درون او در مىشود ؟ يا روح به اذن پروردگارش به دو پاسخ مىدهد ؟ يا او با كودك ، درون شكم مادر به سر مىبرد ؟ آن كه وصف آفريده‌اى چون خود را نتواند ، صفت كردن خداى خويش را چگونه داند .\r\n( 113 )\r\n\r\nو از خطبه‌هاى آن حضرت است\r\nشما را از اين دنيا مىپرهيزانم ، كه منزلگاهى است ناپايدار ، نه خانهء ماندن و نه جايگاه قرار . خود را آراسته ، و به آرايش خويش شيفته است ، و ديگران را به زينت خويشتن فريفته . خانه‌اى نزد خداوند آن خوار - و متاعى بىمقدار - . حلال آن را به حرامش معجون داشته است ، و خوبى آن را به بدىاش مقرون و زندگانىاش را به مرگ آميخته است ، و در كاسهء شهدش شرنگ ريخته است . خداوند تعالى آن را براى دوستانش نگزيد ، و در دادن آن به دشمنانش بخل نورزيد . خير آن اندك است ، و شرّ آن آماده ، فراهم آن پريشان ، و ملك آن ربوده ، و آبادان آن رو به ويرانى نهاده . آنچه ويران گردد ، خانهء خوبى نيست و به كار نيايد ، و عمرى كه چون توشه پايان پذيرد ، زندگانى به شمار نيايد . و روزگارى كه چون پيمودن راه به سر آيد ، دير\r\n","description":"","footnote":"","page_name":" 110 ","page_number":140},
  {"content":"\r\nنپايد . آنچه را خدا بر شما واجب كرده مطلوب خود شماريد ، و توفيق گزاردن حقّى را كه از شما خواسته ، هم از او چشم داريد ، و پيش از آنكه مرگ شما را فرا خواند ، گوش به دعوتش بداريد . آنان كه خواهان دنيا نيستند ، دلهاشان گريان است ، هرچند بخندند ، و اندوهشان فراوان است ، هر چند شادمان گردند ، و با نفس خود در دشمنى بسيار به سر برند ، هر چند ديگران بدانچه نصيب آنان شده ، غبطه خورند . ياد مرگ از دلهاى شما رفته است و آرزوهاى فريبنده جاى آن را گرفته . دنيا بيش از آخرت مالكتان گرديده و اين جهان ، آن جهان را از يادتان برده . همانا شما برادران دينى يكديگريد ، چيزى شما را از هم جدا نكرده ، جز درون پليد و نهاد بد كه با آن به سر مىبريد . نه هم را يارى مىكنيد ، نه خير خواه هميد ، نه به يكديگر چيزى مىبخشيد ، و نه با هم دوستى مىورزيد . شما را چه مىشود كه به اندك دنيا ، كه به دست مىآوريد ، شاد مىشويد ، و از بسيار آخرت ، كه از دستتان مىرود ، اندوهناك نمىگرديد ؟ و اندك دنيا را كه از دست مىدهيد ، ناآرامتان مىگرداند ، چندان كه اين ناآرامى در چهره‌هاتان آشكار مىشود ، و ناشكيبا بودن از آنچه بدان نرسيده‌ايد ، پديدار . گويى كه دنيا شما را خانهء اقامت و قرار است ، و كالا و سود آن هميشه براى شما پايدار . چيزى شما را باز نمىدارد ، از آنكه عيب برادر - دينى - خود را - كه از آن بيم دارد - روياروى او بگوييد ، جز آنكه مىترسيد ، او همچنان عيب را - كه در شماست - به رختان آرد . در واگذاشتن آخرت و دوستى دنيا با هم يك دليد ، و هر يك از شما دين را بر سر زبان داريد . چنان از اين كار خشنوديد كه كارگرى كار خود را به پايان آورده ، و دوستى خداوند خويش را حاصل كرده .\r\n( 114 )\r\n\r\nو از خطبه‌هاى آن حضرت است\r\nسپاس خداى راست كه ستايش را به نعمتها پيوسته مىدارد ، و نعمتها را به سپاس وابسته . مىستاييم او را بر بخششهاى او ، چنان كه مىستاييم او را هنگام بلاى او ، و از او يارى مىخواهيم در هدايت اين مردم : كندكاران ، در آنچه بدان مأمورند و بايد ، شتابزدگان ، بدانچه آنان را از آن بازداشته‌اند و نشايد . از او آمرزش مىخواهيم در آنچه علم او آن را فرا گرفته ، و كتاب او آن\r\n","description":"","footnote":"","page_name":" 111 ","page_number":141},
  {"content":"\r\nرا بر شمرده ، علمى كه چيزى را فرانا گرفته نيست ، و كتابى كه چيزى را واگذاشته نيست . به دو ايمان داريم ، ايمان كسى كه غيبها را به چشم ديده است ، و بر آنچه وعده داده‌اند ، آگاه گرديده . ايمانى كه اخلاص آن شرك را زدوده است ، و يقين آن شك را زايل نموده ، و گواهى مىدهيم ، كه خدايى نيست جز خداى يكتا ، نه شريكى دارد و نه همتا ، و اين كه ، محمّد ( ص ) بندهء او و فرستادهء اوست ، درود و سلام خدا بر او و خاندان او باد . دو گواه كه گفتار را بالا برند و كردار را ارتقاء دهند . ميزانى كه اين دو گواه را در آن نهند سبك نباشد ، و ميزانى كه اين دو را از آن بردارند سنگين نبود . بندگان خدا ! شما را وصيّت مىكنم به تقوى ، و ترس از خدا ، كه توشهء راه است ، و در معاد - شما را - پناهگاه است . توشه‌اى كه به منزل رساند ، پناهگاهى كه ايمن گرداند . آن كه بدان خواند ، بهتر از همه دعوت را به گوش - مردم - رساند ، و آن كه فرا گرفت بهتر از هر كس سخن را در گوش كشاند ، پس خواننده دعوت خود را شنواند ، و شنونده خود را رستگار گرداند . بندگان خدا ، پرهيز از نافرمانى خدا دوستان او را از در افتادن در حرامهاى او نگاهداشته است ، و دل آنان را با ترس وى همراه داشته است ، چندان كه شبها بيدارشان مىدارد ، و روزهاى گرم را با تشنگى بر آنان به سر مىآرد . آسايش عقبى را با رنج دنيا به دست آورده‌اند ، و سيرابى - آنجا - را با تشنگى خوردن - در اينجا - . اجل را نزديك ديده‌اند و در عمل پيشدستى كرده‌اند . آرزو را دروغ خواندند - و براى آن نزيستند - ، و مرگ را - حقيقت ديدند - و بدان نگريستند . و آن گاه دنيا خانهء نيست شدن است ، و رنج بردن ، و دگرگونى پذيرفتن ، و عبرت گرفتن . نشان نابود شدن ، اين كه روزگار ، كمان خود را به زه كرده است ، تيرش به خطا نرود ، و زخمش به نشود ، بر زنده تير مرگ ببارد ، و تندرست را به بيمارى از پا در آرد ، و نجات يافته را در ناتوانى و ماندگى دارد . خورنده‌اى است كه روى سيرى نبيند ، نوشنده‌اى است كه تشنگىاش فرو ننشيند . و نشان رنج دنيا ، اين كه : آدمى فراهم مىكند آنچه نمىخورد ، و مىسازد آنچه در آن نمىنشيند ، پس به سوى خدا مىرود ، نه مالى برداشته ، و نه خانه‌اى با خود داشته . و نشان دگرگونى آن ، اين كه : كسى را كه به دو رحمت آرند بينى كه - روزى - حسرت وى خورند ، و حسرت خورده را بينى كه بر او رحمت برند ، و اين نيست جز به خاطر نعمتى كه رخت بر بسته ، و يا نقمتى كه\r\n","description":"","footnote":"","page_name":" 112 ","page_number":142},
  {"content":"\r\nفرود آمده و بار گسسته . و نشان عبرت دنيا ، اين كه : آدمى بدانچه آرزو دارد ، نزديك مىشود ، و رسيدن اجل رشتهء آرزوى او را مىبرد . نه آنچه آرزو داشت به دست آمده ، و نه آن كه مرگ ، چشم به دو دوخته ، واگذارده است . پاك و منزّه است خدا ! شادى دنيا چه فريبنده است ، و سيرابى آن چه تشنگى آورنده ، و سايهء آن چه گرم و سوزنده . نه آينده - مرگ - را ردّ توان كرد ، و نه گذشته را باز توان آورد . پاك و منزّه است خدا ، چه نزديك است زنده به مرده ، به خاطر پيوستن بدان ، و چه دور است مرده از زنده ، به خاطر بريدن وى از آن ! همانا ، هيچ چيز از بدى ، بدتر نيست جز عقاب آن ، و هيچ چيزى از خوبى ، خوبتر نيست جز ثواب آن ، و هر چيز از دنيا ، شنيدن آن بزرگتر از ديدن آن است ، و هر چيز از آخرت ، ديدن آن بزرگتر از شنيدن آن است . پس بسنده باشد شما را شنيدن ، از آنچه عيان است ، و خبر يافتن ، از آنچه در غيب نهان است . و بدانيد ! آنچه از دنيا بكاهد و بر آخرت بيفزايد ، بهتر است از آنچه از آخرت بكاهد ، و در دنيا زيادت آيد . چه بسيار نقصان يافته‌اى كه سود برده ، و زيادت برده‌اى كه زيان كرده . آنچه بر شما رواست و بدان مأموريد ، وسيعتر از چيزى است كه شما را از آن بازداشته‌اند ، و آنچه بر شما حلال است ، بيش از چيزى است كه بر شما حرام كرده‌اند . پس آنچه را اندك است ، به خاطر آنچه بسيار است واگذاريد ، و آنچه را بر شما تنگ گرفته‌اند ، به خاطر آنچه بر شما فراخ كرده‌اند به جا مياريد . روزى شما را ضمانت كرده است و شما مأمور به كرداريد . پس مبادا خواستن آنچه برايتان ضمانت شده ، مهمّتر از كارى باشد كه بر عهده داريد . با اين كه به خدا سوگند ، شك بر يقين روى آورده و آن را از ميان برده ، چنان كه گويى به دست آوردن روزى ضمانت شده بر شما واجب است ، و به جاى آوردن آنچه واجب است ، از گردنتان فتاده . پس به كار پيشدستى كنيد ! و از ناگهان رسيدن اجل بترسيد ، كه اميد بازگشت عمر رفته چون روزى از دست شده نيست . آنچه از روزى از دست رفته ، اميد افزودن آن در فردا رود ، و آنچه ديروز از عمر رفته ، اميد نيست كه امروز بازگردد . كه اميد به آينده است و نوميدى با گذشته ، « پس چنان كه بايد ترس از خدا را پيشه گيريد و جز بر مسلمانى مميريد . »\r\n","description":"","footnote":"","page_name":" 113 ","page_number":143},
  {"content":"\r\n( 115 )\r\n\r\nو از خطبه‌هاى آن حضرت است در خواستن باران\r\nخدايا ! كوههاى ما كفيده است ، و زمين ما تيره‌رنگ گرديده ، و چارپايانمان تشنه‌اند ، و در آغلهاى خود سرگردانند ، و چون زن بچّه مرده فرياد كنانند . ملول از آنكه به چراگاهها آيند و روند ، آرزوشان نه ، كه به آبشخورهاشان در شوند . خدايا ! رحمت آر بر نالهء گوسفندان ، و فرياد ماده اشتران . خدايا ! رحمت آر بر سرگردانى آنان به هنگام رفتنشان و ناله‌شان به هنگام در شدنشان . خدايا ! هنگامى به سوى تو بيرون شديم ، كه خشكسالى پياپى بر ما رسيد ، و ابرهامان كه باراندار مىنمود ، به خشك ابر مبدّل گرديد . پس ! تو دردمند را اميد دهنده‌اى ، و خواهنده را بسنده . خدايا ! تو را مىخوانيم - هنگامى كه مردم نوميدند ، و ابر رحمت بازداشته ، و چرندگان تباه شده كه ما را به كردارمان مگيرى ، و به گناهانمان عقوبت مفرمايى . و رحمت خود را بر ما بگستران به ابر بسيار باران ، و بهار پر آب ، و گياه خوشنماى شاداب ، بارانى درشت قطره كه زنده سازى بدان ، آنچه مرده است ، و بازگردانى بدان ، آنچه از دست شده است . خدايا ! بارانى ده : زنده كننده ، سيراب سازنده ، فراگير و به همه جا رسنده ، پاكيزه و با بركت ، گوارا و فراخ نعمت ، گياه آن بسيار ، شاخه‌هايش به بار ، برگهايش تازه و آبدار . تابندهء ناتوانت را بدان توان دهى ، و شهرهاى مرده‌ات را جان دهى . خدايا ! بارانى ده كه ببارد ، و زمينهاى بلند ما بدان گياه آرد ، و در زمينهاى پست آب روان گردد ، و پيرامون ما نعمت فراوان گردد . ميوه‌هاى ما را بسيار گرداند ، و گله‌هاى ما بدان ، زنده‌ماندن تواند . دور دستهامان از آن سود يابند ، و پيرامونيان ما بدان نيرو گيرند ، از بركتهايت كه همه را فراگير\r\n","description":"","footnote":"","page_name":" 114 ","page_number":144},
  {"content":"\r\nاست ، و بخششهاى بسيارت كه خاصّ آفريده‌هاى فقير است ، و بر جانورهاى واگذاشته كه كس تيمار آنها را نداشته ، و بر ما فرود آر بارانى سيراب كننده ، ريزان و پيوسته ، و هر قطره از آن بر قطرهء ديگر جسته ، بارانى ، كه نه برق آن بىآبى باشد ، و نه ابرش بىباران . ابرها بىباد سرد و بارانش ريزان ، تا گرفتاران خشكسالى از باريدن آن ، گياه فراوان يابند ، و قحطى زدگان به بركتش زنده گردند ، كه همانا ، تو آنى كه پس از نوميد شدن مردمان ، باران مىبارانى ، و رحمت خويش مىگسترانى ، و تو يارى و مددكار ، و ستوده و به ستودن سزاوار ! [ گفته آن حضرت عليه السلام : « انصاحت جبالنا » يعنى : شكافته شد از خشكسالى ، و گويند : « انصاح الثّوب » يعنى : جامه پاره گرديد ، « انصاح النّبت » و « صاح و صوّح » : رستنى پژمرده و خشك شد . « هامت دوابّنا » يعنى : تشنه شدند ، و « هيام » تشنگى است . « حدابير السّنين » : جمع « حدبار » ، و آن مادّه شترى است كه راه رفتن ، آن را لاغر كرده باشد . امام سال را ، كه قحطى در آن فراوان گرديده ، بدان تشبيه كرده . « ذو الرّمه » گفته است : « ماده شتران لاغرى كه پيوسته از كوفتگى و لاغرى در خوابگاه خفته‌اند ، و يا آنها را به زمين خشك و بىآب و علف مىرانيم . » و گفتهء حضرت : « لا قزع ربابها » : قزع پاره‌هاى كوچك ابر ، جدا از يكديگر است . « و لا شفّان ذهابها » ، تقدير آن « و لا ذات شفّان ذهابها » ، « شفّان » باد سرد است و « ذهاب » بارانهاى نرم ، و كلمهء ( ذات ) را به خاطر واضح بودن آن بر شنونده ، حذف كرده است . 
  ]\r\n( 116 )\r\n\r\nو از خطبه‌هاى آن حضرت است\r\nاو را فرستاد تا حقّ را دعوت كنندهء راه باشد ، و بر آفريدگان گواه باشد .\r\n","description":"","footnote":"","page_name":" 115 ","page_number":145},
  {"content":"\r\nاو پيامهاى پروردگارش را رساند . نه سستى كرد و نه بازماند ، و در راه خدا با دشمنان او جهاد كرد ، نه ناتوان شد و نه عذرى آورد . پيشواى هر كه پرهيزگارى پيش گيرد ، و ديدهء هر كه هدايت پذيرد .\r\nاز اين خطبه است :\r\nاگر آنچه من مىدانم - و غيب آن بر شما پوشيده است - مىدانستيد ، به بيابانها بيرون مىشديد ، و بر كرده‌هاى خويش مىگريستيد . به سر و سينه مىزديد ، و مالهاى خود را بىنگهبان وامىگذاشتيد ، و كسى را بر آن نمىگماشتيد ، و هر يك كار خود را مىساخت و به ديگرى نمىپرداخت . ليكن آنچه را فراياد شما آوردند ، به فراموشى سپرديد ، و از آنچه‌تان ترساندند خود را ايمن ديديد . پس انديشهء درست از سرتان رفته است ، و كارها بر شما آشفته . به خدا ، دوست داشتم خدا ميان من و شما جدايى اندازد ، و مرا بدان كه از شما به من سزاوارتر است ملحق سازد . به خدا كه ، مردمى بودند :\r\nمبارك رأى ، آراسته به بردبارى ، راست گفتار ، وانهندهء ستم و زشتكارى . پيش افتادند ، و راه راست را گرفتند ، و در آن راه ، شتابان رفتند . پس پيروز شدند به نعمت جاودان ، و كرامت گوارا و رايگان . به خدا ، به زودى مردى از « ثقيف » بر شما چيره شود مردى سبكسر ، گردنكش و ستمگر ، كه مالتان را ببرد و پوستتان را به درد ، ابو وذحه ! بس كن . [ مىگويم ، وذحه : خنفساء ، خبزوك - سرگين گردان - بود ، و در اين گفتار اشارتى است به « حجّاج و او را با « خبزدوك » داستانى است كه اينجا جاى گفتن آن نيست . 
  ]\r\n( 117 )\r\n\r\nو از سخنان آن حضرت است\r\nنه مالهايى بخشيديد در راه كسى كه آن مالها را روزى كرد ، و نه جانهايى به خطر افكنديد به خاطر آنكه آن جانها را پديد آورد . شما ، به نام خدا خود را از ديگر بندگان خدا گراميتر مىشماريد ، و خدا را در ديدهء بندگان\r\n","description":"","footnote":"","page_name":" 116 ","page_number":146},
  {"content":"\r\nوى حرمت نمىگذاريد . پند گيريد از فرود آمدنتان در خانه‌هاى كسان ، كه پيش از شما مىبودند در آن ، و بريدن پيوند از نزديكتر برادران .\r\n( 118 )\r\n\r\nو از سخنان آن حضرت است\r\nشماييد ياران حق ، و برادران در دين و ايمان ، و در روز جنگ ، چون سپر نگاهبان ، و خاصّگانيد و محرمان ، جدا از ديگر مردمان . آن را كه پشت كند ، به يارى شما مىزنم و به راه مىآورم ، و طاعت آن را كه رو آرد ، اميد مىدارم . پس مرا يارى كنيد ، به خيرخواهى نمودن ، نصيحتى تهى از دغلى و دورويى بودن كه به خدا ، من از مردمان بر مردمان اولايم ، - كه وصى و جانشين رسول خدايم .\r\n( 119 )\r\n\r\nو از سخنان آن حضرت است مردم را فراهم آورد و براى جهاد برانگيخت ، آنان لختى خاموش ماندند .\r\nپس فرمود « شما را چه مىشود مگر گنگيد ؟ » گروهى گفتند : اى امير مؤمنان ، اگر تو به راه بيفتى با تو به راه مىافتيم . فرمود :\r\nشما را چه مىشود ؟ كه توفيق رستگارى ميابيد ! و به راه انصاف و عدل ، هدايت مشويد . سزاوار است در اين هنگام من بيرون شوم ؟ براى چنين كار مردى بايد كه من او را بپسندم ، مردى از شما دلير در كار جنگ آزموده و با تدبير . مرا نسزد كه شهر و سپاه و بيت المال را بگذارم ، و خراج زمين ، و قضاوت مسلمانان ، و نگريستن در حقّ طلبكاران را ناديده انگارم . آن گاه با دسته‌اى بيرون شوم ، و به دنبال دسته‌اى به راه افتم ، و چون تير ناتراشيده و سوفار نانهاده كه در تيردان تهى بود ، از اين سو و آن سو غلطم . حالى كه من قطب آسيايم ، بر جاى ايستاده ، و آسيا سنگ به دورم در گردش افتاده . اگر از آن جدا شوم ، مدار آن بلرزد و سنگ زيرين آسيا از جاى بگردد . به خدا كه\r\n","description":"","footnote":"","page_name":" 117 ","page_number":147},
  {"content":"\r\nاين رايى خطاست ، - و بيرون شدن من در چنين حال نه سزاست - . به خدا ، اگر اميد شهادتم هنگام ديدار دشمن نبود و اى كاش برايم مقدّر بود ، پاى در ركاب مىنهادم و از جمع شما بيرون مىفتادم و شما را نمىطلبيدم ، چندان كه باد جنوب و شمال آيد - كه مرا از ديدن شما ملال آيد - . سودى ندارد كه شما در شمار بسياريد ، ما دام كه دل با يكديگر نداريد . شما را به راه راست در آوردم ، راهى كه روندهء آن هلاك نگردد جز آنكه خود هلاك خود خواهد . آن كه بر پا ايستد به بهشت رود و آن كه بلغزد به آتش در آيد .\r\n( 120 )\r\n\r\nو از سخنان آن حضرت است\r\nبه خدا كه دانستم رساندن پيامها را ، و انجام دادن وعده‌ها را ، و بيان داشتن امر و نهىها را . درهاى حكمت الهى نزد ما اهل بيت گشوده است ، و چراغ دين با راهنمايى ما افروخته است . بدانيد كه راههاى دين - كه نزد ماست - يك راه است ، و آن راست - و كوتاه است - كسى كه آن راه را پيش گيرد ، به منزل رسيده و غنيمت برده ، و كسى كه در آن نرود ، گمراه است ، و پشيمانى خورده . براى روزى كار كنيد كه اندوخته‌ها براى آن نهند - تا به كار شود ، و رازها در آن روز آشكار شود . آن را كه سودش ندهد خردى كه دارد ، چگونه از خردى كه با او نيست سود بردارد ؟ كه آن غايب ، ناتوانتر است از آنچه پيداست . و آن پنهان ، محتاجتر است از آنچه هويداست . از آتشى بپرهيزيد ، كه گرمى آن سخت است و ژرفاى آن دورتك و پر از بيم ، زيور آن آهن و نوشيدنى آن زردآب و چرك و ريم . بدانيد نام نيك كه خدا براى كسى ميان مردم گذارد ، بهتر از مال است كه او براى كسى نهد ، كه او را سپاس ندارد .\r\n( 121 )\r\n\r\nو از سخنان آن حضرت است\r\n[ مردى از اصحاب او برخاست و گفت : « ما را از داورى بازداشتى ، سپس خود داور گماشتى . ما نمىدانيم كدام يك از دو كار ، راست و استوار\r\n","description":"","footnote":"","page_name":" 118 ","page_number":148},
  {"content":"\r\nاست . » امام دست خود بر دست ديگر زد و فرمود : 
  ] اين پاداش كسى است كه پيمان بسته را واگذارد ، - و آن را به حساب نيارد - به خدا سوگند ، آن گاه كه شما را فرمان دادم بدانچه دادم ، كارى ناخوش ، كه خدا خيرى در آن نهاده بود ، به عهده‌تان نهادم . اگر پايدار مىمانديد ، شما را راهنمايى مىكردم ، و اگر كژى پيش مىگرفتيد ، به راه راستتان مىآوردم . اگر سر باز مىزديد ، تدارك كارتان مىكردم . صواب اين بود ، و راى درست چنين . امّا به كه ؟ و با چه كس - و براى آزار من ، بودن شما بس - . مىخواهم خود را با شما درمان كنم و درد من شماييد ، چونان كه كسى خواهد خار را به خار از تن برون كند ، و خار در تن او بيشتر شكند . خدايا پزشكان اين درد مرگبار به جان آمدند ، و آبرسانان بدين شوره‌زار ، ناتوان شدند . كجايند مردمى كه به اسلامشان خواندند ، و آن را پذيرفتند ، و قرآن خواندند ، و معنى آن را به گوش دل شنفتند ؟ به كارزارشان برانگيختند ، و آنان همچون ماده شتر كه به بچّهء خود روى آرد ، شيفتهء آن گرديدند . شمشيرها از نيام برآوردند ، و گروه گروه ، و صف در صف روى به اطراف زمين كردند . بعضى نجات يافتند ، و بعضى مردند . نه مژدهء زنده ماندن زندگان را شنفتند ، و نه آنان را بر مردگان تعزيت گفتند . چشمانشان از گريه تباه ، شكمهاشان از روزه لاغر ، و به پشت چسبيده . لبهاشان از دعا خشك ، و پژمرده گرديده ، رنگها زرد از شب زنده‌دارى - بسيار - بر رخسارشان گرد فروتنى پديدار . برادران من اينانند كه رفته‌اند ، و ماراست كه تشنهء ديدارشان بپاييم ، و بر جدايى آنان دست حسرت به دندان بخاييم . شيطان راههاى خود را به شما آسان مىنمايد ، و خواهد كه گرههاى استوار دينتان را يكى پس از ديگرى بگشايد ، و به جاى هماهنگى بر پراكندگىتان بيفزايد . پس ، از دمدمه ، و وسوسهء او روى برگردانيد ، و نصيحت آن كس را كه خيرخواه شما است قبول كنيد ، و در گوش كشانيد ، و به جان بپذيريد - تا زيانبار ممانيد - .\r\n","description":"","footnote":"","page_name":" 119 ","page_number":149},
  {"content":"\r\n( 122 )\r\n\r\nو از سخنان آن حضرت است\r\nكه به خوارج گفت . امام به اردوى آنان رفت و آنان به گماردن داوران خرده مىگرفتند . امام فرمود :\r\n[ « همهء شما در صفّين با ما بوديد ؟ » گفتند : بعضى از ما بودند و بعضى نبودند . فرمود : « پس جدا شويد ، آنان كه در صفيّن بوده‌اند دسته‌اى ، و آنان كه نبوده‌اند دستهء ديگر ، تا با هر دسته چنان كه در خور آن است سخن گويم » ، و مردم را آواز داد كه : « سخن مگوييد و به گفتهء من گوش دهيد . و با دل خود به من روآريد . پس از آن كس كه گواهى خواهم ، چنان كه داند ، در آن باب سخن گويد . » سپس امام ( ع ) سخنانى دراز ، بدانها فرمود كه از آن جمله است : 
  ] آيا هنگامى كه از روى حيلت ، و رنگ ، و فريب و نيرنگ ، قرآنها را برافراشتند ، نگفتيد برادران ما و همدينان مايند . از ما ، گذشت از خطا طلبيدند ، و به كتاب خدا گراييدند . راى ، از آنان پذيرفتن است و بدانها رهايى بخشيدن . به شما گفتم ، اين كارى است كه آشكار آن پذيرفتن داورى قرآن است ، و نهان آن دشمنى با خدا و ايمان . آغاز آن مهربانى است ، و پايان آن پشيمانى ، به كار خود پردازيد ، و در راه خويش پيش بتازيد . در كار جهاد دندان بفشاريد ، و به هر بانگ كننده گوش مداريد .\r\nكه اگر پاسخش دهند ، با گمراهى يار است و اگر او را واگذارند خوار و بىمقدار است . چنان شد كه شد ، و شما را ديدم به داورى گردن نهاديد ، و بدان رضا داديد . به خدا ، اگر من از آن سرباز مىزدم ، تكليفى واجب نبود ، و خدا گناه آن را بر من باز نمىنمود . به خدا ، اگر آن را قبول مىنمودم ، بدين كار سزاوار پيروى بودم ، چه ، قرآن با من است ، از آن هنگام كه يار آن گشتم ، از آن جدا نبودم . همانا ، با رسول خدا ( ص ) بوديم ، و به خون پدران ، و فرزندان و برادران ، و خويشاوندانمان دست مىآلوديم ، و هر مصيبت و سختى بر ايمانمان\r\n","description":"","footnote":"","page_name":" 120 ","page_number":150},
  {"content":"\r\nمىافزود ، و رفتنمان در راه حقّ بود ، و گردن نهادن به فرمان ، و شكيبائى بر درد جراحتهاى سوزان . ليكن امروز پيكار ما با برادران مسلمانى است كه دودلى و كجبازى در اسلامشان راه يافته است ، و شبهت و تأويل با اعتقاد و يقين در بافته است . پس اگر به وسيلتى ديده نهاديم كه خدا بدان پريشانى ما را به جمعيت كشاند ، و ما را بدانچه در آن يك سخنيم نزديك گرداند ، هر دو فرقه بدان رو آريم و جز آن را دست بداريم .\r\n( 123 )\r\n\r\nو از سخنان آن حضرت است كه در ميدان نبرد به ياران خود فرمود\r\nهر يك از شما كه هنگام برخورد با دشمن در خود دلاورى ديد ، و از يكى از برادرانش بد دلى ، بايد برادر خود را از دشمنانش نگاهدارد ، به خاطر فضيلت دليرى كه بر او دارد . و به دفاع از او برآيد ، آن چنان كه خود را مىپايد . پس اگر خدا خواست او را همچون وى - دلير - نمايد . همانا ، مرگ طالبى شتابنده است ، و آن كس كه برجاى است ، از دستش نرود ، و آن كه گريزنده است از آن نرهد . همانا ، گراميترين مرگها كشته شدن - در راه خدا است - . بدان كس كه جان پسر ابو طالب در دست او است ، هزار مرتبه ضربت شمشير خوردن بر من آسانتر است ، تا در بستر مردن .\r\nاز اين سخنان است\r\nگويى شما را مىنگرم ، صفير زنان و در حال فرار ، چون گله‌اى از سوسمار - كه مىخزند و تنشان به هم مىسايد ، و آوايى نرم از آن برمىآيد - . نه حقّى را مىگيريد و نه ستمى را باز مىداريد . اينك شماييد و راهى كه پيش روى داريد . رهايى از آن كسى است كه خود را به خطر افكند ، و تباهى از آنكه در كار درنگ كند .\r\n","description":"","footnote":"","page_name":" 121 ","page_number":151},
  {"content":"\r\n( 124 )\r\n\r\nو از سخنان آن حضرت است\r\nزره پوشيدگان را پيش بداريد . و كسانى را كه خود ندارند ، واپس بگماريد . دندانها را سخت بفشاريد ، كه شمشيرها را از رسيدن به كاسهء سر باز مىگرداند . و پيرامون نيزه‌ها بپيچيد كه آن پيچيدن ، نيزه‌ها را اين سو و آن سو مىراند ، تا آسيب چندان نرساند ، و ديده‌ها را فرو خوابانيد كه دليرى را مىافزايد ، و دل را بهتر آرام نمايد ، و بانگها را آهسته كنيد ، كه بد دلى را بيشتر مىزدايد . و پرچم خود را بالا بداريد ، و پيرامون آن را خالى مگذاريد ، و مدهيد آن را جز به دست دلاوران ، و آنان كه حمايت كنند چيزى را كه واجب است حمايت آن ، كه شكيبايان ، هنگام نازل شدن بلاها كسانى هستند ، كه گرد پرچم خود را دارند ، و دو پهلو و پشت و پيش آن را خالى نمىگذارند ، نه از آن پس مىمانند تا به دشمنش بسپارند ، و نه از آن پيش مىافتند ، كه تنهايش گذارند . هر يك از شما كار حريف خود بسازد ، نيز به يارى برادر مسلمان خويش بپردازد ، و كار هماورد خود را به عهدهء برادر خويش وانگذارد تا او ناچار شود دو تن را از پا در آرد . به خدا سوگند ، اگر از شمشير اين جهان گريختيد ، شمشير آن جهان را به روى خود آهيختيد . شما دلاوران عربيد ، و چابكسواران ، و مردمان ديدارى ، و شناختگان . گريختن ، خشم خدا را برمىانگيزاند و خوارى و ننگ آن هميشه مىماند . آن كه گريزد ، عمر خود را نيفزايد ، و نرهد از آنچه روزى بر سرش آيد . آن كه به سوى خدا روى نمايد ، چون تشنه‌اى است كه به آب در آيد . بهشت زير كناره‌هاى نيزهء دلاوران است ، و امروز آشكار شود كه چه در دل است و چه در سر زبان است . به خدا ، كه من به ديدار آنان - دشمنان - شيفته‌ترم تا آنان به بازگشت به خانه‌هاشان . بار خدايا ! اگر از حق سر باز زنند جمعيّتشان را پريشان ساز ، و ميانشان اختلاف افكن ، و به خاطر خطاكارىشان به هلاكت در انداز . آنان از جاى خود نشوند تا پى در پى زخم نيزه خورند ، زخمى كه تنشان را سوراخ نمايد ، چنان كه نسيم از اين سو بدان در شود و از آن سو در آيد ، و ضربتى كه كاسهء سر\r\n","description":"","footnote":"","page_name":" 122 ","page_number":152},
  {"content":"\r\nرا دراند ، و استخوانها را خرد كند ، و بازوها ، و پاها را پراند ، تا آن گاه كه دسته‌هاى لشكر پياپى بر آنان حمله كنند ، و سواران هجوم آرند ، و صفهاشان را درهم شكنند ، و سپاهيان هزاران پس هزاران به شهرهاشان در آيند ، و اسبان ، سرزمينهاشان را كه روى در روى يكديگر است ، زير سم بسايند . [ مىگويم ، « دعق » به معنى « كوفتن » است ، يعنى اسبان به سمها زمينهاى آنان را كوبند ، و « نواحر » به معنى « متقابل » است ، چنان كه گويند :\r\nمنزلهاى بنى فلان « متناحر » ، يعنى « متقابل » است . 
  ]\r\n( 125 )\r\n\r\nو از سخنان آن حضرت است\r\nدر گماردن داوران ما مردمان را به داورى نگمارديم ، بلكه قرآن را داور قرار داديم ، و اين قرآن ، خطَّى نبشته است كه ميان دو جلد هشته است . زبان ندارد تا به سخن آيد ، ناچار آن را ترجمانى بايد ، و ترجمانش آن مردانند - كه معنى آن دانند - . چون اين مردم ما را خواندند تا قرآن را ميان خويش داور گردانيم ، ما گروهى نبوديم كه از كتاب خدا روى برگردانيم . همانا ، خداى سبحان گفته است : « اگر در چيزى خصومت كرديد ، آن را به خدا و رسول بازگردانيد » . پس بازگرداندن آن به خدا اين است كه كتاب او را به داورى بپذيريم ، و بازگرداندن به رسول اين است كه سنّت او را بگيريم . پس اگر از روى راستى به كتاب خدا داورى كنند ، ما از ديگر مردمان بدان سزاوارتريم ، و اگر به سنّت رسول ( ص ) گردن نهند ، ما بدان اولىتريم . امّا سخن شما كه ، چرا ميان خود و آنان ، براى داورى ، مدّت نهادى ؟ من اين كار را كردم تا نادان خطاى خود را آشكارا بداند و دانا بر عقيدت خويش استوار ماند . و اين كه شايد در اين مدّت كه آشتى برقرار است ، خدا كار اين امّت را سازوارى دهد - تا از سختى و فشار برهد - ، و ناچار نشود با شتاب جستجوى حقّ را واگذارد و از آغاز به گمراهى گردن در آرد . همانا ، فاضلترين\r\n","description":"","footnote":"","page_name":" 123 ","page_number":153},
  {"content":"\r\nمردم نزد خدا كسى است كه كار حق را از باطل دوستتر دارد ، هر چند كار حق از قدر او بكاهد ، و او را بيازارد . و باطل به دو سود رساند ، و رتبت او را بالاتر گرداند . سرگردان تا به كجا مىرويد ؟ و بدين راه باطل چگونه در مىشويد ؟ آمادهء رفتن به سوى مردمى باشيد كه در شناخت حقّ حيرانند ، و آن را نمىبينند و بر آغاليدهء ستمند ، و از پاى نمىنشينند . از كتاب خدا گريزان ، از راه راست رويگردان . شما نه چون حلقه‌اى استواريد كه بتوان بدان در آويخت و بر جاى ماند ، نه يارانى نيرومند كه چنگ بدانان زد ، و رخت به سايه‌شان توان كشاند . شما كجا آتش كارزار را توانيد افروخت ؟ تفو بر شما ! كه از بس آزارتان سينه‌ام سوخت . روزى به آواز بلندتان خوانم و روز ديگر در گوشتان سخن مىرانم . نه آزادگان راستينيد هنگام خواندنتان به آواز ، نه برادران يكرنگ در نگهدارى راز .\r\n( 126 )\r\n\r\nو از سخنان آن حضرت است چون بر او خرده گرفتند كه چرا بيت المال را مساوى بخشيده است\r\nمرا فرمان مىدهيد تا پيروزى را بجويم به ستم كردن در بارهء آن كه والى اويم ؟ به خدا كه ، نپذيرم تا جهان سرآيد ، و ستاره‌اى در آسمان پى ستاره‌اى برآيد . اگر مال از آن من بود ، همگان را برابر مىداشتم كه چنين تقسيم سزا است - تا چه رسد كه مال ، مال خدا است . بدانيد كه بخشيدن مال به كسى كه مستحق آن نيست ، با تبذير ، و اسراف يكى است . قدر بخشنده را در دنيا بالا برد و در آخرت فرود آرد ، او را در ديدهء مردمان گرامى كند ، و نزد خدا خوار گرداند . هيچ كس مال خود را آنجا كه نبايد نداد ، و به نامستحق نبخشود ، جز آنكه خدا او را از سپاس آنان محروم فرمود ، و دوستيشان از آن ديگرى بود . پس اگر روزى پاى او لغزيد ، و به يارى آنان نيازمند گرديد ، در ديدهء ايشان بدترين يار است و لئيمترين دوستدار .\r\n","description":"","footnote":"","page_name":" 124 ","page_number":154},
  {"content":"\r\n( 127 )\r\n\r\nو از سخنان آن حضرت است به خوارج نيز\r\nپس اگر به گمان خود جز اين نپذيريد كه من خطا كردم ، و گمراه گشتم ، چرا همهء امّت محمّد ( ص ) را به گمراهى من گمراه مىپنداريد ، و خطاى مرا به حساب آنان مىگذاريد ؟ و به خاطر گناهانى كه من كرده‌ام ايشان را كافر مىشماريد ؟ شمشيرهاتان بر گردن ، به جا و نا به جا فرود مىآريد ، و گناهكار را با بيگناه مىآميزيد و يكىشان مىانگاريد . همانا دانستيد كه رسول خدا ( ص ) زناكار محصن را سنگسار كرد ، سپس بر او نماز گزارد ، و به كسانش داد و قاتل را كشت و ميراثش را به كسانش واگذارد . دست دزد را بريد و زناكار نامحصن را تازيانه نواخت . سپس بخش هر دو را از فيىء به آنان پرداخت ، و هر دو خطا كار - دزد و زناكار - زنان مسلمان را به زنى گرفتند . رسول خدا ( ص ) گناهانشان را بىكيفر نگذاشت ، و حكم خدا را در بارهء ايشان برپا داشت ، و سهمى را كه در مسلمانى داشتند از آنان باز نگرفت ، و نامشان را از تومار مسلمانان بيرون نكرد . پس شما بدترين مردميد و آلت دست شيطان ، و موجب گمراهى اين و آن ، و به زودى دو دسته به خاطر من تباه شود : دوستى كه كار را به افراط كشاند ، و محبّت او را به راه غير حق براند ، و آن كه در بغض اندازه نگاه ندارد ، و بغضش او را به راهى كه راست نيست در آرد . حال آن دسته در بارهء من نيكوست ، كه راه ميانه را پويد و از افراط و تفريط دورى جويد . همراه آنان رويد ، و با اكثريت همداستان شويد ، كه دست خدا همراه جماعت است ، و از تفرقه بپرهيزيد كه موجب آفت است . آن كه از جمع مسلمانان به يك سو شود ، بهرهء شيطان است ، چنان كه گوسفند چون از گلَّه دور ماند نصيب گرگ بيابان است . آگاه باشيد ، هر كه مردم را بدين شعار بخواند او را بكشيد ، هرچند زير عمامهء\r\n","description":"","footnote":"","page_name":" 125 ","page_number":155},
  {"content":"\r\nمن باشد . همانا دو داور گمارده شدند تا آنچه را قرآن زنده كرد ، زنده گردانند ، و آنچه را مرده خوانده بميرانند . زنده داشتن قرآن فراهم آمدن بر داورى آن است ، و ميراندن آن جدا گرديدن و نپذيرفتن احكام قرآن . اگر قرآن ما را به سوى آنان كشاند ، پيرو آنانيم ، و اگر آنان را به سوى ما براند پيروى ما خواهند كرد . پس اى ناكسان ! نه شرّى را بنياد نهادم ، و نه شما را در كارتان فريب دادم ، و نه آن را چنان كه نيست به شما نشان دادم . رأى مهتران شما بر آن شد ، كه دو مرد بگزينند - تا به داورى بنشينند - . از آن دو پيمان گرفتيم كه از حكم قرآن برون نشوند ، و از آنچه گويد ، به ديگر سو نروند . امّا آن دو گمراه گرديدند ، و حق را واگذاردند ، حالى كه آن را مىديدند . دور شدن از راه حق را خواهان بودند ، بدان راه رفتند - و به آرزوى خود رسيدند . پيمان گرفتن ما از داوران - بدان شرط كه حكم به عدالت رانند ، و حق را از نظر دور ندارند ، پيش از آن بود كه آن دو به راه خطا روند و حكمى چنان ناصواب دهند .\r\n( 128 )\r\n\r\nو از سخنان آن حضرت است كه در آن از فتنه‌هاى بصره خبر مىدهد\r\nاى احنف ! گويى او را مىبينم با سپاهى مىرود كه آن را نه گردى است نه بانگ . نه آواز خاييدن لگامها و نه شيههء اسبان . زمين را به گامهاشان شيار مىكنند چون گام شتر مرغان ، [ بدين سخن اشارت به « صاحب الزّنج » كند . سپس فرمود : 
  ] واى بر كوچه‌هاى آبادان شما و خانه‌هاى نگارين ، كه سايبانهاى آن چون بالهاى كركسان است ، و آبروهاى آن چون خرطومهاى پيلان . از كسانى كه بر كشته‌شان نمىگريند ، و از آن كه نيست نمىپرسند . من دنيا را از نظر افكنده‌ام ، و با آن چنان كه در خور است به سر مىبرم و به ديده‌اى كه سزاوار است بدان مىنگرم .\r\n","description":"","footnote":"","page_name":" 126 ","page_number":156},
  {"content":"\r\nاز اين سخنان است كه در آن به تاتار اشارت كند :\r\nگويى آنان را مىبينم ، كه چهره‌هاشان چون سپرهاى تو بر تو است ، حرير و ديبا پوشند ، و اسبهاى گزيده نگاهدارند . آنجا كشتار چنان سخت شود كه خسته بر كشته راه رود ، و گريخته از اسير كمتر باشد . [ يكى از اصحاب امام گفت : اى امير مؤمنان تو را علم غيب داده‌اند ؟ امام خنديد و به مرد كه از بنى كلب بود گفت : 
  ] اى كلبى ! اين علم غيب نيست ، علمى است كه از دارندهء علم آموخته شده . علم غيب ، علم قيامت است ، و آنچه خدا در گفتهء خود شمرده است كه * ( « إِنَّ الله عِنْدَه عِلْمُ السَّاعَةِ » ) * . پس خداى سبحان مىداند آنچه در زهدانها است ، از نر و ماده ، و زشت يا زيبا و جوانمرد يا بخيل ، و بدبخت يا نيك بخت ، و كه هيزم آتش سوزان است ، يا در بهشت همراه پيامبران است ؟ پس اين علم غيب است ، كه جز خدا كسى آن را نداند ، و جز اين ، علمى است كه خدا آن را به پيامبرش آموخت ، و او مرا ياد داد ، و دعا كرد كه سينهء من آن را فرا گيرد ، و دلم آن علم را در خود پذيرد .\r\n( 129 )\r\n\r\nو از خطبه‌هاى آن حضرت است در بارهء پيمانه‌ها\r\nبندگان خدا ! شما و آنچه از اين جهان آرزومنديد ، مهمانانى هستيد كه مدّتى معيّن براى شما نهاده‌اند . و وامدارانيد كه پرداخت آن را از شما خواسته‌اند . - در - مدّتى كوتاه ، و كردارى ضبط شده - و خدا و فرشتگان از آن آگاه - . چه بسا كوشنده‌اى كه تباه گردانيد و بسا رنجبرده كه زيان ديد . و شما در روزگارى هستيد كه خوبى در آن پشت كرده و همچنان مىرود ، و\r\n","description":"","footnote":"","page_name":" 127 ","page_number":157},
  {"content":"\r\nبدى روى آورده و پيش مىدود . و طمع شيطان در تباه كردن مردمان بيشتر مىشود . اين روزگارى است كه ساز و ساخت شيطان قويتر گرديده ، و فريب و بد سگالى او فراگيرتر گشته ، و شكار وى در دسترش قرار گرفته . گوشهء چشم به هر سو كه خواهى به مردم بيفكن ! آيا جز مستمندى بينى با فقر دست به گريبان ، يا دولتمندى با نعمت خدا در كفران ، يا آن كه دست بخشش ندارد ، و ندادن حق خدا را افزونى مال به حساب آرد ، يا سركشى كه - از سخن حق روگردان است - ، گويى گوش او از شنيدن موعظتها گران است . كجايند گزيدگان شما و نيكانتان ، و آزادگان و جوانمردانتان ؟ كجايند پرهيزگاران در كسب و كار ، و پاكيزگان در راه و رفتار ؟ آيا جز اين است كه همگان رخت بربستند ، و از اين جهان پست و گذران ، و تيره كنندهء عيش بر مردمان ، دل گسستند ؟ و شما مانديد ! گروهى خوار و بىمقدار ، كه از خردى رتبت ، لب نخواهد به هم خورد تا نامشان را به زشتى برد ، و همى خواهد يادشان را از خاطر بسترد ، پس * ( « الَّذِينَ إِذا أَصابَتْهُمْ مُصِيبَةٌ قالُوا إِنَّا » ) * . فساد آشكار گشت ، نه كار زشت را دگرگون كننده‌اى مانده است و نه نافرمانى و معصيت را بازدارنده‌اى . با چنين دستاويز مىخواهيد در دار قدس خدا مجاور او شويد ؟ و نزد وى از گراميترين دوستانش گرديد ؟ هرگز ! با خدا و بهشت او فسوس نتوان كرد ، و خشنودى او را جز به طاعت به دست نتوان آورد . لعنت خدا بر آنان كه به معروف فرمان دهند ، و خود آن را واگذارند ، و از منكر بازدارند و خود آن را به جا آرند .\r\n( 130 )\r\n\r\nو از سخنان آن حضرت است به ابو ذر ، هنگامى كه او را به ربذه تبعيد كردند\r\nابو ذر ! همانا تو براى خدا به خشم آمدى ، پس اميد به كسى بند كه به خاطر او خشم گرفتى . اين مردم بر دنياى خود از تو ترسيدند ، و تو بر دين خويش از آنان ترسيدى . پس آن را كه به خاطرش از تو ترسيدند . بديشان واگذار ، و با آنچه از آنان بر آن ترسيدى 2 رو به گريز در آر . بدانچه آنان را از آن\r\n","description":"","footnote":"","page_name":" 128 ","page_number":158},
  {"content":"\r\nبازداشتى ، چه بسيار نياز دارند ، و چه بىنيازى تو بدانچه از تو باز مىدارند . به زودى مىدانى فردا سود برنده كيست ، و آن كه بيشتر بر او حسد برند ، چه كسى است . اگر آسمانها و زمين بر بنده‌اى ببندد ، و او از خدا بترسد ، براى وى ميان آن دو برون شوى نهد . جز حق مونس تو مباشد ، و جز باطل تو را نترساند . اگر دنياى آنان را مىپذيرفتى تو را دوست مىداشتند ، و اگر از آن به وام مىگرفتى امينت مىانگاشتند .\r\n( 131 )\r\n\r\nو از سخنان آن حضرت است\r\nاى مردم رنگارنگ ، با دلهاى پريشان و ناهماهنگ . تنهاشان عيان ، خردهاشان از آنان نهان ، در شناخت حق شما را مىپرورانم ، همچون دايه‌اى مهربان ، و شما از حقّ مىرميد چون بزغالگان از بانگ شير غرّان . هيهات كه به يارى شما تاريكى را از چهرهء عدالت بزدايم ، و كجى را كه در حق راه يافته راست نمايم . خدايا ! تو مىدانى آنچه از ما رفت ، نه به خاطر رغبت در قدرت بود ، و نه از دنياى ناچيز خواستن زيادت . بلكه مىخواستيم نشانه‌هاى دين را به جايى كه بود بنشانيم ، و اصلاح را در شهرهايت ظاهر گردانيم . تا بندگان ستمديده‌ات را ايمنى فراهم آيد ، و حدود ضايع مانده‌ات اجرا گردد . خدايا ! من نخستين كسم كه به سوى تو روى آورد ، و شنيد و اجابت كرد . در نماز كسى از من پيش نيفتاد جز رسول خدا ، كه درود خدا بر او و آل او باد .\r\nو همانا دانستيد كه : سزاوار نيست بخيل بر ناموس ، و جان ، و غنيمتها ، و احكام مسلمانان ، ولايت يابد و امامت آنان را عهده‌دار شود تا در مالهاى آنها حريص گردد . و نه نادان تا به نادانى خويش مسلمانان را به گمراهى برد ، و نه ستمكار تا به ستم عطاى آنان را ببرد ، و نه بيعدالت در تقسيم مال تا به مردمى ببخشد و مردمى را محروم سازد ، و نه آن كه به خاطر حكم كردن\r\n","description":"","footnote":"","page_name":" 129 ","page_number":159},
  {"content":"\r\nرشوت ستاند تا حقوق را پايمال كند ، و آن را چنان كه بايد نرساند ، و نه آن كه سنّت را ضايع سازد ، و امّت را به هلاكت در اندازد .\r\n( 132 )\r\n\r\nو از خطبه‌هاى آن حضرت است\r\nاو را سپاس مىگوييم بر آنچه گرفت و عطا فرمود ، و بر آنچه احسان كرد و آزمود . بر هرچه پوشيده است داناست ، هر راز نزد او هويداست . داناست بدانچه سينه‌ها پوشيده دارد ، و ديده‌ها دزديده بدان نگرد ، و گواهى مىدهم كه خدا يكى است و جز او خدايى نيست ، و اين كه محمّد گزيدهء او و فرستادهء اوست . گواهيى كه برابر است در آن آشكارا با نهان ، و دل با زبان .\r\nاز اين خطبه است :\r\nبه خدا كه ، سخن درست است و از روى بازى نيست ، حقيقت است و دروغپردازى نيست . مرگ است كه منادى آن دعوتش را شنواند ، و سرود خوان آن همه را شتابان خواند پس انبوه مردمان فريفته‌ات نگرداند - كه هيچ كس سرانجام زنده نماند - . آن را كه پيش از تو بود ديدى ، كه مال فراهم آورد و از فقر ترسيد ، و به آرزوى دراز ، از عاقبت نينديشيد . مرگ را دور پنداشت و ناگهان بر سر او رسيد . او را بىآرام از وطنش براند و از جايى كه در آن ايمن بود برخيزاند . بر چوبهاى تابوت برداشته ، مردان آن را با سر انگشتان گرفته به نوبت از دوش اين به دوش آن گذاشته . آيا نديديد آنان را كه آرزوهاى دور و دراز در سر داشتند ، و كاخهاى استوار مىافراشتند ، و مالهاى فراوان مىانباشتند ، چگونه خانه‌هاشان گورستان گرديد ، و گردآورده‌شان تباه و پريشان ، و مالهاشان از آن وارثان ، و زنانشان در خانهء اين و آن ؟ نه بر كردهء نيك مىافزايند ، و نه عذرى توانند خواست از كار زشت و ناخوشايند . پس كسى كه ترس از پروردگار را شعار خود سازد ، در كار خير از اقران خود پيش تازد ، كردارش پيروز و پسنديده است - و پاداش تمام\r\n","description":"","footnote":"","page_name":" 130 ","page_number":160},
  {"content":"\r\nبه دو رسيده - . پس تقوى را غنيمت شماريد ، و به كارى كه در خور بهشت است روى آريد ، كه دنيا را نيافريده‌اند تا جاودان در آن به سر بريد ، بلكه آفريده‌اندش تا زود از آن بگذريد ، و از كردار نيك براى خانهء هميشگى توشه فراهم آوريد . پس در اين جهان شتابان به كار پردازيد ، و كردارى نيك را چون مركبان راهوار براى رفتن آماده سازيد .\r\n( 133 )\r\n\r\nو از خطبه‌هاى آن حضرت است\r\nدنيا و آخرت او را فرمانبردار است ، و سر رشتهء آن دو به دست پروردگار است . آسمانها و زمينها كليدهاى خويش به دو سپردند ، و درختان شاداب سبز فام ، هر بام و شام به درگاه او نماز بردند . از شاخه‌هاى - سبز - خود آتش - سرخ افروختند و به فرمانش ميوه‌هاى رسيده ، روزى و خوردنى اندوختند .\r\nو از اين خطبه است :\r\nكتاب خدا در دسترس شماست ، زبان آن كند نيست ، گوياست . خانه‌اى است كه پايه‌هايش ويران نشود ، و صاحب عزّتى است كه يارانش را هزيمت نبود .\r\nو از اين خطبه است :\r\nاو را هنگامى فرستاد كه پيامبران نبودند ، و مردم در كار دين گونه گونه راه مىپيمودند 3 . پس او را در پى پيامبران فرستاد ، و به دو مهر ختم بر صحيفهء وحى نهاد . او براى رضاى خدا جهاد كرد ، با پشت به خدا كردگان ، و مشركان از فطرت برگشتگان .\r\n","description":"","footnote":"","page_name":" 131 ","page_number":161},
  {"content":"\r\nو از اين خطبه است :\r\nهمانا ، دنيا نهايت ديدگاه كسى است كه ديده‌اش كور است ، و از ديدن جز دنيا محجور ، و آن كه بيناست نگاهش از دنيا بگذرد و از پس آن خانهء آخرت را نگرد . پس بينا از دنيا رخت بردارد ، و نابينا رخت خويش در آن گذارد . بينا از دنيا توشه گيرد ، و نابينا براى دنيا توشه فراهم آرد .\r\nو از اين خطبه است :\r\nو بدانيد كه هيچ چيز نيست ، جز كه دارنده‌اش از آن سير شود و از داشتن آن دلگير ، مگر زندگى - كه بر آن چيزى نگزيند - چه در مرگ آسايشى نبيند . و آن همانند سخن حكمت است كه حيات دل مرده است - و داروى جان افسرده - . چشم كور را بينايى است و گوش كر را موجب شنوايى . سيراب كنندهء تشنهء - حقيقت - است ، و در آن همهء بىنيازى و سلامت ، كتاب خدا كه : بدان - راه حق را - مىبينيد ، و بدان - از حق - سخن مىگوييد ، و بدان - حق را - مىشنويد . بعض آن بعض ديگر را تفسير كند ، و پاره‌اى بر پارهء ديگر گواهى دهد . همهء آيه‌هايش ، خدا را يكسان شناساند ، و آن را كه همراهش شد ، از خدا برنگرداند . شما كين يكديگر را در دل مىداريد ، و با هم ساخته‌ايد و خود را دوست هم مىشماريد . همچون سبزهء پارگين - درون سو گنده ، و برونسو رنگين - ، در دوستى آرزوها همرنگيد ، و در به دست آوردن مال با هم در جنگ . شيطان فريفته‌تان ساخته است ، و غرور شما را به سرگردانى در انداخته . در اين پيكار كه بر پاست - خداوند يارى خواستهء من و شماست .\r\n","description":"","footnote":"","page_name":" 132 ","page_number":162},
  {"content":"\r\n( 134 )\r\n\r\nو از سخنان آن حضرت است عمر براى رفتن به جنگ با روميان با او رأى زد فرمود :\r\nخدا براى مسلمانان عهده‌دار شده است كه حوزهء مسلمانى را نيرومند سازد ، تا حرمتشان مصون ماند - و دشمن بر آن نتازد - . آن كه آنان را يارى كرد حالى كه اندك بودند و كسى نبود كه يارىشان كند ، و دشمنان را از آنان بازداشت حالى كه شمارشان كم بود ، و كسى نبود كه بازشان دارد ، زنده است و نمىميرد . هرگاه خود به سوى اين دشمن روى و با آنان روبرو شوى و رنجى يا بى ، مسلمانان تا دورترين شهرهاى خود ، ديگر پناهگاهى ندارند و پس از تو كسى نيست تا بدان رو آرند . مردى دلير را به سوى آنان روانه گردان . و جنگ آزمودگان و خيرخواهان مسلمانان را با او برانگيزان . اگر خدا پيروزى داد ، چنان است كه تو دوست دارى و اگر كارى ديگر پيش آمد بارى تو - جاى خويش مىدارى - . پناه مردمان خواهى بود و مرجع مسلمانان .\r\n( 135 )\r\n\r\nو از سخنان آن حضرت است\r\n[ ميان او و عثمان نزاعى رخ داد مغيره پسر اخنس ، عثمان را گفت :\r\nمن او را از تو كفايت مىكنم : امير المؤمنين على ( ع ) مغيره را فرمود : 
  ] فرزند لعين ابتر ، و درخت بىريشه و بر ، تو مرا كفايت مىكنى ؟ به خدا سوگند ، كسى را كه تو ياور باشى خدايش نيرومند نگرداند ، و آن كه تواش برخيزانى بر پا نماند . از نزد ما بيرون شو ، خدايت خير ندهاد ، پس هر كار خواهى بكن . كه اگر زنده مانى خدايت از رحمت دور كناد ! .\r\n","description":"","footnote":"","page_name":" 133 ","page_number":163},
  {"content":"\r\n( 136 )\r\n\r\nو از سخنان آن حضرت است\r\nبيعت شما با من بىانديشه و تدبير نبود ، و كار من و شما يكسان نيست . من شما را براى خدا مىخواهم و شما مرا براى خود مىخواهيد . اى مردم ! مرا بر كار خود يار باشيد - و فرمانم را پذيرفتار - . به خدا سوگند ، كه داد ستمديده را از آن كه بر او ستم كرده بستانم و مهار ستمكار را بگيرم و به ناخواه او تا به آبشخور حق كشانم .\r\n( 137 )\r\n\r\nو از سخنان آن حضرت است در بارهء طلحه و زبير\r\nبه خدا كه ، گناهى را به من نسبت دادن ، نتوانستند ، و ميان من و خود انصاف را كار نبستند . آنان حقّى را مىخواهند كه خود رها كردند - و از آن گريختند . و خونى را مىجويند كه خود ريختند . اگر با آنان در اين كار انباز بودم ، آنان نيز از آن بهرى دارند ، و اگر خود به تنهايى بدان پرداختند ، از من چه مىخواهند ؟ كه خود بدان گرفتارند . نخستين گام كه بايد در راه عدالت بردارند ، آن است كه خود را محكوم شمارند . همانا ، حقيقت بينى من ، با من همراه است ، نه حق را از خود پوشيده داشته‌ام و نه بر من پوشيده بوده است . اينان گروهى هستند ستمكار - تيره درون زيانبار - چون لاى تيره و عقرب جرّار ، در شبهتى چون شب تيره گرفتار ، حالى كه حقيقت پديدار است و باطل از حريم آن رانده ، و زبانش از فرياد بريده و در كام مانده . به خدا به دست خود براى آنان آبگيرى پر كنم كه از آن سيراب بيرون نروند ، و پس از آن از هيچ گودالى جرعه‌اى نچشند .\r\n","description":"","footnote":"","page_name":" 134 ","page_number":164},
  {"content":"\r\nو از اين سخنان است :\r\nهمچون ماده‌شتر ، كه به طفل خود روى آرد ، به من رو آورديد و فرياد بيعت ! بيعت ! برآورديد . دست خود را باز پس بردم آن را كشيديد ، از دستتان كشيدم به خود برگردانيديد . خدايا ! آن دو - طلحه و زبير - پيوند مرا گسستند ، بر من ستم كردند ، و بيعتم را شكستند ، و مردم را به جنگ من فراهم آوردند . پس آنچه را بستند ، بگشا ! و آنچه را محكم كرده‌اند ، پايدار مفرما ! و نافرجامى آنچه آرزو كردند ، و آنچه انجام دادند به آنان بنما ! پيش از آغاز كشتار ، از آن دو خواستم ، تا دست به جنگ نگشايند - و به جمع مسلمانان در آيند - ، و به هنگام گيرودار انتظار بردم ، لكن نعمتى را كه نصيبشان شده بود نپذيرفتند و عافيت را بازگرداندند .\r\n( 138 )\r\n\r\nو از خطبه‌هاى آن حضرت است و در آن به حادثه‌ها و فتنه‌ها اشارت كند .\r\nخواهش نفسانى را به هدايت آسمانى بازگرداند ، و آن هنگامى است كه - مردم - رستگارى را تابع هوى ساخته‌اند ، و رأى آنان را پيرو قرآن كند ، و آن هنگامى است كه قرآن را تابع رأى خود كرده‌اند .\r\nاز اين خطبه است :\r\nتا آنكه آتش جنگ ميان شما افروخته گردد - و از شرار آن همه چيز سوخته ، چون شير خشمگين - دندان نمايد ، - و چون ماده شترى از اين سو و آن سو آيد - پستانها پر از شير ، و مكيدن آن شيرين ، امّا پايان آن تلخ و زهرآگين . آگاه باشيد كه فردا - و كه داند كه فردا چه پيش آرد - فرمانروايى ، كه از اين طايفه - امويان - نيست ، عاملان حكومت را به جرم كردار زشتشان بگيرد - و عذرى از آنان نپذيرد - . زمين گنجينه‌هاى خود را برون اندازد ، و كليدهاى خويش - از در آشتى تسليم او سازد - . پس روش عادلانه را به شما بنمايد و آنچه از كتاب و سنّت مرده است زنده فرمايد .\r\n","description":"","footnote":"","page_name":" 135 ","page_number":165},
  {"content":"\r\nاز اين خطبه است :\r\nگويى او را مىبينم كه از شام بانگ برداشته است ، و پرچمهاى خود را پيرامون كوفه برافراشته . چون ماده شتر بدخو كه دوشندهء خود را با دندان بدراند . رعيّت خويش را در خاك و خون بغلطاند - و سرها بر زمين بگستراند . دهانش گشاده ، ستم و بيداد را بنياد نهاده ، به هر سو تازان ، حملهء او سخت گران . به خدا ، كه شما را در اين سوى و آن سوى زمين پراكنده گرداند ، چندان كه جز اندكى به مقدار سرمهء چشم از شما باقى نماند . پس پيوسته چنين باشيد تا آنكه عرب بر سر عقل آيد و در پى نظم كار خويش برآيد . پس بر سنّت پيامبر بمانيد كه بر پاست ، و بر آثار - او - كه هويداست ، و عهدى كه زمانى بر آن نگذشته ، و نشانى كه از پيامبر به جا مانده ، و بدانيد كه شيطان راههاى خود را براى شما هموار مىكند ، تا در پى او برويد - و از راه خدا به در شويد - .\r\n( 139 )\r\n\r\nو از سخنان آن حضرت است به هنگام شورى\r\nهيچ كس پيش از من به - پذيرفتن - دعوت حق نشتافت ، و چون من توفيق صلهء رحم و افزودن در بخشش و كرم نيافت . پس گفتهء مرا بشنويد ! و به سخنم گوش فرا دهيد ! كه بيم آن است كه پس از اين روز ، بر سر اين كار شمشيرها كشيده شود ، و در پيمانها خيانت رود ، تا آنجا كه بعض از شما پيشواى گمراهان گردد ، و پيرو فرقهء نادانان .\r\n( 140 )\r\n\r\nو از سخنان آن حضرت است در نهى از گفتن عيب مردمان\r\nبر كسانى كه گناه ندارند ، و از سلامت دين برخوردارند ، سزا است كه بر گناهكاران و نافرمانان رحمت آرند ، و شكر اين نعمت بگزارند ، چندان كه اين\r\n","description":"","footnote":"","page_name":" 136 ","page_number":166},
  {"content":"\r\nشكرگزارى آنان را مشغول دارد ، و به گفتن عيب مردمان وانگذارد . تا چه رسد به عيبجويى كه برادر را نكوهش كند ، و به آنچه بدان گرفتار است سرزنش كند . آيا به خاطر ندارد كه خدا چگونه بر او بخشيد ، و گناهان او را پوشيد بزرگتر از گناهى كه او را بدان مذمّت كند - و چگونه او را مذمّت كند كه خود چنان گناهى كرده است - ليكن پوشيده و در پرده است - . و اگر چنان گناهى نداشته گناهان ديگرى داشته كه از آن گناه بزرگتر است ، و به خدا سوگند ، اگر گناهى كه كرده بزرگ نيست و گناهى است خرد ، جرأت او را بر زشتى مردمان گفتن ، گناهى بزرگتر بايد شمرد . اى بندهء خدا در گفتن عيب كسى كه گناهى كرده است ، شتاب مكن ! چه ، اميد مىرود كه آن گناه را بر او ببخشند ، و بر گناه خرد خويش ايمن مباش ! چه ، بود كه تو را بر آن عذاب كنند . پس اگر از شما كسى عيب ديگرى را دانست ، بر زبان نراند به خاطر عيبى كه در خود مىداند . و شكر بر كنار ماندن از گناه او را بازدارد ، از آنكه ديگرى را كه به گناه گرفتار است بيازارد .\r\n( 141 )\r\n\r\nو از سخنان آن حضرت است\r\nاى مردم ! كسى كه دانست برادرش دينى درست دارد ، و در راه راست گام برمىدارد ، به گفتهء مردم در بارهء او گوش ندهد ، كه گاه تيرانداز ، تير افكند و تيرها به خطا رود . سخن نيز چنين است ، در بارهء كسى چيزى گويند و آن نه اين است . گفتار باطل تباه است ، و خدا شنوا و گواه است . بدانيد ! ميان حق و باطل جز چهار انگشت نيست . [ از او پرسيدند معنى اين سخن چيست ؟\r\nانگشتان خود را فراهم آورد و برداشت و ميان گوش و ديده گذاشت . سپس گفت : 
  ] باطل آن است كه بگويى شنيدم ، و حقّ آن است كه بگويى ديدم .\r\n","description":"","footnote":"","page_name":" 137 ","page_number":167},
  {"content":"\r\n( 142 )\r\n\r\nو از سخنان آن حضرت است\r\nنيكى كننده در آنجا كه نشايد و بر آن كس كه نبايد ، در آنچه كند بهره‌اى ندارد ، جز ستايش خسان ، و درود شنيدن از ناكسان ، و گفتهء نادانان چندان كه ببخشد به آنان . چه بخشنده دست اوست ! كه نعمت آن بر بندگان خدا پيوسته است - و در راه خدا بسته است . پس آن كه خدا او را مالى بخشد ، از آن به خويشاوندان خود رساند ، و خوان مهمانى نيكو بگستراند ، و اسير را آزاد سازد ، و رنجديده را بنوازد ، و مستمند را بهره‌مند دارد ، و وام وامدار بگزارد ، و براى درك ثواب ، خود را به شكيبايى وادارد ، در تحمّل بلاها و پرداخت حقوقى كه بر گردن دارد ، كه به دست آوردن اين خصلتها مكرمتهاى اين جهان را داشتن است . و فضيلتهاى آن جهان را يافتن ان شاء اللَّه .\r\n( 143 )\r\n\r\nو از خطبه‌هاى آن حضرت است در خواستن باران\r\nبدانيد زمينى كه شما را بر پشت خود مىبرد ، و آسمانى كه بر شما سايه مىگسترد ، پروردگار شما را فرمانبردارند . و بركت آن دو بر شما نه از راه دلسوزى است ، و نه به خاطر جستن نزديكى ، و نه به اميد خيرى است كه از شما دارند ، بلكه به سود شما مأمور شدند و گردن نهادند ، و براى مصلحت شما بر پاشان داشتند ، و ايستادند . خدا ، بندگان خود را به كيفر كارهاى زشت آنان ، مبتلا سازد به كاهش ميوهء درختان ، و به ناباريدن باران ، و بستن گنجينه‌هاى خير به روى ايشان ، تا توبه خواه توبه كند ، و معصيت كار دل از معصيت بكند ، و پند گيرنده پند بپذيرد ، و بازدارنده ، راه نافرمانى را بر بندگان بگيرد . و خدا آمرزش خواستن را وسيلت پيوسته داشتن روزى بر روزى خواران قرار داده است ، و موجب رحمت برآفريدگان ، و فرموده است : * ( « فَقُلْتُ اسْتَغْفِرُوا رَبَّكُمْ إِنَّه كانَ . غَفَّاراً ) *\r\n","description":"","footnote":"","page_name":" 138 ","page_number":168},
  {"content":"\r\n* ( يُرْسِلِ السَّماءَ عَلَيْكُمْ ، مِدْراراً وَيُمْدِدْكُمْ بِأَمْوالٍ وَ » . ) * پس خدا بيامرزد كسى را كه پيشباز توبه رود ، و از گناهانش بخشش طلبد ، پيش از آنكه مرگش برسد . بار خدايا ! ما به سوى تو آمديم ، از خانه‌ها كه در آن بوديم و از چادرها كه در آن مىغنوديم ، حالى كه جانوران در بانگ و خروش بودند و كودكان در فرياد و جوش . خواستاران آمرزش توايم و اميدواران نعمت و بخشش توايم . از عذابت ترسانيم ، و از كيفرت ، هراسان . خدايا ! ما را از باران - رحمتت - سيراب كن ! و از جملهء نوميدانمان مگردان ! و به قحط سالىمان مميران ! و بر ما مگير بدانچه كردند بيخردانمان ، اى بخشنده‌تر از همهء بخشندگان . ما به سوى تو بيرون شده‌ايم ، و از آنچه بر تو پوشيده نيست ، به تو شكايت آورده‌ايم ، و اين هنگامى است كه سختيهاى طاقت فرسا ما را بيچاره كرده ، و تنگسالى و بىبارانى به ستوه‌مان آورده . پيشآمدهاى سخت به ناتوانىمان كشانده ، و فتنه‌هاى دشوار كارد را به استخوان رسانده . خدايا از تو مىخواهيم ما را نوميد بازمگردانى ، و نادلخواه از درگاهت نرانى ، و ما را به گناهانمان مگيرى ، و به كردارمان كيفر مدهى . خدايا ! باران رحمت خود را بر ما بباران . و بركت خويش بر ما بگستران ، و روزى و رحمتت را به ما رسان ، و ما را آب ده از بارانى سود رسان ، سيراب كننده و رويانندهء گياهان ، كه آنچه خشك شده بروياند ، و آنچه مرده است زنده گرداند . فراخى نعمت آن بسيار ، ميوه‌اش افزون و بىشمار ، كه زمينهاى پست را سيراب كند و به درّه‌ها سيل افكند . درختان را برگ آرد ، و نرخها را ارزان دارد . همانا ، تو بر هر چيز كه خواهى توانايى .\r\n( 144 )\r\n\r\nو از خطبه‌هاى آن حضرت است\r\nخدا پيامبرانش را برانگيخت و وحى خود را خاصّ ايشان فرمود ، و آنان را حجّت خود بر آفريدگانش نمود ، تا برهانى يا جاى عذرى نماند براى آفريدگان . پس ، آنان را به راه حق خواند به زبانى راست - زبان پيامبران - .\r\n","description":"","footnote":"","page_name":" 139 ","page_number":169},
  {"content":"\r\nخواست تا درون بندگان آشكار كند ، - و آنچه در دل دارند پديدار كند - . نه آنكه بر اسرار پوشيدهء آنان دانا نبود و بر آنچه در سينه‌هاى خود نهفته‌اند بينا نبود ، بلكه خواست آنان را بيازمايد تا كدام يك از عهدهء تكليف ، نيكوتر برآيد تا پاداش ، برابر كار نيك بود ، و كيفر ، مكافات كار بد . كجايند كسانى كه پنداشتند آنان - نه ما - دانايان علم - قرآنند - ؟ به دروغ و ستمى كه بر ما مىرانند . خدا ما را بالا برده و آنان را فرو گذاشته ، به ما عطا كرده و آنان را محروم داشته ، ما را در - حوزهء عنايت خود - در آورد ، و آنان را از آن برون كرد . راه هدايت را با راهنمايى ما مىپويند ، و روشنى دلهاى كور را از ما مىجويند . همانا امامان از قريشاند كه درخت آن را در خاندان هاشم كشته‌اند ، ديگران درخور آن نيستند ، و طغراى امامت را جز به نام - هاشميان - ننوشته‌اند .\r\nو از اين خطبه است\r\nدنياى زودگذر را گزيدند ، و آخرت جاودانه را نپسنديدند . چشمهء زلال را واگذاردند ، و از آب تيره و ناگوار نوشيدند . گويى فاسق آنان را مىبينم با منكر يار است و همنشين ، بدان مأنوس و با آن قرين . تا آنكه موى سرش در آن رنگ سپيد پذيرد ، و خوى او رنگ منكر گيرد . پس كف بر دهان آرد چون موج روى آب ، كه پرواى غرقه ساختن چيزى را ندارد ، يا چون افتادن آتش در گياه خشك پژمرده كه باكش نبود چه را سوزانده . كجاست خردهاى روشنى جو از چراغهاى رستگارى ؟ و ديده‌هاى نگرنده به نشانه‌هاى پرهيزگارى ؟ كجاست دلهايى كه بخشيده در راه رضاى كردگار بود ، و پيمان بسته بر طاعت پروردگار ؟ بر متاع ناچيز دنيا فراهم آمدند ، و براى به دست آوردن حرام يكديگر را پس زدند . نشان بهشت و دوزخ براى آنان افراشته شد ، رويهاى خود از بهشت گرداندند ، و با كردار خويش به سوى دوزخ راندند . پروردگارشان خواند رميدند و پشت كردند ، شيطانشان خواند ، پذيرفتند و روى آوردند .\r\n","description":"","footnote":"","page_name":" 140 ","page_number":170},
  {"content":"\r\n( 145 )\r\n\r\nو از خطبه‌هاى آن حضرت است\r\nمردم ! همانا شما در اين جهان نشانه‌ايد كه مرگ پى در پى بدان تير مىافكند . با هر جرعه‌اى آب در گلو جستنى است ، و با هر لقمه‌اى گلوگير شدنى . از دنيا به نعمتى نمىرسيد جز كه نعمتى را از دست مىدهيد . هيچ سالخورده ، روزى از عمر را نمىگزارد ، جز به ويرانى يك روز از مدّتى كه دارد ، و برخوردنى او چيزى افزوده نشود ، مگر آنچه از آن روز پيشين اوست از ميان رود ، و اثرى از او زندگى نپذيرد تا اثرى از او نميرد ، و چيزى از او نو نشود جز آنكه نوى از او كهنه گردد ، و نوخاسته‌اى از او بر پا نايستد ، جز آنكه درويده‌اى از او بر زمين افتد . ريشه‌هايى رفتند كه ما شاخه‌هاى آنهاييم . چون اصل رفت ما كه فرعيم چگونه پاييم ؟\r\nاز اين خطبه است\r\nهيچ بدعتى را پديد نياوردند ، جز كه با آن سنّتى را رها كردند . پس خود را از بدعت واپاييد ، و راه راست را بپيماييد . نيكوترين كارها سنّتى است كه ديرينه است ، و ساليانى بر آن گذشته است ، و بدترين ، آنچه نو پديد آمده و پيشينه‌اى نداشته .\r\n( 146 )\r\n\r\nو از سخنان آن حضرت است\r\nعمر با او مشورت كرد كه خود براى جنگ با ايرانيان بيرون شود اين كار پيروزى و خوارىاش نه به اندكى سپاه بود ، و نه به بسيارى آن . دين خدا بود كه خدا چيره‌اش نمود ، و سپاه او كه آماده‌اش كرد ، و يارىاش فرمود ، تا بدانجا رسيد كه رسيد ، و پرتو آن بدانجا دميد كه دميد . ما از خدا وعدهء پيروزى داريم ، - و به وفاى او اميدواريم - . او به وعدهء خود وفا كند و سپاه خود را يارى دهد . جايگاه زمامدار در اين كار ، جايگاه رشته‌اى است\r\n","description":"","footnote":"","page_name":" 141 ","page_number":171},
  {"content":"\r\nكه مهره‌ها را به هم فراهم آرد و برخى را ضميمهء برخى ديگر دارد . اگر رشته ببرد ، مهره‌ها پراكنده شود و از ميان رود ، و ديگر به تمامى فراهم نيايد ، و عرب امروز اگر چه اندكند در شمار ، امّا با يكدلى و يك سخنى در اسلام نيرومندند و بسيار . تو همانند قطب برجاى بمان ، و عرب را چون آسيا سنگ گرد خود بگردان ، و به آنان آتش جنگ را برافروزان كه اگر تو از اين سرزمين برون شوى ، عرب از هر سو تو را رها كند ، و پيمان بسته را بشكند ، و چنان شود كه نگاهدارى مرزها كه پشت سر مىگذارى براى تو مهمّتر باشد از آنچه پيش روى دارى . همانا عجم اگر فردا تو را بنگرد ، گويد اين ريشهء عرب است ، اگر آن را بريديد آسوده گرديديد ، و همين سبب شود كه فشار آنان به تو سختتر گردد و طمع ايشان در تو بيشتر . اين كه گفتى آنان به راه افتاده‌اند ، تا با مسلمانان پيكار كنند ، ناخشنودى خداى سبحان از عزم آنان به جنگ با مسلمانان از تو بيشتر است ، و او بر دگرگون ساختن آنچه خود ناپسند مىدارد تواناتر . امّا آنچه از شمار آنان گفتى ، ما در گذشته نمىجنگيديم به نيروى بسيارى ، بلكه مىجنگيديم با چشم داشتن به پيروزى و يارى .\r\n( 147 )\r\n\r\nو از خطبه‌هاى آن حضرت است\r\nپس خدا ، محمّد ( ص ) را به راستى برانگيخت تا بندگانش را از پرستش بتان برون آرد ، و به عبادت او وادارد ، و از پيروى شيطان برهاند ، و به اطاعت خدا كشاند ، با قرآنى كه معنى آن را آشكار نمود ، و اساسش را استوار فرمود ، تا بندگان بدانند - بزرگى - پروردگار خود را كه داناى آن نبودند ، و به دو اقرار كنند ، از پس آنكه بر انكار مىفزودند ، و او را نيك بشناسند ، از آن پس كه خود را ناآشنا به دو مىنمودند . پس خداى سبحان ، در كتاب خويش - قرآن - ، بى آنكه او را ببينند خود را به ايشان آشكار گردانيد ، بدانچه از قدرتش به آنان نماياند ، و از قهر خود ترساند . و اين كه چگونه با كيفرها ، آن را كه بايد نابود\r\n","description":"","footnote":"","page_name":" 142 ","page_number":172},
  {"content":"\r\nگردانيد ، و با داس انتقام خرمن هستىشان را درويد . و زودا ، كه پس از من بر شما روزگارى آيد ، كه چيزى از حق پنهانتر نباشد ، و از باطل آشكارتر . و از دروغ بستن بر خدا و رسول او بيشتر . و نزد مردم آن زمان ، كالايى زيانمندتر از قرآن نيست اگر آن را چنان كه بايد بخوانند ، و نه پرسودتر از قرآن ، اگر معنى كلماتش را برگردانند ، و در شهرها چيزى از معروف ناشناخته‌تر نباشد ، و شناخته‌تر از منكر . حاملان كتاب خدا آن را واگذارند ، و حافظانش آن را به فراموشى بسپارند . پس در آن روزگار قرآن و قرآنيان از جمع مردمان دورند ، و رانده و مهجور . هر دو با هم در يك راه روانند و ميان مردم پناهى ندارند . پس در اين زمان قرآن و قرآنيان ميان مردمند و نه ميان آنان ، با مردمند نه با ايشان . چه ، گمراهى و رستگارى سازوار نيايند ، هرچند با هم در يك جا بپايند . پس آن مردم در جدايى متّفقند ، و از جمع گريزان . گويى آنان پيشواى قرآناند ، نه قرآن پيشواى آنان . پس ، جز نامى از قرآن نزدشان نماند ، و نشناسند جز خطَّ و نوشتهء آن . و از اين پيش چه كيفر كه بر نيكوكاران نراندند ، و سخن راستشان را دروغ بر خدا خواندند ، و كار نيك را پاداش بد دادند . همانا ، آنان كه پيش از شما بودند تباه شدند ، به خاطر آرزوهاى دراز كه در سر داشتند ، و نهان بودن مرگ از آنان كه باورش نمىداشتند ، تا موعود بر آنان در آمد ، موعدى كه با آمدنش عذرى نپذيرند ، و توبه را به حساب نگيرند ، و به همراه آن بلا و سختى بار گشايد ، و هنگام كيفر و عقوبت آيد . اى مردم ! آن كه از خدا خير خويش خواهد ، توفيق يافته است ، و آن كه گفتهء او را راهنما گيرد به راستترين راه هدايت شده كه همسايهء خدا در امان است و دشمن خدا ترسان . آن كه عظمت خدا را داند ، سزاوار نيست خود را بزرگ خواند . بلندى قدر كسانى كه بزرگى پروردگار را مىدانند ، در اين\r\n","description":"","footnote":"","page_name":" 143 ","page_number":173},
  {"content":"\r\nاست كه برابر او فروتنى كنند ، و سلامت آنان كه مىدانند قدرت او تا كجاست در آن است كه به فرمانش گردن نهند . پس از حق مگريزيد چنان كه تندرست از گرگين گريزان است ، و به شده از بيمار روگردان . و بدانيد كه تا واگذارندهء رستگارى را نشناسيد ، رستگارى را نخواهيد شناخت ، و تا شكنندهء پيمان قران را ندانيد ، با قرآن ، پيمان استوار نخواهيد ساخت ، و تا واگذارندهء قرآن را به جاى نياريد در قرآن چنگ نتوانيد انداخت . پس رستگارى را نزد كسانى جوييد كه اهل آنند - و آنان از خاندان پيامبرانند - كه دانش به آنان زنده است ، و نادانى به دانش آنان مرده . آنان كه حكمشان شما را از دانش آنان خبر دهد ، و خاموشىشان از گفتار ، و نهان آنان از ظاهرشان پديدار ، نه با دين مخالفت دارند ، و نه در آن خلاف آرند ، دين ميان آنان گواهى است راست و خاموشى گوياست .\r\n( 148 )\r\n\r\nو از خطبه‌هاى آن حضرت است\r\nهر يك از دو تن كار را براى خود اميد مىدارد ، ديده بدان دوخته و رفيقش را به حساب نمىآرد . نه پيوندى با خدا دارند ، و نه با وسيلتى روى به دو مىآرند . هر يك كينهء ديگرى را در دل دارد ، و زودا كه پرده از آن بردارد . به خدا اگر بدانچه مىخواهند برسند ، اين جان آن را از تن برون سازد ، و آن اين را از پا در اندازد . اكنون گروه نافرمان بر پاخاست ، پس گروهى كه براى خدا مىكوشد كجاست ؟ راههاى راست را پيش روى آنان گشادند ، و از پيش ، آنان را خبر دادند . براى هر گمراه شدنى دستاويزى است و هر پيمان شكنى را راه گريزى است . به خدا ، من چون آن كس نباشم كه بر سينه زدن ، ناله برآوردن ، و گريه كردن - بر مرده را - شنود و ببيند ، پس سر خود گيرد ، و پند نپذيرد .\r\n","description":"","footnote":"","page_name":" 144 ","page_number":174},
  {"content":"\r\n( 149 )\r\n\r\nو از سخنان آن حضرت است\r\nپيش از مرگش اى مردم ! هر كس مرگى را كه از آن گريزان است - به هنگام فرار - خواهد ديد . دوران زندگى انسان ، ميدان رانده شدن اوست در جهان ، و گريختن از مرگ ، رسيدن است بدان . چند كه روزگار را از اين سو بدان سو راندم ، و به خاطر دانستن اين راز پوشيده‌اش كاواندم ، خدا نخواست ، جز آنكه آن را بپوشاند ، هيهات كه اين علمى است نهفته - كه هيچكس آن را نداند - امّا وصيّت من : خدا ! چيزى را شريك او مياريد و محمّد ( ص ) ! سنّت او را ضايع مگذاريد ! اين دو ستون را بر پا بداريد و اين دو چراغ را افروخته نگهداريد ، و نكوهشى بر شما نيست ما دام كه پراكنده نيستيد و پايداريد . هر كس به اندازهء توان خود بكوشد ، و بر نادانان آسان گيرد و مخروشد ، كه پروردگارتان مهربان است و دينتان راست ، و امام شما داناست . من ديروز يار شما بودم و امروز براى شما مايهء پند و اعتبار ، و فردا از شما جدا و به كنار . خدا مرا و شما را بيامرزاد ! اگر پاى در اين لغزشگاه بر جاى ماند كه هيچ ، و اگر بلغزد - و مرگ در رسد ، شيوهء روزگار است و روزگار ناپايدار است - . ما در سايهء شاخساران و وزشگاه بادهاى وزان و زير سايهء ابرهاى گران به سر برديم كه توده‌هاى آن در فضا نابود گرديد و نشانه‌هاى آن در زمين ناپديد ، و من براى شما همسايه‌اى بودم ، كه چند روزى تنم مجاورتان گرديد ، و به زودى از من كالبدى خالى خواهيد ديد . آرام پس آنكه در جنبش بود ، و خاموش ، از آن پس كه گفتگو مىنمود . پس پند دهد شما را آرميدن من ، و از گردش افتادن ديدگانم ، و بىجنبش ماندن پاها و دستانم ، كه اين براى پند پذيران بهتر است از گفتار رسا ، و سخن شنيدنى و شيوا . شما را بدرود مىگويم ، بدرود كسى كه آمادهء ديدار است - و ديدارش با پروردگار است - . فردا كه جاى من خالى ماند ، و ديگرى بر آن نشست ، راز درونم را خواهيد دانست و اين كه چه كسى را داديد از دست .\r\n","description":"","footnote":"","page_name":" 145 ","page_number":175},
  {"content":"\r\n( 150 )\r\n\r\nو از خطبه‌هاى آن حضرت است كه به فتنه‌ها اشارت كند\r\nچپ و راست رفتن گرفتند بر پيمودن راههاى ضلالت ، و واگذاردن راههاى هدايت . پس بدانچه بودنى است و انتظار آن مىرود ، شتاب مياريد ! و آن را كه فردا خواهد آورد ، دير مشماريد . چه بسا شتابكارى كه چون به چيزى كه مىخواست رسيد دوست داشت كه كاش آن را نمىديد ، و چه نزديك است امروز ، به فردايى كه سپيدهء آن خواهد دميد . اى مردم وقت است كه هر وعده نهاده در آيد ، و آنچه را نمىشناسيد نزديك است - از پرده - برآيد ، هر كه از ما - اهل بيت - بدان رسد ، با چراغى روشن در آن راه رود ، و بر جاى پاى صالحان گام نهد تا بند - از گردنها - بگشايد ، و از بندگى آزاد نمايد . جمع - گمراهان - را پراكنده گرداند ، و پريشانى - مؤمنان - را به جمعيّت كشاند ، و نهان از مردمان - كار راند - . پى شناس به نشان او راه نبرد ، هر چند پياپى نگرد . پس در آن فتنه مردمى ذهن خود را چنان تيز كنند ، كه آهنگر تيغ را زدايد ، و ديده‌هاشان به تفسير قرآن كه شنوند روشن شود - چنان كه بايد - . بام و شام جامهاى حكمت نوشند - و در تكميل نفس بكوشند - .\r\nاز اين خطبه است\r\nروزگار بر آنان دراز شد ، تا خوارى را به نهايت رسانند ، و خود را مستوجب بلاى زمانه گردانند ، و چون پايان مدّت نزديك گرديد و گروهى آسايش خود را در پيوستن به فتنه ديد ، آنان دست به پيكارشان گشادند ، و با شكيبايى كه كردند ، بر خدا منّت ننهادند ، و جان باختن در راه حق را بزرگ نشماردند . پس چون قضاى آمده با پايان مدّت بلا ساز وار شد ، شمشيرها در راه حقّ آختند ، و بصيرتى را - كه در كار دين داشتند - آشكار ساختند . طاعت\r\n","description":"","footnote":"","page_name":" 146 ","page_number":176},
  {"content":"\r\nپروردگار خويش را پذيرفتند ، و فرمان واعظ خود را شنفتند ، و چون خدا فرستادهء خود را نزد خويش برد ، گروهى به گذشته برگرديدند ، و با پيمودن راههاى گوناگون به گمراهى رسيدند ، و به دوستانى كه خود گزيدند پيوستند ، و از خويشاوند گسستند . از وسيلتى كه به دوستى آن مأمور بودند جدا افتادند ، و بنيان را از بن برافكندند ، و در جاى ديگر بنا نهادند . كانهاى هرگونه گناهند ، و هر فتنه جو را درگاه و پناه . از اين سو بدان سو سرگردان ، در غفلت و مستى به سنّت فرعونيان ، يا از همه بريده و دل به دنيا بسته ، و يا پيوند خود را با دين گسسته .\r\n( 151 )\r\n\r\nو از خطبه‌هاى آن حضرت است\r\nخدا را سپاس مىگويم ، و از او يارى مىجويم در راندن شيطان ، و دور ساختن آن ، و نيفتادن در دامهايش كه نهد و فريبها كه دهد ، و گواهى مىدهم كه جز خداى يكتا ، خدايى نيست ، و محمّد بندهء او و فرستادهء اوست ، و منتخب و گزيدهء او . هيچ آفريده را در فضيلت به پايهء او نتوان آورد ، و فقدان او را جبران نتوان كرد . شهرها به نور هدايت او روشن گشت ، از آن پس كه در گمراهى تيره بود ، و نادانى بر همه جا چيره ، و درشتخويى و ستمكارى را همگان پذيره . مردم حرام را حلال مىشمردند ، و خردمند را خوار مىگرفتند . مىزيستند ، بىداشتن پيامبران ، مىمردند ، خداناشناس و بىايمان . و شما اى عربها ! آماج بلايى هستيد كه نزديك است . از مستيهاى نعمت بپرهيزيد ، و از سختيهاى عقوبت بترسيد و بگريزيد ، و بر جاى خويش بمانيد آن گاه كه شبهت گردى برآرد ، و يا فتنه راه كج پيش پاى گذارد ، و هنگامى كه طليعهء آن آشكار شود ، و نهفته‌اش پديدار ، كارش استوار باشد و آسايش به كار كه فتنه از رهگذرهاى نهانى در آيد ، و به زشتى و رسوايى گرايد . آغازش چون عنفوان جوانى ، خوش و دلربا ، آثارش چون نشانه‌هايى كه از ضربت سنگ برجاى ماند ، زشت و نازيبا . ستمكاران اين فتنه را به ارث پذيرند ، با عهدى\r\n","description":"","footnote":"","page_name":" 147 ","page_number":177},
  {"content":"\r\nكه از يكديگر گيرند . نخستين آنان پيشواى آخرين است و آخرين ايشان اقتدا كننده به نخستين . بر سر دنياى دون بر يكديگر پيشدستى نمايند ، و چون سگان اين مردار گنديده را از هم ربايند ، و ديرى نپايد كه تابع از متبوع بيزار باشد ، و امير از مأمور در آزار . دشمنانه از هم جدا شوند ، و با لعنت يكديگر را ديدار كنند . پس فتنه سر برآرد . سخت لرزاننده . درهم كوبنده ، و خزان خزان رونده . - در آن فتنه - دلها پس از پايدارى دو دلى پذيرند ، و مردانى كه سلامت مانده بودند ، گمراهى پيش گيرند . به هنگام هجوم آن ، هوا و هوسها گونه گون بود و بسيار ، و به وقت پديدشدن آن ، رأى درست به نادرست آميخته گردد - و شناختن آن دشوار - . كسى را كه بدان نزديك شود ، بشكند و دو تا كند ، و كسى را كه در آن بكوشد ، خرد سازد و از هم جدا كند . به دندان يكديگر را بخايند ، همچون خران وحشى كه در رمه گرد آيند . رشتهء تافتهء دين گسسته گردد ، و نشانه‌هاى راه راست پوشيده ، و چشمهء حكمت خشك و خوشيده .\r\nستمكاران در آن فتنه به سخن آيند ، و بيابان نشينان را با سوهان ستم بسايند ، و با سينهء مركب جور خرد نمايند . تكروان از غبار آن فتنه تباه گردند ، و سواران - قدرت - درونش به هلاكت رسند . با قضاى ناگوار در آيد ، خون دوشد و خون پالايد . در نشان دين رخنه افكند ، و يقين استوار را بشكند . زيركان از آن فتنه بگريزند . و پليدان به سر و سامان دادن كارش برخيزند . با رعد و برقى است بسيار ، و آماده كارزار . پيوند خويشاوندى در آن ، بريده باشد و - مردم - از اسلام جدا گرديده . آن كه از آن فتنه به كنار است از آسيبش بيمار است ، و آن كه خواهد خود را برهاند ، نتواند و هم در آن بماند .\r\nاز اين خطبه است\r\nدر آن فتنه - كشته‌اى است كه خونش به رايگان است ، و ترسانى كه پناه خواه از اين و آن است . فريبشان دهند با بستن پيمان ، و مغرورشان سازند به نام ايمان . پس نمودارهاى فتنه و نشانه‌هاى بدعت مباشيد ، و آن را كه پيوند جماعت مسلمانان بدان استوار است و اركان طاعت بر آن پايدار ، بر خود\r\n","description":"","footnote":"","page_name":" 148 ","page_number":178},
  {"content":"\r\nلازم شماريد . و بر خدا در آييد ، ستمديده ، نه ستم شما به ديگران رسيده . و بپرهيزيد از در افتادن به دامگاههاى شيطان ، و آنجا كه در آن دشمنى خيزد با اين و آن . لقمهء حرام در دلهاى خود در مياريد چه ، بر آن كس كه معصيت را بر شما نهى فرموده و راه طاعت را برايتان آسان نموده ، در معرض ديداريد .\r\n( 152 )\r\n\r\nو از خطبه‌هاى آن حضرت است\r\nسپاس خدايى را كه به آفرينش - بندگان - خويش بر هستى خود راهنماست ، و آفريده‌هاى نو به نو او بر ازليّت وى گواست ، و همسانى آفريده‌ها نشان دهد كه او بىهمتاست . حسّها او را نتواند شناخت ، و پرده‌ها او را مستور نتواند ساخت . كه سازندهء و ساخته از يكديگر جدايند ، و فراگيرنده و فرا گرفته - يكسان نيند - ، و پروردگار و پرورده - دو تايند - . يكتاست نه از روى شمار . آفريننده است نه با جنبش و تحمّل آزار . شنواست ، بىآنكه او را گوشى بود ، بيناست ، بىآنكه چشم گشايد ، و بر هم نهد . همراه هرچيزى است نه چنان كه آن را بسايد ، و جدا از آن ، نه آنكه مسافتى در ميان آيد . آشكار است نه به ديدار ، و نهان است نه ناپايدار . از چيزها جداست چه بر آنها چيره و تواناست ، و هر چيز جز اوست ، كه برابر او خاضع است و بازگشتش بخداست . آن كه وصفش كرد محدودش كرده است ، و آن كه محدودش كند او را به شمار در آورده است ، و آن كه او را به شمار در آرد ، ازليّت او باطل كرده است . كسى كه بگويد چون است صفت او را زايد بر ذات شناخته ، و كسى كه گويد در كجاست او را در جايى محدود ساخته . عالم بود آن گاه كه معلومى نبود . پرورنده بود آن گاه كه پرورده‌اى نبود ، و توانا بود آن گاه كه مقدورى نبود .\r\nاز اين خطبه است\r\nخورشيد - طلوع كنندهء - امامت - برآمد . و - ماه - درخشندهء - ولايت - پرتو افكند ، و كوكب - عدالت - به در آمد . و ناراست راست گرديد ، و خدا مردمى را\r\n","description":"","footnote":"","page_name":" 149 ","page_number":179},
  {"content":"\r\nبه جاى مردمى ديگر گزيد ، و روزى را به روزى بدل گردانيد . چشم مىداشتيم بر دگرگون شدن روزگاران ، چنان كه قحطى زده در انتظار باران . همانا امامان از جانب خدا تدبير كنندهء كار مردمانند ، و كارگزاران بندگانند . كسى به بهشت نرود جز آنكه آنان را شناخته باشد ، و آنان او را شناخته باشند ، و به دوزخ در نشود جز آنكه منكر آنان بود ، و آنان وى را نپذيرفته باشند ، و محرم نساخته . همانا خداوند تعالى شما را به اسلام مخصوص گردانيد ، و براى اسلام گزيد ، چه اسلام نامى از سلامت است ، و فراهم دارندهء هر كرامت است . راه روشن آن را خدا برگزيد ، و حجّتهاى آن را روشن گردانيد . از علمى كه هويدا است ، و حكمتهايى كه نهان و ناپيداست . غرايب آن نابود نشود ، عجايب آن سپرى نگردد . رستنگاههاى نعمت در آن است ، و در تاريكيها چراغهاى فروزان است . درهاى خير جز به كليدهاى آن گشوده نگردد ، و تاريكيها جز به چراغهاى آن زدوده نگردد . حوزهء آن را حمايت نمود ، و رعايت آن را بر خود لازم فرمود . در آن شفاى خواهندهء درمان است . و بسندهء خواهندهء اين جهان و آن جهان است .\r\n( 153 )\r\n\r\nو از خطبه‌هاى آن حضرت است\r\nو او - گمراهى است - كه خدايش مهلت داده ، تا در پى هواى بيخبران افتاده . روز را با گناهكاران گزارد ، نه راهى راست در پيش و نه امامى راهبر دارد .\r\nاز اين خطبه است\r\nتا چون كيفر نافرمانىشان را بر ايشان آشكار كرد ، و از پرده‌هاى غفلتشان بيرون آورد ، رو به چيزى نهادند كه بدان پشت كرده بودند ، و پشت به چيزى كردند كه روى بدان نهاده بودند . پس نه از آنچه مىخواستند و بدان رسيدند ، سودى بردند ، و نه از آنچه حاجت خويش بدان روا كردند ، برى خوردند . من از اين غفلت نگرانم - و شما و خود را از آن مىترسانم . هر كسى بايد\r\n","description":"","footnote":"","page_name":" 150 ","page_number":180},
  {"content":"\r\nاز - كار - خود سود ببرد ، كه بينا كسى است كه شنيد ، و انديشيد ، و ديد ، و به دل بينا گرديد ، و از آنچه مايهء عبرت است سود گزيد ، سپس راهى روشن را سپرد ، و از افتادن در پرتگاهها و گم شدن در كوره راهها دورى كرد ، - و بكوشيد تا جانب عدالت را نگه دارد - و براى گمراهان جاى اعتراض نگذارد ، با ستم و سختگيرى در راه حق كردن ، يا معنى سخنى را دگرگون نمودن ، يا از سخن راست گفتن ترسيدن . پس اى شنونده از پس مستى هشيار باش و از خواب غفلت بيدار باش ، و اندكى بكاه از شتاب خويش ، و بدانچه از زبان پيامبر امّى ( ص ) به تو رسيده نيك بينديش ! آنچه را كه شنيدنش بايد ، و تركش نشايد . آن كس را كه جز اين گفت ، و سخن ديگرى را شنفت ، رها كن با آنچه براى خود پذيرفت . ناز خود بنه و بزرگى فروختن بگذار و گور خويش به ياد آر ! كه گذرگاه تو بر آن است ، و هر چه كنى بر تو تاوان است ، و آنچه كشتى ، درو نمايى ، و آنچه امروز فرستى ، فردا بر آن در آيى . پس جاى در آمدنت را بگستران ! و برگ آن را از پيش روانه گردان . پس اى شنونده پرهيز ! پرهيز ! و اى بى خبر ، برخيز ! برخيز ! « و كس تو را خبر ندهد چون خدا ، كه - آگاه است و دانا » . همانا از جمله حكمهاى خدا در قرآن كريم ، كه قطعى است و در آن تأويل و تغييرى نيست ، و بر انجام آن ثواب دهد ، و بر ترك آن عقاب كند ، و به خاطر آن خشنود شود ، و يا به خشم آيد ، اين است كه : بنده را سودى ندهد - هر چند بكوشد و كار خود را خالص گرداند - اگر يكى از اين گناهان برگردن او بود و توبه ناكرده پروردگار خود را ملاقات كند ، آنكه :\r\nدر عبادتى كه خدا بر او واجب كرده ، چيزى را شريك خدا گرداند ، يا با كشتن انسانى ، خشم خود را فرو نشاند ، يا عيب كسى را به خاطر كارى كه كرده بر زبان راند ، يا با بدعتى كه در دين گذارد ، روايى حاجتش را از مردمان چشم دارد ، يا با دورويى مردم را ديدار كند . يا با دو زبان ميان آنان راه رود . اين را نيك بينديش كه هر مثال را دليل همانند آن توان گرفت - و تو خود حديث مفصل بخوان از اين مجمل - .\r\n","description":"","footnote":"","page_name":" 151 ","page_number":181},
  {"content":"\r\nچهارپايان در بند شكمند ، و درندگان در پى تجاوز به هم ، و زنان در فكر آرايش اين جهان و تبه كارى كردن در آن . مؤمنان فروتنند ، مؤمنان مهربانند ، مؤمنان ترسان .\r\n( 154 )\r\n\r\nو از خطبه‌هاى آن حضرت است\r\nو دل مرد خردمند را ديده‌اى است كه بدان پايان كار خويش نگرد ، و به ژرفى و بلندى آن راه برد . دعوت كننده‌اى خواند ، و اميرى حكومت راند . پس دعوت كننده را پاسخ دهيد و فرمانروا را فرمان بريد ! به درياهاى فتنه درشدند ، و بدعتها را گرفتند ، و سنّتها را وانهادند . مؤمنان به گوشه‌اى رفتند ، و گمراهان دروغزن به زبان آمدند و سخن گفتند . ما خاصگان ، و ياران ، و گنجوران نبوّت ، و درهاى رسالتيم . در خانه‌ها جز از درهاى آن نتوان در شد ، و آن كه جز از در ، به خانه در آمد به دزدى سمر شد .\r\nاز اين خطبه است\r\nمصداق آيتهاى بلند معنى قرآناند ، و گنجينه‌هاى خداى رحمانند . اگر سخن گويند جز راست نگويند ، و اگر خاموش مانند بر آنان پيشى نجويند . پس پيشواى قوم بايد با مردم خود به راستى سخن گويد ، و راه خرد پويد ، و از فرزندان آخرت بود ، كه از آنجا آمده است و هم بدانجا رود . آن كه به چشم دل نگرد ، و با ديدهء درون كار كند آغاز كارش آن است كه بداند آنچه كند به سود اوست يا بر او زيان است ، اگر به سود اوست پى آن رود ، و اگر به زيان اوست باز ايستد . چه ، آن كه نادانسته كارى كند ، مانند كسى است كه به بيراهه رود . هر چه در آن راه پيش راند ، از مقصود خود دور تر ماند ، و آن كه\r\n","description":"","footnote":"","page_name":" 152 ","page_number":182},
  {"content":"\r\nاز روى دانش كنندهء كار است ، همچون رونده در راه آشكار است . پس نگرنده بايد بپايد كه پيش مىرود يا پس مىآيد . و بدان كه هر ظاهرى را باطنى است كه بر مثال آن است ، آنچه ظاهرش پاكيزه بود باطن آن نيز آن چنان است ، و آنچه ظاهرش پليد است ، باطن آن نيز پليد است ، و رسول صادق ( ص ) فرموده است : « خداوند بنده را دوست دارد ، و كردهء او را ناخوش مىدارد ، و كارى را خوش دارد و كنندهء آن را ناخوش مىدارد ، » و بدان ! هر كرده‌اى چون ميوه‌اى است كه از گياهى رسته است ، و هيچ گياه را از آب بىنيازى نيست ، و آبها گونه گون بود . آنچه آبيارىاش نيكو ، درختش نيكو و ميوه‌اش شيرين است ، و آنچه آبيارىاش پليد ، درختش پليد و ميوه‌اش تلخ است .\r\n( 155 )\r\n\r\nو از خطبه‌هاى آن حضرت است\r\nكه در آن خلقت بديع شبپره را بيان فرمايد سپاس خدايى را كه و صفها در رسيدن به حقيقت شناخت او رخت اندازد ، و بزرگى او خردها را طرد سازد - تا سر بتابد - ، و راهى به رسيدن نهايت ملكوت او نيابد . او خداى حق و آشكار است ، آشكارتر از آنچه برديده‌ها پديدار است . خردها براى او حدّى معيّن نتواند كرد تا همانندى داشته باشد ، و وهمها او را اندازه نتواند گرفت تا در صورتى پنداشته باشد . آفريده‌ها را پديد آورد بىهيچ نمودار بى راى رايزن ، و بى يارى مددكار . به فرمان او خلقت آن پايان يافت ، پس طاعت پروردگار را پذيرفت و پاسخ گفت ، و به خدمت شتافت . گردن نهاد و سر از فرمان نتافت . و از لطيفه‌هاى صنعت و شگفتيهاى خلقت او كه پيش چشم ما است ، تدبير دقيق او در آفرينش شبپره‌هاست ، كه روشنايى شبپره را بر جاى مىدارد ، حالى كه هر چيز\r\n","description":"","footnote":"","page_name":" 153 ","page_number":183},
  {"content":"\r\nرا به نشاط در مىآرد . و تاريكى - پر - آن را مىگستراند ، حالى كه هر زنده را درهم مىكشاند ، و چسان ديدهء آن كم بين است كه نتواند از آفتاب رخشان روشنى ستاند ، نورى كه بدان راههاى خويش بيابد ، و با پرتو آشكار خورشيد خويشتن بدانجاها كه داند ، رساند ، و درخشش روشنىاش آن را از رفتن در تراكم نورهاى تابنده باز مىگرداند ، و در نهانخانه‌اش پنهان مىنشاند ، چنان كه رفتن در سپيدى نور رخشان نتواند . پس شبپره در روز پلكها را بر سياهى ديده‌ها اندازد ، و شب را چراغى سازد كه در جستن روزى خود از آن راه يابد ، و سياهى شب ديده‌هاش را نبندد ، و به خاطر تاريكى انبوه از رفتن در شب رخ برنتابد . پس چون خورشيد پرده بر افكند و بتافت ، و سپيدى روز پديد گشت و لانهء تنگ سوسمارها از روشنى آن نصيبى يافت ، پلكها را بر هم نهد ، و بر آنچه در تاريكى شب به دست آورده بسنده كند . پس پاك و منزّه است ، خدايى كه شب را روز او كرده است و هنگام فراهم كردن معيشت ، و روز را وقت آسايش و گاه استراحت ، و براى آن از گوشت وى بالهايى ساخته است تا هنگام نياز به پرواز ، بدان بالا رود ، بالهايى كه چون لالهء گوش از پر و انبوب پرداخته است ، ليكن جاى رگها را در آن بينى آشكار ، و نشانه‌هاى آن پديدار . و شبپره را دو بال است ، نه چندان نازك كه درهم شكند ، و نه چندان ستبر كه سنگينى كند . مىپرد ، و بچّهء او به دو چسبيده است و به مادر پناهيده . اگر بنشيند ، نشيند و اگر بالا رود ، رود . از او جدا نشود تا هنگامى كه اندام وى نيرومند شود ، و بال آن نيروى برخاستنش را دارا بود ، و بداند كه راه زيستن او چيست ؟ و چگونه تواند زيست ؟ پس پاك و منزّه است خدايى كه پديد آورندهء هر آفريننده است ، بىهيچ نمونه كه از ديگرى بر جاى مانده است .\r\n","description":"","footnote":"","page_name":" 154 ","page_number":184},
  {"content":"\r\n( 156 )\r\n\r\nو از سخنان آن حضرت است خطاب به مردم بصره كه حادثه‌هاى آينده را بر سبيل داستان فرمايد\r\nپس كسى كه آن هنگام بتواند خود را خاص طاعت پروردگار گرداند ، چنان كند - كه داند - . اگر فرمان مرا برديد ، ان شاء اللَّه ، شما را به راه بهشت مىبرم ، هر چند سخت دشوار باشد ، و تلخكامى آن پديدار . امّا آن زن انديشهء زنانه بر او دست يافت ، و در سينه‌اش كينه ، چون كورهء آهنگرى بتافت ، و اگر از او مىخواستند تا آنچه به من كرد به ديگرى كند ، نه ميكرد و چنين نمىشتافت . به هر حال حرمتى را كه داشت برجاست و حساب او با خداست .\r\nو از اين سخنان است\r\nراهى است كه گشاده و روشن است . چراغش نورانى و پرتو افكن است . ايمان را بر كرده‌هاى نيك دليل توان ساخت ، و از كردار نيك ايمان را توان شناخت . به ايمان علم آبادان است ، و - آدمى - به علم از مرگ ترسان است . با مرگ دنيا پايان يابد ، و با دنيا آخرت درست شود ، و آفريدگان را جز قيامت قرارگاهى نبود ، در اين ميدان مسابقت شتابان مىروند ، تا به نقطهء پايان رسند .\r\nو از اين سخنان است\r\nاز آرامگاههاى گور بيرون شدند ، و به سوى منزلگاههاى آخرين روان شدند . هر خانه‌اى را مردمى است ، نه ديگرى را در آن پذيرند ، و نه ساكنان آن خانه از آنجا رخت برگيرند ، و همانا امر به معروف و نهى از منكر ، از صفتهاى پروردگارند ، نه اجل را نزديك كنند و نه در روزى كاهشى آرند ، و\r\n","description":"","footnote":"","page_name":" 155 ","page_number":185},
  {"content":"\r\nبر شما باد به كتاب خدا كه ريسمان استوار است ، و نور آشكار است ، و درمانى است سود دهنده ، و تشنگى را فرو نشاننده . چنگ در زننده را نگهدارنده ، و در آويزنده را نجات بخشنده . نه كج شود ، تا راستش گردانند ، و نه به باطل گرايد تا آن را برگردانند . كهنه نگردد به روزگار ، نه از خواندن و نه از شنيدن بسيار . راست گفت آن كه سخن گفت از روى قرآن ، و آن كه بدان رفتار كرد پيش افتاد - از ديگران - . [ مردى برخاست و گفت ما را از فتنه خبر ده ! آيا آن را از رسول خدا ( ص ) پرسيدى ؟ امام گفت : 
  ] چون خدا اين آيت را فرستاد : * ( « الم ، أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَهُمْ لا يُفْتَنُونَ » ) * ، دانستم تا رسول خدا ( ص ) در ميان ماست ، فتنه نتواند برخاست . پرسيدم ! اى رسول خدا ، اين فتنه‌اى كه خدا تو را از آن خبر داده چيست ؟ فرمود : « اى على ! امّت من پس از من به زودى دچار فتنه گردند . » گفتم : اى رسول خدا ! روز احد كه از مسلمانان گروهى به شهادت رسيد ، و شهادت نصيب من نگرديد ، بر من دشوار نمود ، گفتى : اى على مژده باد تو را كه شهادت به دنبالت خواهد بود . گفت : « سخن بدين منوال است ، شكيبايى تو آن هنگام بر چه حال است ؟ » گفتم : اى رسول خدا نه جاى شكيبايى كردن است ، كه جاى مژده شنيدن و شكر گزاردن است ، و گفت :\r\n« اى على ! پس از من ، مردم به مالهاى خود فريفته شوند و به دين خويش بر خدا منّت نهند . رحمت پروردگار آرزو كنند ، و از سطوت او ايمن زيند . حرام خدا را حلال شمارند ، با شبهتهاى دروغ و هوسهايى كه به غفلت در\r\n","description":"","footnote":"","page_name":" 156 ","page_number":186},
  {"content":"\r\nسر دارند . مىرا نبيذ گويند و حلال پندارند . حرام را هديّت خوانند و ربا را معاملت دانند » . گفتم : اى رسول خدا ( ص ) ، آن زمان آن مردم را در چه پايه نشانم ؟ از دين برگشتگان ، يا فريفتگان ؟ فرمود : « فريفتگان » .\r\n( 157 )\r\n\r\nو از خطبه‌هاى آن حضرت است\r\nسپاس خداى را ، كه سپاس را كليدى كرده است ، گنجينهء ذكر عظمت او را ، و وسيلت افزودن نعمت او را . و دليل شناختن عطاها و شوكت او را . بندگان خدا ! روزگار بر آيندگان چنان گذرد كه بر گذشتگان . باز نگردد آنچه گذشت از آن ، و نماند چيزى در آن جاودان . پايان كارش با آغاز آن يكسان ، سختيهاى آن بر يكديگر سبقت جويان ، و هر يك ديگرى را پشتيبان . گويى قيامت شما را مىخواند ، همچنان كه شترران شتر بچه را راند . كسى كه جز به حساب نفس خويش پردازد ، خود را در تاريكيها سرگردان سازد ، و به هلاكت جايها در اندازد . شيطانهاى او مهارش را گرفته در سركشى كشانند ، و كردارهاى زشت او را در ديدهء وى زيبا گردانند . پس بهشت پايان راه پيشى جويندگان است ، و دوزخ منزلگاه تقصير كاران واپس ماندگان . بندگان خدا بدانيد كه پرهيزگارى خانه‌اى است چون دژ استوار ، و ناپارسايى خانه‌اى بىبنياد و خوار ، نه ساكنانش را از آسيب نگاهبان است ، و نه كسى كه بدان پناه برد در امان است . بدانيد كه با پرهيزكارى توان ريشهء خطاها را بريد و با يقين به نهايت درجهء بلند توان رسيد . بندگان خدا ! خدا را ، خدا را ، واپاييد ! در حقّ نفسى كه از همه چيز نزد شما گراميتر است و دوست داشتنىتر . همانا خدا راه حق را براى شما آشكار كرده و جاده‌هاى آن را پديدار . پس يا بدبختيى است گريبانگير ، و يا خوشبختى پايان ناپذير . پس توشه گيريد در روزهاى سپرى شدنى براى روزهاى ماندنى . توشه را به شما نشان دادند ، و كوچ كردن را فرمان دادند . و به رفتنتان برانگيختند . همانا شما همچون كاروانى هستيد كه بر جاى\r\n","description":"","footnote":"","page_name":" 157 ","page_number":187},
  {"content":"\r\nمانده‌اند ، و نمىدانند كى آنان را به رفتن فرمان مىدهند . هان ! با دنيا چه كند كسى كه براى آخرتش آفريده‌اند ، و با مال چه كند آن كه به زودى آن مال از وى ربوده است و و بال و حساب آن برگردن او مانده . بندگان خدا ! خيرى را كه خدا وعده داده واگذاشتنى نيست ، و شرّى را كه از آن نهى فرموده رغبت كردنى نه . بندگان خدا ! از روزى بترسيد كه كرده‌ها را روز وارسى و حساب است . روزى كه پر از تشويش و اضطراب است . كودكان در آن پير گردند - و مردم در بند كردهء خود اسير - . بندگان خدا ! بدانيد كه از شما بر شما نگاهبانانى است ، و از اندامهاتان مراقبانى ، و حافظانى . كه كرده‌هاى شما را به درستى در حساب مىآرند ، و نفسهاتان را مىشمارند . نه شبى سياه شما را از آنان مىپوشاند ، و نه درى استوار پنهان كردنتان تواند . فردا به امروز نزديك است . امروز با آنچه در آن است مىرود ، و فردا مىآيد و بدان مىرسد . گويى هر يك از شما در دل زمين به خانه‌اى كه خاصّ اوست رسيده ، و در گودالى كه براى او كنده‌اند آرميده . وه ! كه چه خانهء تنهايى ، و چه منزل وحشتزايى ، و چه غريب از همگان جدايى ، گويى بانگ - صور - برايتان دميده است ، و قيامت بر شما رسيده ، و براى ختم داورى برون شده‌ايد ، و پندارهاى باطل از شما دور گرديده . بهانه‌ها از ميان برخاسته ، حقيقتها برايتان آشكار شده . و سرنوشت شما را بدانجا كه بايد كشانيده . پس ، از آنچه مايهء عبرت است پند گيريد ، و از گردش روزگار عبرت پذيريد ، و از بيم دهندگان - پيامبران - سود برگيريد .\r\n( 158 )\r\n\r\nو از خطبه‌هاى آن حضرت است\r\nاو را هنگامى فرستاد كه پيامبران نبودند ، و امّتها در خواب غفلت مىغنودند . رشته‌ها گسسته بود ، و بناى استوار - دين - شكسته . پس نزد آنان آمد ، كتابهاى پيامبران پيشين را تصديق كنان ، و با چراغى كه ره جويند\r\n","description":"","footnote":"","page_name":" 158 ","page_number":188},
  {"content":"\r\nبدان . آن - كتاب خدا است - قرآن ، از آن بخواهيد تا سخن گويد . و هرگز سخن نگويد . امّا من شما را از آن خبر مىدهم . بدانيد كه در قرآن علم آينده است ، و حديث گذشته . درد شما را درمان است ، و راه سامان دادن كارتان در آن است .\r\nاز اين خطبه است :\r\nپس در اين هنگام خانه‌اى در دهستان ، و خيمه‌اى در بيابان نيست ، جز آنكه گروه ستمكار غمى در آن نشاند ، و كينه‌اى بدان كشاند ، و در آن روز عذرخواهى در آسمان و ياورى در زمين براى شما نماند . آن را كه در خور اين كار نبود ، گزيديد ، و به آبشخورى كه از آن او نيست ، كشيديد ، و به زودى خدا از ستمكار انتقام ستاند ، و آن را كه در خورد اوست به دو خوراند و چشاند . از خوردنيى تلخ ، چون زهر گيا ، و نوشيدنيى چون صبر ، تلخ و جانگزا . از درون سو ترسان ، و از برون سو نشان تيغ برّان ، و همانا آنان بارگيهااند كه نافرمانيها را مىبرند و ستورانند كه زير بار گناهان درند . سوگند مىخورم ، و سوگند مىخورم كه فرزندان اميّه پس از من اين خلافت را رها سازند ، چنان كه خلط سينه را بيرون اندازند . و از آن پس ، چند كه شب و روز از پى هم آيد مزهء آن را نچشند .\r\n( 159 )\r\n\r\nو از خطبه‌هاى آن حضرت است\r\nبا شما به نيكويى به سر بردم ، و به قدر طاقت از هر سو نگهبانىتان كردم ، و از بندهاى خوارىتان رهانيدم ، و از حلقه‌هاى ستم جهانيدم ، تا سپاسى باشد بر نيكى اندك - كه از شما ديدم - ، و چشم پوشى از زشتى بسيار كه ديده ديد و به من رسيد .\r\n","description":"","footnote":"","page_name":" 159 ","page_number":189},
  {"content":"\r\n( 160 )\r\n\r\nو از خطبه‌هاى آن حضرت است\r\nفرمان او قضاى حتم است ، و از روى حكمت ، و خشنودى او امان است و موجب رحمت . از روى علم ، حكم فرمايد ، و از در حلم ببخشايد . خدايا ! سپاس تو راست بر آنچه مىگيرى ، و عطا فرمايى ، و بهبودى مىبخشى ، و مبتلا فرمايى . سپاسى كه تو را پسنديده‌تر است و محبوبتر و فاضلتر . سپاسى كه پر كند آنچه را آفريده‌اى ، و بدان حدّ رسد كه اراده فرموده‌اى . سپاسى كه از تو پوشيده نماند ، و به تو رسيدن تواند . سپاسى كه شمارش آن نبرد و افزايش آن سپرى نشود ، كه ما نمىدانيم حقيقت بزرگىات را ، جز كه مىدانيم تو زنده‌اى و به خود بر پا . و خواب سبك يا گران فرا نگيرد تو را . هيچ انديشه‌اى به تو نرسد ، و هيچ ديده‌اى تو را ديدن نتواند . ديده‌ها را تو بينى ، و عمرها را تو شمار كردن توانى . و نافرمانان را - بگيرى به گامها و موى پيشانى . چيست آنچه از آفرينش تو مىبينيم و از قدرتت شگفتى مىنماييم ، و بدان بزرگى قدرتت را مىستاييم ! حالى كه آنچه از آن بر ما پوشيده گرديده ، و ديده‌هاى ما آن را نديده ، و خردهاى ما بدان نرسيده ، و پرده‌هاى غيب ميان ما و آن گستريده ، بزرگتر است . پس كسى كه دل خود را تهى سازد ، و انديشه‌اش را به كار اندازد ، تا بداند چگونه عرشت را بر پا داشته‌اى و چسان تخم خلقت را كاشته‌اى ، و چسان آسمانهايت را در هوا آويخته‌اى ، و زمينت را بر موج آب گسترده‌اى ، نگاهش خيره بازگردد ، و خردش سرگردان ، شنوايىاش آشفته شود و انديشه‌اش حيران .\r\nاز اين خطبه است :\r\nبه گمان خود دعوى دارد كه به خدا اميدوار است . به خداى بزرگ ، كه\r\n","description":"","footnote":"","page_name":" 160 ","page_number":190},
  {"content":"\r\nدروغ گويد ، - پس - چرا اميدوارى او در كردارش ناپديدار است ؟ هر كه اميدوار است ، اميد او در كردارش آشكار است ، جز اميد به خدا كه ناخالص است - و شناختن آن دشوار است - ، و هر ترس جز ترس از خدا محقّق است - و شناختن آن آسان - ، جز ترس از خدا كه نيازمند است به برهان - و بايد ديده شود در كردار و بيان - . در كارهاى بزرگ به خدا اميد بسته است ، و در كارهاى خرد به بندگان . پس حقّ بنده را ادا مىكند ، و حقّ خدا را نه چنان . چه شده كه بايد در حقّ خدا كوتاهى شود ، و كمتر از حقّ بندگان رعايت گردد ! آيا مىترسى دروغگو باشى در اميدى كه به دو دارى ؟ يا او را در خور اميد بستن نپندارى ! نيز اگر او از يكى از بندگان خدا بيم دارد ، حقّ او را چنان گزارد كه حقّ پروردگار خود را به جا نيارد . پس ترس خود را از بندگان خدا آماده و نقد ساخته ، و ترس از آفريدگار را به عهدهء وعدهء بىپرداخت انداخته . همچنين است كسى كه دنيا در ديده‌اش كلان نمايد ، و ارزش و اعتبار آن در دل وى فراوان نمايد ، آن را بر خدا مقدّم سازد و جز آن به چيزى نپردازد ، و بندهء او شود - و دل ببازد - . براى تو بسنده است رسول خدا ( ص ) را مقتدا گردانى ، و راهنماى شناخت بدى ، و عيبهاى دنيا ، و خوارمايگى و زشتيهاى فراوانش بدانى ، كه چگونه دنيا از هر سو بر او در نورديده شد ، و براى ديگرى گستريده ، از نوش آن نخورد ، و از زيورهايش بهره نبرد ، و اگر خواهى دوّمين را موسى ( ص ) مثل آرم كه گفت : « پروردگارا من به چيزى كه برايم فرستى نيازمندم » ، به خدا ، كه از او نخواست جز نانى كه آن را بخورد كه موسى ( ع ) از سبزى زمين مىخورد ، چندان كه به خاطر لاغرى تن و تكيدگى گوشت بدن رنگ آن سبزى از پوست تنك شكم او نمايان بود ، و اگر خواهى سوّمين را داود ( ع ) گويم ، خداوند مزامير - و زبور - ، و خوانندهء بهشتيان ، كه به دست خود از برگ خرما زنبيلها مىبافت ، و مجلسيان خويش را مىگفت : كدام يك از شما در فروختن آن ، مرا يارى مىكند ؟ و از بهاى آن زنبيل گرده‌اى نان جوين مىخورد ، و اگر خواهى از عيسى بن مريم ( ع ) گويم ، كه سنگ را بالين مىكرد ، و جامهء درشت به تن داشت ، و خوراك ناگوار مىخورد . و\r\n","description":"","footnote":"","page_name":" 161 ","page_number":191},
  {"content":"\r\nنانخورش او گرسنگى بود ، و چراغش در شب ماه ، و در زمستان مشرق و مغرب زمين او را سايبان بود و جاى پناه ، و ميوه و ريحان او آنچه زمين براى چهار پايان روياند از گياه . زنى نداشت تا او را فريفتهء خود سازد ، فرزندى نداشت تا غم وى را خورد ، و نه مالى كه او را مشغول كند ، و نه طمعى كه او را به خوارى در اندازد . مركب او دو پايش بود و خدمتگزار وى دستهايش . پس به پيامبر پاكيزه و پاك ( ص ) خود اقتدا كن ، كه در - رفتار - او خصلتى است آن را كه زدودن اندوه خواهد ، و مايهء شكيبايى است براى كسى كه شكيبايى طلبد ، و دوست داشته‌ترين بندگان نزد خدا كسى است كه رفتار پيامبر را سرمشق خود كند ، و به دنبال او رود . از دنيا چندان نخورد كه دهان را پر كند ، و بدان ننگريست چندان كه گوشهء چشم بدان افكند . تهيگاه او از همه مردم دنيا لاغرتر بود ، و شكم او از همه خالىتر . دنيا را به دو نشان دادند ، آن را نپذيرفت . و - چون - دانست خدا چيزى را دشمن مىدارد ، آن را دشمن داشت - و ترك آن گفت - ، و چيزى را كه خوار شمرده آن را خوار انگاشت ، و چيزى را كه كوچك شمرده ، آن را كوچك داشت ، و اگر در ما نبود جز دوستى آنچه خدا و رسول ، آن را دشمن مىدارد ، و بزرگ ديدن آنچه خدا و رسول ، آن را خرد مىشمارد ، براى نشان دادن مخالفت ما با خدا كافى بود و سرپيچى ما را از فرمانهاى او آشكارا مىنمود . او كه درود خدا بر وى باد ، روى زمين مىخورد ، و چون بندگان مىنشست ، و به دست خود پاى افزار خويش را پينه مىبست ، و جامهء خود را خود وصله مىنمود ، و بر خر بىپالان سوار مىشد ، و ديگرى را بر ترك خود سوار مىفرمود ، پرده‌اى بر در خانهء او آويخته بود ، كه تصويرهايى داشت ، يكى از زنان خويش را گفت : « اين پرده را از من پنهان كن ، كه هرگاه بدان مىنگرم ، دنيا و زيورهاى آن را به ياد مىآورم » . پس به دل خود از دنيا روى گرداند ، و ياد آن را در خاطر خود ميراند ، و دوست داشت كه زينت دنيا از او نهان ماند تا زيورى از آن برندارد . دنيا را پايدار نمىدانست و در آن اميد ماندن نداشت . پس آن را از خود برون كرد ، و دل از آن برداشت ، و ديده از آن برگاشت . آرى چنين است ، كسى كه چيزى را دشمن داشت ،\r\n","description":"","footnote":"","page_name":" 162 ","page_number":192},
  {"content":"\r\nخوش ندارد بدان بنگرد يا نام آن نزد وى بر زبان رود ، و در زندگانى رسول خدا ( ص ) براى تو نشانه‌هايى است كه تو را به زشتيها و عيبهاى دنيا راهنماست چه او با نزديكان خويش گرسنه به سر مىبرد ، و با منزلتى بزرگ كه داشت زينتهاى دنيا از ديدهء او دور ماند - و آن را خوار شمرد - . پس نگرنده با خرد خويش بنگرد كه : آيا خدا ، محمّد ( ص ) را به داشتن چنين صفتها اكرام فرمود ، يا او را خوار نمود ؟ اگر بگويد : او را خوار كرد ، - به خداى - بزرگ دروغ گفته است و بهتانى بزرگ آورده است ، و اگر بگويد : خدا او را اكرام كرد ، پس بداند خدا كسى را خوار شمرد كه دنيا را براى وى گستريد ، و آن را از كسى كه نزديكتر از همه بدوست ، درنورديد . پس آن كه خواهد ، بايد پيامبر خدا را پيروى كند و بر پى او رود ، و پاى بر جاى پاى او نهد ، و گر نه از تباهى ايمن نبود ، كه همانا خدا محمّد ( ص ) را نشانه‌اى ساخت براى قيامت ، و مژده دهنده به بهشت و ترساننده از عقوبت . از دنيا برون رفت و از نعمت آن سير نخورد ، به آخرت در شد ، و گناهى با خود نبرد ، سنگى بر سنگى ننهاد تا جهان را ترك گفت ، و دعوت پروردگارش را پذيرفت . پس چه بزرگ است منّتى كه خدا بر ما نهاده ، و چنين نعمتى به ما داده . پيشروى كه بايد او را پيروى كنيم ، و پيشوايى كه پا بر جاى پاى او نهيم . به خدا كه اين جامهء پشمين خود را چندان پينه كردم كه از پينه كنندهء شرمسارى بردم . يكى به من گفت : « آن را دور نمىافكنى ؟ » گفتم :\r\nاز من دور شو كه :\r\n\r\nزر كامل عيار از بوته بىغش چهره افروزد\r\nدل صاحب نظر را سرخ ، روز امتحان بينى\r\n\r\n( 161 )\r\n\r\nو از خطبه‌هاى آن حضرت است\r\nاو را برانگيخت با نور رخشا ، و برهان هويدا ، و راه پيدا ، و كتاب راهنما . خاندان او نيكوترين خاندان است ، و او بهترين درخت آن درختستان\r\n","description":"","footnote":"","page_name":" 163 ","page_number":193},
  {"content":"\r\nاست . شاخه‌هاى آن راست ، و ميوه‌هاى آن نزديك و در دسترس همگان است . زادگاه او مكَّه است ، و هجرت او به مدينهء طيّبه . در مدينه نام او بلند گرديد ، و دعوتش به همه جا كشيد . او را فرستاد با حجّتى بسنده - كه قرآن است - ، و موعظتى كه درمان است ، و دعوتى كه جبران كنندهء زيان است . به دو حكمهاى نادانسته را آشكار كرد ، و بدعتها را كه در آن راه يافته بود كوفت و به كنار كرد ، و حكمهاى گونه گون را پديدار . پس هر كه جز اسلام دينى را پيروى كند به يقين بدبخت است ، و پيوند او با خدا بريده ، و به سر در افتادن او سخت . پايان كارش اندوهى است دراز ، و عذابى دشوار و جانگداز ، و بر خدا توكَّل مىكنم ، توكَّلى كه بازگشت به اوست ، و از او راه مىجويم ، راهى كه به بهشت مىرساند ، و بدانجا كه خواست اوست . بندگان خدا ! شما را به ترس از خدا و فرمانبردارى او سفارش مىكنم ، كه نجات فردا در آن است ، و مايهء رهايى جاودان است . او ترساند و چنان كه بايد ترسانيد ، و خواهان ساخت و ترغيب را تمام گردانيد . دنيا را براى شما وصف كرد كه سپرى شدنى است و نپايد ، و از اين بدان گرايد . پس روى بگردانيد ، از آنچه شما را در آن شاد مىگرداند ، كه اندك چيزى از آن همراه شما مىماند ، نزديكترين خانه به خشم خداى - قهّار است - ، و دورترين آن از خشنودى پروردگار . پس بندگان خدا ! چشم بپوشيد ، از آن كه در پى اندوهها و گرفتاريهاى آن بكوشيد ، چه بىگمان دانيد كه از شما جدا شدنى است و پى در پى دگرگون شدنى . پس ، از آن بر حذر باشيد چون خيرخواهى مهربان ، و كوشنده‌اى كه رنج برد - براى رهايى از چنگ آن - ، و پند گيريد بدانچه ديديد ، از آنان كه پيش از شما بودند ، كه چگونه در خاك غنودند ، اندامشان از هم گسيخت ، ديده‌ها و گوشهاشان فرو ريخت ، شرف و عزّتشان رخت بربست ، شادمانى و تن آسانىشان از هم گسست . نزديكى فرزندان به از دست دادن آنان كشيد ، و همنشينى همسران به جدا شدن از ايشان انجاميد . نه به هم مىنازند ، و نه فرزندانى مىآورند ، و نه يكديگر را ديدار مىكنند ، و نه در كنار هم به سر مىبرند . پس بندگان خدا ! بپرهيزيد ، پرهيز كسى كه بر نفس خود\r\n","description":"","footnote":"","page_name":" 164 ","page_number":194},
  {"content":"\r\nچيره است ، و شهوت خويش را بازدارنده ، و به خرد خود نگرنده ، كه كار پيداست و نشانه برپاست ، و راه هموار و روشن و راست .\r\n( 162 )\r\n\r\nو از سخنان آن حضرت است\r\n[ يكى از ياران او پرسيد : « چگونه مردم شما ، شما را از اين مقام بازداشتند ، و شما بدان سزاوارتر بوديد ؟ » فرمود : 
  ] برادر اسدى ! نااستوارى و ناسنجيده گفتار ، ليكن تو را حقّ خويشاوندى است و پرسش ، و آگاهى خواستن و كسب دانش . پرسيدى ، پس بدان ! كه خود سرانه خلافت را عهده‌دار شدن ، و ما را كه نسب برتر است و پيوند با رسول خدا ( ص ) استوارتر ، به حساب نياوردن ، خودخواهى بود . گروهى بخيلانه به كرسى خلافت چسبيدند ، و گروهى سخاوتمندانه از آن چشم پوشيدند ، و داور خداست و بازگشتگاه روز جزاست اين سخن بگذار - « و از غارتى كه بانگ آن در گوشه و كنار برخاست گفتگو به ميان آر . » بيا و داستان پسر ابو سفيان را به ياد آر ، و شگفتى آن چنان كار . روزگار مرا به خنده آورد ، از آن پس كه گريانم كرد ، و به خدا سوگند كه جاى شگفتى نيست كه كار از بس عجيب مىنمايد شگفتى را مىزدايد ، و كجى و ناراستى مىافزايد . مردم خواستند نور خدا را در چراغ آن بكشند ، و دهانهء آبى را كه از چشمه‌اش مىجوشد ببندند ، آبشخور با صفايى را كه ميان من و آنان بود در آميختند ، و شرنگ نفاق در آن ريختند . اگر محنت آزمايش از ما و ايشان برداشته شود ، آنان را به راهى برم كه سراسر حقّ است ، و اگر كار رنگ ديگرى پذيرد : « پس جان خود را به دريغ بر سر آنان منه ، كه خدا بدانچه مىكنند داناست . »\r\n","description":"","footnote":"","page_name":" 165 ","page_number":195},
  {"content":"\r\n( 163 )\r\n\r\nو از خطبه‌هاى آن حضرت است\r\nسپاس خدايى راست كه آفرينندهء بندگان است . و گسترانندهء زمين . و روان كنندهء آب در زمينهاى پست ، و رويانندهء گياه در بلنديها و دشتهاى فرازين . اوّل او را آغازى نيست ، و بقاى او سپرى ناشدنى است . او اوّل است هميشه و جاودان ، و پايدار است بىمدّت و زمان . پيشانيها براى او به خاك سوده است ، و لبها يگانگى او را ورد خود نموده . هنگام آفرينش هر چيز ، حدّى براى آن معيّن داشت تا خود بيحد نمايد ، و همانندى برايش نتوان انگاشت . گمانها او را سنجيدن نتواند ، به حدّها و حركتها و اندامها و آلتها - و گمان جز بدين وسيلتها چيزى را نداند - . نگويند او كى بود ، و نه تا كى خواهد دوام نمود . پيداست و نگويند از چه عيان است . نهان است و نگويند در چه پنهان است ؟ كالبد نيست تا او را نهايتى بود . در پرده نيست تا فرا گرفته شود . به همه چيز نزديك است نه بدانها چسبيده ، و از آنها دور است نه جدا و بريده ، بر او پوشيده نيست خيره نگريستن بندگان ، و نه بازگشتن لفظى بر زبان ايشان ، و نه نزديك شدنشان به پشته‌اى و افتادن نگاهشان بر آن ، و نه فراخ نهادن گامى در شبى سيه‌فام ، و نه در شامگاهى بىحركت و آرام كه ماه رخشان در آن برآيد - و تاريكىاش را بزدايد - ، و سرزدن آفتاب رخشان از پس آن ، با نهان گرديدن و برآمدن در آسمان ، و دگرگونى زمانها و روزگاران . از شب روى آرنده ، و روز رويگردان . پيش از هر نهايت و مدّت است - كه در نظر آرند - و مقدّم است بر هر چه در ضبط گيرند و شمارند . برتر از حدّى است كه پديد كنندگان حدّ براى او انگارند ، و اندازه‌ها و قطرها كه براى او پندارند ، و جايگاهها كه در آن استوارش شمارند ، چه حدّ و اندازه ، آفريدهء او را شايسته است و به غير او منسوب و جز او را بايسته است . آنچه آفريد از مادّتى نبود كه ازلى است ، و نه از نمونه‌هايى كه ابدى است ، بلكه آفريد آنچه را آفريد ، و حدّ آن را بر پا داشت ، و صورت داد آنچه را داد ، و در نيكوترين صورتش نگاشت . هيچ چيز از فرمان او سر برنتابد ، و او از طاعت چيزى سودى نيابد .\r\nعلم او به مردگانى كه رفته‌اند همچون علم او به زندگانى است كه مانده‌اند ، و\r\n","description":"","footnote":"","page_name":" 166 ","page_number":196},
  {"content":"\r\nعلم او به آسمانهاى برين چون علم اوست به زمين فرودين .\r\nاز اين خطبه است :\r\nاى آفريدهء راست اندام ، و پديدهء نگاهدارى شده در تاريكيهاى ارحام ، و در پرده‌هايى نهاده و هر پرده بر ديگرى فتاده . آغاز شدى از آنچه برون كشيده شد از گل و لاى ، و نهاده شدى در آرامگاهى بر جاى ، تا مدّتى كه دانسته است و زمانى كه قسمت شده است . در دل مادرت مىجنبيدى ، نه خواندن را پاسخى توانستى گفت ، و نه آوازى را توانستى شنفت . سپس از قرارگاهت بيرون كردند - و به خانه‌اى در آوردند - كه آن را نديده بودى ، و راههايى كه سود آن را نشناخته . پس چه كسى تو را راه كشيدن خوراك از پستان مادر نماياند ؟ و به هنگام نياز جايگاههاى طلب كردن و خواستن را به تو شناساند ؟ هيهات ! آن كه در وصف كردن خداوند شكل و اندام درماند ، صفت كردن آفرينندهء او را چگونه تواند ؟ و اگر او را بدانچه آفريدگان را بدان محدود كنند بشناساند ، از او دور تر ماند .\r\n( 164 )\r\n\r\nو از سخنان آن حضرت است\r\n[ چون مردم نزد او فراهم شدند ، و در آنچه از عثمان ناپسند مىداشتند ، شكايت كردند ، و از وى خواستند تا از سوى آنان با وى گفتگو كند ، و رضايت ايشان را از او بخواهد ، امام بر عثمان در آمد و گفت : 
  ] مردم پشت سر منند ، و مرا ميان تو و خودشان ميانجى كرده‌اند . به خدا ، نمىدانم به تو چه بگويم ؟ چيزى نمىدانم كه تو آن را ندانى ، تو را به چيزى راه نمىنمايم كه آن را نشناسى . تو مىدانى آنچه ما مىدانيم . ما بر تو در چيزى سبقت نجسته‌ايم تا تو را از آن آگاه كنيم ، جدا از تو چيزى نشنيده‌ايم تا خبر آن را به تو برسانيم . ديدى چنان كه ما ديديم ، شنيدى چنان كه ما شنيديم .\r\n","description":"","footnote":"","page_name":" 167 ","page_number":197},
  {"content":"\r\nبا رسول خدا ( ص ) - بودى - چنان كه ما بوديم . پسر ابو قحافه ، و پسر خطَّاب در كار حق از تو سزاوارتر نبودند . تو از آنان به رسول خدا نزديكترى ، كه خويشاوند پيامبرى ، داماد او شدى و آنان نشدند . خدا را ! خدا را ! خويشتن را بپاى . به خدا ، تو كور نيستى تا بينايت كنند ، نادان نيستى تا تو را تعليم دهند . راهها هويداست ، و نشانه‌هاى دين برپاست . بدان كه فاضلترين بندگان خدا نزد او امامى است دادگر ، هدايت شده و راهبر ، كه سنّتى را كه شناخته است بر پا دارد ، و بدعتى را كه ناشناخته است بميراند . سنّتها روشن است و نشانه‌هايش هويداست ، و بدعتها آشكار است و نشانه‌هايش برپاست ، و بدترين مردم نزد خدا امامى است ستمگر ، خود گمراه و موجب گمراهى كسى ديگر ، كه سنّت پذيرفته را بميراند ، و بدعت واگذارده را زنده گرداند . و من از رسول خدا ( ص ) شنيدم كه گفت : « روز رستاخيز امام ستمگر را بياورند ، و او را نه يارى بود ، نه كسى كه از سوى او پوزش خواهد ، پس او را در دوزخ افكنند ، و در آن چنان گردد كه سنگ آسيا گردد ، سپس او را در ته دوزخ استوار ببندند . » من تو را به خدا سوگند مىدهم تا امام كشته شدهء اين امّت مباشى ، چه گفته مىشد كه : « در اين امّت امامى كشته گردد ، و با كشته شدن او در كشت و كشتار تا روز رستاخيز باز شود ، و كارهاى امّت به دو مشتبه ماند ، و فتنه ميان آنان بپراكند . چنان كه حق را از باطل نشناسند ، و در آن فتنه با يكديگر بستيزند و درهم آميزند » . براى مروان همچون چاروايى به غارت گرفته مباش ، كه تو را به هر جا خواست براند ، آن هم پس از ساليانى كه بر تو رفته و عمرى كه از تو گذشته . [ عثمان گفت : « با مردم سخن گوى كه مرا مهلت دهند تا از عهدهء ستمى كه بر آنان رفته برآيم . » امام فرمود : 
  ] « آنچه در مدينه است مهلت نخواهد ، و مهلت بيرون مدينه چندان كه فرمان تو بدانجا رسد . »\r\n","description":"","footnote":"","page_name":" 168 ","page_number":198},
  {"content":"\r\n( 165 )\r\n\r\nو از خطبه‌هاى آن حضرت است\r\nكه در آن آفرينش شگفت انگيز طاوس را بيان فرمايد آنان را بيافريد ، آفريدنى شگفت ، از جاندار و مرده و آرام و جنبنده . پس گواهانى آشكار گماشت بر صنعت دقيق ، و قدرت عظيم خود كه در اين آفرينش به كار داشت چندان كه خردها حكم او را گردن دادند و سر به فرمان او نهادند . بانگ دليلهاى يكتايى او در گوش ما در پيچيد ، و از آنچه از گونه گون پرندگان بيافريد ، و در شكافهاى زمين و رخنهء درّه‌ها و فراز كوههاشان ساكن گردانيد . از بالدارانى ناهمسان ، و هيئت اين جدا از هيئت آن . هر يك را كارى به عهده نهاد كه در خور است بدان ، پر زنان با بالهاى خود ، در راههاى گشاده ميان زمين و آسمان و فضاى گستردهء بيكران . نبودند و آنان را پديد كرد ، و ظاهرشان را در صورتى شگفت انگيز در آورد ، و از درون تركيبشان نمود با مفصلها كه سر استخوانها در اوست ، و پيوند شده و پوشيده است به گوشت و پوست . دسته‌اى از اين پرندگان را كه فربه بودند ، از بالا رفتن و سبك پريدن در آسمان بازداشت و به پرواز در نزديكى زمين واگذاشت ، و مرتّبشان فرمود با رنگى جدا كه هر يك را بود ، به مهارت در قدرت و باريكى در صنعت . بر دسته‌اى از آنها يك رنگ ريخته است ، و رنگى ديگر بدان نياميخته است . دسته‌اى از آنها را تن به رنگى است ، و گردن آنها بدان رنگ نيست ، و شگفت انگيزتر آن پرندگان در آفرينش ، طاوس است كه آن را در استوارترين هيئت پرداخت ، و رنگهاى آن را به نيكوترين ترتيب مرتّب ساخت ، با پرى كه ناى استخوانهاى آن را به هم در آورد ، و دمى كه كشش آن را دراز كرد . چون به سوى ماده پيش رود ، آن دم در هم پيچيده را وا سازد و بر سر خود برافرازد ، كه گويى بادبانى است برافراشته و كشتيبان زمام آن را بداشته . به رنگهاى خود مىنازد ، و خرامان خرامان دم خود را بدين سو و آن سو مىبرد و سوى\r\n","description":"","footnote":"","page_name":" 169 ","page_number":199},
  {"content":"\r\nماده مىتازد . چون خروس مىخيزد و چون نرهاى مست شهوت با ماده در مىآميزد . اين داستان كه تو را گويم داستانى است از روى ديدن ، نه چون كسى كه روايت كند ، بر اساس حديثى ضعيف شنيدن . و اگر چنان باشد كه گمان برند طاوس نر ، ماده را آبستن كند با اشكى كه از ديده بريزاند ، و آن اشك در گوشهء چشمانش بماند ، و ماده آن را بخورد سپس تخم نهد ، تخمى كه از درآميختن با نر پديد نگرديده ، بلكه از آن اشك بود كه از ديدهء طاوس نر جهيده ، شگفتتر از آن نيست كه - گويند - زاغ نر طعمه به منقار ماده مىگذارد - و ماده از آن بار برمىدارد - . پندارى نايهاى پر او ، شانه‌هاست از سيم ساخته ، و آن گرديهاى شگفتانگيز آفتاب مانند كه بر پر او رسته است ، از زرناب و پاره‌هاى زبرجد پرداخته . و اگر آن را همانند كنى بدانچه زمين رويانيده ، گويى : گلهاى بهاره است ، از اين سوى و آن سوى چيده ، و اگر به پوشيدنىاش همانند سازى ، همچون حلَّه‌هاست نگارين ، و فريبا ، يا چون برد يمانى زيبا ، و اگر به زيورش همانند كنى ، نگينها است رنگارنگ ، در سيمها نشانده ، خوشنما - چون نقش ارژنگ - . چون خود بينى نازنده به راه مىرود ، و به دم و پرهاى خويش مىنگرد ، و از زيبايى پوششى كه بر تن دارد و طوقها كه بر سر و گردن ، قهقهه سر مىدهد ، و چون نگاهش به پاهاى خود مىافتد ، بانگى برآرد كه گويى گريان است و آوازى كند چنان كه پندارى فرياد خواهان است . فريادش گواهى است راست ، بر اندوهى كه او راست . چه پاهاى او لاغر است و سيه‌فام ، همانند خروسى كه از هندى و فارسى زاده است - زشت و نا به اندام - ، و از تيزى استخوان ساق او خاركى خرد سر زده است ، و بر جايگاه يال او دسته‌اى موى سبز نگار بر زده ، و برآمدنگاه گردنش چون ابريقى است راست كشيده ، و فرو رفتنگاه آن ، تا به شكم رسد ، سياه است ، چون وسمهء يمانى سبز و به سياهى رسيده ، يا پرنيانى است بر آينهء صيقل زده افكنده ، يا با چادرى سياه سر و گردن خويش را پوشيده . جز آنكه رنگ او چون بسيار آبدار است و رخشان ، پندارى رنگ سبز تندى آميخته است بدان ، و آنجا كه شكاف گوش اوست ، خطَّى باريك چون\r\n","description":"","footnote":"","page_name":" 170 ","page_number":200},
  {"content":"\r\nنوك خامه به رنگ بابونهء نيك سپيد ، نمايان است و آن سپيدى در رنگ سياهى كه بدانجاست درخشان است . و كمتر رنگى است كه طاوس را نصيبى از آن نه در پيكر است ، و رنگ او در رخشندگى و درخشندگى و آبدارى از آن رنگها برتر است . پس او با آن - نقشهاى آگنده - چون گلزارى است با گلهاى پراكنده ، نه باران بهارىاش پروريده ، و نه آفتاب گرم تابستان را به خود ديده ، و گاه پر خويش را بريزاند ، و خود را برهنه گرداند . پرهايش پياپى بيفتد و پشت هم برويد . پرها چنان ريزد از ناى استخوان كه برگها از شاخه‌هاى درختان . پس پرها به هم پيوندد رويان ، و بازگردد به هيئتى كه بود پيش از آن . نه رنگى با رنگ پيشين مخالف بود ، و نه در غير جاى خود جايگزين شود . و اگر پرى از پرهاى ناى استخوان او را نيك بنگرى ، تو را رنگى سرخ گلگون نمايد ، و گاه به رنگ سبز زبرجدى ، و گاه به رنگ زرناب در آيد . پس انديشه‌هاى ژرف نگر ، - اين زيبايى - را وصف كردن چگونه تواند ، يا خردهاى نهاده در طبيعت بشر آن را چسان داند ، يا گفتار بندگان از چه راه آن را در رشتهء وصف كشاند ، و كمترين اندام او را ، وهمها از شناختنش درمانده است ، و زبانها از ستودنش در كام مانده ، پس پاك است خدايى كه خردها را مقهور داشته ، از ستودن آفريده‌اى كه آشكارايش برابر ديده‌ها بداشته ، چنان كه چشمها آن را ببيند در اندازه‌اى معيّن و پديدار ، - با اندام - به هم تركيب شده ، و رنگهاى با يكديگر سازوار ، و زبانها ستودن آن چنان كه شايد نتواند ، و در بيان وصفش درماند . پاك است آن كه در اندام مورچه و مگس خرد ، پاها پديد آورد و جانداران بزرگتر از آنها را خلق كرد ، از ماهيان - دريا - و پيلان - صحرا - ، و بر خود لازم شمرد كه آنچه روان در آن دمانيده در هم نريزاند و بر جاى ماند جز كه مرگ را موعد او نهاد ، و نيستى را پايانش قرار داد .\r\nاز اين خطبه است در صفت بهشت :\r\nو اگر به ديدهء دل بنگرى بدانچه از بهشت برايت ستايند ، دل بركنى از آنچه در دنياست ، هرچند بديع و زيباست ، از خواهشهاى نفسانى ، و خوشيهاى\r\n","description":"","footnote":"","page_name":" 171 ","page_number":201},
  {"content":"\r\nزندگانى ، و منظره‌هاى آراسته - زر و سيم و ديگر خواسته - و بينديشى در جنبش درختها كه در كناره‌هاى جويباران است ، و در آويختن خوشه‌هاى لؤلؤ آبدار بر شاخه‌هاى آن درختانى كه ريشه‌هاى آن در پشته‌هاى مشك نهان است ، و رسته بر و بر شاخسار ، و رستن اين ميوه‌هاى گونه‌گون ، در غلافها و پوششهاى درون . شاخه‌ها بىرنجى خم گردد و چنان كه چينندهء آن خواهد در دسترس او بود . گرد ساكنان آن ، پيرامون كاخهايشان گردند ، و آنان را عسلهاى پاكيزه و شرابهاى پالوده دهند . مردمى باشند كه بخشش - الهى - به آنان پيوسته بود ، تا در خانهء قرار بار گشودند و از رنج سفرها آسودند . پس اى شنونده اگر دل خود را مشغول دارى به انديشهء رسيدن بدان منظره‌هاى زيبا كه به خاطر آرى ، جانت از شوق آن برآيد - تا به بهشت رخت گشايد - و خود از اين مجلس من رخت بردارى ، و به همسايگى خفتگان در گورها شتابان روى آرى . خداى به رحمت خود ، ما و شما را از آنان گرداند كه به دل كوشند تا خود را به منزلهاى نيكوكاران رسانند .\r\nتفسير بعض كلمه‌هاى غريب كه در اين خطبه است :\r\n[ أرّ ، كنايت از نكاح است . گويند : أرّ المرأة يؤرّها . ( نكاح كرد او را ) ، و قول امام : « كأنّه قلع دارىّ عنجه نوتيّه » ، « قلع » بادبان كشتى است ، « دارىّ » منسوب به « دارين » است ، و آن شهركى است بر كنار دريا كه بوى خوش از آن آرند . عنجه : آن را برگرداند . گويند : عنجت النّاقة ، بر وزن نصرت ، اعنجها عنجا ، هنگامى كه آن را برگردانى ، و « نوتىّ » كشتيبان است ، و گفته امام : « ضفّتى جفونه » ، هر دو گوشهء پلك را خواهد ، و « ضفتّان » به معنى دو جانب است ، و گفتهء او : « و فلذ الزّبرجد » فلذ جمع فلذة است به معنى « پاره » ، و گفتهء او : « كبائس اللؤلؤ الرّطب » ،\r\n","description":"","footnote":"","page_name":" 172 ","page_number":202},
  {"content":"\r\n« كباسة » خوشه است ، و « عساليج » شاخه‌هاست ، و يكى آن « عسلوج » است . 
  ]\r\n( 166 )\r\n\r\nو از خطبه‌هاى آن حضرت است\r\nبايد خردسالتان از كلانسالتان پيروى كند ، و كلانسالتان به خردسالتان مهربان باشد . همچون بدخويان جاهليّت مباشيد ، كه نه در دين فهمى دارند ، و نه شناساى كردگارند ، - به صورت انسان ، و درون پستتر از جانوران - . همانند تخمى در گودالى به ريگستان ، كه شتر مرغ نهد در آن ، اگر بشكنندش گناه است ، و اگر نهندش ، بود كه درونش مارى سياه است .\r\nاز اين خطبه است\r\nپس از سازوارى جدا گرديدند ، و از اصل خود به پراكندگى گراييدند . بعضى از آنان به شاخه‌اى چسبيده ، و هر كجا چمد بدان سو خميده ، ليكن خداى تعالى به زودى آنان را براى بدترين روز امويان چنان فراهم كند ، كه پاره‌هاى ابر پاييزى به هم در شود . خدا ميان آنان الفت افكند ، و چون تودهء ابر به هم نشسته فراهمشان كند . آن گاه درها براى آنان بگشايد تا به راه افتند از آنجا كه بايد ، چون سيل دو باغستان مردم سبا ، كه با روان شدن آن چيزى بر جاى نماند و نه پشته‌اى بر پاى ، نه كوه پيوستهء به هم فشرده مانع روان شدن آن سيل گرديد ، نه زمين بلند پر سنگ و گل ، راه آن را بريد . خدا آنان را پنهان در دل درّه‌هاى خود بپراكند سپس چون چشمه‌سارها در زمين روان كند . به آنان حقّ مردمى را از مردم ديگر بستاند ، و مردمى را توانايى دهد و در خانه‌هاى مردم ديگر ساكن گرداند . به خدا سوگند ، پس از قدرت و رفعتى كه يافته‌اند آنچه در دست دارند بگدازد ، چنان كه دنبه با آتش نسازد . اى مردم ! اگر يارى حق را فرو نمىگذاشتيد ، و از خوار ساختن باطل\r\n","description":"","footnote":"","page_name":" 173 ","page_number":203},
  {"content":"\r\nدست برنمىداشتيد ، آن كه به پايهء شما نيست ديدهء طمع به شما نمىدوخت ، و هيچ نيرومندى بر شما مهترى نمىفروخت . امّا شما سرگردان شديد چون سرگردانى اسرائيليان . و به جانم سوگند ، كه اين سرگردانى پس از من افزون گردد چندان . چرا كه حقّ را پشت سر نهاديد و از آن گسستيد ، از نزديك بريديد ، و به دور پيوستيد ، و بدانيد اگر آن را پيروى كنيد كه شما را مىخواند و به راه رسولتان مىراند ، از رنج بيراهه رفتن آسوده‌ايد ، و بار سنگين و دشوار را از گردنها به يك سو نهاده‌ايد .\r\n( 167 )\r\n\r\nو از خطبه‌هاى آن حضرت است\r\nدر آغاز خلافت خود همانا خداى تعالى كتابى راهنما را نازل فرمود و در آن نيك و بد را آشكار نمود ، پس راه خير را بگيريد تا هدايت شويد ، و از راه شرّ برگرديد و به راه راست رويد . واجبها ! واجبها ! آن را براى خدا به جا آريد كه شما را به بهشت مىرساند . خدا حرامى را حرام كرده كه ناشناخته نيست ، و حلالى را حلال كرده كه از عيب خالى است ، و حرمت مسلمان را از ديگر حرمتها برتر نهاده ، و حقوق مسلمان را با اخلاص و يگانه پرستى پيوند داده ، پس مسلمان كسى است كه مسلمان از دست و زبان او آزارى نبيند جز آنكه براى حق بود ، و گزند مسلمان روا نيست جز در آنچه واجب شود . بر چيزى پيشى گيريد كه همگانتان را فراگير است مرگ - كه يك يك شما از آن ناگزير است . همانا مردم پيش روى شمايند - و مرگ آنان بر شما آشكار - و مرگ از پس ، شما را مىخواند - و شما در چنگال آن گرفتار سبكبار باشيد تا برسيد ، كه پيش رفتگان بر پايند و پس ماندگان را مىپايند . خدا را ! واپاييد در حقّ شهرهاى او و بندگان ، كه شما مسئوليد حتّى از سرزمينها و چهارپايان . خدا را فرمان بريد ، و او را نافرمانى مكنيد اگر خيرى ديديد آن را دريابيد ، و اگر شرّى ديديد روى از آن بتابيد .\r\n","description":"","footnote":"","page_name":" 174 ","page_number":204},
  {"content":"\r\n( 168 )\r\n\r\nو از سخنان آن حضرت است\r\n[ پس از آنكه با او به خلافت بيعت كردند ، مردمى از صحابه به دو گفتند ، چه شود آنان را كه بر عثمان شوريدند كيفر دهى ؟ امام فرمود : 
  ] برادران ، چنين نيست كه آنچه را مىدانيد ندانم ، ليكن چگونه نيرويى فراهم آوردن توانم ؟ اين مردم با ساز و برگ و نيرو به راه افتاده‌اند ، بر آنان قدرتى نداريم و آنان بر ما مسلط گرديده‌اند . اينهايند كه بردگان شما به هواخواهى آنان به پا خاسته‌اند ، و باديه‌نشينان شما بدانان پيوسته‌اند ، آنان ميان شما به سر مىبرند ، هرچه مىخواهند بر سر شما مىآورند . آيا بر آنچه مىخواهيد تواناييد ؟ كارى كه پيش آمده است از جاهليت يادگار است ، و اين مردم را كه به شورش برخاسته‌اند ياور و مددكار است . هواى مردم در اين داستان اگر در ميان آيد گونه‌گون راه پيمايد . گروهى سخن شما را مىگويند ، و گروهى راهى بر خلاف شما مىپويند . و گروهى نه با اين سوى و نه با آن سوىاند . پس شكيبا باشيد تا مردم آرام گيرند ، و دلهاى رفته به جاى آيد ، و حقّهاى - از دست شده - با مدارا گرفته شود . اكنون مرا آسوده گذاريد ، و فرمان مرا كه به شما مىرسد چشم داريد ، و كارى مكنيد كه قوّتى را متزلزل سازد ، و يا نيرويى را از كار اندازد ، يا ضعفى به كار آرد يا خوارى به بار آرد ، و من چندان كه توانم دست از كارزار باز مىدارم ، و اگر خود را ناچار ديدم روى به جنگ آرم ، كه :\r\n\r\nهر كجا داغ بايدت فرمود\r\nچون تو مرهم نهى ندارد سود\r\n\r\n( 169 )\r\n\r\nو از خطبه‌هاى آن حضرت است\r\nهنگامى كه اصحاب جمل به بصره رفتند همانا خداوند پيامبرى را برانگيخت راهنما ، با كتابى به حق گويا ، و شريعتى راست و برپا . - آن كه با اوست رستگار است - و هلاك نشود جز كسى كه\r\n","description":"","footnote":"","page_name":" 175 ","page_number":205},
  {"content":"\r\nتبهكار است . همانا آنچه در دين نبود و نو پديد آمده است ، و آنچه سنّت نيست و همانند سنّت است ، موجب تباهى امّت است . جز آنكه خدا - رحمت آرد - و بنده را از آن نگاه دارد . همانا حكومتى كه از جانب خدا برپاست ، نگاهبان كارهاى شماست . پس فرمانش را گردن نهيد از بن دندان ، نه از روى كراهت تا سرزنش شويد بدان . به خدا سوگند ، كه بايد چنين كنيد ، و گرنه خدا دولت اسلام را از شما منتقل خواهد كرد ، سپس هيچگاه آن را به شما بازنخواهد آورد ، و به هم در شود و به دست مردمى ديگر شود . همانا اينان فراهمند ، و از من و حكومت من ناخرسند . من شكيبايى مىورزم چندان كه از پراكندگى جمعيّت شما نترسم ، چه ، اگر آنان اين رأى سست را پيش برند ، رشتهء - كار - مسلمانان از هم بگسلد . آنان اين دنيا را طلبيدند . چون بر آن كس كه خدا آن را به دو ارزانى داشته حسد ورزيدند .\r\nمىخواهند كار را به گذشته بازگردانند - و بار ديگر ما را از حكم برانند - . شما را بر ما حقّ عمل به كتاب خدا ، و سيرت رسول خداست ، و حقوق او را گزاردن و سنّت او را برپا داشتن .\r\n( 170 )\r\n\r\nو از سخنان آن حضرت است\r\n[ چون امام ( ع ) به بصره نزديك شد ، مردمى از آن شهر ، عربى را فرستادند ، تا حقيقت حال او را با اصحاب جمل بداند ، و آنان را خبر دهد و شبهت از دل آنان برود . امام كار خود را با آن مردم چنان براى او آشكار نمود كه وى دانست حق او راست . سپس امام فرمود : بيعت كن ! گفت من فرستادهء مردمى هستم و كارى نمىكنم تا نزد آنان بازگردم . امام گفت : 
  ] اگر آنان كه پشت سر تو هستند تو را فرستادند تا آنجا را كه باران فرود آمده است بجويى ، و تو نزد آنان برگشتى و آنها را از گياه و آب خبر دادى و آنان تو را مخالفت كردند و به جاى بىآب و سرزمينهاى خشك رفتند ، چه\r\n","description":"","footnote":"","page_name":" 176 ","page_number":206},
  {"content":"\r\nمىكنى ؟ [ گفت : آنان را وامىگذارم و به جايى كه گياه و آب است مىروم . امام گفت : 
  ] پس دستت را دراز كن ! [ مرد گفت : به خدا سوگند ، چون حجّت بر من تمام گشت ، سرباز زدن نتوانستم و با او بيعت كردم . و آن مرد كليب جرمى نام داشت . 
  ]\r\n( 171 )\r\n\r\nو از سخنان آن حضرت است چون آهنگ ديدار مردم را ، در صفّين ، فرمود\r\nاى خداى آسمان افراشته ، و فضاى نگاهداشته كه آن را براى شب و روز فرو رفتنگاه كرده‌اى ، و گردشگاه خورشيد و ماه ، و جاى آمد شد گردنده ستارگان ، و باشندگان آن را گروهى از فرشتگان كه به ستوه نيايند از پرستش تو - هيچ زمان - ، و اى پروردگار اين زمين كه آن را آرام جاى آفريدگان كرده‌اى و جاى رفت و آمد خزندگان و چارپايان ، و آنچه به شمار نيايد از چيزى كه ديده شود و ديدن نتوان ، و پروردگار كوههاى پا برجا كه آن را در زمين چون ميخها فرو برده‌اى ، تا نگاهش دارد ، و براى آفريده پناهگاهى كه بدان پناه آرد . اگر بر دشمنانمان پيروز كردى ، ما را از ستم بر كنار كن ، و در راه حقّ راست و استوار ، و اگر آنان را بر ما پيروزى دادى ، شهادت را روزى ما كن ، و از فتنه نگهدارمان . كجاست آزاد مردى كه به حمايت مردم خويش برخيزد ، و غيرتمندى كه هنگام نزول بلا بستيزد ؟ ننگ را پشت سر و بهشت را پيش رو داريد - اينك با شماست كه به كدام رو آريد - .\r\n( 172 )\r\n\r\nو از خطبه‌هاى آن حضرت است\r\nسپاس خدايى را كه آسمانى آسمان ديگر را از او نپوشاند ، و زمينى زمين ديگر را از وى نهفتن نتواند .\r\n","description":"","footnote":"","page_name":" 177 ","page_number":207},
  {"content":"\r\nاز اين خطبه است :\r\nيكى گفت : پسر ابو طالب ! تو بر اين كار بسيار آزمندى ! گفتم نه ! كه به خدا سوگند شما آزمندتريد - و به رسول خدا - دور تر ، و من بدان مخصوصترم و - به وى - نزديكتر . من حقّى را كه از آنم بود خواستم ، و شما نمىگذاريد ، و مرا از رسيدن بدان باز مىداريد . پس چون در جمع حاضران با برهان ، او را مغلوب كردم ، در ايستاد و چنان كه گويى مبهوت شد ، ندانست چه پاسخى تواند داد . خدايا ! من از تو بر قريش و آن كه قريش را كمك كند يارى مىخواهم ، كه آنان پيوند خويشاوندى مرا بريدند ، و رتبت بزرگم را خرد ديدند . فراهم آمدند و در كارى كه از آن من است با من بستيزيدند . سپس گفتند : حقّ را توانى گرفت ، و توانى واگذارد .\r\nاز اين خطبه است در ذكر اصحاب جمل :\r\nبيرون شدند و حرم رسول خدا ( ص ) را با خود اين سو و آن سو كشاندند ، چنان كه كنيزكى را به هنگام خريد كشانند . او را با خود به بصره بردند و زنان خويش را در خانه نشاندند . آن را كه رسول خدا ( ص ) در خانه نگاهداشته بود ، و از آنان و جز آنان بازداشته ، به اين و آن نماياندند ، با لشكرى كه يك تن از آنان نبود كه در طاعت من نباشد و به دلخواه ، در گردنش بيعت من نباشد . پس بر فرمانگزار من در بصره و خزانه‌داران مسلمانان ، و مردمى جز آنان تاختند . بعضى را بازداشتند و كشتند ، و بعضى را به نيرنگ دستخوش كشتن ساختند . به خدا ، اگر از مسلمانان جز يك تن را از روى عمد و بىآنكه او را جرمى باشد نكشته بودند ، كشتن همه آن لشكر بر من روا بود ، چه ، حاضر بودند و انكار ننمودند ، و به زبان و دست به دفاع برنخاستند تا چه رسد بدانكه\r\n","description":"","footnote":"","page_name":" 178 ","page_number":208},
  {"content":"\r\nآنان از مسلمانان كشتند ، هم چند لشكريانى كه بدان شهر در آمدند .\r\n( 173 )\r\n\r\nو از خطبه‌هاى آن حضرت است\r\nامين وحى اوست و خاتم فرستادگانش ، رحمت او را مژده دهنده و از كيفر او ترساننده . مردم ! سزاوار به خلافت كسى است كه بدان تواناتر باشد ، و در آن به فرمان خدا داناتر . اگر فتنه جويى فتنه آغازد ، از او خواهيد تا با جمع مسلمانان بسازد ، و اگر سرباز زند سر خويش ببازد . به جانم سوگند ، اگر كار امامت راست نيايد جز بدانكه همهء مردم در آن حاضر بايد ، چنين كار ناشدنى نمايد . ليكن كسانى كه - حاضرند و - حكم آن دانند ، بر آنان كه حاضر نباشند ، حكم رانند ، و آن گاه حاضر حق ندارد سرباز زند و نپذيرد ، و نه غايب را كه ديگرى را امام خود گيرد .\r\nبدانيد كه من با دو كس مىستيزم : آن كه چيزى را خواهد كه حقّ آن را ندارد ، و آن كه حقّى را كه برگردن اوست نگزارد . بندگان خدا ! شما را به پرهيزگارى وصيّت مىكنم ، كه پرهيزگارى بهترين چيزى است كه بندهء خدا ديگرى را وصيّت كند كه آن را پيشه گيرد ، و نزد خدا بهترين كارها آن است كه به تقوى پايان پذيرد . ميان شما و اهل قبله در جنگ گشوده شد ، و اين علم را برندارد مگر آن كه بينا و شكيباست ، و داند كه حقّ در كجاست . پس بدانچه شما را فرمان داده‌اند روى آريد ، و از آنچه شما را بازداشته‌اند دست بداريد و تا چيزى را آشكارا ندانيد ، شتاب مياريد . چه ، بود كه ما را در آنچه ناخوش مىداريد رايى ديگر بود - اگر آنچه خواهيد با كتاب و سنّت برابر بود - . بدانيد ! اين جهان كه شما آرزوى آن را داريد ، و بدان روى مىآريد ، و شما را به خشم مىآرد و خشنود مىدارد ، نه خانهء شماست ، و نه جايگاهى است كه شما را براى آن آفريده‌اند و به سوى آن خوانده‌اند . بدانيد كه دنيا براى شما پايدار نيست ، و در آن جاودان نخواهيد ماند ، و دنيا اگر شما را\r\n","description":"","footnote":"","page_name":" 179 ","page_number":209},
  {"content":"\r\nفريفت از شرّ خود نيز ترساند . پس آنچه را بدان فريبد بدانچه بدان ترساند واگذاريد . و به خاطر ترساندنش از طمع بستن بدان دست بداريد ، و در دنيا بر يكديگر پيشى گيريد به خانه‌اى كه شما را بدان خوانده‌اند ، و از روى دل از دنيا باز گرديد - و بدان روى مياريد - ، و كسى از شما از بينى نگريد همچون گريستن كنيزكان براى چيزى كه گرفته‌اند از آنان ، و كامل شدن نعمت خدا را خواهان باشيد با شكيبايى بر طاعت او ، و حفظ آنچه از شما خواسته‌اند از كتاب او - قرآن - . بدانيد كه زيان نمىرساند شما را ضايع شدن چيزى از دنياى شما ، از آن پس كه اساس دين خود را پاس بداريد . بدانيد كه سودى نبخشد شما را - پس از ضايع كردن دينتان - آنچه از دنياى خود در ضبط آريد . خدا دلهاى ما و شما را خواهان راه حق سازد ، و بر دلهاى ما و شما شكيبايى در اندازد !\r\n( 174 )\r\n\r\nو از سخنان آن حضرت است در بارهء طلحه پسر عبيد اللَّه\r\nتا بوده‌ام مرا از جنگ نترسانده‌اند ، و از ضربت تيغ نهراسانده‌اند . من به دل وعدهء پيروزى را كه پروردگارم به من داده است باور دارم . - و بر اين باور پايدارم - . به خدا طلحه بدين كار نپرداخت ، و خونخواهى عثمان را بهانه نساخت جز از بيم آنكه خون عثمان را از او خواهند ، كه در اين باره متّهم مىنمود ، و در ميان مردم آزمندتر از او به كشتن عثمان كس نبود . پس خواست تا در آنچه خود در آن دست داشت مردمان را به خطا در اندازد ، و كار را به هم آميزد ، و شك پديد آرد و حقيقت را مشتبه سازد . به خدا ، آنچه در بارهء عثمان ننمود ، يكى از سه كار بود . اگر پسر عفّان ستمكار بود - چنان كه مىپنداشت - سزاوار مىنمود كه به يارى كشندگان او برخيزد و يا آنكه ياوران او را براند و با آنان بستيزد ، و اگر مظلوم بود سزاوار بود شورشيان را از او باز دارد و در آنچه متهمش ساخته بودند ،\r\n","description":"","footnote":"","page_name":" 180 ","page_number":210},
  {"content":"\r\nاز جانب او عذرى آرد ، و اگر دو دل بود كه اين است يا آن ، بايست از او كناره مىگزيد و در گوشه‌اى مىآرميد ، و او را وامىگذاشت با مردمان . او هيچ يك از اين سه كار را نكرد ، و كار تازه‌اى پيش آورد كه - ميان امت - شناخته نبود ، و چيزهايى را بهانه كرد كه درست نمىنمود .\r\n( 175 )\r\n\r\nو از خطبه‌هاى آن حضرت است\r\nاى بيخبران كه شما را وانگذاشته‌اند ، و واگذارندگان فرمان كه بازخواست بر آنان نوشته‌اند ، چيست كه مىبينم از خدا رويگردانيد و جز او را خواهانيد ؟ چارپايانى را مانيد كه شبان آنها را در كشتزارى سر دهد ، و با خيز ، و آبشخورى دردانگيز . گوسفندى را مانيد كه چرد تا فربه شود و زير كارد رود ، و نداند از آن چه خواهند ، و با او چه كنند . ! اگر بدان نيكى كنند روز خود را ، روزگارش پندارد ، و سيرىاش را پايان كار . به خدا ، اگر خواهم هر يك از شما را خبر دهم كه از كجا آمده ، و به كجا رود ، و سرانجام كارهاى او چه بود ، توانم . ليكن ترسم كه در بارهء من به راه غلو رويد ، و مرا بر رسول خدا ( ص ) تفضيل نهيد . من اين - راز - را با خاصّگان در ميان مىگذارم كه بيمى بر ايشان نيست ، و به آنان اطمينان دارم . به خدايى كه او را به حق برانگيخت ، و بر مردمان برترى بخشيد ، جز سخن راست بر زبان نمىآرم ، و رسول خدا مرا از اين حادثه‌ها آگاه ساخته است ، و هلاكت آن كس را كه هلاك شود ، و رهايى آن را كه نجات يابد به من گفته است ، و از پايان كار خبر داده است ، و چيزى كه در خاطرم مىگذشت باقى نگذاشت جز آنكه آن را به گوشم فرو خواند ، و سخن آن را با من راند . اى مردم ! به خدا من شما را به طاعتى برنمىانگيزم ، جز كه خود پيش از شما به گزاردن آن برمىخيزم . و شما را از معصيتى باز نمىدارم ، جز آنكه خود پيش از شما آن را فرو مىگذارم .\r\n( 176 )\r\n\r\nو از خطبه‌هاى آن حضرت است\r\nاز بيان خدا سود بريد و از موعظتهاى او پند گيريد ، و اندرز وى را\r\n","description":"","footnote":"","page_name":" 181 ","page_number":211},
  {"content":"\r\nبپذيريد . همانا خدا آشكارا براى شما جاى عذر نگذاشت ، و بر شما حجّت گرفت ، و آن را كه خوش مىدارد يا ناخوش مىشمارد برايتان بيان داشت كه پى آن رويد ، و از اين دور شويد . همانا رسول خدا ( ص ) مىفرمود : « گرداگرد بهشت را دشواريها فرا گرفته است ، و گرداگرد دوزخ را هوس دنيا » ، بدانيد كه چيزى از طاعت خدا نيست جز كه با كراهت انجام گيرد ، و چيزى از معصيت خدا نيست جز كه با ميل و رغبت . پس خدا بيامرزد كسى را كه شهوت را مغلوب كند ، و هواى نفس را سركوب ، كه نفس را به دشوارى توان از شهوت كندن ، كه پيوسته خواهان نافرمانى است و هوس راندن ، و بندگان خدا ! بدانيد كه مرد با ايمان شب را به روز و روز را به شب نمىرساند جز كه نفس خود را نزد خويش متّهم مىداند ، پيوسته با آن عتاب دارد ، و گناهكارش مىشمارد . پس در دنيا چون كسانى باشيد كه پيش از شما به سر بردند ، و چون آنان كه پيش روىتان مردند . چون مسافر ، خيمهء خويش را از جا در آوردند ، ويرانش كردند ، و راه را در سپردند ، و بدانيد كه اين قرآن پندگويى است كه فريب ندهد ، و راهنمايى است كه گمراه نكند ، و حديث خوانى است كه دروغ نگويد ، و كسى با قرآن ننشست جز كه چون برخاست افزون شد يا از وى كاست : افزونى در رستگارى ، و كاهش از كورى - و دل بيمارى - ، و بدانيد كسى را كه با قرآن است نياز نباشد ، و بىقرآن بىنياز نباشد . پس بهبودى خود را از قرآن بخواهيد ، و در سختيها از آن طلب يارى نماييد ، كه قرآن بزرگترين آزار را موجب بهى است و آن كفر و دورويى و بيراهه شدن و گمرهى است . پس از خدا بخواهيد به وسيلت قرآن ، و بدان روى آريد به دوستى آن ، و به قرآن خيرى مخواهيد از آفريدگان ، كه بندگان روى به خدا نكردند با وسيلتى مانند قرآن ، و بدانيد كه قرآن ميانجيى پذيرفته است ، و گوينده‌اى گواهى شده . هر كه را روز رستاخيز قرآن ميانجى شود ، بپذيرند ، و آن را كه سعايت كند ، گواهيش به زيان او گيرند . همانا روز رستاخيز منادى بانگ برآرد كه : هر كس - حساب - هر چه را اندوخته است بر عهده دارد ، و پايان كار خود را پايندان بود ، جز اندوزندگان\r\n","description":"","footnote":"","page_name":" 182 ","page_number":212},
  {"content":"\r\nقرآن - كه حسابى نبود بر آنان - . پس در شمار گردآورندگان قرآن باشيد و پيروان آن ، و قرآن را دليل گيريد بر شناخت پروردگارتان ، و آن را نصيحتگوى خود شماريد ، و رايهاتان را - كه با قرآن سازوار نيست - متّهم داريد ، و خواهشهاى نفسانى خويش را خيانتكار انگاريد . به كار - برخيزيد - به كار - برخيزيد - . پس به پايان رسانيد ! به پايان رسانيد ! و پايدار مانيد ! پايدار مانيد ! پس شكيبايى ! شكيبايى ! پس پارسايى ! پارسايى ! شما را پايانى است ، خود را بدان برسانيد . براى شما نشانه‌اى است ، آن را راهنماى خود دانيد . اسلام را مقصدى است تا بدان مقصد برانيد ! از عهدهء حقّ خدا برآييد ، با گزاردن آنچه بر شما واجب داشته ، و - انجام دادن - وظيفتها كه بيان كرده - و بر شما نگاشته - . من گواه شمايم و روز رستاخيز از شما پشتيبانى مىنمايم . آگاه باشيد ! آنچه از پيش مقدر شده بود ، به وقوع پيوست - و كسى كه شايستگى امامت داشت ، بر كرسى خلافت نشست - ، و آنچه در علم خدا گذشته بود ، اندك اندك پديدار گشت - و درون گروهى كه به نفاق مىزيستند آشكار - . من از وعدهء خدا و حجّت او سخن مىگويم كه فرمود : « همانا آنان كه گفتند پروردگار ما اللَّه است ، سپس پايدار ماندند ، فرشتگان بر آنان فرود مىآيند كه مترسيد و اندوهگين مباشيد ، و مژده باد شما را به بهشتى كه به شما وعده داده‌اند » . و شما گفتيد پروردگار ما « اللَّه » است ، پس بر - حكم - كتاب او پايدار مانيد ، و بر راه روشن او استوار ، و به روش درست پرستش پايدار ، و از آن به ديگر سو مرويد ! و در آن نوآورى مكنيد ، و با آن مخالف مشويد ، كه از راه بيرون شدگان ، روز رستاخيز نزد خدا درمانند - و حجّت آوردن نتوانند - . خوى خود را برمگردانيد ، و زبان را با دل يكى گردانيد . و هر يك - از شما - زبان خود را نگاه دارد ، كه اين زبان ، به صاحبش قصد سركشى دارد . به خدا ، نمىبينم بنده‌اى را كه پرهيزگار بود و پرهيزگارىاش وى را سود دهد ، مگر آن گاه كه زبان خويش در كام كشد . همانا زبان مرد با ايمان در پس دل اوست - و آنچه گويد در گرو ايمان است - . و دل منافق از پس زبان اوست - و هر چه بر زبان راند بر او تاوان است - چه ، مرد با ايمان چون خواهد سخنى بر زبان آرد ، در\r\n","description":"","footnote":"","page_name":" 183 ","page_number":213},
  {"content":"\r\nآن نيك بينديشد ، اگر نيك است ، آشكارش كند ، و اگر بد است پنهانش دارد ، و منافق مىگويد آنچه بر زبانش آيد ، و نمىداند چه به سود اوست و چه او را نشايد ، و رسول خدا ( ص ) فرمود : « ايمان بنده‌اى استوار نگردد تا دل او استوار نشود ، و دل او استوار نشود تا زبان او استوار نگردد . » پس هر يك از شما كه تواند خدا را ديدار كند - دست به خون و مال مسلمانان نيالوده ، و زبان به ريختن آبروىشان نگشوده - چنين كند ، و بندگان خدا بدانيد كه مؤمن اين سال چيزى را حلال مىشمارد ، كه سال نخست حلال دانسته ، و اين سال آن را حرام مىداند كه سال نخست حرام شمرده ، و بدعتى را كه مردم پديد آوردند ، چيزى را كه بر شما حرام است حلال نمىكند . حلال چيزى است كه خدا آن را روا كرده ، و حرام چيزى است كه خدا آن را ناروا شمرده . همانا كارها را تجربه نموديد ، و آن را چنان كه بايد آزموديد ، و از - سرگذشت - كسانى كه پيش از شما بودند پند آموختيد ، و از مثلها كه براى شما زدند ، دانش اندوختيد ، و به كارى خوانده شده‌ايد كه آشكار است ، - شريعتى كه احكام آن پديدار است - . پس آن كه آن را به گوش نگيرد ، ناشنواست ، و آن كه آن را نبيند ، نابيناست ، و آن را كه خدا از آزمايش و تجربتها سود نرساند ، از پند بهره برندارد ، و تقصير - چون دشمن - پيش روى او در آيد - و راه وى را بگرداند چندان كه ناشناخته را شناخته انگارد ، و شناخته را ناشناخت داند . مردم دو دسته‌اند : آن كه پيرو شريعت است ، و آن كه پديد آورندهء بدعت است ، كه نه با او از خداى سبحان برهانى از سنّت است ، و نه - فرا راه او - چراغى روشن از دليل و حجّت ، و همانا خداى سبحان كسى را به چيزى پند نداده است چون قرآن ، كه آن ريسمان استوار خداست ، و وسيلت اوست كه امين است - و مصون از خطاست - . در آن بهار دل است و چشمه‌هاى دانش ، و زنگار دل را تنها مايهء جلاست و موجب فروزش ، - شما را پند مىدهم حالى كه پند پذيران رفتند ، و فراموشكاران ، و خود به فراموشى زدگان ، بر جاى هستند ، پس اگر خيرى ديديد مرا بر آن يار باشيد ، و اگر شرّى ديديد ، از آن به كنار باشيد كه رسول خدا ( ص ) مىفرمود : « اى پسر آدم ! كار نيك كن و كار بد\r\n","description":"","footnote":"","page_name":" 184 ","page_number":214},
  {"content":"\r\nرا واگذار ! - كه چون چنين كنى - در كار تيز رفتارى و از كار خود برخوردار . » بدانيد كه ستم بر سه گونه است : آن كه آمرزيدنى نيست ، و آن كه واگذاشتنى نيست ، و آن كه بخشوده است ، و بازخواست كردنى نيست . امّا آن كه آمرزيدنى نيست ، همتا انگاشتن براى خداست - كه بزرگترين ظلمهاست و خدا در قرآن فرمود : « همانا خدا شرك آوران را نخواهد بخشود . » امّا ستمى كه بر بنده ببخشايند ، ستم اوست بر خود به برخى كارهاى ناخوشايند . امّا آن كه واگذاشتنى نيست ، ستم كردن بندگان است بر يكديگر كه آن را قصاصى است هر چه دشوارتر . و آن قصاص زخمى نبودن از كارد - كه به تن فرو برند - و يا تازيانه كه بر بدن فرود آورند ، بلكه چيزى است كه برابر آن رنج اين المها را خرد شمرند . پس در دين خدا از گونه‌گون شدن و ناپايدار ماندن بپرهيزيد ! كه همراه جماعت بودن در حقّى كه آن را خوش نمىانگاريد ، بهتر است از پراكنده شدن به خاطر باطلى كه آن را دوست مىداريد ، و همانا خداوند سبحان خيرى نبخشد به كسى كه جدايى گزيند - از مردمان - ، نه از گذشتگان و نه از باقى ماندگان . اى مردم ! خوشا كسى كه پرداختن به عيب خويش وى را از عيب ديگران بازدارد . خوشا كسى كه در خانه نشيند و قوت خود خورد ، و به فرمانبردارى پروردگار روى آرد ، و بر گناه خود بگريد تا سرگرم كار خويش باشد و مردم را از گزند خود آسوده گذارد .\r\n( 177 )\r\n\r\nو از سخنان آن حضرت است\r\nدر بارهء حكمين راى سران شما يكى شد كه دو مرد را به داورى پذيرند و از آن دو پيمان گرفتيم كه قرآن را لازم گيرند ، و فراتر از حكم آن نگزينند . زبان ايشان با قرآن باشد ، و دلشان پيرو حكم آن . امّا آن دو از حكم قرآن سر پيچيدند ، و حقّ را واگزاردند ، حالى كه آن را مىديدند . هواى آنان بيرون شدن از راه\r\n","description":"","footnote":"","page_name":" 185 ","page_number":215},
  {"content":"\r\nراست بود ، و خوى ايشان كجروى - و مخالفت با آنچه رضاى خداست - . شرط ما با آنان اين بود كه حكمشان به عدالت باشد و كارشان به حقيقت ، و اين پيش از آن بود كه آن دو تن رايى چنان نادرست زنند و حكمى چنان ستمكارانه كنند . ما به كار خويش ايمان داريم ، و كنون كه آن دو از راه حقّ برون رفتند و حكمى بر خلاف آنچه بايد دادند - به داورى آنان وقعى نمىگذاريم - .\r\n( 178 )\r\n\r\nو از خطبه‌هاى آن حضرت است\r\nهيچ كار او را - از كارى - باز نمىدارد ، و گذشت زمان در او دگرگونى نيارد . هيچ جا گنجايش وى را ندارد ، و هيچ زبانى وصف او نيارد ، و از علم او پنهان نيست شمار قطره‌هاى باران ، و نه ستارگان آسمان ، و نه آن خاكريزه‌ها كه باد با خود به هوا بردارد ، و نه مورى كه بر سنگى صاف پاى گذارد ، و نه آرام جاى مورچه‌اى - خرد و باريك - در شبى سياه و تاريك . مىداند جاى افتادن برگهاى درختان را ، و آهسته باز و بسته شدن ديدگان را . و گواهى مىدهم كه جز خداى يكتا خدايى نيست ، و او را همانند و همتايى نيست ، نه در يكتايى او جاى گمان است ، و نه دين او پوشيده و نهان است . نه آفرينش موجودات را - به دست قدرت او - انكار توان كرد ، - نه بندگى او ، چنان كه وى را شايد ، توان به جاى آورد - گواهى كسى است كه نيّت او راست است و درون او پاك - از عيب و عار - ، يقين وى بىآميغ ، و ترازوى او گرانبار ، و گواهى مىدهم كه محمّد ( ص ) بندهء او و فرستادهء اوست ، برگرفته از ميان آفريدگان ، و گزيده براى شرح دادن حقيقتهاى ايمان ، مخصوص به گراميترين تشريفهاى كرامت ، منتخب براى اداى وظيفهء بزرگ رسالت ، نشانه‌هاى رستگارى به دو آشكار و مبرهن ، ديدهء تاريك بين - خرد - به - نور - او روشن . اى مردم ! همانا دنيا آرزومند و خواهان خود را فريب مىدهد ، آن را كه در خواستن وى با ديگران همچشمى كند ، عزيز نمىدارد ، و كسى را كه بر او چيرگى جويد ، مغلوب مىسازد ، و به خدا سوگند هرگز مردمى زندگانى خرّم و نعمت فراهم را از كف ندادند ، مگر به - كيفر - گناهانى كه انجام دادند « كه\r\n","description":"","footnote":"","page_name":" 186 ","page_number":216},
  {"content":"\r\nخدا بر بندگان ستمكار نيست » - ليكن بنده نمىداند سبب زوال نعمت او چيست - ، و اگر مردم هنگامى كه بلا بر آنان فرود آيد ، و نعمت ايشان راه زوال پيمايد ، فرياد خواهند از پروردگار ، با نيّت درست و دلهايى از اندوه و بيم سرشار . هر رميده را به آنان بازگرداند ، و هر فاسد را اصلاح و بساز ، و من مىترسم ، كه شما در فترت - نادانى باشيد و غفلت همچون روزگار جاهليت - كارهايى انجام گرفت و شما بدان گراييديد ، كه در آن نزد من ستوده نبوديد . اگر آنچه از دست داديد به شما بازگردد . نيكبختانيد ، و بر من جز كوشش نباشد اگر خواهم - در بارهء آنچه شد - بگويم ، گويم : خدا آنچه را گذشت ببخشايد .\r\n( 179 )\r\n\r\nو از سخنان آن حضرت است\r\n[ ذعلب يمانى از او پرسيد : « اى امير مؤمنان آيا پروردگار خود را ديده‌اى ؟ » فرمود : « آيا چيزى را كه نبينم مىپرستم ؟ » گفت : « چگونه او را مىبينى ؟ » فرمود : 
  ] ديده‌ها او را آشكارا نتواند ديد ، امّا دلها با ايمان درست به دو خواهد رسيد . به هر چيز نزديك است نه بدان پيوسته ، و از آنها دور است نه جدا و گسسته . گوينده است نه به انديشه و نگرش . اراده كننده است نه از روى آرزو و خواهش . سازنده است نه با پا و دست . كار با نرمى و پوشيدگى كند و نتوان گفت پوشيده است . بزرگقدر است و ستمكار نباشد ، بيناست و نيروى بيناييش به كار نباشد . مهربان است - از راه انعام و بخشش بر بندگان - نه از روى نازكدلى - و دلسوزى بر آنان - . سرها برابر بزرگى او فرو افتاده ، و خوار است ، و دلها از بيم او بيقرار .\r\n( 180 )\r\n\r\nو از خطبه‌هاى آن حضرت است در نكوهش يارانش\r\nخدا را سپاس مىگويم بر آنچه - در علم او - گذشته است ، و بر هر كارى كه\r\n","description":"","footnote":"","page_name":" 187 ","page_number":217},
  {"content":"\r\nمقدّر داشته است ، و بر اين گرفتارى كه با شما دارم - گروهى كه از رفتارشان بيزارم - . اى مردمى كه اگر امر كنم فرمان نمىبريد ، و اگر - بخوانمتان - پاسخ نمىدهيد ، اگر فرصت يابيد - در گفتار بيهوده - فرو مىمانيد ، و اگر با شما بستيزند ، سست و ناتوانيد . اگر مردم بر امامى فراهم آيند ، سرزنش مىكنيد ، و اگر ناچار به كارى دشوار در شويد ، پاى پس مىنهيد . بىحميّت مردم انتظار چه مىبريد ! چرا براى يارى برنمىخيزيد ، و براى گرفتن حقّتان نمىستيزيد . مرگتان رساد ، يا خوارى بر شما باد ! به خدا ، اگر مرگ من بيايد - و به سر وقتم خواهد آمد - ميان من و شما جدايى مىاندازد ، حالى كه همنشينىتان را خوش نمىدارم ، و با شما بودن چنان است كه گويى ياورى ندارم . راستى شما چه مردمى هستيد ؟ دينى نيست كه فراهمتان آرد ؟ غيرتى نداريد تا بر كارتان وادارد ؟ شگفت نيست كه معاويه ، بى سر و پاهاى پست را مىخواند ، و آنان پى او مىروند ، بىآنكه بديشان كمكى دهد ، يا عطايى رساند ، و من شما را - كه اسلام را يادگاريد و ماندهء مردم - ديندار - ، مىخوانم تا يارىتان دهم ، و بهره از عطا مقرّر گردانم ، و شما از گرد من مىپراكنيد ، و آتش مخالفت مرا دامن مىزنيد . فرمانى از من به شما نمىرسد كه نشانهء خشنودى باشد و آن را بپسنديد يا نشانهء آزردگى و در آن يك سخن باشيد . آنچه بيشتر از هر چيز دوست دارم ، و مرا بايد ، مرگ است كه به سر وقتم آيد . راه دانستن كتاب خدا را به شما نمودم ، و در حجّت را به روى شما گشودم ، آنچه را نمىشناختيد به شما شناساندم ، و دانشى را كه به كامتان فرو نمىرفت ، جرعه جرعه به شما نوشاندم . اگر بودى كه كور مىديد ، و خفته بيدار مىگرديد . چه نادان مردمى ! كه رهبر آنان معاويه باشد و آموزگارشان پسر نابغه .\r\n( 181 )\r\n\r\nو از سخنان آن حضرت است\r\n[ امام مردى از ياران خود را فرستاد ، تا ببيند آنان كه از سپاه كوفه مىخواستند به خارجيان بپيوندند ، و از امام ( ع ) در بيم به سر مىبردند در چه حالند . چون مرد نزد او برگشت امام فرمود : - ايمن شدند ، و بر جاى ماندند يا\r\n","description":"","footnote":"","page_name":" 188 ","page_number":218},
  {"content":"\r\nترسيدند ، و رخت بر بستند ؟ مرد گفت : « امير المؤمنين ! رخت بربستند . » فرمود : 
  ] نابود شوند نابود ، چنان كه مردم ثمود بدانيد ! كه چون نيزه‌ها به سوى آنان راست شود ، و شمشيرها بر كاسهء سرهاشان فرود آيد ، از آنچه كردند پشيمان گردند . همانا شيطان ، امروز آنان را به گريختن و از جمع مسلمانان بريدن ، خواند ، و فردا از ايشان بيزار باشد ، و از آنان به كنار . آنان را همين بس كه از راه راست برون شدند ، و در كورى و گمراهى سرنگون ، از حق رويگردان ، و سركش در گمراهى ، روان .\r\n( 182 )\r\n\r\nو از خطبه‌هاى آن حضرت است\r\n[ از نوف بكالى روايت شده است كه امير المؤمنين ( ع ) اين خطبه را در كوفه بر ما خواند . او بر سنگى ايستاده بود ، كه جعدة پسر هبيرهء مخزومى آن را بر پا داشته بود . جامه‌اى پشمين بر تن داشت و دوال شمشير از ليف خرما برگردن ، و نعلين از ليف در پا . نشان سجده بر پيشانى او ، همچون داغ شتر بر سر زانو . فرمود : 
  ] ستايش خداى را كه به سوى اوست بازگشتن آفريدگان ، و پايان كارهاى - جهان - او را سپاس مىگوييم بر احسان وى كه فراوان است ، و برهان او كه رخشان است ، و بخشش او كه افزون است ، و نعمت او كه از - اندازه برون است - . ستايشى كه حقّ او را گزارد ، و سپاس او را به جاى آرد ، و به پاداش او نزديك كننده باشد ، و فزونى نعمت او را سبب شونده ، و از او يارى مىخواهيم ، يارى خواستن آن كس كه فضل او را اميدوار است ، و بخشش او را در انتظار ، و دفع - زيان - را به دو اعتماد دارنده ، و فزونى نعمت او را اقرار آورنده ، به گفتار و كردار برابر او فروتن و خوار ، و به دو مىگرويم ، گرويدن آن كس كه با يقين به دو اميد دارد و با ايمان روى به او آرد ، و برابر او خوار باشد ، و بىريايش به يكتايى بپرستد ، و به بزرگى بستايد و با كوشش و رغبت به پناه او آيد .\r\n","description":"","footnote":"","page_name":" 189 ","page_number":219},
  {"content":"\r\nاو ، كه به بزرگىاش مىستاييم ، زاده نشده است تا در عزّت ، وى را شريك شوند ، و كسى را نزاده است تا چون مرد ، ميراث خوار او بوند ، نه وقتى بر او مقدم بوده است نه زمان ، و نه زيادت بر او راه يابد نه نقصان . بلكه بر خردها آشكار گرديد ، با نشانه‌هاى تدبير درست كه به ما نماياند ، و قضاى مبرم كه - در آفرينش - راند . از نشانه‌هاى آفرينش او خلقت آسمانهاست ، كه بىستونها پا برجاست ، و بىتكيه‌گاه برپاست . آنان را بخواند و پاسخ گفتند ، گردن نهاده و فرمانپذير ، بىدرنگ و كندى و يا تأخير ، و اگر نه اقرار آسمانها بود به پروردگار ، و در بندگى او گردن نهاده و خوار ، نه جايگاه عرش خويششان مىكرد و نه آرميدنگاه فرشتگان ، و نه جاى بالا رفتن شهادت مؤمنان و عمل صالح آفريدگان . ستارگان آسمانها را نشانه‌ها ساخت ، تا سرگشتگان واديها راه خود بدانها توانند شناخت . نه سياهى پرده‌هاى شب تاريك ، درخشش ستارگان را باز دارد ، و نه پوششهاى سياه تيره ، رخشندگى ماه را كه در آسمانها گسترده است ، برگرداندن يا رد . پس پاك است خدايى كه بر او پوشيده نيست سياهى تيره و تار ، و نه شب آرام و پايدار ، نه در گونه گون زمينهاى پست ، و نه در بلنديهاى به هم نزديك و پيوست ، و بانگ تندر كه از كرانهء آسمان خيزد ، و آنچه به هنگام درخشيدن برق درهم ريزد ، و برگى كه فرو ريزد - از درختان - به هنگام فروشدن و برآمدن ستارگان ، از بادهاى تندوزان و ريزش باران از آسمان . و افتادنگاه هر قطره را داند كه كجاست ، و كجا بود - و از آن برخاست - ، و مورچهء خرد كه از كجا - دانه - كشد و چسان به - لانه - برد ، و آنچه پشه را زنده نگه دارد ، و آنچه مادينه در شكم بردارد . سپاس خدايى را كه بوده و هست ، پيش از آنكه كرسى يا عرش و آسمان و زمين و پرى و آدمى پديد آمده است . نه وهم درك او تواند ، و نه فهم اندازهء او داند . نه پرسنده‌اى او را از كار بازدارد ، و نه عطا خواننده‌اى در خزانهء وى كاهش پديد آرد . بىديده بيناست و نتوان گفت در كجاست .\r\n","description":"","footnote":"","page_name":" 190 ","page_number":220},
  {"content":"\r\nهمتاييش نيست - تا در كنار او نشيند - و با تمرين و وسيلت نمىآفريند . حواس به دو نتواند رسيد و او را با مردمان نتوان سنجيد . خدايى كه با موسى ( ع ) سخن راند ، و آيتهاى بزرگ خود را به دو نماند ، بىدست افزار و اندام ، بى جنباندن لب و گشودن و بستن كام .\r\nتو كه خود را به رنج افكنده‌اى در وصف پروردگار ، اگر راست مىگويى وصف كن جبرئيل و ميكائيل و فرشتگان مقرّب را ، كه در بارگاه قدس به خود لرزانند ، خردهاشان سرگشته است و شناختن آفريدگار را چنان كه بايد نتوانند ، چه آن را به صفتها توان شناخت كه پيكرى دارد ، و افزارها - به كار آرد - ، و چون زمانش به سر آمد ، مرگ او را از پا در آرد . پس جز او خدايى نيست كه هر تاريكى را به نور خود روشن كرد ، و هر چه را جز به نور او روشن بود ، به تاريكى در آورد . بندگان خدا ! شما را سفارش مىكنم به ترس از پروردگارى كه بر تن شما جامه‌ها پوشاند ، و اسباب زندگيتان را آماده گرداند . پس اگر كسى راهى به زندگانى جاودان مىيافت ، و يا توانست پنجهء مرگ را برتافت ، او سليمان پسر داود مىبود ، كه پادشاهى پرى و آدمى وى را مسخّر گرديد ، يا پيامبرى و منزلت بزرگ كه به دو رسيد . چون آنچه روزى او بود خورد ، و مدّتى را كه بايد بماند به پايان برد ، كمانهاى مرگ تيرهاى نيستى بر او باراند ، و خانه‌ها از او تهى ماند . مسكنها خالى گرديدند ، و مردمى ديگرشان به ارث بردند - و در آن آرميدند - ، و همانا در روزگاران گذشته براى شما پند است ، كجايند عملاقيان و فرزندان عملاقيان ؟ كجايند فرعونيان و فرزندان فرعونيان ؟\r\nكجايند مردمى كه در شهرهاى رسّ بودند ؟ پيامبران را كشتند ، و سنّت فرستادگان خدا را ميراندند . و سيرت جباران را زنده كردند . كجايند آنان كه با سپاهيان به راه افتادند و هزاران تن را شكست دادند . سپاهها به راه انداختند ، و شهرها ساختند .\r\n","description":"","footnote":"","page_name":" 191 ","page_number":221},
  {"content":"\r\nاز اين خطبه است :\r\nجامهء حكمت آموزى در پوشيد ، روى بدان آورد و در فراگرفتن آن چنان كه بايسته است ، كوشيد . حكمت را شناخت ، و جز آن به چيزى نپرداخت ، و گمشده‌اش بود كه در پى آن مىگرديد ، و نياز او ، كه از آن مىپرسيد ، او غريب است هنگامى كه اسلام غريب ماند ، چون شترى خسته كه دم بر زمين نهد ، و خفتد و برخاستن نتواند . او مانده‌اى از حجّتهاى خداست ، و خليفه‌اى از خليفه‌هاى انبياست . [ سپس فرمود : 
  ] اى مردم ! من اندرزهايى را كه پيامبران به امّتهايشان دادند ، بر شما راندم ، و آنچه را اوصيا ، به پس از خود رساندند ، رساندم . شما را با تازيانهء - موعظت - ادب كردم ، نپذيرفتيد . و با - سخنانى - كه از نافرمانىتان بازدارد ، خواندم ، فراهم نگشتيد . شما را به خدا ! آيا امامى جز مرا چشم مىداريد ؟ تا با شما راه - دين - را بپيمايد ، و طريق راست را به شما بنمايد . هان بدانيد ! كه آنچه از دنيا روى آورده بود ، پشت كرد ، و آنچه پشت كرده بود ، روى آورد . و بندگان گزيدهء خدا دل بر رخت بستن ، دوختند ، و اندك اين جهان را ، كه نپايد ، به بسيار آن جهان ، كه به سر نيايد ، فروختند . برادران ما كه خونشان در صفّين ريخته شد ، زيان نكردند كه امروز زنده نيستند - و به ! كه نديدند اينان كه مانده‌اند ، كيستند - تا پياپى ساغر غصّه در گلو ريزند و شرنگ تيرهء - چنين زندگى - را بدان بياميزند . به خدا سوگند ، خدا را ديدار كردند و مزد آنان را به كمال پرداخت ، و از پس آنكه ترسان بودند در خانهء امانشان ساكن ساخت . كجايند برادران من كه راه حق را سپردند ، و با حق رخت به خانهء آخرت بردند ؟ كجاست عمّار ؟ كجاست پسر تيهان ؟ و كجاست ذو الشّهادتين ؟ و كجايند همانندان ايشان از برادرانشان كه با يكديگر به مرگ پيمان بستند و سرهاى آنان را به فاجران هديه\r\n","description":"","footnote":"","page_name":" 192 ","page_number":222},
  {"content":"\r\nكردند ؟ [ پس دست به ريش مبارك خود گرفت و زمانى دراز گريست ، سپس فرمود : 
  ] دريغا ! از برادرانم كه قرآن را خواندند ، و در حفظ آن كوشيدند . واجب را بر پا كردند ، پس از آنكه در آن انديشيدند . سنّت را زنده كردند و بدعت را ميراندند . به جهاد خوانده شدند و پذيرفتند . به پيشواى خود اعتماد كردند و در پى او رفتند . [ سپس به بانگ بلند گفت : 
  ] جهاد ! جهاد ! بندگان خدا ! من همين امروز لشكر آماده مىكنم . كسى كه مىخواهد به سوى خدا رود بيرون شود ! [ نوف گفت : براى حسين ( ع ) ده هزار سپاه ، و براى قيس بن سعد ده هزار سپاه ، و براى ابو ايوب ده هزار سپاه قرار داد ، و براى ديگران هم كم و بيش ، و آمادهء بازگشت به صفيّن بود ، و جمعه نيامده بود كه ابن ملجم ملعون او را ضربت زد . لشكريان بازگشتند و ما چون گوسفندانى بوديم شبان خود را از دست داده ، گرگها از هر سو براى آنان دهان گشاده . 
  ]\r\n( 183 )\r\n\r\nو از خطبه‌هاى آن حضرت است\r\nستايش خدايى را كه شناخته است بىآنكه ديده شود ، و آفريننده است ، بىآنكه رنجى برد . خلايق را به نيروى خود بيافريد ، و مهتران را با چيرگى در بند بندگى كشيد ، و بزرگان را با بخشش خويش مهترى بخشيد ، و اوست كه آفريدهء خود را در اين جهان ساكن گرداند ، و پيامبرانش را بر جنّ و انس برانگيزاند ، تا دنيا را چنان كه هست بديشان بنمايانند ، و آنان را از زيانهايش بترسانند ، و از دنيا براىشان مثلها زنند ، و زشتيهاى آن را به آنان نشان دهند ، و به آنان گوشزد كنند ، آنچه از آن عبرت توان گرفت ، از دگرگونيهايى پى در پى ، - و سراسر شگفت - ، از تندرستيها و بيماريهايش ، و از حلالها و حرامهايش ، و آنچه خدا آماده ساخته است براى فرمانبران و نافرمانان ، از\r\n","description":"","footnote":"","page_name":" 193 ","page_number":223},
  {"content":"\r\nبهشت و يا آتش سوزان ، و ارجمندى و يا خوارى - در آن جهان - . او را مىستايم ، چنان كه خود خواسته است از آفريدگان .\r\nاو براى هر چيز اندازه‌اى گذاشت ، و هر اندازه را مدّتى معيّن داشت ، و هر مدّتى را در كتابى نگاشت .\r\nاز اين خطبه است\r\nپس قرآن فرمان دهنده است و بازدارنده ، خاموش است و گوينده ، حجّت خداست بر آفريدگانش كه بدان پيمان گرفته است از ايشان ، و همگان را نهاده است در گرو آن . نور - هدايت - خود را با قرآن تمام گرداند ، و دين خود را بدان به كمال رساند ، و جان پيامبر خويش را هنگامى ستاند كه از رساندن احكامى كه موجب رستگارى آفريدگان است ، فارغ ماند . پس خدا را چنان بزرگ داريد كه خود بزرگ داشته ، چه او چيزى از دين خويش را از شما پنهان نداشته ، و آنچه را از آن خشنود باشد يا نپسندد وانگذاشته ، جز آنكه براى آن نشانى نهاده است آشكارا ، و آيتى محكم - و معنى - آن هويدا - ، تا - مردم - را - از آنچه نخواهد - بازدارد ، و يا - بدانچه رضاى اوست - بخواند . پس خشنودى و ناخشنودى او در گذشته و حال يكسان است - حرام و حلال خدا نه دستخوش گذشت زمان است ، و بدانيد كه خدا چيزى را از شما نمىپسندد كه از پيشينيان شما ناپسند انگاشته ، و بر چيزى خشم نمىگيرد كه از آنان خوش مىداشته ، و همانا شما بر پى نشانه‌اى مىرويد كه آشكار است ، و سخنى را مىگوييد كه پيشينيان شما مىگفتند و بازگردان همان گفتار است . خدا - هزينهء دنياى شما را عهده‌دار گرديده ، و شما را به سپاس - گفتن خود - وادار فرموده ، و ذكر خود را بر زبانهاتان واجب داشته ، و به پرهيزگارىتان سفارش كرده ، و آن را نهايت خشنودى خود و خواستش از بندگان قرار داده . پس بترسيد از خدايى كه بر كارهاى شما بيناست ، و بر شما چيره و تواناست ، و در آنچه كنيد قدرت او پيداست . اگر چيزى را پوشانديد ، آن را مىداند ، و اگر آشكار كرديد ثبت مىگرداند ، و بدين كار فرشتگانى گمارده است ، نگاهبان و ارجمند كه نه حقّى را وامىنهند و نه باطلى را ثبت مىكنند ، و بدانيد ! آن كه از خدا بترسد ، خدا براى او بيرونشوى از فتنه‌ها قرار دهد ، و نورى كه در تاريكى بدان راه\r\n","description":"","footnote":"","page_name":" 194 ","page_number":224},
  {"content":"\r\nبرد ، و او را جاودان دارد در آنچه آرزو و خواهش او بود ، و او را نزد خود فرود آرد ، در منزلى كه نشان كرامت او دارد . در خانه‌اى كه براى خود بنا كرد ، سايهء آن عرش اوست ، و روشنىاش تجلَّى عظمت او ، و زائران آن فرشتگان او ، و دوستان و همدمانش پيامبران او . پس - در رسيدن - به معاد بشتابيد ! و بر اجل پيشى گيريد - و آن را دريابيد - كه نزديك است رشتهء آرزوى مردمان گسسته گردد ، و مرگ ناگهان بر آنان جسته ، و در توبه به روىشان بسته . شما همچون كسانى هستيد كه پيش از شما بدان جهان رهسپار شدند ، سپس بازگشتن به دنيا را خواستار شدند . شما رهگذرانيد ، به راه افتاده ، و خانه‌اى را كه از آن شما نيست ، وانهاده . شما را گفته‌اند اين خانه را واگذاريد ، و فرموده‌اند از آن توشه برداريد ، و بدانيد ! كه اين پوست نازك را بر آتش سوزان شكيبايى نيست ، پس بر خويشتن رحمت آريد ، شما - توان - خود را در مصيبتهاى اين جهان آزموديد ، آيا نديديد از خارى كه بر يكى از شما خلد ، چگونه زارى كند ، و يا به سر در افتادگى ، كه خون آلودش گرداند ، و يا ريگ تفته كه او را بسوزاند ؟ تا چه رسد كه ميان دو طبقه از آتش بود سوزان ، همخوابهء او سنگ ، و همنشينش شيطان . آيا مىدانيد چون مالك بر آتش دوزخ خشم آرد ، برخى از آن برخى ديگر را خرد كند و بيوبارد ، و چون بانگ بر آن زند ميان درهاى دوزخ بر جهد از آزارى كه دارد ؟ اى پير سالخورده كه پيرى در تو راه يافته ، چگونه‌اى آن گاه كه طوقهاى از آتش تافته ، گرد گردنت افتد ، و غلهايى كه گردن و دستها را به هم فرو برد ، چنان كه گوشت بازوها را بخورد ؟ پس خدا را ، خدا را ، اى گروه بندگان ! حال كه سالم و تندرستيد نه بيمار ، و در گشايش هستيد نه به تنگى دچار ، در گشودن گردنهاى خود بكوشيد ، پيش از آنكه آنچه در گرو است بگيرند و از شما توبه نپذيرند - ، چشمهاى خود را به شب بيدار داريد ! و شكمهاى خويش را - با اندك خوردن - به لاغرى در آريد . قدمهاى خود را به كار افكنيد ، و مالهاى خويش را - در راه خدا - هزينه كنيد . از تنهاتان بگيريد و به جانهاتان ببخشيد ، و در بخشيدن از اين بدان بخل مورزيد ، كه خداى سبحان گفته است : « اگر خدا را يارى كنيد ، شما را يارى مىكند ، و گامهاى شما را استوار مىدارد . » و گفته است : « كيست كه به خدا وام دهد وامى نيكو ، پس آن را براى وى دو\r\n","description":"","footnote":"","page_name":" 195 ","page_number":225},
  {"content":"\r\nچندان سازد و براى او مزدى بزرگ باشد . » خدا از روى خوارى از شما يارى نمىخواهد ، و از تنگدستى وام از شما نمىگيرد . از شما يارى خواسته حالى كه سپاهيان آسمانها و زمين در فرمان اوست ، و نيرومند و حكيم است ، و از شما وام مىگيرد و گنجينه‌هاى آسمانها و زمين از آن اوست ، و بىنياز و حميد است . او خواسته است شما را بيازمايد تا كار كدام يك از شما بهتر آيد . پس با كردارهاى خود پيشى گيريد تا در خانهء خدا با همسايگان خدا باشيد . پيامبران خود را رفيقان آنان كرده ، و فرشتگانش را به زيارتشان برانگيخته ، و گوشهاشان را حرمت نهاده است تا بانگ آتش را نشنود ، و تنهاشان را نگاهداشته است ، از اين كه رنجى يا سختىاى بدان رسد . « اين بخشش خداست ، به هركس كه خواهد دهد و خدا صاحب بخشش بزرگ است » . مىگويم آن را كه مىشنويد و از خدا براى خود ، و شما يارى مىخواهم ، و او ما را بسنده و نيكو كارگزار است .\r\n( 184 )\r\n\r\nو از سخنان آن حضرت است كه به برج بن مسهر طايى فرمود\r\n[ برج چنان كه امام سخن او را مىشنيد گفت : « داورى جز از آن خدا نيست » ، و برج از خارجيان بود . 
  ] خاموش باش ! خدايت از خوبى دور گرداناد . اى دندان پيشين افتاده ، به خدا حق پديد شد ، و تو ناچيز بودى و آوازت آهسته ، تا آنكه باطل بانگ برآورد ، و تو سر برآوردى همانند شاخ بز ، برون جسته .\r\n( 185 )\r\n\r\nو از خطبه‌هاى آن حضرت است\r\nسپاس خدايى را كه حسّهاى ظاهرى ، او را نتواند دريافت ، و هيچ جاى\r\n","description":"","footnote":"","page_name":" 196 ","page_number":226},
  {"content":"\r\nفرا گرفتن وى را در خود ، بر نتواند تافت . ديده‌ها او را نخواهد ديد ، و پوششها وى را نتواند پوشيد . به حادث بودن آفريده‌هايش ، قديم بودن خود را بيان دارنده است ، و با پديد آوردن مخلوقاتش ، هستى خويش را نماينده ، و با همانند بودن آنان به يكديگر بىهمانندى خود را نشان دهنده . خدايى كه در وعدهء خود راست گفتار است ، و از ستم كردن بر بندگان به دور و به كنار . با آفريدگانش به دادكار كند ، و در حكم خود بر آنان با عدل رفتار كند . نوپديد بودن موجودات گواه است كه او هميشه بوده است ، و نشان عجزى كه در آفريده‌ها نهاده ، توانايى او را نموده است ، و به نيست شدنى كه آفريدگان را از آن ناچار ساخته ، دليل آرد كه خود پاينده است . يگانه است نه به شمار ، هميشه است و به خود پايدار ، برپاست نه با نگاهدار . ذهنها او را - از روى اوصاف - شناسد و به درك او نرسد ، و - نشان خلقت او - هر جا بر وجود وى گواهى دهد ، نه آنكه او تنها در آنجا بود . وهمها او را فرا نگيرد ، بلكه براى آنها - در ديگر آفريده‌ها - جلوه كرد ، و نماياند كه او را به تصوّر نتوانند در آورد ، و داورى را به عهدهء آنها انداخت - تا بدانند كه او را هرگز چنان كه بايد نتوانند شناخت - . او نه بزرگى است داراى درازا و پهنا و ژرفا گرديده ، و درازى و پهنى و ژرفايى ، او را داراى جسمى بزرگ گردانيده ، و نه تناورى است حدّها آن را به نهايت رسانيده و كالبدى ستبرش گردانيده ، بلكه بزرگى او در مقام و رتبت است ، و عظمت او در قدرت و سلطنت ، و گواهى مىدهم كه محمّد ( ص ) بندهء اوست ، و فرستادهء برگزيدهء او ، و امانتدار پسنديدهء اوست . درود خدا بر او و آل او باد . او را با حجّتهاى الزام كننده فرستاد ، و با پيروزى آشكار ، و راه پديدار . پس رسالت خود را آشكارا رساند ، و - مردم را - به راه راست واداشت و آن راه را بديشان نماياند . نشانه‌ها بر پا كرد براى راه يافتن ، با چراغهايى روشن .\r\nرشته‌هاى - احكام - اسلام را استوار كرد . و دستآويزهاى آن را محكم و پايدار .\r\nاز اين خطبه است در صفت آفرينش گونه‌هاى جانداران\r\nو اگر در بزرگى قدرت و كلانى نعمت - او - مىانديشيدند ، به راه راست باز مىگرديدند ، و از - آتش - سوزان عذاب مىترسيدند ، ليكن دلها بيمار است و بينشها عيبدار . آيا به خردترين چيزى كه آفريده نمىنگرند ، كه چسان آفرينش او را استوار داشته و تركيب آن را برقرار ؟ آن را شنوايى و بينايى بخشيده و\r\n","description":"","footnote":"","page_name":" 197 ","page_number":227},
  {"content":"\r\nبرايش استخوان و پوست آفريده . بنگريد به مورچه و خردى جثّهء آن ، و لطافتش ، در برون و نهان . چنان است كه به گوشهء چشمش نتوان ديد ، و با انديشيدن به چگونگى خلقتش نتوان رسيد . چگونه بر زمين جنبد و به روزى خود خنبد . دانه را به لانهء خود برد ، و در قرارگاه خويش آماده‌اش كند . در گرما براى سرماى خود فراهم آرد ، و به هنگام درون رفتن ، برون شدن را فراياد دارد . رزق او پذيرفته گرديده و روزيش در خور وى رسيده . نعمت دهنده او را وانگذارد ، و پاداش دهنده محرومش ندارد ، هرچند بر خشك سنگى باشد صاف و تابان ، يا بر سنگى فسرده - در بيابان - ، و اگر بنگرى در گذرگاههاى خوراك او كه - چسان - از بالا و زير - پيوسته است به هم - ، و آنچه درون اوست از غضروفهاى آويخته به دنده تا شكم ، و آنچه در سر اوست از چشم و گوش هم ، از آفرينش او جز شگفتى نتوانى ، و در وصف او به رنج درمانى . پس ، بزرگ است خدايى كه او را بر دست و پاهايش برپا داشت و بر ستونهاى - بدنش - نگاه داشت . در آفرينش آن آفريننده‌اى با او انباز نبود ، و در خلقت آن توانايى ، وى را كارساز نه . اگر فكرت خود را در گونه‌گون راهها - ى آفرينش - بگردانى تا خود را به نهايت آن راهها رسانى ، تو را جز اين نشان ندهد كه آفرينندهء مورچه و خرمابن يكى بود ، به خاطر دقّتى كه جدا جدا - در آفرينش - هر چيز به كار رفته است ، و اختلاف دقيق و ديرياب كه در خلقت هر جاندار با جاندارى ديگر نهفته است ، و - ميان - كلان و نازك اندام ، و گران و سبك ، و نيرومند و ناتوان ، در آفرينش جز همانندى نيست ، و خلقت آسمان ، و هوا ، و بادها ، و آب يكى است . پس بنگر در آفتاب و ماه ، و درخت و گياه ، و آب و سنگ ، و شب و روز رنگارنگ ، و روان گشتن اين درياها ، و فراوانى اين كوهها ، و درازى ستيغهاى كوه ، و گونه‌گونى لغتها و زبانهاى - مردم انبوه - . پس واى بر آن كه تقدير كننده را نپذيرد ، و تدبير كننده را ناآشنا گيرد . پنداشته‌اند همچون گياهانند كه آنان را كارنده‌اى نيست و اختلاف صورتهاشان را سازنده‌اى . در\r\n","description":"","footnote":"","page_name":" 198 ","page_number":228},
  {"content":"\r\nآنچه ادعا كردند حجّتى نياوردند . و نه تحقيقى كردند در آنچه فرا گرفتند آيا هيچ بنايى بود بىسازنده ، يا جنايتى بىجنايت كننده ؟ و اگر خواهى از ملخ بگويم كه دو ديدهء سرخ آفريد براى آن ، و دو حدقه برايش افروخت چون ماه تابان ، و او را گوشى بداد پوشيده و پنهان ، و برايش دهانى گشود به اعتدال ، و حسّى نيرومند و به كمال . و دو دندان پيشين كه بدانها ببرد ، و دو پاى داس مانند كه بدانها چيزى را بگيرد . كشاورزان در كشت خود از آن مىترسند و توانايى راندنش را ندارند ، هر چند همهء كسان خود را فراهم آرند ، تا گاهى كه در جست و خيزهايش روى به كشته آرد ، و هر چه خواهش آن است روا دارد ، و همه اندام ملخ به اندازهء يك انگشت باريك نيست - و اين حقيقتى است - . پس بزرگ است خدايى كه آنچه در آسمانها و زمين است خواه و ناخواه او را سجده نمايد ، و خوار و فروتن گونه و چهره بر زمين سايد ، و از سر تسليم و ناتوانى طاعت او بپذيرد ، و از بيم و ترس رشتهء فرمانبرى او را در گردن گيرد ، و پرنده رام فرمان اوست ، پرها و دم زدن آن را شمرده است ، و پاهايش را برترى و خشكى استوار كرده است ، و روزى آن را مقدّر فرموده ، و جنسهاى آن را به شمار در آورده است . اين كلاغ است و اين عقاب ، و اين كبوتر است و اين شتر مرغ . هر پرنده را به نام آن خواند ، و روزى او را پذيرفت و به دو رساند ، و ابر گرانبار را بيافريد و باران پيوسته را از آن ببارانيد ، و نصيب هر جا را معين گردانيد ، و زمين را ، از پس آنكه خشك بود ، تر كرد ، و پس از آنكه رستنى نداشت گياه از آن برآورد .\r\n","description":"","footnote":"","page_name":" 199 ","page_number":229},
  {"content":"\r\n( 186 )\r\n\r\nو از خطبه‌هاى آن حضرت است\r\nكه در توحيد است ، و اين خطبه از اصول علم چيزى را فراهم آورده كه در هيچ خطبه نيست .\r\nيگانه‌اش ندانسته ، آن كه براى او چگونگى انگاشته ، و به حقيقت او نرسيده ، آن كه برايش همانندى پنداشته ، و نه به دو پرداخته آن كس كه او را به چيزى همانند ساخته ، و نه قصد او كرده ، آن كه به دو اشارت نموده ، و يا به وهمش در آورده .\r\nهر چه به ذات شناخته باشد ساخته است و هر چه به خود بر پا نباشد ديگرىاش پرداخته . سازنده است نه با به كار بردن افزار . هر چيز را به اندازه پديد آرد ، نه با انديشيدن در كيفيّت و مقدار . بىنياز است بىآنكه از چيزى سود برد . با زمانها همراه نيست ، و دست افزارها او را يارى ندهد . هستى او بر زمانها پيش است ، و وجودش بر عدم مقدّم است ، و ازليّت او را آغازى نيست - و از ازل تا به ابد قائم به خويش است - ، و با نهادن قوّهء ادراك - در انسان - معلوم گرديد كه او را مركزى براى ادراك نيست چه ذات او با ادراك ، چون ديگر قوه‌هاى او ، يكى است - ، و از اين كه برخى آفريده‌ها را ضد ديگرى آفريد ، نبودن ضدّى براى او دانسته گرديد ، و با سازوارى كه ميان چيزها پديد آورد ، دانسته شد كه براى او قرينى تصور نتوان كرد روشنى را ضدّ تاريكى قرار داد ، و سپيدى را ضدّ سياهى ، و ترى را مخالف خشكى ، و گرمى را مخالف با سردى نهاد .\r\nناسازواريهاى طبيعت را با يكديگر سازوارى دهنده است ، و جداها از هم را فراهم آورنده ، و دورها از يكديگر را نزديك سازنده ، و نزديكيها را جدا گرداننده . نه در حدّى در آيد و نه در شمار آيد ، كه افزارها - جسمى - چون خود را محدود كردن تواند ، و آلتها به نظيرهاى خود اشارت راند . افزارها محدود به زمان است و يا موصوف به كمال و نقصان . چنان كه گويند - از كى پديد گرديد ، و به تحقيق بود ، - يا - اگر چنين نبود - بهتر مىسزيد . از كى ، و به تحقيق ، و اگر نه ، ممكن را شايد - ، و با قديم و ازلى و به كمال ، درست نيايد . به آفريده‌ها ، آفريننده ، بر خردها آشكار گرديد - و با ديدنى بودنشان مسلَّم شد - كه آفريننده را هرگز نتوان ديد . نه آرام است و نه گردان است ، و چگونه چنين بود ؟ كه خود پديد آرندهء هر دو آن است ، و چسان صفتى را كه در چيزى آفريد ، به آفريننده باز تواند گرديد ، يا چيزى در او پديد گردد كه آن چيز را خود\r\n","description":"","footnote":"","page_name":" 200 ","page_number":230},
  {"content":"\r\nپديد گردانيد ، كه اگر چنين بود دگرگونى گيرد و كنه - ذات - او تجزيه پذيرد .\r\nآن گاه نتوان گفت ازلى است - چه با ديگر ممكنات يكى است - ، و اگر او را پشت سرى بود - به ناچار - پيش رويى هم بايد ، پس ناقص بود در اين حال و نيازش بود به كمال ، و نشانهء مخلوق در آن آشكار ، و خود دليلى گردد از آن پس كه خالق بود و نشان او در آفريده‌ها پديدار . - و چون قدرتش چيره است بر همگان - پس آنچه در جز او اثر كند ، اثر نكند در آن . خدايى كه نه دگرگون شود ، نه جاى به جاى ، و نه روا بود كه پنهان شود - به آثار از انديشه و رأى - ، نزايد تا خود زادهء چيزى بود ، و نزاده است تا - وجود او - به زمان محدود گردد . برتر است از آنكه او را پسرانى بود ، و منزّه از آن است كه با زنان بيآرمد . وهمها به دو نرسد تا او را در اندازه‌اى در آرد ، و انديشهء دور رس او را در نيابد تا صورتى از وى انگارد . حسّها بدان نتواند رسيد ، و دستها او را نتواند ساييد . برنگردد به هيچ حال ، و دگرگون نشود در احوال . شب و روزش كهنه نگرداند ، و تاريكى و روشنى تغيير دادنش نتواند . نتوان گفت او را اين جزء و آن جزء است ، و يا او را دست و پا و اندام هست ، يا او را عرضى است چنين ، و يا پاره‌اى از آن ، آن است و پاره‌اى ديگر اين ، و نه گويند او را كرانه و نهايتى است ، و نه معدوم گردد ، و نه هستى او را مدتى است . نه چيزى او را در خود بگنجاند تا بالاش برد يا فرودش آرد ، و نه چيزىاش بردارد تا كجش سازد يا راستش نگه دارد . نه در چيزى درون است و نه برون از آن ، خبر دهد نه به زبان يا به گوشتپارهء بن دهان . مىشنود نه از راه سوراخهاى - گوش - و آلتها - و استخوان - . مىگويد نه با به كار گرفتن لفظ در بيان . نگاه مىدارد نه با رنج به خاطر سپردن ، مىخواهد نه از روى انديشه به كار بردن . دوست دارد و خشنود مىشود نه از راه دلسوزى و رحمت . دشمنى ورزد و خشم گيرد بىتحمّل مشقّت . آنچه بودنش را خواهد گويد : باش ! و هست گردد . نه به آوازى كه به گوش فرو رود و نه به بانگى كه شنيده شود ، كه گفتهء خداى سبحان با كرده او يكى است ، كه پديدش آورد ، و گفته‌اش از كرده‌اش جدا نيست .\r\nآن را پديد آورد و پيش از آن نبود ، و گر نه خداى ديگرى مىبود .\r\n","description":"","footnote":"","page_name":" 201 ","page_number":231},
  {"content":"\r\nنگويند هست شد از آن پس كه نبود ، تا صفت حادثها را پذيرد ، و نه ميان او و آنان جدايى صورت گيرد ، و نه او را بر آنان برترى است ، تا سازنده و ساخته همانند گردد ، و پديد آورنده و پديد شده برابر شود . خلايق را بيافريد بىنمونه‌اى كه به جاى مانده باشد از ديگران ، و در آفرينش آنها يارى نخواست از هيچ يك از آفريدگان . زمين را پديد آورد و نگاهش داشت ، بىآنكه خود را بدان مشغول دارد ، و برجايش ايستاده گرداند ، بىآنكه آن را بر چيزى استوار بگذارد ، و برپايش داشت بىپايه‌ها ، و بالا بردش بىاستوانه‌ها ، و نگاهش داشت از كجى و خميدن ، و بازداشت آن را از افتادن و شكافته گرديدن . ميخهاى آن را استوار ساخت و سدّها را گرداگردش برافراخت ، چشمه‌هاى آن را روان گردانيد ، و درّه‌هاى آن را بشكافانيد . آنچه را ساخت سست نگرديد ، و ناتوان نشد آن را كه نيرويش بخشيد . با قدرت و بزرگى خود برآفريده‌ها صاحب اقتدار است ، و قدرت او پديدار ، و با علم و معرفتى كه دارد درونشان بر او آشكار ، و با جلال و عزّتش از همه برتر و بر همه سالار . آنچه را خواهد از دست او نجهد و نه با او در افتد ، تا بر وى پيروز شود ، و شتابنده از او نگريزد تا از وى پيش افتد ، و به خداوند مال نيازش نباشد تا او را روزى دهد . همه چيز براى او فروتن است و خوار ، و برابر بزرگى او بىارج و مقدار . از سطوت و قدرت او به سوى ديگرى گريختن نيارد ، تا خود را از سود و زيان او بازدارد . همتايى ندارد تا با او برابرى كردن تواند ، و او را همانندى نيست ، كه به دو ماند . اوست كه آفريده‌ها را نابود كند پس از وجود چنان كه بودهء آن چنان شود كه گويى نبود . و سپرى شدن دنيا پس از نو برون آوردن آن ، شگفتتر نيست از برآوردن و آفريدن آن ، و چگونه ؟ كه اگر همهء جانداران جهان ، از پرندگان و چهارپايان ، و آنچه در آغل است ، و آنچه چرا كند در بيابان ، از هر جنس و ريشه و بن ، و نادانان از مردمان و يا زيركان ، فراهم آيند تا پشه‌اى را هست نمايند برآفريدن آن توانا نبوند ، و راه پديد آوردن آن را ندانند ، و خردهاشان سرگشته شود و در شناخت آن سرگردان مانند ، و نيروى آنها سست شود و به پايان رسد ، و رانده ،\r\n","description":"","footnote":"","page_name":" 202 ","page_number":232},
  {"content":"\r\nو مانده بازگردند . آن گاه دانند كه شكست خورده‌اند ، و در آفرينش آن به ناتوانى خويش اعتراف كننده ، و به درماندگى در نابود ساختن آن فروتنى نشان دهنده . و خداى سبحان پس از سپرى كردن جهان ، يگانه ماند و تنها ، و چيزى با او نبود - از آنچه آفريد در دنيا - آنسان كه بود پيش از آفريدن جهان ، همان خواهد بود پس از سپرى ساختن آن . نه وقتى و نه مكان ، و نه روزگارى و نه زمان . آن گاه مهلت و هنگام سرآيد ، و سالها و ساعتها سپرى گردد ، و چيزى نماند جز خداى يگانهء قهّار ، كه به سوى اوست بازگشت همه كار . در آغاز آفرينششان ، آنها را قدرتى نبود ، هم بدون آنكه سرپيچى نشان دهند همه را نابود خواهد فرمود ، و اگر سر پيچى كردن توانستندى پايدار ماندندى . ساختن چيزى از جهان او را به رنج در نياورد ، و آنچه را آفريد و پديد آورد بر او سنگينى نكرد . آفريده‌ها را پديد نياورد تا قدرت خود را بيشتر سازد ، و يا از بيم نابودى و كاهش بدين آفرينش پردازد ، و نه براى آنكه بدان بر همتايى پيروزى طلب ، يارى جويد ، و نه راه دورى از دشمنى جنگآور را پويد ، و نه براى افزون ساختن قدرت ، و نه براى بسيار نشان دادن سرمايه به شريك خويش ، در شركت . و نه او را بيم تنهايى بود و خواست تا با آفريدن جهان آرامشى تواند فرمود . سپس پروردگار ، جهان را نابود كند پس آفريدن ، نه از آن رو كه به دو ملالتى رسيده است در گرداندن آن و در كارش انديشيدن ، و نه براى آنكه آسايشى به دو رسد و نه چيزى از آن بر وى سنگينى كند . درازى مدّت ماندن جهان او را به ستوه نياورده است - تا حكمى ديگر راند و آنچه را آفريده - به شتاب نابود گرداند ، ليكن خداى سبحان به لطف خود در كارش انديشيد ، و به امر خويش نگاهش داشت و به قدرت خود استوارىاش بخشيد . سپس از پس نابود شدن آن را هستى دهد ، بىآنكه او را بدان نيازى بود ، و نه براى آنكه به چيزى از آن بر آن يارى طلبد ، و نه براى آنكه از تنهايى و بيم ، به آرامش پناه برد ، و نه به خاطر بازگشت از نادانى و نابينايى ، به طلب بينش و دانايى ، و نه از مستمندى و نياز ، به بىنيازى و دولتمندى ، و نه از خوارى و پستى به عزّت و قدرتمندى .\r\n","description":"","footnote":"","page_name":" 203 ","page_number":233},
  {"content":"\r\n( 187 )\r\n\r\nو از خطبه‌هاى آن حضرت است\r\nترجمه : هان ! بدانيد ! آنان كه پدر و مادرم فدايشان باد ، در شمار كسانى هستند كه در آسمان به نامند و در زمين گمنام . هم اكنون پشت كردن كارهاتان را چشم مىداريد و بر بريدن پيوندهاى خويش ديده بگماريد ، و بر به كار گماشتن طفلان خردسال ، و آن هنگامى است كه آسيب شمشير ، مؤمن را آسانتر بود از به دست آوردن درهمى حلال . روزگارى كه پاداش بخشش گيرنده از دهنده بيشتر بود چه او ستاند تا زنده ماند ، و اين دهد امّا حلال از حرام نداند ، آن هنگامى است كه مست شويد امّا نه از ميخوارگى ، بلكه از تن آسانى و فراخى زندگى ، و سوگند خوريد نه از روى بىاختيارى ، و دروغ گوييد نه از راه ناچارى . آن هنگامى است كه بلا شما را چنان گزد ، كه دوش شتر را از پالان آسيب رسد . اين رنج چه ديرياز است ، و اين اميد چه دور و دراز . اى مردم مهار باركشهايى را كه بار سنگين - گناهان - را مىبرد دست بداريد ، و امام حاكم خود را تنها مگذاريد تا از آن پس خود را سرزنش كنيد - و خطاكار بشماريد - . خود را در آتش فتنه‌اى كه پيشاپيش آن رفته‌ايد ، بى انديشه درمىآريد ! و به يك سو شويد و راه را براى آن خالى بگذاريد ، كه به جانم سوگند ، با ايمان در شعلهء آن فتنه تباه گردد ، و نامسلمان امان يابد . همانا من ميان شما همانند چراغم در تاريكى ، آن كه به تاريكى پاى گذارد از آن چراغ روشنى جويد ، و سود بردارد . پس اى مردم ! بشنويد و در دل بگنجانيد ، و گوش دل خود را آماده كنيد تا نيك بدانيد .\r\n","description":"","footnote":"","page_name":" 204 ","page_number":234},
  {"content":"\r\n( 188 )\r\n\r\nو از خطبه‌هاى آن حضرت است\r\nاى مردم ! شما را سفارش مىكنم به ترس از خدا و فراوان ستودن او به پاس عطاها كه به شما بخشيده و نعمتها كه ارزانىتان فرموده ، و آنچه از وى به شما رسيده . چه نعمتها ، كه شما را بدان مخصوص فرمود ، و رحمت پى در پى ، كه افزود . زشتىتان بر او آشكار بود و بر شما پوشيد ، در دسترس گرفتنش بوديد ، و شما را مهلت بخشيد . و شما را سفارش مىكنم به ياد آوردن مردن ، و از مردن اندك غافل بودن ، و چگونه از چيزى غافل شويد كه شما را فراموش نكند ، و در چيزى طمع بنديد كه مهلتتان ندهد . اندرزگوى شما بس مرده‌هايى را كه ديديد . بر دوشها به گورهاشان بردند ، نه خود سوار بودند ، در گورهاشان فرود آوردند ، نه خود فرود آمدند . گويى آنان آباد كنندهء دنيا نبودند ، و گويى هميشه آخرت خانه‌هاشان بود ، و پيوسته در آن غنودند . آنچه را وطن خود گرفته بودند ، از آن رميدند ، و در آنجا كه از آن مىرميدند ، آرميدند .\r\nبدانچه از آن جدا شدند سرگرم گرديدند ، و جايى را كه بدان رفتند تباه گردانيدند . نه از زشتى بازگرديدن توانند ، و نه بر كار نيك افزودن . به دنيا خو گرفتند و آنان را فريفته ساخت ، و بدان اعتماد كردند و بر خاكشان انداخت . پس بر يكديگر پيشى گيريد - خدايتان بيامرزاد ! - در خانه‌هاتان ، كه شما را آباد كردن آن فرموده‌اند ، و بدانچه خواهان آنتان ساخته‌اند و بدان خوانده‌اند . و با شكيبايى بر طاعت خدا و دورى گزيدن از معصيت او ، كامل ساختن نعمتهايش را بخواهيد ، كه فردا به امروز نزديك است ، و چه شتابان گذرد ساعتها در روزها ، و روزها در ماه ، و ماهها در سال ، و سالها در دوران زندگانى كوتاه .\r\n( 189 )\r\n\r\nو از سخنان آن حضرت است\r\nبرخى ايمان در دلها برقرار است ، و برخى ديگر ميان دلها و سينه‌ها\r\n","description":"","footnote":"","page_name":" 205 ","page_number":235},
  {"content":"\r\nعاريت و ناپايدار . تا روزگار سرآيد - و مرگ در آيد - . پس اگر از كسى بيزاريد ، او را واگذاريد تا مرگ بر سر او آيد ، آن گاه از او بيزار بودن يا نبودن شايد . هجرت همچنان است كه بود - و پيوسته هجرت بايد نمود - ما دام كه خدا خواهد مردم زمين را پايدار دارد ، از آن كه پنهانى گزيند و يا خود را آشكار دارد . نام مهاجر بر كسى ننهند ، جز كه حجّت روى زمين را بشناسد . پس آن كه او را شناخت و پذيرفت مهاجر است ، و آن را كه خبر وى به دو رسيد ، و به گوش دل شنفت ، مستضعف نتوان گفت . دانستن - كار ما - چنان كه بايد و شناختن ما چنان كه شايد - كارى است سخت ، و تحمّل آن دشوار ، كسى آن را بر نتابد جز مرد ديندار ، كه خدا او را آزموده و ايمانش در دل بوده . و حديث ما را فرا نگيرد جز سينه‌هاى امانتدار ، و خردهاى بردبار . مردم ! از من بپرسيد پيش از آنكه مرا نيابيد ، كه من راههاى آسمان را بهتر از راههاى زمين مىدانم ، پيش از آنكه فتنه‌اى - پديد شود - كه همچون شتر بى صاحب گام بردارد ، و مهار خود پايمال كند و مردمان را بكوبد و بيازارد ، و عقل صاحب خردان را ببرد - و در حيرتشان گذارد - .\r\n( 190 )\r\n\r\nو از خطبه‌هاى آن حضرت است\r\nاو را مىستايم تا سپاسى باشد بر نعمتى كه از او دارم ، و از او يارى مىخواهم تا حقّ او را بگزارم . خدايى كه سپاهش سترگ است ، و رتبتش بزرگ ، و گواهى مىدهم كه محمّد ( ص ) بندهء او و فرستادهء اوست . - مردم را - به طاعت خدا خواند و دشمنان او را با جهاد در دين مقهور گرداند .\r\nهمداستانى - كافران - بر دروغگو خواندن او ، وى را از دعوت بازنگردانيد ، و كوشش در خاموش ساختن نور وى - او را بر جاى ننشانيد - . پس به ترس از خدا چنگ در زنيد ، كه ريسمانى است با دستاويز استوار ، و پناه جايى ، ستيغ آن بلند و نگاهدار . با كردار نيك - پيشباز مرگ و سختيهاى آن برويد و پيش از بار\r\n","description":"","footnote":"","page_name":" 206 ","page_number":236},
  {"content":"\r\nگشادنش براى پذيرايى آن آماده شويد ، و تا نيامده است خود را مهيّاى در آمدنش سازيد ، كه پايان كار قيامت است ، و اين اندازه پند ، خردمند را كفايت است و نادان را مايهء عبرت ، و پيش از رسيدن به قيامت - چنان كه مىدانيد - تنگى گورهاست ، و سختى نوميد ماندن ، و هراس ديدارگاه آن جهان ، و در ترس و بيم به سربردن ، و درهم ريختن استخوانها ، و كر شدن گوشها ، و تاريكى خوابگاه گور ، و ترس قيامت - و نشور - ، و تيرگى مغاك ، و به هم آمدن سنگ قبر بر خاك . خدا را ! خدا را ! بندگان خدا بترسيد كه دنيا شما را به راهى مىراند - كه به قيامت رساند - ، شما و قيامت بستهء يك ريسمانيد . - و از هم جدا نمىمانيد - .\r\nگويى قيامت با نشانه‌هايش پديدار است ، و علامتهاى آن آشكار ، و شما را به صراط خود نگاهداشته - و خواستار - ، با زلزله‌هايش سررسيده و سنگينى آن - بر شما - بار . و دنيا رشتهء پيوند با مردم خود گسلانده ، و آنان را از دامن خود برون رانده . گويى روزى بود و به آخر كشيد ، يا ماهى و به سر رسيد . تازهء آن كهنه و فربهء آن نزار ، در موقفى سخت تنگ و كارهايى بزرگ و درهم - و برونشو دشوار - ، و آتشى كه سوزش آن سخت و توان فرسا - ست و بانگ آن بلند و رساست . شعلهء آن رخشان است ، آوازش خروشان است ، زبانهء آن درخشان است ، خاموشى آن نامنتظر است ، و فروزينهء آن شعله‌ور ، بيم آن ترساننده ، قرارگاه آن به جايى راه نبرنده ، پيرامونش تار و ديگهايش گرم و به بار ، كارهايش سخت و دشوار « و آنان كه پرهيز كردند و از پروردگار خود ترسيدند گروه گروه به بهشت رانده مىشوند . » نه ترس عذاب دارند و نه بيم عقاب ، از آتش دور ، در خانهء امن آسوده و آرام ، و از جاى باش و آسودن در آن خشنود و به كام . آنان كه در دنيا كارهاشان پاك بود و ديده‌هاشان گريان و نمناك ، شب آنان در دنيا روز بود با فروتنى كردن و آمرزش طلبيدن ، و روزشان شب با تنهايى گزيدن و از مردم بريدن . پس خدا بهشت را بازگشتگاه آنان ساخت و پاداش ايشان را نيكو پرداخت ، و آنان در خور آن ثواب بودند و بدان سزاوار ، با ملكى هميشگى و نعمتى پايدار .\r\n","description":"","footnote":"","page_name":" 207 ","page_number":237},
  {"content":"\r\nپس بندگان خدا ! پاس چيزى را بداريد كه با رعايت آن رستگاران شما سود بر مىدارند ، و با ضايع ساختن آن تبه كارانتان زيانبارند ، و با كرده‌هاى خود بر اجلهاتان سبقت بگيريد ، چه شما در گرو آنيد كه از پيش خريده‌ايد ، و پاداش آن را مىگيريد كه پيشاپيش فرستاده‌ايد . گويى مرگ هولناك بر شما فرود آمده است ، نه بازگشتى داريد - بدين جهان - و نه بخششى از گناهان . خدا ما و شما را به فرمانبردارى خود و فرستادهء خود بداراد ، و به فضل رحمت خويش بر ما و شما ببخشايد ! برجاى باشيد و بر بلا شكيبا ، و دستها و شمشيرهاى خود را در هواى زبانهاى خويش به كار مداريد ، و در آنچه خدا شما را بدان نيانگيخته شتاب مياريد ، كه هركس از شما در بستر خود جان سپرد حالى كه حقّ پروردگار خود و فرستادهء او و اهل بيت وى را شناسا بود ، شهيد مرده و اجر او بر كردگار است ، و ثواب كار نيك كه نيّت آن را داشته ، سزاوار . نيّت وى همچون كشيدن شمشيرى است برّان ، و براى هر چيز مدّتى است و پايان .\r\n( 191 )\r\n\r\nو از خطبه‌هاى آن حضرت است\r\nستايش خداى را ، كه سپاس او آشكار است در آفريدگان ، سپاهش چيره است و پرتوان . بزرگى او بس بلند است و بيكران . او را مىستايم بر پيوسته نعمتهايش و بزرگى بخششهايش . خدايى كه بردبارى او فراوان است ، و بخشود ، و داد كرد در آنچه حكم فرمود ، و مىداند آنچه‌ايد ، و آنچه بود . پديد آورندهء آفريدگان به دانش ، و آفرينندهء آنان از روى بينش ، بى پيروى كردن و آموختن ، و نه نمونه‌اى از سازنده‌اى دانا را به كار بردن ، و نه مرتكب خطايى شدن ، و نه با حضور و مشورت گروهى آفريدن ، و گواهى مىدهم كه محمّد ( ص ) بندهء او و فرستادهء اوست . او را بر انگيخت حالى كه مردم در گرداب - نادانى - شناور بودند و در لجهء سرگردانى گاه زير و گاه زبر . هلاكت ، آنان را مهار كرده و راهبر ، و دلهاشان را قفل گمراهى ، استوار بر در .\r\n","description":"","footnote":"","page_name":" 208 ","page_number":238},
  {"content":"\r\nبندگان خدا ! شما را سفارش مىكنم به پرهيزگارى و ترس از خدا ، كه پرهيزگارى حقّ خداست بر شما ، و موجب حقّ شما شود بر خدا ، و اين كه از خدا يارى خواهيد در پرهيزگارى ، و از پرهيزگارى و يارى جوييد در گزاردن حقّ حضرت بارى ، كه پرهيزگارى امروز سپر و پناهگاه است ، و فردا بهشت را راه است . راه آن آشكار است و روندهء راه سود بردار ، و امانتدار آن ، نيكو نگه دار . پرهيزگارى پيوسته خود را نموده است بر مردمان ، چه گذشتگان و چه ماندگان ، به خاطر نياز آنان در فردا بدان . روزى كه خدا آنچه را آشكار كرد بازگرداند ، و آنچه داد بستاند ، و در آنچه بخشيد مؤاخذت راند . پس چه اندكند آنان كه پرهيزگارى را پذيرفتارند ، و بار آنان را چنان كه بايد بر مىدارند .\r\nآنان اندكند در شمار ، و ستودهء پروردگار ، كه فرمايد : « و اندكى از بندگان منند سپاسگزار . » پس گوشهاى خود را به تقوا فرا داريد ، و به جد روى بدان آريد ، و از هر چه خلاف تقوا بود دل بكنيد و تقوا را دلخواه خود شماريد . خود را با پرهيزگارى بيدار داريد ، و روز خود را با آن به سر آريد . پوشش دل خويشش نماييد ، و گناهان خود را با آن بشوييد و بزداييد ، و بيماريهاى را با آن درمان سازيد ، و بدان به پيشباز مرگ تازيد و پند گيريد از آن كس كه آن را تباه كرد ، و مبادا از شما پند گيرد ، آن كس كه گردن در حلقهء تقوا در آورد . هان ! پرهيزگارى را بپاييد ، و از آن براى خود پاييدن خواهيد ، و از دنيا پاك مانيد و بر كنار ، و آخرت را شيفتهء ديدار . آن را كه تقوا فراز برده فرود مياريد ، و آن را كه دنيا بالا برده بلند مشماريد . به برق درخشندهء دنيا خيره مشويد ، و سخن ستايندهء دنيا را مشنويد ، و بانگ آن كس را كه به دنيا مىخواند پاسخ مدهيد ، و از تابش آن روشنى مخواهيد ، و فريفتهء كالاهاى گرانمايهء آن مگرديد ، كه برق آن بىفروغ است و سخنش دروغ . مالهايش ربوده است و كالاهايش دستخوش ربودن بوده . آگاه باشيد كه دنيا چون چاروايى است پرستيز ، سركش و با جست و خيز ، و دروغگويى خيانتكار ، و حقّ نشناس سپاس ندار و ستيهندهء حيله‌گر و كجرو از راه به در . شيوه‌اش دگرگونى ، سختى فشارش لرزاننده ، و عزّتش\r\n","description":"","footnote":"","page_name":" 209 ","page_number":239},
  {"content":"\r\nزبونى ، و جدّ آن لاغ ، و بلندى آن مغاك ، خانهء ربودن و بردن و غارت و هلاك . مردم آن در سختى ، در مسير مرگ بر پا ، به آن يك رسنده و از ديگرى جدا ، - مردم در - راههايش سرگردان ، گريزگاهايش ناپيدا - بر اين و آن - .\r\nخواستهء آن موجب نوميدى و زيان . پناهگاهايش آنان را - به دشمن - سپرده ، و خانه‌هايش آنان را از خود برون رانده ، و چاره‌انديشىها ناتوانشان گردانده . چنان كه از آنان ، يا رها شده‌اى است خسته ، يا كشته‌اى سر از تن گسسته و يا سر بريده‌اى اندام گسيخته و يا خونى بر زمين ريخته ، و يا پشت دست گزنده ، و يا دست بر هم زننده ، و يا سر ميان دو بازو نهاده پشيمان ، و يا خود را بر آنچه انديشيده سرزنش كنان ، و يا از تصميمى كه گرفته رويگردان . حالى كه چاره و تدبير پشت كرده است ، و مرگ ، ناگهانى و گريبانگير روى آورده است « و جاى گريزى نمانده ، » و چه دور است دور . آنچه درگذشت ، درگذشت ، و آنچه رفت سپرى گرديد ، و جهان چنان كه خود مىخواست به پايان رسيد « پس نگريست بر آنان آسمان و زمين و نبودند از مهلت دادگان . »\r\n( 192 )\r\n\r\nو از خطبه‌هاى آن حضرت است كه قاصعه نام دارد\r\n[ اين خطبه نكوهش ابليس را در بردارد كه بزرگى فروخت و آدم را سجده نكرد ، و ابليس نخست كس است كه عصبيّت را آشكار ساخت ، و حميّت را پيروى كرد ، نيز اين خطبه مردم را از رفتن به راه ابليس بر حذر مىدارد . 
  ] سپاس خداى را كه لباس عزّت و بزرگى در پوشيد و آن دو را براى خود گزيد ، و بر ديگر آفريدگان ممنوع گردانيد . آن را خاص خود فرمود و بر ديگران حرام نمود . آن لباس را برگزيد چون بزرگى او را مىسزيد . و آن كس را از بندگان لعنت كرد كه آرزوى عزّت و بزرگى او را در سر پرورد . پس فرشتگان مقرّب خود را بدان بيازمود ، و بدين آزمايش فروتنان را از گردنكشان جدا فرمود . پس گفت خداى سبحان كه داناست بدانچه نهان است در دلها ى همگان - و در پرده‌هاى غيب پنهان : « همانا مىآفرينم آدمى از گل ، پس چون آن را راست و درست كردم ، و از روح خود در آن دميدم ، بيفتيد براى او سجده كنان . پس سجده كردند فرشتگان همگى ، جز شيطان » كه رشك او\r\n","description":"","footnote":"","page_name":" 210 ","page_number":240},
  {"content":"\r\nرا فرا گرفت و به آفرينش خويش بر آدم نازيد و به اصل خود - كه آتش است - بر او غيرت ورزيد . پس دشمن خدا - شيطان - پيشواى غيرتورزان است ، و پيشرو مستكبران ، پايهء عصبيّت را نهاد ، و بر سر لباس كبريايى با خدا در افتاد . رخت عزّت را در بر كرد ، و لباس خوارى را از تن برآورد . نمىبينيد چگونه خدايش به خطار بزرگمنشى كوچك ساخت ، و به سبب بلندپروازى به فرودش انداخت . در دنيا او را براند ، و براى وى در آخرت آتش افروخته آماده گرداند ، و اگر خدا مىخواست آدم را از نورى بيافريند كه فروغ آن ديده‌ها را بربايد ، و زيبايى آن بر خردها غالب آيد ، با بويى خوش چنان كه نفسها را تازه نمايد ، چنين مىكرد و اگر چنين مىكرد ، گردنها برابر او خم بود و كار آزمايش بر فرشتگان آسان هم ، ليكن خداى سبحان آفريدگان خود را به پاره‌اى از آنچه اصل آن را نمىدانند ، مىآزمايد تا فرمانبردار از نافرمان پديد آيد و تا بزرگمنشى را از آنان بزدايد ، و تكبّر را از ايشان دور نمايد . پس ، از آنچه خدا به شيطان كرد پند گيريد ، كه كردار دراز مدّت او را باطل گرداند و كوشش فراوان او بىثمر ماند . او شش هزار سال با پرستش خدا زيست از ساليان دنيا يا آخرت - دانسته نيست - امّا با ساعتى كه تكبّر كرد خدايش از بهشت بيرون آورد ، و پس از ابليس كه ايمن بود كه خدا را چنان نافرمانى نكند ؟ هرگز خدا انسانى را به بهشت در نياورد به كارى كه بدان كار ، فرشته‌اى را از بهشت برون برد . فرمان خدا براى مردم آسمان و زمين يكى است ، و ميان خدا و هيچ يك از آفريدگانش در حلال شمردن آنچه بر جهانيان حرام دانسته ، رخصتى نيست . پس بندگان خدا بپرهيزيد اين كه - شيطان - شما را به بيمارى خود مبتلا گرداند ، و با بانگ خويش بر انگيزاند و سوارگان و پيادگان خود را بر سر شما كشاند . به جانم سوگند كه تير تهديد را براىتان سوفار ساخته ، و كمان را سخت كشيده - و تاخته - شما را نشانه كرده و از جاى نزديك تير - گمراهى - بر شما افكنده كه گفت : « پروردگار من ! چنان كه\r\n","description":"","footnote":"","page_name":" 211 ","page_number":241},
  {"content":"\r\nمرا گمراه كردى زشتيهاى زمين را براى آنان بيارايم ، و همهء آنان را گمراه نمايم . » از ناپيدا و از روى گمان خطا سخنى گفت ، و نادانسته انديشه‌اى در دل نهفت و متعصّبان سخن او را شنفتند و يكه‌تازان ميدان خودخواهى و جهالت گفتهء وى را پذيرفتند تا چون سركش شما او را فرمانبردار شد و طمع وى در شما استوار و آنچه پوشيده و نهان بود پديدار ، قدرت او بر شما فراوان گرديد و سپاهيانش آهسته آهسته به سوىتان روان . پس شما را مقهور و خوار ساختند و به ورطهء هلاكت در انداختند و به آسيبهاى سختتان پى سپردند كه گويى نيزه در ديده‌هاتان فرو بردند و گلوهاتان را بريدند ، و بينىهاتان را خرد گردانيدند ، و خواستند تا شما را بكشند و مهار بر نهاده ، به آتش آمادهء دوزخ كشند تا چنان شد كه آسيب او در دين سوزى و در كار دنياتان آتش افروزى ، بر شما بيش از آنان گرديد كه به پيكارشان برخاسته‌ايد ، و براى ستيزشان آراسته‌ايد . پس به دو بخروشيد و در دفع او بكوشيد . به خدا سوگند ، او بر اصل شما فخر كرد ، و گوهرتان را پستتر از گوهر خود شمرد ، و بر تبارتان حمله آورد و سوارانش را بر سر شما تازاند و با پيادگانش راهتان را مسدود گرداند چنان كه از هر جا شكارتان مىكند و انگشتانتان را مىبرد ، نه با نيرنگ خود را توانيد بازداشت و نه افسونى را به دفع بلا دانيد گماشت . در دايرهء ذلَّت خوار ، و در چنبره‌اى تنگ گرفتار ، و دستخوش مردن و از چهار سو اسير بلا بودن . پس آتش عصبيّت را كه در دلهاتان نهفته است خاموش سازيد ، و كينه‌هاى جاهليّت را براندازيد كه اين حميّت در مسلمان از آفتهاى شيطان است و نازيدنهاى او و بر آغاليدنها و افسون دميدنهاى او . تاج افتخار فروتنى را بر سرهاى خويش نهيد ، و گردنفرازى را به زير پاهاى خود بيفكنيد ، و - رشتهء - تكبّر را از گردنهاتان فرود آريد ، و افتادگى را همچون مرزى ميان خود و\r\n","description":"","footnote":"","page_name":" 212 ","page_number":242},
  {"content":"\r\nدشمن بشماريد : شيطان و سپاهيان او ، كه او را در هر ملَّتى سپاهيان است و ياران و پيادگان و سواران . همچون - قابيل - مباشيد كه بر برادر خود تكبّر نمود ، و خدا او را هيچ برترى نداده بود جز كه او خود را بزرگ پنداشت ، چون حسد وى را به دشمنى - برادر - واداشت ، حميّت ، آتش در دل او فروزيد و شيطان باد كبر در دماغ وى دميد ، و خدا كيفر او را پشيمانى داد ، و گناهان قاتلان را تا روز قيامت در گردن او نهاد . هان بدانيد ! كه سركشى را از حدّ گذرانديد و با رويارويى آشكارا با خدا ، و صفآرايى برابر مؤمنان ، زمين را در تباهى كشانديد . خدا را ! خدا را ! بپرهيزيد از بزرگى فروختن از روى حميّت ، و نازيدن به روش جاهليّت كه حميّت زادگاه كينه است و شيطان را دمدمه جاى - ديرينه - كه بدان امّتهاى پيشين را فريفت و مردمان را در روزگاران ديرين ، تا آنكه در تاريكيهاى نادانى او پنهان شدند ، و در مغاكهاى گمراهيهاى وى نهان . به راندن او رام روان ، و آسان وى را به فرمان ، و او كارى را در پيش گرفت كه دلها در پذيرش آن همداستان بود ، و ساليان از پس ساليان در پى آن خواهش روان ، و - با - تكبّرى بر دلها سنگينى كنان . هان بترسيد ! بترسيد ! از پيروى مهتران و بزرگانتان كه به گوهر خود نازيدند و نژاد خويش را برتر ديدند ، و نسبت آن عيب را بر پروردگار خود پسنديدند و بر نعمت خدا در حقّ خويش انكار ورزيدند ، به ستيزيدن برابر قضاى او و بر آغاليدن بر نعمتهاى او . پس آنان پايه‌هاى عصبيّتند و ستونهاى فتنه و شمشيرهاى نازش - به خوى - جاهليّت . پس ، از - نافرمانى - خدا بپرهيزيد و با نعمتهايى كه به شما داده مستيزيد ، و به فضيلتى كه شما راست - بر ديگرى - رشك مبريد ، و ناپاك گوهران را پيروى مكنيد ، - و افسونشان را مخريد - آنان كه كوشيديد تا آب تيره طينتشان را به جاى صافى طبيعت خود نوشيديد ، و فطرت بى آك خويش را با مزاج بيمارشان\r\n","description":"","footnote":"","page_name":" 213 ","page_number":243},
  {"content":"\r\nدر آميختيد ، و باطل ايشان را به حقّ خود ريختيد ، حالى كه آنان از راه حق بيرون شدن را بنيانند ، و شكستن عهد و بريدن با خويشاوند را همپيمان .\r\nشيطان آنان را بارگى گمراهى ساخت ، و سپاهى كرد كه بديشان بر مردمان تواند تاخت ، و ترجمانى كه به زبانشان سخن گويد - و راه گمراهى شما را جويد - تا خردهاتان را تواند دزديد و در ديده‌هاتان تواند خليد ، و در گوشهاتان تواند دميد . پس شما را نشانهء تير خود كرد ، و زير پايتان بسپرد و به چنگ خود در آورد . پس عبرت گيريد از آنچه به مستكبران پيش از شما رسيد ، از عذاب خدا و سختگيريهاى او و خوارى و كيفرهاى او ، و عبرت گيريد از تيره خاكى كه رخساره‌هاشان بر آن نهاده است ، و زمينهاى - نمناك - كه پهلوهاشان بر آن افتاده است ، و به خدا پناه بريد از كبر كه - در سينه‌ها - زايد ، چنان كه به دو پناه مىبريد از بلاهاى روزگار كه پيش آيد . اگر خدا رخصت كبر ورزيدن را به يكى از بندگانش مىداد ، به يقين چنين منتى را بر پيامبران گزيده و دوستانش مىنهاد ، ليكن خداى سبحان بزرگمنشى را بر انان ناپسند ديد و فروتنىشان را پسنديد . پس پيامبران - از روى فروتنى - گونه‌هاى خود را بر زمين چسبانيدند ، و چهره‌هاى خود را به خاك ماليدند ، و برابر مؤمنان فروتنى نمودند و خود مردمانى مستضعف بودند .\r\nخداىشان به گرسنگى آزمود و به سختى مبتلاشان فرمود ، و با ترس و بيمها امتحانشان كرد و با زير و زبر كردنشان در سختيها ، ايمانشان را پديد آورد . پس مال و فرزندان را ميزان خشم يا خشنودى خدا مىانگاريد ، و آزمايش و امتحان - او - را نشانهء توانگرى و توانايى مپنداريد ، و خداى سبحان و تعالى فرمود : « آيا مىپنداريد اين كه ما آنان را به داشتن مال و پسران مدد مىنماييم ، مىشتابانيم آنان را در نيكيها ؟ نه ، آنان نمىدانند » و خداى سبحان مستكبران از بندگان خود را مىآزمايد به ارزشى كه دوستان مستضعف او در ديدهء آنان دارند . موسى بن عمران و برادرش هارون بر فرعون در آمدند ، جامه‌هاى پشمين بر\r\n","description":"","footnote":"","page_name":" 214 ","page_number":244},
  {"content":"\r\nتن و چوبدستيها در دست ، و با او پيمان نهادند به جاودانگى سلطنت و دوام و ارجمندى و عزّت اگر مسلمانى پذيرد - و راه طغيان پيش نگيرد - فرعون گفت : « از اين دو تعجب نمىكنيد ، كه شرط جاودانگى ملك و هميشگى عزّت مرا مىپذيرند ، و خود - چنين كه مىبينيد - در خوارى و فقر اسيرند - فرستندهء آنان كيست ؟ - و چرا دستبندها و گردنبندهاى زريّن بر ايشان آويزان نيست ؟ » زر و گرد آوردن آن را بزرگ داشت ، و پشم و پوشيدن آن را خوارى پنداشت . و اگر خداى سبحان اراده مىفرمود آن هنگام كه پيامبران خود را مبعوث نمود ، تا براى آنان گنجهاى زر را بگشايد ، و كانهاى طلاى ناب را آشكار نمايد ، و باغستانها ، و درختستانها ، و ددگان زمين ، و پرندگان آسمان را بر آن جمله بيفزايد ، چنين مىكرد و اگر كرده بود نه پاداش مانده بود ، و نه امتحان ، و نه اخبار - آسمان و آمدن پيامبران - و نه پذيرندگان دعوت مزد آزمودگان را سزاوار بودند ، و نه مؤمنان از پاداش نيكوكاران برخوردار ، و نه اسمها معنيهاى خود را نمودار ، ليكن خداى سبحان فرستادگان خود را در اراده‌شان نيرومند گرداند ، و در آنچه ديده‌ها از ظاهر آنان مىبيند خوار نماياند با قناعتى كه دل و چشمها را از بى نيازى پر دارد ، و درويشيى كه ديده‌ها و گوشها را پر بيازارد ، و اگر پيامبران را نيرويى بود كه با آن به ستيز نتوان برخاست ، و عزّتى كه از آن نتوان كاست ، و پادشاهى كه مردمان گردن به سوى آن كشند ، و آرزومندان رخت بر اشتران بسته روى به سوى آن نهند ، بر مردمان آسانتر بود كه از قدرت آنان عبرت پذيرند ، و راه گردنكشى پيش نگيرند ، ليكن در چنين حال ايمانشان يا از بيم جان بود و يا اميد - به دست آوردن نان و چنان ايمان و كار نيكو ، خالص نمىنمود - بلكه نيم از ترس و نيمى به رغبت بود . امّا خداى سبحان خواست تا از پيامبران او را فرمانبردار بودن ، و كتابهاى او را باور نمودن ، و به درگاه او فروتنى كردن و فرمان او را به خوارى گردن نهادن ، و پيشانى طاعت به درگاه او سودن ، كارهايى باشد خاصّ او - كه از دل خيزد - و چيزى با آن نياميزد ، و هرچه سختى و آزمايش سترگ ، پاداش و مكافات بزرگ .\r\n","description":"","footnote":"","page_name":" 215 ","page_number":245},
  {"content":"\r\nنمىبينيد خداى سبحان ، پيشينيان از آدم ( ص ) تا پسينيان از اين عالم را آزمود - به حرمت نهادن - سنگهايى بى زيان و سود ، كه نبيند و نتواند شنود . پس خدا آن را خانهء با حرمت خود ساخت و براى فراهم آمدن و عبادت مردمانش پرداخت . پس آن خانه را در سنگلاخى نهاد از همهء سنگستانهاى زمين دشوارتر ، و ريگزارى رويش آن از همه كمتر . به درّه‌اى از ديگر درّه‌ها تنگتر ، ميان كوههايى سخت و ريگهايى نرم دشوار گذر ، و چشمه‌هايى زه آب آن كم و ده‌هاى جدا از هم ، كه شتر در آنجا فربه نشود و اسب و گاو و گوسفند علف نيابد . پس آدم و فرزندان او را فرمود تا روى بدان خانه دارند - و با حرمتش شمارند - پس خانه براى آنان جايگاهى گرديد كه سود سفرهاى خود را در آن بردارند و مقصدى كه بارهاى خويش در آن فرود آرند . دلها در راه ديدار آن شيدا ، از دشتهايى بى آب و گياه ، و مغاك درّه‌هاى ژرف و جزيره‌هاى از يكديگر جدا ، - در پهنهء - دريا تا از روى خوارى شانه‌هاشان را بجنبانند و گرداگرد خانه كلمهء تهليل بر زبان رانند ، و بر گامها روند دوان ، خاك آلود و مو پريشان . جامه‌ها را به يك سو انداخته ، و با واگذاشتن موها خلقت نيكوى خود را زشت ساخته . آزمايشى بزرگ و امتحانى دشوار و آزمودنى آشكار براى پديد آمدن نافرمان از فرمانبردار . خدا زيارت خانه را موجب رحمت خود فرمود ، و وسيلت رسيدن به بهشت نمود . و اگر خداى سبحان مىخواست خانهء با حرمت و عبادتگاه با عظمت خود را ميان باغستانها نهد و جويبار ، و در زمين نرم و هموار ، و درختستانهاى از هم ناگسسته ، و ميوه‌ها در دسترس و عمارتها درهم و دهستانها به يكديگر پيوسته ، ميان گندمزارهاى نيكو و باغهاى سرسبز تازه‌رو و زمينهاى پرگياه گرداگرد او ، و بقعه‌هاى پر باران و باغستانهاى خرم ، و راههاى آبادان ، پاداش كم بود و آزمايش ناچيز هم ، و اگر بنيادى كه پايهء آن بناست ، و سنگهايى كه خانه بدانها برپاست ، از زمرّد سبز بود و ياقوت سرخ فام ، و با روشنى و درخشش\r\n","description":"","footnote":"","page_name":" 216 ","page_number":246},
  {"content":"\r\nتمام ، از راه يافتن دو دلى در سينه‌ها مىكاست ، و كوشش شيطان را از دلها دور مىكرد ، و شكّ و ترديد از مردمان بر مىخاست . ليكن خدا بندگانش را به گونه گون سختيها مىآزمايد ، و با مجاهدتها به بندگىشان وادار مىنمايد ، و به ناخوشايندها آزمايششان مىكند تا خود پسندى را از دلهاشان بزدايد ، و خوارى و فروتنى را در جانهاشان جايگزين فرمايد ، و آن را درهايى سازد گشاده به بخشش او ، و وسيلتهايى آماده براى آمرزش او . پس خدا را ! خدا را ! بپرهيزيد از سركشى در اين جهان و بترسيد از كيفر ناخوشايند ستم در آن جهان ، و پايان زشت خودبينى كه دامى است نهادهء شيطان . دامى بزرگ و فريفتنى سترگ . بر دل مردان راه يابد ، چون زهر كشنده كه در اندامها شتابد . هيچگاه از كار باز نماند ، و به خطا كس را از مكر خود نرهاند . نه دانشمندى را به خاطر دانش و نه مستمندى را در فرسوده پوشش ، و خدا بندگان با ايمان خود را از اين آسيب بر كنار مىدارد ، با نمازها و زكاتها و روزه‌گرفتنهاى دشوار ، در روزهايى كه واجب است تا اندامهاشان بيارمد با اين كار ، و ديده‌هاشان خاشع شود و جانهاشان خوار . و سبك ساختن دلهاى آنان ، و بردن خودبينى از ايشان ، به فروتنى كه در اين عبادتهاست : از چهره‌هاى شاداب را به تواضع بر خاك سودن ، و با چسبانيدن اندامهاى پاكيزه بر زمين خردى خويش را نمودن ، و رسيدن شكمها به پشت به فروتنى و خوارى به خاطر روزه‌دارى ، و آنچه در زكات است از دادن بهره‌هاى زمين و جز آن ، به مستمندان و بيچارگان . بدانچه در اين كارهاست بنگريد : از سركوبى جوانه‌هاى نازش و بازداشتن نهالهاى خودپسندى از رويش . نگريستم و هيچ يك از جهانيان را نيافتم كه براى چيزى تعصّب ورزد جز آنكه آن تعصّب را علَّتى بود : آنچه نادانان را بفريبد ، و يا پذيرفتن آن انديشه بيخردان را زيبد . تنها شماييد كه براى چيزى تعصّب مىنماييد كه آن را سببى شناخته نيست و علَّتى دانسته\r\n","description":"","footnote":"","page_name":" 217 ","page_number":247},
  {"content":"\r\nنه . امّا شيطان به خاطر گوهر خود بر آدم تعصّب آورد ، و در آفرينش وى او را سرزنش كرد و گفت : « من از آتش ساخته‌ام و تو از گل پرداخته . » امّا توانگران و خداوندان نعمتهاى فراوان ، تعصّب ورزيدند ، چون نشانه‌هاى نعمت را ديدند ، گفتند : « ما را دارايى و فرزندان بيش است و عذابىمان نه در پيش است . » پس اگر به ناچار تعصّب ورزيدند بايد ، در چيزى تعصّب ورزيد كه شايد : در خويهاى نيك و گزيده و كردارهاى پسنديده ، و كارهاى نيكو كه افزونى بر يكديگر جستند در آن ، بزرگواران و دلاوران از خاندانهاى عرب و مهتران قبيله - نيكو حسب . از آراسته بودن - به خوبى خوى و رفتار ، و بردبارى به هنگام خشم بسيار ، و آنچه پسنديده است از رفتار و كردار . پس در خصلتهاى نيكو تعصّب ورزيد از حمايت كردن پناهندگان ، و به سررساندن پيمان و آراسته بودن به تقوى و ايمان ، و از خودپسندى دورى گزيدن ، و به فضيلت آراسته بودن ، و دست بازداشتن از ستمكارى و بزرگ شمردن - گناه - خونريزى و خونخوارى ، و داد مردمان دادن ، و خشم را فرو خوردن ، و پرهيز از تبهكارى در زمين ، و بپرهيزيد از آنچه فرود آمد بر امّتهاى پيشين ، از كيفرهايى كه ديدند بر كردارهاى ناشايست و رفتارها كه كردند و نبايست . پس نيك و بد احوالشان را به ياد آريد و خود را از همانند شدن به آنان بر حذر داريد .\r\n- و چون به چشم خود ديديد - و در خوشبختى و بدبختىشان انديشيديد ، آن را عهده‌دار شويد كه عزيزشان گرداند و دشمنان را از سرشان راند ، و زمان بى گزندىشان را به درازا كشاند ، و با عافيت از نعمت بر خوردار و پيوند رشتهء بزرگوارى با آنان استوار . و آن از پراكندگى دورى نمودن بود و به سزاوارى روى آوردن ، و يكديگر را بدان برانگيختن و سفارش كردن ، و بپرهيزيد از هر كار كه پشت آنان را شكست و نيروشان را گسست ، چون : كينهء هم در دل داشتن و تخم نفاق در سينه كاشتن و از هم بريدن ، و دست از يارى يكديگر كشيدن . و در احوال گذشتگان پيش از خود بنگريد ، مردمى كه با ايمان\r\n","description":"","footnote":"","page_name":" 218 ","page_number":248},
  {"content":"\r\nبودند چسان به سر بردند ؟ و چگونه آنان را آزمودند ؟ آيا نبودند گرانبارتر آفريدگان . و به هنگام آزمايش كوشاترين بندگان ، و تنگ زندگانىترين مردم جهان ؟ فرعونان آنان را به بندگى گرفتند و در عذاب سخت كشيدند ، و تلخى - زندگانى - را جرعه جرعه بديشان نوشانيدند . پس پيوسته در خوارى و هلاكت بودند و مقهور چيرگى و قدرت ، نه چاره‌اى مىيافتند تا سرباز زنند ، و نه راهى كه عذاب را از خود دور كنند . تا چون خدا ديد چگونه در راه دوستى او بر آزار شكيبايند ، و چسان از بيم او ناخوشايند را تحمّل مىنمايند ، از تنگناهاى بلاگشايشى براىشان پديد آورد ، و از پس خوارى ارجمندشان فرمود و آرامش را جايگزين بيم كرد . پس پادشاهان حكمران شدند و پيشوايان با فرّ و شان و كرامت خدا در باره‌شان تا بدانجا رسيد كه ديدهء آرزو نهايت آن را نديد . پس بنگريد چسان مىنمودند ، آن گاه كه گروهها فراهم بودند ، و همگان راه يك آرزو را مىپيمودند ، و دلها راست بود و با هم سازوار و دستها يكديگر را مددكار ، شمشيرها به پارى هم آخته ، و ديده‌ها به يكسو دوخته ، و اراده‌ها در پى يك چيز تاخته ، آيا مهتران سراسر زمين نبودند ، و بر جهانيان پادشاهى نمىنمودند ؟ پس بنگريد كه پايان كارشان به كجا كشيد ، چون ميانشان جدايى افتاد ، و الفت به پراكندگى انجاميد ، و سخنها و دلهاشان گونه‌گون گرديد . از هم جدا شدند ، و به حزبها گراييدند ، و خدا لباس كرامت خود را از تنشان برون آورد ، و نعمت فراخ خويش را از دستشان به در كرد ، و داستان آنان ميان شما ماند ، و آن را براى پندگيرنده عبرت گرداند پس از حال فرزندان اسماعيل و اسحاق و اسرائيل - كه درود بر آنان باد - پند گيريد ، كه حالتها سخت متناسب است با هم و چه نزديك است مثالها به هم ، بيش و كم .\r\nدر كار آنان بينديشيد ، و روزگارى كه پراكنده بودند و از هم جدا ، و\r\n","description":"","footnote":"","page_name":" 219 ","page_number":249},
  {"content":"\r\nكسراها و قيصرها بر آنان پادشا . آنان را از مرغزارهاى پر نعمت و درياى عراق و سرزمينهاى سبز آفاق مىربودند و به زمينهايى كه رستنى آن درمنه بود ، روانه مىنمودند ، آنجا كه بادها از هر سو در آن وزان بود ، و آنان گرفتار بدى گذران . آنان را واگذاشتند مستمند درويش ، بيابان نشين و چرانندهء اشتران پشت ريش . پستترين جايهاشان خانه ، و خشكترين بيابانشان جاى قرار و كاشانه . نه - به سوى حق - دعوتى ، تا بدان روى آرند ، و خود را - از گمراهى - باز دارند ، و نه سايهء الفتى كه رخت بدانجا افكنند و در عزّت آن زندگى كنند . حالتها ناپايدار ، دستها به خلاف هم در كار ، جمعيّت پراكنده ، در بلاى سخت و تيه نادانى دست و پا زننده ، از : زنده به گور كردن دختران ، و پرستيدن بتان و بريدن پيوند خويشان و يكديگر را غارت كنان . پس بنگريد كه نعمتهاى خدا چگونه بر آنان فرو ريخت ، هنگامى كه پيامبرى برايشان بر انگيخت . آنان را به طاعت خدا در آورد و با خواندنشان به سوى او با يكديگر سازوارشان كرد ، و چسان نعمت ، شهپر خود را بر سر آنان گسترد و جويبارهايى از آسايش و رفاه براى ايشان روان نمود ، و ملَّت اسلام ، با بركتهاى خود آنان را فراهم فرمود . پس در نعمت شريعت غرقه گرديدند ، و لذّت زندگى خرّم و فراخ آن را چشيدند . زندگىشان به سامان ، در سايهء دولتى قوىشان ، و نيكويى حال آنان را به عزّتى رساند ارجمند ، و كارهاشان استوار گرديد و دولتشان نيرومند ، چنان كه حاكم شدند بر جهانيان ، و پادشاهان زمين در اين كرانه و آن كران . كار كسانى را به دست گرفتند كه تيرشان بر آنان حكومت مىنمودند ، و بر كسانى فرمان راندند كه فرمانبر آنان بودند . نه تيرشان بر سنگ مىرسيد و نه سنگشان سبك مىگرديد . همانا شما رشتهء فرمانبردارى را از گردن گشاديد و به داوريهاى دوران جاهليت رضا داديد ، در دژ خدايى كه پيرامونتان بود رخنه نهاديد . همانا خداى سبحان بر جماعت اين امّت - مسلمان - منّت نهاد و به الفت آنان را با يكديگر پيوند داد ، پيوندى كه در سايهء آن بچمند ، و در پناه آن بيارمند . در نعمتى\r\n","description":"","footnote":"","page_name":" 220 ","page_number":250},
  {"content":"\r\nكه هيچ يك از آفريدگان بهايى نداند براى آن . چه آن نعمت از هر بهايى برتر است و از هر رتبت و منزلتى گرانقدرتر . و بدانيد ! كه شما پس از هجرت - و ادب آموختن از شريعت - به - خوى - باديه نشينى بازگشتيد و پس از پيوند دوستى دسته دسته شديد . با اسلام جز به نام آن بستگى نداريد و از ايمان جز نشان آن را نمىشناسيد . مىگوييد به آتش - مىسوزيم - و ننگ را - نمىتوزيم - . گويا مىخواهيد اسلام را واژگون كنيد با پردهء حرمتش را دريدن ، و رشتهء برادرى دينى را بريدن . پيمانى كه خدايش براى شما در زمين خود پناهگاه و جاى امن فرمود ، و موجب ايمنى آفريده‌هايش نمود ، و اگر شما به چيزى جز اسلام پناه برديد ، كافران با شما پيكار خواهند كرد ، آن گاه نه جبرئيل ماند و نه ميكائيل ، و نه مهاجران و نه انصار كه شما را يارى كند . جز تيغ بر يكديگر زدن نبود تا خدا ميان شما داورى كند . و همانا نمونه‌ها و داستانها در دسترس شماست - از گذشتگان - و عذاب خدا و سختيهاى او - كه رسيد به آنان - ، و روزهايى - كه عذابشان كرد - و آسيبهاى سخت او - كه به آنان فرود آورد - . پس وعدهء عذاب او را دير مىانگاريد ، به عذر آنكه نمىدانيد در چنگ او گرفتاريد . و با انتقام او را سبك شمردن ، و از كيفر او ايمن بودن كه همانا خداى سبحان - مردم - دوران گذشته را كه پيش از شمايند از رحمت خود دور نفرمود ، جز براى آنكه امر به معروف را واگذاشتند ، و مردمان را از منكر باز نداشتند . پس خدا بيخردان - آنان را - لعنت كرد به خاطر نافرمانى كردن ، و خردمندان را به گناه ديگران را از نافرمانى مانع نبودن . هان ! بدانيد كه شما رشتهء - پيوند با - اسلام را گسستيد ، و حدود آن را شكستيد ، و احكام آن را كار نبستيد . بدانيد كه خدا مرا فرموده است با تجاوزكاران و پيمان گسلان ، و تبهكاران در زمين پيكار كنم . امّا با پيمان گسلان جنگيدم و با از حق برون شدگان ستيزيدم ، و از دين بيرون شدگان را زبون ساختم . امّا شيطان ردهه ، به جاى من بانگى\r\n","description":"","footnote":"","page_name":" 221 ","page_number":251},
  {"content":"\r\nكار او را بسنده گرديد چنان كه از آن بانگ آواى طپيدن دل و لرزهء سينه خود را شنيد ، و اندكى از تجاوزكارن مانده ، و اگر خدا مرا رخصت داد كه بر ايشان بتازم و آنان را براندازم ، دولت را از آنها بازگردانم و از آن خود سازم ، جز تنى چند كه در اين سوى و آن سوى شهرها بمانند - و مردم را بترسانند - . من در خردى بزرگان عرب را به خاك انداختم و سركردگان ربيعه و مضر را هلاك ساختم . شما مىدانيد مرا نزد رسول خدا چه رتبت است ، و خويشاونديم با او در چه نسبت است . آن گاه كه كودك بودم مرا در كنار خود نهاد و بر سينهء خويشم جا داد ، و مرا در بستر خود مىخوابانيد چنان كه تنم را به تن خويش مىسود و بوى خوش خود را به من مىبويانيد . و گاه بود كه چيزى را مىجويد ، سپس آن را به من مىخورانيد . از من دروغى در گفتار نشنيد ، و خطايى در كردار نديد . هنگامى كه از شير گرفته شد خدا بزرگترين فرشته از فرشتگانش را شب و روز همنشين او فرمود تا راههاى بزرگوارى را پيمود ، و خويهاى نيكوى جهان را فراهم نمود . و من در پى او بودم - در سفر و حضر - چنان كه شتر بچّه در پى مادر . هر روز براى من از اخلاق خود نشانه‌اى بر پا مىداشت و مرا به پيروى آن مىگماشت . هر سال در حراء خلوت مىگزيد ، من او را مىديدم و جز من كسى وى را نمىديد . آن هنگام جز خانه‌اى كه رسول خدا ( ص ) و خديجه در آن بود ، در هيچ خانه‌اى مسلمانى را نيافته بود ، من سوّمين آنان بودم .\r\nروشنايى وحى و پيامبرى را مىديدم و بوى نبوّت را مىشنودم . من هنگامى كه وحى بر او ( ص ) فرود آمد ، آواى شيطان را شنيدم .\r\nگفتم : اى فرستادهء خدا اين آوا چيست ؟ گفت : « اين شيطان است كه از آن كه او را نپرستند نوميد و نگران است . همانا تو مىشنوى آنچه را من مىشنوم ،\r\n","description":"","footnote":"","page_name":" 222 ","page_number":252},
  {"content":"\r\nو مىبينى آنچه را من مىبينم ، جز اين كه تو پيامبر نيستى و وزيرى و بر راه خير مىروى - و مؤمنان را اميرى - . » و من با او بودم ، هنگامى كه مهتران قريش نزد وى آمدند ، و گفتند :\r\n« اى محمّد ( ص ) ! تو دعوى كارى بزرگ مىكنى كه نه پدرانت چنان دعويى داشتند ، نه كسى از خاندانت . ما چيزى را از تو مىخواهيم اگر آن را پذيرفتى و به ما نماياندى ، مىدانيم تو پيامبر و فرستاده‌اى و گرنه مىدانيم جادوگرى دروغگويى . » گفت ( ص ) : « چه مىپرسيد ؟ » گفتند : « اين درخت را براى ما بخوان تا با رگ و ريشه برآيد و پيش روى تو در آيد . » گفت ( ص ) : « خدا بر هر چيز تواناست . اگر خدا براى شما چنين كرد ، مىگرويد ، و به حق گواهى مىدهيد ؟ » گفتند « آرى . » گفت : « من آنچه را مىخواهيد به شما نشان خواهم داد . و من مىدانم شما به راه خير باز نمىگرديد . و در ميان شما كسى است كه در چاه افكنده شود و كسى است كه گروهها را بهم پيوندد و لشكر فراهم آورد . » سپس گفت ( ص ) : « اى درخت اگر به خدا و روز رستاخيز ايمان گرويده‌اى و مىدانى من فرستادهء خدايم با رگ و ريشه از جاى برآى ، و پيش روى من در آى به فرمان خداى . » پس به خدايى كه او را به راستى بر انگيخت ، رگ و ريشهء درخت از هم گسيخت و از جاى بر آمد بانگى سختكنان و چون پرندگان پرزنان تا پيش روى رسول خدا ( ص ) بيامد ، و شاخهء فرازين خود را بر رسول خدا ( ص ) گسترد ، و يكى از شاخه‌هايش را بر دوش من آورد ، و من در سوى راست او ( ص ) بودم . پس چون آنان اين - معجزه - را ديدند ، از روى برترى جويى و گردنكشى گفتند : « بگو تا نيم آن نزد تو آيد و نيم ديگر بر جاى ماند . » پس او درخت را چنين فرمان داد و نيم آن رو سوى او نهاد ، پيش آمدنى سخت شگفتآور ، و با بانگى هر چه سختتر . چنان كه مىخواست خود را به رسول خدا ( ص ) بپيچد . پس آنان از روى ناسپاسى و سركشى گفتند :\r\n","description":"","footnote":"","page_name":" 223 ","page_number":253},
  {"content":"\r\n« اين نيم را بفرما تا نزد نيم خود باز رود چنان كه بود » و او درخت را چنان فرمود . پس درخت باز گرديد و من گفتم : لا إله الَّا اللَّه ، اى فرستادهء خدا ! من نخستين كسم كه به تو گرويد ، و نخستين كس كه اقرار كرد كه درخت آنچه را فرمودى به فرمان خدا به جا آورد . تا پيامبرى تو را گواهى دهد و گفتهء تو را بزرگ دارد . » پس آنان گفتند : « نه كه ساحرى است دروغگو ، شگفت جادوگر است ، و چه آسان است كار او . و چه كسى تو را در كارت تصديق كند جز او ! » ( و قصدشان من بودم ) . من از مردمى هستم كه در راه خدا از سرزنش ملامتكنندگان باز نمىايستند . نشانه‌هاى آنان ، نشانهء راستكاران و سخنشان ، گفتار درست كرداران . زنده‌داران شبند - به عبادت - و نشانه‌هاى روزند - براى هدايت - چنگ در ريسمان قرآن زده‌اند ! و سنّت خدا و فرستادهء او را زنده كرده‌اند . نه بزرگى مىفروشند ، و نه برترى جويى دارند ، نه خيانت مىكنند و نه تبهكارند .\r\nدلهاشان در بهشت است و تنهاشان را به كار - عبادت - وامىدارند .\r\n( 193 )\r\n\r\nو از خطبه‌هاى آن حضرت است\r\n[ گفته‌اند يكى از ياران امير المؤمنين ( ع ) ، به نام همّام ، كه مردى عابد بود گفت : « اى امير مؤمنان ، پرهيزگاران را براى من بستاى ! چنان كه گويى به آنان مىنگرم ! » امام در پاسخ او درنگى نمود ، سپس فرمود : « اى همّام از خدا بترس ! و نيكوكار باش كه « همانا خدا با كسانى است كه پرهيزگارند و آنان كه نيكو كردارند . » همّام خرسند نگرديد و به سوگند ، بر امام اصرار ورزيد . امام ( ع ) خدا را ستود و بر او ثنا گفت و بر پيامبر ( ص ) و آل او درود فرستاد ، سپس فرمود : 
  ] امّا بعد ، خداى سبحان و برتر از همگان ، جهانيان را آفريد حالى كه بى نياز بود از طاعتشان و از نافرمانىشان در امان . چه از نافرمانى آن كه او را\r\n","description":"","footnote":"","page_name":" 224 ","page_number":254},
  {"content":"\r\nعصيان كند به دو زيانى نرسد ، و طاعت آن كس كه فرمانش را برد به دو سودى ندهد . سپس روزى آنان را ميانشان قسمت كرد و بداد ، و هر يك را در جايى كه در خور اوست نهاد . پس پرهيزگاران خداوندان فضيلتند در اين جهان ، گفتارشان صواب است و ميانه‌روىشان شعار ، و فروتنند در رفتار و گفتار ، ديده‌هاشان را از آنچه خدا بر آنان حرام كرده پوشيده‌اند ، و گوشهاشان را به دانشى كه آنان را سودمند است بداشته - و آن را نيوشيده - . در سختى چنان به سر مىبرند ، كه گويى به آسايش اندرند . و اگر نه اين است كه زندگىشان را مدّتى است كه بايد گذراند ، جانهاشان يك چشم به هم زدن در كالبد نمىماند ، از شوق رسيدن به پاداش - آن جهان - يا از بيم ماندن و گناه كردن - در اين جهان - . آفريدگار در انديشهء آنان بزرگ بود ، پس هر چه جز اوست در ديده‌هاشان خرد نمود . بهشت براى آنان چنان است كه گويى آن را ديده‌اند و در آسايش آن به سر مىبرند ، و دوزخ چنان كه آن را ديده‌اند و در عذابش اندرند . دلهاشان اندوهگين است و - مردم - از گزندشان ايمن ، تنهاشان نزار ، نيازهاشان اندك و پارسا به جان و تن . روزى چند را با شكيبايى به سر بردند كه آسايشى دراز مدت را براىشان به دنبال آورد ، تجارتى سودمند بود كه پروردگارشان براى آنان فراهم كرد . دنيا آنان را خواست و آنان دنيا را نطلبيدند ، اسيرشان كرد و به بهاى جان ، خود را از بند آن خريدند . امّا شب هنگام ! راست بر پايند ، و قرآن را جزء جزء با تأمّل و درنگ بر زبان دارند ، و با خواندن آن اندوهبارند ، و در آن خواندن داروى درد خود را به دست مىآرند . و اگر به آيه‌اى گذشتند كه تشويقى در آن است ، به طمع بيارمند و جانهاشان چنان از شوق برآيد كه گويى ديده‌هاشان بدان نگران است ، و اگر آيه‌اى را خواندند كه در آن بيم دادنى است ، گوش دلهاى خويش بدان نهند ، آنسان كه پندارى بانگ بر آمدن و فروشدن آتش دوزخ را مىشنوند . با ركوع - پشتهاى خود را خمانيده‌اند و - با سجود - پيشانيها و پنجه‌ها و زانوها و كناره‌هاى پا را بر زمين گسترانيده ، از خدا مىخواهند گردنهاشان را بگشايد - و از آتش رهاشان نمايد - . و امّا در روز ، دانشمندانند خويشتندار ، نيكوكارانند\r\n","description":"","footnote":"","page_name":" 225 ","page_number":255},
  {"content":"\r\nپرهيزگار ، ترس آنان را چون تير پيراسته تراشيده كرده است و نزار . چون كسى بدانها نگرد ، پندارد بيمارند ، امّا آنان را بيمارى نيست ، و گويد خردهاشان آشفته است - اما آن پريشانى را سبب ديگرى است - . موجب آشفتگىشان كارى است بزرگ . از كردار اندك خود خرسندى ندارند ، و طاعتهاى فراوان را بسيار نشمارند . پس آنان خود را متّهم شمارند و از كرده‌هاى خويش بيم دارند . اگر يكى از ايشان را بستايند ، از آنچه - در بارهء او - گويند بترسد ، و گويد : « من خود را از ديگران بهتر مىشناسم و خداى من مرا از خودم بهتر مىشناسد . بار خدايا ! مرا مگير بدانچه بر زبان مىآرند ، و بهتر از آنم كن كه مىپندارند ، و بر من ببخشاى آن را كه نمىدانند . » و از نشانه‌هاى يكى از آنان اين است كه در كار دين نيرومندش بينى و پايدار ، نرمخوى هشيار ، و در ايمان استوار ، و در طلب دانش حريص و با داشتن علم بردبار ، و در توانگرى ميانه‌روش بينى ، و در عبادت فروتن ، و به درويشى نكوحالى نمودن ، و در سختى شكيبايى كردن ، و جستجو كردن آنچه رواست ، و شادمان بودن به رفتن راه راست . و دورى گزيدن از طمع - كه خوار كنندهء انسانهاست - . كارهاى نيك مىكند و در هراس است ، روز را به شب مىرساند و در بند سپاس است . بامداد مىكند ذكر گويان ، شب را به سر مىبرد ترسان ، و روز مىكند شادمان . ترسان از غفلتى كه ورزيده و شادمان از بخشش و آمرزشى كه به دو رسيده . اگر نفس او در آنچه بر آن دشوار است فرمان وى نبرد ، او نيز در آنچه نفس او دوست دارد ، اطاعتش نكند .\r\nروشنى ديده‌اش در چيزى است كه ماندگار است و ناخواهان چيزى است كه ناپايدار است . بردبارى را با دانش در مىآميزد و گفتار را با كردار - هم - . او را بينى كه آرزويش اندك است و لغزشهايش كم . دلش آرميده است و جانش خرسند و ناخواهان ، خوراكش اندك است و كارش آسان ، دينش استوار - و مصون از دستبرد شيطان - . شهوتش مرده ، خشمش فروخورده ، نيكى از او بيوسان ، - و همگان - از گزندش در امان . اگر در جمع بيخبران است - به زبان\r\n","description":"","footnote":"","page_name":" 226 ","page_number":256},
  {"content":"\r\nخاموش و دل او به ياد خداست - پس او را در شمار ذكرگويان آرند ، و اگر در جمع يادآوران باشد ، از بيخبرانش به حساب نيارند . بر آن كه بر او ستم كند ببخشايد ، و بر آن كه وى را محروم سازد عطا فرمايد ، و با آن كه از او ببرد پيوند نمايد . از گفتن سخن زشت دور بود . گفتار او نرم است و هموار ، از وى كار زشت نبينند ، و كار نيكويش آشكار . نيكى او همه را رسيده ، و بدى وى را كس نديده . به هنگام دشواريها بردبار است و در ناخوشايندها پايدار ، و در خوشيها سپاسگزار . بر آن كه دشمن دارد ستم نكند ، و در بارهء آن كه دوست دارد گناه نورزد . پيش از آنكه بر او گواهى دهند حق را بپذيرد .\r\nآنچه را به دو سپارند تباه نكند و نگهبانى آن را به عهده گيرد . آنچه را به ياد او آرند از ياد نبرد ، و مردمان را با لقبهاى زشت ياد نكند ، و همسايگان را آزار ندهد ، و به مصيبتهاى - ديگران - شاد نشود . و در كار بيهوده در نيايد و از - راه - حق برون نرود . اگر خاموش بود خاموشى اندوهگينش ننمايد ، و اگر بخندد آواز او برنيايد . و اگر بر وى ستم كنند شكيبايى پيش گيرد ، تا خدا انتقام او را ، گيرد . نفس او از او در زحمت است و مردم از وى در راحت .\r\nخود را براى آخرتش به رنج انداخته ، و مردمان را از - گزند - خويش آسوده ساخته . از آن كه دورى كند به خاطر بىرغبتى به دنياست و پرهيزگارى ، و بدان كه نزديك شود از روى نرمى است و آمرزگارى . نه دورى گزيدنش از روى خويشتن بينى است و بزرگى فروختن ، و نه نزديكى وى به مكر است و فريفتن . [ گويندهء روايت گويد : پس همّام بيهوش گشت و در آن بيهوشى جان داد . امير المؤمنين عليه السّلام گفت : 
  ] به خدا از همين بر او مىترسيدم .\r\n[ سپس گفت : 
  ] پندهاى رسا با آنان كه شنواى آن هستند چنين كند ؟ ! [ مردى گفت : « اى امير مؤمنان چرا با تو چنين نكند ؟ » فرمود : 
  ] واى بر تو ! هر اجلى را زمانى است كه از آن پيش نيفتد ، و سببى است كه از آن درنگذرد . آرام باش و ديگر بار چنين سخن به زبان مياور كه آن دم شيطان بود كه بر زبانت دميد .\r\n","description":"","footnote":"","page_name":" 227 ","page_number":257},
  {"content":"\r\n( 194 )\r\n\r\nو از خطبه‌هاى آن حضرت است كه در آن منافقان را وصف فرمايد\r\nاو را سپاس مىگوييم بر توفيق طاعت و بر كنار داشتنمان از معصيت ، و از او مىخواهيم منّتش را تمام كردن ، و در رشتهء اطاعت او چنگ در زدن ، و گواهى مىدهيم كه محمّد ( ص ) بندهء او و فرستادهء اوست ، در راه خشنودى خدا هر سختى را كشيد ، و هر اندوهى را جرعه جرعه نوشيد تا آنجا كه نزديكان دگرگونى پذيرفتند و از يارى كاستند ، و دوران به كين او برخاستند . و عرب به رشتهء طاعت او گردن ننهاد ، و از هر سو براى جنگ با وى به راه افتاد ، و از دورترين خانه و دور افتاده‌ترين كاشانه ، خود را به دو رساند و با او دشمنى نماند . بندگان خدا ! شما را به ترس از خدا مىخوانم و از منافقان مىترسانم ، كه آنان گمراهند و گمراه كننده ، خطا كارند و به خطاكارى وادارنده . پى در پى رنگ مىپذيرند و راهى را نپيموده راه ديگرى مىگيرند . هر وسيلتى را براى گمراهيتان مىگزينند ، و از هر سو بر سر راهتان مىنشينند . درونشان بيمار است و برونشان پاك ، پوشيده مىروند ، چون خزنده‌اى زيانمند و زهرناك ، وصفشان داروست و گفتارشان بهبود جان و كردارشان درد بى درمان . رشك بران راحت - ديگرانند - ، و افزايندهء بلاى - مردمان - ، و نوميد كنندهء اميدواران . در هر راه يكى را به خاك هلاك افكنده‌اند ، و به هر دلى راهى برده‌اند و بر هر اندوهى اشكها ريخته‌اند ، و ثناى هم را به سلف فروخته‌اند و چشم در پى پاداش يكديگر دوخته . اگر بخواهند ، بستهند و اگر ملامت كنند پرده‌درى كنند ، و اگر داورى كنند اسراف ورزند . برابر هر حقّى باطلى دارند ، و برابر هر راستى مايلى ، و براى هر زنده‌اى قاتلى ، و براى هر در كليدى گشاينده ، و براى هر شب چراغ تاريكى زداينده . به هنگام طمع خود را نوميد نمايند ، تا بازار خويش بيارايند ، و بر بهاى كالاشان بيفزايند . مىگويند\r\n","description":"","footnote":"","page_name":" 228 ","page_number":258},
  {"content":"\r\nو به خلاف حقّ تقرير مىكنند ، و مىستايند و تزوير مىكنند . راه - باطل - را - بر پيروان خود - آسان نمايند ، - و آنان را - در پيچ و خمهاش سرگردان . ياران شيطانند و زبانه‌هاى آتش سوزان . « آنان پيروان شيطانند و بدانيد كه پيروان شيطان زيانكارانند . »\r\n( 195 )\r\n\r\nو از خطبه‌هاى آن حضرت است\r\nسپاس خداى را كه نشانه‌هاى سلطنت و بزرگى و عظمت خود را چنان هويدا كرد كه ديده‌ها را از شگفتى قدرتش به حيرت آورده و انديشه‌ها را از خاطرها براند ، تا خود را به شناخت كنه صفتش نتواند رساند ، و گواهى مىدهم كه جز خداى يكتا خدايى نيست ، گواهيى برخاسته از ايمان ، بى هيچ گمان و از روى اخلاص و پذيرفتن فرمان ، و گواهى مىدهم كه محمد ( ص ) بندهء او و فرستادهء اوست . او را هنگامى فرستاد كه نشانه‌هاى رستگارى پنهان بود ، و راههاى دين نهان . پس حقّ را آشكار نمود و مردم را نصيحت فرمود ، و راه راست را نشان داد و به ميانه‌روى فرمان داد . درود خدا بر او و خاندان او باد . و بندگان خدا بدانيد كه خدا شما را بيهوده نيافريد ، و بى سرپرستتان نداشت ، و به خودتان وانگذاشت . دانست نعمتش بر شما تا چه مقدار است و نيكويىاش در باره‌تان در چه شمار است . پس پيروزى را از او بجوييد و براى رسيدن به رستگارى ، راه او را بپوييد . از او بخواهيد و عطاى او را درخواست نماييد كه نه پرده‌اى ميان شما و او آويخته است ، و نه درى به روىتان بسته - و نه رشتهء پيوندتان گسسته - . او در هر جاست و در هر وقت و زمان ، و با آدميان است و با پريان . بخشيدن در گنج او رخنه نيفكند ، و عطا كردن از خزانه‌اش كم نكند . هيچ خواهنده نتواند سرمايه او را به پايان رساند . - و هيچ بهره گيرنده پايان دادنش نتواند . كس مانع او نشود كه به ديگرى پردازد ، و آوازى او را از آواز ديگر مشغول نسازد . نه بخشيدن - بر كسى - وى را مانع گرفتن نعمت - ديگرى - شود ، و نه خشم گرفتن - بر يكى - از رحمت آوردن - بر ديگرى - مشغولش گرداند ، و نه آمرزش يكى سبب شود تا ديگرى را به كيفر نرساند ، نهانيها آشكارها را بر\r\n","description":"","footnote":"","page_name":" 229 ","page_number":259},
  {"content":"\r\nاو نپوشاند ، و آنچه عيان است او را از آنچه نهان است جدا نگرداند . نزديك است و دور از دسترس ، بالاست و با همه كس . آشكار است و نهان ، و پنهان است و عيان . حساب همه با اوست نه حساب او با ديگران . آفريدگان را پديد نياورد از روى انديشه و فكرت ، و از آنان يارى نخواست به خاطر رنج و ملالت . بندگان خدا شما را سفارش مىكنم به ترس از خدا . ترس از خدا مهارى است - كه شما را به راه سعادت در آرد ، و در طريق - بندگى برپا دارد . پس خود را با رشته‌هاى استوار آن نگاه داريد ، و به حقيقتهاى آن چنگ در آريد ، تا شما را به زندگى خوشى كه نهان است رساند ، و به اقامتگاههاى فراخ كشاند ، و به پناهگاههاى استوار ، و منزلگاههاى پر عزّت و اعتبار در روزى كه ديده‌ها بازمانده است و همه جا تار ، و رمه‌هاى اشتر بى نگاهدار ، و در صور دمند و هر جانى برآيد از تن و هر زبانى لال شود از گفتن . و كوههاى سركشيده درهم شود و با زمين هموار ، و درهم شكند سنگهاى سخت و استوار . چنان كه سنگ سخت آن سرابى را ماند لرزان ، و سنگستانها زمين هموار ، نه پستى و نه بلندى در آن . پس نه شفيعى كه شفاعت كند ، نه دوستى كه بلا بگرداند ، و نه پوزش خواستن سود دهد .\r\n( 196 )\r\n\r\nو از خطبه‌هاى آن حضرت است\r\nاو را برانگيخت هنگامى كه نه نشانه‌اى بر پا بود ، و نه چراغى پيدا و نه راهى هويدا . بندگان خدا شما را به ترس از خدا مىخوانم و از دنياتان مىترسانم ، كه دنيا خانهء رخت بستن است و كوى زندگانى تلخ و نا به مراد نشستن . باشندهء آن آمادهء رفتن است ، و جاى گرفته در آن مهيّاى جدا گشتن ، مردم خود را چنان مىجنباند كه باد سخت كشتى را در دل درياها بلرزاند . دسته‌اى از آنان در دل آب مرده ، و دسته‌اى بر روى موجها جان به در برده .\r\nبادها با وزيدن از اين سو بدان سوىشان مىراند ، و چنان كه خواهد مىكشاند .\r\nپس آن كه در آب مىميرد نتوان بازش يافتن ، و آن كه از آن رها شده به سوى مرگ است . در تاختن - .\r\n","description":"","footnote":"","page_name":" 230 ","page_number":260},
  {"content":"\r\nبندگان خدا ! اكنون هشيار باشيد كه زبانها باز است و تنها به ساز ، و اندامها نرم و در خدمت ستاده ، و راه بازگشت گشاده ، و جولانگاه فراخ گسترده و فرصت آماده ، از آن پيش كه وقت از دست شود و مرگ از در در آيد . پس فرود آمدن آن را بر خود مسلم شماريد و چشم به در آمدنش مداريد .\r\n( 197 )\r\n\r\nو از خطبه‌هاى آن حضرت است\r\nاز ياران محمّد ( ص ) آنان كه گنجور اسرارند و كتاب و سنّت را امانتدار ، مىدانند كه من ، دمى معارض فرمان خدا و رسول او نبودم و به جان خود پيامبر ( ص ) را يارى نمودم آنجا كه دليران واپس خزيدند ، و گامها برگرديدند . آن دليرى و مردانگيى بود كه خدا به من ارزانى فرمود . و رسول خدا ( ص ) جان سپرد حالى كه سر او بر سينهء من بود . و نفس او در كف من روان شد . آن را بر چهرهء خويش كشيدم ، و شستن او را عهده‌دار گرديدم ، و فرشتگان ياور من بودند و خانه و پيرامون آن فرياد مىكشيد .\r\nگروهى - فرشته - فرود مىآمد و گروهى به آسمان مىپريد ، و بانگ آنان از گوش من نبريد . بر وى درود مىگفتند تا او را در خاك نهاديم . پس چه كسى سزاوارتر است به دو از من ، چه در زندگى او و چه پس از مردن ؟ پس با دل بينا به راه افتيد ! و نيت خويش را در جهاد با دشمن خود راست بداريد كه به خدايى كه جز او خدايى نيست من به راه حق مىروم و آنان بر لغزشگاه باطلند . مىشنويد آنچه را مىگويم و براى خود و شما از خدا آمرزش مىخواهم .\r\n","description":"","footnote":"","page_name":" 231 ","page_number":261},
  {"content":"\r\n( 198 )\r\n\r\nو از خطبه‌هاى آن حضرت است\r\nمىداند فرياد ددان را در بيابانها و نافرمانى بندگان را در نهانها ، و آمد شد ماهيان را به درياهايى با آب فراوان ، و به هم كوفتن آب را بر اثر بادهاى سخت وزان . و گواهى مىدهم كه محمد ( ص ) گزيدهء خداست ، و رسانندهء وحى او و رسول رحمت او برماست . اما بعد ، سفارش مىكنم شما را به ترس از خدايى كه آفرينشتان را آغاز فرمود ، و بازگشتنتان به دو خواهد بود . روايى حاجت شما از اوست ، و نهايت رغبتتان به درگاه اوست . مقصد راه شما به پيشگاه او منتهى شود ، و پناهگاهتان سايهء رحمت او بود . داروى درد دلهاتان ترس از خداست ، و ترس از خدا موجب بينايى درونهاى كور شماست ، و درمان بيمارى كالبدهاتان و زدايندهء فساد سينه‌هاتان . پليديهاى جانهاتان را پاك كننده است ، و تاريكى ديده‌هاتان را روشنى بخشنده . و بيم و نگرانى دلتان را ايمنى ، و در تاريكى - نادانى - شما را روشنى . پس فرمانبردارى خدا را پوشش جان كنيد . نه رويهء كار سازيد - كه براى ديدن مردمان كنيد - . و به درون فرمانبردار باشيد نه در برون ، چنان كه فرمانبردارى ميان پهلوها و پشت شما بود - بسان پى و رگ و خون - و بر سر همهء كارهاتان اميرش نماييد ، و آبشخوريش - سازيد - براى روزى كه بد آن در مىآييد . و ميانجيى براى حاجت روا گرديدن ، و سپرى براى روز ترسيدن ، و درون گورها را چراغ روشنايى ، و آرامشى به هنگام وحشت دراز و بيم تنهايى ، و زدايندهء غم در منزلهاى اين جهانتان - و پس از مردن هم - كه همانا فرمانبردارى خدا پناه از مهلكه‌هاى نهان است ، و از ترسگاهها كه بيم افتادن در آن است ، و از گرمى آتشها كه سخت سوزان است . پس آن كه به تقوا كوشد سختيها از او روى پوشد از آن پس كه نزديك مىنمود ، و كارها بر وى شيرين شود ، از آن پس كه تلخ مىبود . و موجهاى انباشتهء - بلا - از او بگشايد ، و آنچه سخت بود براى او آسان نمايد . باران پيوستهء مكرمت از پس باز ايستادن بر او ببارد ، و رحمت\r\n","description":"","footnote":"","page_name":" 232 ","page_number":262},
  {"content":"\r\nرويگردان به دو روى آرد . چشمهء نعمت پس از فرو شدن آب براى وى روان گردد ، و نمنم باران بركت ، درشت قطره شود و بر او ريزان . پس بترسيد از خدايى كه شما را از موعظت خود بهره‌مند ساخت ، و با فرستادن - پيامبرانش - پند داد ، و با نعمت خود رشتهء منت به گردنتان انداخت .\r\nپس خود را با پرستش او خوار داريد و حق طاعتش را بگزاريد . ديگر اين كه اين اسلام دين خداست كه آن را براى خود گزيد ، و به ديدهء عنايت خويشش پروريد ، و بهترين آفريدگان خود را مخصوص - رساندن - آن - به مردمان - گردانيد . ستونهاى آن را بر دوستى خود استوار داشت ، و با عزت آن ديگر دينها را خوار ، و به سربلندى آن ديگر ملتها را پست و بىمقدار ، و به ارجمندى آن دشمنانش را بى اعتبار ، و با يارى كردن آن مخالفانش را واگذارد ، و يارى ننمود ، و با استوارى پايه‌اش پايه‌هاى گمراهى را ويران فرمود . و تشنگان - حكمت - را از آبدانهايش سيراب كرد و آبگيرهاى - آن - را براى بردارندگان آب - معرفت - پر آب . پس چنانش برپا داشت كه نه دستاويزش بريدنى باشد ، و نه حلقه‌هايش گشودنى ، و نه پايه‌هايش ويران شدنى ، و نه ستونهايش برافكندنى ، و نه درخت آن از ريشه برآيد و نه زمانش به سرآيد . و نه راههايش پى سپر روزگار گردد و نه شاخه‌هايش بريدنى و نه راههايش تنگ و - ديرگذر - ، و نه پيمودن همواريهايش دشوار . نه سپيدى روشنش را سياهى فرا گيرد ، و نه راستىاش كجى پذيرد . چون چوب خشك خمش نتوان كرد ، و گذرگاهش را بى دشوارى توان سپرد . چراغش نميرد و شيرينىاش چاشنى تلخى نگيرد . پس اسلام ستونهاست كه خدا پايه‌هايش را بر حق استوار كرد و اساس آن را پايدار كرد ، و چشمه‌هاست نهرهايش پر آب و جوشان ، و چراغهاست روشنايى آن تابان ، و نشانه‌هاست كه ديده بدان نهند و از درّه‌هايش بگذرند ، و آبشخورهاست كه در شوندگان بدان سيراب شوند . خدا نهايت خشنودى خود را در اسلام قرار داده و فرازترين نقطهء ستونهاى - شرع - در اين دين ايستاده ، و بالاترين مقام طاعتش را در پيروى آن نهاده\r\n","description":"","footnote":"","page_name":" 233 ","page_number":263},
  {"content":"\r\nپس اسلام نزد خدا استوار پايه است و افراشته بنيان ، برهانش روشن است و روشنىاش تابان ، قدرتش ارجمند است و نشانه‌هايش بلند و در افتادن با آن ناممكن - و مايهء ريشخند - . پس آن را بزرگ بشماريد ، و پيرويش كنيد و حق آن را بگزاريد ، و در جايى كه شايستهء آن است فرودش آريد . پس خدا محمد را كه درود وى بر او و ياران او باد به حق برانگيخت ، آن گاه كه پايان دنيا نزديك بود و آخرت روىآور و جهان پس از روشنى و زيبايى ، تاريك . زندگى مردمش دشوار ، و آرام جاى آنان ناهموار ، جهان به نيستى و فرو ريختن نزديك گرديده ، مدت آن به سر رسيده ، و نشانه‌هاى آن پديد و پيوند مردمش با آن بريده ، و حلقه‌هاى پيوندشان از هم دريده ، و اسباب از هم گسيختگىشان بسيار ، و نشانه‌هاى رستگارى ناپايدار ، و زشتيهاى دنيا آشكار ، رشتهء عمرش كوتاه - و به سر رسيدنش نمودار - . اين هنگام خدا او را مأمور رساندن شريعت - به مردمان - كرد و موجب ارجمندى امت ، و بهار مردم زمانش ، و مايهء سربلندى يارانش ، و موجب شرف ياورانش . پس فرو فرستاد بر او قرآن را ، نورى كه چراغهاى آن فرو نميرد ، و چراغى كه افروختگىاش كاهش نپذيرد ، و دريايى كه ژرفاى آن كس نداند ، و راهى كه پيمودنش رهرو را به گمراهى نكشاند . و پرتوى كه فروغ آن تيرگى نگيرد ، و فرقانى كه نور برهانش خاموش نشود ، و تبيانى كه اركانش ويرانى نپذيرد ، و بهبوديى كه در آن بيم بيمارى نباشد ، و ارجمنديى كه يارانش را شكست و ناپايدارى نباشد ، و حقى كه ياورانش را زيان و خوارى نباشد . پس قرآن معدن ايمان است و ميانجاى آن ، و چشمه‌سار دانش است و درياهاى آن ، و باغستان دادست و آبگيرهاى آن ، و بنياد اسلام است و بنلاد استوار آن .\r\nواديهاى حقيقت است و سبزه‌زارهاى آن ، و دريايى است كه بردارندگان آب آن را خشك نگردانند ، و چشمه‌سارهاست كه آب كشندگان ، آب آن را به ته نرسانند ، و آبشخورهاست كه در آيندگان آب آن را كم نكنند ، و منزلگاههاست كه مسافران راهش را گم نكنند ، و نشانه‌هاست كه روندگان از نظرش دور ندارند ، و پشته‌هاست كه روى آورندگان از آن نگذرند و آن را نگذارند . خدايش مايهء سيرابى دانشمندان كرده است ، و بهار دلهاى فقيهان و مقصد راههاى پارسايان ، و دارويى كه از پس آن بيمارى نيست و نورى كه با آن تارى نيست ، و ريسمانى كه گرفتنگاه آن استوار است و پناهگاهى كه قلَّهء آن\r\n","description":"","footnote":"","page_name":" 234 ","page_number":264},
  {"content":"\r\nپناهنده را نگاهدارست ، و ارجمندى هر كه با او دوستى ورزد و امان آن كس كه بدان در شود ، و راهنماى هر كه بدان اقتدا كند ، و عذرخواه آن كه آن را مذهب خود گيرد و برهان هر كس كه بدان سخن گويد و آن را پذيرد ، و گواه هر كه در مخاصمت پشتيبان خويشش شماريد ، و پيروزى آن كس كه بدان حجت آرد ، و راهبر آن كه آن را به كار دارد و برندهء آن كه آن را كار فرمايد ، و نشان آن كس كه در آن بنگرد چنان كه بايد ، و نگاهدار كسى كه خود را بدان از آسيب پايد ، و دانش كسى كه آن را نيك به خاطر سپارد ، و حديث كسى كه از آن روايت كند ، و حكم آن كس كه خواهد حكم دهد .\r\n( 199 )\r\n\r\nو از سخنان آن حضرت است كه ياران خود را بدان وصيت مىفرمود\r\nكار - گزاردن - نماز را بر عهده بگيريد و نگاهداشت آن را بپذيريد ، و آن را بسيار به جاى آريد و با نماز خود را - به خدا - نزديك داريد . كه نماز نوشته است بر مؤمنان - و بايد گزارده شود - به وقت آن . آيا گوش فرا نمىدهيد به پاسخ دوزخيان كه چون از آنان پرسيدند « چه چيز شما را در آورد در آتش سوزان ؟ » گفتند : نبوديم از نمازگزاران » و نماز گناهان را مىزدايد چنان كه برگ را از درخت بزدايند ، و گناهان را - از گناهكار - مىگشايد چنان كه بند از كسى بگشايند ، و رسول خدا ( ص ) نماز را به چشمهء آب گرم كه بر در سراى مردى بود همانند فرمود ، كه او روزان و شبان پنج بار خود را بدان بشويد ديگر چركى بر تن وى نخواهد بود . همانا كسانى از مؤمنان حق آن را شناختند كه زيور دنيا از نمازشان به فكر ديگر كار نيفكند و نه آنچه موجب روشنى چشم بود از مال و فرزند . خداى سبحان فرمايد : « مردانى كه باز نمىدارد آنان را بازرگانى و نه خريد و فروخت از ياد خدا و بر پاداشتن نماز و پرداخت زكات ، » و رسول خدا خود را با گزاردن نماز رنجه مىفرمود ، با آنكه مژدهء بهشت شنيده بود . چون خداى سبحان به دو گفت : « و كسان خود را بفرما تا نماز كنند و خود بر آن شكيبا باش » ، پس كسان خود را امر به نماز مىكرد و خود بر گزاردن نماز طاقت مىآورد .\r\n","description":"","footnote":"","page_name":" 235 ","page_number":265},
  {"content":"\r\nديگر اين كه زكات و نماز براى مسلمانان موجب نزديكى است - به خداى سبحان - . هر كه زكات را از روى رضايت دهد كفارهء اوشود ، و از آتش بازدارنده و پناه و نگهدارنده . پس مبادا دلش در پى آنچه داده رود و بر دادن آن دريغ بسيار خورد ، چه آن كسى كه زكات را از روى رغبت ندهد و اميدى بهتر از آنچه را داده داشته باشد ، به سنّت نادان است و اجر وى دستخوش زيان ، كردارش تباه و هميشه پشيمان . ديگر گزاردن امانت است ، و آن كه امانت را ناگزار است زيانبار است . امانت را به آسمانهاى افراشته و زمينهاى گسترده ، و كوههاى بلند بر پا داشته نمودند ، - و اين هر سه از هر چيز بزرگتر بودند - و چيزى بلندتر و گسترده‌تر و بزرگتر از آنها نيست . اگر چيزى به خاطر بلندى يا پهنا يا نيرو و يا ارجمندى ، امانت را نمىپذيرفت ، آن سه بودند - و بلندتر از آنها چيست ؟ - ليكن از عقوبت ترسيدند و بر خود لرزيدند و چيزى را دانستند كه ناتوانتر از آنها ندانست و آن انسان است « و انسان تبهكار نادان است . » همانا بر خداى تعالى و سبحان پوشيده نيست چيزى كه ورزند بندگان ، در روزهاشان و يا شامگاهان . بر خرد و ريزكارشان بيناست و بر آن محيط و داناست . عضوهاى شما او را گواهانند و اندامهاتان براى او سپاهيان ، و درونهاتان او را جاسوسان و نهانهاتان بر او عيان .\r\n( 200 )\r\n\r\nو از سخنان آن حضرت است\r\nبه خدا سوگند ، معاويه زيركتر از من نيست ، ليكن شيوه او پيمان شكنى و گنهكارى است . اگر پيمان شكنى ناخوشايند نمىنمود ، زيركتر از من كس نبود ، اما هر پيمان شكنى به گناه بر انگيزاند ، و هر چه به گناه بر انگيزاند دل را تاريك گرداند . روز رستاخيز پيمان شكن را درفشى است افراخته و او بدان درفش شناخته . به خدا ، مرا با فريب غافلگير نتوانند كرد و با سختگيرى ناتوانم نتوانند شمرد .\r\n","description":"","footnote":"","page_name":" 236 ","page_number":266},
  {"content":"\r\n( 201 )\r\n\r\nو از سخنان آن حضرت است\r\nمردم ! بيم مكنيد در راه راست ، كه شمار روندگان آن چنين اندك چراست ! كه مردم بر سر خوانى فراهم آمده‌اند - از دير باز ، مدت - سيرى آن كوتاه است و زمان گرسنگىاش دراز . مردم ! خشنودى و خشم - از چيزى - همگان را - در پيامد آن - شريك سازد - و كيفر يا پاداش آنچه را بدان راضى شده‌اند به آنان بپردازد - . چنان كه ماده‌شتر ثمود را يك تن پى نمود و خدا همهء آنان را عذاب فرمود ، چرا - كه گرد اعتراض نگرديدند - و همگى آن كار را پسنديدند ، و خداى سبحان گفت : « ماده‌شتر را پى كردند و سرانجام پشيمان شدند » و ديرى نپاييد كه زمينشان بانگى كرد و فرو رفت ، چنان كه در زمين سست آهن تفت . مردم ! آن كه راه آشكار را بپيمايد به آب در آيد ، و آن كه بيراهه را پيش گيرد ، در بيابان بى نشان افتد - و از تشنگى بميرد - .\r\n( 202 )\r\n\r\nو از سخنان آن حضرت است هنگام به خاك سپردن سيّدهء زنان ، فاطمه عليها السلام\r\nدرود بر تو اى فرستادهء خدا از من و دخترت كه در كنارت آرميده ، و زودتر - از ديگران - به تو رسيده . اى فرستادهء خدا ! مرگ دختر گرامىات عنان شكيبايى از كفم گسلانده ، و توان خويشتندارىام نمانده . اما براى من كه سختى جدايى تو را ديده و سنگينى مصيبتت را كشيده‌ام جاى تعزيت است - نه هنگام تسليت - . تو را بر بالين ساختم در آنجا كه شكاف قبر تو بود ، و جان گرامىات ميان سينه و گردنم از تن مفارقت نمود . « همه ما از خداييم و به خدا باز مىگرديم . » امانت باز گرديد ، و گروگان به صاحبش رسيد . كار هميشگىام اندوه است و تيمارخوارى ، و شبهايم شب زنده‌دارى . تا آنكه خدا خانه‌اى را كه تو در آن به سر مىبرى برايم گزيند - و اين غم كه در دل دارم فرو نشيند - . زودا دخترت تو را خبر دهد كه چسان امتت فراهم گرديدند ، و بر او ستم ورزيدند . از او\r\n","description":"","footnote":"","page_name":" 237 ","page_number":267},
  {"content":"\r\nبپرس چنان كه شايد و خبر گير از آنچه بايد ، كه ديرى نگذشته و ياد تو فراموش نگشته . درود بر شما ، درود آن كه بدرود گويد نه كه رنجيده است و راه دورى جويد . اگر باز گردم نه از خسته جانى است ، و اگر بمانم نه از بدگمانى است - بلكه اميدوارم - بدانچه خدا شكيبايان را وعده داده - و پاداشى كه براى آنان نهاده - .\r\n( 203 )\r\n\r\nو از سخنان آن حضرت است\r\nمردم ! همانا دنيا خانه‌اى است رهگذر و آخرت سرايى است پايدار ، پس از گذرگاه خود - توشه - برداريد براى جايى كه در آن پايداريد . و مدريد پرده‌هاى يكديگر نزد آن كس كه مىداند نهان شما را - از شما بهتر - . برون كنيد از دنيا دلهاتان را از آن پيش كه برون رود از آن تنهاتان . شما را در دنيا آزموده‌اند و براى جز دنيا آفريده‌اند . آدمى چون بميرد مردم گويند چه نهاد ، و فرشتگان گويند چه پيش فرستاد ؟ خدا پدرانتان را بيامرزاد ! اندكى پيش فرستيد تا براى شما ذخيرت بودن تواند . و همه را مگذاريد كه و بال آوردن بر گردنتان بماند .\r\n( 204 )\r\n\r\nو از سخنان آن حضرت است كه بسيارى ياران خود را بدان مىخواند\r\nآماده شويد ، خداتان بيامرزاد ! كه بانگ كوچ را سردادند ، و دل به ماندن در دنيا اندك ببنديد ، - كه كاروانيان به راه افتادند - و بازگرديد و راه بسپاريد با آنچه از توشهء نيكو در دسترس داريد . كه پيشاپيش شما گردنه‌اى است دشوار گذر و منزلهاى ترسناك و هراسآور ، ناچار بدان گردنه‌ها بايد بر شدن و بدان منزلها در آمدن و ايستادن ، و بدانيد ! كه چشم انداز مرگ به شما نزديك است گويى شما را در چنگ گرفته و چنگالهاى خود را در شما فرو برده ، در حالى كه در آن با دشوارىها در گيريد ، و در چنگ مشكلات اسير . پس پيوندهاى خود را با\r\n","description":"","footnote":"","page_name":" 238 ","page_number":268},
  {"content":"\r\nدنيا ببريد ! و پرهيزگارى را پشتيبان خود كنيد و چون توشه‌اى همراه خويش بريد ! [ و برخى از اين گفتار از اين پيش گذشت ، با روايتى جز اين . 
  ]\r\n( 205 )\r\n\r\nو از سخنان آن حضرت است به طلحه و زبير\r\n، پس از بيعت آنان با وى به خلافت ، آن دو ناخشنود شدند كه چرا امام با ايشان مشورت نكرد و در كارها از آنان يارى نخواست . به اندك چيز ناخشنودى نشان داديد ، و كارهاى بسيارى را به عهدهء تأخير نهاديد ! به من نمىگوييد در چه چيزتان حقى بوده است كه از شما بازداشته‌ام ؟ و در چه كار خود را بر شما مقدم داشته‌ام ؟ يا كدام دعوى را مسلمانى نزد من آورد كه گزاردن آن را نتوانستم ؟ يا در آن نادان بودم ، يا در حكم آن راه خطا پيمودم ؟\r\nبه خدا ، كه مرا به خلافت رغبتى نبود و به حكومت حاجتى نه ، ليكن شما مرا بدان واداشتيد و آن وظيفه را به عهده‌ام گذاشتيد . چون كار حكومت به من رسيد ، به كتاب خدا و آنچه براى ما مقرر نموده و ما را به حكم كردن بدان امر فرموده نگريستم ، و از آن پيروى كردم . و به سنتى كه رسول خدا ( ص ) نهاده است ، و بر پى آن رفتم . نيازى نداشتم تا در اين باره از شما و جز شما نظر خواهم ، و حكمى پيش نيامد كه آن را ندانم تا با شما و برادران مسلمانم مشورت رانم . اگر چنين بود مىنماياندم ، و از شما و جز شما روى نمىگرداندم . اما آنچه گفتيد در برابر داشتن همگان - و پرداخت يكسان از بيت المال به آنان - ، آن چيزى بود كه به رأى خود در آن داورى نكردم ، و پى هواى خويش نرفتم . من و شما ديديم رسول خدا ( ص ) در اين باره چه حكمى آورد ، و چگونه آن را اجرا كرد . پس نيازم به شما نبود در قسمتى كه خدا فرمود ، و حكمى كه امضا نمود . به خدا سوگند ، شما و جز شما را بر من حقى نيست تا\r\n","description":"","footnote":"","page_name":" 239 ","page_number":269},
  {"content":"\r\nخشنودىتان را جويم و راه پوزش پويم . خدا دلهاى ما و شما را به راه حق بگرداناد ! و به ما و شما شكيبايى ارزانى دارد ! [ پس فرمود : 
  ] خدا بيامرزد كسى را كه حقى بيند و يارى آن كند يا ستمى بيند و آن را بازگرداند ، و خداوند حق را ياور بود تا حق را به دو برساند .\r\n( 206 )\r\n\r\nو از سخنان آن حضرت است چون شنيد كه گروهى از ياران او شاميان را در جنگ صفين دشنام مىگويند\r\nمن خوش ندارم شما دشنامگو باشيد . ليكن اگر كرده‌هاى آنان را بازگوييد ، و حالشان را فراياد آريد به صواب نزديكتر بود و در عذرخواهى رساتر . و به جاى دشنام بگوييد خدايا ما و آنان را از كشته شدن برهان ! و ميان ما و ايشان سازش قرار گردان و از گمراهىشان به راه راست برسان ! تا آن كه حق را نمىداند بشناسد و آن كه براى دشمنى مىرود و بدان آزمند است باز ايستد .\r\n( 207 )\r\n\r\nو فرمود آن حضرت در يكى از روزهاى صفين ، چون امام حسن ( ع ) را ديد كه آهنگ جنگ كرده است\r\nاين جوان را نگه داريد و به آمدن با منش مگذاريد - تا قصد جنگ نكند - و پشت مرا نشكند . دريغم آيد كه اين دو را مرگ در رسد و با كشته شدن آنان دودمان رسول خدا ( ص ) به سر رسد . [ و گفتهء او ( ع ) املكوا عنّى هذا الغلام ، از برترين گفتار و فصيحترين سخنان است . 
  ]\r\n","description":"","footnote":"","page_name":" 240 ","page_number":270},
  {"content":"\r\n( 208 )\r\n\r\nو از سخنان آن حضرت است چون ياران او در كار حكمين با وى دو دلى نشان دادند\r\nاى مردم ! پيوسته كار من با شما به دلخواهم بود ، تا آنكه جنگ ناتوانتان نمود . به خدا اگر جنگ كسانى را از شما گرفت ، و كسانى را به جا گذاشت ، براى دشمنانتان زيان بيشتر داشت .\r\nمن ديروز فرمان مىدادم ، و امروز فرمانم مىدهند . ديروز باز مىداشتم ، و امروز بازم مىدارند . شما زنده ماندن را دوست داريد ، و مرا نرسد به چيزى وادارمتان كه ناخوش مىانگاريد .\r\n( 209 )\r\n\r\nو از سخنان آن حضرت است\r\nدر بصره امام به خانهء علاء پسر زياد حارثى كه از ياران او بود رفت تا حال وى را بپرسد ، چون فراخى خانهء او را ديد فرمود : اين خانهء فراخ در دنيا به چه كارت آيد كه در آخرت نيازت به چنين خانه‌اى بيشتر شايد ! آرى و اگر خواهانى بدان به آخرت رسيدن هم توانى : در آن به پذيرايى مهمان خواهى نشست و با خويشاوندانت خواهى پيوست ، و حقوقى را كه بر گردن دارى بيرون توانى ساخت و به مستحقانش رسانى ، و بدينسان به آخرت نيز توانى پرداخت . [ علاء گفت : « اى امير مؤمنان ! از برادرم عاصم بن زياد به تو شكايت مىكنم . » فرمود : « چرا ؟ » گفت : « جامه‌اى پشمين به تن كرده و از دنيا روى برگردانيده . » امام فرمود : « او را نزد من آريد » - چون نزد وى آمد به دو گفت : 
  ] اى دشمنك خويش ! شيطان سرگشته‌ات كرده و از راهت بدر برده . بر زن و فرزندانت رحمت نمىآرى ، و چنين مىپندارى كه خدا آنچه را پاكيزه\r\n","description":"","footnote":"","page_name":" 241 ","page_number":271},
  {"content":"\r\nاست ، بر تو روا فرموده ، اما ناخشنود است كه از آن بردارى ؟ تو نزد خدا خوار مايه‌تر از آنى كه مىپندارى ! [ گفت : « اى امير مؤمنان ! و تو در اين پوشاك زبر تن آزار باشى و خوراك دشوار خوار ؟ » فرمود : 
  ] واى بر تو ! من نه چون توأم ، كه خدا بر پيشوايان دادگر واجب فرموده خود را با مردم ناتوان برابر نهند تا مستمندى تنگدست را به هيجان نيارند و به طغيان واندارند .\r\n( 210 )\r\n\r\nو از سخنان آن حضرت است\r\n[ يكى از حديثهاى نوآورده و از آنچه در دست مردم است و با يكديگر اختلاف دارد پرسيد ، امام فرمود : 
  ] در دست مردم حق است و باطل ، راست و دروغ . ناسخ و منسوخ .\r\nعام و خاصّ ، محكم و متشابه و آنچه در خاطر سپرده شده است و آنچه حديثگو بدان گمان برده است ، و بر رسول خدا ( ص ) در زمان او دروغ بستند تا آنكه برخاست و خطبه خواند و فرمود : « هر كه به عمد بر من دروغ بندد جايى در آتش براى خود آماده سازد . » و حديث را چهار كس نزد تو آرند كه پنجمى ندارند : مردى دو رو كه ايمان آشكار كند ، و به ظاهر چون مسلمان بود از گناه نترسد و بيمى به دل نيارد ، و به عمد بر رسول خدا ( ص ) دروغ بندد و باك ندارد ، و اگر مردم بدانند او منافق است و دروغگو ، از او حديث نپذيرند و گفته‌اش را به راست نگيرند ليكن گويند يا رسول خدا ( ص ) است . ديد و از او شنيد و در ضبط آورد ، پس گفتهء او را قبول بايد كرد ، و خدا تو را از منافقان خبر داد چنان كه بايد و آنان را براى تو وصف فرمود آنسان كه شايد اينان پس از رسول خدا ، كه بر او و كسان او درود باد ، بر جاى ماندند ، و با دروغ و تهمت به پيشوايان گمراهى و دعوت كنندگان به آتش - غضب الهى - نزديكى جستند ، و\r\n","description":"","footnote":"","page_name":" 242 ","page_number":272},
  {"content":"\r\nآنان اين منافقان را به كار گماردند و كار مردم را به دستشان سپاردند ، و به دست ايشان دنيا را خوردند ، و مردم آنجا روند كه پادشاه و دنيا روى آرد ، جز كه خدا نگه دارد ، و اين - منافق - يكى از چهار تن است . و مردى كه چيزى از رسول خدا ( ص ) شنيد و آن را چنان كه بايد در گوش نكشيد ، و به خطا شنفته و به عمد دروغى نگفته ، آن حديث نزد اوست ، آن را مىگويد و بدان كار مىكند ، و گويد : « من اين را از رسول خدا ( ص ) شنيدم » و اگر مسلمانان مىدانستند وى در آن حديث به خطا رفته از او نمىپذيرفتند ، و او هم اگر مىدانست حديث خطاست از سر گفتن آن بر مىخاست . و سومين ، مردى است كه شنيد رسول خدا ( ص ) به چيزى امر فرمود ، سپس آن را نهى فرمود و او نمىداند . يا شنيد چيزى را نهى كرد سپس بدان امر فرمود ، و او از آن آگاهى ندارد . پس آن را كه نسخ شده به خاطر دارد و نسخ كننده را به خاطر نمىآرد ، و اگر مىدانست - آنچه در خاطر دارد - نسخ شده آن را ترك مىگفت و اگر مسلمانان هنگامى كه حديث را از وى شنيدند مىدانستند نسخ شده ترك آن حديث مىگفتند . و چهارمين آن كه بر خدا و رسولش دروغ نمىبندد چون از خدا مىترسد ، و رسول خدا ( ص ) را حرمت مىنهد ، نيز دستخوش خطا نگرديده و آن را كه به خاطر سپرده همان است كه شنيده ، و آنچه شنيده روايت كند ، بدان نيفزايد و از آن كم نكند . پس ناسخ را به خاطر سپرده و به كار برده و منسوخ در خاطرش بوده و از آن دورى نموده . خاص و عام را دانسته و متشابه و محكم را شناخته و هر يك را بجاى خود نهاده . !\r\n","description":"","footnote":"","page_name":" 243 ","page_number":273},
  {"content":"\r\nو گاه بود كه از رسول خدا ( ص ) سخنى است و آن را دو رويه و دو گونه معنى است : گفتارى است خاص و گفتارى است عام . آن سخن را كسى شنود كه نداند خدا و رسول خدا ( ص ) از آن چه خواهند ، پس شنونده آن را توجيه كند بى آنكه معنى سخن را بداند ، يا مقصود از آن را بشناسد ، يا اين كه بداند آن حديث چرا گفته شده است ، و همه ياران رسول خدا ( ص ) چنان نبودند كه از او چيزى پرسند و دانستن معنى آن را از او خواهند ، تا آنجا كه دوست داشتند عربى بيابانى كه از راه رسيده ، از او چيزى پرسد و آنان بشنوند ، و از اين گونه چيزى بر من نگذشت جز آنكه - معنى - آن را از او پرسيدم و به خاطر سپردم . اين است موجب اختلاف مردم در روايتها - و درست ندانستن معنى آنها - .\r\n( 211 )\r\n\r\nو از خطبه‌هاى آن حضرت است\r\nو از نشانه‌هاى توانايى و عظمت ، و شگفتى دقيقه‌هاى صنعت او اين است كه از آب دريايى موج زننده ، و هر موجى موجى را شكننده ، خشكى پديد آورد ، و آن را طبقه‌ها كرد . پس طبقه‌ها را از هم گشود ، و آن را هفت آسمان فرمود ، از آن پس كه به يكديگر بسته بود ، و به فرمان او آسمانها چنگ در يكديگر نهادند و آنجا كه بر پايشان كرده بود ايستادند ، و زمينى را ايستانيد استوار بر جاى و پايدار ، كه بر مىدارد آن را آبى سبز رنگ روان ، و دريايى به فرمان . براى فرمان پروردگار خوار و بزرگى او پذيرفتار ، و آب روان بايستاد و از بيم او سر به فرمان نهاد ، و خرسنگهاى زمين را آفريد و بلنديها و پشته‌هاى آن ، و كوههاى بزرگ و گران . پس در جايهايى كه بايستشان بايستانيد ، و در قرارگاههاشان ملزم گردانيد . پس سر آن كوهها به هوا بر شد ، و بن آنها به آب در شد . پس كوهها را از دشتهاى هموار بيرون آورد و پايه‌هاى آن را در جاى جاى از زمين كه بايد فرو كرد ، و ستيغهاى آن را بالا برد ، و بلنديهاى آن را دراز گرداند ، و براى زمينشان چون تكيه گاهى بپرداخت ، و\r\n","description":"","footnote":"","page_name":" 244 ","page_number":274},
  {"content":"\r\nچون ميخشان در آن استوار ساخت . پس زمين با جنبشى كه او راست آرام گرديد تا نتواند ساكنانش را بلرزاند يا آنچه در پشت دارد بريزاند ، يا جاى خود را بگرداند . پس پاك است خدايى كه آن را نگاهداشت ، از آن پس كه كوهه‌هاى آبش بر سر بود ، و خشك كرد آن را از پس آنكه كرانه‌هايش تر بود .\r\nپس آن را براى آفريدگان خويش همچون گاهواره كرد ، و چون بستر برايشان بگسترد . بر فراز دريايى بسيار آب كه بر جاى است و روان نيست ايستاده است و گردان نيست . بادهاى سخت آن را برد و بازگرداند ، و ابر چون مشكش بجنباند ، و از آن باران بباراند « و در اين پندى است براى آن كس كه بيم دارد . »\r\n( 212 )\r\n\r\nو از خطبه‌هاى آن حضرت است\r\nبار خدايا هر بنده از بندگانت كه گفتار ما را شنيد ، گفتارى كه از روى داد است نه ستم ، و موجب اصلاح است ، نه تباه كنندهء دين و دنيا - هم - و پس از شنيدن آن سرباز زد ، و از يارىات باز ايستاد ، و در گراميداشت دينت درنگ كرد و آهستگى نشان داد ، ما بر او گواه مىگيريم بزرگترين گواهان را ، در دادن گواهى - حضرت رسالت پناهى - و نيز گواهى مىخواهيم بر او از همهء آنان كه در زمين و آسمانهايت ساكن گردانيده‌اى ، و از آن پس تو ما را از يارى او بى نياز كننده‌اى و او را به كيفر گناهانش گرفتار سازنده .\r\n( 213 )\r\n\r\nو از خطبه‌هاى آن حضرت است\r\nسپاس خداى را كه برتر است از مانندگى به آفريدگان ، و فراتر از گفتار ستايندگان . با تدبيرهاى شگفتش براى نگرندگان آشكار است ، و با بزرگى و ارجمنديش ، از انديشهء خداوندان وهم بر كنار . داناست بى اندوختن و افزودن دانش ، و نه دانشى فرا گرفته به كوشش . آفرينندهء هر چيز است به اندازه و بى كاستى و فزونى ، نه با به كار بردن فكر و نه با انديشهء درونى . تاريكيها او\r\n","description":"","footnote":"","page_name":" 245 ","page_number":275},
  {"content":"\r\nرا نپوشاند ، و از نورها روشنى نستاند . نه شب بر او بگذرد و نه در روز به سر برد . دريافت او به ديدن نيست ، و نه دانش او از راه خبر شنيدن .\r\nاز اين خطبه است در ذكر پيامبر ( ص )\r\nبا نور - اسلام - به پيامبرىاش گماشت ، و در گزينش ، او را مقدّم داشت .\r\nرخنه‌ها را به دو بست و به نيروى او پيروزى جو را در هم شكست . سختيها را به دو خوار ساخت و ناهمواريها را به دو هموار ساخت ، تا گمراهيها را از چپ و راست پراكنده و بپرداخت .\r\n( 214 )\r\n\r\nو از سخنان آن حضرت است\r\nگواهى مىدهم كه او دادگرى است عادل ، و دادرسى است جدا كنندهء حق از باطل . و گواهى مىدهم كه محمد ( ص ) بندهء اوست و فرستادهء او و مهتر بندگانش ، كه ممتاز ساخت از ديگرانش . هرگاه آفريدگان را به دو فرقه كرد ، او را در بهترين گروه در آورد . در تبار او نه زناباره است و نه مردم بدكاره . هان ! بدانيد كه خدا براى خوبى مردمى قرار داد ، و براى حق ستونهايى نهاد و براى طاعت فرمان نگاهدارانى ، و براى شما به هنگام هر طاعت كمك كارانى از سوى خداست ، كه زبان به نيروى آنها در گفتار است و دل بدان پايدار . بسندهء كسى است كه فزونى نجويد ، و درمان آن كسى كه راه بهبودى پويد . و بدانيد بندگانى كه نگاهدار علم خدايند ، و آن را از جانب او مىپايند و چشمه‌هاى آن را مىگشايند ، به دوستى با هم پيوند دارند ، و با محبت يكديگر را در ديدارند . جام سيراب كنندهء - محبت - را به هم مىپيمايند ، و تشنگى زدوده - از آبشخور وصل - باز مىآيند . نه در باور خويش بدگمانند ، و نه بد يكديگر را گويان . آفريدنشان چنين بود و خوىشان سرشته بر اين . - بدين خوى ، يكديگر را دوست دارند ، و با هم سازگارند . همانند تخم گزيده‌اند كه جداشان كنند و برگيرند و پراكنند . بى آميغ بودنش موجب جدايى از ديگران ، و پاكيش سبب برون آمدن از امتحان . پس آدمى بايد اين اندرز را بپذيرد ، و پيش از رسيدن مرگ و روز رستاخيز پرهيز پيش گيرد ، و بنگرد در\r\n","description":"","footnote":"","page_name":" 246 ","page_number":276},
  {"content":"\r\nروزهايش كه چه كوتاه بود ، و اندك ماندنش در خانه‌اى كه از آن بايد رفت و در جاى ديگر منزل نمود . پس كارى كند براى جايى كه بدان رود ، و براى او پرداخته است و منزلگاههاى او كه شناخته است . پس خوشا دارندهء دل بى گزند كه پيروى كند كسى را كه او را راه نمايد و دورى كند از آن كه او را تباه نمايد ، و به راه سلامت رسيده است به راهبرى آن كه او را راه نمود ، و فرمانبردارى راهنمايى كه او را چنان فرمود و به راه رستگارى شتافت پيش از آنكه درهايش بسته شود و وسيلتهايش گسسته . و در توبه را گشودن خواهد و گناهان را زدودن . چنين كس بر سر راه ايستاده است و راه راست به رويش گشاده .\r\n( 215 )\r\n\r\nو از دعاهاى آن حضرت است كه فراوان مىخواند\r\nسپاس خدايى را سزاوار ، كه به بامدادم در آورد ، نه مرده و نه بيمار و نه رگهايم به بيمارى دچار ، و نه به كيفر بدترين كردارم گرفتار . نه بى فرزند و تبار ، و نه از دين برگشته و نه منكر پروردگار . نه از ايمانم نگرانم ، و نه خردم آشفته و سرگردان ، و نه در عذابى هستم كه امّتهاى پيش از من گرفتار بودند بدان . بامداد كردم حالى كه بنده‌اى هستم بىاختيار ، بر نفس خود ستمكار . تو راست كه بر من حجت آرى و مرا چه جاى عذر - در خطاكارى - . نتوانم گرفتن جز آنچه تو عطا فرمايى ، و نه از گزندى خود را واپايم جز تو كه تو مرا واپايى . خدايا به تو پناه مىبرم از آن كه در سايهء بى نيازىات نادار مانم ، يا در روشنى هدايتت به گمراهى دچار ، يا در پناه قدرتت به ستمى گرفتار ، يا كار به دست تو باشد و من خوار . خدايا جانم را نخستين نعمت گرانبهايى كن كه داده‌اى و مىستانى و نخستين سپرده از سپرده‌هايت كه نزد من است و باز مىگردانى . خدايا ما به تو پناه مىبريم كه از گفته تو به يكسو شويم ، يا از دين تو به دين ديگر رويم ، يا خواهشهاى پياپى بر ما روى آرد و به راه هدايت كه از جانب تو آمده است رفتن نگذارد .\r\n","description":"","footnote":"","page_name":" 247 ","page_number":277},
  {"content":"\r\n( 216 )\r\n\r\nو از خطبه‌هاى آن حضرت است كه در صفّين خواند\r\nاما بعد ، همانا خدا بر شما براى من حقى قرار داد ، چون حكمرانى شما را به عهده‌ام نهاد ، و شما را نيز حق است بر من ، همانند حق من كه شما راست بر گردن . پس حق فراختر چيزهاست كه وصف آن گويند و مجال آن تنگ ، اگر خواهند از يكديگر انصاف جويند . كسى را حقى نيست جز كه بر او نيز حقى است ، و بر او حقى نيست جز آنكه او را حقى بر ديگرى است ، و اگر كسى را حقّى بود كه حقّى بر او نبود ، خداى سبحان است نه ديگرى از آفريدگان ، چه او را توانايى بر بندگان است ، و عدالت او نمايان است در هر چيز كه گونه گون قضاى او بر آن روان است . ليكن خدا حقّ خود را بر بندگان ، اطاعت خويش قرار داده و پاداش آنان را در طاعت ، دو چندان يا بيشتر نهاده . از در بخشندگى كه او راست ، و افزون دهى كه وى را سزاست . پس خداى سبحان برخى از حقّهاى خود را براى بعض مردمان واجب داشت ، و آن حقّها را برابر هم نهاد ، و واجب شدن حقى را مقابل گزاردن حقى گذاشت ، و حقى بر كسى واجب نبود مگر حقى كه برابر آن است گزارده شود ، و بزرگترين حقّها كه خدايش واجب كرده است ، حقّ والى بر رعيت است ، و حقّ رعيت بر والى ، كه خداى سبحان آن را واجب نمود ، و حقّ هر يك را به عهدهء ديگرى واگذار فرمود ، و آن را موجب برقرارى پيوند آنان كرد ، و ارجمندى دين ايشان . پس حال رعيت نيكو نگردد جز آن گاه كه واليان نيكو رفتار باشند ، و واليان نيكو رفتار نگردند ، جز آن گاه كه رعيت درستكار باشند . پس چون رعيت حقّ والى را بگزارد ، و والى حقّ رعيت را به جاى آرد ، حق ميان آنان بزرگمقدار شود ، و راههاى دين پديدار ، و نشانه‌هاى عدالت برجا ، و سنت چنان كه بايد اجرا . پس كار زمانه آراسته گردد ، و طمع در پايدارى دولت پيوسته ، و چشم آز دشمنان بسته ، و اگر رعيت بر والى چيره\r\n","description":"","footnote":"","page_name":" 248 ","page_number":278},
  {"content":"\r\nشود و يا والى بر رعيت ستم كند ، اختلاف كلمه پديدار گردد ، و نشانه‌هاى جور آشكار ، و تبهكارى در دين بسيار . راه گشادهء سنت را رها كنند ، و كار از روى هوا كنند ، و احكام فروگذار شود و بيمارى جانها بسيار ، و بيمى نكنند كه حقى بزرگ فرو نهاده شود و يا باطلى سترگ انجام داده . آن گاه نيكان خوار شوند ، و بدكاران بزرگمقدار ، و تاوان فراوان برگردن بندگان از پروردگار . پس بر شماست يكديگر را در اين باره اندرز دادن ، و حق همكارى را نيكو گزاردن ، و هيچ كس نتواند حق طاعت خدا را چنان كه بايد بگزارد ، هر چند در به دست آوردن رضاى او حريص باشد ، و در كار بندگى كوشش بسيار به عمل آرد . ليكن از جملهء حقّهاى خدا بر بندگان يكديگر را به مقدار توان اندرز دادن است ، و در بر پاداشتن حق ميان خود ، يارى يكديگر نمودن . و هيچكس هر چند قدر وى در حق بيشتر بود و فضيلت او در دين پيشتر ، بىنياز نيست كه او را در گزاردن حق خدا يارى كنند ، و هيچكس هر چند مردم او را خوار شمارند ، و ديده‌ها وى را بىمقدار ، خردتر از آن نيست كه كسى را در انجام دادن حقّ يارى كند يا ديگرى به يارى او برخيزد . [ پس مردى از ياران او با گفتارى دراز حضرتش را پاسخ داد ، و در آن به روى درود فراوان فرستاد ، و يادآورى كرد كه - سخن او را - شنواست و در انجام فرمان او كوشاست . امام فرمود : 
  ] كسى كه جلال خدا را در ديدهء جان او بزرگ آيد ، و منزلتش در دل او سترگ ، سزاست كه به خاطر اين بزرگى هرچه جز خداست نزد او خرد نمايد ، و سزاوارتر كس بدين آن بود كه نعمت خدا بر وى بسيار باشد و او بر خوان احسان خدا ريزه‌خوار ، چه نعمت خدا بر كسى بسيار نگردد ، جز كه به پاس آن حق وى بر او افزون شود . و در ديدهء مردم پارسا ، زشتترين خوى واليان اين است كه خواهند مردم آنان را دوستدار بزرگمنشى شمارند ، و كارهاشان را به\r\n","description":"","footnote":"","page_name":" 249 ","page_number":279},
  {"content":"\r\nحساب كبر و خودخواهى بگذارند ، و خوش ندارم كه در خاطر شما بگذرد كه من دوستدار ستودنم ، و خواهان ستايش شنودن . سپاس خدا را كه بر چنين صفت نزادم و اگر ستايش دوست بودم آن را وا مىنهادم ، به خاطر فروتنى در پيشگاه خداى سبحان ، از بزرگى و بزرگوارى كه تنها او سزاوار است بدان . و بسا مردم كه ستايش را دوست دارند ، از آن پس كه در كارى كوششى آرند . ليكن مرا به نيكى مستاييد تا از عهدهء حقوقى كه مانده است بر آيم و واجبها كه بر گردنم باقى است ادا نمايم . پس با من چنان كه با سركشان گويند سخن مگوييد و چونان كه با تيزخويان كنند از من كناره مجوييد ، و با ظاهر آرايى آميزش مداريد و شنيدن حق را بر من سنگين مپنداريد ، و نخواهم مرا بزرگ انگاريد ، چه آن كس كه شنيدن سخن حق بر او گران افتد و نمودن عدالت بر وى دشوار بود ، كار به حق و عدالت كردن بر او دشوارتر است . پس ، از گفتن حق ، يا راى زدن در عدالت باز مايستيد ، كه من نه برتر از آنم كه خطا كنم ، و نه در كار خويش از خطا ايمنم ، مگر كه خدا مرا در كار نفس كفايت كند كه از من بر آن تواناتر است . جز اين نيست كه ما و شما بندگان و مملوك پروردگاريم و جز او پروردگارى نيست . او مالك ماست و ما را بر نفس خود اختيارى نيست . ما را از آنچه در آن بوديم بيرون كرد و بدانچه صلاح ما در آن بود در آورد ، به جاى گمراهى رستگارىمان نصيب نمود ، و به جاى كورى بينايىمان عطا فرمود .\r\n( 217 )\r\n\r\nو از سخنان آن حضرت است\r\nبار خدايا از تو بر قريش يارى مىخواهم كه پيوند خويشاونديم را بريدند ،\r\n","description":"","footnote":"","page_name":" 250 ","page_number":280},
  {"content":"\r\nو كار را بر من واژگون گردانيدند و براى ستيز با من فراهم گرديدند در حقى - كه از آن من بود نه آنان - و بدان سزاوارتر بودم از ديگران ، و گفتند حق را توانى به دست آورد ، و توانند تو را از آن منع كرد . پس كنون شكيبا باش افسرده يا بمير به حسرت مرده ، و نگريستم و ديدم نه مرا يارى است ، نه مدافعى و مددكارى جز كسانم ، كه دريغ آمدم به كام مرگشان برانم . پس خار غم در ديده خليده چشم پوشيدم و - گلو از استخوان - غصه - تاسيده آب دهان را جرعه جرعه نوشيدم ، و شكيبايى ورزيدم در خوردن خشمى كه از حنظل تلختر بود و دل را از تيغ برنده درد آورتر . [ اين گفتار ضمن خطبه‌هاى پيش گذشت ليكن به خاطر اختلاف روايت آن را دوباره آوردم . 
  ]\r\n( 218 )\r\n\r\nو از سخنان آن حضرت است در ذكر كسانى كه براى جنگ او به بصره رفتند\r\nبر كارگذاران و خزانه داران بيت المال مسلمانان كه در فرمان من بودند ، و بر مردم شهر كه طاعت و بيعتم مىنمودند در آمدند . آنان را از هم پراكندند و به زيان من ميانشان اختلاف افكندند ، و بر شيعيان من تاختند و گروهى از آنان را به نيرنگ طعمهء مرگ ساختند ، و گروهى شمشير را در كف فشردند و به مهاجمان حمله بردند ، تا صادقانه در راه خدا جان باختند .\r\n( 219 )\r\n\r\nو از سخنان آن حضرت است\r\nچون به طلحه و عبد الرّحمن بن عتّاب ابن اسيد كه در نبرد جمل كشته افتاده بودند ، گذشت ابو محمد در اينجا غريب مانده است . به خدا خوش نداشتم قريش كشته زير تابش ستارگان افتاده باشند . كين خود را از بنى عبد مناف گرفتم ، و سركردگان بنى جمح از دستم گريختند آنان براى كارى كه در خور آن نبودند گردن افراشتند . ناچار گردنهاشان شكسته ، دست بازداشتند .\r\n","description":"","footnote":"","page_name":" 251 ","page_number":281},
  {"content":"\r\n( 220 )\r\n\r\nو از سخنان آن حضرت است\r\nهمانا خرد خود را زنده گرداند ، و نفس خويش را ميراند چندان كه - اندام - درشت او نزار شد و ستبرىاش زار . نورى سخت رخشان براى او بدرخشيد ، و راه را براى وى روشن گردانيد ، و او را در راه راست راند ، و از درى به درى برد تا به در سلامت كشاند ، و خانهء اقامت و دو پاى او در قرارگاه ايمنى و آسايش استوار گرديد به آرامشى كه در بدنش پديدار گرديد ، بدانچه دل خود را در آن به كار برد ، و پروردگار خويش را راضى گرداند .\r\n( 221 )\r\n\r\nو از سخنان آن حضرت است پس از خواندن ألْهيكُمُ التَّكاثُرُ حَتَّى زُرْتُمُ الْمَقَابِرَ\r\nوه ! كه چه مقصد بسيار دور و چه زيارت كنندگان بى خبر - و در خواب غرور - و چه كارى دشوار و مرگبار . پنداشتند كه جاى مردگان تهى است ، حالى كه سخت مايهء عبرتند - ليكن عبرت گيرنده كيست ؟ - از دور جاى دست به مردگان يازيدند و به آنان نازيدند - آيا بدانجا مىنازند كه پدرانشان خفته‌اند ، يا به كسان بسيارى كه در كام مرگ فرو رفته‌اند ؟ خواهند كالبدهاى خفته بيدار شود ، و جنبشهاى آسوده در كار . حالى كه مايهء پند باشند بهتر است تا وسيلهء فخر و بزرگوارى ، و در آستانهء خواريشان فرود آرند خردمندانه‌تر ، تا نشاندن در سرير بزرگوارى . با ديدهء تار بدانها نگريستند ، و نابخردانه نگريستند كه چيستند ، و اگر از فراخناى خانه‌هاى ويران ، و سرزمينهاى تهى از باشندگان مىپرسيدند ، مىگفتند : آنان به زمين در شدند گمراه ، و شما كه به جاى آنانيد ، مردمى هستيد ناآگاه ، سرهاشان را به پا مىسپريد ، و بر روى پيكرهاشان مىكاريد ، و در آنچه به دور افكنده‌اند مىچريد ، و در خانه‌ها كه ويران كردند دريد ، و روزگارى كه ميان آنان و شماست ، بر شما در\r\n","description":"","footnote":"","page_name":" 252 ","page_number":282},
  {"content":"\r\nگريه و عزاست . آنان پيش از شما به جايى كه مقصد شماست رخت كشيدند ، و زودتر از شما به آبشخورتان رسيدند . پايه‌هايى داشتند بلند ، و در جرگه‌هايى بودند سرافراز و ارجمند . پادشاهان يا رعيت راه خويش را تا به درون برزخ سپردند ، و رخت به دل زمين بردند . خاك گوشتهايشان را خورد ، و خونهاشان را در خود فرو برد . پس در شكاف گورها بيجان مانده‌اند ، و نارويا و نهان و ناپيدا . نه از چيزى بيمناكند ، و نه از دگرگونيها اندوهناك . نه از زلزله‌ها ترسان و نه بانگ تندرها را شنوا و از آن هراسان ، غايبانىاند كه انتظارشان را نبردند ، و حاضرانى كه از جمع به درند . فراهم بودند و پراكنيدند ، و پيوسته بودند و جدا گرديدند . نه از درازى زمان است و نه از دورى مكان ، كه خبرهاشان پوشيده مانده است و خانه‌هاشان خموش گرديده ، بلكه جامى به آنان نوشاندند كه گويا بودند و گنگ گرديدند ، شنوا بودند و از آن پس نشنيدند . جنبان بودند و آرميدند ، گويى چون بيهشان به خاك افتادند و خوابيدند . همسايگانند و با هم نمىآرمند ، و دوستانىاند كه به ديدار هم نمىروند . رشته‌هاى آشنايىشان پوسيده ، پيوندهاى برادرىشان از هم بريده همگى تنهايند و با هم در يكجايند ، و از هم دورند حالى كه رفقايند . نه براى شب بامدادى مىشناسند ، و نه براى روز شامى مىدانند ، در هر يك از شب و روز كه رخت بر بستند پيوسته در آنند . خطرهاى خانه‌هاشان را سختتر از آن ديدند كه مىترسيدند ، و نشانه‌ها ديدند بزرگتر از آنچه مىسنجيدند . پس اين دو پايان - نعمت يانيران - براى آنان به درازا كشيد تا رسيد به جايگاه بيم و اميد ، و اگر سخن گفتندى ، در وصف آنچه نگريسته و ديده‌اند درماندندى . و هر چند نشانه‌هاشان ناپديد گرديده است و خبرهاشان بريده ، چشم عبرت آنان را ديد ، و گوش خرد بانگشان را شنيد . سخن سردادند بىلب و دهان و چنين گفتند - امّا نه به زبان - كه : چهره‌هاى شاداب در ترنجيد ، و تنهاى نرم پوسيد ،\r\n","description":"","footnote":"","page_name":" 253 ","page_number":283},
  {"content":"\r\nو ما را پوشاك فرسودگى در بر است و سختى تنگى گور بر سر ، وحشت را به ارث مىبريم از يكديگر . سرايهاى خاموش بر سرمان فروريخت - و خاك بر پيكرمان بيخت - چندان كه زيبايى تنهامان بر پا نماند و آب و رنگ چهره‌هامان برجا ، و ماندنمان در خانهء وحشت دراز و ديرپا . نه از اندوهى گشايشى يافتيم ، و نه از تنگى جاى ، فراخى و رهايشى . و اگر تصويرشان در آيينهء خردت آشكار شود ، يا آنچه پس پرده نهان است براى تو پديدار كه چسان گوشهاشان از انبوه خزندگان ناشنواست و ديده‌شان از خاك سرمه كشيده و نابيناست ، و زبانهاشان در كام از پس گشادگى و فصاحت بريده است و دلها در سينه‌هاشان از پس بيدارى آرميده ، و در هر يك از اندامهاشان پوسيدگى تازه آسيب رسانيده و آن را زشت و تباه ساخته ، و راههاى رسيدن آفت را بدانها آسان گردانيده . - در معرض تباهى فتاده - آسيبها را گردن نهاده ، نه دستهايى كه بلا را باز دارد ، نه دلهايى كه ناله و فرياد برآرد . دلهايى را بينى از اندوه خسته ، و ديده‌هايى خار غم در آن شكسته ، در هر يك از اين اطوار ناهنجار حالتى است كه دگرگون نشود و سختىاى كه بر طرف نگردد . و زمين چه پيكرها كه در كام خود فرو برد ، گرانقدر و ارجمند خوش آب و رنگ و دلپسند . در دنيا خوش خورده ، در ناز و نعمت به سر برده گاه اندوه به شادى مىپرداخت و هنگام مصيبت خود را سرگرم مىساخت تا صفاى عيش او تيره نگردد ، و نه سپاه اندوه بر لذتش چيره . به ناگاه هنگامى كه او به دنيا و دنيا به دو مىخنديد ، و در چار بالش زندگى خويش بيخبرانه مىغلطيد ، روزگار خار مصيبت در دلش خست ، و قوتهايش را در هم شكست . بلاها از نزديك به دو نگريست ، بيمارى به دو روى آورد كه نمىدانست از كجا و چيست ، و اندوهى كه نهان درون او را مىكافت ، و او آن را مىجست و نمىيافت ، و سستيها در او پديد گرديد ، حالى كه از همه وقت تندرستتر بود و نشانى از بيمارى در خود نمىديد . پس هراسان روى به پزشكان آورد و به دستورشان\r\n","description":"","footnote":"","page_name":" 254 ","page_number":284},
  {"content":"\r\nكار كرد . گرمى را به سردى آرام كردن ، و سردى را به گرمى به سر كار آوردن .\r\nامّا داروى سردى ، گرمى را از كار نينداخت ، و آنچه براى گرمى به كار مىرفت سردى را بيشتر ساخت ، و تركيبات و اخلاط ، مزاج را به اعتدال نياورد ، بلكه نيروى هر دردآور را بيشتر كرد . - سر كنگبين صفرا فزود ، و روغن بادام خشكى نمود - چندان كه تيمار خوار ناتوان شد ، و بيماردار سرگردان ، و كسان او در وصف بيمارىاش وامانده و در پاسخ پرسندگان درمانده ، تا خبرى را كه نهان مىكنند .\r\nو مىدانند ، چگونه به دو رسانند . يكى گويد از اين بيمارى نرهد ، ديگرى ايشان را اميد بهبودى دهد ، و سوّمى تعزيت گويد ، كه چون او بسى مرد و اين هم راه آنان را به سر خواهد برد ، و آن گاه كه وى آمادهء جدايى از اين جهان است و رها كردن دوستان ، ناگهان اندوهى كه دارد بر او هجوم آرد . بر روزنه‌هاى ادراكش پرده كشيده شود و ترى زبان خشكيده ، و چه بسيار پاسخها كه داند امّا گفتن نتواند ، و بانگى دل آزار كه شنود و خود را كر نماياند . نوحهء سالمندى كه او را بزرگ مىشمرد ، يا گريهء خردسالى كه بر او رحمت مىآورد ، و مرگ را ورطه‌هايى است دشوارتر از آنچه بتوان وصف كرد ، يا در ميزان دلهاى مردم دنيا توان آورد .\r\n( 222 )\r\n\r\nو از سخنان آن حضرت است\r\nهنگامى كه آيهء * ( رِجالٌ لا تُلْهِيهِمْ تِجارَةٌ وَلا بَيْعٌ عَنْ ذِكْرِ الله ) * را تلاوت مىفرمود همانا خداى سبحان ياد - خود - را روشنى بخش دلها كرد ، تا از آن پس كه ناشنوايند بدان ياد بشنوند ، و از آن پس كه نابينايند بينا بوند ، و از آن پس كه ستيزه جويند رام گردند ، و همواره خدا را - كه بخششهاى او بىشمار است و نعمتهايش بسيار - در پاره‌اى از روزگار پس از پاره‌اى ديگر ، و در زمانى ميان آمدن دو پيامبر ، بندگانى است كه از راه انديشه با آنان در راز است ، و از طريق خرد دمساز ، و آنان چراغ هدايت را بر افروختند به نور بيدارى كه در\r\n","description":"","footnote":"","page_name":" 255 ","page_number":285},
  {"content":"\r\nگوشها و ديده‌ها و دلها توختند . ايام خدا را فراياد مردمان مىآرند ، و آنان را از بزرگى و جلال او مىترسانند . همانند نشانه‌هايند كه در بيابانهاى بى نشان بر پايند . آن كه راه ميانه را پيش گيرد ، بستايندش و به نجات مژده دهندش ، و آنان كه راه راست يا چپ را پيش گيرد ، روش وى را زشت شمارند ، و از تباهىاش بر حذر دارند ، و اين چنين ، چراغ ظلمتها بوده‌اند و راهنما در شبهتها . و همانا ياد خدا را مردمانى است كه آن ياد آنان را جايگزين زندگى - جهان فانى - است . نه بازرگانى سرگرمشان ساخته ، و نه خريد و فروخت ياد خدا را از دل آنان انداخته . روزهاى زندگانى را بدان مىگذرانند ، و نهى و منع خدا را - در آنچه حرام فرموده - به گوش بيخبران مىخوانند . به داد فرمان مىدهند ، و خود از روى داد كار مىكنند ، و از كار زشت باز مىدارند ، و خود از زشتكارى به كنارند . گويى دنيا را سپرى كرده و به آخرت درند ، و آنچه از پس دنياست ديده‌اند ، و بر نهان برزخيان آگاهند كه چه مدتى است در آن به سر مىبرند ، و قيامت وعده‌هايش را براى آنان محقق داشته است ، و آنان براى مردم دنيا پرده از آن برداشته‌اند . گويى مىبينند آن را كه مردم نمىبينند و مىشنوند آن را كه مردم نمىشنوند . و اگر در خرد خود صورت آنان را بنگارى . و مقاماتى پسنديده را كه در آن به سر مىبرند و مجلسهايى را كه بدان اندرند ، در نظر آرى ، كه چسان دفتر كردارهاشان را گشاده‌اند و براى محاسبهء نفس آماده ، و مىانديشند كه چه كارهاى بزرگ و كوچك را كه بدان مأمور بودند ، واگذاشتند ، يا از كارهايى بازداشته شدند ، كه كردن آن را به افراط روا داشتند ، بار سنگين گناهان خويش را بر پشت نهادند ، و در برداشتن آن به ناتوانى در افتادند ، گريه‌شان شكسته در گلو ، با ناله پرسان و پاسخگو . به پروردگار خود فرياد بر مىدارند ، پشيمانند و به گناه اعتراف دارند ، - هم در آن حال - نشانه‌هاى رستگارى را ببينى و چراغهاى شبان تارى ، گرداگردشان فرشتگان ، آرامششان در جسم و جان درهاى آسمان به روى آنان گشاده ، كرسيهاى كرامت براىشان نهاده آنجا كه\r\n","description":"","footnote":"","page_name":" 256 ","page_number":286},
  {"content":"\r\nخدا از حالشان آگاه است و از كوشششان خشنود و مقامشان نزد او محمود ، دست دعا به خدا بر مىدارند ، و آمرزش او را اميدوارند . درويشانىاند در گرو بخشش حق مانده ، اسيرانى در ساحت عظمت او خوار نشانده . درازى مدّت اندوه دلهاشان را شكسته و گريهء فراوان ديده‌هاشان را خسته . هر در خواهش از خدا كه فراز است ، دستى از آنان به كوفتن آن دراز است . از كسى مىخواهند كه پهنهء بخشش او را تنگى نيست ، و خواهندگانش را نوميدى نيست . پس حساب نفس خود را براى خود گير كه ديگران را حسابرسى است - چير - .\r\n( 223 )\r\n\r\nو از سخنان آن حضرت است\r\nكه هنگام تلاوت * ( يا أَيُّهَا الإِنْسانُ ما غَرَّكَ بِرَبِّكَ الْكَرِيمِ ) * برگفت انسان - از هر سؤالى دليلش بىپاتر است ، و از هر فريب خورده عذرش ناپذيراتر . چون به شناخت خود نادان است خود را پسندد . و بر خود نازان است . اى انسان ! تو را بر گناه چه چير كرده است ؟ و بر پروردگارت چنين دلير ؟ چرا به كشتن خود ناپژمانى ، مگر دردت را درمان نيست ، و يا بيداريت از اين خواب گران نيست ؟ تو كه بر ديگرى مهربانى چرا در كار خود وامىمانى ؟ بسا كه يكى را در تابش آفتاب بينى و او را به سايه آرى ، يا بر گرفتارى كه بيمارى وى را گداخته از روى رحمت اشك بارى ! پس چه تو را بر درد خود شكيبا نمود ، و در مصيبتت توانايى بخشود ، و در گريستن بر نفس خويش كه نزد تو گرانبهاترين جانهاست ، به شكيبايىات امر فرمود ؟ و چگونه بيم كيفرى بيدارت نمىسازد كه شبانگاه بر تو بتازد .\r\nحالى كه با نافرمانى خدا خود را - تباه ساخته‌اى - و در پنجهء قهرش انداخته . پس سستى دل را با پايدارى درمان كن ، و خواب غفلت ديده‌ات را به بيدارى . و طاعت خدا را بپذير و به ياد او انس گير . و به خاطر آر آن گاه كه تو\r\n","description":"","footnote":"","page_name":" 257 ","page_number":287},
  {"content":"\r\nروى از او گردانده‌اى او روى به تو گرداند و تو را به خواستن بخشايش از خود مىخواند و - جامهء - كرم خويش بر تو مىپوشاند ، و تو از او رويگردانى و ديگرى را خواهان . پس چه نيرومند است و بزرگوار ، و چه ناتوانى تو و بىمقدار ، و چه گستاخ در نافرمانى پروردگار . در سايهء پوشش او مىآرامى ، و در پهنهء بخشايش او مىخرامى ، نه بخشش خويش را از تو بريده ، و نه پردهء خود را بر تو دريده ، بلكه چشم به هم زدنى بى احسان او به سر نبرده‌اى ، در نعمتى كه بر تو تازه گردانيده ، يا گناهى كه بر تو پوشانيده ، يا از بلاييت رهانيده . - با نافرمانى اين چنين به نعمتش اندرى - پس چه گمان به دو برى ، اگر وى را فرمان برى ؟ به خدا اگر اين رفتار ميان دو كس بود كه در قوّت برابر بودند ، و در قدرت همبر - و تو يك تن از آن دو بودى - ، نخست خود را محكوم مىنمودى كه رفتارت نكوهيده است و كردارت ناپسنديده . سخن به راست بگويم ، دنيا تو را فريفته نساخته ، كه تو خود فريفتهء دنيايى و بدان پرداخته . آنچه را مايهء عبرت است برايت آشكار داشت ، و ميان تو و ديگرى فرقى نگذاشت . او با دردها كه به جسم تو مىگمارد ، و با كاهشى كه در نيرويت پديد مىآرد ، راستگوتر از آن است كه با تو دروغ گويد و وفادارتر از آنكه با تو راه خيانت پويد ، و بسا نصيحتگويى از سوى دنيا كه وى را متهم داشتى و راستگويى كه گفتهء او را دروغ پنداشتى . اگر در پى شناخت او باشى در خانه‌هاى ويران ، و سرزمينهاى خالى از مردمان ، اندرزهايى چنان نيكو فراياد تو آرد ، و نمونه‌هايى براى گرفتن پند پيش چشمت دارد ، كه او را همانند دوستى يا بى مهربان ، و از بدبختى و تباهىات نگران ، و دنيا خانه‌اى است خوب براى كسى كه آن را چون خانه نپذيرد ، و محلى است نيكو براى آن كه آن را وطن خويش نگيرد ، و همانا فردا خوشبختان دنيا آنانند كه امروز از آن گريزانند . آن گاه كه زمين لرزيدن گيرد - و صرصر مرگ وزيدن - ، و رستاخيز روى آرد ، با همهء هراس كه دارد ، و به هر كيش پيروانش پيوندند و به هر پرستنده پرستندگانش و به هر مهتر فرمانبرانش . پس ديده‌اى در فضا گشاده و گامى آهسته در زمين نهاده نماند ، جز كه در ترازوى داد و محكمهء عدالت بنياد\r\n","description":"","footnote":"","page_name":" 258 ","page_number":288},
  {"content":"\r\nحق تعالى جزايى را كه در خور است ستاند . پس بسا حجت كه آن روز باطل و ناپسنديده باشد ، و دستاويزهاى عذر كه بريده . پس در كار خويش بكوش ، تا عذرى آورى كه پايدار باشد ، و حجتى كه استوار . و آن را بگير كه براى تو مىماند - و آن نيكويى كردار است - از آنچه براى آن نخواهى ماند - كه جهان ناپايدار است - و سفر خود را آماده باش و به برق نجات ديده گشاده و بارگى جد و جهد را بار برنهاده .\r\n( 224 )\r\n\r\nو از سخنان آن حضرت است\r\nبه خدا ، اگر شب را روى اشتر خار مانم بيدار ، و از اين سو بدان سويم كشند در طوقهاى آهنين گرفتار ، خوشتر دارم تا روز رستاخيز بر خدا و رسول ( ص ) در آيم ، بر يكى از بندگان ستمكار ، يا اندك چيزى را گرفته باشم به ناسزاوار . و چگونه بر كسى ستم كنم به خاطر نفسى كه به كهنگى و فرسودگى شتابان است و زمان ماندنش در خاك دراز و فراوان . به خدا عقيل را ديدم پريش و سخت درويش . از من خواست تا منى از گندم شما به دو دهم ، و كودكانش را ديدم از درويشى موى ژوليده ، رنگشان تيره گرديده گويى بر چهره‌هاشان نيل كشيده ، و پى در پى مرا ديدار كرد و گفتهء خود را تكرار . گوش به گفته‌اش نهادم ، پنداشت دين خود را به دو دادم ، و در پى او فتادم ، و راه خود را به يكسو نهادم . پس آهنى براى او گداختم ، و به تنش نزديك ساختم ، چنان فرياد برآورد ، كه بيمار از درد . نزديك بود از داغ آن بگدازد ، - و قالب تهى سازد - . او را گفتم نوحه گران بر تو بگريند ، گريستن مادر به داغ فرزند ، از آهنى مىنالى كه انسانى به بازيچه آن را گرم ساخته و مرا به آتشى مىكشانى كه خداى جبارش به خشم گداخته ؟ تو بنالى از آزار و من ننالم از سوزش - خشم كردگار - و شگفتتر از آن اين كه شب هنگام كسى ما را ديدار كرد ، و ظرفى سرپوشيده آورد . - درونش حلوايى - سرشته ، - با روغن و قند آغشته - چنانش ناخوش داشتم كه گويى آب دهان مار بدان\r\n","description":"","footnote":"","page_name":" 259 ","page_number":289},
  {"content":"\r\nآميخته با زهر مار بر آن ريخته . گفتم : صله است يا زكات ، يا براى رضاى خداست كه گرفتن صدقه بر ما نارواست ؟ گفت : نه اين است و نه آن است بلكه ارمغان است . گفتم : مادر بر تو بگريد ! آمده‌اى مرا از راه دين خدا بگردانى يا خرد آشفته‌اى يا ديو گرفته ، يا به بيهوده سخن ميرانى ؟ به خدا ، اگر هفت اقليم را با آنچه زير آسمانهاست به من دهند ، تا خدا را نافرمانى نمايم و پوست جوى را از مورچه‌اى به ناروا بربايم ، چنين نخواهم كرد . و دنياى شما نزد من خوارتر است از برگى در دهان ملخ كه آن را مىخايد و طعمهء خود مىنمايد . على را چه كار با نعمتى كه نپايد و لذتى كه به سر آيد ؟ پناه مىبريم به خدا از خفتن عقل و زشتى لغزشها و از او يارى مىخواهيم .\r\n( 225 )\r\n\r\nو دعايى از آن حضرت است .\r\nخدايا ! به توانگرى آبرويم را نگاه دار ، و به تنگدستى حرمتم را ضايع مگذار ، تا روزى خواهم از بندگان روزيخوارت ، و مهربانى جويم از آفريدگان بد كردارت . و به ستودن كسى مبتلا شوم كه به من عطايى ارزانى داشته ، و به نكوهيدن آن كس فريفته گردم كه بخشش خود را از من باز داشته و گذشته از اين - گفتار - در بخشيدن و باز داشتن « تو بر همه چيز توانايى » و صاحب اختيار !\r\n( 226 )\r\n\r\nو از خطبه‌هاى آن حضرت است\r\nدنيا خانه‌اى است فرا گرفتهء بلا ، شناخته به بيوفايى و دغا . نه به يك حال پايدار است ، و نه مردم آن از سلامت برخوردار . دگرگونى پذيرد ، رنگى دهد و رنگ ديگر گيرد . زندگى در آن ناباب است ، و ايمنى در آن ناياب ، و مردم دنيا نشانه‌هايند ، كه آماجشان سازد . تيرهاى خود به آنان افكند و به كام مرگشان در اندازد . و بندگان خدا ! بدانيد كه شما و آنچه در آنيد ، به راه آنان كه پيش از\r\n","description":"","footnote":"","page_name":" 260 ","page_number":290},
  {"content":"\r\nشما بودند روانيد كه زندگانىشان از شما درازتر بود ، و خانه‌هاشان بسازتر و يادگارهاشان ديريازتر . كنون آواهاشان نهفته شد ، و بادهاشان فرو خفته .\r\nتنهاشان فرسوده گرديد ، خانه‌هاشان تهى ، و نشانه‌هاشان ناپديد . كاخهاى افراشته و بالشهاى انباشته را به جا نهادند ، و زير خرسنگها و درون گورهاى به هم چسبيده فتادند ، جايى كه آستانه‌اش را ويرانى پايه است ، و استوارى بنايش را خاك ، مايه . جاى آن نزديك است ، و باشندهء آن دور و به كنار ، ميان مردم محله‌اى ترسان ، به ظاهر آرام و در نهان گرفتار . نه در جايى كه وطن گرفته‌اند ، انس گيرند و نه چون همسايگان يكديگر را پذيرند . با آن كه نزديك به هم آرميده‌اند خانهء هم را نديده‌اند و چسان يكديگر را ديدار كنند كه فرسودگىشان خرد كرده است ، و سنگ و خاك آنان را در كام فرو برده . گويى شما هم به جايى رفته‌ايد كه آنان رفته‌اند ، و آن خوابگاه به گروتان برداشته و آن امانت جاى شما را در كنار خود داشته . پس چگونه خواهيد بود اگر كار شما به سر آيد و گورها گشايد ؟ « آن هنگام آزموده مىشود هر كس بدانچه پيشاپيش فرستاده ، و بازگردانيده مىشوند به سراغ خدا كه مولاى راستين آنهاست و به كارشان نيايد آنچه به دروغ بر مىبافتند . »\r\n( 227 )\r\n\r\nو دعايى از آن حضرت است\r\nخدايا ! تو به دوستانت از همه بىپژمانترى ، و براى آنان كه به تو توّكل كنند از هر كس كاردانتر . بر نهانىهاشان بينايى و به درونهاشان آگاه ، و بر مقدار بينش آنان دانا . رازهاشان نزد تو آشكار است ، و دلهاشان در حسرت ديدار تو داغدار . اگر غربتشان به وحشت در اندازد ، ياد تو آنان را آرام سازد ، و اگر مصيبتها بر آنان فرو بارد به تو پناه آرند و روى به درگاه تو دارند ، چه مىدانند سر رشتهء كارها به دست توست ، و از قضايى خيزد كه پاى بست توست .\r\n","description":"","footnote":"","page_name":" 261 ","page_number":291},
  {"content":"\r\nخدايا ! اگر در پرسش خود درمانم يا راه پرسيدن را ندانم ، صلاح كارم را به من نما و دلم را بدانچه رستگارى من در آن است متوجه فرما ! كه چنين كار از راهنماييهاى تو ناشناخته نيست و از كفايتهاى تو ناساخته نه . خدايا ! كار مرا به بخشايش خود واگذار ، نه به عدالت - اى بخشندهء كردگار - .\r\n( 228 )\r\n\r\nو از سخنان آن حضرت است\r\nخدايش پاداش دهاد ، بدانچه آزموده شد و انجام داد . كجيها را راست كرد و بيماريها را به صلاح آورد ، فتنه را پشت سر انداخت و سنّت را بر پا ساخت ، با دامن پاك در گذشت و با اندكى از آ ك . به خير آن رسيد و از شرّ آن رهيد ، فرمان خدا را گزارد ، و از او ترسيد چنان كه بايد ، رفت و امّت را واگذارد پراكنده كه فراهم نيايد و نه گمراه در آن راه برد و نه يابندهء راه با يقين به راهى كه يافته بنگرد .\r\n( 229 )\r\n\r\nو از گفته‌هاى آن حضرت است\r\n[ در وصف بيعت خود به هنگام خلافت ، و پيش از اين مانند آن با لفظهاى ديگرى گذشت . 
  ] و دستم را گشوديد ، بازش داشتم ، و آن را كشيديد ، نگاهش داشتم ، سپس بر من هجوم آورديد همچون شتران تشنه كه روز آب خوردن به آبگيرهاى خود در آيند - و دوش و بر هم را سايند - چندان كه - از هجوم مردمان - بند پاى افزار بريد وردا افتاد ، و ناتوان پامال گرديد . و خشنودى مردم در بيعت من بدانجا رسيد كه خردسال شادمان شد و سالخورده لرزان لرزان بدانجا روان ، و بيمار - براى بيعت - خود را بر پا مىداشت ، و دختران جوان - براى ديدن آن منظره - سر برهنه دوان .\r\n","description":"","footnote":"","page_name":" 262 ","page_number":292},
  {"content":"\r\n( 230 )\r\n\r\nو از خطبه‌هاى آن حضرت است\r\nهمانا ترس از خدا كليد درستى كردار است ، و اندوختهء قيامت را به كار ، و از هر بندگى موجب رهايى ، و رهايى از هر تباهى . بدان حاجت خواهنده روان است ، و بدان گريزنده در امان ، و خواسته‌ها در دسترس خواهان . پس كار كنيد حالى كه عمل « به سوى خدا بالا مىرود » و توبه سود مىدهد ، و دعا شنيده مىشود و آرامش بر قرار است ، و خامه‌ها به كار . و در كارها پيشدستى كنيد در عمرى كه واپس رونده است ، و بيماريى - كه از كار - بازدارنده - است ، يا مرگى كه رباينده است ، كه مرگ به هم زنندهء لذّتها و شادمانى شماست ، و تيره كنندهء خواهشهاى نفسانى ، و دور كننده از مقصدهاى - اين جهانى - ديدار كننده‌اى است كه او را نپذيرند ، همتايى است كه شكست نخورد . كينه‌خواهى است كه پى او را نگيرند . حلقه‌هاى ريسمانهايش را بر شما انداخته است ، و سختيهايش فراتان گرفته ، و پيكانهاش را به سوىتان روانه ساخته . قهرش سترگ است و دشمنىاش در پى هم ، و خطا در آسيبش كم . زودا كه ابرهاى تيرهء مرگ بر شما سايه افكند و دردهايش را هر دم سختتر كند و تاريكيهاى مرحلهء جان كندن ، و از خود بى خود شدن و بيهوش بودن . و رنج گرفته شدن جان ، و پرده‌هاى تاريك مرگ يكديگر را پوشان ، و طعم ناخوشايند آن . گويى ناگهان مرگ بر شما تاخته و گفتگوهاتان را خاموش ساخته ، و جمعيتتان را پراكنده و نشانه‌هاتان را از ميان برده ، و خانه‌هاتان را تهى كرده و ميراث خوراهاتان را بر انگيخته تا گرد شوند و مرده ريگتان را ميان يكديگر قسمت كنند : از دوستى گزيده كه سودى نرساند ، و خويشاوندى غمين كه - بلايى - باز نگرداند . و به غم شادمانى كه اندوه نداند . پس بر شما باد به كوشش و كوشيدن ، و ساخته شدن و آماده گرديدن . و برداشتن توشه‌اى كه به كار آيد ، از منزلى كه بايد . و مفريبد شما را دنيا چنان كه فريفت كسانى را كه پيش از شما بودند ، از آنان كه گذشتند و رفتند و جاى خويش تهى هشتند . آنان كه دنيا را دوشيدند و شرنگ فريبش را نوشيدند . نابود كردند آنچه را به كار آيد و كهنه كردند آن را كه نو بايد . !\r\n","description":"","footnote":"","page_name":" 263 ","page_number":293},
  {"content":"\r\nخانه‌هاشان گورستان شد و دارايىشان مرده ريگ اين و آن . آن را كه نزدشان آيد نشناسند كيست ، و آن را كه براىشان بگريد ننگرند كه گريست ؟\r\nو آن را كه بخواندشان پاسخ ندهند كه سخنت چيست . پس ، از دنيا بپرهيزيد كه سخت بيوفاست و فريبنده . نيرنگبازى است بخشنده و منع كننده ، از اين دست پوشنده ، از آن دست رخت كننده . نه آسايشش بپايد ، و نه رنجش به سرآيد ، و نه بلايش بياسايد .\r\nو از اين خطبه است ، در صفت زاهدان\r\nمردمى بودند در دنيا ، كه نمىدانستند دنيا چيست ، در آن چون كسى به سر بردند كه از مردم دنيا نيست . كار از روى بصيرت كردند و در آنچه از آن پرهيزشان بايد سبقت جستند . تنهاشان - اينجا به كوشش است ليكن به حقيقت - ميان مردم آخرت در گردش است . مردم دنيا را مىبينند كه مرگ تنهاشان را بزرگ مىپندارند ، اما آنان مرگ دلهاى زندگان را بزرگتر مىشمارند .\r\n( 231 )\r\n\r\nو از خطبه‌هاى آن حضرت است\r\nكه در ذوقار ، هنگامى كه به بصره مىرفت خواند ، واقدى آن را در كتاب جمل آورده است . آنچه را به دو فرمودند آشكار گرداند ، و پيامهاى پروردگارش را رساند . پس خدا به دو شكستها را بست ، و گشادگيها را به هم پيوست . و خويشاوندان را كه دشمن بودند به دو ، با هم مهربان ساخت از آن پس كه دشمنى سينه‌هاشان را مىسوخت و كينه‌هاى افروخته دلهاشان را مىگداخت .\r\n( 232 )\r\n\r\nو از سخنان آن حضرت است\r\n[ كه به عبد اللَّه بن زمعة فرمود ، و عبد اللَّه از شيعيان او بود ، در خلافت امام نزد او آمد و مالى از - بيت المال - خواست امام ( ع ) فرمود : 
  ]\r\n","description":"","footnote":"","page_name":" 264 ","page_number":294},
  {"content":"\r\nاين مال نه از آن من است و نه از آن تو . بلكه فيىء است ، و از آن همهء مسلمانان ، و براى به خدمت گرفتن شمشير آنان . اگر تو در جنگ با آنان يار باشى چون ايشان ، از مال برخوردار باشى ، و گرنه آنچه به دست آورند ، نبايد ديگران بخورند .\r\n( 233 )\r\n\r\nو از سخنان آن حضرت است\r\nبدانيد كه زبان پاره‌اى است از انسان . اگر آدمى سخن گفتن نتواند ، زبان او را گويا نگرداند ، و اگر بر گفتار توانا بود ، گويايى به زبان مجال درنگ ندهد . ما اميران گفتاريم . سخن - به تعليم ما - ريشه دوانيده و شاخه‌هاى خود را بر سر ما تنيده . بدانيد خدايتان بيامرزاد ! شما در زمانى به سر مىبريد كه گويندهء حق اندك است در آن ، و زبان در گفتن راست ناتوان . آنان كه با حقّاند خوارند و مردم به نافرمانى - خدا - گرفتار ، و سازش با يكديگر را پذيرفتار . جوانشان بدخو و پيرشان گنهكار . عالمشان دورو ، قارىشان سود خودجو - نه خردشان سالمند را حرمت نهد ، و نه توانگرشان مستمند را كمك دهد .\r\n( 234 )\r\n\r\nو از سخنان آن حضرت است\r\n[ - ذعلب يمانى از احمد پسر قتيبه ، از عبد اللَّه پسر يزيد ، از مالك پسر دحيه روايت كند كه : نزد امير المؤمنين ( ع ) بودم ، سخن از اختلاف مردم رفت . امام فرمود : 
  ] سرشت مردمان از يكديگر جداشان ساخته است ، و ميانشان تفرقه انداخته ، كه تركيبشان از پاره‌اى زمين است كه شور و يا شيرين است ، و خاكى درشت يا نرمين . پس ، آنان به اندازهء نزديكى زمينشان با هم\r\n","description":"","footnote":"","page_name":" 265 ","page_number":295},
  {"content":"\r\nسازوارند ، و به مقدار اختلاف آن از يكديگر به كنار . پس نيكو چهره‌اى بينى كانا و كوتاه همتى دراز بالا و نيكوكردارى زشت منظر ، و خرد جثه‌اى ژرفنگر ، و نيك سريرتى با سيرت ناخوش و سرگشته دلى آشفته هش ، و گشاده زبانى گويا با دلى آگاه و بينا .\r\n( 235 )\r\n\r\nو از گفته‌هاى آن حضرت است\r\n[ هنگامى كه رسول خدا ( ص ) را مىشست و كفن مىكرد ، گفت : 
  ] پدرم و مادرم فدايت باد ، با مرگ تو رشته‌اى بريد كه در مرگ جز تو - كس چنان نديد - پايان يافتن دعوت پيامبران و بريدن خبرهاى آسمان ، چنان كه - مرگت - ديگر مصيبت زدگان را به شكيبايى واداشت و همگان را در سوكى يكسان گذاشت ، و اگر نه اين است كه به شكيبايى امر فرمودى ، و از بيتابى نهى نمودى ، اشك ديده را با گريستن بر تو به پايان مىرسانديم . و درد همچنان بى درمان مىماند ، و رنج و اندوه ، هم سوگند جان ، و اين زارى و بيقرارى در فقدان تو اندك است ، ليكن مرگ را باز نتوان گرداند ، و نه كس را از آن توان رهاند . پدر و مادرم فدايت ، ما را در پيشگاه پروردگارت به ياد آر و در خاطر خود نگاه دار !\r\n( 236 )\r\n\r\nو از گفته‌هاى آن حضرت است\r\nكه آنچه را پس از هجرت رسول ( ص ) رخ داد ، تا هنگامى كه خود در مدينه به دو رسيد در آن آورده . در پى رسول خدا ( ص ) بودم و هر جا خبر او پرسيدم ، و شنودم تا به « عرج » رسيدم [ در گفتارى طولانى آمده است . 
  ] [ گفتهء آن حضرت « فأطأه ذكره » از گفته‌هايى است در نهايت ايجاز\r\n","description":"","footnote":"","page_name":" 266 ","page_number":296},
  {"content":"\r\nو فصاحت ، و قصد او اين است كه از هنگام بيرون شدنم از مكَّه تا به عرج ، خبرهاى او را به من مىدادند ، و از آن معنى بدين كنايهء شگفت تعبير كرده است . 
  ]\r\n( 237 )\r\n\r\nو از خطبه‌هاى آن حضرت است\r\nبه كار برخيزيد ! اكنون كه زندگى به ساز است ، و دفترها گشوده و در توبه باز . رويگرداننده را خوانده‌اند ، و گناهكار را اميدوار گردانده . از آن پيش كه چراغ عمل خاموش شود ، و فرصت از دست برود ، و در توبه را ببندند و فرشتگان به آسمان بالا روند . پس مرد بايد براى خود بكوشد تا تواند ، و از زنده براى مرده سود ستاند ، و از آنچه نپايد براى آنچه برقرار است و از چيزى كه رونده است براى جايى كه پايدار است . رستگار مردى است كه از خدا ترسيد در عمرى كه به دو دادند ، و مهلتى كه برايش نهادند ، و نفس خود را مهار كرد و رشته‌اى كه بايد به سرش در آورد و بدان از نافرمانيهاى خدايش نگاه داشت و به راه فرمانبردارى او واداشت .\r\n( 238 )\r\n\r\nو از سخنان آن حضرت است در بارهء دو داور عراق و شام و نكوهش شاميان\r\nدرشتخويانى دون پايه ، بندگانى فرومايه از هرگوشه‌اى گرد آوريده ، و از اين سو و آن سو چيده . مردمى كه بايستى احكام دينشان اندوزند و ادبشان بياموزند ، و تعليمشان دهند و كار آزموده‌شان كنند ، و بر آنان سرپرست بگمارند ، و دستشان گيرند و - آزادشان نگذارند - نه از مهاجرانند و نه از انصار ، و نه از آنان كه در خانه ماندند - در ايمان استوار .\r\nآگاه باشيد كه مردم براى خود كسى را گزيدند كه بدانچه دوست مىدارند از همه نزديكتر است ، و شما كسى را گزيديد كه بدانچه ناخوش\r\n","description":"","footnote":"","page_name":" 267 ","page_number":297},
  {"content":"\r\nمىشماريد از همه نزديكتر . ديديد ديروز عبد اللَّه پسر قيس چه مىگفت :\r\n« فتنه‌اى آغاز شده است ، پس زه كمانهاى خود را باز كنيد و شمشيرهاى خويش را در نيام نهيد . » اگر ابو موسى در آنچه گفت راستگو بود ، با آمدنش - نزد ما - بى آنكه مجبور باشد خطا كرد ، و اگر دروغگو بود راه تهمت را بر خود وا كرد . عبد اللَّه پسر عباس را روبروى عمرو پسر عاص بگماريد ، فرصتى را كه هست غنيمت شماريد و شهرهاى دور دست را در دست خود نگاه داريد ! نمىبينيد چگونه در آن شهرها آتش جنگ سوزان است ، و خان و مانها ويران .\r\n( 239 )\r\n\r\nو از خطبه‌هاى آن حضرت است كه در آن خاندان محمد ( ص ) را ياد كند\r\nآنان دانش را زنده كننده‌اند ، و نادانى را ميراننده ، بردبارىشان شما را از دانش آنان خبر دهد و برون آنان از نهان و خاموش بودنشان از حكمت بيان . نه با حق ستيزند و نه در آن خلاف دارند ، ستونهاى دينند و پناهگاهها - كه مردمان را - نگاه مىدارند . حق به آنان به جاى خود بازگرديد ، و باطل از آنجا كه بود رانده شد و زبانش از بن بريد . دين را چنان كه بايد ، دانستند و فرا گرفتند و به كار بستند ، نه كه تنها آن را شنفتند و به ديگران گفتند كه راويان دانش بسيارند ، ليكن پاسداران آن اندك به شمار .\r\n( 240 )\r\n\r\nو از سخنان اوست به عبد اللَّه پسر عباس\r\n[ عبد اللَّه نامه‌اى از عثمان براى او آورد ، هنگامى كه عثمان را در حصار گرفته بودند ، از امام خواسته بود تا به ينبع ، بر سر مال خود رود تا مردم نام او را براى خلافت كمتر برند ، و پيشتر هم از امام چنين خواسته بود ، امام فرمود : 
  ]\r\n","description":"","footnote":"","page_name":" 268 ","page_number":298},
  {"content":"\r\nپسر عباس ! عثمان جز اين نمىخواهد كه من چون شتر آبكش بوم ، با دلوى بزرگ پيش آيم و پس روم . به من فرستاد تا بيرون روم ، سپس فرستاد تا بازگردم و اكنون فرستاده است تا بيرون شوم . به خدا كوشيدم آزار مردم را از او باز دارم ، چندان كه ترسيدم در اين كار گناهكارم .\r\n( 241 )\r\n\r\nو از سخنان آن حضرت است\r\nكه در آن ياران خود را براى جهاد بر مىانگيزاند و خدا گزاردن سپاس خود را در گردن شما نهاده است ، و كار - حكومت - خويش را - در دستتان - گذارده ، و در مسابقت جايى محدود فرصتتان داده تا براى پيش افتادن - برخيزيد - و با يكديگر بستيزيد . پس ميان را استوار ببنديد ، و زيادت دامن را براى كار در چينيد ، كه نتوان هم - نقش مهترى - بر صفحهء انديشه بست ، و هم بر خوان مهمانى - آسوده - نشست . چه بسيار خواب - شبانگاه - كه تصميمهاى روز را در هم شكست و - گرد - تاريك - فراموشى - كه بر آيينهء همتّها نشست . [ و درود و سلام بسيار بر سيّد ما محمد ( ص ) ، پيامبرى كه ناخوانا بود و نا نويسا ، و بر خاندان او كه چراغهاى شبهاى تارند و دستاويزهاى استوار . 
  ]\r\n","description":"","footnote":"","page_name":" 269 ","page_number":299},
  {"content":"\r\n\r\nباب گزيدهء نامه‌هاى مولاى ما امير مؤمنان است ،\r\nبه دشمنان و فرمانگزاران او در شهرها ، و در اين باب گزيده‌اى از عهدنامه‌ها به كاركنانش و وصيتها كه به كسان و يارانش فرموده ، آمده است .\r\n","description":"","footnote":"","page_name":" 270 ","page_number":300},
  {"content":"\r\n« 1 »\r\n\r\nاز نامه‌هاى اوست به مردم كوفه ، هنگامى كه از مدينه به بصره مىرفت\r\nاز بندهء خدا ، على امير مؤمنان ، به مردم كوفه كه در ميان انصار پايه‌اى ارجمند دارند ، و در عرب مقامى بلند ! من شما را از كار عثمان آگاه مىكنم ، چنان كه شنيدن آن همچون ديدن بود : مردم بر عثمان خرده گرفتند . من يكى از مهاجران بودم بيشتر خشنودى وى را مىخواستم و كمتر سرزنشش مىنمودم ، و طلحه و زبير آسانترين كارشان آن بود كه بر او بتازند ، و برنجانندش و ناتوانش سازند . عايشه نيز سر برآورد و خشمى را كه از او داشت ، آشكار كرد و مردمى فرصت يافتند و كار او را ساختند . پس مردم با من بيعت كردند ، نه نادلخواه و نه از روى اجبار بلكه فرمانبردار و به اختيار . و بدانيد كه مدينه مردمش را از خود راند ، و مردم آن در شهر نماند .\r\nديگ آشوب جوشان گشت ، و فتنه بر پاى و خروشان . پس به سوى امير خود شتابان بپوييد و در جهاد با دشمنتان بر يكديگر پيشى جوييد ! ان شاء اللَّه .\r\n","description":"","footnote":"","page_name":" 271 ","page_number":301},
  {"content":"\r\n« 2 »\r\n\r\nو از نامه‌هاى آن حضرت است به مردم كوفه پس از گشودن بصره\r\nو خدا شما مردم شهر را پاداش دهاد ! از سوى خاندان پيامبرتان ( كه درود خدا بر او باد ) نيكوترين پاداش كه فرمانبران خود را بخشد و سپاسگزاران نعمتش را دهد كه شنيديد و پذيرفتيد و خوانده شديد و پاسخ گفتيد .\r\n« 3 »\r\n\r\nو از نامهء آن حضرت است كه به شريح پسر حارث ، قاضى خود ، نوشت\r\n[ گفته‌اند شريح پسر حارث ، قاضى امير مؤمنان ( ع ) ، در خلافت آن حضرت خانه‌اى به هشتاد دينار خريد ، چون اين خبر به امام رسيد او را طلبيد و فرمود : 
  ] به من خبر داده‌اند خانه‌اى به هشتاد دينار خريده‌اى و سندى براى آن نوشته‌اى ، و گواهانى بر آن گرفته‌اى ؟ [ شريح گفت : آرى ، امير مؤمنان چنين بوده است : امام نگاهى خشمگين به دو كرد ، سپس فرمود : 
  ] شريح ! به زودى كسى به سر وقتت مىآيد كه به نوشته‌ات نمىنگرد و از گواهت نمىپرسد ، تا آنكه تو را از آن خانه بيرون كند و بردارد و تهى دست به گورت سپارد . پس شريح ! مبادا اين خانه را از جز مال خود خريده باشى يا بهاى آن را از جز حلال به دست آورده ، چه ، آن گاه خانهء دنيا را زيان كرده‌اى و خانهء آخرت را از دست داده . اگر آن گاه كه اين خانه را خريدى نزد من مىآمدى ، براى تو سندى مىنوشتم بدينسان ، پس رغبت نمىكردى به خريدن خانه به درهمى يا افزون از\r\n","description":"","footnote":"","page_name":" 272 ","page_number":302},
  {"content":"\r\nآن ، و سند چنين است : اين خانه‌اى است كه خريده است آن را بنده‌اى خوار ، از مرده‌اى كه او را از جاى برخيزانده‌اند براى كوچ و بستن بار . از او خانه‌اى از خانه‌هاى فريب خريده است ، در كويى كه سپرى شوندگان جاى دارند و تباه شوندگان - روز به سر آرند - . اين خانه از چهار سو ، در اين چهار حدّ جاى گرفته است :\r\nحدّ نخست بدانجا كه آسيبها و بلا در كمين است ، و حد دوم بدانجا كه مصيبتها جايگزين ، و حدّ سوّم به هوسى كه تباه سازد ، و حد چهارم به شيطانى كه گمراه سازد ، و در خانه به حدّ چهارمين گشاده است - و شيطان بدانجا ايستاده - . خريد اين فريفتهء آرزومند - اين خانه را - از اين كس كه اجل وى را از جاى كند . به بهاى برون شدن از قناعتى كه موجب ارجمندى است ، و درون شدن در ذلت و به دست آوردن - دنيا كه مايهء دردمندى است - و زيانى كه اين خريدار را در آنچه خريده رسد ، بر نا آرام دارندهء تنهاى پادشاهان است ، و گيرندهء جانهاى سركشان ، و درهم ريزندهء دولت فرعونان ، چون كسرا ، و قيصر ، و تبّع ، و حمير ، و آن كس كه مال بر مال نهاد و افزون داشت و ساخت و بر افراشت ، و زيور كرد و بياراست ، و اندوخت ، و به گمان خويش براى فرزند مايه توخت . بر اوست كه همگان را در جايگاه رسيدگى و حساب ، و محل پاداش و عقاب روانه كند آن گاه كه كار داورى به نهايت رسد ، « و آن جاست كه تباهكاران زيان برند » . بر اين سند خرد گواهى دهد هرگاه از بند هوا و دلبستگيهاى دنيا برون رود .\r\n« 4 »\r\n\r\nو از نامهء آن حضرت است به يكى از اميران سپاهش\r\nاگر به سايهء فرمانبرى بازگشتند ، چيزى است كه ما دوست مىداريم ، و\r\n","description":"","footnote":"","page_name":" 273 ","page_number":303},
  {"content":"\r\nاگر كارشان به جدايى و نافرمانى كشيد ، آن را كه فرمانت برد برانگيز ، و با آن كه نافرمانىات كند بستيز و بى نياز باش بدان كه فرمانت برد ، از آن كه از يارىات پاى پس نهد ، چه آن كه - جنگ - را خوش ندارد ، نبودنش بهتر است از بودن ، و نشستنش از برخاستن و يارى نمودن .\r\n« 5 »\r\n\r\nو از نامهء آن حضرت است به اشعث پسر قيس ( عامل آذربايجان )\r\nكارى كه به عهدهء توست نانخورش تو نيست بلكه بر گردنت امانتى است . آن كه تو را بدان كار گمارده ، نگهبانى امانت را به عهده‌ات گذارده . تو را نرسد كه آنچه خواهى به رعيت فرمايى ، و بى دستورى به كارى دشوار در آيى . در دست تو مالى از مالهاى خداست عزّ و جلّ ، و تو آن را خزانه‌دارى تا آن را به من بسپارى . اميدوارم براى تو بدترين واليان نباشم ، و السلام .\r\n« 6 »\r\n\r\nو از نامهء آن حضرت است به معاويه\r\nمردمى كه با ابو بكر و عمر و عثمان بيعت كردند ، هم بدانسان بيعت مرا پذيرفتند . پس كسى كه حاضر است نتواند ديگرى را خليفه گيرد ، و آن كه غايب است نتواند كردهء حاضران را نپذيرد . شورا از آن مهاجران است و انصار ، پس اگر گرد مردى فراهم گرديدند و او را امام خود ناميدند ، خشنودى خدا را خريدند . اگر كسى كار آنان را عيب گذارد يا بدعتى پديد آرد او را به جمعى كه از آنان برون شده بازگردانند ، و اگر سرباز زد ، با وى پيكار رانند كه - راهى ديگر را پذيرفته - و جز به راه مسلمانان رفته ، و خدا را در گردن او در آرد آن را كه بر خود لازم دارد .\r\nمعاويه ! به جانم سوگند ، اگر به ديدهء خرد بنگرى و هوا را از سر به در\r\n","description":"","footnote":"","page_name":" 274 ","page_number":304},
  {"content":"\r\nبرى ، بينى كه من از ديگر مردمان از خون عثمان بيزارتر بودم ، و مىدانى كه از آن گوشه گيرى نمودم ، جز آنكه مرا متهم گردانى و چيزى را كه برايت آشكار است بپوشانى ، و السلام .\r\n« 7 »\r\n\r\nو از نامهء آن حضرت است به معاويه نيز\r\nاما بعد ! از تو پند نامه‌اى به من رسيد ، جمله‌هايى به هم پيوسته و نامه‌اى به الفاظ زيور بسته . از روى گمراهى نوشته‌اى و با بد انديشى روانه داشته‌اى . نامهء كسى كه نه بيناييش هست تا راهييش بنمايد ، و نه پيشوايى تا ارشادش فرمايد . هوا او را خواند و او پاسخش داد ، و گمراهى وى را راند ، و او در پى آن افتاد . گفت و ندانست چه گويد ، رفت و ندانست چه راهى را پويد .\r\nاز اين نامه است\r\nچه خلافت يك بار بيعت كردن است و دوباره در آن نتوان نگريست ، و براى كسى اختيار از سر گرفتن آن نيست . آن كه از بيعت جمع مسلمانان بيرون رود عيبجويى است ، و آن كه در آن دو دل باشد دو رويى .\r\n« 8 »\r\n\r\nو از نامهء آن حضرت است به جرير ، پسر عبد اللَّه بجلَّى\r\n، هنگامى كه او را نزد معاويه فرستاده بود اما بعد ! چون نامهء من به تو رسد ، معاويه را وادار تا كار را يكسره نمايد . دو دلى را بگذارد و به يكسو گرايد . سپس او را آزاد گذار در پذيرفتن جنگى كه مردم - شكست خورده - را از خانه‌هاشان برون اندازد ، يا آشتيى كه - وى را - خوار سازد . اگر جنگ را پذيرفت بيا ! و ماندن نزد او را نپذير ، و اگر آشتى را قبول كرد ، از او بيعت بگير ، و السلام .\r\n","description":"","footnote":"","page_name":" 275 ","page_number":305},
  {"content":"\r\n« 9 »\r\n\r\nو از نامهء آن حضرت است به معاويه\r\nپس مردم ما - قريش - خواستند پيامبرمان را بكشند و ريشهء ما را بكنند ، و در بارهء ما انديشه‌ها كردند و كارها راندند . از زندگى گوارامان باز داشتند و در بيم و نگرانى گذاشتند ، و ناچارمان كردند تا به كوهى دشوار گذار بر شويم ، و آتش جنگ را براى ما بر افروختند . امّا خدا خواست تا ما پاسدار شريعتش باشيم و نگاهدار حرمتش . مؤمن ما از اين كار خواهان مزد بود ، و كافر ما از تبار خويش حمايت مىنمود . از قريش آن كه مسلمان گرديد ، آزارى كه ما را بود ، به دو نمىرسيد ، چه يا هم سوگندى داشت كه پاس او را مىداشت يا خويشاوندى كه به يارى وى همّت مىگماشت ، پس او از كشته شدن در امان بود - و از گزند نانگران - .\r\nو رسول خدا ( ص ) چون كارزار دشوار مىشد و مردم پاى پس مىنهادند ، كسان خود را فراز مىداشت و بدانان يارانش را از سوزش نيزه‌ها و شمشيرها باز مىداشت ، چنان كه عبيده پسر حارث در نبرد بدر ، و حمزه در احد ، و جعفر در مؤته ، شهيد گرديد ، و آن كه اگر خواهم نام او بگويم ، خواست تا چون آنان فيض شهادت يابد ليكن اجلهاى آنان پيش افتاد و در مرگ او تأخير رخ داد . شگفتا ! از روزگار كه كار بدانجا كشيد تا مرا در پايهء كسى در آرند كه چون من پاى پيش ننهاد - و دستى به جهاد نگشاد - نه چون من اسلامش ديرينه است و نه او را چنين پيشينه ، جز آنكه كسى از روى ادعا چيزى را گويد كه نه من مىشناسم و نه خدا ، و سپاس خدا را در هر حال و هرجا . امّا خواست تو در سپردن كشندگان عثمان ، من در اين كار نگريستم و ديدم بر سپردن آنان به تو يا جز تو توانا نيستم . و به جانم سوگند ، اگر از گمراهى دست باز ندارى و دور جدايى خواهى را به سر نيارى به زودى بينى\r\n","description":"","footnote":"","page_name":" 276 ","page_number":306},
  {"content":"\r\nكه آنان در پى تواند ، و رنج جستنشان را در بيابان و دريا و كوه و صحرا بر تو نمىنهند ، ليكن آن خواستنى است تو را ناخوشايند و ديدارى نادلپسند ، و سلام بر آنان كه در خور سلامند .\r\n« 10 »\r\n\r\nو از نامهء آن حضرت است به دو نيز\r\nچه خواهى كرد ، اگر اين جامه‌هاى رنگين كه پوشيده‌اى به كنار شود - و آنچه درون توست آشكار - ؟ از دنيايى كه خود را زيبا نمايانده و با خوشيهايش فريبانده ، تو را خواند و پاسخش دادى ، و كشاند و در پى او افتادى ، و فرمان داد و گردن نهادى ، و همانا به زودى بازدارنده‌اى تو را بايستاند ، چنان كه هيچ سپريت از او نرهاند . پس از اين كار دست باز دار و برگ - روز - حساب فراهم آر ، و آماده باش چيزى را كه به سر وقت تو آيد ، و مشنو از گمراهان آن را كه نشايد ، و گر نكنى تو را بياگاهانم و از غفلتى كه در آن به سر مىبرى واقفت گردانم . همانا تو ناز پرورده‌اى هستى كه شيطانت در بند خود كشيده ، و به آرزوى خويش رسيده و چون جان و خون در تو دميده .\r\nمعاويه ! از كى شما زمامداران رعيت و فرماندهان امت بوده‌ايد ؟ نه پيشينه‌اى در دين داريد و نه شرفى مهين از زمان پيشين ، و پناه به خدا از گرفتارى به شقاوت ديرين . تو را مىترسانم از اين كه سرسختانه در فريب آرزوها درون باشى و در آشكارا و نهان دو گون . خواهان جنگى ؟ پس مردم را به يكسو بگذار و خود رو به من آر ! و دو سپاه را از كشتار بزرگ معاف دار ! تا بدانى پردهء تاريك بر دل كدام يك از ما كشيده است و ديدهء چه كس پوشيده . من ابو الحسنم ! كشندهء جدّ و دايى و برادر تو كه روز بدر بر آنان دست يافتم و سر آنان را شكافتم . آن شمشير را همراه دارم و با همان دل از دشمنم دمار برآرم . دين خود را ترك نگفته‌ام و پيامبرى تازه را\r\n","description":"","footnote":"","page_name":" 277 ","page_number":307},
  {"content":"\r\nنپذيرفته . من همان راهى را مىروم كه شما به اختيارش وانهاديد ، و در آن به ناخشنودى پا نهاديد . پندارى خون عثمان را مىخواهى ! تو مىدانى عثمان را چه كسانى كشتند . خواهان خون اويى ، از آنان بخواه ! مىبينم كه چون جنگ دندان به تو فرو برد به فرياد آيى - و - چون شتران كه از سنگينى بار بنالند ناله نمايى ، و مىبينم لشكريانت با ناشكيبايى از ضربتهاى دمادم و بلاهاى سخت و بر خاك افتادن در پى هم ، مرا به كتاب خدا بخوانند حالى كه كافرند و در انكار ، و يا بيعت كرده‌اند و از بيعت دست بردار .\r\n« 11 »\r\n\r\nو از سفارش آن حضرت است به لشكرى كه آنان را به سر وقت دشمن فرستاد\r\nچون به سر وقت دشمن رفتيد يا دشمن بر سر شما آمد ، لشكرگاهتان را برفراز بلنديها ، يا دامنهء كوهها ، يا بين رودخانه‌ها قرار دهيد تا شما را پناه و دشمن را مانعى بر سر راه بود ، و جنگتان از يك سو يا دو سو آغاز شود ، و در ستيغ كوهها و فراز پشته‌ها ، ديده‌بانها بگماريد ، مبادا دشمن از جايى آيد كه مىترسيد يا جايى كه از آن بيم نداريد ، و بدانيد كه پيشروان لشكر ، ديده‌هاى آنانند و ديده‌هاى پيشروان جاسوسانند . مبادا پراكنده شويد ! و چون فرود مىآييد ، با هم فرود آييد ، و چون كوچ كرديد ، با هم كوچ كنيد ، و چون شب شما را فرا گرفت ، نيزه‌ها را گرداگرد خود بر پا داريد و مخوابيد جز اندك ، يا لختى بخوابيد و لختى بيدار مانيد .\r\n","description":"","footnote":"","page_name":" 278 ","page_number":308},
  {"content":"\r\n« 12 »\r\n\r\nو از سفارش آن حضرت است به معقل پسر قيس رياحى\r\n، هنگامى كه او را با سه هزار تن در مقدمهء سپاه خود به شام فرستاد . از خدايى بترس كه از ديدار او ناچارى ، و جز آستانش پايانى ندارى .\r\nجنگ مكن ، مگر با آن كه با تو بجنگد . در خنكى بامداد و پسين ، راه بسپار و در گرمگاه سپاه را فرود آر ، و در رفتن شتاب ميار ! و سر شب راه مرو كه خدا آن را خاص آسودن كرده است و بار گشودن ، نه كوچ نمودن . پس سر شب خود را آسوده دار و بار كشت را از خستگى برآر ! و چون شب را آسودى ، هنگامى كه سحر پديدار شود يا سپيدهء بامداد آشكار ، به راه بيفت در پناه بركت پروردگار ، و چون دشمن را ديدى در ميان لشكرت بايست ، و به دشمن چندان نزديك مشو چون كسى كه خواهد دست به جنگ برآرد ، و نه چنان دور باش مانند آن كه از كارزار بيم دارد ، تا آنكه فرمان من به تو رسد ، و كينهء آنان شما را واندارد كه جنگ را آغاز كنيد از آن پيش كه به راه راستشان بخوانيد و در عذر را به روىشان فراز كنيد .\r\n« 13 »\r\n\r\nو از نامهء آن حضرت است به دو تن از اميران سپاهش\r\nمن ، مالك اشتر پسر حارث را بر شما و سپاهيانى كه در فرمان شماست ، امير كردم . گفتهء او را بشنويد و از وى فرمان بريد ! او را چون زره و سپر نگهبان خود كنيد كه مالك را نه سستى است و نه لغزش ، و نه كندى كند آنجا كه شتاب بايد ، و نه شتاب گيرد آنجا كه كندى شايد .\r\n","description":"","footnote":"","page_name":" 279 ","page_number":309},
  {"content":"\r\n« 14 »\r\n\r\nاز سفارش آن حضرت است\r\nبه سپاهيان خود ، پيش از ديدار دشمن در صفين با آنان مجنگيد ، مگر به جنگ دست يازند . چرا كه - سپاس خدا را - حجّت با شماست ، و رها كردنشان تا دست به پيكار گشايند حجّتى ديگر براى شما بر آنهاست . اگر به خواست خدا شكست خوردند و گريختند ، آن را كه پشت كرده مكشيد و كسى را كه دفاع از خود نتواند آسيب مرسانيد ، و زخم خورده را از پا در مياريد . زنان را با زدن بر مىانگيزانيد هر چند آبروى شما را بريزند يا اميرانتان را دشنام گويند ، كه توان زنان اندك است و جانشان ناتوان و خردشان دستخوش نقصان . آن گاه كه زنان در شرك به سر مىبردند مأمور بوديم دست از آنان بازداريم ، و در جاهليّت اگر مردى با سنگ يا چوبدستى بر زنى حمله مىبرد ، او و فرزندانى را كه از پس او آيند بدين كار سرزنش مىكردند .\r\n« 15 »\r\n\r\nو چون دشمن را آمادهء جنگ مىديد ، مىگفت\r\nخدايا دلها به سوى تو روانه است ، و گردنها به درگاه تو كشيده ، و ديده‌ها به آستان تو دوخته و گامها در راه تو نهاده ، و تنها در خدمت تو لاغر گرديده . خدايا دشمنيهاى پوشيده آشكار است و در خروش ، و ديگهاى كينه در جوش . خدايا به تو شكوه آريم كه پيامبرمان را ميان خود نداريم ، و دشمنان ما بسيار است و هر يكىمان چيزى را خواستار « خدايا ! ميان ما و دشمنانمان به حق داورى فرما ، كه تو بهترين داورانى . »\r\n« 16 »\r\n\r\nو هنگام آغاز نبرد به ياران خود مىفرمود\r\nدشوار مشماريد گريزى را كه پس آن بازگشتن بود يا پس نشستنى كه\r\n","description":"","footnote":"","page_name":" 280 ","page_number":310},
  {"content":"\r\nدر پى آن روى آوردن . حقّ شمشيرها را بگذاريد و پهلوهاى - دشمن - را به خاك در آريد ، و بكوشيد تا نيزه را هر چه كارگرتر فرو بريد و ضربت را هر چه سختتر و دم فرو بنديد كه دم فروبستن بد دلى را بيشتر دور كند . به خدايى كه دانه را كفيده و جاندار را آفريده ، اسلام را نپذيرفتند بلكه از بيم تسليم شدند و كفر را نهفتند . چون يارانى بيابند كفر آشكار كنند - و از اسلام سر بتابند - .\r\n« 17 »\r\n\r\nو از نامهء آن حضرت است به معاويه در پاسخ نامهء او\r\nو اما خواستن تو شام را از من ، من امروز چيزى را به تو نمىبخشم كه ديروز از تو بازداشتم و اين كه مىگويى جنگ عرب را نابود گرداند و جز نيم نفسى براى آنان نماند ، آگاه باش آن كه در راه حق از پا در آيد ، راه خود را به بهشت گشايد ، و آن را كه باطل نابود گرداند ، به دوزخش كشاند . امّا يكسان بودن ما در كارزار و در مردان پيكار ، نه چنين است ، كه تو را دو دلى است و سعى من همراه با يقين است ، و دلبستگى شاميان بدين جهان نه بيش از مردم عراق است بدان جهان . امّا گفتهء تو كه ما فرزندان عبد منافيم ، درست است .\r\nكه تبار ما يكى است ، امّا اميّه در پايهء هاشم نيست . و حرب را با عبد المطلب در يك رتبت نتوان آورد ، و ابو سفيان را با ابو طالب قياس نتوان كرد . آن كه در راه خدا هجرت نمود چونان كسى نيست كه رسول خدايش آزاد فرمود ، و خاندانى را كه حسبى است شايسته ، همچون كسى نيست كه خود را بدان خاندان بسته ، و نه آن كه حق با اوست با خواهان باطل يكسان و يك ترازوست ، و نه با ايمان درستكردار چون دروغگويى دغلكار . بدا پسرى كه پيرو پدر شود و در پى او به آتش دوزخ در شود . و از اين گذشته ما را فضيلت - بستگى به مقام - نبوّت است - كه بزرگترين حجّت است - ارجمند را بدان خوار كرديم و خوار را بدان سالار ، و چون خدا عرب را فوج فوج به دين خويش در آورد و اين امّت خواه و ناخواه سر در بند طاعت آن\r\n","description":"","footnote":"","page_name":" 281 ","page_number":311},
  {"content":"\r\nكرد ، شما از آنان بوديد كه يا به خاطر نان ، يا از بيم جان مسلمان گرديديد ، و اين هنگامى بود كه نخستين مسلمانان در پذيرفتن اسلام پيش بودند ، و مهاجران سبقت از ديگران ربودند . پس ، نه براى شيطان از خود بهره‌اى بگذار و نه او را بر نفس خويش مستولى دار .\r\n« 18 »\r\n\r\nو از نامهء آن حضرت است به عبد اللَّه پسر عباس ، فرمانگزار او در بصره\r\nبدان كه بصره فرود آمد نگاه شيطان است ، و رستنگاه آشوب و عصيان . پس ، دل مردم آن را با نيكويى روشن ساز ، و گره بيم را از دل آنان باز . به من خبر داده‌اند با تميميان درشتى كرده‌اى ، و به آنان سخن سخت گفته‌اى حال آنكه مهترى از بنو تميم در نگذشت جز آنكه مهترى به جاى او نشست ، و در جاهليّت و اسلام كسى هماوردشان نگشت ، و آنان با ما هم پيوندند ، و نزديك و خويشاوند . ما در رعايت اين خويشاوندى پاداش داريم و در بريدن آن گناهكاريم . پس ، ابو العباس ! خدايت بيامرزاد در آنچه بر زبان و دست تو جارى گردد ، خوب باشد يا بد ، كار به مدارا كن كه من و تو در آن شريك خواهيم بود . چنان كه گمانم به تو نيكو گردد و انديشهء بد در باره‌ات نرود .\r\n« 19 »\r\n\r\nو از نامهء آن حضرت است به يكى از عاملان خود\r\nامّا بعد ، دهقانان شهر تو شكايت دارند كه با آنان درشتى مىكنى و سختى روا مىدارى . ستمشان مىورزى و خردشان مىشمارى . من در كارشان نگريستم ، ديدم چون مشركند نتوانشان به خود نزديك گرداند ، و چون\r\n","description":"","footnote":"","page_name":" 282 ","page_number":312},
  {"content":"\r\nدر پناه اسلامند نشايد آنان را راند . پس ، در كار آنان درشتى و نرمى را به هم آميز ! گاه مهربان باش و گاه تيز ، زمانى نزديكشان آور و زمانى دور تر ان شاء اللَّه .\r\n« 20 »\r\n\r\nو از نامهء آن حضرت است به زياد بن ابيه\r\nو او در بصره نايب عبد اللَّه پسر عباس بود ، و عبد اللَّه از جانب على ( ع ) در اهواز و فارس و كرمان حكومت داشت . و همانا من به خدا سوگند مىخورم ، سوگندى راست . اگر مرا خبر رسد كه تو در فيىء مسلمانان اندك يا بسيار خيانت كرده‌اى ، چنان بر تو سخت گيرم كه اندك مال مانى و در مانده به هزينهء عيال ، و خوار و پريشانحال ، و السلام .\r\n« 21 »\r\n\r\nو از نامهء آن حضرت است به دو نيز\r\nميانه‌رو باش ، و از زياده روى دست بدار ! و امروز ، فردا را به خاطر آر و از مال نگاه‌دار چندان كه تو را كارساز است ، و زيادت را پيشاپيش فرست براى روزى كه تو را بدان نياز است . اميد دارى خدايت پاداش فروتنان دهد ، و تو نزد او در گردنفرازان به شمارى ، و طمع بسته‌اى كه ثواب صدقه دهندگان يا بى ، حالى كه در نعمت غلتانى و آن را از بيچاره و بيوه‌زن دريغ مىدارى ! آدمى پاداش يابد بدانچه كرده است و در آيد بدانچه از پيش فرستاده است ، و السلام .\r\n","description":"","footnote":"","page_name":" 283 ","page_number":313},
  {"content":"\r\n« 22 »\r\n\r\nو از نامهء آن حضرت است\r\nبه عبد اللَّه پسر عباس . عبد اللَّه مىگفت پس از گفتهء رسول خدا ( ص ) از هيچ گفته‌اى چنين سود نبردم . اما بعد ، گاه آدمى را شاد مىكند دست يافتن بر آنچه از دست او رفتنى نبود ، و ناخشنودش مىسازد از دست شدن آنچه او را به دست آمدنى نبود .\r\nپس شاد باش بدانچه از آخرتت به دست آورده‌اى و اندوهناك باش بر آنچه از دست داده‌اى . بدانچه از دنيا به دست آرى فراوان شادمان مباش و بدانچه از دست داده‌اى ناشكيبا و نالان . تو را در بند آن بايد كه پس از مرگ شايد .\r\n« 23 »\r\n\r\nو از نامهء آن حضرت است كه اندكى پيش از مرگ فرمود\r\n، پس از آنكه ابن ملجم - كه لعنت خدا بر او باد - او را ضربت زده بود سفارش من به شما اين است كه : چيزى را همتاى خدا مداريد و محمد ( ص ) ، سنّت او را ضايع مگذاريد . اين دو ستون را بر پا كنيد ، از هر نكوهشى بكناريد . من ديروز يارتان بودم و امروز موجب عبرت شمايم ، و فردا از شما جدايم . اگر ماندم در خون خود مرا اختيار است ، و اگر مردم ، مرگ مرا وعده‌گاه ديدار است . اگر ببخشم ، بخشش موجب نزديكى من است به خداى بارى ، و - اگر شما ببخشيد - براى شما نيكوكارى . پس ببخشيد ! « آيا دوست نمىداريد كه خدا شما را بيامرزد . » به خدا كه با مردن چيزى به سر وقت من نيامد كه آن را نپسندم ، و نه چيزى پديد گرديد كه آن را نشناسم ، بلكه چون جويندهء آب به شب هنگام بودم كه ناگهان به آب رسد ، يا خواهانى كه آنچه را خواهان است بيابد « و آنچه نزد خداست ، نيكوكاران را بهتر است . »\r\n","description":"","footnote":"","page_name":" 284 ","page_number":314},
  {"content":"\r\n[ مىگويم ، پاره‌اى از اين سخنان در خطبه‌ها گذشت ، ليكن اينجا در آن زيادتى است كه موجب تكرار آن گرديد . 
  ]\r\n« 24 »\r\n\r\nو از وصيت آن حضرت است كه با مال او چه كنند آن را پس از بازگشت از صفّين نوشت\r\nاين چيزى است كه بندهء خدا ، على پسر ابو طالب ، دستور مىدهد در بارهء مال خود ، و بدان خشنودى خدا را مىخواهد تا وى را به بهشت در آرد و آسوده‌اش دارد .\r\nاز آن وصيت است\r\nحسن بن على نگهدارى مال مرا عهده‌دار شود . خود از آن مصرف نمايد و به ديگرى ببخشد آن سان كه روا بود و شايد . اگر براى حسن حادثه‌اى پديد آيد و حسين زنده باشد ، او بدين كار بپردازد ، وصيّت را انجام دهد چنان كه بايد . دو پسر فاطمه - حسن و حسين - را از صدقهء على همان است كه از آن ديگر پسران است . من انجام اين كار را به عهدهء پسران فاطمه مىگذارم تا خشنودى خدا را به دست آرم و به فرستادهء او نزديكى جويم و پاس حرمت او و خويشاوندى او را بدارم . و با كسى كه اين كار را به دو واگذار كرده ، شرط مىكند كه اصل مال را به حال خود نهد و از ميوهء آن انفاق كند چنان كه به دو فرمان داده‌اند و راه را نشان داده ، و اين كه نهالهاى تازهء خرما بنان اين ده‌ها را نفروشد تا بسيار شود و شناختن آن بر كسى كه نخست بارش ديده دشوار . و هر يك از كنيزانم را كه با او بوده‌ام ، اگر فرزندى بود يا باردار باشد ، كنيز را به فرزند دهند ، و بهرهء او را حساب كنند . اگر فرزندش بميرد و كنيز زنده باشد ، آزاد است . كنيز بودن از او برداشته و او آزادى خويش را داشته .\r\n","description":"","footnote":"","page_name":" 285 ","page_number":315},
  {"content":"\r\n[ فرمودهء امام در اين وصيت كه از خرما بنان ، « وديّه » را نفروشند ، « وديّه » خرما بن است ، جمع آن ودىّ ، و فرمودهء او « حتّى تشكل أرضها غراسا . » از فصيحترين سخنان است و مقصود آن است كه خرما بن در زمين بسيار شود تا كسى كه زمين را از اين پيش ديده ، آن را نشناسد و شناخت آن بر وى دشوار گردد ، و پندارد كه زمين ديگر است . 
  ]\r\n« 25 »\r\n\r\nو از سفارش آن حضرت است\r\n[ آن را براى كسى مىنوشت كه بر گرفتن زكاتش مىگماشت . در اينجا جمله‌هايى را مىآوريم تا بدانند او ستون حق را بر پا داشت و در كارهاى خرد و بزرگ ، باريك و سترگ ، نشانه‌هاى عدالت را براى مردمان به جاى گذاشت . 
  ] برو با ترس از خدا ، كه يگانه است و بى همتا ، مسلمانى را مترسان ! و اگر او را خوش نيايد ، بر سر وى مران ! و بيش از حقّ خدا از مال او مستان ! چون به قبيله رسى ، بر سر آب آنان فرود آى و به خانه‌هاشان در مياى ! پس آهسته و آرام سوى ايشان رو تا به ميان آنان رسى و سلامشان كن و در درود گفتن كوتاهى مكن ! سپس بگو : بندگان خدا ، مرا ولىّ خدا و خليفهء او سوى شما فرستاد تا حقى را كه خدا در مالهاتان نهاد از شما بگيرم ، آيا خدا را در مالهاى شما حقّى است تا آن را ادا سازيد و به ولى او بپردازيد ؟ اگر كسى گفت : نه ! متعرّض او مشو ، و اگر كسى گفت : آرى ! با او برو ، بى آنكه او را بترسانى يا بيمش دهى ، يا بر او سخت گيرى يا كار را بر او سخت گردانى ! آنچه از زر يا سيم به تو دهد ، بگير ، و اگر او را گاو و گوسفند و شترهاست ، بى رخصت او ميان آن در مشو كه بيشتر آن رمه ، او راست ، و چون به رمه رسيدى\r\n","description":"","footnote":"","page_name":" 286 ","page_number":316},
  {"content":"\r\nچونان كسى به ميانشان مرو كه بر رمه چيرگى دارد يا خواهد كه آنها را بيازارد ، و چارپايان را از جاى مگريزان و مترسان ، و با خداوند آن در گرفتن حقّ خدا بد رفتارى مكن ! پس مال را دو بخش كن و خداوند مال را مخيّر گردان و هر بخش را برگزيد ، بپذير و بر او خرده مگير . پس ، مانده را دو بخش كن و او را مخيّر گردان و هر بخش را كه برداشت متعرّض او مشو . پس پيوسته چنين كن تا آنچه از مال او باقى مىآيد ، حقّ خدا را ادا كردن شايد . پس حقّ خدا را از او بگير - و اگر گمان زياد كند - و خواهد آنچه را قسمت شده به هم زند ، بپذير . سپس هر دو بخش را به هم بياميز و همچون بار نخست قسمت كن نيز ، تا حقّ خدا را از مال او بستانى ، و آنچه كلانسال است يا پير و فرسوده ، يا شكسته پا و پشت و يا بيمارىاش ناتوان نموده و يا عيبى در او بوده ، مگير ! و چون مال مسلمانان را با كسى روانه مىدارى ، بدان بسپار كه به ديندارى او اطمينان دارى تا به ولى مسلمانان رساند و او ميان آنان بخش گرداند ، و بر آن مگمار جز خيرخواهى مهربان ، و درستكارى نگاهبان كه نه بر آنان درشتى كند و نه زيانشان رساند ، و نه مانده‌شان سازد و نه خسته‌شان گرداند . پس آنچه فراهم گشته شتابان نزد ما روانه دار تا چنان كه خدا فرموده بخش گردانيم - و به مستحقّانش برسانيم - . پس اگر امين تو آن را گيرد و رساندنش را تعهّد كند ، به دو سفارش كن كه ميان ماده شتر و بچّهء شيرخوارش جدايى نيفكند ، و ماده را چندان ندوشاند كه شيرش اندك ماند و بچه‌اش را زيان رساند ، و در سوار شدن به خستگىاش نيندازد ، و ميان آن و ديگر اشتران عدالت را برقرار سازد ، و بايد شتر خسته را آسوده گرداند و آن را كه كمتر آسيب ديده ، يا از رفتن ناتوان گرديده ، آرام راند . و چون بر آبگيرها گذرد به آبشان در آرد و راهشان را از زمينهاى گياهناك به جاده‌ها نگرداند ، و در ساعتهايى آنها را آسوده بگذارد ، و به هنگام خوردن آب و چريدن گياه مهلتشان دهد تا به اذن خدا فربه و تناور ، نه خسته و نه از بيمارى لاغر ، نزد ما رسند و به دستور كتاب خدا و سنّت پيامبر او ( ص ) آن را پخش كنيم ، كه اين كار پاداش تو را بسيار گرداند و به رستگارىات نزديكتر رساند ، ان شاء اللَّه .\r\n","description":"","footnote":"","page_name":" 287 ","page_number":317},
  {"content":"\r\n« 26 »\r\n\r\nو از نامهء آن حضرت است به يكى از مأمورانش ، هنگامى كه او را براى گرفتن زكات فرستاد\r\nاو را مىفرمايم كه از خدا بترسد در كارهاى نهانش و كرده‌هاى پنهانش ، آنجا كه جز خدا كسى نگرنده نيست و جز او راه برنده ، و او را مىفرمايم تا آشكار طاعت خدا را نگزارد و در نهان خلاف آن را آرد ، و آن كس كه نهان و آشكار و كردار و گفتار او دو گونه نبود ، امانت را گزارده و عبادت را خالص به جاى آورده . و او را مىفرمايم كه - زير دستان خود را - نرنجاند و دروغگوشان نداند ، و به خاطر امير بودن روى از ايشان برنگرداند ، كه آنان در دين برادرانند - و يار - و در به دست آوردن حقوق - مسلمانان - مددكار . و تو را در اين زكات بهرى معين است و حقّى معلوم و روشن و شريكانى دارى درويش و ناتوان و پريش . ما حقّ تو را به تمام مىپردازيم ، پس بايد حقوق آنان را تمام به آنان برسانى و گرنه روز رستاخيز داراى بيشترين خصمانى ، و بدا به حال آن كس كه نزد خدا كه خصمان او مستمند باشند و گدا ، و دريوزه‌كنان و رانده شدگان ، و وامداران ، و تهيدستان در راه ماندگان ، و آن كه كار امانت را سبك شمارد ، و در آن خيانت روا دارد و جان و دين خود را از خيانت پاك ننمايند ، در اين جهان در خوارى و رسوايى را به روى خويش گشايد و به آخرت خوارتر و رسواتر در آيد ، و بزرگترين خيانت ، خيانت به مسلمانان است و زشتترين دغلكارى ناراستى كردن با امام ايشان ، و السّلام .\r\n","description":"","footnote":"","page_name":" 288 ","page_number":318},
  {"content":"\r\n« 27 »\r\n\r\nو از عهدنامهء آن حضرت است به محمد پسر ابو بكر ، چون او را حكومت مصر داد\r\nبا آنان فروتن باش و نرمخو ، و هموار و گشاده رو ، و به يك چشم بنگر به همگان ، خواه به گوشهء چشم نگرى و خواه خيره شوى به آنان ، تا بزرگان در تو طمع ستم بر ناتوانان نبندند و ناتوانان از عدالتت مأيوس نگردند ، كه خداى تعالى مىپرسد از شما بندگان ، از خرد و درشت كارهاتان و از آشكار آن و نهان . پس اگر عذاب كند ، شما ستمكارتر ، و اگر ببخشد ، او بزرگوارتر . و بندگان خدا بدانيد كه پرهيزگاران - مردند و - بر دنياى گذرا و آخرت ديرپا را بردند . با مردم دنيا در دنياشان شريك گشتند ، و مردم دنيا در آخرت آنان شركت نداشتند . در دنيا زيستند هرچه نيكوتر و نعمت دنيا را خوردند هر چه بهتر . پس ، از دنيا چون ناز پروردگان نصيب بردند ، و چون سركشان نعمت آن را خوردند . سپس از اين جهان رخت بربستند با توشه‌اى كه به مقصدشان رساند ، و سودايى كه سودشان را فراهم گرداند . در دنيا طعم لذت زهد چشيدند ، و يقين كردند كه فردا در آخرت همسايهء خدا گردند . دست دعاى آنان برنتابد و بهره‌شان از لذت كاهش نيابد . پس بندگان خدا ، از مرگ و نزديكى آن بترسيد و برگ آن را آماده سازيد ، كه مرگ ، كارى بزرگ را پيش مىآرد و حادثه‌اى سترگ را همراه دارد : خيرى كه هرگز شرّى با آن نيست ، يا شرّى كه هميشه از خير تهى است . پس به بهشت چه كسى نزديكتر از آن كه براى بهشت در كار است ، و به دوزخ چه كسى نزديكتر از آن كه كار دوزخ را عهده‌دار است ؟ شما - همچون -\r\n","description":"","footnote":"","page_name":" 289 ","page_number":319},
  {"content":"\r\nشكاريها هستيد كه مرگ - از جايهاتان - رانده است ، اگر بايستيد شما را بربايد و اگر بگريزيد ، به سر وقتتان آيد ، و پيوسته‌تر از سايه‌تان در پى شما آيد . مرگ به پيشانيهاتان چسبيده است و دنيا در پس شما در پيچيده . پس ، از آتشى بترسيد كه ژرفاى آن دور تك است ، و گرماى آن بىاندازه و عذاب آن تازه . سرايى كه در آن رحمتى نباشد و فريادى شنوده نگردد و نه بند اندوهى گشوده ، و اگر توانستيد كه هم از خدا سخت بترسيد و هم به دو گمان نيكو بريد ، اين دو را با هم فراهم آوريد ، كه بنده گمان نيك به پروردگار خود بدان اندازه برد كه از او بترسد ، و نيكو گمانتر مردمان به خدا كسى است كه ترس وى از خدا بيشتر باشد . و بدان اى محمد ، پسر ابو بكر ! كه من تو را بر مردم مصر والى گردانيدم ، مردمى كه در نظرم بزرگترين سپاهيان منند . پس تو را بايد كه با نفس خويش به پيكار در آيى و دين خود را حمايت نمايى ، هرچند كه در روزگار بيش از ساعتى نپايى ، و خدا را به خاطر خشنودى هيچيك از آفريدگانش به خشم مياور ، كه خشنودى خدا جاى نشين ديگر چيزهاست ، و چيزى نيست - كه توان گفت - جاى نشين رضاى خداست . نماز را در وقت معين آن به جاى آر ، و به خاطر آسوده بودن از كار پيش از رسيدن وقت آن را بر پاى مدار ، و آن را واپس مينداز به خاطر پرداختن به كار ، و بدان كه هر چيز از كار كه به جاى آرى ، پيرو نماز توست كه بر پا مىدارى .\r\nو از اين عهدنامه است\r\nهمانا امامى كه به رستگارى خواند ، چون امامى نيست كه به گمراهى راند ، و آن كه دوست پيامبر است كجا در رتبهء دشمن پيامبر است . رسول خدا مىفرمود : من بر امتّم نه از مؤمن هراسانم و نه از مشرك ترسان ، چه مرد با\r\n","description":"","footnote":"","page_name":" 290 ","page_number":320},
  {"content":"\r\nايمان را خدا به خاطر ايمان وى باز مىدارد ، و مشرك را به خاطر شرك او از پاى در مىآرد . ليكن من بر شما از مرد دورويى مىترسم كه - به حكم شرع - داناست . او چيزى را مىگويد كه آن را نيكو مىشماريد و كارى مىكند كه آن را ناپسند مىداريد .\r\n« 28 »\r\n\r\nو از نامهء آن حضرت است به معاويه در پاسخ او\r\n، و آن از نيكوترين نامه‌هاست . اما بعد ، نامهء تو به من رسيد . در آن نامه ياد آور شده‌اى كه خدا ، محمّد ( ص ) را براى دين خويش اختيار نمود و او را به كسانى از يارانش كه تأييدشان كرد يارى فرمود . همانا روزگار چيزى شگفت از تو بر ما نهان داشت ، خبر دادنت از احسان خدا به ما و نعمت نبوت كه چتر آن را بر سر ما برافراشت . در اين يادآورى چونان كسى هستى كه خرما به هجر رساند ، يا آن كه آموزگار خود را به مسابقت خواند ، و گمان بردى كه برترين مردم در اسلام فلانند و فلان ، اگر آنچه گفته‌اى از هر جهت درست باشد تو را چه بهره از آن ؟ و اگر نادرست بود ، تو را از آن چه زيان ؟ تو را بدين چه كار كه چه كسى برتر است و كه فروتر ؟ و كه رعيّت و كه رهبر ؟ آزادشدگان و فرزندان آزادشدگان را چه رسد به فرق نهادن ميان نخستين مهاجران و ترتيب رتبت آنان و شناساندن درجه‌هاى ايشان . هرگز ! « آوازى است نارسا » و گفتارى است نه به سزا كه محكومى به داورى نشيند ، و نادانى ، خود را صدر مجلس عالمان ببيند . اى مرد ! چرا خود نمىنشينى ؟ و كوتاه دستى خويش را نمىبينى ؟ و آن را كه با قدر تو سازگار است نمىگزينى ؟ تو را چه زيان از اين كه چه كسى شكست خورد ؟ و چه سود از اين كه گوى پيروزى را برد ؟\r\nتو در بيابان گمراهى روانى و از راه راست رويگردان ، و من آنچه مىگويم نه براى آگاهانيدن توست ، كه آن نزد تو پيداست ، بلكه گفتهء من به خاطر يادآورى\r\n","description":"","footnote":"","page_name":" 291 ","page_number":321},
  {"content":"\r\nنعمت خداست . نمىبينى مردمى از مهاجران را در راه خدا شهيد نمودند ، و همگان از فضيلتى بر خوردار بودند . تا آنكه شهيد ما - حمزه ( ع ) - شربت شهادت نوشيد ، و به سيّد الشهدا ملقب گرديد ، و چون رسول خدا ( ص ) بر او نماز خواند ، به گفتن هفتاد تكبيرش مخصوص گرداند . نمىبينى مردمانى در راه خدا دست خود را دادند و ذخيرتى از فضيلت براى خود نهادند ، و چون يكى از ما را ضربتى رسيد و دست وى جدا گرديد طيّارش خواندند كه در بهشت به سر برد و ذو الجناحين كه با دو بال پرد ، و اگر نبود كه خدا خود ستودن را نهى كرد ، گوينده فضيلتهاى فراوانى بر مىشمرد كه دلهاى مؤمنان با آن آشناست ، و در گوش شنوندگان خوش آواست . پس « آهن سرد مكوب » و « آب در غربال مپيماى » ، ما پروردهاى خداييم و مردم پرورده‌هاى مايند . اين كه ما و شما در آميختيم - و طرح خويشاوندى ريختيم - و از دو سوى زناشويى برقرار كرديم و چون همتا با شما رفتار ، عزّت ديرين و فضيلت پيشين را از ما باز نمىدارد .\r\n- و ما و شما را در يك رتبت در نمىآرد - . شما چگونه و كجا با ما برابريد ! كه از ميان ما پيامبر ( ص ) برخاست ، و دروغزن - ابو جهل - از شماست ، و اسد اللَّه از ما و اسد الاحلاف از شما ، و از ماست دو سيّد جوانان اهل بهشت و از شماست كودكانى كه نصيب آنان آتش گرديد ، و از ماست بهترين زنان جهان و از شماست آن كه هيزم كشد براى دوزخيان . و بيش از اين ما را فضيلتهاست و شما را فضيحتها . پس اسلام ما را گوش - همگان - شنيده و - شرافت ما را - در جاهليت هر كسى - ديده ، و كتاب خدا براى ما فراهم آرد آنچه را به ما نرسيده كه فرمايد : « و خويشاوندان ، بعضى سزاوارترند بعض ديگر را در كتاب خدا » ، و فرمودهء خداى تعالى : « سزاوارترين مردم به ابراهيم آنان هستند كه پيرو او شدند و اين پيامبر و آنان كه ايمان آوردند ، و خدا ولى مؤمنان است » . پس ما يك بار به خاطر خويشاوندى - پيامبر ، به خلافت - سزاوارتريم و به خاطر طاعت بار ديگر ، و چون مهاجران در سقيفه بر انصار به - نزديكى با - رسول خدا ( ص ) حجت گذرانيدند ، بر آنان پيروز گرديدند . پس اگر موجب پيروزى - خويشاوندى - با رسول خدا ( ص ) است حق با ما نه با شماست ، و اگر جز بدان است ، انصار\r\n","description":"","footnote":"","page_name":" 292 ","page_number":322},
  {"content":"\r\nرا دعوى همان است . و پنداشتى كه من بد همهء خليفه‌ها را خواستم و به كين آنان برخاستم .\r\nاگر چنين است - و سخنت راست است - تو را چه جاى بازخواست است ؟ جنايتى بر تو نيايد تا از تو پوزش خواستن بايد « نه تو را ننگ است و نه عرصه بر تو تنگ » .\r\nو گفتى مرا چون شترى بينى مهار كرده مىراندند تا بيعت كنم به خدا كه خواستى نكوهش كنى ستودى ، و رسوا سازى و خود را رسوا نمودى . مسلمان را چه نقصان كه مظلوم باشد و در دين خود بىگمان ؟ يقينش استوار و از دو دلى به كنار ؟ اين حجت كه آوردم براى جز تو خواندم ، ليكن از آنچه به خاطر رسيد بر زبان راندم . سپس كار مرا با عثمان ياد آوردى ، تو راست كه پاسخت دهند چه با او خويشاوندى . امّا كدام يك از ما دشمنىاش با عثمان بيشتر بود ؟ و در جنگ با وى راهبرتر ؟ آن كه يارى خود را از وى دريغ نداشت و او را به نشستن - و به كار مردم رسيدن - واداشت ؟ يا آن كه چون وى از او يارى طلبيد ، سستى ورزيد تا سپاه مرگ را بر سر او كشيد و حكم الهى بر وى جارى گرديد ؟ نه به خدا ، « خدا مىداند چه كسانى از شما از جنگ باز مىدارند ، و آنان كه به برادران خود مىگويند نزد ما بيائيد و جز اندكى در جنگ حاضر نمىشوند . » و از اين كه بر عثمان به خاطر برخى بدعتها خرده مىگرفتم ، پوزش نمىخواهم اگر ارشاد و هدايتى كه او را كردم گناه است ، « بسا كسا كه سرزنش شود و او را گناهى نيست . » « و گاه بود كه اندرزگو در معرض بدگمانى است » « من نمىخواهم جز آنكه كار را به سامان آرم چندان كه در توان دارم و توفيق من جز به خدا نيست . بر او توّكل كردم و به سوى او باز مىگردم » . و گفتى كه من و يارانم را پاسخى جز شمشير نيست ، راستى كه خنداندى از پس آنكه اشك ريزاندى . كى پسران عبد المطلب را ديدى كه از پيش دشمنان پس روند ، و از شمشير ترسانده شوند ! « لختى بپاى ! حمل به\r\n","description":"","footnote":"","page_name":" 293 ","page_number":323},
  {"content":"\r\nجنگ مىپيوندد » . زودا كسى را كه مىجويى تو را جويد ، و آن را كه دور مىپندارى به نزد تو راه پويد . من با لشكرى از مهاجران و انصار و تابعين آنان كه راهشان را به نيكويى پيمودند ، به سوى تو مىآيم ، لشكرى بسيار - و آراسته - و گرد آن به آسمان برخاسته . جامه‌هاى مرگ بر تن ايشان ، و خوشترين ديدار براى آنان ديدار پروردگارشان . همراهشان فرزندان « بدريان » اند و شمشيرهاى « هاشميان » ، كه مىدانى در آن نبرد تيغ آن - رزمآوران - با برادر و دايى و جدّ و خاندان تو چه كرد و - ضرب دست آنان - از ستمكاران دور نيست . - و امروزشان با ديروز يكى است - .\r\n« 29 »\r\n\r\nو از نامهء آن حضرت است به مردم بصره\r\nچنان نيست كه ندانيد چگونه رشتهء طاعت را باز و دشمنانگى را آغاز كرديد . من گناهكارتان را بخشودم ، و از آن كه رو بر گردانده شمشير برداشتم ، و آن را كه روى آورده قبول نمودم . ليكن اگر كارهاى ناروا و نادرست و انديشه‌هاى نابخردانهء سست ، شما را وادارد كه راه جدايى در پيش گيريد و طاعت مرا نپذيريد ، بدانيد كه من آماده به كار نزديك شمايم ، و به يك لحظه به سر وقت شما مىآيم . اگر مرا از آمدن به سوى خود ناچار سازيد ، چنان جنگى آغاز كنم كه جنگ جمل برابر آن بازى كودكانه بود . با اين همه ، من فرمانبرداران شما را ارج مىگذارم و پاس حرمت خيرخواهان شما را دارم . نه بيگناه را بجاى گناهكار مىگيرم و نه پيمان شكن را به جاى پيمانگزار مىپذيرم .\r\n« 30 »\r\n\r\nو از نامهء آن حضرت است به معاويه\r\nخداى را در آنچه نزد تو است پاس دار ، و حق او را بر خود به ياد آر ، و\r\n","description":"","footnote":"","page_name":" 294 ","page_number":324},
  {"content":"\r\nبازگرد بدانچه معذور نيستى از ناشناختن آن ! كه فرمانبردارى را نشانه‌هاست آشكار و راههاست روشن و پديدار ، و راهى ميانه و گشاده ، و نهايتى كه هر كس دل بدان نهاده . زيركان بدان راه در شوند و سرافكندگان از آن به در شوند . هر كه از آن راه برگردد پاى از حق برون نهاده و در گمراهى در افتاده ، و خداى نعمتش را از وى باز دارد و عذابش را بر او فرود آرد . پس خود را بپاى ! بپاى ! چه خدا راه تو را برايت آشكار فرمود ، و همان جا كه هستى باش كه از طغيان تو را چه سود - . تا به حد زيانكارى تاختى و در منزل كفر جاى ساختى پيروى خواهش - نفست تو را به بدى و زيان در آورد . و به گمراهىات داخل كرد ، و به مهلكه‌ها در انداخت ، و راه را برايت دشوار ساخت .\r\n« 31 »\r\n\r\nو از سفارش اوست به حسن بن على عليهما السلام\r\nكه آن را هنگام بازگشت از صفين ، در حاضرين نوشته است از پدرى كه در آستانهء فناست . و چيرگى زمان را پذيراست ، زندگى را پشت سر نهاده ، به گردش روزگار گردن داده ، نكوهندهء اين جهان است . و آرمندهء سراى مردگان ، و فردا كوچنده از آن . به فرزندى كه آرزومند چيزى است كه به دست نيايد ، روندهء راهى است كه به جهان نيستى در آيد . فرزندى كه بيماريها را نشانه است و در گروه گذشت زمانه . تير مصيبتها به دو پران است ، و خود دنيا را بندهء گوش به فرمان . سوداگر فريب است و فنا را وامدار ، و بندى مردن و هم سوگند اندوه‌هاى - جان آزار - ، و غمها را همنشين است و آسيبها را نشان ، و به خاك افكندهء شهوتهاست ، و جانشين مردگان . اما بعد ، آنچه آشكار از پشت كردن دنيا بر خود ديدم و از سركشى روزگار و روى آوردن آخرت بر خويش سنجيدم ، مرا از ياد جز خويش باز مىدارد ، و به نگريستنم بدانچه پشت سر دارم نمىگذارد جز كه من هر چند\r\n","description":"","footnote":"","page_name":" 295 ","page_number":325},
  {"content":"\r\nمردمان را غمخوارم ، بيشتر غم خود را دارم . اين غمخوارى - رأى مرا بازگردانيد و از پيروى خواهش نفسم بپيچانيد ، و حقيقت كار را برايم آشكار نمود ، و مرا به كارى راست واداشت كه بازيچه‌اى در آن نبود ، و با حقيقتى - رو برو ساخت - كه دروغى آن را نيالود . و تو را ديدم كه پاره‌اى از منى ، بلكه دانستم كه مرا همه جان و تنى چنان كه اگر آسيبى به تو رسد به من رسيده ، و اگر مرگ به سر وقتت آيد ، رشتهء زندگى مرا بريده . پس كار تو را چون كار خود شمردم ، و اين اندرزها را به تو راندم تا تو را پشتيبانى بود . خواه من زنده مانم و تو را در كنار ، يا مرده - و جاى گزين دار القرار - . تو را سفارش مىكنم به ترس از خدا ، و پيوسته در فرمان او بودن و دلت را به ياد او آبادان نمودن ، و به ريسمان اطاعتش چنگ در زدن ، و كدام رشته استوارتر از طاعت خدا ميان خود و او دارى اگر بگيريش و بدان دست در آرى ؟ دلت را به اندرز زنده‌دار و به پارسايى بميران ، و به يقين نيرو بخش و به حكمت روشن گردان ، و با ياد مرگش خوار ساز ، و به اقرار به نيست شدنش وادار ساز . و به سختيهاى دنيايش بينا گردان ، و از صولت روزگار و دگرگونى آشكار ليل و نهارش بترسان ، و خبرهاى گذشتگان را به دو عرضه دار ، و آنچه را به آنان كه پيش از تو بودند رسيد به يادش آر ، و در خانه‌ها و بازمانده‌هاى آنان بگرد و بنگر كه چه كردند ، و از كجا به كجا شدند و كجا بار گشودند و در كجا فرود آمدند . آنان را خواهى ديد كه از كنار دوستان رخت بستند و در خانه‌هاى غربت نشستند ، و چندان دور نخواهد نمود كه تو يكى از آنان خواهى بود . پس در نيكو ساختن اقامتگاه خويش بكوش ، و آخرتت را به دنيا مفروش . در آنچه نمىدانى سخن را واگذار و آنچه را بر عهده ندارى بر زبان ميار . و راهى را كه در آن از گمراهى ترسى مسپار ، كه هنگام سرگردانى گمراهى ، باز ايستادن بهتر است تا در كارهاى بيمناك افتادن . به كار نيك امر كن و خود را در شمار نيكوكاران در آر . و به دست و زبان كار ناپسند را زشت شمار . و از آن كه كار ناپسند كند با كوشش خود را دور بدار . در راه\r\n","description":"","footnote":"","page_name":" 296 ","page_number":326},
  {"content":"\r\nخدا بكوش ، چنان كه شايد ، و از سرزنش ملامتگرانت بيمى نيايد . براى حق به هر دشوارى هر جا بود در شو . و در پى آموختن دين رو . خود را به شكيبايى عادت ده در آنچه ناخوشايند است ، كه شكيبايى ورزيدن عادتى پسنديده و ارجمند است . در همه كارها نفس خود را به پناه پروردگارت در آر ، كه به پناهگاهيش در آورده‌اى استوار ، و نگاهبانى پايدار ، و آنچه از پروردگارت خواهى تنها از او خواه ، كه به دست اوست بخشيدن و محروم نمودن ، و فراوان طلب خير كن - و نيك در كارها ببين و آن را كه بهتر است بگزين و وصيت مرا درياب و روى از آن متاب ، كه بهترين گفته سخنى است كه سود دهد ، و بدان كه سودى نيست در دانشى كه فايدتى نبخشد ، و نه در فراگرفتن علمى كه دانستن آن سزاوار نبود . پسركم ! چون ديدم ساليانى را پشت سر نهاده‌ام و به سستى در افتاده ، بدين وصيت براى تو پيشدستى كردم ، و خصلتهايى را در آن بر شمردم ، از آن پيش كه مرگ بشتابد و مرا دريابد و آنچه در انديشه دارم به تو ناگفته ماند ، يا انديشه‌ام نيز همچون تنم نقصانى به هم رساند ، يا پيش از - نصيحت - من پاره‌اى خواهشهاى نفسانى بر تو غالب گردد ، يا فريبندگيهاى دنيا تو را بفريبد . پس همچون شترى باشى گريزان - و سرسخت و نا به فرمان - . و دل جوان همچون زمين ناكشته است ، هرچه در آن افكنند بپذيرد ، پس به ادب آموختنت پرداختم ، پيش از آنكه دلت سخت شود و خردت هوايى ديگر گيرد ، تا با رأى قاطع روى به كار آرى ، و از آنچه خداوندان تجربت در پى آن بودند و آزمودند بهره بردارى ، و رنج طلب از تو برداشته شود و نيازت به آزمودن نيفتد . پس به تو آن رسد كه ما - به تجربت - بدان رسيديم ، و براى تو روشن شود آنچه گاهى تاريكش مىديديم . پسركم ! هر چند من به اندازهء همه آنان كه پيش از من بوده‌اند نزيسته‌ام ، اما در كارهاشان نگريسته‌ام و در سرگذشتهاشان انديشيده ، و در آنچه از آنان\r\n","description":"","footnote":"","page_name":" 297 ","page_number":327},
  {"content":"\r\nمانده ، رفته و ديده‌ام تا چون يكى از ايشان گرديده‌ام ، بلكه با آگاهى كه از كارهاشان به دست آورده‌ام گويى چنان است كه با نخستين تا پسينشان به سر برده‌ام . پس از آنچه - ديدم - روشن را از تار و سودمند را از زيانبار باز شناختم و براى تو از هر چيز زبدهء آن را جدا ساختم و نيكويى آن را برايت جستجو كردم ، و آن را كه شناخته نبود از دسترس تو به دور انداختم ، و چون به كار تو چونان پدرى مهربان عنايت داشتم و بر ادب آموختنت همت گماشتم ، چنان ديدم كه اين عنايت در عنفوان جوانىات به كار رود و در بهار زندگانى كه نيتى پاك دارى و نهادى بى آك ، و اين كه نخست تو را كتاب خدا بياموزم ، و تأويل آن را به تو تعليم دهم ، و شريعت اسلام و احكام آن را از حلال و حرام بر تو آشكار سازم و به ديگر چيز نپردازم . سپس از آن ترسيدم كه مبادا رأى و هوايى كه مردم را دچار اختلاف گردانيد تا كار بر آنان مشتبه گرديد ، بتازد و بر تو نيز كار را مشتبه سازد . پس هر چند آگاه ساختنت را از آن خوش نداشتم استوار داشتنش را پسنديده‌تر داشتم تا آنكه تو را به حال خود واگذارم ، و به دست چيزى كه هلاكت در آن است بسپارم ، و اميد بستم كه خدا توفيق رستگاريت عطا فرمايد ، و راه راست را به تو بنمايد . پس اين وصيت را در عهده‌ات مىگذارم - و تو را به خدا مىسپارم - . و بدان پسركم آنچه بيشتر دوست دارم از وصيتم به كار بندى ، از خدا ترسيدن است و بر آنچه بر تو واجب داشته ، بسنده كردن ، و رفتن به راهى كه پدرانت پيمودند و پارسايان خاندانت بر آن راه بودند ، چه آنان از نگريستن در كار خويش باز نايستادند چنان كه تو مىنگرى ، و نه از انديشيدن چنان كه تو مىانديشى ، و انجام كار چنانشان كرد كه آنچه را شناختند به كار بستند ، و از بند آنچه بر عهده‌شان نبود رستند ، و اگر نفس تو پذيرفتن چنين نتواند ، و خواهد چنان كه آنان دانستند بداند ، پس بكوش تا جستجوى تو از روى دريافتن و\r\n","description":"","footnote":"","page_name":" 298 ","page_number":328},
  {"content":"\r\nدانستن باشد نه به شبهه‌ها در افتادن و جدال را بالا بردن ، و پيش از اين كه اين راه را بپويى بايد از خداى خود يارى جويى . و براى توفيق خود روى به دو آرى و آنچه تو را به شبهه‌اى دچار سازد يا به گمراهىات در اندازد ، واگذارى . و چون يقين كردى دلت روشن شد و ترسيد ، و انديشه‌ات فراهم شد و به كمال رسيد ، و همّ تو بر يك چيز مقصور گرديد ، در آنچه برايت روشن ساختم بنگر - و چون نگريستى به كار ببر - . و اگر آنچه دوست دارى تو را دست نداد و آسودگى فكر و انديشه‌ات ميسّر نيفتاد ، بدان ! راهى را كه درست نمىبينى مىسپارى ، و در تاريكى گام مىگذارى ، و آن كه در طلب دين است نه آن است و نه اين است و در چنين حال بازداشتن خويش بهترين است . پس پسركم وصيت مرا نيك درياب - و از به كار بستن آن روى بر متاب - و بدان ! آن كه مرگ را بر سر آدمى مىآرد همان است كه زندگى را در دست دارد ، و آن كه مىآفريند همان است كه مىميراند ، و آن كه نابود مىسازد آن است كه باز مىگرداند ، و آن كه به بلا مىآزمايد هم او عافيت عطا مىفرمايد ، و بدان كه جهان بر پاى نمانده جز بر سنّتى كه خدا كار آن را بر آن رانده : كه يا نعمت است و يا ابتلا ، و سرانجام پاداش روز جزا ، يا ديگر چيزى كه خواست و بر ما ناپيداست . پس اگر دانستن چيزى از اين جمله بر تو دشوار گردد ، آن دشوارى را از نادانى خود به حساب آر ! چه تو نخست كه آفريده شدى نادان بودى سپس دانا گرديدى ، و چه بسيار است آنچه نمىدانى و در حكم آن سرگردانى ، و بينشت در آن راه نمىيابد ، سپس آن را نيك مىبينى و مىدانى . پس چنگ در - رشتهء بندگى - كسى زن كه تو را آفريده ، و به اندامت كرده و روزيت بخشيده . پس تنها بندهء او مىباش و روى به سوى او آر و تنها از او بيم دار ! و بدان ، پسركم كه هيچ كس چون رسول ( ص ) از خدا آگاهى نداده است پس خرسند باش كه او را راهبرت گيرى و براى نجات ، پيشوايىاش را بپذيرى .\r\nمن در نصيحت تو كوتاهى نكردم ، و تو هر چند بكوشى و در بارهء خود بينديشى ،\r\n","description":"","footnote":"","page_name":" 299 ","page_number":329},
  {"content":"\r\nبه پايهء انديشه‌اى كه من در حق تو دارم نخواهى رسيد ! و بدان پسركم ، اگر پروردگارت شريكى داشت پيامبران او نزد تو مىآمدند ، و نشانه‌هاى پادشاهى و قدرت او را مىديدى ، و از كردار و صفتهاى او آگاه مىگرديدى . ليكن او خداى يكتاست چنان كه خود خويش را وصف كرده است . كسى در حكمرانى وى مخالف او نيست ، و ملك او جاودانه و هميشگى است . آغاز همه چيزهاست . و او را أوليّت نيست ، و آخر است پس از همهء اشياء و او را نهايت نيست . برتر از آن است كه ربوبيّت او را دلى فراگيرد و يا در ديده‌اى جاى پذيرد ، و چون اين را دانستى كار چنان كن كه از چون تويى بايد كه خرد منزلت است و بىمقدار ، و توانايىاش كم و ناتوانىاش بسيار و طاعت خدا را خواهان و از عقوبتش ترسان ، و از خشم او هراسان كه خدا تو را جز نيكوكارى نفرموده و جز از زشتكارى نهى ننموده . پسركم ! من تو را از دنيا آگاه كردم ، و از دگرگون شدنش و از ميان رفتن و دست به دست گرديدنش ، و تو را خبر دادم از آن جهان ، و آنچه در آنجا آماده است براى مردم آن ، و براى تو در بارهء هر دو ، مثلها راندم تا از آنها پند پذيرى و دستور كار خويش گيرى . داستان آنان كه دنيا را آزمودند و شناختند همچون گروهى مسافرند ، كه به جايى منزل كنند ، ناسازوار ، از آب و آبادانى به كنار . و آهنگ جايى كنند پرنعمت و دلخواه ، و گوشه‌اى پر آب و گياه .\r\nپس رنج راه را بر خود هموار كنند ، و بر جدايى از دوست و سختى سفر ، و ناگوارى خوراك دل نهند كه به خانه فراخ خود رسند ، و در منزل آسايش خويش بيارمند . پس رنجى را كه در اين راه بر خود هموار كردند آزار نشمارند ، و هزينه‌اى را كه پذيرفتند تاوان به حساب نيارند ، و هيچ چيز نزدشان خوشايندتر از آن نيست كه به خانه‌شان نزديك كرده و به منزلشان در آورده . و داستان آنان كه به دنيا فريفته گرديدند چون گروهى است كه در منزلى پر نعمت بودند ، و از آنجا رفتند و در منزلى خشك و بى آب و گياه رخت گشودند . پس چيزى نزد آنان ناخوشايندتر و سختتر از جدايى منزلى نيست\r\n","description":"","footnote":"","page_name":" 300 ","page_number":330},
  {"content":"\r\nكه در آن به سر مىبردند و رسيدن به جايى كه بدان روى آوردند . پسركم ! خود را ميان خويش و ديگرى ميزانى بشمار ، پس آنچه براى خود دوست مىدارى براى جز خود دوست بدار . و آنچه تو را خوش نيايد براى او ناخوش بشمار . و ستم مكن چنان كه دوست ندارى بر تو ستم رود ، و نيكى كن چنان كه دوست مىدارى به تو نيكى كنند . و آنچه از جز خود زشت مىدارى براى خود زشت بدان ، و از مردم براى خود آن را بپسند كه از خود مىپسندى در حق آنان ، و مگوى - به ديگران آنچه خوش ندارى شنيدن آن - ، و مگو آنچه را ندانى ، هر چند اندك بود آنچه مىدانى ، و مگو آنچه را دوست ندارى به تو گويند . و بدان كه خود پسندى - آدمى - را از راه راست بگرداند ، و خردها را زيان رساند . پس سخت بكوش و گنجور ديگرى مشو ، و چون راه خويش يافتى چندان كه توانى پروردگارت را فروتن باش - و به راه طاعت او رو - . و بدان كه پيشاپيش تو راهى است دراز ، و رنجى جانگداز ، و تو بىنياز نيستى در اين تكاپو از جستجو كردن به طرزى نيكو . توشهء خود را به اندازه گير چنان كه تو را رساند و پشتت سبك ماند ، و بيش از آنچه توان دارى بر پشت خود منه كه سنگينى آن بر تو گران آيد ، و اگر مستمندى يافتى كه توشه‌ات را تا به قيامت برد ، و فردا كه بدان نيازمندى تو را به كمال پس دهد ، او را غنيمت شمار و بار خود را بر پشت او گذار و توشه او را سنگين كن چنان كه توانى چه بود كه او را بجويى و نشانى از وى ندانى ، و غنيمت دان آن را كه در حال بىنيازيت از تو وام خواهد تا در روز تنگدستىات بپردازد ، و بدان كه پيشاپيش تو گردنه‌اى دشوار است ، سبكبار در بر شدن بدان آسوده‌تر از سنگينبار است ، و كندرونده در پيمودن آن زشت حالتر از شتابنده ، و فرود آمدن تو در آن مسير بر بهشت يا دوزخ بود ناگزير . پس پيش از فرود آمدنت براى خويش پيشروى روانه ساز و پيش از رسيدنت خانه را بپرداز كه پس از\r\n","description":"","footnote":"","page_name":" 301 ","page_number":331},
  {"content":"\r\nمرگ جاى عذر خواستن نيست ، و نه راه به دنيا بازگشتن . و بدان ! كسى كه گنجينه‌هاى آسمان و زمين در دست اوست تو را در دعا رخصت داده و پذيرفتن دعايت را بر عهده نهاده ، و تو را فرموده از او خواهى تا به تو دهد ، و از او طلبى تا تو را بيامرزد . و ميان تو و خود كسى را نگمارده تا تو را از وى باز دارد ، و از كسى ناگزيرت نكرده كه نزد او برايت ميانجى گرى آرد ، و اگر گناه كردى از توبه‌ات منع ننموده و در كيفرت شتاب نفرموده ، و چون - به دو - بازگردى سرزنشت نكند ، و آنجا كه رسوا شدنت سزاست پرده‌ات را ندرد ، و در پذيرفتن توبه بر تو سخت نگرفته و حساب گناهت را نكشيده ، و از بخشايش نوميدت نگردانيده ، بلكه بازگشتت را از گناه نيك شمرده و هر گناهت را يكى گرفته و هر كار نيكويت را ده به حساب آورده ، و در بازگشت را برايت باز گذارده و چون بخوانيش آوايت را شنود ، و چون راز خود را با او در ميان نهى آن را داند . پس حاجت خود به دو نمايى و آنچه در دل دارى پيش او بگشايى ، و از اندوه خويش به دو شكايت كنى و خواهى تا غم تو را گشايد و در كارها يارىات نمايد ، و از گنجينه‌هاى رحمت او آن را خواهى كه بخشيدنش از جز او نيايد : از افزون كردن مدت زندگانى و تندرستيها و در روزيها فراوانى . پس كليد گنجهاى خود را در دو دستت نهاده كه به تو رخصت سؤال از خود را داده تا هرگاه خواستى درهاى نعمت او را با دعا بگشايى ، و باريدن باران رحمتش را طلب نمايى . پس دير پذيرفتن او تو را نوميد نكند كه بخشش بسته به مقدار نيت بود ، و بسا كه در پذيرفتن دعايت درنگ افتد ، و اين براى\r\n","description":"","footnote":"","page_name":" 302 ","page_number":332},
  {"content":"\r\nآن است كه پاداش خواهنده بزرگتر شود و جزاى آرزومند كاملتر ، و بود كه چيزى را خواسته‌اى و تو را نداده‌اند ، و بهتر از آن در اين جهان يا آن جهانت داده‌اند يا بهتر بوده كه از تو بازداشته‌اند ، و چه بسا چيزى را طلبيدى كه اگر به تو مىدادند ، تباهى دينت را در آن مىديدى .\r\nپس پرسشت در بارهء چيزى باشد كه نيكى آن برايت پايدار ماند ، و سختى و رنج آن به كنار كه نه مال براى تو پايدار است و نه تو براى مال برقرار . و بدان كه تو براى آن جهان آفريده شده‌اى نه براى اين جهان ، و براى نيستى نه براى زندگانى جاودان ، و براى مردن نه زنده بودن ، و بدان ! تو در منزلى هستى كه از آن رخست خواهى بست ، و خانه‌اى كه بيش از روزى چند در آن نتوانى نشست و در راهى هستى كه پايانش آخرت است ، و شكار مرگى كه گريزنده از آن نرهد ، و آن را كه جويد به دو رسد و از دست ندهد ، و ناچار پنجه بر تو خواهد افكند ، پس بترس از آن كه تو را بيابد و در حالتى باشى ناخوشايند : با خود از توبه سخن به ميان آورده باشى ، و او تو را از آن باز دارد ، و خويشتن را تباه كرده باشى . پسركم ! فراوان به ياد مردن باش و ياد آنچه با آن بر مىآيى و آنچه پس از مردن روى بدان نمايى ، تا چون بر تو در آيد ساز خويش را آراسته باشى و كمر خود را بسته ، و ناگهان نيايد و تو را مغلوب نمايد ، و مبادا فريفته شوى كه بينى دنيا داران به دنيا دل مىنهند ، و بر سر دنيا بر يكديگر مىجهند . چه خدا تو را از دنيا خبر داده و دنيا وصف خويش را با تو در ميان نهاده و پرده از زشتيهايش برايت گشاده . همانا دنيا پرستان سگانند عوعو كنان ، و درندگانند در پى صيد دوان . برخى را برخى بد آيد ، و نيرومندشان ناتوان را طعمهء خويش نمايد ، و بزرگشان بر خرد دست چيرگى گشايد . دسته‌اى اشتران پايبند نهاده ، و دسته‌اى ديگر رها و خرد خود را از دست داده ، در كار خويش سرگردان ، در چراگاه زيان ، در بيابانى دشوار گذر روان ، نه شبانى كه به كارشان رسد ، نه چراننده‌اى كه به چراشان برد ، دنيا به راه كورى شان راند و ديده‌هاشان را از چراغ هدايت بپوشاند . در بيراهگىاش سرگردان ، و فرو شده\r\n","description":"","footnote":"","page_name":" 303 ","page_number":333},
  {"content":"\r\nدر نعمت آن . دنيا را پروردگار خود گرفته‌اند و دنيا با آنان به بازى پرداخته و آنان سرگرم بازى دنيا و آنچه را پس آن است فراموش ساخته . باش تا پردهء تاريكى بگشايد كه گويى - راه سفر بريده است - و كاروان به منزل رسيده ، و آن كه بشتابد بود كه كاروان را دريابد ، و بدان ! كسى كه بارگىاش روز و شب است او را براند هر چند وى ايستاده ماند ، و راه را بپيمايد ، هرچند كه بر جاى بود و راحت نمايد . و به يقين بدان كه تو هرگز به آرزويت دست نخواهى يافت ، و از اجل روى نتوانى برتافت ، و به راه كسى هستى كه پيش از تو مىشتافت . پس آنچه را مىخواهى آسان گير و در آنچه به دست مىكنى طريق نيك را بپذير « چه بسا جستجو كه به از دست شدن مايه كشاند » . و هر جوينده روزى نيابد و هر آهسته رو محروم نماند . نفس خود را از هر پستى گرامى دار ، هرچند تو را بدانچه خواهانى رساند ، چه آنچه را از خود بر سر اين كار مىنهى ، هرگز به تو بر نگرداند . بندهء ديگرى مباش حالى كه خدايت آزاد آفريده ، و در آن نيكى كه جز به بدى به دست نيايد و آن توانگرى كه جز با سختى و خوارى بدان نرسند ، كسى چه خوبى ديده ؟ و بپرهيز از اين كه بارگيهاى طمع تو را برانند ، و به آبشخورهاى هلاكت رسانند ، و اگر توانى ميان خود و خدا ، خداوند نعمتى را حجاب نگردانى ، چنان كن كه دانى ، چه تو بهرهاى خود را بيابى و حصّهء خويش را بگيرى و محروم نمانى ، و اندكى از جانب خداى سبحان بزرگتر و گراميتر است از بسيار آفريدگان ، هر چند همه از اوست اندك يا فراوان . و جبران آنچه به نگفتن به دست نياورده‌اى آسانتر بود تا تدارك آنچه به گفتن از دست داده‌اى ، كه نگاهدارى آنچه در آوند است به استوار بستن آن به بند است ، و نگاه داشتن آنچه به دستهايت دارى دوستتر دارم تا به گرفتن آنچه در دست ديگرى است دست پيش آرى ، و تلخى نوميدى بهتر تا از اين و آن طلبيدن ، و ورزيدن با پارسايى بهتر تا بىنيازى و به گناه آلوده\r\n","description":"","footnote":"","page_name":" 304 ","page_number":334},
  {"content":"\r\nگرديدن ، و مرد بهتر از هر كس نگهبان راز خويش است و بسا كوشنده كه براى زيانى كوشد كه او را در پيش است . آن كه پر گويد ياوه سراست ، و آن كه بينديشد بيناست . با نيكان بنشين تا از آنان به حساب آيى و از بدان بپرهيز تا در شمار ايشان در نيايى . بد خوراكى است كه از حرام به دست شود ، و ستم بر ناتوان زشتترين ستم بود . جايى كه مدارا درشتى به حساب آيد به جاى مدارا درشتى بايد ، بسا كه دارو بيمارى شود و درد درمان گردد ، بسا اندرز دهد آن كه از او اندرز نپايند ، و خيانت كند آن كه پى اندرز نزد او آيند ، و بپرهيز از تكيه كردنت بر آرزوها كه آن كالاى احمقان است ، و خرد به خاطر سپردن تجربه‌هاست ، و بهتر چيز كه آزمودى آن بود كه پند تو در آن است . فرصت را غنيمت دان پيش از آنكه - از دست رود - و اندوهى گلوگير شود . هر خواهنده به مقصود نرسد و هر رفته باز نگردد . از جمله زيانها توشهء - رفتن - فراهم نياوردن است و آخرت را تباه كردن . هر كارى را پايانى بود و آنچه برايت مقدر شده زودا كه به تو رسد . سوداگر به خطر افكنندهء خويش است ، و بسا اندك كه بالنده‌تر از بيش است . نه در ياور بىمقدار سودى بود ، و نه در دوست به تهمت گرفتار . چندان كه زمانه رام توست آن را آسان گير و به اميد بيشتر ، خطر را بر خود مپذير ، و بپرهيز ، از آنكه ستيزه‌جويى چون اسب سركش تو را بردارد - و به گرداب هلاكت در آرد - . چون برادرت از تو ببرد خود را به پيوند با او وادار ، و چون روى برگرداند ، مهربانى پيش آر ، و چون بخل ورزد از بخشش دريغ مدار ، و هنگام دورى كردنش از نزديك شدن ، و به وقت سختگيرىاش از نرمى كردن و به هنگام گناهش از عذر خواستن . چنان كه گويى تو بندهء اويى ، و چونان كه او تو را نعمت داده - و حقى بر گردنت نهاده - ، و مبادا اين نيكى را آنجا كنى كه نبايد ، يا در بارهء آن كس كه نشايد . دشمن دوستت را دوست مگير تا دوستت را دشمن نباشى ، و در پندى كه به برادرت مىدهى - نيك بود يا زشت - بايد با اخلاص باشى . خشم خود را اندك اندك بياشام كه من جرعه‌اى شيرينتر از آن ننوشيدم و پايانى گواراتر از آن نديدم . نرمى كن بدان\r\n","description":"","footnote":"","page_name":" 305 ","page_number":335},
  {"content":"\r\nكه با تو درشتى كند ، باشد كه به زودى نرم شود . با دشمن خويش به بخشش رفتار كن كه آن شيرينترين دو پيروزى است - انتقام از او كشيدن يا بر وى بخشيدن - . اگر خواستى از برادرت ببرى ، جايى براى - دوستى - او نزد خود باقى گذار كه اگر روزى بر وى آشكار گرديد ، بدان وسيلت بدان تواند رسيد كسى كه به تو گمان نيك برد - با كردهء نيك - گمانش را راست كن . و حق برادرت را به اعتماد دوستى كه با او دارى ضايع مگردان ، چه آن كس كه حق او را ضايع كرده‌اى برادرت نبود . و مبادا - با رفتارى كه با كسان خود كنى - بدبختترينشان كرده باشى . در آن كه تو را نخواهد دل مبند ، و مبادا برادرت را در پيوند با تو گسستن - عذرى - بود قويتر از تو در پيوند با او بستن ، و مبادا در بدى رساندن بهانه‌اى اش باشد قويتر از تو در نيكويى كردن ، و ستم آن كه بر تو ستم كند در ديده‌ات بزرگ نيايد ، چه او در زيان خود و سود تو كوشش نمايد ، و پاداش آن كه تو را شاد كند آن نيست كه با وى بدى كنى . بدان پسركم كه روزى دوتاست آن كه آن را بجويى ، و آن كه تو را بجويد ، و اگر نزد آن نروى راه به سوى تو پويد . چه زشت است فروتنى هنگام نيازمندى ، و درشتى به وقت بىنيازى . بهرهء تو از دنيا همان است كه آبادانى خانهء آخرتت بدان است . اگر بدانچه از دستت رفته مىزارى ، پس زارى كن به همه آنچه در دست ندارى . از آنچه نبوده است بر آنچه بوده دليل گير ، كه كارها همانندند و يكديگر را نظير . از آنان مباش كه پند سودشان ندهد جز با بسيار آزردن ، كه خردمند پند به ادب گيرد و چارپا با تازيانه خوردن . اندوه‌ها را كه به تو روى آرد از خود دور گردان ، با دل نهادن بر شكيبايى و اعتقاد بى گمان . آن كه از عدالت بگرديد به ستم گراييد . يار به منزلت خويشاوند است ، و دوست كسى است كه در نهان به آيين دوستى پايبند است ، و هواى نفس را با رنج پيوند است . بسا نزديك كه از دور دور تر است ، و بسا دور كه از نزديك نزديكتر . و بيگانه كسى است كه او را دوستى نيست .\r\n","description":"","footnote":"","page_name":" 306 ","page_number":336},
  {"content":"\r\nآن كه پاى از حق برون نهد راه بر او تنگ شود . هر كه اندازه خود بداند حرمتش باقى ماند . استوارترين رشته‌اى كه تو راست رشته‌اى است كه ميان تو و خداست . آن كه در كار تو نپايد ، دشمنت به حساب آيد . آنجا كه طمع به هلاكت كشاند ، نوميد ماندن به رسيدن مقصود ماند . نه هر رخنه‌اى را آشكار توان ديد و نه بر هر فرصتى توان رسيد . بود كه بينا به خطا افتد و كور به مقصد خود رسد . بدى را واپس افكن چه هرگاه خواهى توانى شتافت و بدان دست خواهى يافت . و از نادان گسستن چنان است كه به دانا پيوستن ، و آن كه از زمانه ايمن نشيند ، خيانت آن بيند و آن كه آن را بزرگ داند ، زمان وى را خوار گرداند . نه هر كه تير پراند به نشانه رساند . چون انديشهء سلطان بگردد زمانه دگرگون شود . پيش از آنكه به راه افتى بپرس كه همراهت كيست ، و پيش از - گرفتن - خانه ببين كه با كدام - همسايه - خواهى زيست . بپرهيز از آنكه در سخنت چيزى خنده‌دار آرى ، هر چند آن را از جز خود به گفتار در آرى .\r\nبپرهيز از رأى زدن با زنان كه زنان سست رايند ، و در تصميم گرفتن ناتوان ، و در پرده‌شان نگاه دار تا ديده‌شان به نامحرمان نگريستن نيارد كه سخت در پرده بودن آنان را از - هر گزند - بهتر نگاه دارد ، و برون رفتنشان از خانه بدتر نيست از بيگانه كه به دو اطمينان ندارى و او را نزد آنان در آرى . و اگر توانى چنان كنى كه جز تو را نشناسند ، روا دار ، و كارى كه برون از توانايى زن است به دستش مسپار ، كه زن گل بهارى است لطيف و آسيبپذير ، نه پهلوانى است كارفرما و در هر كار دلير ، و مبادا گرامى داشت - او را - از حد بگذرانى و يا او را به طمع افكنى و به ميانجى ديگرى وادار گردانى . و بپرهيز از رشك نابجا كه آن درستكار را به نادرستى كشاند ، و پاكدامن را به بدگمانى خواند ، و هر يك از خدمتكارانت را كارى به عهده بگذار ، و آن را بدان كار بگمار تا هر يك وظيفهء خويش بگزارد و كار را به عهدهء ديگرى نگذارد ، و خويشاوندانت را گرامى بدار كه آنان چون بال تواند كه بدان پرواز مىكنى ، و ريشهء تواند كه به آن باز مىگردى ، و دست تو كه\r\n","description":"","footnote":"","page_name":" 307 ","page_number":337},
  {"content":"\r\nبدان حمله مىآورى . دين و دنياى تو را به خدا مىسپارم ، و بهترين داورى را از وى براى تو درخواست دارم . امروز و هر زمان هم در اين جهان ، و هم در آن جهان ، و السلام .\r\n« 32 »\r\n\r\nو از نامهء آن حضرت است به معاويه :\r\nو گروهى بسيار از مردم را تباه ساختى ، به گمراهىات فريبشان دادى ، و در موج درياى - سرگشتگى - خويششان در انداختى . تاريكيهاشان از هر سو در پوشاند ، و شبهه‌ها از اين سو بدان سوشان كشاند . پس از راه حق به يكسو فتادند ، و بازگشتند ، و روى به گذشتهء جاهلى نهادند . به حق پشت كردند و بر بزرگى خاندان خود نازيدند ، جز اندكى از خداوندان بصيرت كه بازگرديدند . تو را شناختند و از تو جدا شدند و به سوى خدا گريختند ، و دست از يارىات كشيدند . چه آنان را به كارى دشوار واداشتى و به راه راستشان نگذاشتى . پس معاويه ! از خدا در بارهء خود بيم دار ، و مهارت را از كف شيطان در آر ، كه دنيا از تو بريده است - و رشتهء آن باريك است - و آخرت به تو نزديك .\r\n« 33 »\r\n\r\nو از نامهء آن حضرت است به قثم پسر عباس كه عامل او در مكه بود\r\nاما بعد ، جاسوس من در مغرب به من نوشته است كه دسته‌اى از شاميان را براى روزهاى حج روانه داشته‌اند ، مردمى كوردل كه گوشهاشان در شنيدن سخن حق ناشنواست و ديده‌هاشان در ديدن آن نابينا . كسانى كه حق را از راه باطل مىجويند ، و با فرمانبردارى آفريده ، راه نافرمانى آفريننده را مىپويند . به نام دين سود دنيا را مىبرند و اين جهان را به بهاى پاداش جهان نيكان و پارسايان مىخرند ، و هرگز جز نيكوكار كسى به نيكى نرسد ، و\r\n","description":"","footnote":"","page_name":" 308 ","page_number":338},
  {"content":"\r\nجز بد كردار كيفر بد كردارى نبيند . پس در كار خود هشيارانه و سرسختانه پايدار مباش و خيرخواهى خردمند و پيرو فرمان حكومت ، و فرمانبردار امام امت ، مبادا كارى كنى كه به عذرخواهى ناچار شوى . نه بهنگام نعمت سخت شادمان باش و نه در دشوارى سست رأى و ترسان ، و السلام .\r\n« 34 »\r\n\r\nو از نامهء آن حضرت است به محمد پسر ابو بكر\r\n، چون شنيد وى از عزل خود و جانشينى اشتر در مصر دلتنگ شده است ، و اشتر به هنگام رفتن به مصر پيش از رسيدن بدانجا شهيد شد . اما بعد ، خبر يافتم كه از فرستادن أشتر براى تصدّى كارى كه در عهده‌دارى دلتنگ شده‌اى . آنچه كردم نه براى آن است كه تو را كند كار شمردم ، يا انتظار كوشش بيشترى بردم ، و اگر آنچه را در فرمان توست از دستت گرفتم بر جايى حكومتت دادم كه سر و سامان دادن آن بر تو آسانتر است ، و حكمرانىات بر آن تو را خوشتر . مردى كه حكومت مصر را به دو دادم مصلحت جوى ما بود ، و بر دشمنان سخت دل و ستيزه رو ، خدايش بيامرزاد ! روزگارش را به سر آورد ، و با مرگ خود ديدار كرد ، و ما از او خشنوديم . خدا خشنودى خود را نصيب او كناد ، و پاداشش را دو چندان گرداناد . پس به سوى دشمن برون شو ، و با بينايى به راه بيفت و با آن كه با تو در جنگ است آمادهء پيكار شو - و مردم را - به راه پروردگارت بخوان ، و از خدا فراوان يارى خواه تا در آنچه ناآرامت مىدارد تو را كفايت كند ، و در آنچه به تو رسد يارىات دهد ، ان شاء اللَّه . !\r\n","description":"","footnote":"","page_name":" 309 ","page_number":339},
  {"content":"\r\n« 35 »\r\n\r\nو از نامهء آن حضرت است به عبد اللَّه پسر عباس پس از كشته شدن محمد پسر ابو بكر\r\nاما بعد ، مصر را گشودند و محمد پسر ابو بكر ، كه خدايش بيامرزاد ، شهيد گرديد پاداش مصيبت او را از خدا مىخواهم . فرزندى خيرخواه و كارگذارى كوشا و تيغى برنده و ركنى بازدارنده بود . من مردم را بر انگيختم تا در پى او روند ، و آنان را فرمودم تا به فرياد وى رسند پيش از آنكه - شاميان - كار او را پايان دهند و آنان را نهان و آشكار ، فراوان نه يك بار ، خواندم .\r\nبعضى با ناخوشايندى آمدند ، و بعضى به دروغ بهانه آوردند ، و بعضى خوار بر جاى نشستند . از خدا مىخواهم به زودى مرا از دستشان برهاند . به خدا اگر آرزوى شهادتم به هنگام رويارويى با دشمن نبود ، و دل نهادنم بر مرگ خويش نمىبود ، دوست داشتم يك روز با اينان به سر نبرم و هرگز ديدارشان نكنم .\r\n« 36 »\r\n\r\nو از نامهء آن حضرت است به عقيل پسر ابو طالب\r\nدر بارهء سپاهى كه آن را به سر وقت بعضى از دشمنان فرستاد ، و آن پاسخ نامه‌اى است كه عقيل به دو نوشته بود . لشكرى انبوه از مسلمانان را به سوى او گسيل داشتم . چون اين خبر به دو رسيد ، گريزان دامن در چيد و پشيمان بازگرديد . - سپاه من - در راه به دو رسيدند و نزديك پنهان شدن آفتاب لختى با يكديگر جنگيدند . پس دير نكشيد كه اندوهناك رهايى يافت ، و از آن پس كه در تنگنا فتاده و جز رمقى از او نمانده بود با دشوارى روى بتافت . قريش را بگذار تا در گمراهى\r\n","description":"","footnote":"","page_name":" 310 ","page_number":340},
  {"content":"\r\nبتازند ، و در جدايى خواهى اين سو و آن سو دوند ، و در سرگردانى با سركشى بسازند . كه آنان در جنگ با من فراهم گرديدند ، چنان كه پيش از من با رسول خدا ( ص ) جنگيدند . - قريش كيفر اين كار زشت را از خدا - ببيند كه رشتهء پيوند مرا پاره نمود و حكومتى را كه از آن فرزند مادرم بود از من ربود ، و رأى مرا در بارهء پيكار پرسيدى ، من چنان مىبينم كه بايد با آنان كه پيمان را شكستند و كمر به جنگ با من بستند ، پيكار كنم تا خدا را ديدار كنم . فراوانى مردم پيرامونم بر عزّت من نيفزايد ، و پراكندگى آنان از گردم ، مرا هراسان ننمايد . و مپندار كه پسر پدرت هر چند مردم او را رها كنند خود را زار و فروتن نمايد و نه سست به زير بار ستم در آيد ، و نه رام مهار خود را به دست كشنده بگذارد ، و نه پشت خود را براى سوارى هر كه خواهد خم دارد . ليكن او چنان است كه آن مرد از بنى سليم گفته :\r\n\r\nاگر از من پرسى چگونه‌اى ؟\r\nمن شكيبايم در سختى روزگار و پايدار\r\nبر من دشوار است كه مرا اندوهناك بينند\r\nتا دشمن سرزنش كند و دوست اندوهناك شود\r\n\r\n« 37 »\r\n\r\nو از نامهء آن حضرت است به معاويه\r\nپس سبحان اللَّه ، چه سخت به هوسهاى نو پديد آورده گرفتارى ، و به سرگردانى ملالت بار دچار . حقيقتها را ضايع ساخته ، پيمانها را به دور انداخته ، حقيقت و پيمانى كه خواستهء خداى سبحان است و حجّت بر بندگان . اما پرگويى تو در بارهء عثمان و كشتن او ، تو عثمان را هنگامى يارى كردى كه انتظار پيروزى داشتى و آن گاه كه يارى تو به سود او بود او را خوار گذاشتى ، و السلام .\r\n","description":"","footnote":"","page_name":" 311 ","page_number":341},
  {"content":"\r\n« 38 »\r\n\r\nو از نامهء آن حضرت است به مردم مصر چون اشتر ( ره ) را بر آنان والى ساخت .\r\nاز بندهء خدا على امير مؤمنان به مردمى كه براى خدا به خشم آمدند هنگامى كه - ديگران - خدا را در زمين نافرمانى كردند و حق او را از ميان بردند ، تا آنكه ستم سراپرده‌اش را بر پا كرد و نيكوكار و بدكردار و باشنده و كوچنده را به درون خود در آورد ، نه معروفى ماند كه در پناه آن آسوده توان بود و نه از منكرى نهى توان نمود . اما بعد ، من بنده‌اى از بندگان خدا را به سوى شما فرستادم كه در روزهاى بيم نخوابد و در ساعتهاى ترس از دشمن روى برنتابد . بر بدكاران ، تندتر بود از آتش سوزان . او مالك پسر حارث مذحجى است . آنجا كه حق بود سخن او را بشنويد ، و او را فرمان بريد . كه او شمشيرى از شمشيرهاى خداست . نه تيزى آن كند شود و نه ضربت آن بىاثر بود . اگر شما را فرمان كوچيدن دهد كوچ كنيد ، و اگر گويد بايستيد بر جاى مانيد ، كه او نه بر كارى دليرى كند و نه بازايستد ، و نه پس آيد و نه پيش رود ، جز كه من او را فرمايم . در فرستادن او من شما را بر خود برگزيدم چه او را خيرخواه شما ديدم ، و سرسختى او را برابر دشمنانتان - پسنديدم - .\r\n« 39 »\r\n\r\nو از نامهء آن حضرت است به عمرو پسر عاص\r\nتو دينت را پيرو دنياى كسى كردى كه گمراهىاش آشكار است و زشتى او پديدار . آزاد مرد را در مجلس خويش زشت مىگويد و بردبار را به هنگام آميزش سفيه مىشمارد . تو سر در پى او نهادى و به طلب زيادت او ايستادى . چون سگ كه پى شير رود ، و به چنگال آن نگرد و زيادت شكار او\r\n","description":"","footnote":"","page_name":" 312 ","page_number":342},
  {"content":"\r\nرا انتظار برد . پس دنيا و آخرت خود را به باد دادى و اگر خواهان حق بودى بر آنچه مىخواستى دست مىنهادى . اگر خدا مرا بر تو و پسر ابو سفيان مسلط ساخت سزاى كارى را كه كرديد بدهم ، و اگر مرا عاجز كردن توانيد و خود پايدار مانيد ، آنچه پيش روى شماست براى شما بدتر است - كه آن عذاب خداست - .\r\n« 40 »\r\n\r\nو از نامهء آن حضرت است به يكى از عاملان خود\r\nاز تو به من خبرى رسيده است ، اگر چنان كرده باشى پروردگار خود را به خشم آورده باشى ، و امام خويش را نافرمانى كرده ، و امانت خود را از دست داده . به من خبر داده‌اند تو كشت زمين را برداشته و آنچه پايت بدان رسيده براى خود نگاهداشته‌اى ، و آنچه در دستت بوده خورده‌اى . حساب خود را به من باز پس بده و بدان كه حساب خدا بزرگتر از حساب مردمان است .\r\n« 41 »\r\n\r\nو از نامهء آن حضرت است به يكى از عاملان خود\r\nمن تو را در امانت شريك خود داشتم ، و از هر كس به خويش نزديكتر پنداشتم ، و هيچ يك از خاندانم براى يارى و مددكارىام چون تو مورد اعتماد نبود ، و امانتدار من نمىنمود . پس چون ديدى روزگار پسر عمويت را بيازارد ، و دشمن بر او دست برد ، و امانت مسلمانان تباه گرديد ، و اين امت بى تدبير و بىپناه ، با پسر عمويت نرد مخالفت باختى و با آنان كه از او به يكسو شدند به راه جدايى تاختى ، و با كسانى كه دست از يارىاش برداشتند دمساز گشتى ،\r\n","description":"","footnote":"","page_name":" 313 ","page_number":343},
  {"content":"\r\nو با خيانتكاران همآواز . پس نه پسر عمويت را يار بودى ، و نه امانت را كار ساز . گويى كوششت براى خدا نبود ، يا حكم پروردگار تو را روشن نمىنمود ، و يا مىخواستى با اين امت در دنيايشان حيله بازى ، و در بهره‌گيرى از غنيمت آنان دستخوش فريبشان سازى . چون مجال بيشتر در خيانت به امت به دستت افتاد ، شتابان حمله نمودى و تند برجستى و آنچه توانستى از مالى كه براى بيوه زنان و يتيمان نهاده بودند بربودى . چنان كه گرگ تيز تك برآيد و بز زخم خورده و از كار افتاده را بربايد . پس با خاطرى آسوده ، آن مال ربوده را به حجاز روانه داشتى و خود را در گرفتن آن بزهكار نپنداشتى . واى بر تو گويى با خود چنين نهادى كه مرده ريگى از پدر و مادر خويش نزد كسانت فرستادى . پناه بر خدا آيا به رستاخيز ايمان ندارى ، و از حساب و پرسش بيم نمىآرى ؟ اى كه نزد ما در شمار خردمندان بودى ! چگونه نوشيدن و خوردن را بر خود گوارا نمودى حالى كه مىدانى حرام مىخورى و حرام مىآشامى و كنيزكان مىخرى و زنان مىگيرى و با آنان مىآرامى از مال يتيمان و مستمندان و مؤمنان و مجاهدانى كه خدا اين مالها را به آنان واگذاشته ، و اين شهرها را به دست ايشان مصون داشته ؟ پس از خدا بيم دار و مالهاى اين مردم را باز سپار ، و اگر نكنى و خدا مرا يارى دهد تا بر تو دست يابم كيفريت دهم كه نزد خدا عذرخواه من گردد ، و به شمشيريت بزنم كه كس را بدان نزدم جز كه به آتش در آمد . به خدا اگر حسن و حسين چنان كردند كه تو كردى از من روى خوش نديدندى ، و به آرزويى نرسيدندى ، تا آنكه حق را از آنان بستانم و باطلى را كه به ستمشان پديد شده نابود گردانم ، و سوگند مىخورم به پروردگار\r\n","description":"","footnote":"","page_name":" 314 ","page_number":344},
  {"content":"\r\nجهانيان كه آنچه تو بردى از مال مسلمانان ، اگر مرا روا بود ، شادم نمىنمود كه به دستش آرم و براى پس از خود به ميراث بگذارم . پس لختى بپاى كه گويى به پايان كار رسيدى و زير خاك پنهان گرديدى ، و كردار تو را به تو نمودند . آنجا كه ستمكار با دريغ فرياد برآرد و تباه كنندهء - عمر - آرزوى بازگشتن دارد . « و جاى گريختن نيست » .\r\n« 42 »\r\n\r\nو از نامهء آن حضرت است به عمر پسر ابو سلمهء مخزومى\r\nكه از جانب امام والى بحرين بود . او را برداشت و نعمان پسر عجلان زرقى را به جاى او گماشت . اما بعد ، من نعمان پسر عجلان زرّقى را به ولايت بحرين گماشتم و تو را از آن كار برداشتم نه نكوهشى بر توست و نه سرزنشى ، حكومت را نيك انجام دادى و امانت را گزاردى . پس بيا كه نه گمان بدى بر توست و نه ملامتى به تو داريم . نه تهمتى به تو زده‌اند ، و نه گناهكارت مىشماريم . من مىخواهم به سر وقت ستمكاران شام بروم ، و دوست داشتم تو با من باشى چه تو از كسانى هستى كه از آنان در جهاد با دشمن يارى خواهند و بديشان ستون دين را برپا دارند ، ان شاء اللَّه .\r\n« 43 »\r\n\r\nو از نامهء آن حضرت است به مصقله پسر هبيرهء شيبانى\r\nكه از جانب امام عامل اردشير خرّه بود از تو به من خبرى رسيده است ، اگر چنان كرده باشى خداى خود را به خشم آورده باشى و امام خويش را نافرمانى كرده . تو غنيمت مسلمانان را كه نيزه‌ها و اسبهاشان گرد آورده ، و ريخته شدن خونهاشان فراهم آورده ، به عربهايى كه خويشاوندان تواند ، و تو را گزيده‌اند ، پخش مىكنى ! به خدايى كه دانه را كفيده و جاندار را آفريده اگر اين سخن راست باشد ، نزد من رتبت\r\n","description":"","footnote":"","page_name":" 315 ","page_number":345},
  {"content":"\r\nخود را فرود آورده باشى و ميزان خويش را سبك كرده . پس حق پروردگارت را خوار مكن و دنياى خود را به نابودى دينت آباد مگردان كه از جملهء زيانكاران باشى . بدان ! مسلمانانى كه نزد تو و ما به سر مىبرند حقشان از اين غنيمت يكسان است ، براى گرفتن آن نزد من مىآيند . حق خود را مىگيرند و باز مىگردند .\r\n« 44 »\r\n\r\nو از نامهء آن حضرت است به زياد بن أبيه .\r\nبه امام خبر رسيد معاويه به دو نامه‌اى نوشته و مىخواهد او را بفريبد و برادر خود بخواند دانستم معاويه نامه‌اى به تو نوشته مىخواهد خردت را بلغزاند ، و عزمت را سست گرداند . از او بترس كه شيطان است . نزد آدمى مىآيد و از پيش رو و پشت سر ، و راست و چپ او در آيد ، تا به هنگام غفلت وى ، بر او بتازد و خردش را تاراج سازد . در روزگار عمر ، ابو سفيان از آنچه در خاطر داشت سخنى گفت كه خطاى زبان بود و وسوسهء شيطان . نه نسبى بدان درست شود و نه ميراثى را سزاوار بود . آن كه بدان - نسب - آويخته ، چون كسى است كه به جمع ميخواران هجوم آرد تا با آنان باده گسارد ، او را از خود ندانند و از جمع خويش برانند ، يا چون آوندى به دنبال پالان بسته كه پيوسته جنبد و از اين سو بدان سو جهد . [ چون زياد اين نامه را خواند گفت : سوگند به پروردگار كعبه كه بدان گواهى داد ، و پيوسته اين داستان در خاطر او بود تا معاويه وى را برادر خود خواند . 
  ] واغل كسى است كه بر ميخواران در آيد تا با آنان بنوشد و چون از جمع آنان نيست پيوسته رانده شود و مانعش گردند و « النّوط المذبذب » پياله يا كاسه و مانند آن است كه به دنبال پالان بندند چون سوار بجنبد يا تند رود آن آوند از اين سو و آن سو شود . 
  ] !\r\n","description":"","footnote":"","page_name":" 316 ","page_number":346},
  {"content":"\r\n« 45 »\r\n\r\nو از نامهء آن حضرت است به عثمان پسر حنيف انصارى\r\nكه عامل او در بصره بود به امام خبر رسيد كه او را به مهمانى مردمى از بصره خوانده‌اند و او بدانجا رفته اما بعد ، پسر حنيف به من خبر رسيده است كه مردى از جوانان بصره تو را برخوانى خوانده است و تو بدانجا شتافته‌اى . خوردنيهاى نيكو برايت آورده‌اند و پى در پى كاسه‌ها پيشت نهاده . گمان نمىكردم تو مهمانى مردمى را بپذيرى كه نيازمندشان به جفا رانده است و بى نيازشان خوانده . بنگر - كجايى - و از آن سفره چه مىخايى . آنچه حلال از حرام ندانى بيرون انداز ، و از آنچه دانى از حلال به دست آمده در كار خود ساز . آگاه باش كه هر پيروى را پيشوايى است كه پى وى را پويد ، و از نور دانش او روشنى جويد . بدان كه پيشواى شما بسنده كرده است از دنياى خود به دو جامهء فرسوده و دو قرصهء نان را خوردنى خويش نموده . بدانيد كه شما چنين نتوانيد كرد . ليكن مرا يارى كنيد به پارسايى و - در پارسايى - كوشيدن و پاكدامنى و درستى ورزيدن . كه به خدا از دنياى شما زرى نيندوختم ، و از غنيمتهاى آن ذخيرت ننمودم ، و بر جامهء كهنه‌ام كهنه‌اى نيفزودم . آرى از آنچه آسمان بر آن سايه افكنده فدك در دست ما بود . مردمى بر آن بخل ورزيدند و مردمى سخاوتمندانه از آن ديده پوشيدند . و بهترين داور پروردگار است ، و مرا با فدك و جز فدك چه كار است ؟\r\nحالى كه فردا جايگاه آدمى گورست كه نشانه‌هايش در تاريكى آن از ميان مىرود ، و خبرهايش نهان مىگردد ، در گودالى كه اگر گشادگى آن بيفزايد ، و دستهاى گوركن فراخش نمايد ، سنگ و كلوخ آن را بيفشارد ، و خاك انباشته رخنه‌هايش را به هم آرد ، و من نفس خود را با پرهيزگارى مىپرورانم تا\r\n","description":"","footnote":"","page_name":" 317 ","page_number":347},
  {"content":"\r\nدر روزى كه پر بيمترين روزهاست در امان آمدن تواند ، و بر كرانه‌هاى لغزشگاه پايدار ماند . و اگر خواستمى دانستمى چگونه عسل پالوده و مغز گندم ، و بافتهء ابريشم را به كار برم . ليكن هرگز هواى من بر من چيره نخواهد گرديد ، و حرص مرا به گزيدن خوراكها نخواهد كشيد . چه بود كه در حجاز يا يمامه كسى حسرت گردهء نانى برد ، يا هرگز شكمى سير نخورد ، و من سير بخوابم و پيرامونم شكمهايى باشد از گرسنگى به پشت دوخته ، و جگرهايى سوخته . يا چنان باشم كه گوينده سروده :\r\nدرد تو اين بس كه شب سير بخوابى و گرداگردت جگرهايى بود در آرزوى پوست بزغاله آيا بدين بسنده كنم كه - مرا - امير مؤمنان گويند ، و در ناخوشايندهاى روزگار شريك آنان نباشم ؟ يا در سختى زندگى - نمونه‌اى - برايشان نشوم ؟ مرا نيافريده‌اند ، تا خوردنيهاى گوارا سرگرمم سازد ، چون چارپاى بسته كه به علف پردازد ، يا آن كه واگذارده است و خاكروبه‌ها را به هم زند و شكم را از علفهاى آن پر سازد ، و از آنچه بر سرش آرند غفلت دارد ، يا مرا وانهند يا به بازى سر دهند يا ريسمان گمراهى را كشان باشم و يا بيخودانه در سرگردانيها گردان ، و چنان بينم كه گويندهء شما بگويد : اگر پسر ابو طالب را خوراك اين است ، ناتوانى او را از كشتن همآوردان بنشاند ، و از جنگ با دلاور مردان بازماند . بدانيد درختى را كه در بيابان خشك رويد شاخه سختتر بود ، و سبزه‌هاى خوشنما را پوست نازكتر ، و رستنيهاى صحرايى را آتش افروخته‌تر ، و خاموشى آن ديرتر . من و رسول خدا ( ص ) چون دو شاخيم از يك درخت رسته ، و چون آرنج به بازو پيوسته . به خدا اگر عرب در جنگ من پشت به پشت دهد ، روى از آنان برنتابم . و اگر فرصت دست بدهد به پيكار همه بشتابم ، و خواهم كوشيد تا زمين را از اين شخص - از فطرت - برگشته و كالبد - خرد - سرگشته پاك سازم تا كه ريگ از دانه جدا گردد - و با ايمان از چنگ منافق رها - .\r\n","description":"","footnote":"","page_name":" 318 ","page_number":348},
  {"content":"\r\nدنيا ! از من دور شود كه مهارت بر دوشت نهاده است گسسته ، و من از چنگالت به در جسته‌ام و از ريسمانهايت رسته و از لغزشگاههايت دورى گزيده‌ام . كجايند مهترانى كه به بازيچه‌هاى خود فريبشان داده‌اى ؟ كجايند مردمى كه با زيورهايت دام فريب بر سر راهشان نهادى . آنك در گورها گرفتارند و در لابلاى لحدها ناپديدار . به خدا اگر كالبدى بودى ديدنى يا قالبى بپسودنى - تو را وانمىگذاشتم - ، و حد خدا را در باره‌ات بر پا مىداشتم . به كيفر بندگانى كه آنان را با آرزوها دستخوش فريب ساختى ، و مردمانى كه در هلاكت جايهاشان در انداختى ، و پادشاهانى كه به دست نابودىشان سپردى ، و در چنگال بلاشان در آوردى . نه راهى براى در شدن و نه گريزگاهى براى بيرون آمدن . هرگز ! آن كه پا در لغزشگاهت نهاد به سر در آمد ، و آن كه در ژرفاى دريايت فرو رفت به در نيامد ، و آن كه از ريسمانهايت رهيد ، توفيق رفيقش گرديد ، و آن كه از گزند تو ايمن است ، باكش نبود اگر جاى تنگش مسكن است و دنيا در ديدهء او چنان است كه گويى روز پايان آن است . از ديده‌ام نهان شود ! به خدا سوگند رامت نشوم كه مرا خوار بدانى ، و گردن به بندت ندهم تا از اين سو بدان سويم كشانى ، و سوگند به خدا بر عهدهء خود مىگيرم ، جز آن كه او نخواهد كه در آن ناگزيرم . نفس خود را چنان تربيت كنم كه اگر گردهء نانى براى خوردن يافتم شاد شود ، و از نانخورش به نمك خرسند گردد ، و مردم ديده‌ام را دست مىبدارم تا چون چشمهء خشكيده آبى در آن نماند ، و اشكى كه دارد بريزاند . آيا چرنده ، شكم را با چرا كردن پر سازد و بخفتد و گوسفند در آغل سير از گياه بخورد و بيفتد ، و على از توشه‌اش خورد و آرام بخوابد ؟ چشمش روشن باد ! كه از پس ساليانى دراز چون چارپايى به سر برد رها ، يا چرنده‌اى سر داده به چرا . خوشا كسى كه آنچه پروردگارش بر عهدهء وى نهاده ، پرداخته است و در سختىاش با شكيبايى ساخته ، و به شب ديده برهم ننهاده ، و چون خواب بر او چيره شده بر زمين خفته و كف دست را بالين قرار داده در جمعى كه از بيم\r\n","description":"","footnote":"","page_name":" 319 ","page_number":349},
  {"content":"\r\nروز بازگشت ديده‌هاشان به شب بيدار است ، و پهلوهاشان از خوابگاه بر كنار ، و لبهاشان به ياد پروردگار و گناهانشان زدوده است از آمرزش خواستن بسيار .\r\n« آنان حزب كردگارند و بدانيد كه حزب كردگار رستگارند . » پس پسر حنيف ! از خدا بترس و گرده‌هاى نانت تو را كفايت است اگر به رهايى از آتش دوزخت عنايت است .\r\n« 46 »\r\n\r\nو از نامهء آن حضرت است به يكى از واليان خود\r\nاما بعد ، تو از آنانى كه در يارى دين پشتيبانىشان را خواهانم ، و - ياد - خودستايى گنهكار را به آنان مىخوابانم ، و رخنهء مرزى را كه بيمى از آن است بدانها بستن توانم . پس در آنچه تو را مهم مىنمايد از خدا يارى جوى ، و درشتى را به اندك نرمى بياميز ، و آنجا كه مهربانى بايد راه مهربانى پوى ، و جايى كه جز درشتى به كار نيايد درشتى پيش گير ، و برابر رعيت فروتن باش ، و آنان را با گشاده‌رويى و نرمخويى بپذير ، و با همگان يكسان رفتار كن ، گاهى كه گوشهء چشم به آنان افكنى يا خيره‌شان نگاه كنى ، يا يكى را به اشارت خوانى ، يا به يكى تحيّتى رسانى ، تا بزرگان در تو طمع ستم - بر ناتوان - نبندند ، و ناتوانان از عدالتت مأيوس نگردند ، و السّلام .\r\n« 47 »\r\n\r\nو از وصيّت آن حضرت ( ع ) است حسن و حسين عليهما السلام را\r\nچون پسر ملجم - كه نفرين خدا بر او باد - او را ضربت زد شما را سفارش مىكنم به ترسيدن از خدا ، و اين كه دنيا را مخواهيد هر چند دنيا پى شما آيد ، و دريغ مخوريد بر چيزى از آن كه به دستتان نيايد ، و\r\n","description":"","footnote":"","page_name":" 320 ","page_number":350},
  {"content":"\r\nحق را بگوييد و براى پاداش - آن جهان - كار كنيد ، و با ستمكار در پيكار باشيد و ستمديده را يار . شما و همهء فرزندانم و كسانم و آن را كه نامهء من به دو رسد ، سفارش مىكنم به ترس از خدا و آراستن كارها ، و آشتى با يكديگر ، كه من از جدّ شما ( ص ) شنيدم كه مىگفت : « آشتى دادن ميان مردمان بهتر است از نماز و روزهء ساليان » . خدا را ! خدا را ! در بارهء يتيمان ، آنان را گاه گرسنه و گاه سير مداريد ، و نزد خود ضايعشان مگذاريد . و خدا را ! خدا را ! همسايگان را بپاييد كه سفارش شده پيامبر شمايند ، پيوسته در بارهء آنان سفارش مىفرمود چندان كه گمان برديم براى آنان ارثى معين خواهد نمود . و خدا را ! خدا را ! در بارهء قرآن مبادا ديگرى بر شما پيشى گيرد در رفتار به حكم آن . و خدا را ! خدا را ! در بارهء نماز ، كه نماز ستون دين شماست . و خدا را ! خدا را ! در حق خانهء پروردگارتان ، آن را خالى مگذاريد چندان كه در اين جهان ماندگاريد ، كه اگر - حرمت - آن را نگاه نداريد به عذاب خدا گرفتاريد . و خدا را ! خدا را ! در بارهء جهاد در راه خدا به مالهاتان و به جانهاتان و زبانهاتان ! بر شما باد به يكديگر پيوستن و به هم بخشيدن . مبادا از هم روى بگردانيد ، و پيوند هم را بگسلانيد . امر به معروف و نهى از منكر را وامگذاريد كه بدترين شما حكمرانى شما را بر دست گيرند ! آن گاه دعا كنيد و از شما نپذيرند . پسران عبد المطلب ! نبينم در خون مسلمانان فرو رفته‌ايد - و دستها را بدان آلوده - و گوييد امير مؤمنان را كشته‌اند ! بدانيد جز كشندهء من نبايد كسى به خون من كشته شود . بنگريد ! اگر من از اين ضربت او مردم ، او را تنها يك ضربت بزنيد و دست و پا و ديگر اندام او را مبريد كه من از رسول خدا ( ص ) شنيدم مىفرمود : « بپرهيزيد از بريدن اندام مرده هر چند سگ ديوانه باشد . » ! 322\r\n","description":"","footnote":"","page_name":" 321 ","page_number":351},
  {"content":"\r\n« 48 »\r\n\r\nو از نامهء آن حضرت است به معاويه\r\nهمانا ستمگرى و دروغ - رسوايى - آدمى را در دين و دنياى او آشكار مىسازد ، و نقصان وى را نزد آن كس كه عيبگوى او بود پديدار ، و تو مىدانى آنچه را از دست شده تدارك كردن نتوانى . مردمى چيزى را كه به حق نبود خواستند و به تأويل كردن حكم خدا برخاستند ، خدا آنان را دروغگو خواند و - به كيفرشان رساند - . پس از روزى بترس كه در آن روز آن كه پايان كار خود را نيكو گردانيده شادمان است ، و آن كه مهار خود را به دست شيطان داده و از كفش نگشاده پشيمان . تو ما را به حكم قرآن خواندى و خود اهل قرآن نيستى . ما تو را پاسخ نداديم بلكه داورى قرآن را گردن نهاديم ، و السّلام .\r\n« 49 »\r\n\r\nو از نامهء آن حضرت است به معاويه\r\nاما بعد ، همانا دنيا - آدمى را - سرگرم مىسازد ، تا جز بدان نپردازد . و دنيا دار به چيزى از دنيا نرسد ، جز كه آزمندى و شيفتگى وى بدان فزون شود ، و آنچه از دنيا بهرهء او گرديده وى را بىنياز نكند از آنچه بدان نرسيده ، و از آن پس جدايى است از آنچه فراهم آورده ، و در هم ريختن آنچه استوار كرده ، و اگر آنچه گذشته است پندت آموخت ، مانده را توانى اندوخت ، و السّلام . !\r\n","description":"","footnote":"","page_name":" 322 ","page_number":352},
  {"content":"\r\n« 50 »\r\n\r\nو از نامهء آن حضرت است به فرماندهان وى بر سپاه‌ها\r\nاز بندهء خدا على امير مؤمنان ، به مرزبانان ! أما بعد ، بر والى است كه اگر به زيادتى - از مال - رسيد ، يا نعمتى مخصوص وى گرديد ، موجب دگرگونى او نشود ، و آنچه خدا از نعمت خويش نصيبش كرده بر نزديكى وى به بندگان خدا و مهربانى او به برادرانش بيفزايد . بدانيد حق شماست بر من كه چيزى را از شما نپوشانم جز راز جنگ - كه از پوشاندن آن ناگذارم - ، و كارى را جز - در حكم - شرع بى رأى زدن با شما انجام ندهم ، و حق شما را از موقع آن به تأخير نيفكنم ، و تا آن را نرسانم وقفه‌اى در آن روا ندانم ، و همه شما را در حق برابر دانم ، و چون چنين كردم نعمت دادن شما بر خداست و طاعت من بر عهدهء شماست ، و چون شما را خواندم درنگ نداريد ، و در آنچه صلاح است پاى پس مگذاريد ، و در سختيها در شويد - و آن را آسان شماريد - اگر چنين پايدار نباشيد ، كسى نزد من خوارتر از كجرفتار شما نخواهد بود ، و كيفر او را سخت گردانم ، و رخصت رهايى را از من نخواهد شنود . پس اين - دستورها - را از اميران خود بگيريد و فرمان آنان را - چندان كه خدا كارتان را - بدان سازوار مىدارد - بپذيريد !\r\n« 51 »\r\n\r\nو از نامهء آن حضرت است به عاملان او كه مأمور - گرفتن - خراج بودند\r\nاز بندهء خدا ، على امير مؤمنان ، به خراج ستانان ! أمّا بعد ، آن كه نپرهيزد از آنچه روى بدان خواهد نهاد چيزى را كه نگهبان وى بود پيشاپيش نفرستاد ، و بدانيد آنچه به عهدهء شماست اندك مقدار است و ثواب آن بسيار ، و اگر خدا براى ستم و بيداد كه از آن نهى\r\n","description":"","footnote":"","page_name":" 323 ","page_number":353},
  {"content":"\r\nفرمود كيفرى كه از آن ترسند نمىنهاد ، ثوابى كه در پرهيز از آن است جاى عذرى براى نخواستن آن نمىگذارد . پس داد مردم را از خود بدهيد و در برآوردن حاجتهاى آنان شكيبايى ورزيد ، كه شما رعايت را گنجورانيد و امت را وكيلان و امامان را سفيران . حاجت كسى را روا ناكرده مگذاريد ، و او را از آنچه مطلوب اوست باز مداريد - و براى گرفتن - خراج ، پوشش زمستانى و تابستانى - رعيت - را مفروشيد و چارپايى كه بدان كار كنند و بنده‌اى را - كه در اختيار دارند - . و براى درهمى كسى را تازيانه مزنيد و دست به مال كسى مبريد ، نمازگزار باشد يا پيمان مسلمانان را عهده‌دار ، جز آنكه اسبى يا جنگ افزارى را بينيد كه در جنگ با مسلمانان به كار مىرود ، كه مسلمان را روا نيست اسب و جنگ افزار را در دست دشمنان اسلام وا نهد تا موجب نيروى آنان بر زيان مسلمانان گردد ، و خيرخواهى را دريغ مداريد ، و با سپاهيان نيكرفتارى را فرو مگذاريد ، و رعيت را يارى كردن و دين خدا را نيرو بخشيدن ، و آنچه در راه خدا بر عهده شماست به جاى آريد ، كه خداى سبحان از ما و شما خواسته است تا در حد توانايى او را سپاس گوييم و تا آنجا كه نيرو داريم او را يارى دهيم « و هيچ نيرويى جز از جانب خدا نيست . »\r\n« 52 »\r\n\r\nو از نامهء آن حضرت است به اميران شهرها در بارهء وقت گزاردن نماز\r\nاما بعد ، نماز ظهر را با مردم هنگامى بگزاريد كه آفتاب به مغرب بازگردد ، و سايهء آن به اندازهء ديوار آغل بز شود ، و نماز پسين را هنگامى كه آفتاب سپيده است و نمودار ، و بخشى چندان از روز مانده كه در آن بتوان دو فرسنگ راه را پيمود ، و نماز مغرب را هنگامى با آنان بخوانيد كه روزه‌دار افطار كند ، و حاجى از عرفات روانه منى شود ، و نماز خفتن را آن گاه كه شفق پنهان\r\n","description":"","footnote":"","page_name":" 324 ","page_number":354},
  {"content":"\r\nگردد تا يك سوم از شب بگذرد ، و نماز بامداد را هنگامى كه - روشنى چندان باشد - كه كسى روى رفيق خود را بشناسد ، و نماز را با آنان در حد توان ناتوان ايشان بگزاريد و سبب كراهت آنان از نماز و در فتنه افتادنشان مگرديد .\r\n« 53 »\r\n\r\nو از عهدنامهء آن حضرت است كه براى اشتر نخعى نوشت\r\n، چون او را به ولايت مصر و شهرهاى تابع آن گماشت . هنگامى كه كار امير آن ولايت ( محمد پسر ابو بكر ) آشفته گرديد و آن درازترين عهدنامه است ، و از همهء نامه‌هاى امام زيباييهاى بيشتر دارد . به نام خداوند بخشندهء مهربان\r\nاين فرمانى است از بندهء خدا ، على امير مؤمنان به مالك اشتر پسر حارث ، در عهدى كه با او مىگذارد ، هنگامى كه وى را به حكومت مصر مىگمارد تا خراج آن را فراهم آرد ، و پيكار كردن با دشمنان و سامان دادن كار مردم مصر و آباد كردن شهرهاى آن . او را فرمان مىدهد به ترس از خدا و مقدم داشتن طاعت خدا بر ديگر كارها ، و پيروى آنچه در كتاب خود فرمود ، از واجب و سنتّها كه كسى جز با پيروى آن راه نيكبختى را نپيمود . و جز با نشناختن و ضايع ساختن آن بدبخت نبود ، و اين كه خداى سبحان را يارى كند به دل و دست و زبان ، چه او ( جلّ اسمه ) يارى هر كه او را يار باشد پذيرفته است و ارجمندى آن كس كه - دين - او را ارجمند سازد ، به عهده گرفته .\r\nو او را مىفرمايد تا نفس خود را از پيروى آرزوها بازدارد ، و هنگام سركشيها به فرمانش آرد كه « همانا نفس به بدى وا مىدارد ، جز كه خدا رحمت آرد » . و مالك ! بدان كه من تو را به شهرهايى مىفرستم كه دستخوش دگرگونيها گرديده ، گاه داد و گاهى ستم ديده ، و مردم در كارهاى تو چنان مىنگرند كه تو در كارهاى واليان پيش از خود مىنگرى ، و در بارهء تو آن\r\n","description":"","footnote":"","page_name":" 325 ","page_number":355},
  {"content":"\r\nمىگويند كه در باره آنان مىگويى ، و نيكوكاران را به نام نيكى توان شناخت كه خدا از ايشان بر زبانهاى بندگانش جارى ساخت . پس نيكوترين اندوختهء خود را كردار نيك بدان و هواى خويش را در اختيار گير ، و بر نفس خود بخيل باش و زمام آن را در آنچه برايت روا نيست رها مگردان ، كه بخل ورزيدن بر نفس ، داد آن را دادن است در آنچه دوست دارد ، يا ناخوش مىانگارد ، و مهربانى بر رعيت را براى دل خود پوششى گردان و دوستى ورزيدن با آنان را و مهربانى كردن با همگان ، و مباش همچون جانورى شكارى كه خوردنشان را غنيمت شمارى ! چه رعيّت دو دسته‌اند : دسته‌اى برادر دينى تواند ، و دستهء ديگر در آفرينش با تو همانند . گناهى از ايشان سر مىزند ، يا علتهايى بر آنان عارض مىشود ، يا خواسته و ناخواسته خطايى بر دستشان مىرود . به خطاشان منگر ، و از گناهشان در گذر ، چنان كه دوست دارى خدا بر تو ببخشايد و گناهت را عفو فرمايد ، چه تو برتر آنانى ، و آن كه بر تو ولايت دارد از تو برتر است ، و خدا از آن كه تو را ولايت داد بالاتر ، و او ساختن كارشان را از تو خواست و آنان را وسيلت آزمايش تو ساخت ، و خود را آمادهء جنگ با خدا مكن كه كيفر او را نتوانى برتافت و در بخشش و آمرزش از او بىنيازى نخواهى يافت ، و بر بخشش پشيمان مشو و بر كيفر شادى مكن ، و به خشمى كه توانى خود را از آن برهانى مشتاب ، و مگو مرا گمارده‌اند و من مىفرمايم ، و اطاعت امر را مىپايم . چه اين كار دل را سياه كند و دين را پژمرده و تباه و موجب زوال نعمت است و نزديكى بلا و آفت ، و اگر قدرتى كه از آن برخوردارى ، نخوتى در تو پديد آرد و خود را بزرگ بشمارى ، بزرگى حكومت پروردگار را كه برتر از توست بنگر ، كه چيست ، و قدرتى را كه بر تو دارد و تو را بر خود آن قدرت نيست ، كه چنين نگريستن سركشى تو را مىخواباند و تيزى تو را فرو مىنشاند و خرد رفته‌ات را به جاى باز مىگرداند . بپرهيز كه در بزرگى فروختن ، خدا را همنبرد خوانى و در كبريا و عظمت\r\n","description":"","footnote":"","page_name":" 326 ","page_number":356},
  {"content":"\r\nخود را همانند او دانى كه خدا هر سركشى را خوار مىسازد و هر خودبينى را بى مقدار . داد خدا و مردم و خويشاوندان نزديكت را از خود بده ، و آن كس را كه از رعيت خويش دوست مىدارى ، كه اگر داد آنان را ندهى ستمكارى ، و آن كه بر بندگان خدا ستم كند خدا را به جاى بندگانش دشمن او بود ، و آن را كه خدا دشمن گيرد ، دليل وى را نپذيرد و او با خدا سر جنگ دارد ، تا آن گاه كه بازگردد و توبه آرد ، و هيچ چيز چون بنياد ستم نهادن ، نعمت خدا را دگرگون ندارد ، و كيفر او را نزديك نيارد ، كه خدا شنواى دعاى ستمديدگانست و در كمين ستمكاران . و بايد از كارها آن را بيشتر دوست بدارى كه نه از حق بگذرد ، و نه فروماند ، و عدالت را فرا گيرتر بود و رعيت را دلپذيرتر ، كه ناخشنودى همگان خشنودى نزديكان را بىاثر گرداند ، و خشم نزديكان خشنودى همگان را زيانى نرساند ، و به هنگام فراخى زندگانى ، سنگينى بار نزديكان بر والى از همه افراد رعيت بيشتر است ، و در روز گرفتارى يارى آنان از همه كمتر ، و انصاف را از همه ناخوشتر دارند ، و چون درخواست كنند فزونتر از ديگران ستهند و به هنگام عطا سپاس از همه كمتر گزارند ، و چون به آنان ندهند ديرتر از همه عذر پذيرند و در سختى روزگار شكيبايى را از همه كمتر پيشه گيرند ، و همانا آنان كه دين را پشتيبانند ، و موجب انبوهى مسلمانان ، و آمادهء پيكار با دشمنان ، عامهء مردمانند . پس بايد گرايش تو به آنان بود و ميلت به سوى ايشان . و از رعيت آن را از خود دور تر دار و با او دشمن باش كه عيب مردم را بيشتر جويد ، كه همه مردم را عيبهاست و والى از هركسى سزاوارتر به پوشيدن آنهاست . پس مبادا آنچه را بر تو نهان است آشكار گردانى و بايد ، آن را كه برايت پيداست بپوشانى ، و داورى در آنچه از تو نهان است با خداى جهان است . پس چندان كه توانى زشتى را بپوشان تا آن را كه دوست دارى بر رعيت پوشيده ماند ، خدا بر تو بپوشاند . گره هر كينه را - كه از مردم دارى - بگشاى\r\n","description":"","footnote":"","page_name":" 327 ","page_number":357},
  {"content":"\r\nو رشتهء هر دشمنى را پاره نماى . خود را از آنچه برايت آشكار نيست ناآگاه گير و شتابان گفتهء سخن چين را مپذير ، كه سخن چين نرد خيانت بازد هر چند خود را همانند خيرخواهان سازد . و بخيل را در رأى زنى خود در مياور كه تو را از نيكوكارى باز گرداند ، و از درويشى مىترساند . و نه ترسو را تا در كارها سستت نمايد ، و نه آزمند را تا حرص ستم را برايت بيارايد ، كه بخل و ترس و آز سرشتهايى جدا جداست كه فراهم آورندهء آنها بدگمانى به خداست . بدترين وزيران تو ، كسى است كه پيش از تو وزير بدكاران بوده و آن كه در گناهان آنان شركت نموده . پس مبادا چنين كسان محرم تو باشند كه آنان ياوران گناهكارانند ، و ستمكاران را كمك كار ، و تو جانشينى بهتر از ايشان خواهى يافت كه در رأى و گذاردن كار چون آنان بود ، و گناهان و كردار بد آنان را بر عهده ندارد . آن كه ستمكارى را در ستم يار نبوده ، و گناهكارى را در گناهش مددكار . بار اينان بر تو سبكتر است ، و يارى ايشان بهتر ، و مهربانىشان بيشتر و دوستيشان با جز تو كمتر . پس اينان را خاص خلوت خود گير و در مجلسهايت بپذير ، و آن كس را بر ديگران بگزين كه سخن تلخ حق را به تو بيشتر گويد ، و در آنچه كنى يا گويى - و خدا آن را از دوستانش ناپسند دارد - كمتر يارىات كند . و به پارسايان و راستگويان بپيوند ، و آنان را چنان بپرور كه تو را فراوان نستايند ، و با ستودن كار بيهوده‌اى كه نكرده‌اى خاطرت را شاد ننمايند ، كه ستودن فراوان خود پسندى آرد ، و به سركشى وادارد . و مبادا نكوكار و بد كردار در ديده‌ات برابر آيد ، كه آن رغبت نكوكار را در نيكى كم كند ، و بد كردار را به بدى وادار نمايد ، و در بارهء هر يك از آنان آن را عهده‌دار باش كه او بر عهدهء خود گرفت ، و بدان كه هيچ چيز گمان والى\r\n","description":"","footnote":"","page_name":" 328 ","page_number":358},
  {"content":"\r\nرا به رعيت نيك نيارد ، چون نيكيى كه در حق آنان كند و بارشان را سبك دارد ، و ناخوش نشمردن از ايشان آنچه را كه حقى در آن ندارد بر آنان . پس رفتار تو چنان بايد ، كه خوش گمانى رعيت برايت فراهم آيد ، كه اين رنج دراز را از تو مىزدايد . و به خوش گمانى تو آن كس سزاوارتر كه از تو به دو نيكى رسيده و بدگمانىات بدان بيشتر بايد كه از تو بدى ديده . و آيين پسنديده‌اى را بر هم مريز كه بزرگان اين امّت بدان رفتار نموده‌اند ، و مردم بدان وسيلت به هم پيوسته‌اند ، و رعيّت با يكديگر سازش كرده‌اند ، و آيينى را منه كه چيزى از سنتهاى نيك گذشته را زيان رساند ، تا پاداش از آن نهندهء سنّت باشد و گناه شكستن آن بر تو ماند . و با دانشمندان فراوان گفتگو كن و با حكيمان فراوان سخن در ميان نه ، در آنچه كار شهرهايت را استوار دارد و نظمى را كه مردم پيش از تو بر آن بوده‌اند برقرار . و بدان كه رعيت را صنفهاست كه كار برخى جز به برخى ديگر راست نيايد ، و به برخى از برخى ديگر بىنيازى نشايد . از آنان سپاهيان خدايند و دبيران كه در نوشتن نامه‌هاى عمومى و يا محرمانه انجام وظيفه نمايند . و از آنها داوراناند كه كار به عدالت دارند و عاملانند كه كار خود به انصاف و مدارا رانند ، و از آنان أهل جزيه و خراج اند ، از ذميّان و مسلمانان . و بازرگانانند و صنعتگران و طبقهء فرودين از حاجتمندان و درويشان . و خدا نصيب هر دسته را معين داشته و ميزان واجب آن را در كتاب خود يا سنّت پيامبرش ( ص ) نگاشته ، كه پيمانى از جانب خداست و نگهدارى شده نزد ماست . پس سپاهيان به فرمان خدا - رعيت را دژهاى استوارند ، و واليان را\r\n","description":"","footnote":"","page_name":" 329 ","page_number":359},
  {"content":"\r\nزينت و وقار . دين به آنان ارجمندست ، و راه‌ها بى گزند ، و كار رعيت جز به سپاهيان قرار نگيرد ، و كار سپاهيان جز با خراجى كه خدا براى آنان معين فرموده درستى نپذيرد . تا بدان در جهاد با دشمن خود نيرومند شوند و كار خود را بدان سامان دهند . - و آنان را از خراج آن اندازه بايد - كه نيازمنديشان را كفايت نمايد . و اين دو دسته - رعيت و سپاهيان - بر پاى نماند جز با سومين دسته از مردمان كه قاضيانند و عاملان و نويسندگان ديوان ، كه كار عقدها را استوار مىكنند و آنچه سود مسلمانان است فراهم مىآورند ، و در كارهاى خصوصى و عمومى مورد اعتمادند . و كار اين جمله استوار نشود جز با بازرگانان و صنعتگران كه فراهم مىشوند و با سودى كه به دست مىآرند ، بازارها را بر پاى مىدارند . و كار مردم را كفايت مىكنند ، در آنچه ديگران مانند آن نتوانند . سپس طبقهء فرودينند از نيازمندان و درويشان كه سزاوار است بخشيدن به آنان ، و يارى كردن ايشان . و براى هر يك از آنان نزد خدا - از غنيمت - گشايشى است ، و هر يك را بر والى حقى ، چندان كه كارشان را سامان دهد ، و والى چنان كه بايد از عهدهء آنچه خدا بر او واجب كرده بر نيايد ، جز با كوشش و از خدا يارى جستن و خود را براى اجراى حق آماده نمودن ، و شكيبايى در انجام كار ، بر او آسان باشد يا دشوار . پس از سپاهيان خود كسى را بگمار كه خيرخواهى وى براى خدا و رسول او و امام خود بيشتر دانى و دامن او را پاكتر و بردبارىاش برتر ، كه دير به خشم آيد و زود به پذيرفتن پوزش گرايد ، و بر ناتوانان رحمت آرد ، و با قويدستان برآيد ، و آن كس كه درشتى او را بر نيانگيزاند ، و ناتوانى وى را بر جاى ننشاند ، و از آنان كه گوهرى نيك دارند و از خاندانى پارسايند ، و از سابقتى نيكو برخوردار . پس دليران و رزمآوران و بخشندگان و جوانمردان ، كه اينان بزرگوارى را در خود فراهم كرده‌اند و نيكوييها را گرد آورده . پس در كارهاى آنان چنان بينديش كه پدر و مادر در بارهء فرزند خويش ، و مبادا آنچه\r\n","description":"","footnote":"","page_name":" 330 ","page_number":360},
  {"content":"\r\nآنان را بدان نيرومند مىكنى در ديده‌ات بزرگ نمايد ، و نيكويىات در باره ايشان هر چند اندك باشد خرد نيايد ، كه آن نيكى آنان را به خيرخواهى تو خواند و گمانشان را در باره‌ات نيكو گرداند ، و رسيدگى به كارهاى خرد آنان را به اعتماد وارسى كارهاى بزرگ وامگذار ، كه اندك لطف تو را جايى است و از آن سود برگيرند ، و بسيار آن را جايى كه از آن بىنياز نبوند . و بايد گزيده‌ترين سران سپاه نزد تو آن بود كه با سپاهيان يار باشد و آنان را كمككار ، و از آنچه دارد بر آنان ببخشايد چندان كه خود و كسانشان را كه به جاى نهاده‌اند شايد ، تا عزم همگى شان در جهاد با دشمن فراهم آيد . چه مهربانى تو به آنان دلهاشان را بر تو مهربان نمايد . و آنچه بيشتر ديده واليان بدان روشن است ، برقرارى عدالت در شهرها و ميان رعيت دوستى پديد شدن است ، و دوستى آنان آشكارا نگردد جز آن گاه كه دل ايشان بى گزند شود ، و خيرخواهى شان راست نيايد جز كه با واليان يكدل و مهربان باشند و دوام حكومت آنان را سنگين نشمارند ، و گفتگو از دير ماندن آنان را بر سر كار ، واگذارند . پس اميدشان را برآر ، و ستودنشان را به نيكى پيوسته دار ، و رنج كسانى را كه كوششى كرده‌اند بر زبان آر ، كه فراوان كار نيكوى آنان را ياد كردن ، دلير را بر انگيزاند ، و ترسان بد دل را به كوشش مايل گرداند ، إن شاء اللَّه ، نيز مقدار رنج هر يك را در نظر دار و رنج يكى را به حساب ديگرى مگذار ، و در پاداش او به اندازهء رنجى كه ديده و زحمتى كه كشيده تقصير ميار ، و مبادا بزرگى كسى موجب شود كه رنج اندك او را بزرگ شمارى و فرودى رتبهء مردى سبب شود ، كوشش سترگ وى را خوار به حساب آرى . و آنجا كه كار بر تو گران شود و دشوار و حقيقت كارها نا آشكار ، به خدا و رسولش باز آر ، چه خداى تعالى مردمى را كه دوستدار راهنمايىشان بوده گفته است « اى كسانى كه ايمان آورديد خدا و رسول و خداوندان امر خويش را فرمان بريد پس اگر در چيزى با يكديگر خصومت ورزيديد ، آن را به خدا و رسول بازگردانيد » و بازگرداندن به خدا گرفتن محكم كتاب او قرآنست . و بازگرداندن به رسول گرفتن سنت جامع اوست كه پذيرفتهء همگانست . !\r\n","description":"","footnote":"","page_name":" 331 ","page_number":361},
  {"content":"\r\nو براى داورى ميان مردم از رعيت خود آن را گزين كه نزد تو برترين است . آنكه كارها بر او دشوار نگردد و ستيز خصمان وى را به لجاجت نكشاند ، و در خطا پايدار نبود ، و چون حق را شناخت در بازگشت بدان در نماند . و نفس او به طمع ننگرد ، و تا رسيدن به حق ، به اندك شناخت بسنده نكند ، و در شبهتها درنگش از همه بيش باشد و حجت را بيش از همه به كار برد ، و از آمد شد صاحبان دعوى كمتر به ستوه‌ايد و در آشكار گشتن كارها شكيباتر بود و چون حكم روشن باشد در داورى قاطعتر . آن كس كه ستايش فراوان وى را به خودبينى نكشاند و خوش آمد گوئى او را بر نيانگيزاند ، و اينان اندكاند . پس داورى چنين كس را فراوان تيمار دار و در بخشش به دو گشاده دستى به كار آر چندان كه نياز وى به مردمان كم افتد ، و رتبت او را نزد خود چندان بالا بر كه از نزديكانت كسى در بارهء وى طمع نكند ، و از گزند مردمان نزد تو ايمن ماند . در اين باره نيك بنگر كه اين دين در دست بدكاران گرفتار بود ، در آن ، كار از روى هوس مىراندند و به نام دين دنيا را مىخوردند . سپس در كار عاملان خود بينديش ، و پس آزمودن به كارشان بگمار ، و به ميل خود و بى مشورت ديگران به كارى مخصوصشان مدار ، كه به هواى خود رفتن و براى ديگران ننگريستن ، ستمگرى بود و خيانت ، و عاملانى اين چنين را در ميان كسانى جو كه تجربت دارند و حيا ، از خاندانهاى پارسا كه در مسلمانى قدمى پيشتر دارند ، - و دلبستگى بيشتر - اخلاق آنان گراميتر است و آبروشان محفوظتر و طمعشان كمتر ، و عاقبت نگرىشان فزونتر . پس روزى\r\n","description":"","footnote":"","page_name":" 332 ","page_number":362},
  {"content":"\r\nاينان را فراخ دار ! كه فراخى روزى نيروشان دهد تا در پى اصلاح خود برآيند ، و بينيازيشان بود ، تا دست به مالى كه در اختيار دارند نگشايند ، و حجتى بود بر آنان اگر فرمانت را نپذيرفتند ، يا در امانتت خيانت ورزيدند . پس بر كارهاى آنان مراقبت دار ، و جاسوسى راستگو و وفا پيشه بر ايشان بگمار كه مراقبت نهانى تو در كارهاشان ، وادار كنندهء آنهاست به رعايت امانت ، و مهربانى بر رعيت ، و خود را از كاركنانت واپاى ! اگر يكى از آنان دست به خيانتى گشود ، و گزارش جاسوسان تو بر آن خيانت همداستان بود ، بدين گواه بسنده كن ، و كيفر او را با تنبيه بدنى به دو برسان و آنچه بدست آورده بستان . سپس او را خوار بدار ، و خيانتكار شمار و طوق بدنامى را در گردنش در آر . و در كار خراج چنان بنگر كه اصلاح خراج دهندگان در آن است ، چه صلاح خراج و خراج دهندگان به صلاح ديگران است ، و كار ديگران سامان نگيرد تا كار خراج دهندگان سامان نپذيرد ، كه مردمان همگان ، هزينه خوار خراجند و خراج دهندگان ، و بايد نگريستنت به آبادانى زمين بيشتر از ستدن خراج بود ، كه ستدن خراج جز با آبادانى ميسّر نشود ، و آن كه خراج خواهد و به آبادانى نپردازد ، شهرها را ويران كند و بندگان را هلاك سازد ، و كارش جز اندكى راست نيايد ، و اگر از سنگينى - ماليات - شكايت كردند ، يا از آفتى كه - به كشت - رسيده ، يا آبى كه از كشتهاشان بريده ، يا باران بدانها نباريده يا - بذر زمين - بر اثر غرق شدن يا بى آبى تباه گرديده ، بار آنان را سبك گردان چندان كه مىدانى كارشان سامان پذيرد بدان . و آنچه بدان بار آنان را سبك گردانى بر تو گران نيايد ، چه آن اندوخته‌اى بود كه به تو بازش دهند ، با آبادانى كه در شهرهايت كنند و آرايشى كه به ولايتها دهند ، نيز ستايش آنان را به خود كشانده‌اى و شادمانى كه عدالت را ميانشان گسترانده‌اى ، حالى كه تكيه بر فزونى قوت آنان خواهى داشت بدانچه نزدشان اندوخته‌اى : از آسايشى كه\r\n","description":"","footnote":"","page_name":" 333 ","page_number":363},
  {"content":"\r\nبرايشان اندوخته‌اى و اطمينانشان كه با عدالت خود بدست آورده و مدارايى كه كرده‌اى و بسا كه در آينده كارى پديد آيد كه چون آن را به عهده آنان گذارى با خاطر خوش بپذيرند - و خرده نگيرند - ، كه چون - شهرها - آبادان بود ، هرچه بر عهدهء - مردم - آن - نهى برد ، و زمين جز با تنگدستى ساكنان آن ويران نشود . مردم شهرها هنگامى تنگدست گردند كه واليان روى به گرد آوردن مال آرند و از ماندن خود بر سر كار اطمينان ندارند ، و از آنچه مايهء عبرت است كمتر سود بردارند . پس در بارهء كاتبان خود بنگر ، و بهترينشان را بر سر كار بياور ، و نامه‌هايى را كه در آن تدبيرها و رازهايت نهان است ، از ميان جمع كاتبان به كسى مخصوص دار كه صالحتر از ديگران است . كسى كه مكرمت - در حق وى - او را به طغيان نكشاند و بر تو دلير نگرداند آن سانكه در جمع حاضران مخالفتت تواند ، و غفلتش سبب نشود كه در رساندن نامه‌هاى عاملانت به تو و نوشتن پاسخ درست آنها از تو به آنان سهل انگارى كند ، و در آنچه براى تو مىگيرد و آنچه از جانب تو مىدهد فروگذارى . و پيمانى را كه به - سود - تو بسته سست نگرداند ، و در به هم زدن پيمانى كه به زيان توست در نماند و قدر خود را در كارها بداند ، چه آن كه قدر خود را نداند در شناختن قدر جز خود نادانتر بود و درماند . و در گزيدن اين كاتبان تنها به فراست و اطمينان ، و خوش گمانى خود اعتماد مكن كه مردم براى جلب نظر واليان به آراستن ظاهر مىپردازند ، و خوش خدمتى را پيشه مىسازند . اما در پس آن ، نه خيرخواهى است و نه از امانت نشان . ليكن آنان را بيازماى به خدمتى كه براى واليان نيكوكار پيش از تو عهده‌دار بوده‌اند ، و بر آن كس اعتماد كن كه ميان همگان اثرى نيكو نهاده ، و به امانت از همه شناخته‌تر است - و امتحان خود را داده - كه اين نشانهء خيرخواهى تو براى - دين - خداست و براى كسى كه كار او بر عهدهء شماست . و بر سر هر يك از كارهايت مهترى از آنان بگمار كه نه بزرگى كار او را ناتوان سازد ، و نه بسيارى آن وى را پريشان ، و هر عيب كه در كاتبان توست و تو از آن غافل شوى به عهدهء تو ماند .\r\n","description":"","footnote":"","page_name":" 334 ","page_number":364},
  {"content":"\r\nديگر اين كه نيكى به بازرگانان و صنعتگران را بر خود بپذير ، و سفارش كردن به نيكويى در بارهء آنان را به عهده گير ، چه كسى كه برجاى بود و چه آن كه با مال خود از اين سو بدان سو رود ، و با دسترنج خود كسب كند ، كه آنان مايه‌هاى منفعتند و پديدآورندگان وسيلتهاى آسايش و راحت . و آورندهء آن از جاهاى دور دست و دشوار ، در بيابان و دريا و دشت و كوهسار . جايى كه مردمان در آنجا گرد نيايند و در رفتن بدان جا دليرى ننمايند . اين بازرگانان مردمى آرامند و نمىستيزند ، و آشتى جويند و فتنه‌اى نمىانگيزند . به كار آنان بنگر ، چه در آنجا باشند كه خود به سر مىبرى و يا در شهرهاى ديگر . و با اين همه بدان كه ميان بازرگانان بسيار كسانند كه معاملتى بد دارند ، بخيلند و در پى احتكارند . سود خود را مىكوشند و كالا را به هر بها كه خواهند مىفروشند ، و اين سود جويى و گرانفروشى زيانى است براى همگان ، و عيب است بر واليان . پس بايدت از احتكار منع نمود كه رسول خدا ( ص ) از آن منع فرمود . و بايد خريد و فروش آسان صورت پذيرد و با ميزان عدل انجام گيرد . با نرخهاى - رايج بازار - نه به زيان فروشنده و نه خريدار . و آن كه پس از منع تو دست به احتكار زند او را كيفر ده و عبرت ديگران گردان ، و در كيفر او اسراف مكن . سپس خدا را ! خدا را ! در طبقهء فرودين از مردم ، آنان كه راه چاره ندانند و از درويشان و نيازمندان و بينوايان و از بيمارى بر جاى ماندگانند ، كه در اين طبقه مستمندى است خواهنده ، و مستحق عطايى است به روى خود نياورنده . و براى خدا حقى از خود را كه به آنان اختصاص داده ، و نگهبانى آن را به عهده‌ات نهاده پاس دار ، و بخشى از بيت المال و بخشى از غله‌هاى زمينهاى خالصه را در هر شهر به آنان واگذار ، كه دور دستترين آنان را همان بايد كه براى نزديكان است ، و آنچه بر عهدهء تو نهاده‌اند ، رعايت حق ايشان است . پس مبادا فرور رفتن در نعمت ، از پرداختن به آنان بازت دارد كه ضايع گذاردنت كارى خرد را به خاطر استوار كردن كارى بزرگ و مهم ، عذرى برايت نيارد . پس ، از رسيدگى به كارشان دريغ مدار و روى ترش بدانان\r\n","description":"","footnote":"","page_name":" 335 ","page_number":365},
  {"content":"\r\nميار ، و به كارهاى كسى كه به تو دسترسى ندارد بنگر - آنان كه در ديده‌ها خوارند و مردم خردشان مىشمارند ، و كسى را كه به دو اعتماد دارى براى تفقد حال آن جماعت بگذار كه از خدا ترسان باشد و از فروتنان ، تا در خواستهاى آنان را به تو رساند . و با آنان چنان رفتار كن كه چون خدا را ديدى جاى عذرت بماند ، كه اين گروه از ميان مردمان به انصاف نيازمندترند از ديگران ، و در گزارد حقّ همگان تو را چنان بايد كه عذرت در پيشگاه خدا پذيرفته‌ايد . يتيمان را عهده‌دار باش و كهنسالانى را كه چاره‌اى ندارند و دست سؤال پيش نمىآرند ، و اين كار بر واليان گرانبار است و گزاردن حق همه جا دشوار ، و بود كه خدا آن را سبك گرداند بر مردمى كه عاقبت جويند و خود را به شكيبايى وا مىدارند ، و به وعدهء راست خدا در بارهء خويش اطمينان دارند . و بخشى از وقت خود را خاص كسانى كن كه به تو نياز دارند . خود را براى كار آنان فارغ دار و در مجلسى عمومى بنشين تا در آن فروتنى كنى خدايى را كه تو را آفريد . و سپاهيان و يارانت را كه نگهبانانند يا تو را پاسبانانند ، از آنان بازدار ، تا سخنگوى آن مردم با تو گفتگو كند بى درماندگى در گفتار كه من از رسول خدا ( ص ) بارها شنيدم كه مىفرمود : « هرگز امتى را پاك - از گناه - نخوانند كه در آن امت - بى آنكه بترسند و - در گفتار درمانند ، حق ناتوان را از توانا نستانند » و درشتى كردن و درست سخن نگفتن آنان را بر خود هموار كن و تنگخويى بر آنان و خود بزرگ بينى را از خود بران ، تا خدا بدين كار درهاى رحمت خود را بر روى تو بگشايد و تو را پاداش فرمانبرى عطا فرمايد ، و آنچه مىبخشى چنان بخش كه بر تو گوارا افتد و آنچه باز مىدارى با مهربانى و پوزشخواهى همراه بود . نيز بر عهدهء تو كارهاست كه خود بايد آن را انجام دهى ، از آن جمله پاسخ گفتن عاملان توست آنجا كه كاتبانت درمانند ، و رساندن آن را در نامه نتوانند . ديگر نياز مردم را بر آوردن در همان\r\n","description":"","footnote":"","page_name":" 336 ","page_number":366},
  {"content":"\r\nروز كه به تو عرضه دارند و يارانت در انجام تقاضاى آنان گرانى كنند و عذرى آرند . و كار هر روز را در همان روز بران ، كه هر روز را كارى است مخصوص بدان ، و براى آنچه ميان تو و خداست نيكوترين اوقات و بهترين ساعات را بگذار هرچند همه كارها در همه وقت براى خداست ، اگر نيت درست باشد و رعيت را از آن آسايش بود . و بايد گزارد واجباتى كه خاص خداست - و در پى اداى آنى - از آن جمله بود كه دينت را براى آن خالص مىگردانى . پس در بخشى از شب و روز تن خود را خاص - پرستش - خدا گردان و آنچه را به خدا نزديكت كند به درستى به انجام رسان ، بى هيچ كاهش و نقصان ، هر چند - تو را دشوار آيد و تنت بفرسايد - . و چون با مردمان نمازگزارى چنان گزار كه نه آنان را برمانى و نه نماز را ضايع گردانى ، چه ميان مردم كسى بود كه بيمار است يا حاجتى دارد و گرفتارست . من از رسول خدا ( ص ) آن گاه كه مرا به يمن فرستاد پرسيدم با مردم چگونه نماز گزارم ؟ فرمود : « در حد توانايى ناتوانان آنان بگزار و بر مؤمنان رحمت آر . » و پس از اين همه ، فراوان خود را از رعيت خويش پنهان مكن كه پنهان شدن واليان از رعيت نمونه‌اى است از تنگخوئى و كم اطلاعى در كارها ، و نهان شدن از رعيت ، واليان را از دانستن آنچه بر آنان پوشيده است باز دارد ، پس كار بزرگ نزد آنان خرد به شمار آيد ، و كار خرد بزرگ نمايد ، زيبا زشت شود و زشت زيبا ، و باطل به لباس حق در آيد . و همانا والى انسانى است كه آنچه را مردم از او پوشيده دارند نداند ، و حق را نشانه‌اى نبود ، تا بدان راست از دروغ شناخته شود ، و تو به هر حال يكى از دو كس خواهى بود : يا مردى كه نفس او در اجراى حق سخاوتمند است ، پس چرا خود را بپوشانى و حق واجبى را كه بر عهدهء توست نرسانى ؟ يا كار نيكى را نكنى كه كردن آن توانى ؟ يا به\r\n","description":"","footnote":"","page_name":" 337 ","page_number":367},
  {"content":"\r\nبازداشتن حق گرفتارى ، در اين صورت مردمان به زودى خود را از درخواست از تو بازدارند چه از بخشش تو نوميدند - و چاره ندارند - با اين كه بيشتر نيازمندى مردمان بر تو رنجى ندارد ، چرا كه شكايت از ستم است و عدالت خواستن يا در معاملتى انصاف جستن . نيز والى را نزديكان است و خويشاوندان كه خوى برترى جستن دارند و گردنفرازى كردن و در معاملت انصاف را كمتر به كار بستن . ريشهء ستم اينان را با بريدن اسباب آن برآر و به هيچ يك از اطرافيان و خويشاوندانت زمينى را به بخشش وامگذار ، و مبادا در تو طمع كنند با بستن پيمانى كه مجاور آنان را زيان رساند در بهره كه از آب دارند ، يا كارى كه بايد با هم به انجام رسانند و رنج آن را بر عهده ديگران نهند ، پس بر آنان تنها گوارا افتد و عيب آن در دنيا و آخرت بر تو ماند . و حق را از آن هر كه بود بر عهده‌دار ، نزديك يا دور ، و در اين باره شكيبا باش و اين شكيبايى را به حساب - خدا - بگذار . هر چند اين رفتار با خويشاوندان و أطرافيانت بود و عاقبت آن را با همه دشوارى كه دارد ، چشم دار ، كه پايان آن پسنديده است - و سرانجامش فرخنده - . و اگر رعيت بر تو گمان ستم برد ، عذر خود را آشكارا با آنان در ميان گذار ، و با اين كار از بدگمانى شان در آر ، كه بدين رفتار نفس خود را به فرمان آورده باشى و با رعيت مدارا كرده و حاجت خويش را برآورده و رعيت را به راه راست واداشته . و از صلحى كه دشمن تو را بدان خواند ، و رضاى خدا در آن بود ، روى متاب كه آشتى ، سربازان تو را آسايش رساند . و از اندوه‌هايت برهاند و شهرهايت ايمن ماند ، ليكن زنهار ! زنهار ! از دشمن خود پس از آشتى بپرهيز كه بسا دشمن به نزديكى گرايد تا غفلتى يابد - و كمين خود بگشايد - پس دور انديش شو ! و به راه خوش گمانى مرو ، و اگر با دشمنت پيمانى نهادى و در\r\n","description":"","footnote":"","page_name":" 338 ","page_number":368},
  {"content":"\r\nذمهء خود او را امان دادى به عهد خويش وفا كن و آنچه را بر ذمه دارى ادا . و خود را چون سپرى برابر پيمانت بر پا ، چه مردم بر هيچ چيز از واجبهاى خدا چون بزرگ شمردن وفاى به عهد سخت همداستان نباشند با همه هواهاى گونه‌گون كه دارند ، و رأيهاى مخالف يكديگر كه در ميان آرند . و مشركان نيز جدا از مسلمانان وفاى به عهد را ميان خود لازم مىشمردند چه زيان پايان ناگوار پيمان شكنى را بردند . پس در آنچه به عهده گرفته‌اى خيانت مكن و پيمانى را كه بسته‌اى مشكن و دشمنت را كه - در پيمان توست - مفريب كه جز نادان بدبخت بر خدا دليرى نكند . و خدا پيمان و زينهار خود را امانى قرار داده ، و از در رحمت به بندگان رعايت آن را بر عهده همگان نهاده ، و چون حريمى استوارش ساخته تا در استوارى آن بيارمند و رخت به پناه آن كشند . پس در پيمان نه خيانتى توان كرد ، و نه فريبى داد ، و نه مكرى پيش آورد ، و پيمانى مبند كه آن را تأويلى توان كرد - يا رخنه‌اى در آن پديد آورد - . و چون پيمانت استوار شد و عهدت برقرار - راه خيانت مپوى - و براى به هم زدنش خلاف معنى لفظ را مجوى ، و مبادا سختى پيمانى كه بر عهده‌ات فتاده و عهد خدا آن را بر گردنت نهاده ، سر بردارد و تو را - به ناحق - بر به هم زدن آن پيمان وادارد ، كه شكيبايى كردنت در كار دشوارى كه گشايش آن را اميدوارى ، و پايان نيكويىاش را در انتظار ، بهتر از مكرى است كه از كيفر آن ترسانى ، و اين كه خدا تو را چنان بازخواست كند كه درخواست بخشش او را در دنيا و آخرتت نتوانى . و بپرهيز از خونها ، و ريختن آن به ناروا ، كه چيزى چون ريختن خون به ناحق - آدمى - را به كيفر نرساند ، و گناه را بزرگ نگرداند ، و نعمت را نبرد ، و رشته عمر را نبرد ، و خداوند سبحان روز رستاخيز نخستين داورى كه ميان بندگان كند در خونهايى باشد كه از يكديگر ريخته‌اند . پس حكومت خود را با ريختن خونى به حرام نيرومند مكن كه خون به حرام ريختن قدرت را به ناتوانى و سستى كشاند بلكه دولت را از صاحب آن به ديگرى بگرداند . و به كشتن به ناحق تو را نزد من و خدا عذرى به كار نيايد چه در آن قصاص بايد ، و اگر دچار خطا گشتى و تازيانه يا شمشير يا دستت از فرمان\r\n","description":"","footnote":"","page_name":" 339 ","page_number":369},
  {"content":"\r\nبرون شد و - به ناخواه كسى را كشتى - چه در مشت زدن و بالاتر ، بيم كشتن است . مبادا نخوت دولت تو را وادارد كه خود را برتر دانى و خونبهاى كشته را به خاندانش نرسانى . و بپرهيز از خود پسنديدن ، و به خودپسندى مطمئن بودن ، و ستايش را دوست داشتن كه اينها همه از بهترين فرصتهاى شيطان است تا بتازد ، و كرده نيكوكاران را نابود سازد . و بپرهيز كه با نيكى خود بر رعيت منت گذارى يا آنچه را كرده‌اى بزرگ شمارى يا آنان را وعده‌اى دهى و در وعده خلاف آرى كه منت نهادن ارج نيكى را ببرد و كار را بزرگ شمردن نور حق را خاموش گرداند ، و خلاف وعده خشم خدا و مردم را بر انگيزاند . و خداى تعالى فرموده است : « بزرگ دشمنى است نزد خدا كه بگوييد و نكنيد . » . و بپرهيز از شتاب در كارهايى كه هنگام انجام آن نرسيده ، يا سستى در آن چون انجامش ممكن گرديده ، يا ستيزيدن در كارهايى كه راه راست در آن ناپايدار است ، يا سستى ورزيدن آن گاه كه آشكار است . پس هر چيز را در جاى آن بدار و هر كارى را به هنگام آن بگزار . و بپرهيز از آنكه چيزى را به خود مخصوص دارى كه - بهره - همهء مردم در آن يكسان است ، و از غفلت در آنچه بدان توجه بايد ، و در ديده‌ها نمايان است . چه آن را كه به ناروا ستده باشى از چنگ تو در آرند ، و به زودى پرده كارها از پيش ديده‌ات بردارند ، و داد از تو بستانند و به ستمديده رسانند . به هنگام خشم خويشتندار باش و تندى و سركشى ميار و دست قهر پيش مدار و تيزى زبان بگذار ، و از اين جمله خوددارى كن ، با سخن ناسنجيده بر زبان نياوردن ، و در قهر تأخير كردن ، تا خشمت آرام شود و عنان اختيار به دستت آيد ، و چنين قدرتى بر خود نيابى جز كه فراوان به ياد آرى كه در راه بازگشت به سوى كردگارى .\r\n","description":"","footnote":"","page_name":" 340 ","page_number":370},
  {"content":"\r\nو بر تو واجب است به خاطر داشتن آنچه بر - واليان - پيش از تو رفته است ، از حكومت عدلى كه كرده‌اند ، و سنت نيكويى كه نهاده‌اند ، يا اثرى كه از پيامبر ما ( ص ) بجاست يا واجبى كه در كتاب خداست . پس اقتدا كنى بدانچه ديدى ما بدان رفتار كرديم ، و بكوشى در پيروى آنچه در اين عهدنامه بر عهده تو نهاديم . و من در آن حجت خود را بر تو استوار داشتم ، تا چون نفس تو خواهد در پى هواى خود رود ، تو را بهانه‌اى نبود . و من از خدا مىخواهم با رحمتى فرا گير كه او راست ، و قدرت بزرگ او بر انجام هرگونه درخواست ، كه من و تو را توفيق دهد در آنچه خشنودى او در آن بود . از داشتن عذرى آشكار در پيشگاه او و آفريدگانش ، و گذاردن نام نيكو ميان بندگانش و آثار نيك در شهرها و تمامى نعمت و فراوانى كرامت . و اين كه كار من و تو را به سعادت به پايان رساند ، و شهادت نصيبمان گرداند . كه ما آن را خواهانيم و درود بر فرستادهء خدا و خاندان پاك و پاكيزه‌اش و سلام فراوان ، و السّلام .\r\n« 54 »\r\n\r\nو از نامهء آن حضرت است به طلحه و زبير ابو جعفر اسكافى\r\nآن را در كتاب مقامات در مناقب امير المؤمنين عليه السلام آورده است . اما بعد ، دانستيد ، هر چند پوشيده داشتيد ، كه من پى مردم نرفتم تا آنان روى به من نهادند ، و من با آنان بيعت نكردم تا آنان دست به بيعت من گشادند ، و شما دو تن از آنان بوديد كه مرا خواستند و با من بيعت كردند ، و مردم با من بيعت كردند نه براى آنكه دست قدرت من گشاده بود ، يا مالى آماده . پس اگر شما از روى رضا با من بيعت كرديد تا زود است باز آييد و به\r\n","description":"","footnote":"","page_name":" 341 ","page_number":371},
  {"content":"\r\nخدا توبه نماييد ، و اگر به نادلخواه با من بيعت نموديد ، با نمودن فرمانبردارى و پنهان داشتن نافرمانى راه بازخواست را براى من بر خود گشوديد ، و به جانم سوگند كه شما از ديگر مهاجران در تقيّه و كتمان سزاوارتر نبوديد . از پيش بيعت مرا نپذيرفتن براى شما آسانتر بود تا بدان گردن نهيد و پس از پذيرفتن از بيعت بيرون رويد . پنداشتيد من عثمان را كشتم ، پس ميان من و شما از مردم مدينه آن كس داورى كند كه سر از بيعت من برتافته و به يارى شما هم نشتافته ، آن گاه هر كس را بدان اندازه كه در كار داخل بوده برگردن آيد ، و از عهدهء آن برآيد .\r\nپس اى دو پيرمرد ! از آنچه انديشيده‌ايد بازگرديد كه اكنون بزرگتر چيز - كه دامنتان را گيرد - عار است ، و از اين پس شما را هم عار است و هم آتش خشم كردگار .\r\n« 55 »\r\n\r\nو از نامهء آن حضرت است به معاويه\r\nاما بعد ، خداوند سبحان دنيا را براى آخرت قرار داده ، و مردم دنيا را در آن به آزمايش نهاده تا معلوم دارد كدام يك نيكوكارتر است . ما را براى دنيا نيافريده‌اند ، و نه ما را به كوشش در آن فرموده‌اند . ما را به دنيا آوردند تا در آن آزموده شويم ، و همانا خدا مرا به تو آزمود و تو را به من آزمايش نمود ، و يكى از ما را حجت ديگرى مقرر فرمود . با تأويل قرآن در پى دنيا تاختى ، و بدانچه دست و زبان من در آن جنايتى نداشت متهمم ساختى . تو و مردم شام آن دروغ را ساختيد و به گردن من انداختيد . داناى شما نادانتان را بر انگيزاند و ايستاده‌تان نشسته‌ها را - به كين من خواند - . پس در بارهء خود از خدا بترس و مهارت را به دست شيطان مده ، و روى به آخرت نه كه راه ما و تو آن راه است . و از آن بترس كه خدا به زودى بر تو بلايى رساند كه بنيادت را بركند و نژادت را نيست گرداند . من براى تو به خدا سوگند مىخورم ، سوگندى كه\r\n","description":"","footnote":"","page_name":" 342 ","page_number":372},
  {"content":"\r\nآن را بر هم نمىزنم . اگر روزگار من و تو را فراهم آرد ، همچنان بر سر راه تو مىمانم « تا خدا ميان ما داورى كند و او بهترين داوران است . »\r\n« 56 »\r\n\r\nو از وصيت آن حضرت است به شريح پسر هانى\r\nچون او را امير دستهء مقدم لشكر خود به شام قرار داد در هر بام و شام از خدا بترس ، و از فريب دنيا بر خود بيم دار ، و هيچگاه دنيا را امين مشمار ، و بدان كه اگر خود را باز ندارى ، از بسيار آنچه دوست مىدارى به خاطر آنچه ناخوش و زشت - مىشمارى - هوسها تو را بدين سو و آن سو كشاند و زيانهاى بسيار به تو رساند پس نفست را بازدار و در پى هوس رفتنش مگذار و چون خشمت سر كشد خردش ساز و بكوبش و برانداز .\r\n« 57 »\r\n\r\nو از نامهء آن حضرت است به مردم كوفه چون از مدينه به بصره مىرفت\r\nاما بعد ، من از جايگاه خود برون شدم ، ستمكارم يا ستمديده ، نافرمانم يا - مردم - از فرمانم سركشيده . من خدا را به ياد كسى مىآورم كه اين نامه‌ام به دو برسد ، تا چون نزد من آمد ، اگر نكو كار بودم يارىام كند و اگر گناهكار بودم از من بخواهد تا به حق بازگردم .\r\n« 58 »\r\n\r\nو از نامهء آن حضرت است كه به مردم شهرها نوشت\r\n، و در آن آنچه ميان او و سپاهيان صفين رفت بيان فرمايد آغاز كار ما اين بود كه ما و مردم شام با هم ديدار كرديم . چنين\r\n","description":"","footnote":"","page_name":" 343 ","page_number":373},
  {"content":"\r\nمىنمود كه پروردگار ما يكى است ، و پيامبرمان يكى ، و دعوت ما به اسلام يكسان است . در گرويدن به خدا و تصديق پيامبر او ( ص ) يكديگر را تقصير - كار نمىشماريم ، و افزون از آن را از هم چشم نمىداريم ، جز اختلاف در خون عثمان كه ما از آن بركناريم . گفتيم بياييد تا امروز با خاموش ساختن آتش پيكار و آرام كردن مردمان ، كارى را چاره كنيم كه پس از درگيرى جبران آن نتوان . تا كار استوار شود و اطراف آن فراهم آيد ، و ما بتوانيم حق را به جاى آن برگردانيم . گفتند نه كه چارهء كار را جز با پيكار نكنيم ، و سر باز زدند و جنگ در گرفت و پايدار گرديد و آتش آن بر افروخت و سر كشيد . پس چون پيكار ، دندان در ما و آنان فرو برد و چنگال خود را سخت بيفشرد به دعوت ما گردن نهادند ، و بدانچه خوانده بوديمشان پاسخ دادند . پس بدانچه خواندند پاسخشان گفتيم و آنچه خواستند زود پذيرفتيم تا آنكه حجت برايشان آشكار گرديد و رشتهء معذرتشان بريد . سپس از آنان هر كه بر اين گفتار پايدار ماند ، كسى است كه خدا او را از هلاكت رهاند ، و آن كه ستيزيد و لجاجت ورزيد كسى است كه پيمان شكست و چون گاو خراس بر جاى گرديد . خدا دل او را در پردهء تاريك گمراهى بپوشانيده و بلاى بد را گرد سرش گردانيده .\r\n« 59 »\r\n\r\nو از نامهء آن حضرت است به اسود پسر قطيبه حاكم حلوان\r\nاما بعد ، چون والى را هواها گونه‌گون شود او را از بسيارى عدالت ، باز دارد . پس بايد كار مردم در آنچه حق است ، نزد تو يكسان باشد ، كه ستم را با عدل عوض ندهند . پس خود را از آنچه مانند آن را نمىپسندى دور ساز ، و نفس خود را در كارى كه خدا بر تو واجب فرمود در باز ، حالى كه پاداش آن را اميدوارى و از كيفرش ترسان . و بدان كه دنيا خانهء آزمايش است و دنيا دار ساعتى در آن آسوده نبود ،\r\n","description":"","footnote":"","page_name":" 344 ","page_number":374},
  {"content":"\r\nجز كه آسودگى وى در روز رستاخيز ، مايهء دريغ او شود ، و هرگز هيچ چيز تو را از حق بىنياز نگرداند و از جمله حقها كه بر توست اين است كه نفس خود را بپايى ، و به اندازهء توانت در كار رعيت كوشش نمايى ، كه آنچه از اين كار به دست مىآرى بهتر است از آنچه بذل مىدارى ، و السلام .\r\n« 60 »\r\n\r\nو از نامهء آن حضرت است به عاملانى كه لشكريان از حوزهء مأموريت آنان مىگذشتند\r\nاز بندهء خدا على امير مؤمنان ، به گردآوران خراج و عاملان شهرها كه لشكريان از سرزمين آنان مىگذرند : امّا بعد ، من سپاهيانى را فرستادم كه به خواست خدا بر شما خواهند گذشت ، و آنچه را خدا بر آنان واجب داشته به ايشان سفارش كردم : از نرساندن آزار ، و بازداشتن گزند ، و من نزد شما و به موجب تعهدى كه نسبت به شما دارم از آزارى كه سپاهيان - به مردم - رسانند بيزارم ، مگر آنكه گرسنگى سربازى را ناچار گرداند و براى سير كردن خود جز آن راهى نداند . پس كسى را كه دست به ستم گشايد كيفر دهيد ، و دست بىخردان خود را از زيان رساندن به لشكريان و زحمت رساندن به ايشان در آنچه استثناء كرديم ، بازداريد . من در ميان سپاه جاى دارم . پس شكايتهايى را كه داريد به من برسانيد ، و آنچه از آنان به شما مىرسد و جز به وسيلهء خدا و من توانايى بر طرف كردن آن را نداريد ، با من در ميان گذاريد تا من به يارى خدا آن را تغيير دهم . ان شاء اللَّه . !\r\n","description":"","footnote":"","page_name":" 345 ","page_number":375},
  {"content":"\r\n« 61 »\r\n\r\nو از نامهء آن حضرت است به كميل ، پسر زياد نخعى\r\nهنگامى كه از جانب او عامل هيت بود . امام بر او خرده مىگيرد كه چرا سپاهيان دشمن را كه از حوزهء مأموريت او گذشته و براى غارت مسلمانان رفته‌اند واگذارده و از سرزمين خود نرانده است . اما بعد ، واگذاردن آدمى آنچه را بر عهده دارد و عهده‌دار شدن وى كارى را كه ديگرى بايد گزارد ، ناتوانيى است آشكار و انديشه‌اى تباه و نابكار . دليرى تو در غارت مردم قرقيسيا و رها كردن مرزهايى كه تو را بر آن گمارده‌ايم ، و كسى در آنجا نيست كه آن را بپايد ، و سپاه دشمن را از آن دور نمايد ، رأيى خطاست و انديشه‌اى نارسا . تو پلى شده‌اى تا از دشمنانت هر كه خواهد از آن بگذرد و بر دوستانت غارت برد . نه قدرتى دارى كه با تو بستيزند ، نه از تو ترسند و از پيشت گريزند . نه مرزى را توانى بست ، نه شوكت دشمن را توانى شكست . نه نياز مردم شهر را بر آوردن توانى ، و نه توانى امير خود را راضى گردانى .\r\n« 62 »\r\n\r\nو از نامهء آن حضرت است به مصريان كه با مالك اشتر فرستاد\r\nچون او را به حكومت آن سرزمين گمارد اما بعد ، همانا خداوند سبحان محمد ( ص ) را بر انگيخت تا جهانيان را - از نافرمانى او - بيم دهد ، و گواه پيامبران - پيش از خود - گردد . چون او بسوى خدا رفت ، مسلمانان پس از وى در كار حكومت به هم افتادند - و دست ستيز گشادند - و به خدا در دلم نمىگذشت و به خاطرم نمىرسيد كه عرب خلافت را پس از پيامبر ( ص ) از خاندان او برآرد ، يا مرا پس از وى از عهده‌دار شدن آن بازدارد ، و چيزى مرا نگران نكرد و به شگفتم نياورد ، جز شتافتن مردم بر فلان از هر سو و بيعت كردن با او . پس دست خود بازكشيدم ، تا آنكه ديدم گروهى در دين خود نماندند ، و از اسلام روى برگرداندند و مردم را به نابود ساختن دين\r\n","description":"","footnote":"","page_name":" 346 ","page_number":376},
  {"content":"\r\nمحمد ( ص ) خواندند . پس ترسيدم كه اگر اسلام و مسلمانان را يارى نكنم ، رخنه‌اى در آن بينم يا ويرانيى ، كه مصيبت آن بر من سختتر از - محروم ماندن از خلافت - است و از دست شدن حكومت شما ، كه روزهايى چند است كه چون سرابى نهان شود ، يا چون ابر كه فراهم نشده پراكنده گردد . پس در ميان آن آشوب و غوغا برخاستم تا جمع باطل بپراكنيد و محو و نابود گرديد ، و دين استوار شد و بر جاى بيارميد .\r\nو از اين نامه است\r\nبه خدا اگر تنها آنان را مىديدم ، و آنان زمين را پر مىكردند ، نه باك داشتم و نه مىهراسيدم ، كه من بر گمراهى آنان و رستگارى خود نيك آگاهم و با يقين از جانب پروردگار همراه ، و من آرزومند ديدار خدايم و پاداش نيك او را مىپايم ، ليكن دريغم آيد كه بيخردان و تبهكاران اين امّت حكمرانى را به دست آرند ، و مال خدا را دست به دست گردانند و بندگان او را به خدمت گمارند ، و با پارسايان در پيكار باشند و فاسقان را يار ، چه از آنان كسى است كه در ميان شما - مسلمانان - شراب نوشيد و حد اسلام بر او جارى گرديد ، و از آنان كسى است كه به اسلام نگرويد تا بخششهايى به دو عطا گرديد ، و اگر نه از حكومت اينان بر شما مىترسيدم ، شما را بر نمىانگيختم و سرزنشتان نمىكردم ، و به فراهم آمدنتان نمىخواندم و نمىآغاليدم ، و آن هنگام كه سر باز زديد و سستى گرفتيد رهاتان مىكردم . نمىبينيد بر مرزهاى شما دست افكنده‌اند و شهرهاتان گشوده است و كشورهاتان ربوده . در شهرهاتان جنگ برقرار - و دشمن با شما در پيكار - خداتان بيامرزاد ! گروه گروه روى به جنگ دشمنتان نهيد و در خانه‌ها و شهرهاتان\r\n","description":"","footnote":"","page_name":" 347 ","page_number":377},
  {"content":"\r\nدرنگ مكنيد ، كه به ستم گرفتار شويد و به خوارى دچار ، بهره‌تان كم مقدار .\r\nهمانا جنگجو بيدار است ، و آنكه بخواب رود چشمى پى او باز و هشيار . و السّلام .\r\n« 63 »\r\n\r\nو از نامهء آن حضرت است به ابو موسى اشعرى\r\nكه عامل او در كوفه بود . چون امام مردم كوفه را براى جنگ اصحاب جمل خواند ، به دو خبر دادند ابو موسى آنان را به نشستن در خانه ترغيب مىكند . از بندهء خدا ، امير مؤمنان ، به عبد اللَّه پسر قيس ! اما بعد ، از تو به من سخنى رسيد كه به سود و زيان توست . چون فرستادهء من نزد تو آيد ، دامن خود را به كمر در آر ، و كمرت را استوار دار و از سوراخ خود پاى بيرون گذار و آن را كه همراه توست فراهم آر . اگر حق را - با من - ديدى بپذير ، و اگر دو دل ماندى كناره گير ! به خدا سوگند هر جا باشى تو را بيارند و به حال خود نگذارند . چندان كه در كارت سرگردان مانى و چپ را از راست ندانى ، و از جايت به شتاب برخيزانند و از پيش رويت چنان ترسان شوى كه از پشت سرت هراسان . كار نه چنان است كه پندارى آسان است ، كه بلايى بزرگ - و نمايان است - بايد بدان سوار شد و درشتىاش را هموار كرد و سختىاش را خوار . پس خرد خود را به فرمان آر و كار خود را در ضبط در آر - و به سوى ما بيا و بهره‌ات را از طاعت امام خود - بردار ، و اگر خوش ندارى از كار - ما - كناره‌گير بىهيچ سپاسى و يا تقدير ، ديگران كار تو را عهده‌دار شوند ، چنان كه بايد ، و تو در خواب خفته و از تو نپرسند كجاست و به كجا رفته . به خدا سوگند كه اين پيكار به حق است و به فرمان كسى است كه حق با اوست ، و ما را باكى نبود كه ملحدان چه كردند ، و السّلام .\r\n","description":"","footnote":"","page_name":" 348 ","page_number":378},
  {"content":"\r\n« 64 »\r\n\r\nو از نامهء آن حضرت است به معاويه در پاسخ او\r\nاما بعد ، چنان كه يادآور شدى ما و شما دوست بوديم و هم پيوند ، اما ديروز ميان ما و شما جدايى افكند . ما ايمان آورديم و شما به كفر گراييديد ، و امروز ما استواريم و شما دستخوش آزمايش گرديديد . مسلمان شما جز به نادلخواه به اسلام نگرويد و از آن پس كه بزرگان عرب را در حزب رسول خدا ( ص ) ديد . و يادآور شدى كه من طلحه و زبير را به قتل رساندم و عايشه را راندم ، و ميان كوفه و بصره ماندم . اين كارى است كه تو در آن نبودى ، پس زيانى بر تو نيايد و عذرى از تو خواستن نبايد . و يادآور شدى كه مرا با مهاجران و انصار ديدار خواهى كرد . - تو را با هجرت چه كار ؟ و كدام مهاجر و انصار - هجرت آن روز به پايان رسيد كه برادرت اسير گرديد . اگر شتاب دارى نه رواست ، لختى آرام گير ، كه اگر من به ديدار تو آيم سزاست ، كه خدا مرا بر انگيخته است تا از تو انتقام گيرم و اگر تو به ديدار من آيى چنان است كه شاعر اسدى گفته است :\r\n« روى به بادهاى تابستانى دارند كه بر آنان ريگ مىافكند حالى كه ميان زمينهاى نشيب و سنگهاى سخت اندرند . » شمشيرى كه بر جدّ و دايى و برادرت در يك رزمگاه زدم ، نزد من است . و تو - به خدا سوگند - چنان كه دانستم دلى ناآگاه دارى و خردى تباه ، و بهتر است تو را بگويند بر نردبانى بلندتر شده‌اى كه منظرى به تو نمايانده است بد نمود و آن تو را زيان است نه سود . چه تو گمشده‌اى را مىجويى كه از تو نيست و گوسفندى را مىچرانى كه ملك ديگرى است . منصبى را مىخواهى\r\n","description":"","footnote":"","page_name":" 349 ","page_number":379},
  {"content":"\r\nكه نه در خور آنى و نه گوهرى از آن كانى . چه دور است گفتارت از كردار چه نيك به عموها و دايىهايت مىمانى ، كه بخت بد و آرزوى باطل آنان را وانگذاشت تا به انكار پيامبرى محمد ( ص ) شان واداشت ، و چنان كه مىدانى در هلاكت جاى خود افتادند . نه دفاعى از خود كردند چنان كه بايد ، و نه حريمى را حمايت كردند آنسان كه شايد . برابر شمشيرهايى كه از آن تهى نيست ميدان كارزار و نه سستى در آن پديدار . و فراوان در بارهء كشندگان عثمان سخن راندى پس - نخست - آنچه را مردم پذيرفته‌اند قبول دار ، سپس داورى آنان را به من واگذار ، تا تو و آنان را به - پذيرفتن - كتاب خداى تعالى ملزم گردانم - و حكم آن را در باره‌تان به انجام رسانم - ، و اما اين كه مىخواهى چنان است كه كودكى را بفريبند آن گاه كه خواهند او را از شير باز گيرند . و سلام به آنان كه در خور سلامند .\r\n« 65 »\r\n\r\nو از نامهء آن حضرت است به معاويه نيز\r\nاما بعد ، وقت آن است تا از آنچه عيان است سود برگيرى - و حقيقت روشن را بپذيرى - تو راه گذشتگانت را گرفتى ، با دعويهاى باطل كردن ، و مردمان را به فريب و دروغ به شبهت در افكندن ، و رتبتى را كه برتر از توست ، خواهان بودن . و آنچه را براى ديگرى اندوخته است ربودن به خاطر از حق گريختن . و آنچه را رعايت آن از گوشت و خون بر تو لازمتر است ، انكار نمودن آنچه گوشت شنيد و سينه‌ات از آن پر گرديد ، و پس از حق جز گمراهى آشكارا چيست ؟ و از پس آنچه عيان است جز باطل آميخته به حق نيست . از شبهت بپرهيز و از آميختگى آن به حق و باطل - نيز - ، كه روزگارانى است فتنه پرده بر خود افكنده و تيرگيهاى آن ديده‌ها را پوشانده . و از تو به من نامه‌اى رسيد با اسلوبهايى درهم و عبارتهايى مبهم . آشتى\r\n","description":"","footnote":"","page_name":" 350 ","page_number":380},
  {"content":"\r\nرا مجال ناگذاشته داستانهايى از روى بى دانشى و نا بخردى نگاشته . چون كسى شده‌اى كه در خاكى نرم فرو شود و يا به تاريكى در زمينى بى نشانه راه رود . جايى را براى خود در نظر گرفته‌اى كه رسيدن بدان دشوار است و نشانه‌هايش دور و ناپديدار . عقاب رسيدن بدان نتواند و - در بلندى - همپايهء عيّوق ماند . پناه بر خدا كه پس از من تو ولايت مسلمانان را به عهده گيرى و سود و زيان آنان را بپذيرى ، يا براى يكى از آنان با تو پيمانى برقرار سازم يا عهدى استوار . پس ، از هم اكنون خود را بپاى و پى چاره برآى كه اگر تقصير روا دارى و تا آن گاه كه بندگان خدا آماده جنگ با تو شوند - سر تسليم پيش نيارى - درهاى چاره به رويت بسته شود و آنچه را امروز از تو قبول كنند ناپذيرفته ، و السّلام .\r\n« 66 »\r\n\r\nو از نامهء آن حضرت است به عبد اللَّه پسر عباس\r\nو اين نامه از اين پيش با روايتى ديگر گذشت اما بعد ، گاه آدمى به چيزى شاد مىشود كه از او نخواهد بريد ، و به چيزى اندوهناك مىشود كه بدان نخواهد رسيد . پس مبادا نيكوترين چيز كه از دنياى خود برخوردارى ، رسيدن به لذتى بود يا به كار بردن خشمى كه در سينه دارى . بلكه بايد باطلى را بميرانى يا حقى را زنده گردانى ، و بايد كه شادمانيت به چيزى باشد كه از پيش فرستاده‌اى و دريغت بر آنچه به جاى مىگذارى ، و همّ خود را بدانچه پس از مردن تو را بايد بگمارى .\r\n« 67 »\r\n\r\nو از نامهء آن حضرت است به قثم پسر عباس\r\nكه عامل آن حضرت در مكه بود اما بعد ، - مراسم - حج را براى مردم بر پا دار و أيّام اللَّه را به ياد آنان آر ،\r\n","description":"","footnote":"","page_name":" 351 ","page_number":381},
  {"content":"\r\nو بامداد و شامگاه براى آنان مجلس ساز . آن را كه فتوا خواهد فتوا ده و نادان را بياموز و با دانا به گفتگو پرداز . و جز زبانت پيام رسان مردمان نباشد ، و جز رويت دربان . و هيچ حاجتمند را از ديدار خود محروم مگردان ، چه اگر در آغاز از درگاه تو رانده شود و در پايان حاجت او برآورده ، تو را نستايند . و در مال خدا كه نزد تو فراهم شده بنگر و آن را به عيالمندان و گرسنگانى كه نزديكت هستند بده ، و آنان كه مستمندند و سخت نيازمند ، و مانده را نزد ما بفرست تا ميان كسانى كه نزد ما هستند قسمت كنيم . و مردم مكه را بگو تا از ساكنان - شهر - اجرت نگيرند ، كه خداى سبحان فرمايد : « عاكِفْ و بادى در آن يكسانند . » عاكف مقيم مكه است و بادى كسى است كه به حج مىآيد و از مردم مكه نيست . خدا ما و شما را بدانچه دوست دارد توفيق دهد ، و السّلام .\r\n« 68 »\r\n\r\nو از نامهء آن حضرت است به سلمان فارسى ( ره ) پيش از خلافت آن حضرت\r\nاما بعد ، دنيا همچون مار است ، بپسودن آن نرم و هموار و زهر آن جانشكار . پس ، از آنچه تو را در دنيا شادمان مىدارد ، روى برگردان ! چه اندك زمانى با تو مىماند . و انديشهء دنيا را از سر بنه ! چه يقين دارى كه از تو روى بگرداند ، و آن گاه كه بدان خو گرفته‌اى بيشتر از آن بترس ، كه دنيا دار چون در دنيا به خوشى اطمينان كرد او را به تلخكامى در آورد ، يا اگر به انس گرفتن آرميد او را دچار وحشت كرد ، و السلام . !\r\n","description":"","footnote":"","page_name":" 352 ","page_number":382},
  {"content":"\r\n« 69 »\r\n\r\nو از نامهء آن حضرت است به حارث همدانى\r\nو چنگ در ريسمان قرآن زن و از آن نصيحت پذير ، حلالش را حلال و حرامش را حرام گير ، و حقى را كه پيش از اين بوده است تصديق دار ، و رفتهء دنيا را براى ماندهء آن آينهء عبرت شمار ، چه برخى از آن به برخى ديگر ماند ، و پايانش خود را به آغاز آن رساند ، و همهء آن رفتنى است و با كسى نماندنى ، و نام خدا را بزرگ شمار و آن را جز براى حق بر زبان ميار . مرگ و پس از مرگ را فراوان ياد كن و آرزوى مرگ مكن ، جز كه بدانى از تبعات مرگ رستن توانى ، و از كارى دورى كن كه كننده آن را بر خود روا دارد ، و از ديگر مسلمانان ناپسند شمارد . و بترس از كارى كه در نهان كنند و در عيان از آن خجلت برند ، و بپرهيز از كارى كه چون از كنندهء آن پرسند آن را به خود نپذيرد ، يا راه پوزش پيش گيرد . آبرويت را نشانهء تير گفتار مگردان ، و هرچه شنيدى به مردمان مرسان كه آن دروغگويى را نشان است ، و هر چه مردم به تو گويند به خطا منسوب مكن كه آن نادانى را برهان است . خشم خود را فرو خور ، و به وقت توانايى در گذر . و گاه خشم در بردبارى بكوش و به هنگام قدرت - از گناه - چشم پوش تا عاقبت تو را باشد . هر نعمتى را كه خدا به تو داده با سپاس داشتن باقى بدار ، و هيچ نعمت از نعمتهاى خدا را كه ارزانى توست ضايع مگذار ، و بايد كه نشان نعمتى را كه خدايت داده ، در تو ببينند - آشكار - . و بدان كه بهترين مؤمنان آن بود كه جان و خويشاوند و مال خود را در راه خدا پيشاپيش دهد ، چه هر نيكى پيشاپيش فرستى براى تو اندوخته شود و آنچه واگذارى خير آن را ديگرى برد . از همنشينى آن كه رايش سست و\r\n","description":"","footnote":"","page_name":" 353 ","page_number":383},
  {"content":"\r\nكارش ناپسند بود بپرهيز ، كه هر كس را از آن كه دوست اوست شناسند . و در شهرهاى بزرگ سكونت كن كه جايگاه فراهم آمدن مسلمانان است ، و بپرهيز از جايهايى كه در آن از - ياد خدا - غافلند و آنجا كه به يكديگر ستم مىرانند ، و بر طاعت خدا كمتر ياراناند ، و تنها در چيزى بينديش كه تو را بايد و به كارت آيد . مبادا بر سر بازارها بنشينى كه جاى حاضر شدن شيطان است و نمايشگاه فتنه و طغيان . و بدان كس كه از او برترى ، فراوان بنگر تا بدين نگريستن سپاس نعمت دارى و شكر آن بگذارى ، و در روز جمعه سفر مكن تا نماز جمعه را بگزارى ، مگر سفرى بود كه در آن روى به خدا دارى يا از آن ناچارى . در همه كارهايت خدا را اطاعت كن كه طاعت خدا از هر چيز برتر است . نفس خود را بفريب و به عبادتش وادار و با آن مدارا كن و مقهورش مدار ، و بر آن آسان گير و به هنگامى كه نشاط و فراغتش بود ، روى به عبادت آر . جز در آنچه بر تو واجب است كه بايد آن را به جاى آرى و در وقت آن بگزارى . و بترس كه مرگ بر تو در آيد ، و تو از پروردگارت گريزان باشى و در جستجوى دنيا روان . از همنشينى با فاسقان بپرهيز كه شر به شر پيوندد . خدا را بزرگ دار و دوستان خدا را دوست شمار و از خشم بپرهيز - و خود را از آن برهان - كه خشم سپاهى است بزرگ از سپاهيان شيطان ، و السّلام .\r\n« 70 »\r\n\r\nو از نامهء آن حضرت است به سهل پسر حنيف انصارى\r\nكه از جانب امام حاكم مدينه بود ، در بارهء كسانى كه نزد معاويه رفتند اما بعد ، به من خبر رسيده است از مردمى كه نزد تو به سر مىبرند ، بعضى پنهانى نزد معاويه مىروند ، دريغ مخور كه شمار مردانت كاسته مىگردد ، و كمكشان گسسته . در گمراهى آنان و رهايىات از رنج ايشان ، بس بود از حقشان گريختن و به كورى و نادانى شتافتن . آنان مردم دنيايند روى بدان نهاده و شتابان در پىاش افتاده . عدالت را شناختند و ديدند ، و\r\n","description":"","footnote":"","page_name":" 354 ","page_number":384},
  {"content":"\r\nشنيدند و به گوش كشيدند ، و دانستند مردم به ميزان عدالت در حق يكسانند پس گريختند تا تنها خود را به نوايى برسانند . دور بوند دور از رحمت خدا . به خدا آنان از ستمى نگريختند و به عدالت نرسيدند . ما در اين كار اميدواريم خدا دشوار آن را براى ما خوار ، و ناهموارش را هموار سازد ، ان شاء اللَّه ، و السلام .\r\n« 71 »\r\n\r\nو از نامهء آن حضرت است به منذر پسر جارود\r\nعبدى كه در پاره‌اى از آنچه امام او را بر آن ولايت داده بود خيانت كرد اما بعد ، پارسايى پدرت مرا در بارهء تو فريفت ، و گمان كردم پيرو پدرت هستى و به راه او مىروى ، ليكن آنچه در بارهء تو به من خبر داده‌اند ، اين است كه از فرمانبردارى هوايت دست بر نمىدارى و ذخيرتى براى آخرتت نمىگذارى . دنياى خود را آبادان مىكنى با ويران كردن آخرتت ، و با خويشاوندانت مىپيوندى به قيمت بريدن از دينت . اگر آنچه از تو به من رسيده درست باشد شتر خويش و تبار ، و بند پاى افزار تو از تو بهتر است ، و آن كه چون تو باشد در خور آن نيست كه پاسدارى مرزى را تواند يا كارى را به انجام رساند . يا رتبت او را برافرازند ، يا در امانتى شريكش سازند . چون اين نامه به تو رسد نزد من بيا ، ان شاء اللَّه . [ منذر كسى است كه امير مؤمنان ( ع ) در بارهء او فرمود : « - از خودبينى پيوسته - به دو جانب خود مىنگرد و در دو جامه كه بر تن دارد مىخرامد و پيوسته بر بند كفشهاى خود مىدمد . » 
  ] !\r\n","description":"","footnote":"","page_name":" 355 ","page_number":385},
  {"content":"\r\n« 72 »\r\n\r\nو از نامهء آن حضرت است به عبد اللَّه پسر عباس\r\nاما بعد ، تو از اجل خويش پيش نخواهى افتاد ، و آنچه را روزى تو نيست به تو نخواهند داد . و بدان كه روزگار دو روز است ، روزى به سود توست و روزى به زيان تو و اين كه دنيا خانه‌اى است گردان ، از دست اين به دست آن . آنچه از آن توست هر چند ناتوان باشى خود را به تو خواهد رساند ، و آنچه از آن به زيان توست به نيروى خود بازش نتوانى گرداند .\r\n« 73 »\r\n\r\nو از نامهء آن حضرت است به معاويه\r\nاما بعد ، من با پاسخهايى پياپى به گفته‌هايت ، و شنيدن مضمون نامه‌هايت ، رأى خود را سست مىشمارم و زيركى خود را به خطا منسوب مىدارم ، و تو كه از من چيزهايى را خواستارى و نامه مىنويسى - و پاسخ انتظار دارى - ، كسى را مانى كه به خواب گران رود ، و خوابهايى بى اساس بيند ، يا چون سرگردانى ايستاده كه ايستادنش بر وى دشوار افتاده . آنچه به سر وقت وى آمده به سود اوست يا به زيان وى ، نمىداند و تو آن نيستى بلكه او به تو ماند . به خدا سوگند اگر نه آن بود كه ماندنت را مىخواستم ، بلاهايى از من به تو مىرسيد كه استخوان را بكوبد و گوشت را آب كند ، و بدان كه شيطان تو را نمىگذارد تا به نيكوترين كارت بپردازى و اندرزى را كه به سود توست بشنوى - و آويزه گوش سازى - . و درود بر آنان كه در خور درودند .\r\n","description":"","footnote":"","page_name":" 356 ","page_number":386},
  {"content":"\r\n« 74 »\r\n\r\nو از پيمانى است از آن حضرت\r\nكه ميان ربيعه و يمن نوشت از خط هشام بن كلبى نقل شده است . اين پيمان نامه‌اى است كه مردم يمن و ربيعة آن را پذيرفته‌اند ، چه آنان كه در شهر حاضرند ، و چه آنان كه در بيابان به سر مىبرند . آنان پيرو كتاب خدايند - مردم را - به كتاب خدا مىخوانند و - به پذيرفتن آن - وا مىدارند ، و هر كه را به كتاب خدا بخواند و بدان فرمان دهد پذيرفته دارند . نه برابر آن بهايى گيرند و نه به جاى آن چيزى را پذيرند ، و آنان برابر كسى كه خلاف اين پيمان بود يا آن را واگذارد ، يك سخنند . بعضى بعض ديگر را ياورند ، و به خاطر سرزنش اين و خشم آن پيمان خود را نشكنند ، و نه براى آنكه قومى قوم ديگر را خوار دارد و موجب دشنام آنان را فراهم آرد . آن كه حاضر است و كسى كه حاضر نيست گواه است بر اين پيمان ، و آن كه بردبار است و آن كه از خرد تهى است و آن كه داناست و آن كه نادان . و عهد و ميثاق خدا بر اين جمله بر عهده آنهاست . همانا از پيمان خدا پرسش خواهد شد ، و على بن ابى طالب نوشت .\r\n« 75 »\r\n\r\nو از نامهء آن حضرت است به معاويه در آغاز بيعت مردم با آن حضرت .\r\nواقدى آن را در كتاب جمل آورده است . از بندهء خدا ، على امير مؤمنان ، به معاويه پسر ابو سفيان : اما بعد ، مىدانى كه من در بارهء شما معذورم - و از آنچه رخ داد - رويگردان و به دور . تا شد آنچه بايد بود و بازداشتن آن ممكن نمىنمود .\r\nداستان دراز است و سخن بسيار . آنچه گذشت ، گذشت و آنچه روى نمود آمد ، به ناچار . پس ، از آنان كه نزد تو به سر مىبرند بيعت گير و با گروهى از ياران خود نزد من بيا . !\r\n","description":"","footnote":"","page_name":" 357 ","page_number":387},
  {"content":"\r\n« 76 »\r\n\r\nو از وصيت آن حضرت است به عبد اللَّه پسر عباس\r\nهنگامى كه او را در بصره به جاى خود گمارد با مردم گشاده‌رو باش آن گاه كه آنان را ببينى ، يا در بارهء آنان حكمى دهى يا در مجلس ايشان نشينى . از خشم بپرهيز كه نشانهء سبكى سر است و شيطان آن را راهبر است . و بدان آنچه تو را به خدا نزديك كند از آتش دور سازد ، و آنچه تو را از خدا دور سازد به آتشت در اندازد .\r\n« 77 »\r\n\r\nو از وصيت آن حضرت است به عبد اللَّه پسر عباس\r\nچون او را براى گفتگوى با خوارج فرستاد به قرآن بر آنان حجت مياور ، كه قرآن تاب معنيهاى گونه گون دارد . تو چيزى - از آيه‌اى - مىگويى ، و خصم تو چيزى - از آيهء ديگر - ليكن به سنت با آنان گفتگو كن ، كه ايشان را راهى نبود جز پذيرفتن آن .\r\n« 78 »\r\n\r\nو از نامهء آن حضرت است به ابو موسى اشعرى\r\nدر پاسخ كار حكمين سعيد بن يحيى اموى آن را در كتاب مغازى آورده است همانا بسيارى از مردم دگرگونى پذيرفتند و از نصيب - سعادت - خود بىبهره ماندند . به دنيا روى نهادند ، و از روى هوا سخن گفتند . من در اين كار - رفتار مردم عراق - گرفتار كارى شگفت شده‌ام . مردمى بر آن فراهم آمدند كه خود را مىپسنديدند - و جز خود چيزى نمىديدند - من اكنون به درمان ريشى برخاسته‌ام كه ترسم سر آن نگشايد ، و به نشده با خون و چرك به هم آيد . بدان كه در فراهم ساختن امت پيامبر ( ص ) و سازوارى آنان با يكديگر ، كسى از من حريصتر نيست . من بدين كار پاداش نيكو و بازگشت به مينو را خواهانم و بدانچه بر خود پذيرفتم به زودى وفا كنم و آن را پايندانم ، هر چند تو دگرگون\r\n","description":"","footnote":"","page_name":" 358 ","page_number":388},
  {"content":"\r\nشده باشى و چنان كه از من جدا شدى نباشى . همانا بدبخت كسى است كه از سود خرد و تجربتى كه او را داده‌اند محروم ماند ، و من سخن آن كسى را كه باطل گويد بر خود هموار كردن نتوانم ، و كارى را كه خدا به صلاح آورده به تباهى نكشانم . پس آنچه را نمىدانى بگذار ، كه مردم بدكردار با گفتارهاى ناصواب به سوى تو در شتابند - و خواهند عنان انديشهء تو را از راه درست برتابند - و السّلام .\r\n« 79 »\r\n\r\nو از نامهء آن حضرت است به اميران لشكر هنگامى كه به خلافت رسيد\r\nاما بعد ، آنان كه پيش از شما بودند تباه گرديدند ، چون حق مردم را ندادند تا آن را - به رشوت - خريدند و به راه باطلشان بردند ، و آنان پيرو آن گرديدند .\r\n","description":"","footnote":"","page_name":" 359 ","page_number":389},
  {"content":"\r\nباب گزيدهء سخنان حكمت آميز امير مؤمنان عليه السّلام و پندهاى آن حضرت\r\nو در آن ، گزيدهء پرسشها و گفتارهاى كوتاه اوست ، در بارهء ديگر مقصودهاى وى\r\n","description":"","footnote":"","page_name":" 360 ","page_number":390},
  {"content":"\r\nباب گزيدهء سخنان حكمت آميز امير مؤمنان عليه السلام و پندهاى آن حضرت\r\nدر آن ، گزيدهء پاسخ پرسشها و گفتارهاى كوتاه اوست ، در بارهء ديگر مقصودهاى وى\r\n1\r\n[ فرمود : 
  ] هنگام فتنه چون شتر دو ساله باش نه پشتى تا سوارش شوند و نه پستانى تا شيرش دوشند - چنان زى كه در تو طمع نبندند - .\r\n2\r\n[ و فرمود : 
  ] آن كه طمع را شعار خود گرداند خود را خرد نماياند ، و آن كه راز سختى خويش بر هر كس گشود ، خويشتن را خوار نمود . و آن كه زبانش را بر خود فرمانروا ساخت خود را از بها بينداخت .\r\n3\r\n[ و فرمود : 
  ] بخل ننگ است و ترس نقصان ، و درويشى كند كنندهء زبان - زيرك در برهان ، و تنگدست بيگانه در ديار خود بر همگان .\r\n4\r\n[ و فرمود : 
  ] ناتوانى آفت است ، و شكيبايى شجاعت و ناخواستن - دنيا - ثروت و پرهيزگارى سپرى - نگه دار - و رضا نيكو همنشين - و يار - .\r\n5\r\n[ و فرمود : 
  ] دانش ميراثى است گزين و آداب ، زيورهاى نوين - جان و تن - و انديشه آينهء روشن .\r\n6\r\n[ و فرمود : 
  ] سينهء خردمند صندوق راز اوست و گشاده‌رويى دام\r\n","description":"","footnote":"","page_name":" 361 ","page_number":391},
  {"content":"\r\nدوستى و بردبارى گور زشتيهاست . [ يا كه فرمود : 
  ] آشتى كردن ، نهان جاى زشتيهاست و آن كه از خود خشنود بود ناخشنودان او بسيار شود .\r\n7\r\n[ و فرمود : 
  ] صدقه دارويى است درمانبخش و كردار بندگان در دنياى آنان پيش ديده‌هاشان بود در آخرت ايشان - هرچه را در اين جهان كنند ، در آن جهان بينند - .\r\n8\r\n[ و فرمود : 
  ] از اين آدمى شگفتى گيريد : با پيه مىنگرد و با گوشت سخن مىگويد : و با استخوان مىشنود ، و از شكافى دم بر مىآورد .\r\n9\r\n[ و فرمود : 
  ] چون دنيا به كسى روى آرد ، نيكوييهاى ديگران را به دو به عاريت سپارد ، و چون به دو پشت نمايد ، خوبيهاى او را بربايد .\r\n10\r\n[ و فرمود : 
  ] با مردم چنان بياميزيد كه اگر مرديد بر شما بگريند ، و اگر زنده مانديد به شما مهربانى ورزند .\r\n11\r\n[ و فرمود : 
  ] اگر بر دشمنت دست يافتى بخشيدن او را سپاس دست يافتن بر وى ساز .\r\n12\r\n[ و فرمود : 
  ] ناتوانترين مردم كسى است كه نيروى به دست آوردن دوستان ندارد ، و ناتوانتر از او كسى بود كه دوستى به دست آرد و او را ضايع گذارد .\r\n13\r\n[ و فرمود : 
  ] چون طليعهء نعمتها به شما رسيد ، با ناسپاسى دنبالهء آن را مبريد .\r\n14\r\n[ و فرمود : 
  ] آن را كه نزديك واگذارد ، يارى دور را به دست آرد .\r\n15\r\n[ و فرمود : 
  ] هر فريب خورده را سرزنش نتوان كرد .\r\n","description":"","footnote":"","page_name":" 362 ","page_number":392},
  {"content":"\r\n16\r\n[ و فرمود : 
  ] كارها چنان رام تقدير است كه گاه مرگ در تدبير است .\r\n17\r\n[ و آن حضرت را از فرمودهء رسول ( ص ) پرسيدند « پيرى را با خضاب بپوشانيد و خود را همانند يهود مگردانيد » گفت : 
  ] او كه درود خدا بر وى باد چنين فرمود : - و شمار مرد - دين اندك بود . اما اكنون كه ميدان اسلام فراخ گرديده و دعوت آن به همه جا رسيده ، هر كس آن كند كه خواهد .\r\n18\r\n[ و در بارهء كسانى كه از جنگ در كنار او كناره جستند ، فرمود : 
  ] حق را خوار كردند و باطل را يار نشدند .\r\n19\r\n[ و فرمود : 
  ] هر كه همراه آرزوى خويش تازد ، مرگش به سر در اندازد .\r\n20\r\n[ و فرمود : 
  ] از لغزش جوانمردان در گذريد كه كسى از آنان نلغزيد ، جز كه دست خدايش برفرازيد .\r\n21\r\n[ و فرمود : 
  ] ترس با نوميدى همراه است ، و آزرم با بى بهرگى همعنان ، و فرصت چون ابر گذران . پس فرصتهاى نيك را غنيمت بشماريد .\r\n22\r\n[ و فرمود : 
  ] ما را حقى است اگر دادند - بستانيم - و گرنه ترك شتران سوار شويم و برانيم هر چند شبروى به درازا كشد . [ و اين از سخنان لطيف و فصيح است و معنى آن اين است كه اگر حق ما را ندادند ما خوار خواهيم بود چنان كه رديف شتر سوار بر سرين شتر نشيند ، چون بنده و اسير و مانند آن . 
  ]\r\n23\r\n[ و فرمود : 
  ] آن كه كردهء وى او را بجايى نرساند نسب او وى را پيش نراند .\r\n","description":"","footnote":"","page_name":" 363 ","page_number":393},
  {"content":"\r\n24\r\n[ و فرمود : 
  ] از كفارهء گناهان بزرگ ، فرياد خواه را به فرياد رسيدن است ، و غمگين را آسايش بخشيدن .\r\n25\r\n[ و فرمود : 
  ] پسر آدم ؟ چون ديدى پروردگارت پى در پى نعمتهاى خود به تو مىرساند و تو او را نافرمانى مىكنى از او بترس .\r\n26\r\n[ و فرمود : 
  ] هيچ كس چيزى را در دل نهان نكرد ، جز كه در سخنان بى انديشه‌اش آشكار گشت و در صفحهء رخسارش پديدار .\r\n27\r\n[ و فرمود : 
  ] با درد خود بساز چندان كه با تو بسازد .\r\n28\r\n[ و فرمود : 
  ] برترين پارسايى نهفتن پارسايى است .\r\n29\r\n[ و فرمود : 
  ] اگر تو به زندگى پشت كرده‌اى و مرگ به تو روى آور است پس چه زود ديدار ميسر است .\r\n30\r\n[ و فرمود : 
  ] بترسيد ! بترسيد ! كه خدا چنان پرده - بر بنده - گستريده كه گويى او را آمرزيده .\r\n31\r\n[ و او را از ايمان پرسيدند ، فرمود : 
  ] ايمان بر چهار پايه استوار است ، بر شكيبايى ، و يقين و داد و جهاد . و شكيبايى را چهار شاخه است : آرزومند بودن ، و ترسيدن ، و پارسايى و چشم اميد داشتن . پس آن كه مشتاق بهشت بود ، شهوتها را از دل زدود ، و آن كه از دوزخ ترسيد ، از آنچه حرام است دورى گزيد ، و آن كه ناخواهان دنيا بود ، مصيبتها بر وى آسان نمود ، و آن كه مرگ را چشم داشت ، در كارهاى نيك پاى پيش گذاشت . و يقين بر چهار شعبه است : بر بينايى زيركانه ، و دريافت عالمانه و پند گرفتن از گذشت زمان و رفتن به روش پيشينيان . پس آن كه\r\n","description":"","footnote":"","page_name":" 364 ","page_number":394},
  {"content":"\r\nزيركانه ديد حكمت بر وى آشكار گرديد ، و آن را كه حكمت آشكار گرديد عبرت آموخت ، و آن كه عبرت آموخت چنان است كه با پيشينيان زندگى را در نورديد . و عدل بر چهار شعبه است : بر فهمى ژرف نگرنده ، و دانشى پى به حقيقت برنده ، و نيكو داورى فرمودن ، و در بردبارى استوار بودن . پس آن كه فهميد به ژرفاى دانش رسيد و آنكه به ژرفاى دانش رسيد از آبشخور شريعت سيراب گرديد ، و آن كه بردبار بود ، تقصير نكرد و ميان مردم با نيكنامى زندگى نمود . و جهاد بر چهار شعبه است : به كار نيك وادار نمودن ، و از كار زشت منع فرمودن . و پايدارى در پيكار با دشمنان ، و دشمنى با فاسقان . پس آن كه به كار نيك واداشت ، پشت مؤمنان را استوار داشت ، و آن كه از كار زشت منع فرمود بينى منافقان را به خاك سود ، و آن كه در پيكار با دشمنان پايدار بود ، حقى را كه بر گردن دارد ادا نمود ، و آن كه با فاسقان دشمن بود و براى خدا به خشم آيد ، خدا به خاطر او خشم آورد و روز رستاخيز وى را خشنود نمايد . و كفر بر چهار ستون پايدار است : پى وهم رفتن و خصومت كردن و از راه حق به ديگر سو گرديدن و دشمنى ورزيدن . پس آن كه پى وهم گرفت به حق بازنگشت ، و آن كه از نادانى فراوان ، خصومت ورزيد ، از ديدن حق كور گشت ، و آن كه از راه حق به ديگر سو شد ، نيكويى را زشت و زشتى را نيكويى ديد و مست گمراهى گرديد ، و آن كه دشمنى ورزيد راهها برايش دشوار شد و كارش سخت و برون شو كار ناپايدار .\r\n","description":"","footnote":"","page_name":" 365 ","page_number":395},
  {"content":"\r\nو شك بر چهار شعبه است : در گفتار جدال نمودن و ترسيدن و دو دل بودن ، و تسليم حادثه‌هاى روزگار گرديدن . پس آن كه جدال را عادت خود كرد ، خويش را از تاريكى شبهت برون نياورد ، و آن كه از هر چيز كه پيش رويش آمد ترسيد ، پيوسته واپس خزيد ، و آن كه دو دل بود پى شيطان او را بسود ، و آن كه به تباهى دنيا و آخرت گردن نهاد هر دو جهانش را به باد داد . [ و پس از اين سخن گفتارى بود كه از بيم درازى و برون شدن از روش كارى كه در اين كتاب مقصود است نياورديم . 
  ]\r\n32\r\n[ و فرمود : 
  ] نيكوكار از كار نيك بهتر است ، و بد كردار از كار بد بدتر .\r\n33\r\n[ و فرمود : 
  ] بخشنده باش نه با تبذير و اندازه نگه دار و بر خود سخت مگير .\r\n34\r\n[ و فرمود : 
  ] شريفترين بىنيازى ، وانهادن آرزوهاست .\r\n35\r\n[ و فرمود : 
  ] هر كه بى محابا به مردمان آن گويد كه نخواهند ، در باره‌اش آن گويند كه ندانند .\r\n36\r\n[ و فرمود : 
  ] آن كه آرزو را دراز كرد ، كردار را نابساز كرد .\r\n37\r\n[ و چون دهقانان انبار هنگام رفتن امام به شام او را ديدند ، براى وى پياده شدند و پيشاپيش دويدند . فرمود : 
  ] اين چه كار بود كه كرديد ؟ [ گفتند : عادتى است كه داريم و بدان اميران خود را بزرگ مىشماريم . فرمود : 
  ] به خدا كه اميران شما از اين كار سودى نبردند ، و شما در دنيايتان خود را بدان به رنج مىافكنيد و در آخرتتان\r\n","description":"","footnote":"","page_name":" 366 ","page_number":396},
  {"content":"\r\nبدبخت مىگرديد . و چه زيانبار است رنجى كه كيفر در پى آن است ، و چه سودمند است آسايشى كه با آن از آتش امان است .\r\n38\r\n[ و به فرزند خود حسن ( ع ) فرمود : 
  ] پسركم ! چهار چيز از من به ياد دار ، و چهار ديگر به خاطر سپار كه چند كه بدان كار كنى از كردهء خود زيان نبرى : گرانمايه‌ترين بىنيازى خرد است ، و بزرگترين درويشى بيخردى است و ترسناكترين تنهايى خودپسندى است و گراميترين حسب خوى نيكوست . پسركم ! از دوستى نادان بپرهيز ، چه او خواهد كه تو را سود رساند ليكن دچار زيانت گرداند ، و از دوستى بخيل بپرهيز ، چه او آنچه را سخت بدان نيازمندى از تو دريغ دارد ، و از دوستى تبهكار بپرهيز كه به اندك بهايت بفروشد ، و از دوستى دروغگو بپرهيز كه او سراب را ماند ، دور را به تو نزديك و نزديك را به تو دور نماياند .\r\n39\r\n[ و فرمود : 
  ] اگر مستحبات واجبات را زيان رساند - بنده را به خدا - نزديك نگرداند .\r\n40\r\n[ و فرمود : 
  ] زبان خردمند در پس دل اوست ، و دل نادان پس زبان او . [ و اين از معنيهاى شگفت و شريف است و مقصود امام ( ع ) اين است كه : خردمند زبان خود را رها نكند تا كه با دل خويش مشورت كند و با انديشهء خود رأى زند ، و نادان را آنچه بر زبان آيد و گفته‌اى كه بدان دهان گشايد ، بر انديشيدن و رأى درست را بيرون كشيدن سبقت گيرد . پس چنان است كه گويى زبان خردمند پيرو دل اوست و دل نادان پيرو زبان او . 
  ] !\r\n","description":"","footnote":"","page_name":" 367 ","page_number":397},
  {"content":"\r\n41\r\n[ و اين معنى به لفظى ديگر از آن حضرت روايت شده است كه : 
  ] دل بيخرد در دهان اوست و زبان خردمند در دل او [ و معنى هر دو يكى است . 
  ]\r\n42\r\n[ و به يكى از ياران خود فرمود هنگامى كه او از بيمارى شكوه نمود . 
  ] خدا آنچه را از آن شكايت دارى موجب كاستن گناهانت گرداند ، چه در بيمارى مزدى نيست ، ليكن گناهان را مىكاهد و مىپيرايد چون پيراستن برگ درختان ، و مزد در گفتارست به زبان ، و كردار با گامها و دستان ، و خداى سبحان به خاطر نيت راست و نهاد پاك - بنده - هر بنده را كه خواهد به بهشت در آورد . [ و مىگويم ، امام عليه السّلام راست گفت كه در بيمارى مزد نيست ، چه بيمارى از جمله چيزهاست كه آن را عوض است نه مزد - چرا كه استحقاق عوض مقابل بلا و مصيبتى است كه از جانب خدا بر بنده‌ايد ، چون دردها و بيماريها و مانند آن ، و مزد و پاداش در مقابل كارى است كه بنده كند ، و ميان عوض و مزد فرق است و امام چنان كه علم نافذ و رأى رساى او اقتضا كند آن را بيان فرمود . 
  ]\r\n43\r\n[ و آن گاه كه از خبّاب ياد كرد فرمود : 
  ] خدا بيامرزاد خبّاب پسر أرتّ را . به رغبت اسلام آورد و از روى فرمانبردارى هجرت كرد و به گذران روز قناعت ، و از خدا راضى بود و مجاهد زندگى نمود .\r\n44\r\n[ و فرمود : 
  ] خوشا كسى كه معاد را به ياد آورد ، و براى حساب كار كرد ، و به گذران روز قناعت نمود ، و از خدا راضى بود .\r\n","description":"","footnote":"","page_name":" 368 ","page_number":398},
  {"content":"\r\n45\r\n[ و فرمود : 
  ] اگر بدين شمشيرم بر بينى مرد با ايمان زنم كه مرا دشمن گيرد ، نگيرد ، و اگر همهء جهان را بر منافق ريزم تا مرا دوست دارد ، نپذيرد ، و اين از آن است كه قضا جارى گشت و بر زبان پيامبر امّى گذشت كه فرمود :\r\nاى على ! مؤمن تو را دشمن نگيرد و منافق دوستى تو نپذيرد .\r\n46\r\n[ و فرمود : 
  ] گناهى كه تو را زشت نمايد نزد خدا بهتر است از كار نيكى كه پسندت آيد .\r\n47\r\n[ و فرمود : 
  ] ارزش مرد به اندازهء همت اوست و صدق او به مقدار جوانمردىاش و دليرى او به ميزان ننگى - كه از بدنامى - دارد و پارسايى او به مقدار غيرتى كه آرد .\r\n48\r\n[ و فرمود : 
  ] پيروزى به دور انديشى است و دور انديشى در به كار انداختن رأى و به كار انداختن رأى در نگاهداشتن اسرار .\r\n49\r\n[ و فرمود : 
  ] بپرهيزيد از صولت جوانمرد چون گرسنه شود و از ناكس چون سير گردد .\r\n50\r\n[ و فرمود : 
  ] دلهاى مردان رمنده است ، هر كه آن را به خود خو داد ، روى به دو نهاد .\r\n51\r\n[ و فرمود : 
  ] عيب تو نهان است چندان كه ستارهء بختت تابان است .\r\n52\r\n[ و فرمود : 
  ] سزاوارتر مردم به بخشودن ، تواناترشان است به كيفر نمودن .\r\n53\r\n[ و فرمود : 
  ] سخاوت بى خواستن بخشيدن است ، و آنچه به خواهش بخشند يا از شرم است و يا از بيم سخن زشت شنيدن . !\r\n","description":"","footnote":"","page_name":" 369 ","page_number":399},
  {"content":"\r\n54\r\n[ و فرمود : 
  ] هيچ بىنيازى چون خرد نيست ، و هيچ درويشى چون نادانى و هيچ ميراثى چون فرهيخته بودن و هيچ پشتيبان چون مشورت نمودن .\r\n55\r\n[ و فرمود : 
  ] شكيبايى دو گونه است : شكيبايى بر آنچه خوش نمىشمارى و شكيبايى از آنچه آن را دوست مىدارى .\r\n56\r\n[ و فرمود : 
  ] توانگرى در غربت چون در وطن ماندن است و درويشى در وطن ، در غربت به سر بردن .\r\n57\r\n[ و فرمود : 
  ] قناعت مالى است كه پايان نيابد .\r\n58\r\n[ و فرمود : 
  ] مال مايهء شهوتهاست .\r\n59\r\n[ و فرمود : 
  ] آن كه تو را - از گزندى - ترساند چون كسى است كه تو را مژده رساند .\r\n60\r\n[ و فرمود : 
  ] زبان درنده‌اى است ، اگر واگذارندش بگزد .\r\n61\r\n[ و فرمود : 
  ] زن كژدمى است ، گزيدنش شيرين .\r\n62\r\n[ و فرمود : 
  ] چون تو را درودى گويند درودى گوى از آن به ، و چون به تو احسانى كنند ، افزونتر از آن پاداش ده ، و فضيلت او راست كه نخست به كار برخاست .\r\n63\r\n[ و فرمود : 
  ] پايمرد ، خواهنده را - همچون - پر است .\r\n64\r\n[ و فرمود : 
  ] مردم دنيا همچون سوارانند كه در خوابند و آنان را مىرانند .\r\n65\r\n[ و فرمود : 
  ] از دست شدن دوستان ، غربت است .\r\n66\r\n[ و فرمود : 
  ] روا نشدن حاجت ، آسانتر ، تا آن را از نا اهل خواستن . !\r\n","description":"","footnote":"","page_name":" 370 ","page_number":400},
  {"content":"\r\n67\r\n[ و فرمود : 
  ] از بخشيدن اندك شرم مدار كه محروم كردن اندكتر از آن بود .\r\n68\r\n[ و فرمود : 
  ] پارسايى زيور درويشى است ، و سپاس زيور توانگرى .\r\n69\r\n[ و فرمود : 
  ] اگر آن كه خواهى نيستى بارى بدان ننگر كه كيستى .\r\n70\r\n[ و فرمود : 
  ] نادان را نبينى جز كه كارى را از اندازه فراتر كشاند ، و يا بدانجا كه بايد نرساند .\r\n71\r\n[ و فرمود : 
  ] چون خرد كمال گيرد ، گفتار نقصان پذيرد .\r\n72\r\n[ و فرمود : 
  ] روزگار تنها را بفرسايد ، و آرزوها را تازه نمايد ، و مرگ را نزديك آرد ، و اميدها را دور و دراز دارد . كسى كه بدان دست يافت رنج ديد ، و آن كه از دستش داد سختى كشيد .\r\n73\r\n[ و فرمود : 
  ] آن كه خود را پيشواى مردم سازد پيش از تعليم ديگرى بايد به ادب كردن خويش پردازد ، و پيش از آنكه به گفتار تعليم فرمايد بايد به كردار ادب نمايد ، و آن كه خود را تعليم دهد و ادب اندوزد ، شايسته‌تر به تعظيم است از آن كه ديگرى را تعليم دهد و ادب آموزد .\r\n74\r\n[ و فرمود : 
  ] آدمى با دمى كه برآرد گامى به سوى مرگ بردارد .\r\n75\r\n[ و فرمود : 
  ] هر چه شمردنى است به سر رسد و هر چه چشم داشتنى است در رسد .\r\n76\r\n[ و فرمود : 
  ] چون كارها همانند شود - يكى را بر ديگرى قياس كردن توانست و - پايان آن را از آغاز دانست .\r\n77\r\n[ و در خبر ضرار پسر ضمره ضبابى است كه چون بر معاويه در آمد و\r\n","description":"","footnote":"","page_name":" 371 ","page_number":401},
  {"content":"\r\nمعاويه وى را از امير المؤمنين ( ع ) پرسيد ، گفت : گواهم كه او را در حالى ديدم كه شب پرده‌هاى خود را افكنده بود ، و او در محراب خويش بر پا ايستاده ، محاسن را به دست گرفته چون مار گزيده به خود مىپيچيد و چون اندوهگينى مىگريست ، و مىگفت : 
  ] اى دنيا ! اى دنيا ! از من دور شو ! - با خودنمايى - فرا راه من آمده‌اى ؟ يا شيفته‌ام شده‌اى ؟ مباد كه تو در دل من جاى گيرى . هرگز ! جز مرا بفريب ! مرا به تو چه نيازى است ؟ من تو را سه بار طلاق گفته‌ام و بازگشتى در آن نيست . زندگانىات كوتاه است و جاهت ناچيز ، و آرزوى تو داشتن خرد - نيز - آه از توشهء اندك و درازى راه و دورى منزل و سختى در آمدنگاه .\r\n78\r\n[ و از سخنان آن حضرت است ، چون كسى از او پرسيد : « رفتن ما به شام به قضا و قدر خدا بود ؟ » پس از گفتار دراز ، و اين گزيدهء آن است : 
  ] واى بر تو ! شايد قضاء لازم و قدر حتم را گمان كرده‌اى ، اگر چنين باشد پاداش و كيفر باطل بود ، و نويد و تهديد عاطل . خداى سبحان بندگان خود را امر فرمود - و در آنچه بدان مأمورند - داراى اختيارند ، و نهى نمود تا بترسند و دست باز دارند . آنچه تكليف كرد آسان است نه دشوار و پاداش او بر - كردار - اندك ، بسيار . نافرمانيش نكنند از آنكه بر او چيرند ، و فرمانش نبرند از آن رو كه ناگزيرند . پيامبران را به بازيچه نفرستاد ، و كتاب را براى بندگان بيهوده نازل نفرمود و آسمانها و زمين و آنچه ميان اين دو است به باطل خلق ننمود . « اين گمان كسانى است كه كافر شدند . واى بر آنان كه كافر شدند از آتش . » !\r\n","description":"","footnote":"","page_name":" 372 ","page_number":402},
  {"content":"\r\n79\r\n[ و فرمود : 
  ] حكمت را هر جا باشد فراگير ! كه حكمت - گاه - در سينهء منافق بود پس در سينه‌اش بجنبد تا برون شود و با همسانهاى خود در سينهء مؤمن بيارمد .\r\n80\r\n[ و فرمود : 
  ] حكمت گمشدهء مؤمن است . حكمت را فرا گير هر چند از منافقان باشد .\r\n81\r\n[ و فرمود : 
  ] مرد را آن بهاست كه بدان نيك داناست - آن ارزى كه مىورزى ، [ و اين كلمه‌اى است كه آن را بها نتوان گذارد ، و حكمتى همسنگ آن نمىتوان يافت و هيچ كلمه‌اى را همتاى آن نتوان نهاد . 
  ]\r\n82\r\n[ و فرمود : 
  ] شما را به پنج چيز سفارش مىكنم كه اگر براى دسترسى بدان رنج سفر را بر خود هموار كنيد ، در خور است : هيچ يك از شما جز به پروردگار خود اميد نبندد ، و جز از گناه خود نترسد ، و چون كسى را چيزى پرسند كه نداند شرم نكند كه گويد ندانم ، و هيچ كس شرم نكند از آنكه چيزى را كه نمىداند بياموزد ، و بر شما باد به شكيبايى كه شكيبايى ايمان را چون سر است تن را ، و سودى نيست تنى را كه آن را سر نبود ، و نه در ايمانى كه با شكيبايى همبر نبود .\r\n83\r\n[ و به مردى كه در ستودن او افراط كرد ، و آنچه در دل داشت به زبان نياورد فرمود : 
  ] من كمتر از آنم كه بر زبان آرى و برتر از آنم كه در دل دارى .\r\n84\r\n[ و فرمود : 
  ] آنچه از كشتار برهد ديرتر پايد و بيشتر زايد . !\r\n","description":"","footnote":"","page_name":" 373 ","page_number":403},
  {"content":"\r\n85\r\n[ و فرمود : 
  ] آن كه گفتن ندانم واگذارد ، به هلاكتجاى خود پاى در آرد .\r\n86\r\n[ و فرمود : 
  ] تدبير پير را از دليرى جوان دوستتر مىدارم . [ و در روايتى است 
  ] از حاضر و آماده بودن جوان - براى كارزار - .\r\n87\r\n[ و فرمود : 
  ] در شگفتم از آن كه نوميد است و آمرزش خواستن تواند .\r\n88\r\n[ و ابو جعفر محمد بن على باقر از او ( ع ) حكايت كرد كه فرمود : 
  ] دو چيز در زمين مايهء أمان از عذاب خدا بود ، يكى از آن دو برداشته شد پس ديگرى را بگيريد و بدان چنگ زنيد : امّا امانى كه برداشته شد رسول خدا ( ص ) بود . و امّا امانى كه مانده است آمرزش خواستن است . خداى تعالى فرمايد « و خدا آنان را عذاب نمىكند حالى كه تو در ميان آنانى و خدا عذابشان نمىكند حالى كه آمرزش مىخواهند » [ و اين از نيكوتر لطايف معنى را برون آوردن است و ظرافت سخن را آشكار كردن . 
  ]\r\n89\r\n[ و فرمود : 
  ] آن كه ميان خود و خدا را به صلاح دارد ، خدا ميان او و مردم را به صلاح آرد ، و آن كه كار آخرت خود درست كند ، خدا كار دنياى او را سامان دهد ، و آن كه او را از خود بر خويشتن واعظى است ، خدا را بر او حافظى است .\r\n90\r\n[ و فرمود : 
  ] فقيه كامل كسى است كه مردم را از آمرزش خدا مأيوس نسازد ، و از مهربانى او نوميدشان نكند و از عذاب ناگهانى وى ايمنشان ندارد .\r\n91\r\n[ و فرمود : 
  ] اين دلها همچون تنها به ستوه‌ايد ، پس براى - آسايش - آن\r\n","description":"","footnote":"","page_name":" 374 ","page_number":404},
  {"content":"\r\nسخنان گزيدهء حكمت را بجوئيد - از هر جا كه بايد !\r\n92\r\n[ و فرمود : 
  ] فروتر علم آن است كه بر سر زبان است و برترين ، آن كه ميان دل و جان است .\r\n93\r\n[ و فرمود : 
  ] كسى از شما نگويد خدايا از فتنه به تو پناه مىبرم ! چه هيچ كس نيست جز كه در فتنه‌اى است ، ليكن آن كه پناه خواهد از فتنه‌هاى گمراه كننده پناهد كه خداى سبحان فرمايد : « بدانيد كه مال و فرزندان شما فتنه است » ، و معنى آن اين است كه خدا آنان را به مالها و فرزندان مىآزمايد تا ناخشنود از روزى وى ، و خشنود از آن را آشكار نمايد ، و هر چند خدا داناتر از آنهاست بدانها ، ليكن براى آنكه كارهايى كه مستحق ثواب است از آنچه مستحق عقاب است پديد آيد ، چه بعضى پسران را دوست دارند و دختران را ناپسند مىشمارند ، و بعضى افزايش مال را پسندند و از كاهش آن ناخرسندند .\r\n[ و اين از تفسيرهاى شگفت است كه از او شنيده شده . 
  ]\r\n94\r\n[ و او را از خير پرسيدند فرمود : 
  ] خير آن نيست كه مال و فرزندت بسيار شود ، بلكه خير آن است كه دانشت فراوان گردد و بردبارىات بزرگمقدار ، و بر مردمان سرافرازى كنى به پرستش پروردگار . پس اگر كارى نيك كردى خدا را سپاس گويى و اگر گناه ورزيدى از او آمرزش جويى ، و در دنيا خيرى نبود جز دو كس را : يكى آن كه گناهانى ورزيد و به توبه آن گناهان را در رسيد ، و ديگرى آن كه در كارهاى نيكو شتابيد .\r\n","description":"","footnote":"","page_name":" 375 ","page_number":405},
  {"content":"\r\n95\r\n[ و فرمود : 
  ] هيچ كارى با تقوى اندك نيست و چگونه اندك بود آنچه پذيرفتنى است .\r\n96\r\n[ و فرمود : 
  ] نزديكترين مردم به پيامبران ، داناترين آنان است بدانچه آورده‌اند . [ سپس برخواند : 
  ] « همانا نزديكترين مردم به ابراهيم آنانند كه پيرو او گرديدند و اين پيامبر و كسانى كه گرويدند . » [ سپس فرمود : 
  ] دوست محمد ( ص ) كسى است كه خدا را اطاعت كند هرچند نسبش به محمد ( ص ) نرسد ، و دشمن محمد ( ص ) كسى است كه خدا را نافرمانى كند هرچند خويشاوند نزديك محمد ( ص ) بود .\r\n97\r\n[ و شنيد كه مردى از خارجيان شب بيدار است در نماز و خواندن قرآن ، فرمود : 
  ] به يقين خفتن به كه با دو دلى نماز گزاردن .\r\n98\r\n[ و فرمود : 
  ] چون حديثى را شنيديد آن را فهم و رعايت كنيد ، نه بشنويد و روايت كنيد كه راويان علم بسيارند و به كاربندان آن اندك در شمار .\r\n99\r\n[ و شنيد كه مردى مىگويد * ( « إِنَّا لِلَّه وَإِنَّا إِلَيْه راجِعُونَ » ) * فرمود : 
  ] گفتهء ما « ما از آن خداييم » اقرار ما است به بندگى و گفتهء ما كه « به سوى او باز مىگرديم » اقرار است به تباهى و ناپايندگى .\r\n100\r\n[ و گروهى او را پيش رويش ستودند ، فرمود : 
  ] بار خدايا تو مرا از خودم بهتر مىشناسى و من خود را از آنان بيشتر مىشناسم . خدايا ما را بهتر از آن كن كه مىپندارند و بيامرز از ما آنچه را كه نمىدانند .\r\n101\r\n[ و فرمود : 
  ] روا ساختن حاجتها جز با سه چيز راست نيايد ، خرد\r\n","description":"","footnote":"","page_name":" 376 ","page_number":406},
  {"content":"\r\nشمردن آن ، تا بزرگ نمايد . پوشيدن آن ، تا آشكار گردد ، و شتاب كردن در آن ، تا گوارا شود .\r\n102\r\n[ و فرمود : 
  ] بر مردمان روزگارى آيد كه جز سخن چين را ارج ننهند ، و جز بدكار را خوش طبع نخوانند ، و جز با انصاف را ناتوان ندانند . در آن روزگار صدقه را تاوان به حساب آرند ، و بر پيوند با خويشاوند منّت گذارند ، و عبادت را وسيلت بزرگى فروختن بر مردم انگارند . در چنين هنگام كار حكمرانى با مشورت زنان بود ، و امير بودن از آن كودكان و تدبير با خواجگان .\r\n103\r\n[ و او را ديدند با جامه‌اى كهنه و پينه زده . سبب پرسيدند فرمود : 
  ] دل را خاشع كن و نفس را خوار ، و مؤمنان بدان اقتدا كنند - در كردار - . همانا دنيا و آخرت دو دشمنند نافراهم ، و دو راهند مخالف هم . آن كه دنيا را دوست داشت و مهر آن را در دل كاشت ، آخرت را نه پسنديد و دشمن انگاشت ، و دنيا و آخرت چون خاور و باختر است و آن كه ميان آن دو رود چون به يكى نزديك گردد از ديگرى دور شود . و چون دو زنند در نكاح يكى شوى - كه ناسازگارند و در گفتگوى - .\r\n104\r\n[ و از نوف بكالى روايت است كه شبى امير المؤمنين ( ع ) را ديدم از بستر خود برون آمده نگاهى به ستارگان انداخت و فرمود : نوف ! خفته‌اى يا ديده‌ات باز است ؟ گفتم ديده‌ام باز است . فرمود : 
  ] نوف ! خوشا آنان كه دل از اين جهان گسستند و بدان جهان بستند . آنان مردمىاند كه زمين را گستردنى خود گرفته‌اند و خاك آن را بستر .\r\n","description":"","footnote":"","page_name":" 377 ","page_number":407},
  {"content":"\r\nو آب آن را طيب . قرآن را به جانشان بسته دارند و دعا را ورد زبان . چون مسيح دنيا را از خود دور ساخته‌اند - و نگاهى بدان نينداخته - . نوف ! داود ( ع ) در چنين ساعت از شب برون شد و گفت اين ساعتى است كه بنده‌اى در آن دعا نكند جز كه از او پذيرفته شود ، مگر آن كه باج ستاند ، يا گزارش كار مردمان را به حاكم رساند ، يا خدمتگزار داروغه باشد ، يا عرطبه - طنبور - نوازد ، يا دارندهء كوبه باشد و آن طبل است . [ و گفته‌اند عرطبه ، طبل است و كوبه ، طنبور . 
  ]\r\n105\r\n[ و فرمود : 
  ] همانا خدا بر عهدهء شما واجبهايى نهاده ، آن را ضايع مكنيد ! و حدودى برايتان نهاده از آن مگذريد ! و از چيزهايى تان بازداشته حرمت آن را مشكنيد و چيزهايى را براى شما نگفته و آن را از روى فراموشى وانگذارده ، پس خود را در بارهء آن به رنج ميفكنيد .\r\n106\r\n[ و فرمود : 
  ] مردم چيزى از كار دين را براى بهبود دنياى خود وانگذارد جز آنكه خدا چيزى را كه زيانش از آن بيشتر است پيشاپيش آنان آرد .\r\n107\r\n[ و فرمود : 
  ] بسا دانشمند كه نادانى وى او را از پاى در آورد و دانش او با او بود او را سودى نكرد .\r\n108\r\n[ و فرمود : 
  ] به رگهاى دل اين آدمى گوشتپاره‌اى آويزان است كه شگفتتر چيز كه در اوست آن است ، و آن دل است زيرا كه دل را ماده‌ها بود از حكمت و ضدهايى مخالف آن پس اگر در دل اميدى\r\n","description":"","footnote":"","page_name":" 378 ","page_number":408},
  {"content":"\r\nپديد آيد ، طمع آن را خوار گرداند و اگر طمع بر آن هجوم آرد ، حرص آن را تباه سازد ، و اگر نوميدى بر آن دست يابد ، دريغ آن را بكشد ، و اگر خشمش بگيرد بر آشوبد و آرام نپذيرد ، اگر سعادت خرسندىاش نصيب شود ، عنان خويشتندارى از دست بدهد ، و اگر ترس به ناگاه او را فرا گيرد ، پرهيزيدن او را مشغول گرداند ، و اگر گشايشى در كارش پديد آيد ، غفلت او را بربايد ، و اگر مالى به دست آرد ، توانگرى وى را به سركشى وادارد ، و اگر مصيبتى به دو رسد ناشكيبايى رسوايش كند ، و اگر به درويشى گرفتار شود ، به بلا دچار شود ، و اگر گرسنگى بى طاقتش گرداند ، ناتوانى وى را از پاى بنشاند ، و اگر پر سير گردد ، پرى شكم زيانش رساند . پس هر تقصير ، آن را زيان است ، و گذراندن از هر حد موجب تباهى و تاوان .\r\n109\r\n[ و فرمود : 
  ] ما تكيه گاه ميان راهيم . آن كه از پس آمد به ما رسد ، و آن كه پيش تاخته به ما بازگردد .\r\n110\r\n[ و فرمود : 
  ] فرمان خدا را بر پا ندارد جز كسى كه - در حق - مدارا نكند و خود را خوار نسازد و پى طمعها نتازد .\r\n111\r\n[ سهل پسر حنيف أنصارى پس از بازگشت از صفّين در كوفه مرد ، و امام او را از هركس بيشتر دوست مىداشت فرمود : 
  ] اگر كوهى مرا دوست بدارد در هم فرو ريزد [ و معنى آن اين است كه رنج بر او سخت شود و مصيبتها به سوى او شتاب گيرد . و چنين كار نكنند جز با پاكيزگان نيكوكار و گزيدگان اخيار . و اين مانند فرمودهء اوست كه : 
  ] !\r\n","description":"","footnote":"","page_name":" 379 ","page_number":409},
  {"content":"\r\n112 هر كه ما أهل بيت را دوست گيرد ، درويشى را همچون پوشاك بپذيرد [ و گاه اين سخن را به معنى ديگر تأويل كنند كه اينجا جاى آوردن آن نيست . 
  ]\r\n113\r\n[ و فرمود : 
  ] هيچ مال از خرد سودمندتر نيست ، و هيچ تنهايى ترسناكتر از خود پسنديدن ، و هيچ خرد چون تدبير انديشيدن ، و هيچ بزرگوارى چون پرهيزگارى ، و هيچ همنشين چون خوى نيكو ، و هيچ ميراث چون فرهيخته شدن ، و هيچ راهبر چون با عنايت خدا همراه بودن ، و هيچ سوداگرى چون كردار نيك ورزيدن ، و هيچ سود چون ثواب اندوختن ، و هيچ پارسايى چون باز ايستادن هنگام ندانستن احكام ، و هيچ زهد چون نخواستن حرام ، و هيچ دانش چون به تفكر پرداختن ، و هيچ عبادت چون واجبها را ادا ساختن ، و هيچ ايمان چون آزرم و شكيبايى و هيچ حسب چون فروتنى ، و هيچ شرف چون دانايى ، و هيچ عزت چون بردبار بودن ، و هيچ پشتيبان استوارتر از رأى زدن .\r\n114\r\n[ و فرمود : 
  ] چون نيكوكارى بر زمانه و مردم آن غالب آيد و كسى به ديگرى گمان بد برد ، كه از او فضيحتى آشكار نشده ، ستم كرده است . و اگر بدكارى بر زمانه و مردم آن غالب شود و كسى به ديگرى گمان نيك برد خود را فريفته است .\r\n115\r\n[ و فرمود : 
  ] و از او پرسيدند امير مؤمنان ! خود را چگونه مىبينى ؟ فرمود : 
  ] چگونه بود آن كه در بقايش ناپايدار است و در تندرستىاش - بيمار ، - و - از آنجا كه در امان است مرگ به سوى وى روان است .\r\n","description":"","footnote":"","page_name":" 380 ","page_number":410},
  {"content":"\r\n116\r\n[ و فرمود : 
  ] بسا كسى كه با نعمتى كه به دو دهند . به دام افتد ، و با پرده‌اى كه بر گناه او پوشند فريفته گردد ، و با سخن نيك كه در باره‌اش گويند آزموده شود ، و خدا هيچ كس را به چيزى نيازمود چون مهلتى كه به دو عطا فرمود .\r\n117\r\n[ و فرمود : 
  ] دو تن به خاطر من تباه شدند : دوستى كه از اندازه نگاه نداشت و دشمنى كه بغض - مرا - در دل كاشت .\r\n118\r\n[ و فرمود : 
  ] از دست دادن فرصت اندوهى گلوگير است .\r\n119\r\n[ و فرمود : 
  ] دنيا همچون مار است سودن آن نرم و هموار ، و درون آن زهر مرگبار . فريفتهء نادان دوستى آن پذيرد ، و خردمند دانا از آن دورى گيرد .\r\n120\r\n[ و او را از قريش پرسيدند ، فرمود : 
  ] اما خاندان مخزوم : گل خوشبوى قريشاند ، دوست داريم با مردانشان سخن گفتن ، و زنانشان را به زنى گرفتن .\r\nامّا خاندان عبد شمس : در رأى دور انديشترند و در حمايت مال و فرزند نيرومندتر . ليكن ما در آنچه به دست داريم بخشنده‌تريم ، و هنگام مرگ در دادن جان جوانمردتر ، و آنان بيشتر به شمارند و فريبكارتر و زشت كردار ، و ما گشاده زبانتر و خيرخواه‌تر و خوبتر به ديدار .\r\n121\r\n[ و فرمود : 
  ] دو كار با هم چه ناهمگون است و ناسازوار ، كارى كه لذتش رود و گناهش ماند ، و كارى كه رنجش برود و پاداشش ماند .\r\n122\r\n[ و در پى جنازه‌اى مىرفت ، شنيد مردى مىخندد فرمود : 
  ] !\r\n","description":"","footnote":"","page_name":" 381 ","page_number":411},
  {"content":"\r\nگويا مرگ را در دنيا بر جز ما نوشته‌اند ، و گويا حق را در آن بر عهدهء جز ما هشته‌اند ، و گويى آنچه از مردگان مىبينيم مسافرانند كه به زودى نزد ما باز مىآيند ، و آنان را در گورهاشان جاى مىدهيم و ميراثشان را مىخوريم ، پندارى ما از پس آنان جاودان به سر مىبريم .\r\nسپس پند هر پند و پند دهنده را فراموش مىكنيم و نشانهء قهر بلا و آفت مىشويم .\r\n123\r\n[ و فرمود : 
  ] خوشا آن كه خود را خوار انگاشت ، و كسبى پاكيزه داشت ، و نهادش را از بدى بپرداخت ، و خوى خود را نيكو ساخت و زيادت مالش را بخشيد و زبان را از فزون گويى دركشيد ، و شرّ خود را به مردم نرساند و سنّت او را كافى بود ، و خود را به بدعت منسوب نگرداند . [ مىگويم بعضى اين فقره و آن را كه پيش از آن است به رسول خدا ( ص ) نسبت داده‌اند . 
  ]\r\n124\r\n[ و فرمود : 
  ] رشك بردن زن كفران است و رشك بردن مرد ايمان .\r\n125\r\n[ و فرمود : 
  ] اسلام را چنان وصف كنم كه كس پيش از من نكرده است . اسلام گردن نهادن است و گردن نهادن يقين داشتن ، و يقين داشتن راست انگاشتن ، و راست انگاشتن بر خود لازم ساختن ، و بر خود لازم ساختن انجام دادن ، و انجام دادن به كار نيك پرداختن .\r\n126\r\n[ و فرمود : 
  ] از بخيل در شگفتم ، به فقرى مىشتابد كه از آن گريزان است و توانگريى از دستش مىرود كه آن را خواهان است ، پس در اين جهان چون درويشان زيد ، و در آن جهان چون توانگران حساب\r\n","description":"","footnote":"","page_name":" 382 ","page_number":412},
  {"content":"\r\nپس دهد ، و از متكبّرى در شگفتم كه ديروز نطفه بود و فردا مردار است ، و از كسى در شگفتم كه در خدا شك مىكند و آفريده‌هاى خدا پيش چشمش آشكار است ، و از كسى در شگفتم كه مردن را از ياد برده و مردگان در ديده‌اش پديدار ، و از كسى در شگفتم كه زنده شدن آن جهان را نمىپذيرد ، و زنده شدن بار نخستين را مىبيند ، و در شگفتم از آن كه به آبادانى ناپايدار مىپردازد و خانهء جاودانه را رها مىسازد .\r\n127\r\n[ و فرمود : 
  ] آن كه در كار كوتاهى ورزيد دچار اندوه گرديد ، آن را كه از مال و جانش نصيبى از آن خدا نيست خدا را به دو نيازى نيست .\r\n128\r\n[ و فرمود : 
  ] در آغاز سرما خود را از آن بپاييد و در پايانش بدان روى نماييد كه سرما با تنها آن مىكند كه با درختان . آغازش مىسوزاند و پايانش برگ مىروياند .\r\n129\r\n[ و فرمود : 
  ] بزرگى آفريننده در انديشه‌ات ، آفريده را خرد مىنماياند در ديده‌ات .\r\n130\r\n[ و چون از صفين باز مىگشت ، به گورستان برون كوفه نگريست و فرمود : 
  ] اى آرميدگان خانه‌هاى هراسناك ، و محلتهاى تهى و گورهاى تاريك ، و اى غنودگان در خاك ! اى بى كسان ، اى تنها خفتگان ! اى وحشت زدگان ! شما پيش از ما رفتيد و ما بى شماييم و به شما رسندگان . امّا خانه‌ها ، در آنها آرميدند ، امّا زنان ، به زنىشان گزيدند . امّا مالها ، بخش گرديدند . خبر ما جز اين نيست ، خبرى كه\r\n","description":"","footnote":"","page_name":" 383 ","page_number":413},
  {"content":"\r\nنزد شماست چيست ؟ [ سپس به ياران خود نگريست و فرمود : 
  ] اگر آنان را رخصت مىدادند كه سخن گويند شما را خبر مىدادند كه بهترين توشه‌ها پرهيزگارى است .\r\n131\r\n[ و شنيد مردى دنيا را نكوهش مىكند فرمود : 
  ] اى نكوهندهء جهان ، فريفته به نيرنگ آن ، به ژاژهايش دلباخته و به نكوهشش پرداخته .\r\nفريفتهء دنيايى و سرزنشش مىنمايى ؟ تو بر دنيا دعوى گناه دارى ، يا دنيا بايد بر تو دعوى كند كه گنهكارى ؟ دنيا كى سرگشته‌ات ساخت و چسان به دام فريبت انداخت ؟ با خفتنگاههاى پدرانت كه پوسيدند ؟ يا با خوابگاههاى مادرانت كه در خاك آرميدند ؟ چند كس را با پنجه‌هايت تيمار داشتى ؟ و چند بيمار را با دستهايت در بستر گذاشتى ؟ بهبود آنان را خواهان بودى ، و دردشان را به پزشكان مىنمودى . بامدادان ، كه دارويت آنان را بهبودى نداد ، و گريه‌ات آنان را سودى . بيمت آنان را فايدتى نبخشيد ، و آنچه خواهانش بودى به تو نرسيد ، و نه به نيرويت بيمارى از آنان دور گرديد . دنيا از او برايت نمونه‌اى پرداخت ، و از هلاكتجاى وى نمودارى ساخت . دنيا خانهء راستى است براى كسى كه آن را راستگو انگاشت ، و خانهء تندرستى است آن را كه شناختش و باور داشت ، و خانهء بى نيازى است براى كسى كه از آن توشه اندوخت ، و خانهء پند است براى آن كه از آن پند آموخت . مسجد محبان خداست ، و نمازگاه فرشتگان او ، و فرود آمد نگاه وحى خدا و تجارتجاى دوستان او . در آن آمرزش خدا را به دست آوردند و در آنجا بهشت را سود بردند . چه كسى دنيا را نكوهد حالى كه بانگ برداشته است كه جدا شدنى است ، و فرياد كرده است كه ناماندنى است ، گفته است كه خود خواهد مرد و از مردمش كسى جان به در نخواهد برد . با محنت خود از محنت براى آنان نمونه ساخت ، و با شادمانيش آنان را به شوق شادمانى\r\n","description":"","footnote":"","page_name":" 384 ","page_number":414},
  {"content":"\r\nانداخت . شامگاه به سلامت گذشت و بامداد با مصيبتى جانگداز برگشت ، تا مشتاق گرداند و بترساند ، و بيم دهد و بپرهيزاند . پس مردمى در بامداد پشيمانى بد گوى او بودند و مردمى روز رستاخيز او را ستودند . دنيا به يادشان آورد ، و يادآور شدند . با آنان سخن گفت و گفتهء او را راست داشتند . و پندشان داد ، و از پند او بهره برداشتند .\r\n132\r\n[ و فرمود : 
  ] خدا را فرشته‌اى است كه هر روز بانگ بر مىدارد : بزاييد براى مردن و فراهم كنيد براى نابود گشتن و بسازيد براى ويران شدن .\r\n133\r\n[ و فرمود : 
  ] دنيا خانه‌اى است كه از آن بگذرند ، نه جايى كه در آن به سر برند ، و مردم در آن دو گونه‌اند : يكى آن كه خود را فروخت و خويش را به تباهى انداخت ، و ديگرى كه خود را خريد و آزاد ساخت .\r\n134\r\n[ و فرمود : 
  ] دوست از عهدهء دوستى برنيايد تا برادر خود را در سه چيز نپايد : هنگامى كه به بلا گرفتار شود ، هنگامى كه حاضر نبود هنگامى كه در گذرد .\r\n135\r\n[ و فرمود : 
  ] كسى را كه چهار چيز دادند از چهار چيز محروم نباشد :\r\nآن را كه دعا دادند از پذيرفته‌شدن محروم نماند ، و آن را كه توبه روزى كردند ، از قبول گرديدن ، و آن را كه آمرزش خواستن نصيب شد ، از بخشوده گرديدن ، و آن را كه سپاس عطا شد از فزوده گشتن . و گواه اين جمله كتاب خداست كه در بارهء دعاست « مرا بخوانيد تا بپذيرم . » و در آمرزش خواستن گفته است : « آن كه كارى زشت كند يا بر خود ستم كند سپس از خدا آمرزش خواهد ، خدا را بخشنده\r\n","description":"","footnote":"","page_name":" 385 ","page_number":415},
  {"content":"\r\nو مهربان مىيابد . » و در بارهء سپاس گفته است : « اگر سپاس گفتيد براى شما مىافزاييم . » و در توبت گفته است : « بازگشت به خدا براى كسانى است كه از نادانى كار زشت مىكنند ، سپس زود باز مىگردند ، خدا بر اينان مىبخشايد و خدا دانا و حكيم است . »\r\n136\r\n[ و فرمود : 
  ] نماز تقرب هر پرهيزگار است و حج جهاد هر ناتوان ، و براى هر چيز زكاتى است و زكات تن روزه است ، و جهاد زن بودن شوى را به فرمان .\r\n137\r\n[ و فرمود : 
  ] روزى را با دادن صدقه فرود آريد .\r\n138\r\n[ و فرمود : 
  ] آن كه عوض را باور كند ، در بخشش جوانمرد بود .\r\n139\r\n[ و فرمود : 
  ] يارى - خدا - آن اندازه رسد كه به كار دارى .\r\n140\r\n[ و فرمود : 
  ] آن كه ميانه‌روى گزيد ، درويش نگرديد .\r\n141\r\n[ و فرمود : 
  ] آن را كه نانخور كم است يكى از دو توانگرىاش فراهم است .\r\n142\r\n[ و فرمود : 
  ] دوستى ورزيدن نيمى از خرد است .\r\n143\r\n[ و فرمود : 
  ] اندوه خوردن نيم كهنسال شدن است .\r\n144\r\n[ و فرمود : 
  ] شكيبايى به اندازه مصيبت فرود آيد ، و آن كه به هنگام مصيبت دست بر رانهايش زند ثوابش به دست نيايد .\r\n145\r\n[ و فرمود : 
  ] بسا روزه‌دار كه از روزهء خود جز گرسنگى و تشنگى بهره نبرد ، و بسا بر پا ايستاده كه از ايستادن جز بيدارى و رنج برى نخورد .\r\nخوشا خواب زيركان و خوشا روزه گشادن آنان .\r\n146\r\n[ و فرمود : 
  ] ايمان خود را با صدقه نگاه داريد ، و مالهاتان را با زكات دادن ، و موجهاى بلا را با دعا برانيد .\r\n","description":"","footnote":"","page_name":" 386 ","page_number":416},
  {"content":"\r\nو از سخنان آن حضرت است به كميل پسر زياد نخعى\r\n147\r\n[ كميل پسر زياد گفت : امير المؤمنين على بن ابى طالب ( ع ) دست مرا گرفت و به بيابان برد ، چون به صحرا رسيد آهى دراز كشيد و گفت : 
  ] اى كميل ! اين دلها آوند هاست ، و بهترين آنها نگاهدارنده‌ترين آنهاست . پس آنچه تو را مىگويم از من به خاطر دار : مردم سه دسته‌اند : دانايى كه شناساى خداست ، آموزنده‌اى كه در راه رستگارى كوشاست ، و فرومايگانى رونده به چپ و راست كه درهم آميزند ، و پى هر بانگى را گيرند و با هر باد به سويى خيزند .\r\nنه از روشنى دانش فروغى يافتند و نه به سوى پناهگاهى استوار شتافتند . كميل ! دانش به از مال است كه دانش تو را پاسبان است و تو مال را نگهبان . مال با هزينه كردن كم آيد ، و دانش با پراكنده شدن بيفزايد ، و پروردهء مال با رفتن مال - با تو - نپايد . اى كميل پسر زياد ! شناخت دانش ، دين است كه بدان گردن بايد نهاد .\r\nآدمى در زندگى به دانش طاعت - پروردگار - آموزد و براى پس از مرگ نام نيك اندوزد ، و دانش فرمانگذارست و مال فرمانبردار . كميل ! گنجوران مالها مرده‌اند گر چه زنده‌اند ، و دانشمندان چندان كه\r\n","description":"","footnote":"","page_name":" 387 ","page_number":417},
  {"content":"\r\nروزگار پايد ، پاينده‌اند . تنهاشان ناپديدار است و نشانه‌هاشان در دلها آشكار . بدان كه در اينجا [ و به سينهء خود اشارت فرمود 
  ] دانشى است انباشته ، اگر فراگيرانى براى آن مىيافتم . آرى ! يافتم آن را كه تيز دريافت بود ، ليكن امين نمىنمود ، با دين دنيا مىاندوخت و به نعمت خدا بر بندگانش برترى مىجست ، و به حجّت علم بر دوستان خدا بزرگى مىفروخت . يا كسى كه پيروان خداوندان دانش است ، اما در شناختن نكته‌هاى باريك آن او را نه بينش است . چون نخستين شبهت در دل وى راه يابد درماند - و راه زدودن آن را يافتن نتواند - . بدان - كه براى فرا گرفتن دانشى چنان - نه اين در خور است و نه آن . يا كسى كه سخت در پى لذت است و رام شهوت راندن يا شيفتهء فراهم آوردن است و مالى را بر مال نهادن . هيچ يك از اينان اندك پاسدارى دين را نتواند و بيشتر به چارپاى چرنده ماند . مرگ دانش اين است و مردن خداوندان آن چنين . بلى زمين تهى نماند از كسى كه حجّت بر پاى خداست ، يا پديدار و شناخته است و يا ترسان و پنهان از ديده‌هاست . تا حجّت خدا باطل نشود و نشانه‌هايش از ميان نرود ، و اينان چندند ، و كجا جاى دارند ؟ به خدا سوگند اندك به شمارند ، و نزد خدا بزرگمقدار . خدا حجتها و نشانه‌هاى خود را به آنان نگاه مىدارد ، تا به همانندهاى خويشش بسپارند و در دلهاى خويشش بكارند . دانش ، نور حقيقت بينى را بر آنان تافته و آنان روح يقين را دريافته و آنچه را ناز پروردگان دشوار ديده‌اند آسان پذيرفته‌اند . و بدانچه نادانان از آن رميده‌اند خو گرفته . و همنشين دنيايند با تنها ، و جانهاشان آويزان است در ملأ اعلى . اينان خدا را در زمين او جانشينانند و مردم را به دين او مىخوانند . وه كه چه آرزومند ديدار آنانم ؟ كميل اگر خواهى بازگرد .\r\n148\r\n[ و فرمود : 
  ] آدمى نهفته در زير زبان خويش است .\r\n","description":"","footnote":"","page_name":" 388 ","page_number":418},
  {"content":"\r\n149\r\n[ و فرمود : 
  ] كسى كه ارج خود نشناخت جان خود را باخت .\r\n150\r\n[ و به مردى كه از او خواست تا پندش دهد فرمود : 
  ] از آنان مباش كه به آخرت اميدوار است بى آنكه كارى سازد ، و به آرزوى دراز توبه را واپس اندازد . در بارهء دنيا چون زاهدان سخن گويد ، و در كار دنيا راه جويندگان دنيا را پويد . اگر از دنيا به دو دهند سير نشود ، و اگر از آن بازش دارند خرسند نگردد . در سپاس آنچه بدان داده‌اند ناتوان است ، و از آنچه مانده فزونى را خواهان . از كار بد باز مىدارد ، و خود باز نمىايستد ، و بدانچه خود نمىكند فرمان مىدهد . نيكوان را دوست مىدارد ، و كار او كار آنان نيست و گناهكاران را دشمن مىدارد ، و خود از آنان يكى است . مرگ را خوش نمىدارد ، چون گناهانش بسيار است و بدانچه به خاطر آن از مردن مىترسد در كارست . اگر بيمار شود پيوسته در پشيمانى است ، و اگر تندرست باشد سرگرم خوشگذرانى . چون عافيت يابد به خود بالان است ، و چون گرفتار بلا شود نوميد و نالان . اگر بلايى به دو رسد ، به زارى خدا را خواند ، و اگر اميدى يابد مغرور روى برگرداند . در آنچه در بارهء آن به گمان است ، هواى نفس خويش را به فرمان است ، و در بارهء آنچه يقين دارد در چيرگى بر نفس ناتوان . از كمتر گناه خود بر ديگرى ترسان است ، و بيشتر از - پاداش - كردهء او را براى خود بيوسان . اگر بى نياز شود سرمست گردد و مغرور ، و اگر مستمند شود مأيوس و سست و رنجور ، چون كار كند در كار كوتاه است و چون بخواهد بسيار خواه است . چون شهوت بر او دست يابد گناه را مقدّم سازد ، و توبه را واپس اندازد و چون رنجى به دو رسد از راه شرع و ملَّت برون تازد . آنچه را مايهء عبرت است وصف كند و خود عبرت نگيرد ، و در اندرز دادن مبالغه كند و خود اندرز نپذيرد . در گفتن ، بسيار گفتار ، و در عمل اندك كردار در آنچه ناماندنى است خود را بر ديگرى پيش دارد ، و آنچه را ماندنى است آسان شمارد . غنيمت را غرامت پندارد و غرامت را غنيمت انگارد . از مرگ بيم دارد و فرصت را وامىگذارد . گناه جز خود را بزرگ مىانگارد و بيشتر از آن را كه خود كرده ، خرد\r\n","description":"","footnote":"","page_name":" 389 ","page_number":419},
  {"content":"\r\nبه حساب مىآرد ، و از طاعت خود آن را بسيار مىداند كه مانندش را از جز خود ناچيز مىپندارد . پس او بر مردم طعنه زند و با خود كار به ريا و خيانت كند با توانگران به بازى نشستن را دوستتر دارد تا با مستمندان در ياد - خدا - پيوستن . به سود خود بر ديگرى حكم كند و براى ديگرى به زيان خود رأى ندهد ، و ديگران را راه نمايد و خود را گمراه نمايد . پس فرمان او را مىبرند و او نافرمانى مىكند . و - حق خود را - به كمال مىستاند و - حق ديگرى را - به كمال نمىدهد . از مردم مىترسد ، نه در راه طاعت خدا و از خدا نمىترسد در راه طاعت بنده‌ها . [ و اگر در اين كتاب جز اين گفتار نبود ، براى اندرز بجا و حكمت رسا ، و بينايى بيننده و پند دادن نگرندهء انديشنده بس مىنمود . 
  ]\r\n151\r\n[ و فرمود : 
  ] هر كس را سر انجامى است ، شيرين و يا تلخكامى است .\r\n152\r\n[ و فرمود : 
  ] هر بختيارى را بخت برگشتنى است ، و آنچه برگشت پندارى نبوده و نيست .\r\n153\r\n[ و فرمود : 
  ] شكيبا پيروزى را از كف ندهد اگر چه روزگارانى بر او بگذرد .\r\n154\r\n[ و فرمود : 
  ] آن كه به كار كسانى خشنود است ، چنان است كه در ميان كار آنان بوده است ، و هر كه در باطلى پا نهاد ، دو گناه بر گردن وى افتاد ، گناه كردار و گناه خشنودى بدان كار .\r\n155\r\n[ و فرمود : 
  ] چنگ در پيمانهاى كسانى در آريد كه چشم وفا از ايشان داريد .\r\n","description":"","footnote":"","page_name":" 390 ","page_number":420},
  {"content":"\r\n156\r\n[ و فرمود : 
  ] آنان را طاعت داريد كه در ناشناختنشان عذرى نداريد .\r\n157\r\n[ و فرمود : 
  ] شما را نماياندند اگر مىديديد ، و راه نمودند اگر مىيافتيد ، و شنواندند اگر مىشنيديد .\r\n158\r\n[ و فرمود : 
  ] برادرت را با نيكويى به دو سرزنش كن ، و گزند وى را به بخشش به دو به وى بازگردان .\r\n159\r\n[ و فرمود : 
  ] آن كه خود را در جاهايى كه موجب بدگمانى است نهاد ، آن را كه گمان بد به دو برد سرزنش مكناد .\r\n160\r\n[ و فرمود : 
  ] هر كه بر ملك دست يافت تنها خود را ديد و از ديگران رو بتافت .\r\n161\r\n[ و فرمود : 
  ] هر كه خود رأى گرديد به هلاكت رسيد ، و هر كه با مردمان رأى بر انداخت خود را در خرد آنان شريك ساخت .\r\n162\r\n[ و فرمود : 
  ] آن كه راز خود را نهان داشت ، اختيار را به دست خويش گذاشت .\r\n163\r\n[ و فرمود : 
  ] تنگدستى بزرگتر مرگ است .\r\n164\r\n[ و فرمود : 
  ] آن كه حق كسى را گزارد كه حقش را به جا نيارد ، به بندگى او اعتراف دارد .\r\n165\r\n[ و فرمود : 
  ] آفريده را فرمان بردن نشايد آنجا كه نافرمانى آفريننده لازم آيد .\r\n166\r\n[ و فرمود : 
  ] مرد را سرزنش نكنند كه چرا حق خود را دير درخواست نمود ، بلكه او را عيب كنند كه دست بدانچه از آن او نيست گشود .\r\n167\r\n[ و فرمود : 
  ] خود پسنديدن مانع به زيادت رسيدن است .\r\n","description":"","footnote":"","page_name":" 391 ","page_number":421},
  {"content":"\r\n168\r\n[ و فرمود : 
  ] مرگ نزديك است و همصحبتى - دنيا - اندك .\r\n169\r\n[ و فرمود : 
  ] براى كسى كه دو ديده‌اش بيناست ، بامداد ، روشن و هويداست .\r\n170\r\n[ و فرمود : 
  ] دست از گناه برداشتن آسانتر تا روى به توبه داشتن .\r\n171\r\n[ و فرمود : 
  ] بسا يك خوردن كه مانع شود لذّت از خوردنيها را بردن .\r\n172\r\n[ و فرمود : 
  ] مردم دشمن آنند كه نمىدانند .\r\n173\r\n[ و فرمود : 
  ] آن كه پيشاپيش رايها تاخت ، درست را از خطا باز شناخت .\r\n174\r\n[ و فرمود : 
  ] هر كه براى خدا خشم كرد ، باطل را هر چند سخت بود از پا در آورد .\r\n175\r\n[ و فرمود : 
  ] چون از كارى ترسى بدان در شو ، كه خود را سخت پاييدن دشوارتر تا در نشدن در كار و ترسيدن .\r\n176\r\n[ و فرمود : 
  ] فراخ سينگى و بردبارى دستافزار سرورى است و سالارى .\r\n177\r\n[ و فرمود : 
  ] با پاداش دادن به نيكوكار بدكار را بيازار .\r\n178\r\n[ و فرمود : 
  ] بدى را از سينهء جز خود بر كن با كندن آن از سينهء خويشتن .\r\n179\r\n[ و فرمود : 
  ] ستيز ، تدبير را باطل كند .\r\n180\r\n[ و فرمود : 
  ] آزمند بودن ، جاودان بندگى نمودن است .\r\n181\r\n[ و فرمود : 
  ] كوتاهى در كار را پشيمانى بار است و دور انديشى را سلامت در كنار .\r\n","description":"","footnote":"","page_name":" 392 ","page_number":422},
  {"content":"\r\n182\r\n[ و فرمود : 
  ] آنجا كه گفتن بايد خاموشى نشايد ، و آنجا كه ندانند ، به كه خاموش مانند .\r\n183\r\n[ و فرمود : 
  ] دو دعوى خلاف هم نيست جز كه يكى را روى در گمراهى است .\r\n184\r\n[ و فرمود : 
  ] از آن هنگام كه حق را به من نمودند در آن دو دل نگرديدم .\r\n185\r\n[ و فرمود : 
  ] دروغ نگفتم و دروغ نشنودم ، و گمراه نشدم و كسى را گمراه ننمودم .\r\n186\r\n[ و فرمود : 
  ] آن كه نخست دست به ستم گشايد فردا پشت دست خايد .\r\n187\r\n[ و فرمود : 
  ] رخت بر بستن نزديك است .\r\n188\r\n[ و فرمود : 
  ] آن كه با حق بستيزد خون خود بريزد .\r\n189\r\n[ و فرمود : 
  ] هر كه را شكيبايى نرهاند بى تابىاش تباه گرداند .\r\n190\r\n[ و فرمود : 
  ] شگفتا ! خلافت از راه همصحبتى به دست آيد .\r\n[ و شعرى از او در اين باره روايت شده است : 
  ] اگر با شورا كار آنان را به دست گرفتى چه شورايى بود كه رأى دهندگان در آنجا نبودند .\r\nو اگر از راه خويشاوندى بر مدعيّان حجّت آوردى ، ديگران از تو به پيامبر نزديكتر و سزاوارتر بودند .\r\n191\r\n[ و فرمود : 
  ] آدمى در جهان نشانه است و تيرهاى مرگ به دو روانه ، و غنيمتى است - در ميان - و مصيبتها بر او پيشدستى كنان . و با هر\r\n","description":"","footnote":"","page_name":" 393 ","page_number":423},
  {"content":"\r\nنوشيدنى ، - ناى گرفتنى است و با هر لقمه‌اى طعام در گلو ماندنى ، و بنده به نعمتى نرسد تا از نعمتى بريده نشود ، و به پيشباز روزى از زندگى خود نرود تا روزى از آنچه او راست سپرى نشود . پس ما ياران مرگيم و جانهامان نشانهء مردن ، پس چسان اميدوار باشيم جاودانه به سر بردن ؟ و اين شب و روز بنايى را بالا نبردند جز كه در ويران كردن آن بتاختند و در پراكندند آنچه فراهم ساختند .\r\n192\r\n[ و فرمود : 
  ] پسر آدم ! آنچه بيش از خوراك روزانه‌ات كسب نمودى در آن گنجور جز خود بودى .\r\n193\r\n[ و فرمود : 
  ] دلها را هوايى است و روى آوردنى و پشت كردنى ، پس دلها را آن گاه به كار گيريد كه خواهان است و روى در كار ، چه دل اگر به ناخواه به كارى وادار شود ، كور گردد .\r\n194\r\n[ و فرمود : 
  ] چون خشمناك شوم ، كى خشم خود را فرو نشانم ؟ آن گاه كه انتقام گرفتن نتوانم ، تا مرا گويند اگر شكيبا باشى - بهتر - يا آن گاه كه توانم تا مرا گويند اگر ببخشايى - نيكوتر - .\r\n195\r\n[ و بر پليديى كه در پارگين بود گذشت و فرمود : 
  ] اين چيزى است كه بخيلان در آن بخل مىورزيدند . [ و در روايت ديگرى است كه فرمود : 
  ] اين چيزى است كه ديروز بر سر آن همچشمى مىكرديد .\r\n196\r\n[ و فرمود : 
  ] آنچه از مالت رفت و تو را پند آموخت ، از دستت نشد و نسوخت .\r\n197\r\n[ و فرمود : 
  ] اين دلها همچون تنها به ستوه‌ايد پس براى - راحت - آن سخنان تازهء حكمت بايد .\r\n","description":"","footnote":"","page_name":" 394 ","page_number":424},
  {"content":"\r\n198\r\n[ و چون گفتهء خوارج را شنيد كه حكومت جز از آن خدا نيست ، فرمود : 
  ] سخن حقّى است كه بدان باطلى را خواهند .\r\n199\r\n[ و در وصف جمع فرومايگان فرمود : 
  ] آنانند كه چون فراهم آيند پيروز گردند ، و چون پراكنده گردند شناخته نشوند [ و گفته‌اند امام فرمود : 
  ] آنانند كه چون فراهم آيند زيان رسانند و چون پراكنده شوند سود دهند .\r\n[ گفتند زيان فراهم آمد نشان را دانستيم سود پراكنده شدنشان چيست ؟ » فرمود : 
  ] خداوندان پيشه‌ها به سر پيشه‌هاى خود بازگردند و مردم از آنان سود برند : چون بنّا كه بر سر ساختن بناى خود رود و بافنده كه به كارگاهش و نانوا كه به نانوا خانه بازگردد .\r\n200\r\n[ جنايتكارى را نزد او آوردند و گروهى فرومايگان با وى بودند ، فرمود : 
  ] خوش مباد چهره‌هايى كه جز به هنگام زشتى و شر ديده نشود .\r\n201\r\n[ و فرمود : 
  ] با هر آدمى دو فرشته است كه او را مىپايند و چون قدر - الهى - رسد بدان واگذارش نمايند ، و مدت زندگانى كه براى انسان است چون سپرى وى را نگهبان است .\r\n202\r\n[ و طلحه و زبير به دو گفتند با تو بيعت مىكنيم به شرط آنكه ما را در خلافت شريك كنى ، فرمود : 
  ] نه ، ليكن شما شريكيد در نيرو بخشيدن و يارى از شما خواستن ، و دو ياريد به هنگام ناتوانى و به سختى درماندن .\r\n203\r\n[ و فرمود : 
  ] مردم ! از خدايى بترسيد كه اگر گفتيد مىشنود و اگر در\r\n","description":"","footnote":"","page_name":" 395 ","page_number":425},
  {"content":"\r\nدل نهفتيد مىداند . و بر مرگى پيشى گيريد كه اگر از آن گريختيد به شما مىرسد ، و اگر ايستاديد شما را مىگيرد ، و اگر فراموشش كرديد شما را به ياد مىآرد .\r\n204\r\n[ و فرمود : 
  ] آن كه سپاس نيكى تو را نگزارد ، مبادا به نيكويى كردنت بىرغبت گرداند ، چه بود كه كسى تو را بدان نيكى سپاس دارد كه سودى از آن برندارد ، و بود كه از سپاس سپاسگزار بيابى بيش از تباه كردهء كافر نعمت غدار ، « و خدا نيكوكاران را دوست مىدارد . »\r\n205\r\n[ و فرمود : 
  ] هر آوندى بدانچه در آن نهند تنگ شود جز آوند دانش كه هر چه در آن نهند فراختر گردد .\r\n206\r\n[ و فرمود : 
  ] نخستين عوض بردبار از بردبارى خود آن بود كه مردم برابر نادان يار او بوند .\r\n207\r\n[ و فرمود : 
  ] اگر بردبار نيستى خود را به بردبارى وادار چه كم است كسى كه خود را همانند مردمى كند و از جملهء آنان نشود .\r\n208\r\n[ و فرمود : 
  ] آن كه حساب نفس خود كرد سود برد ، و آن كه از آن غافل ماند زيان ديد ، و هر كه ترسيد ايمن شد و هر كه پند گرفت بينا گرديد . و آن كه بينا شد فهميد و آن كه فهميد دانش ورزيد .\r\n209\r\n[ و فرمود : 
  ] دنيا پس از سركشى روى به ما نهد ، چون ماده شتر بدخو كه به بچه خود مهربان بود ، سپس اين آيه را خواند « و مىخواهيم بر آنان كه مردم ناتوانشان شمرده‌اند منّت نهيم و آنان را امامان و وارثان گردانيم . » !\r\n","description":"","footnote":"","page_name":" 396 ","page_number":426},
  {"content":"\r\n210\r\n[ و فرمود : 
  ] از خدا بترسيد ، ترسيدن وارسته‌اى كه دامن به كمر زده و خود را آماده ساخته ، و در فرصتى كه داشته كوشيده و ترسان به راه بندگى تاخته و نگريسته است در آنجا كه رخت بايدش كشيد و پايان كار و عاقبتى كه بدان خواهد رسيد .\r\n211\r\n[ و فرمود : 
  ] جوانمردى آبروها را پاسبان است و بردبارى بى خرد را بند دهان و گذشت پيروزى را زكات است و فراموش كردن آن كه خيانت كرده براى تو مكافات ، و رأى زدن ديدهء راه يافتن است ، و آن كه تنها با رأى خود ساخت خود را به مخاطره انداخت ، و شكيبايى دور كنندهء سختيهاى روزگار است و ناشكيبايى زمان را - بر فرسودن آدمى يار ، و گراميترين بىنيازى وانهادن آرزوهاست و بسا خرد كه اسير فرمان هواست ، و تجربت اندوختن ، از توفيق بود و دوستى ورزيدن پيوند با مردم را فراهم آرد ، و هرگز امين مشمار آن را كه به ستوه بود و تاب نيارد .\r\n212\r\n[ و فرمود : 
  ] خود پسنديدن آدمى ، يكى از حسودان خرد اوست .\r\n213\r\n[ و فرمود : 
  ] بر آزار و درد بايدت تحمل نمود و گرنه هرگز خرسند نخواهى بود .\r\n214\r\n[ و فرمود : 
  ] هر كه را نهال - خوى و خلق - به بار بود ، شاخ و بر او بسيار بود .\r\n215\r\n[ و فرمود : 
  ] جدال تدبير را ويران كند .\r\n216\r\n[ و فرمود : 
  ] آن كه به نوايى رسيد خود را از ديگران برتر ديد .\r\n217\r\n[ و فرمود : 
  ] در دگرگونى روزگار گوهر مردان است پديدار . !\r\n","description":"","footnote":"","page_name":" 397 ","page_number":427},
  {"content":"\r\n218\r\n[ و فرمود : 
  ] رشك بردن دوست از خالص نبودن دوستى اوست .\r\n219\r\n[ و فرمود : 
  ] قربانگاه خردها را بيشتر - آنجا توان يافت - كه برق طمعها بر آن تافت .\r\n220\r\n[ و فرمود : 
  ] از عدالت نبود حكم نمودن به گمان .\r\n221\r\n[ و فرمود : 
  ] ستم راندن بر بندگان بدترين توشه است براى آن جهان .\r\n222\r\n[ و فرمود : 
  ] از شريفترين كردار مرد بزرگوار آن است كه از آنچه مىداند غفلت نمايد .\r\n223\r\n[ و فرمود : 
  ] هر كه پوشش شرم گزيند كس عيب او نبيند .\r\n224\r\n[ و فرمود : 
  ] با خاموش بودن بسيار ، وقار پديدار شود و با دادن داد دوستان فراوان گردند و با بخشش بزرگى قدر آشكار گردد و با فروتنى نعمت تمام و پايدار ، و با تحمل رنجها سرورى به دست آيد و به عدالت كردن دشمن از پا در آيد . و با بردبارى برابر بى خرد ، ياران بسيار يابد .\r\n225\r\n[ و فرمود : 
  ] شگفت است از رشك بران كه غافلند از تندرستى مردمان .\r\n226\r\n[ و فرمود : 
  ] طمعكار در بند خوارى گرفتار است .\r\n227\r\n[ و او را از ايمان پرسيدند ، فرمود : 
  ] ايمان ، شناختن به دل است و اقرار به زبان و با اندامها بردن فرمان .\r\n228\r\n[ و فرمود : 
  ] آن كه از دنيا اندوهناك است ، از قضاى خدا خشمناك است . و آن كه از مصيبتى كه به دو رسيده گله آرد ، از پروردگار خود\r\n","description":"","footnote":"","page_name":" 398 ","page_number":428},
  {"content":"\r\nشكوه دارد و آن كه نزد توانگر رفت و به خاطر مالدارى وى از خود خوارى نشان داد دو ثلث دينش را به باد داد ، و آن كه قرآن خواند و مرد و راه به دوزخ برد از كسانى بود كه آيات خدا را به فسوس گرفت و افسانه شمرد ، و آن كه دلش به دوستى دنيا شيفته است دل وى به سه چيز آن چسبيده است : اندوهى كه از او دست بر ندارد ، و حرصى كه او را وانگذارد ، و آرزويى كه آن را به چنگ نيارد .\r\n229\r\n[ و فرمود : 
  ] قناعت دولتمندى را بس و خوى نيك نعمتى بود در دسترس . [ و حضرتش را از - معنى - * ( « فَلَنُحْيِيَنَّه حَياةً طَيِّبَةً » ) * پرسيدند ، فرمود : 
  ] آن قناعت است .\r\n230\r\n[ و فرمود : 
  ] با كسى كه روزى روى به دو آورده شريك شويد كه او توانگرى را سزاوارتر است و روى آوردن بخت بر وى شايسته‌تر .\r\n231\r\n[ و در بارهء فرموده خدا * ( « إِنَّ الله يَأْمُرُ بِالْعَدْلِ وَالإِحْسانِ » ) * گفت : 
  ] عدل انصاف است و احسان نيكويى كردن .\r\n232\r\n[ و فرمود : 
  ] آن كه با دست كوتاه ببخشد او را با دست دراز ببخشند [ مىگويم : معنى آن اين است كه آنچه آدمى از مال خود در راه نيكى و نيكوكارى بخشد ، هرچند اندك بود خدا پاداش آن را بزرگ و بسيار دهد ، و دو دست در اينجا دو نعمت است و امام ميان نعمت بنده و نعمت پروردگار فرق گذارد ، نعمت بنده را دست كوتاه و نعمت خدا را دست دراز نام نهاد ، چه نعمتهايى خدا همواره از نعمتهاى آفريدگان فراوانتر است و افزون چرا كه نعمتهاى خدا اصل نعمتهاست و هر نعمتى را بازگشت به نعمت خداست و برون آمدن آن از آن جاست . 
  ]\r\n","description":"","footnote":"","page_name":" 399 ","page_number":429},
  {"content":"\r\n233\r\n[ و به فرزند خود حسن فرمود : 
  ] كسى را به رزم خود مخواه و اگر تو را به رزم خواندند بپذير ، چه آن كه ديگرى را به رزم خواند ستمكار است ، و ستمكار شكست خورده و خوار .\r\n234\r\n[ و فرمود : 
  ] نيكوترين خوى زنان زشتترين خوى مردان است : به خود نازيدن و ترس ، و بخل ورزيدن . پس چون زن به خويش نازد ، رخصت ندهد كه كسى به دو دست يازد ، و چون بخل آرد ، مال خود و مال شويش را نگاه دارد ، و چون ترسان بود ، از هر چه به دو روى آرد هراسان بود .\r\n235\r\n[ و او را گفتند خردمند را براى ما بستاى فرمود : 
  ] خردمند آن بود كه هر چيزى را به جاى خود نهد . [ پس او را گفتند نادان را براى ما وصف كن ، گفت : 
  ] وصف كردم . معنى آن اين است كه نادان آن بود كه هر چيز را بدانجا كه بايد ننهد ، پس گويى ترك وصف ، او را وصف كردن است چه رفتارش مخالف خردمند بودن است . 
  ]\r\n236\r\n[ و فرمود : 
  ] به خدا كه اين دنياى شما در ديدهء من خوارتر از استخوان خوكى است كه در دست گرى باشد .\r\n237\r\n[ و فرمود : 
  ] مردمى خدا را به اميد بخشش پرستيدند ، اين پرستش بازرگانان است ، و گروهى او را از روى ترس عبادت كردند و اين عبادت بردگان است ، و گروهى وى را براى سپاس پرستيدند و اين پرستش آزادگان است .\r\n238\r\n[ و فرمود : 
  ] زن همه‌اش بدى است و بدتر چيز او اين كه از او چاره نيست .\r\n","description":"","footnote":"","page_name":" 400 ","page_number":430},
  {"content":"\r\n239\r\n[ و فرمود : 
  ] آن كه زمام خود را به دست سستى سپارد ، حقوق را خوار دارد ، و آن كه سخن چين را پيروى كند ، دوست را از دست بدهد .\r\n240\r\n[ و فرمود : 
  ] سنگى كه به غصب در خانه است ، در گرو ويرانى كاشانه است . [ و اين گفتار از پيامبر ( ص ) روايت شده است و شگفت نيست كه دو سخن همديگر را ماند كه از يك چاه كشيده است و در دو دلو ريخته . 
  ]\r\n241\r\n[ و فرمود : 
  ] روز ستمديده بر ستمكار سختتر است ، از روز ستمكار بر ستم كشيده .\r\n242\r\n[ و فرمود : 
  ] از خدا بترس هر چند ترسى اندك بود ، و ميان خود و خدا پرده‌اى بنه هر چند تنك بود .\r\n243\r\n[ و فرمود : 
  ] هرگاه پاسخها همانند و در هم بود ، پاسخ درست پوشيده و مبهم بود .\r\n244\r\n[ و فرمود : 
  ] خدا را در هر نعمتى حقى است ، هر كه آن حق از عهده برون كند خدا نعمت را بر او افزون كند و آن كه در آن كوتاهى روا دارد خود را در خطر از دست شدن نعمت گزارد .\r\n245\r\n[ و فرمود : 
  ] چون توانايى بيفزايد ، خواهش كم آيد .\r\n246\r\n[ و فرمود : 
  ] از گريختن نعمتها بترسيد كه هر گريخته‌اى باز نخواهد گرديد .\r\n247\r\n[ و فرمود : 
  ] جوانمردى مهرآورتر از خويشاوندى است .\r\n248\r\n[ و فرمود : 
  ] آن كه به تو گمان نيك برد - با نيكويى در كار - گمان وى را راست دار ! !\r\n","description":"","footnote":"","page_name":" 401 ","page_number":431},
  {"content":"\r\n249\r\n[ و فرمود : 
  ] بهترين كارها آن بود كه به ناخواه خود را بدان وادارى .\r\n250\r\n[ و فرمود : 
  ] خدا را شناختم ، از سست شدن عزيمتها ، و گشوده شدن بسته‌ها .\r\n251\r\n[ و فرمود : 
  ] تلخى اين جهان شيرينى آن جهان است و شيرينى اين جهان تلخى آن جهان .\r\n252\r\n[ و فرمود : 
  ] خدا ايمان را واجب كرد براى پاكى از شرك ورزيدن ، و نماز را براى پرهيز از خود بزرگ ديدن ، و زكات را تا موجب رسيدن روزى شود ، و روزه را تا اخلاص آفريدگان آزموده گردد ، و حج را براى نزديك شدن دينداران ، و جهاد را براى ارجمندى اسلام و مسلمانان ، و امر به معروف را براى اصلاح كار همگان ، و نهى از منكر را براى بازداشتن بيخردان ، و پيوند با خويشاوندان را به خاطر رشد و فراوان شدن شمار آنان ، و قصاص را تا خون ريخته نشود ، و برپا داشتن حد را تا آنچه حرام است بزرگ نمايد ، و ترك ميخوارگى را تا خرد برجاى ماند ، و دورى از دزدى را تا پاكدامنى از دست نشود ، و زنا را وانهادن تا نسب نيالايد ، و غلامبارگى را ترك كردن تا نژاد فراوان گردد ، و گواهى دادنها را - بر حقوق - واجب فرمود تا حقوق انكار شده استيفا شود ، و دروغ نگفتن را ، تا راستگويى حرمت يابد ، و سلام كردن را تا از ترس ايمنى آرد ، و امامت را تا نظام امت پايدار باشد ، و فرمانبردارى را تا امام - در ديده‌ها - بزرگ نمايد .\r\n253\r\n[ و فرمود : 
  ] ستمكار را چنين سوگند دهيد ، اگر بايدش سوگند دادن :\r\nكه او از حول و قوت خدا بيزار است ، چه او اگر به دروغ چنين سوگندى خورد در كيفرش شتاب شود ، و اگر سوگند خورد به خدايى\r\n","description":"","footnote":"","page_name":" 402 ","page_number":432},
  {"content":"\r\nكه جز او خدايى نيست در كيفرش تعجيل نبايست چه او خدا را يگانه دانست .\r\n254\r\n[ و فرمود : 
  ] پسر آدم ! وصىّ خود در مال خويش باش ، و در آن چنان كن كه خواهى پس از تو كنند .\r\n255\r\n[ و فرمود : 
  ] تندخويى گونه‌اى ديوانگى است ، چرا كه تندخو پشيمان شود و اگر پشيمان نشد ديوانگى او استوار بود .\r\n256\r\n[ و فرمود : 
  ] حسد چون كم بود ، تن درست و بى غم بود .\r\n257\r\n[ و فرمود : 
  ] كميل ! كسان خود را بگو تا پسين روز پى ورزيدن بزرگيها شوند و شب پى برآوردن نياز خفته‌ها . چه ، بدان كس كه گوش او بانگها را فرا گيرد ، هيچ كس دلى را شاد نكند جز كه خدا از آن شادمانى براى وى لطفى آفريند ، و چون به دو مصيبتى رسد آن لطف همانند آبى كه سرازير شود روى به وى نهد ، تا آن مصيبت را از او دور گرداند چنان كه شتر غريبه را - از چراگاه - دور سازند .\r\n258\r\n[ و فرمود : 
  ] چون تنگدست شديد به صدقه دادن با خدا سودا كنيد .\r\n259\r\n[ و فرمود : 
  ] وفا با بيوفايان ، بيوفايى است با خدا ، و بيوفايى با بيوفا وفا بود نزد خدا .\r\n260\r\n[ و فرمود : 
  ] بسا كس كه با نيكويى به دو گرفتار گرديده است و بسا مغرور بدانكه گناهش پوشيده است ، و بسا كس كه فريب خورد به سخن نيكويى كه در بارهء او بر زبانها رود ، و خدا هيچ كس را نيازمود چون كسى كه او را در زندگى مهلتى بود . [ و اين گفتار پيش از اين گذشت ، ليكن اينجا در آن زيادتى است سودمند . 
  ] !\r\n","description":"","footnote":"","page_name":" 403 ","page_number":433},
  {"content":"\r\nفصلى است كه در آن گزيده‌اى از كلام او را مىآوريم كه غريب مىنمايد و آن را تفسيرى بايد :\r\n1\r\n[ و در حديث آن حضرت است كه : 
  ] چون چنين شود يعسوب دين با پيروان خود به راه افتد ، پس چون ابر پاييزى گرد او فراهم آيند .\r\n[ يعسوب مهتر بزرگ است كه كار مردم به دست اوست ، و قزع پاره‌هاى ابرى است كه باران در آن نيست . 
  ]\r\n2\r\n[ و در حديث آن حضرت است ( ع ) : 
  ] اين خطيب شحشح است .\r\n[ يعنى در خطبه خواندن رسا و در پى گيرى آن تواناست ، و هر كه پى گيرى سخن تواند يا راهى را پى گرفته و پويد شحشح است ، و شحشح جز در اين مورد ، به معنى بخيل نابخشنده بود . 
  ]\r\n3\r\n[ و در حديث آن حضرت است : 
  ] دشمنى را قحمى است . [ از قحمة هلاكتجايها را خواهد ، چه آن بيشتر كسانى را كه بدان در شوند نابود و تباه كند ، و از اين معنى است « قحمة الأعراب » و آن چنان است كه خشكسالى آنان را فرا گيرد و مالهاشان را نابود كند ، و آن نگونسارىشان بود در آن سال ، و براى آن معنى ديگرى نيز\r\n","description":"","footnote":"","page_name":" 404 ","page_number":434},
  {"content":"\r\nگفته‌اند و آن اين است كه خشكى صحرا ناچارشان سازد تا به شهرها رو آورند . 
  ]\r\n4\r\n[ و در حديث آن حضرت است كه : 
  ] چون زنان به « نصّ الحقاق » رسيدند خويشاوندان پدرى به آنان اولىترند . [ و نصّ نهايت هر چيز است و رسيدن به پايان آن چون : نصّ در رفتن ، كه آن نهايت سيرى است كه چارپا بر آن تواناست . و گويى « نصصت الرّجل عن الأمر » و آن هنگامى است كه پرسش خود را از وى به نهايت رسانى تا آنچه را نزد اوست بدانى . پس نصّ الحقاق رسيدن به بلوغ است ، چه آن منتهاى دوران كودكى است ، و هنگامى است كه خرد در آن از خردى گذشته به بزرگى مىرسد ، و اين از فصيحترين و غريبترين كنايتها از اين مرحله است ، نيز هنگامى كه زنان بدين مرحله رسيدند خويشاوندان پدرى از خويشاوندان مادرى به آنان نزديكترند اگر محرم باشند چون برادران و عموها . و به شوى دادن او اگر بخواهند . « و حقاق » ستيزيدن مادر است با خويشاوندان پدرى بر سر دختر ، و آن جدال و خصومت بود و گفتن هر يك ديگرى را كه من به دو - به دختر - از تو سزاوارترم . گويند از اين معنى است « حاققته حقاقا » ، مانند « جادلته جدالا » و گفته‌اند : « نصّ الحقاق » رسيدن خرد است به كمال و آن بالغ شدن است ، چه قصد امام از آوردن اين كلمه هنگامى است كه در آن حقوق و احكام واجب مىشود و آن كه آن را « نصّ الحقائق » روايت كرده از حقايق جمع حقيقت را خواهد . !\r\n","description":"","footnote":"","page_name":" 405 ","page_number":435},
  {"content":"\r\nاين معنى را ابو عبيد آورده است ، امّا رأى من اين است كه در اينجا مقصود از « نصّ الحقاق » بالغ شدن زن است آن چنان كه شوى گرفتن او روا بود و بتواند در حقوق خود تصرف كند ، و اين تشبيهى است به « حقاق » در شتر و آن جمع « حقّه » و « حقّ » است ، و آن شترى است كه سه سالگى را به پايان رسانيده و به چهارمين سال در آمده است و در اين هنگام به حدّى رسيده كه در خور سوارى دادن است و راه بردن و « حقائق » نيز جمع « حقّه » است ، پس هر دو روايت به يك معنى باز مىگردد و اين معنى به روش عرب شبيه‌تر است تا معنى كه آورده شد . 
  ]\r\n5\r\n[ و در حديث آن حضرت است كه : 
  ] ايمان همچون نقطه‌اى در دل پديد مىگردد هر چه ايمان بيفزايد ، نقطه پديدارتر آيد . [ و لمظه همانند نقطهء سياه است يا مانند آن از سپيدى و از اين معنى است « فرس ألمظ » هرگاه در لب اسب سپيدى بود . 
  ]\r\n6\r\n[ و در حديث آن حضرت است كه : 
  ] چون كسى بر كسى وا مىدارد ظنون ( يعنى نداند آن را خواهد ستد يا نه ) ، پس از ستدن بايد زكات گذشته آن را بدهد . [ پس ظنون مالى است بر عهدهء وامدار كه وامده نمىداند آن را از وى خواهد ستد يا نه . گويى بدان گمان دارد ، گاه اميد ستدن و گاه نوميد از گرفتن ، و اين از فصيحترين سخنهاست و همچنين هر چيز كه در پى آنى و رسيدن يا نرسيدن بدان را ندانى « ظنون » بود و از اين معنى است گفتهء أعشى :\r\nچاهى كه گمان آب بدان برند در بيابان ، و دور است از ريزش باران خروشان\r\n","description":"","footnote":"","page_name":" 406 ","page_number":436},
  {"content":"\r\nبه رودى نماند كه چون پر شد كشتى و شناور ماهر را از اين سو بدان سو راند . و جدّ چاه است و ظنون چاهى است كه ندانند در آن آب است يا نه . 
  ]\r\n7\r\n[ و در حديث آن حضرت است ، چون سپاهى را مشايعت كرد كه به جنگشان مىفرستاد فرمود : 
  ] چندان كه طاقت داريد خود را از زنان بازداريد . [ و معنى آن اين است كه ياد زنان را به خاطر مياريد ، و دل خويش بدانان مشغول مداريد ، و به زنان نزديك مشويد كه آن بازوى حميّت را سست گرداند ، و پيوندهاى عزيمت را بگسلاند و از دويدن - در پى دشمن - بازدارد و روى را از در شدن در ميدان كارزار بگرداند . هر چه از چيزى باز دارد إعذاب است .\r\nو عاذب و عذوب بازداشته از خوردن و نوشيدن است . 
  ]\r\n8\r\n[ و در حديث آن حضرت است : 
  ] همچون قمارباز پيروز كه انتظار پيروزى در دست نخستين خود برد . [ يأسرون كسانى هستند كه تير قمار بر شتر نحر شده افكنند و فالج چيرهء پيروز است ، گويند قد فلج عليهم - بر آنان پيروز شد - و فلجهم - مغلوبشان گردانيد - و راجز گفته است : « چون فالجى - را ديدم كه غالب گرديد . » 
  ]\r\n9\r\n[ و در حديث آن حضرت است كه : 
  ] چون كارزار دشوار مىشد ، ما خود را به رسول خدا ( ص ) نگاه مىداشتيم چنان كه هيچيك ما از وى به دشمن نزديكتر نبود . [ و معنى آن اين است كه چون بيم از دشمن بسيار مىبود و اژدهاى جنگ دهان مىگشود ، مسلمانان به\r\n","description":"","footnote":"","page_name":" 407 ","page_number":437},
  {"content":"\r\nرسول خدا پناه مىبردند و از او مىخواستند تا خود دست به جنگ بگشايد ، اين هنگام به بركت پيامبر ، خدا پيروزى بر آنان مىفرستاد و بيمى را كه داشتند با رسول مىگشاد 
  ] . [ و گفتهء آن حضرت « اذا احمرّ البأس » : كنايت از سختى كارزار است و در معنى اين جمله سخنانى گفته‌اند ، نيكوترين آن اين كه :\r\nامام گرمى كارزار را به گرمى آتش همانند كرده است كه گرمى و سرخى را در اثر و رنگ خود فراهم دارد ، و آنچه اين معنى را تقويت مىكند سخن رسول خداست ( ص ) كه چون در روز حنين كارزار مردم را ديد ، و آن نبرد هوازن بود ، فرمود : « حمى الوطيس » وطيس ، افروختنگاه آتش است . رسول خدا ( ص ) گرمى نبرد مردمان را به گرمى آتش و سختى سوزش آن همانند كرد . 
  ] [ اين فصل به پايان رسيد و اكنون به روش نخستين در اين باب باز مىگرديم : 
  ]\r\n","description":"","footnote":"","page_name":" 408 ","page_number":438},
  {"content":"\r\n261\r\n[ چون خبر غارت بردن ياران معاويه را بر أنبار شنيد خود پياده به راه افتاد تا به نخيله رسيد . مردم در نخيله به دو پيوستند و گفتند اى امير مؤمنان ما كار آنان را كفايت مىكنيم . امام فرمود : 
  ] شما از عهدهء كار خود بر نمىآييد چگونه كار ديگرى را برايم كفايت مىنماييد ؟ اگر پيش از من رعيت از ستم فرمانروايان مىناليد ، امروز من از ستم رعيت خود مىنالم . گويى من پيروم و آنان پيشوا ، من محكومم و آنها فرمانروا . [ چون امام اين سخن را ضمن گفتارى درازى فرمود كه گزيدهء آن را در خطبه‌ها آوردم ، دو مرد از ياران وى نزد او آمدند ، يكى از آن دو گفت : من جز خودم و برادرم را در اختيار ندارم ، اى امير مؤمنان فرمان ده تا انجام دهم ! امام فرمود : 
  ] شما كجا و آنچه من مىخواهم كجا ؟\r\n262\r\n[ و گفته‌اند حارث بن حوت نزد او آمد و گفت چنين پندارى كه من اصحاب جمل را گمراه مىدانم ؟ فرمود : 
  ] حارث ! تو كوتاه‌بينانه نگريستى نه عميق و زيركانه ، و سرگردان ماندى . تو حق را نشناخته‌اى تا بدانى اهل حق چه كسانند و نه باطل را تا بدانى پيروان آن چه مردمانند .\r\n[ حارث گفت من با سعيد بن مالك و عبد اللَّه پسر عمر كناره مىگيرم فرمود : 
  ] سعيد و عبد اللَّه بن عمر نه حق را يارى كردند و نه باطل را خوار ساختند .\r\n263\r\n[ و فرمود : 
  ] همنشين پادشاه همچون شير سوار است ، حسرت سوارى او\r\n","description":"","footnote":"","page_name":" 409 ","page_number":439},
  {"content":"\r\nخورند و خود بهتر داند كه در چه كار است .\r\n264\r\n[ و فرمود : 
  ] به بازماندگان ديگران نيكى كنيد تا بر بازماندگان شما رحمت آرند .\r\n265\r\n[ و فرمود : 
  ] گفتار حكيمان اگر درست باشد درمان است ، و اگر نادرست بود درد - تن و جان - .\r\n266\r\n[ و فرمود : 
  ] و مردى از او خواست تا ايمان را به وى بشناساند ، فرمود : 
  ] چون فردا شود نزد من بيا ، تا در جمع مردمان تو را پاسخ گويم ، تا اگر گفتهء مرا فراموش كردى ديگرى آن را به خاطر سپارد كه گفتار چون شكار رمنده است يكى را به دست شود و يكى را از دست برود . [ و پاسخ امام را از اين پيش آورديم و آن سخن اوست كه ايمان بر چهار شعبه است . 
  ]\r\n267\r\n[ و فرمود : 
  ] اى پسر آدم اندوه روز نيامده‌ات را بر روز آمده‌ات ميفزا كه اگر فردا از عمر تو ماند ، خدا روزى تو را در آن رساند .\r\n268\r\n[ و فرمود : 
  ] دوستت را چندان دوست مدار ! مبادا كه روزى دشمنت شود و دشمنت را چندان كينه مورز كه بود روزى دوستت گردد .\r\n269\r\n[ و فرمود : 
  ] مردم دنيا در كار دنيا دو گونه‌اند : آن كه براى دنيا كار كرد و دنيا او را از آخرتش بازداشت ، بر بازمانده‌اش از درويشى ترسان است و خود از دنيا بر خويشتن در امان . پس زندگانى خود را در سود ديگرى دربازد . و آن كه در دنيا براى پس از دنيا كار كند ، پس بى آنكه كار كند بهرهء وى را از دنيا بسوى او تازد ، و هر دو نصيب\r\n","description":"","footnote":"","page_name":" 410 ","page_number":440},
  {"content":"\r\nرا فراهم كرده و هر دو جهان را به دست آورده ، چنين كس را نزد خدا آبروست و هر چه از خدا خواهد از آن اوست .\r\n270\r\n[ و گفته‌اند كه در روزگار خلافت عمر بن خطاب از زيور كعبه و فراوانى آن نزد وى سخن رفت ، گروهى گفتند اگر آن را به فروش رسانى و به بهايش سپاه مسلمانان را آماده گردانى ثوابش بيشتر است .\r\nكعبه را چه نياز به زيور است ؟ عمر قصد چنين كار كرد و از امير المؤمنين پرسيد ، فرمود : 
  ] [ قرآن بر پيامبر ( ص ) نازل گرديد و مالها چهار قسم بود : مالهاى مسلمانان كه آن را به سهم هر يك ميان ميراث بران قسمت نمود . و غنيمت جنگى كه آن را بر مستحقانش توزيع فرمود . و خمس كه آن را در جايى كه بايد نهاد . و صدقات كه خدا آن را در مصرفهاى معين قرار داد . در آن روز كعبه زيور داشت و خدا آن را بدان حال كه بود گذاشت . آن را از روى فراموشى رها ننمود و جايش بر خدا پوشيده نبود . تو نيز آن را در جايى بنه كه خدا و پيامبر او مقرر فرمود . [ عمر گفت اگر تو نبودى رسوا مىشديم و زيور را به حال خود گذارد . 
  ]\r\n271\r\n[ و روايت شده است كه دو مرد را نزد او آوردند كه از مال خدا دزدى كرده بودند : يكى از آن دو بنده بود از بيت المال مسلمانان ، و ديگرى در ملك مردمان . فرمود : 
  ] امّا آن يكى از مال خداست و حدّى بر او نيست چه مال خدا برخى از مال خدا را خورده ، و امّا ديگرى بر او حدّ جارى است و دست او را بريد .\r\n","description":"","footnote":"","page_name":" 411 ","page_number":441},
  {"content":"\r\n272\r\n[ و فرمود : 
  ] اگر دو پايم را در اين لغزشگاه استوار ماند چيزهايى را دگرگون كنم .\r\n273\r\n[ و فرمود : 
  ] به يقين بدانيد كه خدا بنده‌اش را - هر چند چاره‌انديشىاش نيرومند بود و جستجويش به نهايت و قوى در ترفند - بيش از آنچه در ذكر حكيم براى او نگاشته مقرر نداشته ، و بندهء ناتوان و اندك حيله را منع نفرمايد كه در پى آنچه او را مقرر است برآيد ، و آن كه اين داند و كار بر وفق آن راند ، از همه مردم آسوده‌تر بود و سود بيشتر برد ، و آن كه آن را واگذارد و بدان يقين نيارد دل مشغولىاش بسيار است و بيشتر از همه زيانبار ، و - بسا نعمت خوار كه به نعمت فريب خورد و سرانجام گرفتار گردد ، و بسا مبتلا كه خدايش بيازمايد تا به دو نعمتى عطا فرمايد . پس اى سود خواهنده سپاس افزون كن و شتاب كمتر ، و بيش از آنچه تو را روزى است انتظار مبر !\r\n274\r\n[ و فرمود : 
  ] دانش خود را نادانى مىانگاريد ، و يقين خويش را گمان مپنداريد ، و چون دانستيد دست به كار آريد ، و چون يقين كرديد پاى پيش گذاريد .\r\n275\r\n[ و فرمود : 
  ] طمع كشاننده به هلاكت است و نارهاننده ، و ضامنى است حق ضمانت نگزارنده ، و بسا نوشنده كه گلويش بگيرد و پيش از سيراب شدن بميرد ، و ارزش چيزى كه بر سر آن همچشمى كنند هر چند بيشتر بود مصيبت از دست دادنش بزرگتر بود ، و آرزوها ديدهء بصيرت را كور سازد و بخت سوى آن كس كه در پى آن نبود تازد .\r\n276\r\n[ و فرمود : 
  ] خدايا ! به تو پناه مىبرم كه برونم در ديده‌ها نيكو نمايد و\r\n","description":"","footnote":"","page_name":" 412 ","page_number":442},
  {"content":"\r\nدرونم در آنچه از تو نهان مىدارم به زشتى گرايد ، پس خود را نزد مردم بيارايم به ريا و خودنمايى كه تو بهتر از من بدان دانايى ، پس ظاهر نكويم را براى مردمان آشكار دارم و بدى كردارم را نزد تو آرم تا خود را به بندگان تو نزديك گردانم ، و از خوشنودى تو به كنار مانم .\r\n277\r\n[ و فرمود : 
  ] نه ! بخدايى كه از - قدرت - او درماندهء شبى سياه به سر برديم كه روزى سپيدى را در پى خواهد داشت ، چنين و چنان نبوده است .\r\n278\r\n[ و فرمود : 
  ] اندكى كه با آن بپايى به از بسيارى كه از آن دلگير آيى .\r\n279\r\n[ و فرمود : 
  ] اگر مستحبها به واجبها زيان رساند ، مستحبها را واگذاريد .\r\n280\r\n[ و فرمود : 
  ] آن كه دورى سفر را ياد آرد ، خود را براى آن آماده دارد .\r\n281\r\n[ و فرمود : 
  ] انديشيدن همانند ديدن نيست ، چه بود كه ديده‌ها چيزى را چنان كه نيست نشان دهد ، ليكن خرد با كسى كه از آن نصيحت خواهد خيانت نكند .\r\n282\r\n[ و فرمود : 
  ] ميان شما و موعظت پرده‌اى است از غفلت .\r\n283\r\n[ و فرمود : 
  ] نادان شما در كار فزايد آنچه نشايد ، و داناتان واپس افكند آن را كه كنون بايد .\r\n284\r\n[ و فرمود : 
  ] علم راه عذر بر بهانه جويان بسته است .\r\n285\r\n[ و فرمود : 
  ] همگان را به شتاب خواهانند و همگان مهلت جويانند ، و همه را وقتى معين نهاده‌اند و آنان درنگ مىكنند و از كار باز ايستاده‌اند .\r\n286\r\n[ و فرمود : 
  ] مردم چيزى را نگفتند : خوش باد ، جز آنكه روزگار براى\r\n","description":"","footnote":"","page_name":" 413 ","page_number":443},
  {"content":"\r\nآن روز بدى را ذخيرت نهاد .\r\n287\r\n[ و او را از قدر پرسيدند ، فرمود : 
  ] راهى است تيره آن را مپيماييد و دريايى است ژرف بدان در ميائيد ، و راز خداست براى گشودنش خود را مفرساييد .\r\n288\r\n[ و فرمود : 
  ] هرگاه خدا بنده‌اى را خوار دارد ، او را از - آموختن - علم بر كنار دارد .\r\n289\r\n[ و فرمود : 
  ] در گذشته مرا برادرى بود كه در راه خدا برادريم مىنمود .\r\nخردى دنيا در ديده‌اش وى را در چشم من بزرگ مىداشت ، و شكم بر او سلطه‌اى نداشت ، پس آنچه نمىيافت آرزو نمىكرد و آنچه را مىيافت فراوان به كار نمىبرد . بيشتر روزهايش را خاموش مىماند ، و اگر سخن مىگفت گويندگان را از سخن مىماند و تشنگى پرسندگان را فرو مىنشاند . افتاده بود و در ديده‌ها ناتوان ، و به هنگام كار چون شير بيشه و مار بيابان . تا نزد قاضى نمىرفت حجّت نمىآورد و كسى را كه عذرى داشت . سرزنش - نمىنمود ، تا عذرش را مىشنود . از درد شكوه نمىنمود - مگر آن گاه كه بهبود يافته بود . آنچه را مىكرد مىگفت و بدانچه نمىكرد دهان نمىگشود . اگر با او جدال مىكردند خاموشى مىگزيد - و اگر در گفتار بر او پيروز مىشدند ، در خاموشى مغلوب نمىگرديد . بر آنچه مىشنود حريصتر بود تا آنچه گويد ، و گاهى كه او را دو كار پيش مىآمد مىنگريست كه كدام به خواهش نفس نزديكتر است تا راه مخالف آن را پويد بر شما باد چنين خصلتها را يافتن و در به دست آوردنش بر يكديگر پيشى گرفتن . و اگر نتوانستيد ، بدانيد كه اندك را - به دست آوردن بهتر تا همه را واگذاردن . !\r\n","description":"","footnote":"","page_name":" 414 ","page_number":444},
  {"content":"\r\n290\r\n[ و فرمود : 
  ] اگر خداوند از نافرمانى خود بيم نمىداد ، واجب بود بشكرانهء نعمتهايش نافرمانى نشود .\r\n291\r\n[ و اشعث پسر قيس را كه فرزندش مرده بود چنين تعزيت فرمود : 
  ] اشعث ! اگر بر پسرت اندوهگينى ، سزاوارى به خاطر پيوندى كه - با او - دارى ، و اگر شكيبا باشى هر مصيبت را نزد خدا پاداشى است . اشعث ! اگر شكيبايى پيش گيرى حكم خدا بر تو رفته است و مزد دارى ، و اگر بى تابى كنى تقدير الهى بر تو جارى است و گناهكارى . پسرت تو را شاد مىداشت و براى تو بلا بود و آزمايش ، و تو را اندوهگين ساخت و آن پاداش است و آمرزش .\r\n292\r\n[ و بر مزار رسول خدا ( ص ) ، هنگام به خاك سپردن او گفت : 
  ] شكيبايى نيكوست جز در از دست دادنت ، و بى تابى ناپسند است مگر بر مردنت . مصيبت تو سترگ است و مصيبتهاى پيش و پس خرد ، نه بزرگ .\r\n293\r\n[ و فرمود : 
  ] همنشين بى خرد مباش كه او كار خود را براى تو آرايد و دوست دارد تو را چون خود نمايد .\r\n294\r\n[ و كسى از وى مسافت ميان مشرق و مغرب را پرسيد فرمود : 
  ] به اندازهء يك روز رفتن خورشيد .\r\n295\r\n[ و فرمود : 
  ] دوستان تو سه كسند و دشمنانت سه كس . امّا دوستان تو .\r\nدوست تو و دوست دوست تو و دشمن دشمن توست ، و دشمنانت :\r\n","description":"","footnote":"","page_name":" 415 ","page_number":445},
  {"content":"\r\nدشمن تو و دشمن دوست تو و دوست دشمن توست .\r\n296\r\n[ و مردى را ديد كه براى زيان دشمن خويش مىكوشيد و به خود زيان مىرسانيد به دو فرمود : 
  ] تو كسى را مانى كه به خود نيزه‌اى فرو برد تا آن را كه پس وى سوار است بكشد .\r\n297\r\n[ و فرمود : 
  ] پندها چه بسيار است و پند گرفتن چه اندك به شمار .\r\n298\r\n[ و فرمود : 
  ] آن كه خصومت را از حد درگذراند گناه ورزيد ، و آن كه در آن كوتاهى كرد ستم كشيد ، و آن كه ستيزه جوست نتواند از خدا ترسيد .\r\n299\r\n[ و فرمود : 
  ] گناهى كه پس از آن مهلت دو ركعت نماز گزاردن داشته باشم مرا اندوهگين نمىدارد .\r\n300\r\n[ و از او پرسيدند : خدا چگونه حساب مردم را مىرسد با بسيار بودن آنان ؟ فرمود : 
  ] چنان كه روزى شان مىدهد با فراوان بودنشان .\r\n[ پرسيدند : چگونه حسابشان را مىرسد و او را نمىبينند ؟ فرمود : 
  ] چنان كه روزىشان مىدهد و او را نمىبينند .\r\n301\r\n[ و فرمود : 
  ] فرستادهء تو ميزان خرد تو را رساند و نامه‌ات رساتر چيزى است كه از سوى تو سخن راند .\r\n302\r\n[ و فرمود : 
  ] آن كه به بلايى سخت دچار است چندان به دعا نياز ندارد تا بى بلايى كه بلايش در انتظار است .\r\n303\r\n[ و فرمود : 
  ] مردم فرزندان دنيايند ، و فرزندان را سرزنش نكنند كه دوستدار ما در خود چرايند .\r\n304\r\n[ و فرمود : 
  ] گدا فرستادهء خداست ، كسى كه او را محروم دارد خدا را\r\n","description":"","footnote":"","page_name":" 416 ","page_number":446},
  {"content":"\r\nمحروم داشته ، و آن كه به دو بخشد خدا را سپاس و حرمت گذاشته .\r\n305\r\n[ و فرمود : 
  ] غيرتمند هرگز زنا نكند .\r\n306\r\n[ و فرمود : 
  ] براى پاسبانى بس بود مدت زندگانى .\r\n307\r\n[ و فرمود : 
  ] فرزند مرده تواند خفت ، و مال ربوده ديده بر هم نتواند نهفت . [ و معنى آن اين است كه او بر كشته شدن فرزند شكيبايى دارد و بر ربوده شدن مال طاقت نيارد . 
  ]\r\n308\r\n[ و فرمود : 
  ] دوستى پدران - سبب - خويشاوندى ميان فرزندان است و خويشاوندى را به مودّت بيشتر نياز است تا مودّت را به خويشاوندى .\r\n309\r\n[ و فرمود : 
  ] از گمانهاى مردم با ايمان بپرهيزيد كه خدا حق را بر زبان آنان نهاده است .\r\n310\r\n[ و فرمود : 
  ] ايمان بنده راست نباشد ، جز آن گاه كه اعتماد او بدانچه در دست خداست بيش از اعتماد وى بدانچه در دست خود اوست بود .\r\n311\r\n[ و انس پسر مالك را نزد طلحه و زبير به بصره فرستاد تا آنان را حديثى به ياد آرد كه از رسول خدا ( ص ) شنيده بود . انس از رساندن پيام سر برتافت و چون بازگشت گفت : « فراموش كردم . » امام فرمود : 
  ] اگر دروغ مىگويى خدايت به سپيدى درخشان گرفتار گرداند كه عمامه آن نپوشاند [ يعنى بيمارى برص . از آن پس انس را در چهره برص پديد گرديد و كس جز با نقاب او را نديد . 
  ]\r\n312\r\n[ و فرمود : 
  ] دلها را روى آوردن و روى برگرداندنى است اگر دل\r\n","description":"","footnote":"","page_name":" 417 ","page_number":447},
  {"content":"\r\nروى آرد آن را به مستحبات واداريد ، و اگر روى برگرداند ، بر انجام واجبهاش بسنده داريد .\r\n313\r\n[ و فرمود : 
  ] در قرآن است خبر آنچه پيش از شما بود ، و خبر آنچه پس از شماست ، و حكم آنكه چگونه بايدتان زندگى نمود .\r\n314\r\n[ و فرمود : 
  ] سنگ را بدانجا كه از آن آمده باز بايد گرداند ، كه شر را جز با شر نتوان راند .\r\n315\r\n[ و به نويسندهء خود عبيد اللَّه بن ابى رافع فرمود : 
  ] دواتت را ليقه بينداز و از جاى تراش تا نوك خامه‌ات را دراز ساز ، و ميان سطرها را گشاده دار و حرفها را نزديك هم آر كه چنين كار زيبايى خط را سزاوار است !\r\n316\r\n[ و فرمود : 
  ] من پيشواى مؤمنانم و مال پيشواى تبهكاران [ و معنى آن اين است كه مؤمنان پيرو منند ، و تبهكاران پيرو مال چنان كه زنبوران عسل مهتر خود را به دنبال 
  ] .\r\n317\r\n[ يهوديى او را گفت پيامبر خود را به خاك نسپرده در باره‌اش خلاف ورزيديد . امام فرمود : 
  ] ما در بارهء آنچه از او رسيده خلاف ورزيديم نه در بارهء او ، ليكن شما پايتان را از ترى دريا خشك نگرديده پيامبر خود را گفتيد « براى ما خدايى بساز چنان كه ايشان را خدايان است ، و او گفت شما مردمى نادانيد » .\r\n318\r\n[ او را گفتند : چگونه بر هماوردان پيروز گشتى ؟ فرمود : 
  ] كسى را نديدم جز كه مرا بر خود يارى مىداد . [ و اشارت بدين مىفرمايد كه بيم من در دل او مىافتاد . 
  ]\r\n","description":"","footnote":"","page_name":" 418 ","page_number":448},
  {"content":"\r\n319\r\n[ و به پسر خود محمد بن حنفيه فرمود : 
  ] پسركم از درويشى بر تو ترسانم . پس ، از آن به خدا پناه بر كه درويشى دين را زيان دارد و خرد را سرگردان كند و دشمنى پديد آرد .\r\n320\r\n[ و به كسى كه از او مشكلى را پرسيد فرمود : 
  ] براى دانستن بپرس نه براى آزار دادن كه نادان آموزنده همانند داناست و داناى برون از راه انصاف ، همانند نادان پر چون و چراست .\r\n321\r\n[ و به عبد اللَّه پسر عباس در بارهء نظرى كه داده بود و امام موافق آن نبود فرمود : 
  ] تو راست كه به من نظر دهى و اگر نپذيرفتم از من اطاعت كنى .\r\n322\r\n[ و گفته‌اند چون از صفّين به كوفه بازگشت به شباميان گذشت و آواز گريهء زنان را بر كشتگان صفين شنود . حرب پسر شرحبيل شبامى كه از مهتران مردم خود بود به سوى حضرتش آمد . امام فرمود : 
  ] چنان كه مىشنوم زنان شما بر شما دست يافته‌اند چرا آنان را از افغان باز نمىداريد ؟ [ حرب پياده به راه افتاد و امام سواره بود ، او را فرمود : 
  ] بازگرد كه پياده رفتن چون تويى با چون من موجب فريفته شدن والى است و خوارى مؤمن .\r\n323\r\n[ و چون روز نهروان به كشتگان خوارج گذشت فرمود : 
  ] بدا به حال شما ، آن كه شما را فريفته گرداند زيانتان رساند . [ او را گفتند اى امير مؤمنان ! كه آنان را فريفت ؟ فرمود : 
  ] شيطان گمراه كننده و نفسهاى به بدى فرمان دهنده ، آنان را فريفتهء آرزوها ساخت و راه را براى\r\n","description":"","footnote":"","page_name":" 419 ","page_number":449},
  {"content":"\r\nنافرمانىشان بپرداخت ، به پيروز كردنشان وعده كرد و به آتششان در آورد .\r\n324\r\n[ و فرمود : 
  ] از نافرمانى خدا در نهانها بپرهيزيد چه آن كه بيننده است هم او داورى كننده است .\r\n325\r\n[ و چون خبر كشته شدن محمد پسر ابو بكر به دو رسيد فرمود : 
  ] اندوه ما به دو همچند شادمانى آنهاست ، جز كه از آنان دشمنى كاست و از كنار ما دوستى برخاست .\r\n326\r\n[ و فرمود : 
  ] ساليانى كه پسر آدم در آن نزد خدا - از پيروى هوا - معذور است ، شصت سال است .\r\n327\r\n[ و فرمود : 
  ] آن كه گناه بر او دست يافت روى پيروزى نديد ، و آن كه بدى بر وى چيره گشت مغلوب گرديد .\r\n328\r\n[ و فرمود : 
  ] خداى سبحان روزى درويشان را در مالهاى توانگران واجب داشته . پس درويشى گرسنه نماند جز كه توانگرى از حق او خود را به نوايى رساند . و كردگار ، توانگران را بازخواست كند از اين كار .\r\n329\r\n[ و فرمود : 
  ] بىنياز از عذر بودن ارجمندتر تا از روى راستى عذر آوردن .\r\n330\r\n[ و فرمود : 
  ] كمترين حقى كه از خداى سبحان بر گردن شماست اين كه از نعمتهاى او در راه نافرمانىاش يارى نبايد خواست .\r\n331\r\n[ و فرمود : 
  ] خداى سبحان طاعت را غنيمتى ساخته است براى زيركان آن گاه كه مردم ناتوان كوتاهى كنند در آن .\r\n332\r\n[ و فرمود : 
  ] قدرت حاكمان پاسبانان خداست در زمين او .\r\n333\r\n[ در صفت مؤمن فرمود : 
  ] شادمانى مؤمن در رخسار اوست و اندوه وى\r\n","description":"","footnote":"","page_name":" 420 ","page_number":450},
  {"content":"\r\nدر دلش . سينهء او هرچه فراختر است و نفس وى هرچه خوارتر .\r\nبرترى جستن را خوش نمىدارد ، و شنواندن نيكى خود را به ديگران دشمن مىشمارد . اندوهش دراز است ، همتش فراز . خاموشىاش بسيار است ، اوقاتش گرفتار ، سپاسگزار است ، شكيبايى پيشه است ، فرو رفته در انديشه است ، نياز خود به كس نگويد ، خوى آرام دارد ، راه نرمى پويد . نفس او سختتر از سنگ خارا - در راه ديندارى - و او خوارتر از بنده - در فروتنى و بى آزارى - .\r\n334\r\n[ و فرمود : 
  ] اگر بنده آجل و پايان آن را مىديد ، با آرزو و فريبندگيش دشمنى مىورزيد .\r\n335\r\n[ و فرمود : 
  ] هر كس را در مال وى دو شريك است : وارث و حوادث .\r\n336\r\n[ و فرمود : 
  ] آن كه از او چيزى خواسته‌اند تا وعده نداده آزاد است .\r\n337\r\n[ و فرمود : 
  ] آن كه - مردم را به خدا - خواند و خود به كار نپردازد ، چون تيرافكنى است كه از كمان بىزه تير اندازد .\r\n338\r\n[ و فرمود : 
  ] دانش دو گونه است : در طبيعت سرشته ، و به گوش هشته ، و به گوش هشته سود ندهد اگر در طبيعت سرشته نبود .\r\n339\r\n[ و فرمود : 
  ] رأى راست دولت را همراه است با آن روى آرد و با رفتن آن برود .\r\n340\r\n[ و فرمود : 
  ] پاكدامنى زيور درويشى است ، و سپاس زينت توانگرى .\r\n341\r\n[ و فرمود : 
  ] روز داد بر ستمگر سختتر است از روز ستم بر ستم بر ، .\r\n","description":"","footnote":"","page_name":" 421 ","page_number":451},
  {"content":"\r\n342\r\n[ و فرمود : 
  ] بزرگتر توانگرى نوميدى است از آنچه در دست مردم است .\r\n343\r\n[ و فرمود : 
  ] « گفتارها سپرده نزد نگه دار است » و « نهفته‌ها آشكار » ، و « هر نفس بدانچه كرده گرفتار » . و مردم ناقص عقل و بيمار ، جز آن را كه خداست نگه دار . پرسنده‌شان مردم آزار و پاسخ دهنده‌شان به تكلف در گفتار . آن كه رايى بهتر داند ، بود كه خشنودى يا خشمى وى را بگرداند ، و آن كه از همه استوارتر است از نيم نگاهى بيازارد يا كلمه‌اى وى را دگرگون دارد » .\r\n344\r\n[ و فرمود : 
  ] مردم از خدا بترسيد ! كه چه بسيار آرزومند كه به آرزوى خود نرسيد ، و سازنده‌اى كه در ساختهء خويش نيارميد ، و گردآورنده‌اى كه به زودى گردآورده‌ها را رها خواهد كرد و بود كه آن را از راه ناروا فراهم آورد ، و حقى كه به مستحقش نرساند ، از حرام به دست آورد و گناهش بر گردنش ماند . با گرانى بار بزه ، باز گرديد ، و با پشيمانى و دريغ نزد پروردگار خود رسيد . « اين جهان و آن جهان زيانبار ، و اين است زيان آشكار . »\r\n345\r\n[ و فرمود : 
  ] گناه نتوانستن كردن ، گونه‌اى از ترك گناه است .\r\n346\r\n[ و فرمود : 
  ] آبرويت نريخته ماند تا خواهش آن را بچكاند ، پس بنگر كه آن را نزد كه مىريزى .\r\n347\r\n[ و فرمود : 
  ] ستودن بيش از سزيدن ، چاپلوسى كردن است ، و كمتر از آنچه بايد درماندگى است يا رشك بردن .\r\n348\r\n[ و فرمود : 
  ] سختترين گناهان آن بود كه گنهكار آن را خوار بشمرد .\r\n","description":"","footnote":"","page_name":" 422 ","page_number":452},
  {"content":"\r\n349\r\n[ و فرمود : 
  ] آن كه به عيب خود نگريست ، ننگريست كه عيب ديگرى چيست ، و آن كه به روزى خدا خرسندى نمود ، بر آنچه از دستش رفت اندوهگين نبود ، و آن كه تيغ ستم آهيخت ، خون خود بدان بريخت ، و آن كه در كارها خود را به رنج انداخت ، خويشتن را هلاك ساخت ، و آن كه بىپروا به موجها در شد غرق گرديد ، و آن كه به جايهاى بدنام در آمد بدنامى كشيد ، و هر كه پر گفت راه خطا بسيار پوييد ، و آن كه بسيار خطا كرد شرم او كم ، و آن كه شرمش كم پارسايىاش اندك هم ، و آن كه پارسايىاش اندك ، دلش مرده است ، و آن كه دلش مرده است راه به دوزخ برده . و آن كه به زشتيهاى مردم نگرد و آن را ناپسند انگارد سپس چنان زشتى را براى خود روا دارد نادانى است و چون و چرايى در نادانى او نيست ، و قناعت مالى است كه پايان نيابد ، و آن كه ياد مرگ بسيار كند ، از دنيا به اندك خشنود شود ، و آن كه دانست گفتارش از كردارش به حساب آيد ، جز در آنچه به كار اوست زبان نگشايد .\r\n350\r\n[ و فرمود : 
  ] ستمكار را سه نشان است : بر آنكه برتر از اوست ستم كند به نافرمانى ، و بر آن كه فروتر از اوست به چيرگى و آزار رسانى ، و ستمكاران را يارى كند و پشتيبانى .\r\n351\r\n[ و فرمود : 
  ] چون سختى به نهايت رسد ، گشايش در رسد ، و چون حلقه‌هاى بلا سخت به هم آيد ، آسايش در آيد .\r\n352\r\n[ و يكى از ياران خود را فرمود : 
  ] بيش در بند زن و فرزندت مباش كه اگر دوستان خدايند ، خدا دوستانش را ضايع ننمايد ، و اگر دشمنان خدايند ، ترا غم دشمنان خدا چرا بايد ؟\r\n353\r\n[ و فرمود : 
  ] بزرگترين عيب آن بود كه چيزى را زشت انگارى كه خود به همانند آن گرفتارى .\r\n","description":"","footnote":"","page_name":" 423 ","page_number":453},
  {"content":"\r\n354\r\n[ و مردى پيش روى امام ( ع ) ديگرى را به پسرى كه برايش زاده بود چنين مبارك باد گفت : تو را مبارك باد اين گزيده سوار كه خدايت داد . امام فرمود : 
  ] چنين مگو ، بگو : بخشنده را سپاس بدار ، و بخشيده بر تو مبارك باد و به كمال خود رساد و نيكويى او روزيت بواد .\r\n355\r\n[ و مردى از كارگزاران او كاخى شكوهمند بر افراخت امام فرمود : 
  ] نقره‌ها سر برآورده خود را مىنماياند ، اين بنا توانگرى تو را رساند .\r\n356\r\n[ و او را گفتند اگر در خانهء مردى را به رويش بندند روزى او از كجا سوى او آيد ؟ فرمود : 
  ] از آنجا كه مرگش بر وى در آيد .\r\n357\r\n[ و مردمى را در مرگ يكى از آنان تعزيت گفت و فرمود : 
  ] اين كار نه با شما آغاز گرديد ، و نه بر شما به پايان خواهد رسيد . اين رفيق شما به سفر مىرفت كنون او را در يكى از سفرهايش بشماريد ، اگر نزد شما بازگشت چه خوب و گرنه شما روى به دو مىآريد .\r\n358\r\n[ و فرمود : 
  ] مردم ! بايد خدا به هنگام نعمت شما را ترسان بيند ، چنان كه از كيفر هراسان . آن را كه گشايشى در مالش پديد گرديد و گشايش را چون دامى پنهان نديد ، خود را از كارى بيمناك در امان پنداشت ، و آن كه تنگدست شد و تنگدستى را آزمايشى به حساب نياورد پاداشى را كه اميد آن مىرفت ، ضايع گذاشت .\r\n359\r\n[ و فرمود : 
  ] اى اسيران آز ! باز ايستيد كه گرايندهء دنيا را آن هنگام بيم فرا آيد كه بلاهاى روزگار دندان به هم سايد . مردم ! كار ترتيب خود را خود برانيد و نفس خود را از عادتها كه بدان حريص است باز گردانيد ! !\r\n","description":"","footnote":"","page_name":" 424 ","page_number":454},
  {"content":"\r\n360\r\n[ و فرمود : 
  ] به سخنى كه از دهان كسى برآيد ، گمان بد بردنت نشايد ، چند كه توانى آن را به نيك برگردانى .\r\n361\r\n[ و فرمود : 
  ] هرگاه تو را به خداى سبحان نيازى است در آغاز بر رسول خدا ( ص ) درود فرست ، سپس حاجت خود بخواه كه خدا بزرگوارتر از آن است كه به دو دو حاجت برند ، يكى را برآرد و ديگرى را باز دارد .\r\n362\r\n[ و فرمود : 
  ] آن كه نخواهد آبرويش بريزد ، از جدال بپرهيزد .\r\n363\r\n[ و فرمود : 
  ] از ابلهى است پيش از توانا بودن شتابيدن ، و پس از فرصت داشتن درنگ ورزيدن .\r\n364\r\n[ و فرمود : 
  ] نيامده را مپرس كه چيست ، كه آنچه رخ داده براى مشغول ساختن تو كافى است .\r\n365\r\n[ و فرمود : 
  ] انديشه آينه‌اى است تابناك ، و پند روزانه ترساننده‌اى از غل و غش پاك ، و تو را در ادب كردن نفس بس كه دورى كنى از آنچه نپسندى از ديگر كس .\r\n366\r\n[ و فرمود : 
  ] علم را با عمل همراه بايد ساخت ، و آن كه آموخت به كار بايدش پرداخت ، و علم عمل را خواند اگر پاسخ داد ، و گرنه روى از او بگرداند .\r\n367\r\n[ و فرمود : 
  ] مردم ! خواستهء دنيا خرده گياهى است خشك و با آلود كه از آن چراگاه دورىتان بايد نمود . دل از آن كندن خوشتر تا به آرام رخت در آن گشادن ، و روزى يك روزه برداشتن پاكيزه‌تر تا ثروت آن را روى هم نهادن . آن كه از آن بسيار برداشت به درويشى\r\n","description":"","footnote":"","page_name":" 425 ","page_number":455},
  {"content":"\r\nمحكوم است و آن كه خود را بى نياز انگاشت با آسايش مقرون . آن را كه زيور دنيا خوش نمايد كورىاش از پى در آيد . و آن كه خود را شيفتهء دنيا دارد ، دنيا درون وى را از اندوه بينبارد ، اندوه‌ها در دانهء دل او رقصان اندوهيش سرگرم كند و اندوهى نگران تا آن گاه كه گلويش بگيرد و در گوشه‌اى بميرد . رگهايش بريده - اجلش رسيده - نيست كردنش بر خدا آسان و افكندنش - در گور - به عهدهء برادران . و همانا مرد با ايمان به جهان به ديدهء عبرت مىنگرد ، و از آن به اندازهء ضرورت مىخورد . و در آن - سخن دنيا را - به گوش ناخشنودى و دشمنى مىشنود . اگر گويند مالدار شد - ديرى نگذرد - كه گويند تهيدست گرديد و اگر به بودنش شاد شوند ، غمگين گردند كه عمرش به سر رسيد . اين است - حال آدميان - و آنان را نيامده است روزى كه نوميد شوند در آن .\r\n368\r\n[ و فرمود : 
  ] خداى سبحان پاداش را در طاعت نهاده است و كيفر را برابر معصيت تا بندگان خود را از عذابش برهاند و به بهشت خويش راند .\r\n369\r\n[ و فرمود : 
  ] مردم را روزگارى رسد كه در آن از قرآن جز نشاندن نماند و از اسلام جز نام آن . در آن روزگار بناى مسجدهاى آنان از بنيان آبادان است و از رستگارى ويران . ساكنان و سازندگان آن مسجدها بدترين مردم زمينند ، فتنه از آنان خيزد و خطا به آنان درآويزد . آن كه از فتنه به كنار ماند بدان بازش گردانند ، و آن كه از آن پس افتد به سويش برانند . خداى تعالى فرمايد : به خود سوگند ، بر آنان فتنه‌اى بگمارم كه بردبار در آن سرگردان ماند و چنين كرده است ، و ما از خدا مىخواهيم از لغزش غفلت درگذرد .\r\n","description":"","footnote":"","page_name":" 426 ","page_number":456},
  {"content":"\r\n370\r\n[ و روايت شده است كه امام عليه السلام كمتر به منبر مىنشست كه پيش از خطبه نگويد : 
  ] مردم ! از خدا بترسيد كه هيچ انسانى بيهوده آفريده نگرديده تا به بازى پردازد ، و او را وا ننهاده‌اند تا خود را سرگرم بىفايدت سازد ، و دنيايى كه خود را در ديدهء او زيبا داشته جايگزين آخرتى نشود كه آن را زشت انگاشته ، و فريفته‌اى كه از دنيا به بالاترين مقصود نايل گرديده چون كسى نيست كه از آخرت به كمترين نصيب رسيده .\r\n371\r\n[ و فرمود : 
  ] هيچ شرفى برتر از اسلام نيست ، و نه عزتى ارجمندتر از پرهيزگارى و نه پناهگاهى نكوتر از خويشتندارى ، و نه پايمرديى پيروزتر از توبت و نه گنجى پرمايه‌تر از قناعت . و هيچ مال درويشى را چنان نزدايد كه آدمى به روزى روزانه بسنده نمايد ، و آن كه به روزى روزانه اكتفا كرد آسايش خود را فراهم آورد و در راحت و تن آسانى جاى كرد ، و دوستى دنيا كليد دشوارى است و بارگى گرفتارى ، و آز و خودبينى و رشك موجب بىپروا افتادن است در گناهان ، و درويشى فراهم كنندهء همهء زشتيهاست - در انسان - .\r\n372\r\n[ و جابر پسر عبد اللَّه انصارى را فرمود : 
  ] جابر ! دنيا به چهار چيز برپاست : دانايى كه دانش خود را به كار برد ، و نادانى كه از آموختن سرباز نزند و بخشنده‌اى كه در بخشش خود بخل نكند ، و درويشى كه آخرت خويش را به دنياى خود نفروشد . پس اگر دانشمند دانش خود را تباه سازد نادان به آموختن نپردازد ، و اگر توانگر در بخشش خويش بخل ورزد درويش آخرتش را به دنيا در بازد .\r\n","description":"","footnote":"","page_name":" 427 ","page_number":457},
  {"content":"\r\nجابر ! آن كه نعمت خدا بر او بسيار بود نياز مردمان به دو بسيار بود .\r\nپس هر كه در آن نعمتها براى خدا كار كند خدا نعمتها را براى وى پايدار كند . و آن كه آن را چنان كه واجب است به مصرف نرساند ، نعمت او را ببرد و نيست گرداند .\r\n373\r\n[ و ابن جرير طبرى در تاريخ خود از عبد الرحمن پسر ابى ليلى فقيه روايت كرده است ، و عبد الرحمن از آنان بود كه با پسر اشعث براى جنگ با حجاج برون شد . عبد الرحمن در جملهء سخنان خود در برانگيختن مردم به جهاد گفت : روزى كه با مردم شام ديدار كرديم ، شنيدم على ( ع ) مىفرمود : 
  ] اى مؤمنان ! آن كه بيند ستمى مىرانند يا مردم را به منكرى مىخوانند و او به دل خود آن را نپسندد ، سالم مانده و گناه نورزيده ، و آن كه آن را به زبان انكار كرد ، مزد يافت و از آن كه به دل انكار كرد برتر است ، و آن كه با شمشير به انكار برخاست تا كلام خدا بلند و گفتار ستمگران پست گردد ، او كسى است كه راه رستگارى را يافت و بر آن ايستاد ، و نور يقين در دلش تافت .\r\n374\r\n[ و در گفتار ديگرى كه از اين مقوله است فرمود : 
  ] از مردمان كسى است كه كار زشت را ناپسند مىشمارد و به دست و زبان و دل خود آن را خوش نمىدارد ، چنين كسى خصلتهاى نيك را به كمال رسانيده ، و از آنان كسى است كه به زبان و دل خود انكار كند و دست به كار نبرد ، چنين كسى دو خصلت از خصلتهاى نيك را گرفته و خصلتى را تباه ساخته ، و از آنان كسى است كه منكر را به دل زشت مىدارد و\r\n","description":"","footnote":"","page_name":" 428 ","page_number":458},
  {"content":"\r\nبه دست و زبان خود بر آن انكار نيارد ، چنين كس دو خصلت را كه شريفتر است ضايع ساخته و به يك خصلت پرداخته ، و از آنان كسى است كه منكر را باز ندارد به دست و دل و زبان ، چنين كس مرده‌اى است ميان زندگان ، و همهء كارهاى نيك و جهاد در راه خدا برابر امر به معروف و نهى از منكر ، چون دميدنى است به درياى پر موج پهناور . و همانا امر به معروف و نهى از منكر نه اجلى را نزديك كنند و نه از مقدار روزى بكاهند و فاضلتر از همه اينها سخن عدالت است كه پيش روى حاكمى ستمكار گويند .\r\n375\r\n[ و ابو جحيفه گويد از امير المؤمنين ( ع ) شنيدم كه مىگفت : 
  ] نخست درجه از جهاد كه از آن باز مىمانيد ، جهاد با دستهاتان بود ، پس جهاد با زبان ، سپس جهاد با دلهاتان ، و آن كه به دل كار نيكى را نستايد و كار زشت او را ناخوش نيايد ، طبيعتش دگرگون شود چنان كه پستى وى بلند شود و بلنديش سرنگون - زشتيهايش آشكار و نيكوييهايش ناپديدار - .\r\n376\r\n[ و فرمود : 
  ] حق سنگين است اما گوارا ، و باطل سبك ليكن در كام چون سنگ خارا .\r\n377\r\n[ و فرمود : 
  ] بر نيكوترين اين امّت از كيفر خدا ايمن مباش كه خداى سبحان فرموده است :\r\n« از كيفر خدا ايمن نيستند ، مگر زيانكاران » و بر بدترين اين امت از رحمت خدا نوميد مگرد . كه خداى سبحان فرموده است : « همانا از رحمت خدا نوميد نباشند جز كافران » .\r\n","description":"","footnote":"","page_name":" 429 ","page_number":459},
  {"content":"\r\n378\r\n[ و فرمود : 
  ] تنگ چشمى همه بديها را فراهم گرداند و مهارى است كه به سوى هر بدى كشاند .\r\n379\r\n[ و فرمود : 
  ] روزى دو گونه است : روزيى كه آن را جويى ، و روزيى كه تو را جويد و اگر پى آن نروى راه به سوى تو پويد . پس اندوه سال خود را بر اندوه روز خويش منه كه روزى هر روز تو را بس است . پس اگر آن سال در شمار عمر تو آيد ، خداى بزرگ در فرداى هر روز آنچه قسمت تو فرموده عطا فرمايد و اگر آن سال در شمار عمر تو نيست ، پس غم تو بر آنچه از آن تو نيست چيست ؟ و در آنچه روزى توست هيچ خواهنده بر تو پيشى نگيرد ، و هيچ غالبى بر تو چيره نشود ، و آنچه برايت مقدر شده تأخير نپذيرد . [ اين گفتار پيش از اين در آنجا كه سخن از اين باب بود گذشت ليكن در اينجا روشنتر و گسترده‌تر است ، بدين رو بر قاعده‌اى كه در آغاز كتاب نهاديم آن را از نو آورديم . 
  ]\r\n380\r\n[ و فرمود : 
  ] بسا كس كه بامدادى را ديد و به شامگاهش نرسيد ، و بسا كس كه در آغاز شب بر او رشك بردند و در پايان آن نوحه كنانش گريستند و دريغ خوردند .\r\n381\r\n[ و فرمود : 
  ] سخن در بند توست تا بر زبانش نرانى و چون گفتىاش تو در بند آنى ، پس زبانت را چنان نگه دار كه درمت را و دينار .\r\nچه بسا سخنى كه نعمتى را ربود و نقمتى را جلب نمود .\r\n382\r\n[ و فرمود : 
  ] مگو آنچه نمىدانى ، بلكه مگو هر چه مىدانى چه خدا بر\r\n","description":"","footnote":"","page_name":" 430 ","page_number":460},
  {"content":"\r\nاندامهاى تو چيزهايى واجب كرد و روز رستاخيز بدان اندامها بر تو حجت خواهد آورد .\r\n383\r\n[ و فرمود : 
  ] بترس كه خدايت در معصيت خود بيند و در طاعت خويش نيابد و از زيانكاران باشى . پس اگر نيرومند شدى نيرويت را در طاعت خدا بگمار ! و اگر ناتوان گشتى ، ناتوانىات را در نافرمانى او به كار دار .\r\n384\r\n[ و فرمود : 
  ] نادانى بود به دنيا آرميدن و ناپايدارى آن را ديدن و كوتاهى در كار نيك با يقين به پاداش آن زيان است ، و اطمينان به هر كس پيش از آزمودن او ، كار مردم ناتوان .\r\n385\r\n[ و فرمود : 
  ] در خوارى دنيا نزد خدا بس كه جز در دنيا نافرمانى او نكنند و جز با وانهادن دنيا به پاداشى كه نزد خداست نرسند .\r\n386\r\n[ و فرمود : 
  ] آن كه چيزى را جويد ، بدان يا به برخى از آن رسد .\r\n387\r\n[ و فرمود : 
  ] خيرى را كه آتش - دوزخ - در پى بود خير نتوان به حساب آورد ، و شرّى را كه پس آن بهشت بود ، شرّ نتوان وصف كرد . هر نعمتى جز بهشت خوارست ، و هر بلايى جز آتش - دوزخ - عافيت به شمار .\r\n388\r\n[ و فرمود : 
  ] بدانيد كه از جملهء بلاها درويشى است و سختتر از درويشى بيمارى تن ، و سختتر از بيمارى تن بيمارى دل . بدانيد كه از نعمتها فراخى مال است و بهتر از فراخى مال ، درستى تن و بهتر از درستى تن ، دل از گناه محفوظ بودن .\r\n389\r\n[ و فرمود : 
  ] آن كه كردهء وى به جايىاش نرساند ، نسب او را پيش نراند . [ و در روايت ديگرى است : 
  ] آن كه گوهر خويشش از دست شود ، بزرگى تبار وى را سود ندهد .\r\n","description":"","footnote":"","page_name":" 431 ","page_number":461},
  {"content":"\r\n390\r\n[ و فرمود : 
  ] مؤمن را سه ساعت است : ساعتى كه در آن با پروردگارش به راز و نياز است ، و ساعتى كه در آن زندگانى خود را كارساز است ، و ساعتى كه در حلال و نيكو با لذّت نفس دمساز است ، و خردمند را نسزد كه جز پى سه چيز رود : زندگى را سر و سامان دادن ، يا در كار معاد گام نهادن ، يا گرفتن كام از چيزهايى غير حرام .\r\n391\r\n[ و فرمود : 
  ] خواهان دنيا مباش ، خدا زشتيهاى آن را به تو خواهد نمود و بى خبر ممان كه از تو بى خبر نخواهند بود .\r\n392\r\n[ و فرمود : 
  ] سخن گوييد تا شناخته شويد كه آدمى زير زبانش نهان است .\r\n393\r\n[ و فرمود : 
  ] آنچه از دنيا نزد تو آيد بستان و از آنچه به تو پشت كند روى بگردان ، و اگر چنين نتوانى بارى جستن را از حد در نگذرانى .\r\n394\r\n[ و فرمود : 
  ] بسا سخن كه از حمله كارگرتر بود .\r\n395\r\n[ و فرمود : 
  ] هر چه بدان بسنده كردن توان ، بس بود همان .\r\n396\r\n[ و فرمود : 
  ] مردن و خوارى نبردن ، و به اندك ساختن و به اين و آن نپرداختن ، و آن را كه نصيب به آسانى به دست نيايد با كوشش با آن برنيايد و روزگار دو روز است روزى از تو و روزى به زيان تو ، در روزى كه از توست سركشى بنه و در روزى كه به زيان توست تن به شكيبايى ده .\r\n397\r\n[ و فرمود : 
  ] مشك عطرى است نيكو . بردن آن آسان و بوى خوش آن پرورنده دماغ - انسان .\r\n398\r\n[ و فرمود : 
  ] ناز خود بگذار و كبر از سر به در آر و گور خود را به ياد آر . !\r\n","description":"","footnote":"","page_name":" 432 ","page_number":462},
  {"content":"\r\n399\r\n[ و فرمود : 
  ] فرزند را بر پدر حقى است و پدر را بر فرزند حقى . حق پدر بر فرزند آن بود كه فرزند در هر چيز ، جز نافرمانى خداى سبحان ، او را فرمان برد ، و حق فرزند بر پدر آن است كه او را نام نيكو نهد و نيكش ادب آموزد و قرآنش تعليم دهد .\r\n400\r\n[ و فرمود : 
  ] چشم زخم راست است و افسون راست ، و جادوگرى حق است و فال نيك درست و فال بد - نه راست ، - و بيمارى از يكى به ديگرى نرسد و بوى خوش بيمارى را بهبود دهد ، و عسل درمان بود . و سوارى و نگريستن به سبزه درمان بيمارى .\r\n401\r\n[ و فرمود : 
  ] آميزگارى با مردمان ايمنى است از گزند آنان .\r\n402\r\n[ و به يكى از كسانى كه به دو سخنى گفته بود و از مقدار وى بزرگتر مىنمود فرمود : 
  ] پر نياورده پريدى و در خردسالى بانگ در كشيدى . [ و شكير ، نخست پرهاست كه بر پرنده رويد ، پيش از آنكه نيرومند و استوار شود ، و سقب شتر خردسال است و شتر بانگ بر نياورد مگر آن گاه كه فحل گردد . 
  ]\r\n403\r\n[ و فرمود : 
  ] آن كه پى چاره‌هاى گونه‌گون تازد ، چاره‌جويى كار او را نسازد .\r\n404\r\n[ و از معنى لا حول و لا قوة إلَّا باللَّه از او پرسيدند ، فرمود : 
  ] با وجود خدا ما را بر چيزى اختيار نماند و چيزى نداريم جز آنچه او ما را مالك آن گرداند . پس چون ما را مالك چيزى كرد كه خود بدان\r\n","description":"","footnote":"","page_name":" 433 ","page_number":463},
  {"content":"\r\nسزاوارتر است تكليفى بر عهده‌مان گذاشته و چون آن را از ما گرفت تكليف خود را از ما برداشته .\r\n405\r\n[ و به عمار پسر ياسر فرمود ، چون گفتگوى او را با مغيره پسر شعبه شنود . 
  ] عمار ! او را واگذار ، چه او چيزى از دين بر نگرفته جز آنچه آدمى را به دنيا نزديك كردن تواند ، و به عمد خود را به شبهه‌ها در افكنده تا آن را عذرخواه خطاهاى خود گرداند .\r\n406\r\n[ و فرمود : 
  ] چه نيكوست فروتنى توانگران برابر مستمندان براى به دست آوردن آنچه نزد خداست ، و نيكوتر از آن بزرگمنشى مستمندان به اعتماد بر خدا برابر اغنياست .\r\n407\r\n[ و فرمود : 
  ] خدا خرد را نزد كسى به وديعت ننهاد ، جز كه روزى او را بدان نجات داد .\r\n408\r\n[ و فرمود : 
  ] آن كه با حق درآويخت ، خون خود بريخت .\r\n409\r\n[ و فرمود : 
  ] آنچه ديده بيند در دل نشيند .\r\n410\r\n[ و فرمود : 
  ] پرهيزگارى سر خلقهاست .\r\n411\r\n[ و فرمود : 
  ] بدان كس كه تو را سخن آموخت به تندى سخن مگوى و با كسى كه گفتارت را نيكو گرداند راه بلاغتگويى مپوى .\r\n412\r\n[ و فرمود : 
  ] در ادب نفست اين بس كه واگذارى ، آنچه را از جز خود ناپسند شمارى .\r\n413\r\n[ و فرمود : 
  ] - در مصيبتها - چون آزادگان شكيبايى بايد و يا چون نادانان فراموش كردن شايد .\r\n414\r\n[ و در خبر ديگر است كه به اشعث پسر قيس در تعزيت وى فرمود : 
  ]\r\n","description":"","footnote":"","page_name":" 434 ","page_number":464},
  {"content":"\r\nچون بزرگواران شكيبايى ، و گرنه چون چارپايان فراموش نمايى .\r\n415\r\n[ و در صفت دنيا فرمود : 
  ] مىفريبد و زيان مىرساند و مىگذرد . خدا دنيا را پاداشى نپسنديد براى دوستانش و نه كيفرى براى دشمنانش . مردم دنيا چون كاروانند ، تا بار فكنند كاروانسالارشان بانگ بر آنان زند تا بار بندند و برانند .\r\n416\r\n[ و به پسرش حسن فرمود : 
  ] پسركم ! چيزى از دنيا بجا منه ! چه آن را براى يكى از دو كس خواهى نهاد : يا مردى كه آن را در طاعت خدا به كار برد پس به چيزى كه تو بدان بدبخت شده‌اى نيكبخت شود ، و يا مردى كه به نافرمانى خدا در آن كار كند و بدانچه تو براى او فراهم كرده‌اى بدبخت شود پس در آن نافرمانى او را يار باشى و هيچ يك از اين دو در خور آن نبود كه بر خود مقدمش دارى . [ و اين گفتار به گونه‌اى ديگر روايت شده است كه : 
  ] اما بعد ، آنچه از دنيا در دست توست پيش از تو خداوندانى داشت و پس از تو به ديگرى رسد و تو فراهم آورنده‌اى كه براى يكى از دو تن خواهى گذاشت : آن كه گرد آوردهء تو را در طاعت خدا به كار برد پس او بدانچه تو بدبخت شده‌اى خوشبخت شود ، يا آن كه آن را در نافرمانى خدا صرف كند پس تو بدانچه براى وى فراهم آورده‌اى بدبخت شوى و هيچ يك از اين دو سزاوار نبود كه بر خود مقدمش دارى و بر پشت خويش براى او بارى بردارى ، پس براى آن كه رفته است آمرزش خدا را اميد دار و براى آن كه مانده روزى پروردگار . !\r\n","description":"","footnote":"","page_name":" 435 ","page_number":465},
  {"content":"\r\n417\r\n[ و به كسى كه در محضر او أستغفر اللَّه گفت ، فرمود : 
  ] مادر بر تو ببايد گريست مىدانى استغفار چيست ؟ استغفار درجت بلند رتبگان است و شش معنى براى آن است : نخست پشيمانى بر آنچه گذشت ، و دوم عزم بر ترك بازگشت ، و سوم آن كه حقوق مردم را به آنان بپردازى چنان كه خدا را پاك ديدار كنى و خود را از گناه تهى سازى ، و چهارم اين كه حقّ هر واجبى را كه ضايع ساخته‌اى ادا سازى و پنجم اين كه گوشتى را كه از حرام روييده است ، با اندوهها آب كنى چندان كه پوست به استخوان چسبد و ميان آن دو گوشتى تازه رويد ، و ششم آن كه درد طاعت را به تن بچشانى ، چنان كه شيرينى معصيت را بدان چشاندى آن گاه أستغفر اللَّه گفتن توانى .\r\n418\r\n[ و فرمود : 
  ] بردبارى - همچون - قبيله است - و نزديكان كه فراهم كند مردم را براى يارى انسان - .\r\n419\r\n[ و فرمود : 
  ] بينوا فرزند آدم ، مرگش پوشيده است ، و بيمارىاش پنهان ، كردارش نگاشته است و پشه‌اى او را آزار رساند جرعه‌اى گلوگير بكشدش و خوى وى را گنده گرداند .\r\n420\r\n[ و روايت شده است كه حضرتش روزى ميان ياران خود نشسته بود .\r\nزنى زيبا بر آنان بگذشت و حاضران ديده به دو دوختند . پس فرمود : 
  ] همانا ديدگان اين نرينگان به شهوت نگران است و اين نگريستن موجب هيجان . پس هر يك از شما به زنى نگرد كه او را خوش آيد با زن خويشش نزديكى بايد ، كه او نيز زنى چون زن وى نمايد - .\r\n","description":"","footnote":"","page_name":" 436 ","page_number":466},
  {"content":"\r\n[ مردى از خوارج گفت خدا اين كافر را بكشد چه نيك فقه داند .\r\nمردم براى كشتن او برخاستند ، امام فرمود : 
  ] آرام باشيد ، دشنام را دشنامى بايد و يا بخشودن گناه شايد .\r\n421\r\n[ و فرمود : 
  ] از خرد تو را اين بايد كه راه گمراهىات را از راه رستگاريت ، نمايد .\r\n422\r\n[ و فرمود : 
  ] كار نيك را به جاى آريد و چيزى از آن را خرد مشماريد كه خرد آن بزرگمقدار است و اندك آن بسيار ، و كسى از شما نگويد ديگرى در انجام كار نيك از من سزاوارتر است كه به خدا سوگند ، بود كه چنين شود ، چه نيك و بد را مردمانى است ، هر كدام را وانهاديد اهل آن ، كار را به انجام خواهد رسانيد .\r\n423\r\n[ و فرمود : 
  ] آن كه نهان خود را اصلاح نمايد خدا آشكار او را نيكو فرمايد ، و آن كه به كار دينش پردازد خدا كار دنياى او را درست سازد ، و آن كه ميان خود و خدا را به صلاح آرد ، خدا ميان او و مردمان را نيكو دارد .\r\n424\r\n[ و فرمود : 
  ] بردبارى پرده‌اى است پوشان ، و خرد شمشيرى است برّان ، پس نقصانهاى خلقت را با بردبارىات بپوشان ، و با خرد خويش هوايت را بميران .\r\n425\r\n[ و فرمود : 
  ] همانا خدا را بندگانى است كه آنان را به نعمتها مخصوص كند ، براى سودهاى بندگان . پس آن نعمتها را در دست آنان وا مىنهد چندان كه آن را ببخشند ، و چون از بخشش باز ايستند نعمتها را از ايشان بستاند و ديگران را بدان مخصوص گرداند .\r\n","description":"","footnote":"","page_name":" 437 ","page_number":467},
  {"content":"\r\n426\r\n[ و فرمود : 
  ] بنده را نسزد كه به دو خصلت اطمينان كند : تندرستى و توانگرى . چه آن گاه كه او را تندرست بينى ناگهان بيمار گردد و آن گاه كه توانگرش بينى ناگهان درويش شود .\r\n427\r\n[ و فرمود : 
  ] آن كه حاجت به مؤمن برد چنان است كه حاجت خود به خدا برده و آن كه آن را به كافر برد چنان است كه از خدا شكايت كرده .\r\n428\r\n[ و در يكى از عيدها فرمود : 
  ] اين عيد كسى است كه خدا روزه‌اش را پذيرفته و نماز وى را سپاس گفته و هر روز كه خدا را در آن نافرمانى نكنند روز عيد است .\r\n429\r\n[ و فرمود : 
  ] بزرگترين دريغها در روز رستاخيز دريغ مردى است كه مالى را جز از راه طاعت خدا به دست آورد ، پس مردى آن را به ارث برد و در طاعت خداى سبحان انفاق كرد . او بدان انفاق به بهشت رفت و نخستين بدان راه دوزخ سپرد .\r\n430\r\n[ و فرمود : 
  ] زيانمندترين مردم در معاملت و نوميدترينشان در مجاهدت ، مردى است كه تن خويش در طلب مال فرسود و تقديرها با خواست او مساعد نبود ، پس با دريغ از دنيا برون شد و با و بال آن مال روى به آخرت نمود .\r\n431\r\n[ و فرمود : 
  ] روزى دو گونه است : آن كه بجويد و آن كه بجويندش ، پس آن كه دنيا را جويد مرگ در پى او پويد تا از دنيايش برون راند و آن كه آخرت را خواهد دنيا او را جويد تا روزيش را به كمال به دو رساند . 200 .\r\n","description":"","footnote":"","page_name":" 438 ","page_number":468},
  {"content":"\r\n432\r\n[ و فرمود : 
  ] دوستان خدا آنانند كه به درون دنيا نگريستند ، هنگامى كه مردم برون آن را ديدند ، و به فرداى آن پرداختند آن گاه كه مردم خود را سرگرم امروز آن ساختند ، پس آنچه را از دنيا ترسيدند آنان را بميراند 20 ، ميراندند ، و آن را كه دانستند به زودى رهاشان خواهد كرد 20 راندند و بهره‌گيرى فراوان ديگران را از جهان خوار شمردند ، و دست يافتنشان را بر نعمت دنيا ، از دست دادن آن خواندند . دشمن آنند كه مردم با آن آشتى كرده‌اند . 20 و با آنچه مردم با آن دشمنند در آشتى به سر برده‌اند 20 . كتاب - خدا - به آنان دانسته شد و آنان به كتاب خدا دانايند . كتاب به آنان برپاست و آنان به كتاب برپايند . بيش از آنچه بدان اميد بسته‌اند 20 ، در ديده نمىآرند . و جز از آنچه از آن مىترسند 20 از چيزى بيم ندارند .\r\n433\r\n[ و فرمود : 
  ] به ياد داريد كه لذتها تمام شدنى است ، و پايان ناگوار آن برجاى ماندنى .\r\n434\r\n[ و فرمود : 
  ] بيازماى تا دشمن آن گردى 20 ، [ و بعضى اين جمله را از رسول خدا ( ص ) روايت كرده‌اند : و آنچه تأييد مىكند از سخنان امير مؤمنان ( ع ) است روايت ثعلب 20 از ابن اعرابى 20 است كه مأمون گفت : اگر على ( ع ) نگفته بود « اخبر تقله » مىگفتم « أقله تخبر » . 
  ]\r\n435\r\n[ و فرمود : 
  ] خدا در سپاس گفتن را بر بنده‌اى نمىگشايد حالى كه در نعمت را به روى او ببندد ، و در دعا را بر روى او باز نمىكند و در پذيرفتن را بر وى فراز . و در توبه را به روى بنده نمىگشايد و در آمرزش را بر وى ببندد - و استوار نمايد .\r\n436\r\n[ و فرمود : 
  ] سزاوارترين مردم به كرم كسى است كه كريمان به دو شناخته شوند 2 .\r\n","description":"","footnote":"","page_name":" 439 ","page_number":469},
  {"content":"\r\n437\r\n[ و از او پرسيدند عدل يا بخشش كدام بهتر است ؟ فرمود : 
  ] عدالت كارها را بدانجا مىنهد كه بايد و بخشش آن را از جايش برون نمايد .\r\nعدالت تدبير كننده‌اى است به سود همگان ، و بخشش به سود خاصگان . پس عدل شريفتر و با فضيلتتر است .\r\n438\r\n[ و فرمود : 
  ] مردم دشمن آنند كه نمىدانند .\r\n439\r\n[ و فرمود : 
  ] همهء زهد در دو كلمه از قرآن فراهم است : خداى سبحان فرمايد « تا بر آنچه از دستتان رفته دريغ نخوريد ، و بدانچه به شما رسيده شادمان مباشيد 2 . » و آن كه بر گذشته دريغ نخورد و به آينده شادمان نباشد از دو سوى زهد گرفته است .\r\n440\r\n[ و فرمود : 
  ] خواب چه تصميمهاى روزانه را كه نقش بر آب كرد .\r\n441\r\n[ و فرمود : 
  ] حكمرانيها ميدانهاى مسابقت مردان است 2 .\r\n442\r\n[ و فرمود : 
  ] شهرى تو را از شهر ديگر بهتر نيست . بهترين شهرها آن بود كه در آنت آسايش زندگى است .\r\n443\r\n[ و چون خبر مرگ اشتر به دو رسيد فرمود : 
  ] مالك ! مالك چه بود ! به خدا اگر كوه بود كوهى بود جدا از ديگر كوهها و اگر سنگ بود سنگى بود خارا كه سم هيچ ستور به ستيغ آن نرسد و هيچ پرنده بر فراز آن نپرد . [ و فند كوهى است از ديگر كوهها جدا افتاده . 
  ]\r\n444\r\n[ و فرمود : 
  ] اندكى كه دوام دارد ، به از بسيارى كه ملال آرد .\r\n445\r\n[ و فرمود : 
  ] اگر در كسى خصلتى شگفت ديديد ، همانند آن را انتظار بريد - چه طبيعت او وى را بر انگيزاند ديگر بار ، بر كردن چنان كار - . !\r\n","description":"","footnote":"","page_name":" 440 ","page_number":470},
  {"content":"\r\n446\r\n[ و به غالب پسر صعصعه ابو الفرزدق در گفتگويى كه ميانشان رفت فرمود : 
  ] شتران فراوانت را چه شد ؟ [ گفت : امير مؤمنان ! پرداخت حقوق پراكنده‌شان كرد . [ فرمود : 
  ] اين بهترين راه آن است .\r\n447\r\n[ و فرمود : 
  ] آن كه بى دانستن فقه به بازرگانى پرداخت خود را در ورطهء ربا انداخت .\r\n448\r\n[ و فرمود : 
  ] آن كه مصيبتهاى خرد را بزرگ داند ، خدا او را به مصيبتهاى بزرگ مبتلا گرداند .\r\n449\r\n[ و فرمود : 
  ] هر كه خود را بزرگوار ديد شهوتهايش در ديدهء وى خوار گرديد .\r\n450\r\n[ و فرمود : 
  ] هيچ كس به لاغ نپرداخت جز كه اندكى از خرد خود بپرداخت 2 .\r\n451\r\n[ و فرمود : 
  ] دورى تو از كسى كه تو را خواهان است ، در بهره‌اى - كه تو را از اوست - نقصان است ، و گرايشت بدان كه تو را نخواهد خوار ساختن گوهر جان است .\r\n452\r\n[ و فرمود : 
  ] توانگرى و درويشى آن گاه آشكار شود - كه در قيامت - عرضه بر كردگار شود .\r\n453\r\n[ و فرمود : 
  ] زبير پيوسته خود را از ما به حساب مىداشت تا آنكه فرزند نافرخنده‌اش عبد اللَّه پا به جوانى گذاشت 2 .\r\n454\r\n[ و فرمود : 
  ] پسر آدم را با ناز چه كار كه آغازش نطفه بوده است و پايانش مردار . نه روزى خود دادن تواند و نه تواند مرگش را باز راند ! !\r\n","description":"","footnote":"","page_name":" 441 ","page_number":471},
  {"content":"\r\n455\r\n[ و از او پرسيدند بهترين شاعران كيست ؟ فرمود : 
  ] شاعران در مىدانى نتاخته‌اند كه آن را نهايتى بود و خط پايانش شناخته شود ، و اگر در اين باره داورى كردن بايد پادشاه گمراه را اين لقب شايد ( امرء القيس 2 مقصود اوست . )\r\n456\r\n[ و فرمود : 
  ] آيا آزاده‌اى نيست كه اين خرده طعام مانده در كام - دنيا - را بيفكند و براى آنان كه در خورش هستند نهد ؟ . جانهاى شما را بهايى نيست جز بهشت جاودان پس مفروشيدش جز بدان .\r\n457\r\n[ و فرمود : 
  ] دو آزمندند كه سير نشوند . آن كه علم آموزد ، و آن كه مال اندوزد .\r\n458\r\n[ و فرمود : 
  ] ايمان آن است كه راستى را بر گزينى كه به زيان تو بود بر دروغى كه تو را سود دهد ، و گفتارت بر كردارت نيفزايد و چون از ديگرى سخن گويى ترس از خدا در دلت آيد .\r\n459\r\n[ و فرمود : 
  ] تقدير بر تدبير چيره شود چندان كه آفت در تدبير بود 2 . [ و اين معنى در پيش آورده شد با تعبيرى مخالف اين الفاظ 
  ] .\r\n( شمارهء 16 ) .\r\n460\r\n[ و فرمود : 
  ] بردبارى و درنگ از يك شكم افتادند و هر دو از همت بلند زادند .\r\n461\r\n[ و فرمود : 
  ] به زشتى ياد كردن مردمان پشت سر آنان ، سلاحى است براى مرد ناتوان 2 .\r\n462\r\n[ و فرمود : 
  ] بسا شيفتهء دلداده بدان كه نام نيكش بر زبانها افتاده !\r\n","description":"","footnote":"","page_name":" 442 ","page_number":472},
  {"content":"\r\n463\r\n[ و فرمود : 
  ] دنيا را براى جز دنيا آفريده‌اند نه براى دنيا - و راهگذارى است به جهان فردا - .\r\n464\r\n[ و فرمود : 
  ] بنى اميه را مهلتى است كه در آن مىتازند ، هر چند خود ميان خود اختلاف اندازند . سپس كفتارها بر آنان دهن گشايند و مغلوبشان نمايند [ و مرود مفعل است از « ارواد » و آن مهلت و فرصت دادن است ، و اين از فصيحترين و غريبترين كلام است .\r\nگويى امام ( ع ) مهلتى را كه آنان دارند به مسابقت جاى ، همانند فرموده است كه براى رسيدن به پايان مىتازند و چون به نهايتش رسيدند رشتهء نظم آنان از هم مىگسلد . 
  ]\r\n465\r\n[ و در ستايش انصار فرمود : 
  ] به خدا آنان اسلام را پروراندند چنان كه كره اسب از شير گرفته را پرورانند ، با توانگرى و دستهاى بخشنده و زبانهاى برنده .\r\n466\r\n[ و فرمود : 
  ] چشم ، نشستنگاه را چون رشتهء سر بند است - چون خواب در چشم آيد بند بسته بگشايد - . [ و اين از استعاره‌هاى شگفت است . گويى نشستنگاه را به آوند و چشم را به سر بند همانند فرموده و چون سربند بگشايد آنچه در آوند است برون آيد ، و اين سخن در گفتهء مشهورتر و ظاهرتر از سخنان پيامبر ( ص ) است 2 و گروهى آن را از امير مؤمنان عليه السّلام دانسته‌اند و از جمله گفتهء مبرد است 2 در كتاب مقتضب در باب لفظ به حروف و ما در كتاب خود كه مجازات آثار نبوى نام دارد از اين استعاره سخن گفته‌ايم . 
  ] !\r\n","description":"","footnote":"","page_name":" 443 ","page_number":473},
  {"content":"\r\n467\r\n[ و در گفتارى فرموده است كه : 
  ] و بر آنان واليى فرمانروا شد 2 كه كار را بر پاداشت و استقامت ورزيد تا دين برقرار گرديد .\r\n468\r\n[ و فرمود : 
  ] مردمان را روزگارى رسد بس دشوار ، توانگر در آن روز آنچه را در دست دارد سخت نگاهدارد و او را چنين نفرموده‌اند .\r\nخداى سبحان فرمايد « بخشش ميان خود را فراموش مكنيد 2 . » بدان در آن روزگار بلند مقدار شوند و نيكوان خوار ، و خريد و فروخت كنند با درماندگان به ناچار 2 و رسول خدا فرموده است با درماندگان معاملت مكنيد از روى اضطرار .\r\n469\r\n[ و فرمود : 
  ] دو تن در بارهء من تباه گرديدند ، دوستى كه ازحد بگذراند و دروغ بافنده‌اى كه از آنچه در من نيست سخن راند 
  ] و اين مانند فرموده اوست : كه [ دو تن در بارهء من هلاك شدند دوستى كه از حد گذراند و دشمنى كه بيهوده سخن راند . 
  ]\r\n470\r\n[ و او را از توحيد و عدل پرسيدند ، فرمود : 
  ] توحيد آن است كه او را به وهم در نيارى و عدل آنست كه او را بدانچه درخور نيست متّهم ندارى .\r\n471\r\n[ و فرمود : 
  ] نيكو نيست خاموشى آنجا كه سخن گفتن بايد ، چنان كه نيكو نيست گفتن كه نادانسته‌ايد .\r\n472\r\n[ و در دعا هنگام باران خواستن گفت : 
  ] خدايا ما را سيراب ساز به ابرهاى رام به فرمان ، نه ابرهاى سركش خروشان [ و اين از گفتار فصيح عجيب است ، چه او ابرهاى با رعد و برق همراه با بادها و آذرخشها را به شتران سرسخت همانند فرموده است ، كه بار از پشت بيفكنند و در سوارى دادن سركشى كنند ، و ابرهاى تهى از رعد و برق ترسناك را\r\n","description":"","footnote":"","page_name":" 444 ","page_number":474},
  {"content":"\r\nبه شتران رام تشبيه كرده است كه شيرشان را به آرامى مىدوشند و به آسانى بر پشتشان نشينند . 
  ]\r\n473\r\n[ و او را گفتند : اى امير مؤمنان چه مىشد اگر موى خود را رنگين مىكردى ؟ 
  ] [ فرمود : 
  ] رنگ كردن مو آرايش است و ما در سوك به سر مىبريم [ و از سوك رحلت رسول خدا ( ص ) را قصد دارد . 
  ]\r\n474\r\n[ و فرمود : 
  ] مزد جهادگر كشته در راه خدا ، بيشتر نيست از مرد پارسا كه - معصيت كردن - تواند - ليكن - پارسا ماند . و چنان است كه گويى پارسا فرشته‌اى است از فرشته‌ها .\r\n475\r\n[ و فرمود : 
  ] خرسندى مالى است كه پايان نيابد [ و بعضى اين گفته را از رسول خدا ( ص ) روايت كرده‌اند . 
  ]\r\n476\r\n[ و چون زياد بن ابيه را به جاى عبد اللَّه پسر عباس به فارس و شهرهاى تابع آن حكومت داد ، در گفتارى دراز كه او را از گرفتن خراج پيش از رسيدن وقت آن نهى فرمود گفت : 
  ] كار به عدالت كن و از ستم و بيداد بپرهيز كه ستم رعيت را به آوارگى وادارد و بيدادگرى شمشير را در ميان آرد .\r\n477\r\n[ و فرمود : 
  ] سختترين گناهان گناهى بود كه گناهكار آن را سبك شمارد .\r\n478\r\n[ و فرمود : 
  ] خدا بر عهدهء نادانان ننهاد كه دانش آموزند تا بر عهدهء دانايان نهاد كه بدانان بياموزند .\r\n479\r\n[ و فرمود : 
  ] بدترين برادران كسى است كه براى او به رنج افتى . [ چه\r\n","description":"","footnote":"","page_name":" 445 ","page_number":475},
  {"content":"\r\nرنج افتادن مستلزم مشقّت است . و اين شرّ را برادرى كه براى او به رنج افتاده‌اند سبب شده . پس او بدترين برادران است . 
  ]\r\n480\r\n[ و فرمود : 
  ] هرگاه مرد با ايمان برادر خود را خشمگين ساخت ، ميان خود و او جدائى انداخت . [ گويند : حشمه و أحشمه ، چون او را بخشم آورد . و گفته‌اند شرمگين شدن و خشم آوردن را براى او خواست . و آن گاه جدائى اوست 
  ] . [ و اكنون هنگام آن است كه گزيده‌هاى سخن امير مؤمنان عليه السّلام را پايان دهيم ، حالى كه خداى سبحان را بر اين منّت كه نهاد و توفيقى كه به ما داد سپاس مىگوييم . كه آنچه پراكنده بود فراهم كرديم و آنچه دور مىنمود نزديك آورديم . و چنان كه در آغاز بر عهده نهاديم بر آنيم كه برگهاى سفيد در پايان هر باب بنهيم تا آنچه از دست شده و به دست آريم در آن برگها بگذاريم . و بود كه سخنى پوشيده آشكار شود و از آن پس كه دور مىنمود به دست آيد . و توفيق ما جز با خدا نيست . بر او توكل كرديم و او ما را بسنده و نيكوكار گزار است .\r\nو اين در رجب سال چهار صد از هجرت است و درود بر سيد ما محمد خاتم پيمبران و هدايت كننده به بهترين راه و بر آل پاك و ياران او باد كه ستارگان يقيناند . 
  ]\r\n","description":"","footnote":"","page_name":" 446 ","page_number":476},
  {"content":"\r\nتعليقات\r\n","description":"","footnote":"","page_name":" 447 ","page_number":477},
  {"content":"\r\nتعليقات خطبه‌ها\r\n[ خطبهء 1 
  ]\r\n[ 1 
  ] اين خطبه به احتمال قوى در فاصلهء سالهاى 38 - 40 ه . ق . در كوفه القا شده است . كوفه در آن سالها مركز برخورد كلامهاى گوناگون : زردشتى ، مانوى ، مسيحى و يهودى بوده ، امام ضمن اين خطبه ، غير مستقيم بطلان آن عقايد را در مسئلهء خلقت جهان ، اعلام مىدارد .\r\n[ 2 
  ] همامه ، كه آن را پتياره معنى كرده‌ام واژه‌اى است آرامى ، و با ريشهء ( همّ ) عربى ارتباطى ندارد . همامه در باور مانويان روح شرّ است . ابو القاسم بلخى در كتاب « المقالات » از ثنويان چنين حكايت كند : نور اعظم در جنگ با تاريكى مضطرب شد ، پس از ذات خود پاره‌اى بيرون آورد كه آن را همامه نام است و آن در نفس خود مضطرب است ، پس براى جنگ ، با تاريكى در آميخت . تاريكى ميان او و نور اعظم حايل شد . تاريكى نيز همامه‌اى بيرون كرد و به جنگ او فرستاد و همامهء نور با اجزاء ظلمت در آميخت و پيوسته اين دو همامه با هم در حال نزديك شدن هستند ، و با اجزاء موجودات آميخته ( ابن ابى الحديد ، « شرح نهج البلاغه » ، ج 1 ، ص 82 - 83 ) . در « الفهرست » ابن نديم ، ذيل معتقدات مانويان عبارتى ديده مىشود كه : نور اعظم براى جنگ با تاريكى « ثمانيّه » را آفريد ( چاپ تجدّد ، ص 393 ) . كلمهء ثمانيّه ، در چاپ فلوگل « يمنته » است ، و به احتمال قوى ، عبارت ابن نديم مأخوذ از كتاب « المقالات » است و اين كلمه در اصل « همامه » بوده كه بدان صورت تحريف شده است . ليكن بايد دانست كه در اعتقاد مانويان همامه آفريدهء نور اعظم نيست بلكه آفريدهء تاريكى است .\r\nشهرستانى آنجا كه جنسهاى ظلمت را مىشمارد ، نويسد : جنس آن پنج است ، چهار از آن بدن است و پنجمين روح . بدنها : آتش سوزى ، تاريكى ، باد گرم و ميغ نرم است . و روح آن دودى است كه آن را همامه خوانند و همامه در اين بدنها در حركت است .\r\n","description":"","footnote":"","page_name":" 448 ","page_number":478},
  {"content":"\r\n« الملل و النحل ، فصل مربوط به مانويان » ، و رجوع شود به كتاب « الاختصار و الرد » على بن راوندى ، چاپ نيبرگ ص ، 3 - 34 . ( يادآورى آقاى دكتر احمد تفضلى )\r\n[ 3 
  ] شكافته .\r\n[ 4 
  ] باد عقيم يا نازا ، بادى است كه نه ابر باران دار به همراه دارد ، و نه درختان را به بار آرد .\r\n[ 5 
  ] عهدى كه خدا با آنان كرد كه چون آدم را آفريدم او را سجده كنيد .\r\n[ 6 
  ] از آيهء 34 سورهء بقره .\r\n[ 7 
  ] حجر : 37 ، 38 .\r\n[ 8 
  ] از واژهء مهر فارسى فعل ساخته شده ، و حتّى در فرهنگهاى عربى متأخّر راه يافته است . ممهور بخاطر شهرتى كه در سده‌هاى اخير يافته استعمال آن بى عيب شناخته مىشود . ( رك . « قزوينى بيست مقاله » ) .\r\n[ 9 
  ] آيه‌اى كه مدلول آن حكم شرعى تثبيت شده را بردارد .\r\n[ 10 
  ] حكمى تثبيت شده كه با مدلول آيه‌اى برداشته شود .\r\n[ 11 
  ] احكامى است كه مكلَّف تواند از آن بگذرد و به جا نياورد . بدين جهت بعض از اصوليان رخصت را محصور در اباحت دانسته‌اند ، و بعضى گويند احكامى است كه به خاطر عذرى برداشته شده .\r\n[ 12 
  ] مقابل رخصت است و بعض اصوليان عزيمت را عبارت از واجب و حرام دانند ، و بعضى آن را بر احكام پنجگانه : واجب ، مستحب ، حرام ، مكروه و مباح حمل كنند و به عقيدهء بعضى احكام كلَّى است كه شامل همه مكلَّفان است .\r\n[ 13 
  ] حكمى كه بدون قيد بر موضوعى تعلَّق گيرد يا لفظى كه قابليّت انطباق بر همهء افرادى كه تحت مفهوم آن لفظند ، داشته باشد .\r\n[ 14 
  ] مقابل مطلق ، لفظى كه بر همهء مصداقها منطبق نشود .\r\n[ 15 
  ] آيه‌اى كه معنى آن آشكار باشد و احتمال معنى ديگر در آن نرود .\r\n[ 16 
  ] آيه‌اى كه معنى آن به وسيلهء قرينه روشن گردد .\r\n[ 17 
  ] لفظى كه دلالتش بر معنى مقصود روشن نباشد .\r\n[ 18 
  ] ابن ابى الحديد نويسد : مانند روزهء عاشوراء و نيز چون نماز خواندن در آغاز ، رو به بيت المقدس .\r\n[ 19 
  ] آل عمران : 97 .\r\nخطبهء 2\r\n[ 1 
  ] مقصود مكَّه مكرّمه است .\r\n","description":"","footnote":"","page_name":" 449 ","page_number":479},
  {"content":"\r\n[ 2 
  ] مقصود خلافت ظاهرى آن حضرت است .\r\nخطبهء 3\r\n[ 1 
  ] شقشقه ، پاره گوشتى است كه شتر به هنگام بانگ كردن از گوشهء دهان بيرون كند ، و چون درنگ اين پاره گوشت ، بيرون از دهان شتر ، در مدّتى اندك است ، امام لحظهء شكواى خود را بدان همانند فرموده است نيز گويند : فلان « ذو شقشقه » يعنى خطيبى تواناست .\r\n[ 2 
  ] جذّاء ، صفت و به معنى بريده است ، و مقصود امام بى ياور بودن اوست .\r\n[ 3 
  ] يعنى : مرد .\r\n[ 4 
  ] اعشى : در لغت كسى است كه به شب نبيند ، و آن لقب ابو بصير ، ميمون پسر قيس پسر جندل است و لقب ديگر او « صنّاجة العرب » اعشى از كسانى است كه عصر جاهليت و آغاز بعثت رسول اكرم را ديده است ، بدين جهت در شمار « مخضرمين » است ، امّا بر مسلمانى نمرد . حيّان ، مهتر بنى حنيفه ، و مردى مالدار و خوشگذران بود و اعشى ، نديم وى ، و جابر برادر خردسال حيّان است .\r\n[ 5 
  ] مقصود دومين است كه نخستين او را به خلافت گمارد .\r\n[ 6 
  ] بارگير : مركب سوارى .\r\n[ 7 
  ] كه گروهى در سقيفه ، گرد او را گرفتند .\r\n[ 8 
  ] شش تن اعضاى شورا .\r\n[ 9 
  ] سعد پسر وقاص .\r\n[ 10 
  ] عبد الرحمن پسر عوف .\r\n[ 11 
  ] در حديث ابن عباس است : فلم يرعنى إلَّا رجل آخذ بمنكبى ، يعنى متوجه نشدم تا آنكه مردى شانه‌ام را گرفت ( « النهاية » ، ذيل روع ) ، ما راعنى إلَّا مجيئك ، معناه ما شعرت الَّا بمجيئك « لسان العرب » .\r\n[ 12 
  ] « حسنان » را عموم ، امام مجتبى و سيّد الشهداء عليهما السّلام گرفته‌اند . اما با توجه به معنى فعل مجهول و نيز وضع مجلس امام ، بعيد به نظر مىرسد كه مقصود از « حسنان » اين دو بزرگوار باشد . چه در آن روز بيش از سى سال از سنّشان مىگذشت ، در اين صورت چگونه امام مىفرمايد زير پا له شدند ، و به فرض كه هجوم مردم فراوان باشد ، تنها اين دو بزرگوار در كنار امام نبودند ، چرا آن دو را نام مىبرد ؟ ابن ابى الحديد به نقل از قطب راوندى ، « حسنان » را به معنى دو انگشت شست پا نوشته است ، هر چند اين تعبير مناسب به نظر مىرسد ، از لغويان ، تا آنجا كه جستجو كردم ، كسى براى\r\n","description":"","footnote":"","page_name":" 450 ","page_number":480},
  {"content":"\r\n« حسنان » چنين معنى ننوشته است ، ليكن همين كلمه را به معنى كنار استخوان بازو ضبط كرده‌اند ( « قانون الادب » ، « تاج العروس » ، « مهذب الاسماء » ، « فاكهة البستان » ) ، و اين معنى با كلمهء « عطفاى » كه آن را دو پهلو معنى كرده‌ام مناسبتر است .\r\n[ 13 
  ] شقّ عطفاى : عطفا الرّجل ، جانباه « منتهى الارب » ، و در خطبه دويست و بيست و نه و وطىء الضعيف .\r\n[ 14 
  ] از ناكثين يا پيمان گسلان ، مقصود طلحه و زبير است و ياران آن دو تن ، كه عايشه را همراه خود برداشتند و از حجاز به عراق رفتند ، و جنگ جمل را سبب شدند .\r\n[ 15 
  ] مارقين جمع مارق و نعت فاعلى از مروق است ، به معنى جستن تير از كمان ، خوارج را كه از جمع مسلمانان بيرون شدند ، مارقين گويند .\r\n[ 16 
  ] قاسط ، نعت فاعلى از قسط ، جابر و ستمكار و عدول كننده از حق . مقصود معاويه و ياران او هستند .\r\n[ 17 
  ] قصص : 83 .\r\n[ 18 
  ] كفيدن : شكافتن .\r\n[ 19 
  ] برتابيدن ، تحمل كردن و پذيرفتن .\r\n[ 20 
  ] عفطه ، آب بينى و عنز به معنى ماده بز است ، و عفطه مخصوص ميش و بز باشد و « عفطة عنز » را استعاره از چيز اندك آرند .\r\nخطبهء 4\r\n[ 1 
  ] مىدانستم دل شما با زبانتان يكى نيست ليكن چون مسلمانى مىنموديد ، با شما در نمىافتادم .\r\n[ 2 
  ] بيهوده به دنبال اين و آن مىافتاديد .\r\n[ 3 
  ] مثلى است ، لفظ به لفظ آن : امروز براى شما گنگ را به سخن مىآورم . ( اين سخنان با كوتاهى عبارت معنى بسيار در بردارد و اين عبارت پوشيده ، پرده از بسيارى اسرار بردارد . )\r\n[ 4 
  ] اشارت است به آيات شريفهء قرآن كه موسى چون سحر ساحران را ديد ، بترسيد كه مبادا مردم با ديدن افسون ساحران به آنان بگروند ، و از آنان پيروى كنند .\r\n[ 5 
  ] آن كه حق را شناخته از باطل بيم ندارد .\r\nخطبهء 5\r\n[ 1 
  ] ابو سفيان خلافت ابو بكر را بر نمىتافت ، او مىكوشيد تا مدينه را دچار آشوب سازد و\r\n","description":"","footnote":"","page_name":" 451 ","page_number":481},
  {"content":"\r\nبه آرزوى خود كه نابودى اسلام است برسد ، باشد كه چون گذشته رياست خويش را بر قريش نگاهدارد .\r\n[ 2 
  ] اشارت است بدانچه كه رسول خدا ( ص ) فرمود : اهل بيت من چون كشتى نجاتند .\r\n[ 3 
  ] مفاخره ، نازيدن بر يكديگر در حسب و نسب .\r\n[ 4 
  ] انس به انسا : آرام يافت و بى پژمان شد . پژمان : اندوه و غم .\r\n[ 5 
  ] به جاى آمدن : آرام گرفتن . امام ( ع ) لرزهء دراز مدّت آنان را ، از شنيدن خبر ، به لرزش طناب در چاه دورتك ( ژرف ) همانند كرده است . ارشيه جمع رشاء يعنى رسن :\r\n\r\nأنّى اذا ما القوم كانوا أنجية\r\nو اضطرب القوم اضطراب الارشية\r\n\r\n( حماسه ، ج . 1 ، ص ، طبع دار القلم )\r\nخطبهء 6\r\n[ 1 
  ] معروف است كه چون خواهند كفتار را شكار كنند ، بر در لانه‌اش دف و چنگ مىنوازند تا به خواب رود ، سپس دست و پاى آن را مىبندند :\r\n\r\nشد ناف معطَّر سبب كشتن آهو\r\nشد طبع موافق سبب بستن كفتار\r\n\r\n[ 2 
  ] در ابن ميثم و بعض نسخه‌هاى ديگر بجاى يؤم ، يوم ضبط شده است .\r\nخطبهء 8\r\n[ 1 
  ] زبير پسر عوّام در جمع بيعت كنندگان با آن حضرت بود ، سپس از او جدا شد و به همراهى طلحه و گروهى به عراق رفت . گويند وى براى توجيه پيمان شكنى خود ، گفته است : من به دستم با على ( ع ) بيعت كردم ، نه به دل ( مجبور بودم ) . امام ( ع ) اين سخنان را پاسخ گفتهء او فرموده است .\r\n[ 2 
  ] بيعت .\r\n[ 3 
  ] راضى نبودن .\r\n[ 4 
  ] جمع مسلمانان .\r\nخطبهء 9\r\n[ 2 
  ] تعبيرى است مجازى ، مرادف آن لاف بيهوده نمىزنيم .\r\nخطبهء 10\r\n[ 1 
  ] مضمون سوگند ، تعبيرى مجازى و مساوى با اين عبارت است : درسى بدانها بدهم كه\r\n","description":"","footnote":"","page_name":" 452 ","page_number":482},
  {"content":"\r\nهيچگاه فراموش نكنند ، و ماتح كه در متن عربى است ، به معنى كشندهء آب از چاه است .\r\nخطبهء 11\r\n[ 1 
  ] نام او خوله و پدر او ، اياس پسر جعفر است و حنفيّه لقب اوست .\r\n[ 2 
  ] غضّ بصرك : لا يهولنّك هائل ، مبادا چيزى تو را بترساند .\r\nخطبهء 12\r\n[ 1 
  ] سيرعف بهم الزّمان : به زودى ، زمانه چون خون آنان را از بينى روان خواهد ساخت .\r\nخطبهء 13\r\n[ 1 
  ] روز جنگ ، سپاهيان بصره گرد شتر عايشه را گرفتند و رجز مىخواندند ، و هر كه كشته يا زخمى مىشد ، ديگرى جاى او را مىگرفت . على عليه السّلام فرمود شتر را پى كنند چون شتر به زمين افتاد ، مردمى كه گرد آن چهار پا بودند گريختند .\r\nخطبهء 14\r\n[ 1 
  ] منجّمان با رصد كردن ، دريافته‌اند كه دورترين نقطهء زمين از معدّل النهار ، ابلَّه ( مركز بصره ) است ( ابن ابى الحديد ، شرح نهج البلاغه ، ج 1 ص 268 ) .\r\nخطبهء 16\r\n[ 1 
  ] ضامن\r\n[ 2 
  ] آنچه در ديگ طعام ريزند ، از نخود و كشمش و جز آن .\r\n[ 3 
  ] پيشگويى فتنه‌ها كه پس از شهادت امام ( ع ) آغاز شد و مردم سفله كار را به دست گرفتند ، و بر گردن مسلمانان سوار شدند و نيكوكاران را از ميدان بدر كردند .\r\n[ 4 
  ] رسول خدا ( ص ) ، او را از چنين حادثه آگاه فرموده بود .\r\n[ 5 
  ] مركبى كه بر آن سوار شوند .\r\n[ 6 
  ] از آيهء 43 ، سورهء عنكبوت .\r\n[ 7 
  ] ظاهرا مقصود دعوى رهبرى و امامت است ، چه خطبه بدين موضوع نظر دارد .\r\n[ 8 
  ] ابدى صفحته للحقّ ، يعنى دشمنى خود را با آن آشكار كرد ، و در روايتى « من\r\n","description":"","footnote":"","page_name":" 453 ","page_number":483},
  {"content":"\r\nابدى صفحته للحقّ هلك عند جهلة النّاس » كه در اين صورت معنى آن اين است :\r\nهر كه در جمع نادانان به يارى حق برخيزد ، خون خود به دست آنان بريزد .\r\nخطبهء 17\r\n[ 1 
  ] دانش بيهوده .\r\n[ 2 
  ] سخنان باطل و بيهوده .\r\nخطبهء 18\r\n[ 1 
  ] انعام : 38 .\r\n[ 2 
  ] از آيهء 89 سورهء نحل .\r\n[ 3 
  ] نساء : 82 .\r\nخطبهء 19\r\n[ 1 
  ] امام در خطبهء خود به داستان حكمين اشارتى كرد . مردى از حاضران گفت :\r\n« نخست گفتى حكميّت در اين كار نشايد ، و ديگر بار فرمودى كه بايد . از اين دو كدام درست آيد ؟ » امام فرمود : « هذا جزاء من ترك العقدة » ( اين سزاى كسى است كه جانب دورانديشى را نپايد ) ، و مقصود امام سپاه خويش بود كه فرمان او را نپذيرفتند و فريب معاويه را خوردند . اشعث چنان پنداشت كه امام ( ع ) خود را مىگويد . گفت :\r\n« اين سخن كه گفتى به زيان تو است . » و رجوع كنيد به خطبهء 121 .\r\n[ 2 
  ] طبرى در داستان بردن اسيران كنده و اشعث نزد ابو بكر نويسد ، اشعث با آنان بود ، مسلمانان او را لعنت مىفرستادند ، اسيران طايفهء او نيز بر او لعنت مىكردند ( طبرى ، تاريخ الرسل و الملوك ، ج 4 ، ص ، حوادث سال يازدهم هجرى ) .\r\n[ 3 
  ] بعض مترجمان فارسى ، حائك را « جولا » ترجمه كرده‌اند . درست است كه « جولا » و « جولاهه » ترجمهء حائك است ، امّا چنان كه مىدانيم و در كتابهاى تذكره نوشته‌اند ، اشعث و پدر او از بزرگان كنده بودند ( ابن حجر عسقلانى ، الاصابة فى تمييز الصحابه ، ج 1 ، ص 51 ) . پس چگونه امام او را حائك ( جولاهه ) خطاب مىكند ؟ ابن ابى الحديد نوشته است كه يمانيان را به جولاهكى سرزنش مىكردند . بايد توجّه داشت كه حائك نعت فاعلى از اجوف واوى و يايى هر دو آمده است . واوى آن به معنى « جولاهه » است ، و يايى آن به معنى « متكبّر » و مىتوان گفت كه اين سرزنشى است اشعث را ، در باب اسرافى كه هنگام به زنى گرفتن امّ فروه ، خواهر ابو بكر ، كرد ، وى آن\r\n","description":"","footnote":"","page_name":" 454 ","page_number":484},
  {"content":"\r\nروز به بازار مدينه رفت و به هر شتر كه رسيد پى كرد . مردم گفتند : اشعث كافر شده گفت : « نه چنين است . در شهر ما رسم است كه براى عروسى وليمه مىدهند . مردم بيايند و گوشت اين شتران را ببرند . » سپس بهاى همه را پرداخت ، و معلوم است كه اين كار از روى تكبّر بود ، نه براى رضاى خدا .\r\nو در « مجمع البحرين » نويسد ، در محضر امام صادق ( ع ) از بافنده ، و اين كه بافنده نفرين شده است سخن رفت . فرمودند : « حائك كسى است كه بر خدا و رسول دروغ مىبافد . »\r\n[ 4 
  ] و آن چنان بود كه چون بنى مراد ، قيس را كشتند . اشعث به خونخواهى او برخاست ، ولى به جاى آنكه بر بنى مراد بتازد ، بر بنى حارث بن كعب حمله برد . اشعث در اين نبرد اسير شد ، و سه هزار شتر فدا داد تا آزاد گشت .\r\n[ 5 
  ] آن چنان بود كه چون پس از رحلت رسول خدا بنى وليعه كافر شدند ، ابو بكر ، زياد پسر لبيد را به سر وقت آنان فرستاده زياد گروه بسيار از آنان را كشت . ماندهء مردم به اشعث پناه بردند . اشعث گفت : من شما را يارى نمىكنم . مگر آنكه مرا پادشاه خود سازيد ، و چنان كردند ، و تاجى آنسان كه قحطانيان بر سر مىنهادند به سر او نهادند .\r\nاين هنگام ابو بكر به مهاجر پسر ابى اميّه كه در صنعا بود ، نوشت تا اسيران را به مدينه بفرستد . مهاجر نزد زياد رفت در آنجا با اشعث روبرو شد .\r\nاشعث به قلعهء معروف « نجير » پناهنده شد ، و سرانجام اسير گرديد و او را به آهن بسته ، نزد ابو بكر بردند . ابو بكر او را بخشيد و خواهرش را به دو به زنى داد .\r\n[ 6 
  ] سيّد رضى ( ره ) نوشته است ، اشارت به رويداد يمامه است ، كه اشعث مردم خود را بفريفت تا خالد بر سر آنان تاخت و كشتارى سخت كرد ( انتهى ) . امّا آنچه در حاشيهء دوم نوشتيم به حقيقت نزديكتر است چه مورّخان از خالد و اشعث داستانى در يمامه نياورده‌اند . ( ر ك . ابن ابى الحديد شرح نهج البلاغه ج 1 ص 296 ) .\r\nخطبهء 20\r\n[ 1 
  ] ظاهرا اشارتى است به آيه 9 سورهء انعام .\r\nخطبهء 21\r\n[ 1 
  ] حدى . الابل : شتر را به سرود و آواز راند . ( منتهى الارب ) .\r\nخطبهء 22\r\n[ 1 
  ] اشارت است به بيعت شكنى طلحه و زبير به بهانهء خواستن خون عثمان حالى كه آنان\r\n","description":"","footnote":"","page_name":" 455 ","page_number":485},
  {"content":"\r\nعثمان را در روزهاى در بندان وى هيچگونه يارى نكردند .\r\n[ 2 
  ] خشك\r\n[ 3 
  ] چيزى را مىخواهند كه وقت آن گذشته . كار خلافت پايان يافته است و آنان با امام وقت به رغبت بيعت كرده‌اند .\r\nخطبهء 23\r\n[ 1 
  ] قمار باز .\r\n[ 2 
  ] در جاهليّت رسم چنان بود كه مردى پيش مىآمد و مىگفت : چه كسى در بهاى شترى كه كشته مىشود : شريك خواهد شد ؟ جمعى فراهم مىشدند و شترى مىخريدند و مىكشتند ، پس به نام شريكها قرعه مىزدند ، سهم هر كس كه بيرون مىآمد ، بهاى شتر از گردن او مىافتاد ، و از گوشت بهره مىبرد . همچنين قرعه مىزدند تا يك تن باقى مىماند ، و بهاى شتر بر او بود ، و از گوشت شتر بهرى نداشت . ( كشف الاسرار و عدة الابرار ، ج 3 ص 225 ، و رجوع كنيد به ( روض الجنان و روح الجنان فى تفسير القرآن ، ذيل آيه 9 سورهء مائده ) .\r\n[ 3 
  ] ظاهرا ناظر است به اين آيه : * ( يا أَيُّهَا الَّذِينَ آمَنُوا اتَّقُوا الله حَقَّ تُقاتِه ) * ( آل عمران : 102 ) .\r\nخطبهء 25\r\n[ 1 
  ] فرمان من بر آنان روان است .\r\n[ 2 
  ] كه كانون توطئه و تحريك شده ايت بعض مترجمان فارسى جملهء « تهبّ اعاصيرك » را خبر « تكونى » گرفته‌اند در حالى كه اين جمله حاليه است و خبر « تكونى » « فقبّحك اللَّه » است .\r\n[ 3 
  ] اگر جز تو در فرمان من نباشد .\r\n[ 4 
  ] ظرف\r\n[ 5 
  ] از آن بهره‌اى ناچيز نصيب دارم .\r\n\r\nخون مىخورم و ليك نه جاى شكايت است\r\nروزىّ ما ز خوان كرم اين نواله بود\r\n\r\n[ 6 
  ] از بردن آويزه ( چنگك ) آن هم چشم نمىپوشيد ، و مقصود اين است كه به هيچ وجه شايسته اعتماد نيستند .\r\n[ 7 
  ] بنو فراس بن غنم بن ثعلبه به دلاورى مشهور بوده‌اند .\r\n[ 8 
  ] شعر از ابو جندب هذلى است .\r\n","description":"","footnote":"","page_name":" 456 ","page_number":486},
  {"content":"\r\nخطبهء 26\r\n[ 1 
  ] ظاهرا اين خطبه پس از رفتن عمرو پسر عاص به اردوى معاويه ، و مسلَّم شدن درگيرى عراق و شام خوانده شده است .\r\n[ 2 
  ] عمرو پسر عاص .\r\n[ 3 
  ] و [ 4 
  ] معاويه .\r\n[ 5 
  ] حكومت مصر ، چه عمرو بدان شرط نزد معاويّه رفت كه مصر را به فرمان او گذارد .\r\nخطبهء 27\r\n[ 1 
  ] مفسّران لباس التّقوى را كه در آيهء 26 سورهء اعراف آمده ( و ظاهرا ، بلكه مطمئنا خطبهء امام تلميحى بدان دارد ) به پنج معنى گرفته‌اند : يكى از آن معنيها كارى است كه آدمى را از عذاب خدا بازدارد ( شيخ طوسى ، التبيان ج 4 ، ص 379 ) .\r\n[ 2 
  ] و در روايتى : ضرب على قلبه بالاسهاب . اسهب الرّجل بصيغة مجهول : ذهب عقله .\r\n[ 3 
  ] سفيان پسر عوف از بنى غامد ، تيره‌اى از مردم أزدشنوءة كه معاويّه او را مأمور غارت بردن به مرزهاى عراق كرد . و به دو گفت : اين غارتها چشم عراقيان طرفدار على را مىترساند و دوستان ما را شاد مىدارد . « اخافلان » منسوب به دو ، نه به معنى برادر او .\r\n[ 4 
  ] شهركى است در شرق فرات ، مقابل هيت .\r\n[ 5 
  ] عامل امير المؤمنين ( ع ) بر انبار ، و در بعض مصادر اشرس پسر حسّان .\r\n[ 6 
  ] خسته كه امروز به معنى مانده به كار مىرود ، به معنى مجروح و زخم خورده است .\r\n[ 7 
  ] حلوم ، جمع حلم : خرد ، انديشه‌ها . خرد شما چون خرد كودكان است .\r\n[ 8 
  ] جملهء « للَّه ابوهم » يا « للَّه ابوك » دعائيه است كه كلمهء ستايش است و گاه نكوهش ، و تقريبا معنى لغوى آن چنين : چشم بابات روشن يا خدا پدرت را بيامرزد .\r\nخطبهء 28\r\n[ 1 
  ] اشراف : از فراز نگريستن .\r\n[ 2 
  ] كه در طلب چيزى نباشد .\r\n[ 3 
  ] نه طاعتى مىكنيد كه به بهشت رويد ، و نه از گناهى مىپرهيزيد تا از دوزخ برهيد .\r\n[ 4 
  ] رياضت .\r\n[ 5 
  ] ابراهيم : 30 .\r\n","description":"","footnote":"","page_name":" 457 ","page_number":487},
  {"content":"\r\nخطبهء 29\r\n[ 1 
  ] سهم أخيب ، تير بى نصيب ،\r\nخطبهء 30\r\n[ 1 
  ] استئثار : به خودى خود به چيزى پرداختن .\r\nخطبهء 31\r\n[ 1 
  ] خال برادر مادر است ، خالزاده : دايى زاده . مادر زبير ، صفيّه ، خواهر عبد المطلب ، جدّ امير المؤمنين على عليه السّلام است .\r\nخطبهء 32\r\n[ 1 
  ] اشراط : آماده شدن براى چيزى .\r\n[ 2 
  ] مقنب : رمه‌اى ميان سى تا چهل شتر ، و در اينجا سود اندك مقصود است .\r\n[ 3 
  ] طامن من شخصه : خفض ( ابن ابى الحديد ) . خفض بالمكان : مقيم گرديد به تن آسايى ( منتهى الارب ) .\r\n[ 4 
  ] قرظ : درختى است كه با برگ آن پوست را دباغت كنند . اين درخت از دستهء درختان خاردار است ، امّا « امّ غيلان » نيست ، و « جلم » مقراض بود .\r\n[ 5 
  ] شعيب پسر صفوان ثقفى كوفى .\r\n[ 6 
  ] « البيان و التبيين » ، تصحيح عبد السلام هارون ، ج 2 ص 59 - 61 .\r\nخطبهء 33\r\n[ 1 
  ] جايى است ميان كوفه و واسط « يوم ذى قار » يكى از روزهاى عرب در جاهليّت است كه در آن روز ميان بنى شيبان و فرستادگان خسرو پرويز جنگى در گرفت ، و شيبانيان پيروز شدند ، و براى آن پيروزى حماسه‌ها سرودند . على عليه السّلام به هنگام آمدن به عراق در اين موضع توقّف كرد تا سپاهيان كوفه به نزد او آمدند .\r\n[ 2 
  ] اين فقره از خطبه ، پاسخى است غير مستقيم به آنان كه مىگفتند محمّد ( ص ) آنچه مىگويد از كتابهاى پيشين فرا گرفته و « قرآن كريم » از آنان حكايت كند ( فرقان : 5 ) .\r\nعلى عليه السّلام مىفرمايد پيامبر ( ص ) از ميان مردم امّى برخاست كه خواندن نمىدانستند ، و تا آن روز پيامبرى از ميان آنان بر نخاسته بود .\r\n[ 3 
  ] قناة : نيزه است و نيزهء راست ، كارگرتر بود . صفاة : سنگ سخت است ، و بنا نهادن\r\n","description":"","footnote":"","page_name":" 458 ","page_number":488},
  {"content":"\r\nبر سنگ سخت پايدار مىماند ، و هر دو تعبير استعاره است از سر و سامان يافتن كار پريشان عرب با آمدن اسلام .\r\n[ 4 
  ] ضمير مؤنّث در كلمهء « ساقتها » را بعض شارحان به جاهليّت بازگردانده‌اند كه در معنى ، ذكر آن رفته است ، و گويند امام آن را به سپاه ( كتيبه ) يا عجاجه ( گردباد ) همانند كرده . ابن ميثم مرجع آن را لشكر كفّار گرفته . در ارشاد شيخ مفيد عبارت چنين است : « فساق النّاس إلى منجاتهم ، أم و اللَّه ما زلت فى ساقتها » ، كه باز مرجع ضمير در « ساقتها » مذكور نيست . ولى اگر « ان » شرطيّه گرفته شود ، ترجمه چنين باشد : اگر من در ساقهء لشكر اسلام بودم و آن لشكر پشت مىكرد من در جاى خود ثابت مىماندم ، نه مىترسيدم و نه ناتوان بودم . و در خطبه‌اى ديگر كه خواهد آمد ، عبارت چنين است : . . . و استقامت قناتهم و أيم اللَّه لقد كنت من ساقتها حتّى تولَّت بحذافيرها . . . .\r\nخطبهء 34\r\n[ 1 
  ] * ( أَشِحَّةً عَلَيْكُمْ فَإِذا جاءَ الْخَوْفُ رَأَيْتَهُمْ يَنْظُرُونَ ) * ( احزاب : 19 ) .\r\n[ 2 
  ] مألوسة : جن زده .\r\n[ 3 
  ] سجيس اللَّيالى : براى هميشه .\r\n[ 4 
  ] زوافر ، جمع زافرة : يار .\r\n[ 5 
  ] ممكن است خطاب به يك يك حاضران باشد ، و محتمل است امام ، اشعث قيس را مخاطب ساخته باشد كه گفت چرا به روش عثمان نمىروى .\r\n[ 6 
  ] نسبت است ، به مشارف شام و گفته‌اند موضعى است در يمن .\r\nخطبهء 35\r\n[ 1 
  ] حاكم ساختن ابو موسى اشعرى و عمرو پسر عاص در كار درگيرى شام و عراق ، على ( ع ) از آغاز مىفرمود ، اين نيرنگى است از سوى معاويه تا كار جنگ را واپس اندازد و خود را آماده سازد . عراقيان نپذيرفتند و فريب خوردند ، آن گاه بر امام خود خرده گرفتند كه چرا در دين خدا به حكومت راضى شدى .\r\n[ 2 
  ] جملهء « لو كان يطاع لقصير أمر » مثلى است . و چنان كه نوشته‌اند هنگامى كه نائله دختر عمرو بن ظرب بن حسّان ، ملقّب به « زباء » جذيمة الابرش كشندهء پدر خود را به سرزمين خويش خواند تا حكومت به دو بسپارد ( و اين مكرى بود و مىخواست جذيمة را به كين پدر بكشد ) ، نايب جذيمه ، قصير پسر سعد لخمى او را هشدار داد ، ولى جذيمة\r\n","description":"","footnote":"","page_name":" 459 ","page_number":489},
  {"content":"\r\nنپذيرفت ، و به سرزمين « زبّاء » آمد ، و به دست « زبّاء » كشته شد . رجوع كنيد به « ترجمهء تاريخ طبرى » به تصحيح گنابادى ص 809 - 816 ، و در اين متن چنين است . « لا يطاع لقصير امر » .\r\n[ 3 
  ] « ضنّ الزّند بقدحه » آتش زنه در افروختن بخيلى كرد ، مثلى است ، و استعمال آن در جايى بود كه كارى نتيجهء عكس دهد . و مثال فارسى متن تقريبا مرادف اين مثل است .\r\n[ 4 
  ] بيت از سعدى است و معنى بيت دريد بن صمّه هوازنى كه امام بدان استشهاد كرد اين است : من در « منعرج اللَّوى » فرمان خود را به شما گفتم ، و درستى آن تا چاشتگاه روز بعد بر شما آشكار نشد ، اين بيت از قصيده‌اى از دريد بن الصّمة است ، در سوگ برادرش عبد اللَّه . دريد برادر را ، كه از جنگ بنى بكر با غنيمت باز مىگشت ، پند داد كه در بين راه توقّف نكند . نپذيرفت ، بنى بكر به سر وقت او آمدند ، عبد اللَّه كشته شد و دريد زخمى گشت . نگاه كنيد به « شرح الحماسه » ، ج 1 ، ص 336 - 440 چاپ دار القلم ، و « شرح ابن ابى الحديد » ، ج 2 ، ص 205 ، مصحّح محمّد ابو الفضل ابراهيم .\r\nو نيز رجوع شود به « نامهء تنسر به گشنسب » ، با تعليقات مرحوم مينوى و دكتر محمّد اسماعيل رضوانى ص 83 و 192 - 194 .\r\nخطبهء 36\r\n[ 1 
  ] نهروان شهركى بوده است ميان بغداد و واسط ، بر كرانهء شرقى دجله . پس از آنكه داور عراق ، ابو موسى اشعرى ، و داور شام عمرو پسر عاص ، در « دومة الجندل » فراهم آمدند ، و عمرو ابو موسى را فريفت تا على ( ع ) را از خلافت خلع كرد ، عراقيان برآشفتند و گروهى از امير المؤمنين خواستند كه به جنگ شاميان برود . امام فرمود ، ما براى مدّتى معيّن با آنان پيمان متاركهء جنگ بسته‌ايم ، و پيش از گذشتن اين مدّت نمىتوان جنگ را آغاز كرد . گروهى به اعتراض برخاستند كه حكومت در دين خدا روا نيست ، و اين گناهى بود كه ما مرتكب شديم . ناگفته نماند كه تنى چند چون اشعث پسر قيس و عبد پسر كوّا در نهان با معاويه بودند . دمدمهء اين مكَّاران گروهى ساده لوح را بفريفت ، تا از لشكر على ( ع ) جدا شدند . نخست به حرورا ، كه دهى بود نزديك كوفه ، رفتند . على عليه السّلام با آنان به احتجاج پرداخت . گروهى به لشكر آن حضرت بازگشتند ، و ماندهء آنان به كوفه رفتند . سپس از كوفه خارج گشتند و در نهروان گرد شدند ، آنجا پس از گفتگوها و پشيمان شدن بيشتر آنان كسانى كه به جا ماندند كشته شدند .\r\n","description":"","footnote":"","page_name":" 460 ","page_number":490},
  {"content":"\r\n[ 2 
  ] رودى به همين نام ( نهروان ) كه از كوههاى آذربايجان سرازير مىشود و به دجله مىريخت « معجم البلدان » .\r\n[ 3 
  ] گودى .\r\n[ 4 
  ] رجوع شود به خطبهء پيش و پاورقى شماره 1 .\r\nخطبهء 37\r\n[ 1 
  ] چنان كه از بيان عبارت پيداست و چنان كه ابن ابى الحديد تصريح كند ، اين گفتار سه بخش از خطبه‌اى نسبتا طولانى بوده است ، كه امام ( ع ) آن را پس از واقعهء نهروان خوانده و هر فقره يا بخش اشارت به مقامى خاص از مقامات آن حضرت است .\r\n[ 2 
  ] اشارت به قيام اوست براى امر به معروف و نهى از منكر ، هنگامى كه بدعتها آغاز شد و بيشتر مهاجران و انصار كه از بخششها بهره‌مند بودند خاموش نشستند .\r\n[ 3 
  ] اين فقره‌اى ديگر از خطبه است و در آن پاسخ كسانى را مىدهد كه خبر دادن او را از كشته شدن خوارج باور نمىكردند ، و در پيشگوييهاى او به شكّ بودند .\r\n[ 4 
  ] عدول از ترجمهء تحت اللَّفظى ( من اوّل كس نخواهم بود كه بر او دروغ بندم ) به ترجمهء فوق تنها براى رعايت سجع نيست ، بر كسى كه اندك تدبّرى كند ، روشن خواهد بود كه در صورت ترجمهء لفظ به لفظ به فارسى ، معنى مقصود از ميان خواهد رفت .\r\n[ 5 
  ] اين قسمت ديگر از خطبه است كه به حادثهء « سقيفه » اشارت دارد . رسول خدا از او پيمان گرفته بود كه : اگر بر سر خلافت با او به نزاع برخاستند با آنان نكوشد ، و از حقّ خود چشم پوشد .\r\nخطبهء 38\r\n[ 1 
  ] اسم است از اشتباه و آن حكمى يا موضوعى است كه حلال يا حرام بودن آن معلوم نباشد .\r\n[ 2 
  ] اين خطبه ظاهرا در نكوهش متقاعدانى چون سعد ابى وقّاص ، و مانند اوست كه پس از آغاز فتنه در خانه نشستند و در به روى خود بستند و گفتند روزگار شبهه است و پرهيز از آن لازم .\r\nخطبهء 39\r\n[ 1 
  ] أحمشه به غضب آورد او را .\r\n[ 2 
  ] از آيهء 6 سورهء انفال . اين خطبه را پس از غارت نعمان پسر بشير بر عين التّمر خوانده\r\n","description":"","footnote":"","page_name":" 461 ","page_number":491},
  {"content":"\r\nاست . عين التّمر ، شهرى بوده است بر جانب غربى كوفه ، نزديك « انبار » . اين ناحيت را خالد پسر وليد به سال دوازدهم هجرى گشود . پس از واقعهء حكمين ، معاويه دسته‌هايى را براى غارت اطراف عراق فرستاد . از جمله نعمان پسر بشير مأمور غارت عين التّمر شد . هنگام رسيدن او بدان موضع ، مالك پسر كعب أرحبى حاكم امير المؤمنين عليه السّلام ، مأموران خود را رخصت رفتن به كوفه داده بود و تنها يك صد تن همراه داشت . نعمان بر عين التّمر حمله برد و تنى چند را كشت و بازگشت . چون خبر به على ( ع ) رسيد مردم را به يارى مالك خواند .\r\nخطبهء 43\r\n[ 1 
  ] امام ( ع ) ، جرير را به شام نزد معاويّه فرستاد تا او را به طاعت خواند و از وى بيعت ستاند . امّا معاويه به بهانه‌هايى جرير را نزديك شش ماه در آن سرزمين نگاهداشت ، و در اين مدّت شام را آمادهء جنگ با امير المؤمنين عليه السّلام ساخت .\r\n[ 2 
  ] به جمع مسلمانان پيوستن و با امام زمان بيعت كردن .\r\n[ 3 
  ] عثمان .\r\nخطبهء 44\r\n[ 1 
  ] چون خرّيت پسر راشد از بنى ناجيه ، به مخالفت با على عليه السّلام برخاست ، گروهى از ترسايان و خارجيان و مخالفان زكات را گرد خود فراهم كرد ، على ( ع ) معقل پسر قيس را به سر وقت آنان فرستاد . معقل آنان را اندرز داد و به اسلام خواند ، گروهى پذيرفتند ، و ماندهء آنان جنگ آغاز كردند ، و سرانجام شكست خوردند ، معقل با اسيران جنگى باز مىگشت ، مصقلة پسر هبيره عامل امام ، بر اردشير خرّه ، اسيران را از معقل خريد ، كه بهاى آنان را نقد و اقساط بپردازد ، امّا چنين نكرد و نزد معاويه گريخت .\r\n[ 2 
  ] قبّح اللَّه : خدا او را از خير دور كناد .\r\n[ 3 
  ] چندان مجال نداد تا او را به خاطر جوانمردىاش بستايند و خيانت كرد تا او را نكوهش نمايند .\r\nخطبهء 46\r\n[ 1 
  ] منقلب : بازگشتگاه ، جاى باش . حضر ، مقابل سفر .\r\nخطبهء 47\r\n[ 1 
  ] عكاظ ، بازارى بوده است موسمى ، كه در جاهليّت ، عرب در آنجا گرد مىآمدند ،\r\n","description":"","footnote":"","page_name":" 462 ","page_number":492},
  {"content":"\r\nاين بازار ميان راه طائف و مكَّه قرار داشت . از جمله كالاها كه در آن بازار مىآوردند ، چرم عكاظى بود ، كه در آنجا به فروش مىرفت ( « معجم البلدان » ياقوت حموى و « لسان العرب » ذيل عكاظ ) .\r\n[ 2 
  ] كلمهء « تمدّين » را ابن ابى الحديد و به پيروى از او عبده و بعضى مترجمان فارسى ، استعاره از بى راهنما بودن ، اشتباه كردن و از راه به يكسو شدن ، گرفته‌اند . در صورتى كه « مدّ » براى زمين ، هم در « قرآن كريم » سورهء انشقاق ، و هم در حديث نبوى « ثمّ تنسف الجبال و تمدّ الأرض مدّ الأديم » ( « سنن ابن ماجه » فتن حديث ) آمده و معنى لغوى آن گستردن و گسترش يافتن است ، و در خطبهء امام اشارت است به گسترش يافتن شهر كوفه و بسيار شدن آشوب و فتنه در آن به موازات اين گسترش .\r\nخطبهء 49\r\n[ 1 
  ] عبده براى اين فقره روايت ديگرى آورده كه ترجمهء آن چنين است : نه دل آنكه او را بديده نديد منكر او گرديد ، و نه ديدهء آنكه او را شناخت ، تواندش ديد .\r\nخطبهء 52\r\n[ 1 
  ] آوند : ظرف ، سملة : ماندهء آب در حوض . اداوه : مطهره ، آوند ، ظرف آب .\r\n[ 2 
  ] مقله : ريگ يا سنگى است كه مسافران چون آب نوشيدنى اندك دارند ، آن را در ظرف نهند و آب روى آن ريزند ، و هر كس بيش از آن مقدار آب كه سنگ را پوشانده نبايد بنوشد .\r\n[ 3 
  ] طال عليه الامد : دراز شد مدّت او .\r\nخطبهء 54\r\n[ 1 
  ] آغاز خطبه ، وصف بيعت مردم است با او پس از كشته شدن عثمان ، و قسمت دوّم وصف جدايى طلبان و جنگ افروزان جمل است .\r\n[ 2 
  ] نيستم : نيست مرا .\r\n[ 3 
  ] اشارت است به آيهء 9 سورهء الحجرات ، اگر دسته‌اى از مسلمانان راه نافرمانى را پيش گرفتند ، بايد با آنان نبرد كرد تا به جمع مسلمانان بپيوندند .\r\n[ 4 
  ] مردن را ، استعاره از سختى دنيا و عذاب آخرت آورده است . ( « ابن ميثم » ج 1 ، ص 144 ) .\r\n","description":"","footnote":"","page_name":" 463 ","page_number":493},
  {"content":"\r\nخطبهء 57\r\n[ 1 
  ] گفته‌اند مقصود امام مغيره پسر شعبه است ، و بعضى گويند زياد بن ابيه را در نظر داشته ، و بعضى گويند معاويه را ، چه مردى شكمباره بوده است ، و بعضى گفته‌اند حجّاج بن يوسف مقصود است .\r\nخطبهء 58\r\n[ 1 
  ] نشانى از شما نماند .\r\n[ 2 
  ] ابن ميثم گويد : امام آنان را به بازگشت به حقّ مىخواند . بعضى مترجمان فارسى نيز به راه او رفته‌اند ، ليكن ظاهر عبارت سرزنش است و گويى امام ( ع ) آيهء 144 سورهء آل عمران را در نظر دارد « انقلبتم على أعقابكم و من ينقلب على عقبيه فلن يضرّ اللَّه شيئا . عبده نيز نظر مترجم را دارد ، ص 106 حاشيه 5 .\r\nخطبهء 59\r\n[ 1 
  ] نهروان شهركى بوده است ، ميان بغداد و واسط ، بر جانب شرق دجله « از معجم البلدان » .\r\n[ 2 
  ] از خوارج نه تن جان به در بردند ، و از سپاهيان امام نه تن شهيد شدند .\r\nخطبهء 65\r\n[ 1 
  ] پيش و يا پس بودن ، در آغاز يا در پايان ماندن ، صفتهايى است كه به زمان يا مكان و آنچه در مكان و زمان است تعلَّق گيرد ، و بارى تعالى ، عزّ اسمه ، از زمان يا مكان منزّه است ، پس چنين نيست كه معنى * ( « هُوَ الأَوَّلُ وَالآخِرُ وَالظَّاهِرُ وَالْباطِنُ » ) * اين باشد كه نخست در اوّل است ، سپس در آخر باشد ، يا در ابتدا ظاهر است آن گاه به باطن رود ، بلكه صفتهاى پروردگار با يكديگر و در يك زمان به دو اطلاق گردد .\r\n[ 2 
  ] مىدانيم « واحد » اقلّ اعداد است و چون با عددى ديگر جمع شود كثرت يابد ، ليكن وحدت در بارى تعالى بدين معنى نيست ، چه وحدت او نسبت بدانچه واحد خوانند ، تشابه اسمى است .\r\n[ 3 
  ] رجوع كنيد به آغاز خطبهء نخست ( آفرينش جهان . )\r\n[ 4 
  ] رجوع كنيد به آغاز خطبهء نخست .\r\nخطبهء 66\r\n[ 1 
  ] جنبانيدن شمشير ، براى آن است كه رزمنده آن را آماده ببيند و گاه روبرو شدن با\r\n","description":"","footnote":"","page_name":" 464 ","page_number":494},
  {"content":"\r\nدشمن ، آسان از نيام برآيد .\r\n[ 2 
  ] پاها را بر زمين بفشاريد ، و بر جهيد تا ضربت شمشير را كارىتر سازيد .\r\n[ 3 
  ] سورهء محمد ( ص ) آيهء 35 .\r\nخطبهء 68\r\n[ 1 
  ] محمد از پيش دشمن گريخت كه خود را نجات دهد ، ليكن به دو رسيدند و او را شهيد كردند .\r\nخطبهء 69\r\n[ 1 
  ] تيرى كه سوفار آن شكسته باشد كارگر نيست . امام سپاهيان خود را به خاطر دليرى نداشتن ، بدان تير همانند كرده است .\r\nخطبهء 71\r\n[ 1 
  ] اشارت است بدانكه عراقيان در آستانهء پيروزى فريب عمرو پسر عاص را خوردند و نصيحت امام خويش از ياد بردند . تا حق از مركز آن بگرديد و معاويه به خلافت رسيد .\r\n[ 2 
  ] چنان كه مىدانيم امام در پى طلحه و زبير و جدايى طلبان به عراق آمد . و حادثه‌هاى پى در پى از يك سو ، و روى خوش نشان دادن عراقيان در آغاز ، از سوى ديگر ، او را ناچار ساخت كه در كوفه بماند . در بعض نسخه‌ها به جاى كلمه « سوقا » كه آن را ناچارى معنى كرده‌ام « شوقا » آمده است .\r\n[ 3 
  ] هنگامى كه رسول اكرم پيامبرى خود را از جانب پروردگار اعلام داشت از مردان ، نخستين كس على ( ع ) و از زنان نخستين زن خديجه ( ع ) به يگانگى خدا و رسالت محمّد ( ص ) ايمان آوردند .\r\n[ 4 
  ] خبر دادن او از گرفتاريهاى خود با آنان و ديگر حادثه‌ها كه در آينده خواهد بود چون خرابى كوفه ، حكومت بنى اميّه ، ستم حجاج كه اين علم را از پيامبر ( ص ) فرا گرفته بود .\r\n[ 5 
  ] جملهء آخر خطبهء امام ، آيهء 88 سورهء ص است .\r\nخطبهء 72\r\n[ 1 
  ] اشارت به آيهء 41 سورهء نساء .\r\nخطبهء 73\r\n[ 1 
  ] سبت : نشيمنگاه آدمى است . نابخردان عرب براى ريشخند به پيمانهاى خويش ،\r\n","description":"","footnote":"","page_name":" 465 ","page_number":495},
  {"content":"\r\nحركتى زشت مىكردند تا نشان دهند به عهد و پيمان خود ارزشى نمىنهند .\r\n[ 2 
  ] از فرزندان عبد الملك پسر مروان چهار تن حكومت كردند : يزيد ، سليمان ، وليد و هشام ، و ممكن است مقصود امام از چهار كبش ( مهتر ) مقصود عبد الملك باشد كه به خلافت رسيد و عبد العزيز كه حاكم مصر بود ، و بشير كه ولايت عراق داشت و محمد كه بر جزيره حكومت مىراند ( عبده ) .\r\nخطبهء 75\r\n[ 1 
  ] قرف كه آن را عيب گفتن معنى كرده‌ام ، معنى ديگرى نيز دارد ( باز كردن سر زخم ) ، و شايد اين معنى در چنين مورد لطف بيشترى داشته باشد .\r\n[ 2 
  ] اشارت است به آيهء 12 سورهء حجرات : * ( يا أَيُّهَا الَّذِينَ آمَنُوا اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ وَ ) * كسى از شما ديگرى را غيبت نكند ، آيا دوست دارد گوشت مردهء برادر خود را بخورد ) .\r\n[ 3 
  ] قسمت نخست اشارت است به آيهء 59 سورهء نساء .\r\nخطبهء 76\r\n[ 1 
  ] أخذ بحجزة فلان : به دو پناه برد و چنگ به دو زد ، و « حجزه » جاى بند شلوار است .\r\n[ 2 
  ] ورزيدن : به دست آوردن حاصل كردن .\r\n[ 3 
  ] مطيّه : بارگى ، اسب و هر چه بر آن سوار شوند .\r\nخطبهء 77\r\n[ 1 
  ] سعيد پسر عاص كه از جانب عثمان پسر عفان حكومت كوفه را داشت ، هديه‌اى نزد امام فرستاد و به برندهء هديه گفت : على ( ع ) را بگوى ، من بيش از اين اندازه هيچ كس را نداده‌ام ، مگر امير المؤمنين عثمان را . چون پيام سعيد به امام رسيد اين سخنان را فرمود .\r\nسعيد پسر عاص پسر اميّه سال اوّل هجرت توّلد يافت . پدرش در جنگ بدر به دست امير المؤمنين ( ع ) كشته شد ، خود وى به سال 59 درگذشت « اسد الغابة فى معرفة احوال الصحابة » .\r\n[ 2 
  ] تفويق : نوشاندن شير به شتر بچّه ، اندك اندك .\r\n[ 3 
  ] چنان كه در متن نهج البلاغه مىبينيم عبارت « لأنفضنّهم » است ، و در اين صورت ضمير به بنى اميّه راجع است ، امّا در « اغانى » ( دار الكتب ج 12 ص 144 ) ، كلمه « لأنفضنّها » ضبط شده و ضمير به فيىء بر مىگردد ، و ظاهرا اين ضبط درست است .\r\n","description":"","footnote":"","page_name":" 466 ","page_number":496},
  {"content":"\r\nخطبهء 80\r\n[ 1 
  ] چنان كه مىدانيم عايشه خود از مخالفان سرسخت عثمان بود ، اما رشك نهفتهء او بر على ( ع ) و همسر وى ، نيز دمدمهء طلحه و زبير كارگر افتاد و براى نخستينبار جنگ را ميان مسلمانان بر پا كرد . خونها ريخته شد و زيانها به بار آمد . اگر عايشه لختى مىانديشيد ، و عقل را مقهور عاطفه نمىكرد جدايى خواهان كارى از پيش نمىبردند .\r\nخطبهء 82\r\n[ 1 
  ] دنيا را آينهء عبرت ساخت و دل از لذتهاى آن بپرداخت .\r\nخطبهء 83\r\n[ 1 
  ] مشرع : جاى در آمدن به آب .\r\n[ 2 
  ] چشيده .\r\n[ 3 
  ] ضمير « سواها » به دلها راجع است ، و در واقع به مردمان .\r\n[ 4 
  ] در بيشتر نسخه‌ها به جاى « أرجف » « أوجف » آمده كه در اين صورت ترجمهء آن چنين است : ياد خدا ، او را به شتاب راند .\r\n[ 5 
  ] در بعض نسخه‌ها به جاى « لإبّانه » ، « لامانه » كه در اين صورت ترجمهء آن اين است : به خاطر در امان بودن خود ، از نافرمانى خدا ترسيده .\r\n[ 6 
  ] نمودن : نشان دادن .\r\n[ 7 
  ] استدراج : مكر خفىّ است . چنان كه خدا به هنگام نافرمانى بنده ، در نعمت به روى او بگشايد .\r\n[ 8 
  ] ناظر است بدين آيهء شريفه : * ( وَإِذْ زَيَّنَ لَهُمُ الشَّيْطانُ أَعْمالَهُمْ وَقالَ لا غالِبَ لَكُمُ الْيَوْمَ مِنَ النَّاسِ وَإِنِّي جارٌ لَكُمْ فَلَمَّا تَراءَتِ الْفِئَتانِ نَكَصَ عَلى عَقِبَيْه وَقالَ إِنِّي بَرِيءٌ مِنْكُمْ إِنِّي أَرى ما لا تَرَوْنَ إِنِّي أَخافُ الله وَالله شَدِيدُ الْعِقابِ ) * ( انفال : 48 ) .\r\n[ 9 
  ] ناظر است به آيه‌هاى 93 - 94 سورهء واقعه .\r\n[ 10 
  ] در بعض نسخه‌ها به جاى ارشاد ، ارتياد آمده كه به معنى طلب و خواستن است .\r\n[ 11 
  ] مرگ .\r\nخطبهء 84\r\n[ 1 
  ] لقب مادر عمرو بن عاص بن وائل ، و نام او ليلى است . در جاهليّت زنى بدكاره بود . براى ترجمهء مفصّل عمرو ، رجوع شود به مجلَّد دوّم ( الغدير ص 120 - 171 )\r\n[ 2 
  ] زعم ، كه آن را گفتن ترجمه كرده‌ام ، در استعمال جاهليّت و صدر اسلام به همين\r\n","description":"","footnote":"","page_name":" 467 ","page_number":497},
  {"content":"\r\nمعنى به كار رفته است امّا به دو خواست :\r\nالف : « گفتهء حقّ » ، مانند سرودهء عمرو بن شأص :\r\n\r\nتقول هلكنا ان هلكت و انّما\r\nعلى اللَّه أرزاق العباد كما زعم\r\n\r\nب : « گفتهء باطل » : * ( زَعَمَ الَّذِينَ كَفَرُوا أَنْ لَنْ يُبْعَثُوا ) * ( تغابن : 7 ) ، و استعمال اين مادّه در آيات « قرآن كريم » ، در ارادهء معنى دوّم است مگر در آيهء 92 سورهء إسراء كه حقّ است در واقع ، و باطل به باور مشركان . ليكن بعدا « زعم » در معنى « گمان » استعمال شده .\r\n[ 3 
  ] لاغ : سخن هزل آميز :\r\n\r\nز هزل و لاغ تو آزار خيزد\r\nمزاح سرد آب رو بريزد\r\n\r\n« ناصر خسرو »\r\n[ 4 
  ] تلعابه ، وزن نادرى است در صيغهء مبالغه ، بسيار لعب ، آن كه فراوان كار به بازى كند .\r\n[ 5 
  ] ( اعافس ، كه آن را « عبث كارم » ترجمه كرده‌ام ، صيغهء متكلَّم است از « معافسه » ، و آن ، چنان است كه به شوخى و مزاح پى در پى دست بر ران كسى كوبند ، و مجازا كار عبث و بيهوده .\r\n[ 6 
  ] ستهيدن : الحاح كردن .\r\n[ 7 
  ] بخيلى ، زفت : بخيل .\r\n[ 8 
  ] چون در نبرد صفّين ، با امير المؤمنين عليه السّلام روبرو شد و مرگ را پيش چشم ديد ، شلوار گشاد ، و عورت خود بنمود . امام روى برگرداند و بازگشت و او با اين نيرنگ از كشته شدن رست .\r\n[ 9 
  ] ولايت مصر ، كه عمرو به شرط تصدّى آن با معاويه بيعت كرد .\r\nخطبهء 85\r\n[ 1 
  ] دايرهء تصوّر وهم ، محسوسات است ، و درك صفت در شأن معقولات ( از ابن ميثم ) .\r\n[ 2 
  ] ترجمه لفظ به لفظ : دلها .\r\n[ 3 
  ] كيف ( چگونگى ) هيأتى است در محلّ ، نه پذيراى نسبت است و نه قسمت ، و چون بارى تعالى را صفتى زايد بر ذات نيست ، پس محلَّى هم براى عروض كيف ندارد .\r\n[ 4 
  ] « تجزيه » از اوصاف « كمّ متّصل » است و كميّت بر حق تعالى روا نيست .\r\n[ 5 
  ] تبعيض ( بخشى را گرفتن و بخشى را هشتن ) از عوارض « كمّ منفصل » است .\r\n[ 6 
  ] مرگ يا رستاخيز و ظاهرا بدين آيه نظر دارد : * ( فَأَوْرَدَهُمُ النَّارَ وَبِئْسَ الْوِرْدُ الْمَوْرُودُ ) * ( هود : 98 ) .\r\n[ 7 
  ] * ( وَجاءَتْ كُلُّ نَفْسٍ مَعَها سائِقٌ وَشَهِيدٌ ) * ( ق : 21 ) .\r\n","description":"","footnote":"","page_name":" 468 ","page_number":498},
  {"content":"\r\nخطبهء 86\r\n[ 1 
  ] عامل ، در چنين مورد تنها به معنى كارگر و كنندهء كار نيست ، بلكه تعهّد گونه‌اى نيز در آن نهفته است و اين معنى بر كسى كه با چنين عبارتها سرو كار دارد پوشيده نيست .\r\n[ 2 
  ] تاسيدن : تا سه فشردن گلو « لغت نامهء دهخدا » . أخذه بكظمه : راه نفس او را گرفته .\r\n[ 3 
  ] در ابن ابى الحديد « و علم » أعمالكم . و چنين است در بعضى نسخه‌ها ، ليكن ضبط عبده مناسبتر مىنمايد .\r\n[ 4 
  ] مأخوذ است از آيهء 89 سورهء نحل .\r\n[ 5 
  ] اشارت است به آيهء 3 سورهء مائده .\r\n[ 6 
  ] نيوشيدن : شنودن ، شنفتن .\r\nخطبهء 87\r\n[ 1 
  ] دين راست و رضاى حقّ .\r\n[ 2 
  ] شريعت سهل و آسان ، اسلام .\r\n[ 3 
  ] راه دين حق .\r\n[ 4 
  ] انجام فرمان الهى .\r\n[ 5 
  ] * ( فَمَنْ يَكْفُرْ بِالطَّاغُوتِ وَيُؤْمِنْ بِالله فَقَدِ اسْتَمْسَكَ بِالْعُرْوَةِ الْوُثْقى ) * ( بقره : 256 ) .\r\n[ 6 
  ] انجام دادن .\r\n[ 7 
  ] أخلص للَّه ، بى ريا و سمعه آورد ، طاعت خدا را . « منتهى الارب » .\r\n[ 8 
  ] اوتاد الارض ، كوههاى زمين « منتهى الارب » ، و رجوع كنيد به خطبهء نخست « و وتّد بالصخور ميدان أرضه . العارف بحفظ نظام الارض و استقامة امور هذا العالم « ابن ميثم » .\r\n[ 9 
  ] عطف ، سخن را به سخن بازگردانيدن ، و در اين جمله اشارتى است بدين آيه : * ( « وَلَوِ اتَّبَعَ الْحَقُّ أَهْواءَهُمْ لَفَسَدَتِ السَّماواتُ وَالأَرْضُ . . . » ) * ( مؤمنون : 71 ) .\r\n[ 10 
  ] عظيمه : بلاى سخت و مقصود بلاهاى سخت آخرت و عذاب پروردگار است .\r\n[ 11 
  ] « لسان صدق » را « ذكر جميل » ترجمه كرده‌ام ، اين تركيب دو بار در « قرآن كريم » ( مريم : 50 و شعراء : 84 ، و دو بار در ( نهج البلاغه ) آمده يك بار در خطبهء بيست و سوّم است و آن را « نام نيك » ترجمه كردم . و با « ذكر جميل » يكى است و سعدى هر دو را به كار بره .\r\n\r\nنام نيكو گر بماند ز آدمى\r\nبه كز او ماند سراى زرنگار\r\n\r\nذكر جميل سعدى كه در افواه عوام افتاده . . . و ( رك تفسير « التبيان » ج 7 ص 117 ) .\r\n[ 12 
  ] ضمير « خذوها » در ظاهر عبارت مرجعى ندارد ، ابن ميثم گويد : در صدد بيان ذكر\r\n","description":"","footnote":"","page_name":" 469 ","page_number":499},
  {"content":"\r\nفايده است و عبارت را چنان آورده كه گويى كلمهء فايده را از پيش گفته . ليكن ظاهرا مرجع ضمير ، سنت است .\r\n[ 13 
  ] خداى تعالى خوردن تن پيامبران را بر زمين حرام كرده است ( ابن ماجه : جنائز ، كنز العمّال باب فضائل حديث 4 » ، مىميرد و مرده نيست ، در ديدهء مردم چنين است و حقيقت نه اين است .\r\n[ 14 
  ] از ثقل اكبر ، « قرآن » و از « ثقل » اصغر ، عترت مقصود است كه : « انى تارك فيكم الثّقلين ، كتاب اللَّه و عترتى » ، و در بيان امام ( ع ) ، « حسنين ( ع ) » مقصودند و پس از ايشان ديگر امامان .\r\n[ 15 
  ] معروف ، خلاف منكر . نيكويى ، رفتار نيك موافق شرع .\r\n[ 16 
  ] مزيدن : چشيدن .\r\nخطبهء 88\r\n[ 1 
  ] كمتر آن مشقتها كه در گذشته ديديد بايد براى شما مايهء عبرت باشد .\r\n[ 2 
  ] حكمى كه روشن نباشد .\r\nخطبهء 89\r\n[ 1 
  ] از رحلت رسول خدا تا خلافت ظاهرى امير المؤمنين على عليه السّلام ، بيش از يك ربع قرن فاصله نبود ، امّا در اين مدّت كوتاه دگرگونيهايى پديد گرديد . امام مىخواست مردم را به عهد رسول خدا برگرداند و سيرت او را ميان مسلمانان زنده بدارد و آن بر بعضى گران بود و بر امام خرده مىگرفتند . امير المؤمنين مىفرمايد : آنچه مىكنم همان است كه پيامبر مىكرد . چرا در اين مدّت كوتاه سيرت رسول خدا را فراموش كرده‌ايد ؟\r\n[ 2 
  ] اشاره است به متابعت اصحاب پيامبر از رسول خدا ، و مخالفت اصحاب وى با او ، امام آنان را سرزنش مىكند كه : گفته‌هاى من با گفتهء رسول خدا يكى است ، چرا كرده‌هاى شما چون كرده‌هاى اصحاب او نيست ؟ حالى كه گوش و چشم و دلى كه شما داريد همانند آن عضوهاست كه آنان داشتند . پس سبب مخالفت شما با من چيست ؟\r\n[ 3 
  ] اشارت است به رايها و حكمها كه پديد آمد و نيز حكومت معاويه كه خارج از قانون اسلام است و براى مسلمانان كنار آمدن با آن دشوار .\r\nخطبهء 90\r\n[ 1 
  ] قائم : دائم باقى ، كه كار جهان را بر پا دارد . « ابن ميثم » .\r\n","description":"","footnote":"","page_name":" 470 ","page_number":500},
  {"content":"\r\n[ 2 
  ] حجب : محتمل است مقصود از آن ، آسمانها باشد ، و « ذات ارتاج » كنايت است از ناممكن بودن گشودن آن « ابن ميثم » .\r\n[ 3 
  ] « ذات مهاد » را بعض مترجمان به گسترده برگردانده‌اند .\r\n[ 4 
  ] « ذو اعتماد » را بعض شارحان ، صاحب نيرو و بطش معنى كرده‌اند و بعضى ، رونده كه به پا راه رود چون انسان ، يا پرنده كه به بال پرد .\r\n[ 5 
  ] ظاهرا ناظر است به آيهء * ( « مَنْ ذَا الَّذِي يُقْرِضُ الله قَرْضاً حَسَناً فَيُضاعِفَه لَه . . . » ، ) * ( حديد : 11 ) ، و رك . بقره : 245 ، و تغابن : 17 .\r\n[ 6 
  ] عنف : مثلث الفاء ، درشتى ، خشونت .\r\nخطبهء 91\r\n[ 1 
  ] جمع شبح : شخص ، آنچه از دور ديده شود و مشخص نباشد و چون در اين خطبه امام ( ع ) از آفرينش آسمان ، زمين ، فرشتگان و آدم ( ع ) تا آنجا كه در اندازهء دريافت شنونده بود ، سخن فرمود به « اشباح » معروف شده است . مسعدة بن صدقه از امام صادق ( ع ) اين خطبه را روايت كرده است .\r\n[ 2 
  ] ضامن .\r\n[ 3 
  ] آن مقدار از خورش كه آدمى بدان بر پا ماند .\r\n[ 4 
  ] صفت بخشندگى براى پروردگار ، همچون ديگر صفتهاى وى ذاتى است . پس بخشندگى براى او هميشگى است . نه چون آفريدگان كه اگر از آنان خواهند ، بخشند و اگر نبخشند ، آنان را بخشنده نگويند .\r\n[ 5 
  ] در بعض نسخه‌ها به جاى « وهب » ، « ذهب » ( از ميان برود و نابود شود ) و مناسبتر به نظر مىرسد .\r\n[ 6 
  ] بخل .\r\n[ 7 
  ] اقتحام : بىانديشه در كارى سخت داخل شدن و آن را آسان شمردن .\r\n[ 8 
  ] جبهه : زد بر پيشانى او و رد كرد .\r\n[ 9 
  ] الشعراء : 97 و 98 .\r\n[ 10 
  ] عدل فلان بربّه : شرك آورد ، و از اين معنى است : * ( ثُمَّ الَّذِينَ كَفَرُوا بِرَبِّهِمْ يَعْدِلُونَ ) * ( انعام : 1 ) .\r\n[ 11 
  ] يكى از معانى « حليه » پيكر است ، و مناسب با همين مقام ، چنان كه از جمله‌هاى بعد آشكار است .\r\n[ 12 
  ] قوتهاى طبيعى : حيوانى ، نباتى .\r\n","description":"","footnote":"","page_name":" 471 ","page_number":501},
  {"content":"\r\n[ 13 
  ] برآوردن : ساختن ، راست كردن .\r\n[ 14 
  ] * ( ثُمَّ اسْتَوى إِلَى السَّماءِ وَهِيَ دُخانٌ فَقالَ لَها وَلِلأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ ) * . ( فصّلت : 11 ) .\r\n[ 15 
  ] سر بر خط گذاشتن : اطاعت كردن .\r\n[ 16 
  ] * ( أَ وَلَمْ يَرَ الَّذِينَ كَفَرُوا أَنَّ السَّماواتِ وَالأَرْضَ كانَتا رَتْقاً فَفَتَقْناهُما ) * . ( انبياء : 30 ) .\r\n[ 17 
  ] * ( وَجَعَلْنَا اللَّيْلَ وَالنَّهارَ آيَتَيْنِ فَمَحَوْنا آيَةَ اللَّيْلِ وَجَعَلْنا آيَةَ النَّهارِ مُبْصِرَةً ) * .\r\n( اسراء : 12 ) . چنان كه بعض مفسّران گفته‌اند آنچه محو مىشود ، شب است نه ماه .\r\n[ 18 
  ] در بعض شبها كه ماه پيدا نيست .\r\n[ 19 
  ] * ( وَقَدَّرَه مَنازِلَ لِتَعْلَمُوا عَدَدَ السِّنِينَ وَالْحِسابَ ) * . ( يونس : 5 ) . چنان كه مىدانيم سيصد و شصت درجه فلك را آفتاب در يك سال ، و ماه در يك ماه مىپيمايد ، و اين گردش ميزان اندازه گيرى شب و روز و ماه و سال است .\r\n[ 20 
  ] نيوشيدن : شنيدن .\r\n[ 21 
  ] شهاب .\r\n[ 22 
  ] انبياء : 27 .\r\n[ 23 
  ] از پاى نشاندن : بازداشتن ، از رفتن بازداشتن .\r\n[ 24 
  ] * ( وَالأَرْضَ بَعْدَ ذلِكَ دَحاها ) * . ( نازعات : 30 ) .\r\n[ 25 
  ] پرداختن : آماده ساختن .\r\n[ 26 
  ] ظاهرا مقصود مطلق جاندار است ، چه ، خلق آدم ( ع ) بعدا خواهد آمد .\r\n[ 27 
  ] * ( أَ وَلَمْ يَرَوْا أَنَّا نَسُوقُ الْماءَ إِلَى الأَرْضِ الْجُرُزِ فَنُخْرِجُ بِه زَرْعاً . ) * ( سجده : 27 ) .\r\n[ 28 
  ] بادى كه وزيدنگاه آن از مطلع سهيل است تا ثريا . ( لسان العرب ) .\r\n[ 29 
  ] * ( وَجَعَلْنا فِيها فِجاجاً سُبُلًا لَعَلَّهُمْ يَهْتَدُونَ ) * . ( انبياء : 31 )\r\n[ 30 
  ] * ( وَالأَرْضَ فَرَشْناها فَنِعْمَ الْماهِدُونَ ) * ( ذاريات : 48 ) .\r\n[ 31 
  ] به مرگ پيوست .\r\n[ 32 
  ] نقب ، حفره .\r\n[ 33 
  ] ابن ابى الحديد ، نطفه را به قياس آن در خطبه‌هاى گذشته به معنى آب گرفته ، ولى به قرينهء كلمات بعد ظاهرا معنى رايج آن مقصود است .\r\nخطبهء 93\r\n[ 1 
  ] ترجمهء لفظ به لفظ : من چشم فتنه را كور كردم . و اشارت است به فتنه‌هاى برخاسته پس از خلافت ظاهرى آن حضرت ، و جنگ با طلحه و زبير و سپاه بصره .\r\n","description":"","footnote":"","page_name":" 472 ","page_number":502},
  {"content":"\r\n[ 2 
  ] آوردن عدد « صد » براى آن است كه كمتر از اين شمار چيزى به حساب نيايد ( ابن ابى الحديد ) .\r\n[ 3 
  ] ترجمهء لفظ به لفظ : كور .\r\n[ 4 
  ] چون فتنه را مىشناسد در پى نهى از منكر بر مىآيد و با مخالفت روبرو مىگردد ، ناچار دلش از رنج پرخون است و آماج آزار مردم دون .\r\n[ 5 
  ] چون كورانه تسليم قدرت است ، به دو كارى ندارند ، و آسيبى به وى نمىرسانند . ابن ابى الحديد توجيه ديگرى كرده است كه از ظاهر عبارت به دور است .\r\n[ 6 
  ] كه چنين همراه ، هميشه در فرمان كسى است كه او را به همراهى پذيرفته است .\r\n[ 7 
  ] اشارت است به حكومت آل عباس و كشتارى كه از فرزندان مروان و فرزندان أميه كردند ، و ستمها كه از آنان به مردم و مخصوصا به عربهاى عدنانى ( كه قريش از آن تيره است ) رسيد .\r\n[ 8 
  ] قدر جزر جزور : به اندازهء كشتن شترى ، و اين استعاره‌اى است براى مدّت اندك .\r\n[ 9 
  ] خلافت ، كه معاويه بدان چشم دوخته بود .\r\nخطبهء 94\r\n[ 1 
  ] آل محمّد ( ع ) .\r\n[ 2 
  ] * ( وَجَنَّةٍ عَرْضُهَا السَّماواتُ وَالأَرْضُ أُعِدَّتْ لِلْمُتَّقِينَ ) * . ( آل عمران : 133 ) .\r\nخطبهء 95\r\n[ 1 
  ] اين خطبه در وصف رسول اكرم ( ص ) است .\r\n[ 2 
  ] * ( ادْعُ إِلى سَبِيلِ رَبِّكَ بِالْحِكْمَةِ وَالْمَوْعِظَةِ الْحَسَنَةِ . ) * ( نحل : 125 ) .\r\nخطبهء 96\r\n[ 1 
  ] ظاهر ، در اين خطبه به معنى عالى است « ابن ميثم » .\r\n[ 2 
  ] باطن ، آنكه درون هر پنهانى را مىداند و نزديكتر از هر چيز به دو است « ابن ميثم » .\r\n[ 3 
  ] المنبت ، الأصل ، و إنّه لَفى منبِت صدق ، اى فى أصل صدق .\r\n[ 4 
  ] لفظ به لفظ : زمام ديده‌ها به جانب او خميده .\r\nخطبهء 97\r\n[ 1 
  ] « تفرّقوا أيادى سبا » مثلى است ، سبائيان مردم جنوب عربستان بودند كه شهرهايى آبادان و زندگانى مرفّه داشتند ، لكن به خاطر ويرانى سدهاى آبيارى از يكسو ، و هجوم\r\n","description":"","footnote":"","page_name":" 473 ","page_number":503},
  {"content":"\r\nحبشيان بر آنان از سوى ديگر ، به ناحيتهاى مختلف عربستان رفتند و در آنجا ساكن شدند . و رجوع شود به تعليقهء 3 خطبه 166 .\r\n[ 2 
  ] تخادع ، خود را فريب خورده وانمودن .\r\n[ 3 
  ] ترجمهء لفظ به لفظ : راست كننده ، ناتوان ماند و راست شده روگردان ، و اين كنايتى است از ارتكاب كار ناممكن .\r\n[ 4 
  ]\r\n\r\nچشم باز و گوش باز و اين ذكا\r\nخيره‌ام در چشمبندى خدا\r\n\r\n( مولوى « مثنوى معنوى » 3 - ، چاپ نيكلسون ) .\r\n[ 5 
  ] « لقاء » را بعض مترجمان فارسى ديدار معنى كرده‌اند ، و دقيق نيست . لقاء به معنى كارزار است ، چنان كه امام در جاى ديگر فرمايد : « و أىّ امرؤ منكم أحسّ من نفسه رباطة جأش عند اللَّقاء . » ( خطبهء 121 ) . و « حرث بن حلَّزه » راست :\r\n\r\nأسد فى اللَّقاء ورد هموس\r\nو ربيع إن شمّرت غبراء\r\n\r\n[ 6 
  ] تربت يدك ، كنايه است ، و در اينجا نفرين است و گاه براى دعا هم به كار رود ، و در حديث به هر دو معنى آمده ( رك « لسان العرب » ) .\r\n[ 7 
  ] نمودن : به نظر رسيدن .\r\nخطبهء 99\r\n[ 1 
  ] موييدن : گريستن .\r\n[ 2 
  ] پى كسى را داشتن : به دنبال او رفتن .\r\n[ 3 
  ] و در نسخه‌اى به جاى هاذم ، هادم : ويران كننده ، خراب كننده .\r\nخطبهء 100\r\n[ 1 
  ] چنان كه ابن ابى الحديد نوشته است ، امام اين خطبه را در سومين جمعهء خلافت ظاهرى خود خوانده ، و مردم را از حادثه‌هاى بعد ، و ظهور مهدى ( عج ) خبر داده است .\r\n[ 2 
  ] « صدع بالحق » سخن خود را آشكارا گفت ( منتهى الارب ) .\r\n[ 3 
  ] اشار إليه بالإصبع : عظَّمه و بجّله .\r\n[ 4 
  ] چنان كه شارحانى چون ابن ميثم و ابن ابى الحديد نوشته‌اند و ظاهر خطبه هم گواهى مىدهد ، از عبارت « دليلها » تا اينجا خود را مقصود دارد .\r\n[ 5 
  ] احتمالا مقصود اين است كه از جز مهدى آل محمّد كسى براى گرفتن حقّ قيام نمىكند پس از آنان كه تا پيش از ظهور او خلافت را واگذارده‌اند ، نوميد مباشيد كه سرانجام دولت از آن ايشان است .\r\n","description":"","footnote":"","page_name":" 474 ","page_number":504},
  {"content":"\r\nخطبهء 101\r\n[ 1 
  ] أبناء الفتنه : فتنه‌گرها .\r\n[ 2 
  ] آن كه از شام برخاسته .\r\nخطبهء 102\r\n[ 1 
  ] اشارت است به فتنه‌هاى آينده در آخر زمان ، و گفته‌اند مقصود امام ( ع ) ، « صاحب الزنج » است كه ( به سال 255 ه . ق . ) خروج كرد و بردگان گرد او را گرفتند ، و او بصره را گشود و چندى با خليفه مهتدى در ستيز بود .\r\nخطبهء 103\r\n[ 1 
  ] مرگ .\r\n[ 2 
  ] رخت گشودن : فرود آمدن و ساكن شدن .\r\n[ 3 
  ] نومة ، در لغت بسيار خواب ، و در اينجا مقصود كسى است كه گمنام باشد و در آشوب مردمان در نيايد .\r\n[ 4 
  ] پرداختن : خالى كردن .\r\n[ 5 
  ] مؤمنون : 30 .\r\nخطبهء 104\r\n[ 1 
  ] راست شدن نيزه ، استعاره است از راستى كار زندگى .\r\n[ 2 
  ] رجوع كنيد به خطبهء سى و سوّم ، و حاشيهء آن .\r\nخطبهء 105\r\n[ 1 
  ] مخاطب ، چنان كه شارحان نوشته‌اند بنى اميّه است .\r\n[ 2 
  ] اشارت است به وضع آشفتهء حكومت اسلامى پس از پيامبر ( ص ) و پس از گذشت سيزده سال از رحلت آن حضرت .\r\n[ 3 
  ] حقّ ما را مانند حقّ خود به كمال مىگيرد .\r\n[ 4 
  ] ركون : آرميدن ، دلخوش بودن .\r\n[ 5 
  ] عالم نمايى كه پيرو هواى نفس است .\r\n[ 6 
  ] به رأى خود حكم نادرستى را درست بشناساند .\r\n[ 7 
  ] حكمى كه به رأى نادرست خود صادر مىكند .\r\n","description":"","footnote":"","page_name":" 475 ","page_number":505},
  {"content":"\r\n[ 8 
  ] از بيان حكم خدا عاجز باشد و حكمى نادرست دهد .\r\nخطبهء 106\r\n[ 1 
  ] ولائج ، جمع « وليجه » كه در آيهء 16 سورهء توبه هم آمده است گوناگون معنى شده .\r\nطبرى آن را « رازدار » گرفته كه با آن آيه مناسب است . « تبيان » ، به معنى كفر ، فسق و مانند آنها تفسير كرده كه دور مىنمايد . در لغت به معنى دخيله : نيت پنهانى است ، ابن ميثم در شرح خطبه آن را به باطن و اسرار تفسير كرده است .\r\n[ 2 
  ] مضمار ، به معنى زمان و مكان مسابقت هر دو آمده است .\r\n[ 3 
  ] چنان كه در پايان خطبه فرمايد مقصود از جامع الحلبة ، قيامت است كه همه در آن فراهم مىآيند .\r\n[ 4 
  ] تعبير ديگر از اين معنى در خطبه‌هاى پيش گذشت كه فرمود : و إنّ اليوم مضمار و غدا السّباق و السّبقة الجنّة ( رجوع كنيد به خطبهء بيست و هشتم . )\r\nخطبهء 107\r\n[ 1 
  ] يافوخ ، جاى پيوند استخوان پيش و پس سر است ، و به فارسى جاندانه گويند .\r\n[ 2 
  ] سنام ، كوهان شتر است ، و چون عضوى برجسته و ديدارى است از آن براى رفعت و بلندى استعاره آورند .\r\nخطبهء 108\r\n[ 1 
  ] « ذؤابه » ، موى رسته بر بالاى پيشانى است ، كه همه كس تواند آن را ديد ، سپس از آن براى ديدارى و مشهور استعاره آرند .\r\n[ 2 
  ] بطحاء مؤنث ابطح جوى در سنگلاخ ، و مقصود وادى ميان دو كوه ابو قبيس و احمر است كه قريش در آنجا بودند .\r\n[ 3 
  ] بشارتهاى او براى دلهاى خسته ، چون مرهم است ، و ترساندن او از عذاب قيامت براى غافلان ، چون داغ فراهم ، كه در مثل است : « آخر الدّواء ، ألكىّ » .\r\n\r\nهر كجا داغ بايدت فرمود\r\nچون تو مرهم نهى ندارد سود\r\n\r\n( سنايى )\r\n[ 4 
  ] ابن ابى الحديد به جاى « متّبع » « متتبّع » ضبط كرده و ارجح مىنمايد .\r\n[ 5 
  ] در بعض نسخه‌ها به جاى « رأيت » ، « راية » آمده كه با جمله‌هاى بعدى سازوار نيست ، چنان كه پيداست . مگر كه آن را به مجاز معنى كنند .\r\n","description":"","footnote":"","page_name":" 476 ","page_number":506},
  {"content":"\r\n[ 6 
  ] تنگ : لنگه ، عدل .\r\n[ 7 
  ] ساليانى چند ، پس از آنكه كوفه ساخته شد ، گروههايى از ايران و ديگر جاها به اميد نان ، يا از بيم جان در اين شهر گرد آمدند . مردمى از اينان كيشهاى زرتشتى ، صابئى ، مانوى ، مسيحى و يهودى داشتند . در برخورد با اسلام ، بازار علم كلام گرم شد ، و مذهبهاى گونه گون پديد گشت .\r\n[ 8 
  ] امام از اين جمله ، خود را مقصود دارد .\r\n[ 9 
  ] « تركته على مثل مقرف الصّمغة » ، مثلى است براى كسى كه چيزى نزد او نماند .\r\nكافتن : شكافتن .\r\n[ 10 
  ] مربوط به جملهء پيش است : گمراهى را مىبينم . . .\r\n[ 11 
  ] ترجمهء لفظ به لفظ : و باران گرماى تابستان بود .\r\n[ 12 
  ] پوستين باژگونه ، يا « باشگونه » پوشيدن : از سيرت و سان بازگشتن ، دگرگون شدن :\r\n\r\nبا شگونه كرده عالم پوستين\r\nرادمردان بندگان را گشته رام\r\n\r\nناصر خسرو « امثال و حكم »\r\nخطبهء 109\r\n[ 1 
  ] بازگشت سخن از غيبت به خطاب .\r\n[ 2 
  ] پاسخى است به مجبّران ، كه گويند اگر از ما كارى سر زد كه خدا نخواسته است ، نقص اوست ، و جواب آن است كه : اين مخالفت در مرحلهء قدر است نه قضا . آنچه خدا از بندگان خواسته است طاعت است از روى اختيار ، و آنچه تحقق يافته جز آن است كه در علم خدا گذشته .\r\n[ 3 
  ] * ( وَأَنَّ إِلى رَبِّكَ الْمُنْتَهى ) * ( نجم : 42 ) .\r\n[ 4 
  ] مقصود از خانه ، بهشت است .\r\n[ 5 
  ] دنيا ، و در حديث است : الدّنيا جيفة و طالبوها كلاب .\r\n[ 6 
  ] مرگ .\r\n[ 7 
  ] در نسخهء عبده ، محط ، منزل ، و در بعض نسخه‌ها ، محطَّ : جاى محدود و معيّن .\r\n[ 8 
  ] پايان جهان .\r\n[ 9 
  ] و من ثياب النّار و سرابيل القطران فلا تلبسنا ( از دعاى شبهاى ماه مبارك رمضان . ) * ( سَرابِيلُهُمْ مِنْ قَطِرانٍ ) * ( ابراهيم : 50 ) * ( قُطِّعَتْ لَهُمْ ثِيابٌ مِنْ نارٍ ) * ( حج : 19 ) .\r\n[ 10 
  ] فديه : بهاى آزاد شدن .\r\n","description":"","footnote":"","page_name":" 477 ","page_number":507},
  {"content":"\r\nخطبهء 110\r\n[ 1 
  ] علم ، سلاح جنگ شيطان است ، و خداوند سلاح را چون به اسيرى برند شرمسارى پيش برد . ( سعدى . « گلستان » ، باب هشتم ) .\r\nخطبهء 111\r\n[ 1 
  ] نمودن ، نشان دادن .\r\n[ 2 
  ] * ( وَاضْرِبْ لَهُمْ مَثَلَ الْحَياةِ الدُّنْيا كَماءٍ أَنْزَلْناه مِنَ السَّماءِ فَاخْتَلَطَ بِه نَباتُ الأَرْضِ فَأَصْبَحَ هَشِيماً تَذْرُوه الرِّياحُ وَ ) * . ( كهف : 45 ) .\r\n[ 3 
  ] در بعضى نسخه‌ها به جاى قوادح ، فوادح ، جمع فادحه : سنگين .\r\n[ 4 
  ] فصّلت : 15 .\r\n[ 5 
  ] ديدن : ملاقات كردن ، ديدار كردن .\r\n[ 6 
  ] انبياء : 104 .\r\nخطبهء 112\r\n[ 1 
  ] توفّى : ميرانيدن ، در « قرآن كريم » گاه به ملك الموت نسبت داده شده است : * ( « قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ » ) * ( سجده : 11 ) ، و گاه به فرشتگان * ( « وَلَوْ تَرى إِذْ يَتَوَفَّى الَّذِينَ كَفَرُوا الْمَلائِكَةُ » ) * ( انفال : 50 ) ، و اين از باب استناد فعل به وسيله است .\r\nلكن در بعض آيه‌ها فعل توفّى مستقيما منسوب به پروردگار است : * ( « الله يَتَوَفَّى الأَنْفُسَ حِينَ مَوْتِها » ) * ( زمر : 42 ) ، * ( « وَهُوَ الَّذِي يَتَوَفَّاكُمْ بِاللَّيْلِ » ) * ( انعام : 60 ) .\r\nخطبهء 114\r\n[ 1 
  ] اشارت است به كلام پروردگار : * ( « مَنْ كانَ يُرِيدُ الْعِزَّةَ » ) * . ( فاطر : 10 ) .\r\n[ 2 
  ] اشارت است بدين آيه : * ( « تَزَوَّدُوا فَإِنَّ خَيْرَ الزَّادِ التَّقْوى » ) * . ( بقرة : 197 ) .\r\n[ 3 
  ] تقوا .\r\n[ 4 
  ] مأمور به در اينجا اعم از مباح و مندوب است ، چه ، مباح نيز حكم تكليفى است .\r\n[ 5 
  ] آل عمران : 102 .\r\nخطبهء 115\r\n[ 1 
  ] نديت بكذا : از آن سود بردم .\r\n[ 2 
  ] بعض مترجمان « ضواحى » را جمع « ضاحيه » ( جايى كه بر آن آفتاب بتابد ) ترجمه\r\n","description":"","footnote":"","page_name":" 478 ","page_number":508},
  {"content":"\r\nكرده‌اند ، كه با توجه به كلمهء « أقاصينا » كه پيش از اين كلمه آمده ، و نيز با توجه به شرح ابن ابى الحديد و ابن ميثم ، نادرست بودن آن معلوم است .\r\n[ 3 
  ] ذو الرّمه ، غيلان پسر عقبه ، كنيهء او ابو الحرث ، از شاعران غزلسرا و عاشق پيشه است ، و نام معشوقه او را « مى » نوشته‌اند . تولد او سال هفتاد و هفت هجرى قمرى است و به سال 117 ه . ق در گذشت ، و آغاز شعر مورد استناد در « مغنى » و « جامع الشّواهد » و « شرح شواهد مغنى » « حراجيج » است ، و « حراجيج » جمع « حرجوج » بود ، و آن نيز به معنى ماده شتر لاغر دراز است .\r\nخطبهء 116\r\n[ 1 
  ] « ثقيف » طايفه‌اى از عربند كه در « طائف » سكونت داشتند . خود را عرب شمارند ، ليكن گويند از بقاياى ثمودند . ( از « الانساب » سمعانى ) . ثقيف پس از فتح مكَّه ، و پس از نبرد حنين مسلمان شدند . مرد ثقفى ، مقصود حجّاج پسر يوسف است ، كه نخست در شمار غلامان « روح زنباع » بود ، سپس به خدمت عبد الملك پسر مروان ، در آمد . او را به جنگ عبد اللَّه پسر زبير فرستاد . حجّاج در اين مأموريت ، خانهء كعبه را سنگباران كرد . عبد الملك ، او را به حكومت كوفه گمارد ، و او مدّت بيست سال در آن شهر آنچه خواست كرد .\r\n[ 2 
  ] ترجمهء لفظ به لفظ : پيه‌تان را بگدازد .\r\n[ 3 
  ] در بارهء اين داستان گفته‌اند : حجّاج ، خبزدوكى را ديد كه در جا نماز او مىرود ، آن را براند ، امّا جانور برگشت . ديگر بار چنان كرد ، و جانور بازگرديد . حجّاج ، آن را بگرفت و جانور دست او را بگزيد . پس دستش آماس گرفت و او را تب آمد ، و همان نيش موجب مرگ وى گرديد . تولَّد حجّاج سال 41 و مرگ او سال 95 هجرى است ، و گفته‌اند هرگاه حجّاج اين جانور را نزديك خود مىديد ، غلامان خويش را مىگفت : « آن را برانيد كه پشك شيطان است » ، و گفته‌اند . حجّاج از اين جانور ، بسيارى را ديد كه در يك جا فراهمند ، گفت : « عجب دارم از كسى كه مىگويد خدا اين جانور را آفريده » .\r\nپرسيدند : « امير ! پس آفرينندهء آن كيست ؟ » گفت : « شيطان ! چرا كه خداى شما بزرگتر از آن است كه چنين جانورى را بيافريند » ، و گفته‌اند كه او را بيمارى « ابنه » بود ، و اين جانور را زنده بر موضع خارش مىگذاشت تا آرام يابد ( شرح ابن ابى الحديد ) ، ج 7 ، ص 279 ) . پيداست كه اين توجيهات بر اساس كلمهء « ابو وذحه » درست شده .\r\nكه كنيهء جعل ( خبزدوك ) است مرگ حجّاج را به گونه‌اى ديگر هم نوشته‌اند .\r\nابن ابى الحديد نوشته است مقصود امام از اين كنيه ، تحقير حجّاج است . چنان كه\r\n","description":"","footnote":"","page_name":" 479 ","page_number":509},
  {"content":"\r\nعبد الملك پسر مروان را به خاطر گند دهان « ابو الذّبان » مىگفتند ( يعنى مگسان ، از گند دهان او مىمردند ) .\r\nخطبهء 118\r\n[ 1 
  ] اين خطبهء امام ( ع ) خطاب به مردم كوفه است ، پس از پايان نبرد جمل .\r\n[ 2 
  ] نمودن : نشان دادن .\r\n[ 3 
  ] اولى بودن امام بر مردم به خاطر مقام ولايت است ، و در آن ظاهرا اشارت است به آيهء * ( النَّبِيُّ أَوْلى بِالْمُؤْمِنِينَ مِنْ أَنْفُسِهِمْ ) * . ( احزاب : 6 ) .\r\nخطبهء 119\r\n[ 1 
  ] گويا اين خطبه را هنگامى خوانده است ، كه مأموران معاويه بر ناحيتهاى عراق غارت مىبردند .\r\n[ 2 
  ] چنان كه از ظاهر سخنان امام پيداست اين دو جمله « خبريّه » نيست ، بلكه « انشائيّه » و نفرين است . ولى بعض مترجمان فارسى آن را « خبريّه » گرفته‌اند .\r\n[ 3 
  ] رجوع شود به آغاز خطبهء شقشقيه .\r\nخطبهء 120\r\n[ 1 
  ] در بعض نسخه‌ها به جاى علمت ، علَّمت ( مرا ياد دادند ) .\r\n[ 2 
  ] شايد اشارت است بدين آيه * ( يُبَلِّغُونَ رِسالاتِ الله وَيَخْشَوْنَه وَلا يَخْشَوْنَ أَحَداً إِلَّا الله ) * . ( احزاب : 39 ) .\r\n[ 3 
  ] * ( مِنَ الْمُؤْمِنِينَ رِجالٌ صَدَقُوا ما عاهَدُوا الله عَلَيْه ) * . ( احزاب : 23 )\r\n[ 4 
  ] تمام كلمات : تأويل قرآن و بيان داشتن احكام آن .\r\n[ 5 
  ] خرد ديگران ، و گفته‌اند خرد او به هنگام مرگ .\r\nخطبهء 121\r\n[ 1 
  ] لا تنقش الشّوكة بالشّوكة فانّ ضلعها معها : مثلى است براى كسى كه بخواهد عليه كسى ، از خويشاوند او يا هم مشرب او يارى خواهد .\r\n[ 2 
  ] جهالت .\r\n[ 3 
  ] آب معرفت .\r\n[ 4 
  ] انتظار بريم .\r\n","description":"","footnote":"","page_name":" 480 ","page_number":510},
  {"content":"\r\nخطبهء 122\r\n[ 1 
  ] رجوع كنيد به خطبهء پنجاه و ششم : و لقد كنّا مع رسول اللَّه ( ص ) .\r\nخطبهء 124\r\n[ 1 
  ] هنگامى كه نيزهء دشمن فرود مىآيد . اين سو و آن سو برويد .\r\n[ 2 
  ] ابن ميثم ، و به پيروى از او بعض مترجمان فارسى اين فقره را به خلاف معنى كرده‌اند و چنان پنداشته‌اند كه دستور امام نيزه زدن است ، نه خود را از آسيب نيزه نگاهداشتن ، حالى كه ظاهر جمله‌ها بر خلاف اين پندار است ، و حقّ چنان است كه ابن ابى الحديد معنى كرده . نيز در لسان العرب است : الطَّعنة تمور ، گاهى كه بن نيزه اين سو آن سو گردد .\r\n[ 3 
  ] آهيختن : كشيدن .\r\n[ 4 
  ] اشارت است به آيه 31 سورهء محمّد ، * ( وَلَنَبْلُوَنَّكُمْ حَتَّى نَعْلَمَ الْمُجاهِدِينَ مِنْكُمْ وَالصَّابِرِينَ وَنَبْلُوَا أَخْبارَكُمْ ) * .\r\n[ 5 
  ] اين بيت از شاعرى اسدى مؤيّد گفتهء رضى است :\r\n\r\nأبا حكم هل أنت عمّ مجالد\r\nو سيّد أهل الأبطح المتناحر\r\n\r\n( لسان العرب ، ذيل نحر )\r\nخطبهء 125\r\n[ 1 
  ] شايد اشارت بدين آيه است : * ( « وَإِذا دُعُوا إِلَى الله وَرَسُولِه لِيَحْكُمَ بَيْنَهُمْ إِذا فَرِيقٌ مِنْهُمْ مُعْرِضُونَ ) * . ( نور : 48 ) .\r\n[ 2 
  ] نساء : 59 .\r\n[ 3 
  ] اولى در عربى صفت تفضيلى است ولى در زبان فارسى ، صفت مطلق است .\r\n« هلاك من اولىتر است ، از خون بيگناهى ريختن . » ( سعدى ، گلستان ) .\r\nخطبهء 126\r\n[ 1 
  ] ما سمر سمير : روز و شب .\r\nخطبهء 127\r\n[ 1 
  ] مرد زندار ، و زن شوهردار محصنه است .\r\n[ 2 
  ] مرد بى زن ، و زن بى شوهر ، غير محصنه ، نامحصنه است .\r\n","description":"","footnote":"","page_name":" 481 ","page_number":511},
  {"content":"\r\n[ 3 
  ] آنچه از غنيمت نصيب او مىگرديد . براى آگاهى از تفصيل بيشتر و رأى فقيهان شيعه در بارهء فيئى بايد به كتابهاى فقه رجوع كرد .\r\n[ 4 
  ] خوارج را عقيدت بر اين بود كه هر كس گناه كرد كافر است ، و هر كه كافر شد از ملت اسلام بيرون است . البته فرقه‌هايى از خوارج كه سالها پس از اين دسته پديد شدند ، با آنان در اين نظر هماهنگ نبودند .\r\n[ 5 
  ] چنان كه ظاهر عبارت نشان مىدهد از « شعار » مقصود گفتهء خوارج است كه :\r\n« داورى جز از آن خدا نيست » . ليكن ابن ابى الحديد نويسد : شعار خوارج آن بود كه موى ميان سر را مىتراشيدند . و ابن ميثم گويد مقصود از شعار ، برون رفتن از جماعت است .\r\nخطبهء 128\r\n[ 1 
  ] سكك جمع سكه ، به معنى كوچه و جاده ، هر دو است ، لكن با قرينه‌هاى بعد ظاهر است كه مقصود از آن كوچه‌هاى داخل شهر است نه جاده‌هاى برون شهر .\r\n[ 2 
  ] اجنحه جمع جناح است ، در لغت به معنى بال . بعضى مترجمان آن را « كنگره » ترجمه كرده‌اند ولى « سايبان » دقيقتر است ، و آن پيش آمدگى است كه در عربى متداول عراق « شناشير » مىگويند .\r\n[ 3 
  ] عبده ، پس از نقل عبارت قاموس آن را نارسا دانسته ، و گويد بهتر آن است كه مطرّقه را به معنى « طراق » بسته بگيريم . و « طراق » پوستى است . كه براندازهء سپر برند و بدان ببندند . و ظاهرا « مطرّقه » كنايت از چين خورده و خشن است .\r\n[ 4 
  ] زخمى .\r\n[ 5 
  ] لقمان : 34 .\r\nخطبهء 130\r\n[ 1 
  ] ربذه ، جايى است نزديك مدينه ، عثمان پسر عفان به خاطر خرده‌هايى كه ابو ذر در مصرف بيت المال بر او مىگرفت ، و او را خوش نمىافتاد ، وى را بدان موضع تبعيد كرد .\r\n[ 2 
  ] دين .\r\n[ 3 
  ] ستمكارى .\r\n[ 4 
  ] برون شو : مخرج ، جاى برون شدن .\r\nخطبهء 132\r\n[ 1 
  ] حادى : آن كه آواز خواند تا شتران به شتاب راه روند .\r\n","description":"","footnote":"","page_name":" 482 ","page_number":512},
  {"content":"\r\nخطبهء 133\r\n[ 1 
  ]\r\n\r\nگو نظر باز كن و خلقت نارنج ببين\r\nاى كه باور نكنى « فى الشّجر الأخضر نار »\r\n\r\n[ 2 
  ] اكل : رزق .\r\n[ 3 
  ] تنازع من الالسن ، آنكه در جاهليت گروهى « بت » و گروهى « آفتاب » و گروهى ديگر چيزها را مىپرستيدند ( ابن ابى الحديد ) .\r\n[ 4 
  ] مصداق گفتار ، اهل دنيايند كه زندگانى اين جهان را غايت آرزو بينند ، و بر حيات دنيا چيزى نگزينند ، امّا صالحان نه چنينند ، كه فرمود : « آسايش را جز پس از مرگ نمىبينم » .\r\n[ 5 
  ] چنان كه ابن ابى الحديد نوشته است ، اين فقره دنبال عبارت پيشين نيست ، ظاهرا گفتارى است در توصيف سخنى از رسول خدا ( ص ) ، و توان آن را با فقرهء پيشين مربوط كرد بدينسان : « و آنچه سيرى نيارد به منزلهء سخن حكمت است » .\r\n[ 6 
  ] * ( يُؤْتِي الْحِكْمَةَ مَنْ يَشاءُ وَمَنْ يُؤْتَ الْحِكْمَةَ ) * . ( بقره : 269 ) .\r\nخطبهء 134\r\n[ 1 
  ] روميان .\r\nخطبهء 135\r\n[ 1 
  ] أخنس از منافقان بود . در فتح مكَّه مسلمان شد ، و در غزوهء حنين در شمار « مؤلَّفة قلوبهم » پيامبر از غنيمتها به او داد .\r\n[ 2 
  ] به تعبير رايج : من از پس او بر مىآيم . من او را بسنده هستم .\r\n[ 3 
  ] كسى كه فرزندى نرينه از او نماند ، و مغيره فرزندى بنام نبود ، و بود او چون نبود مىنمود .\r\n[ 4 
  ] ابعد اللَّه نواك يا ابعد اللَّه نوءك ، نفرين است عرب را : روى خير نبينى ، خدا تو را خير ندهد .\r\n[ 5 
  ] لا ابقى اللَّه عليك : لا رعاك و لا رحمك ( ابن ميثم ) .\r\nخطبهء 137\r\n[ 1 
  ] واگذاردن امام ( ع ) و سر پيچى از آنچه اجماع مسلمانان بر آن بود .\r\n[ 2 
  ] خون عثمان .\r\n[ 3 
  ] « حما » گل تيره و بد بو ، و « حمه » به معنى زهر عقرب است و اين تعبيرى است در\r\n","description":"","footnote":"","page_name":" 483 ","page_number":513},
  {"content":"\r\nعرب كه خلاف و فساد را به عقرب همانند كنند ( ابن ابى الحديد ) ، و بعضى « حم » خوانده‌اند كه معنى خويشاوند زن است ، ولى جمله‌هاى بعد با « حما » مناسبتر مىنمايد .\r\n[ 4 
  ] رجوع كنيد به خطبهء دهم .\r\n[ 5 
  ] عوذ ، جمع « عائذ » : نوزائيده ( از اسب و شتر . . . ) مطافيل ، جمع « مطفل » ماده شتر با بچّه .\r\nخطبهء 138\r\n[ 1 
  ] اشارت است به مهدى ( عج ) .\r\n[ 2 
  ] نمودن : نشان دادن .\r\n[ 3 
  ] مقصود امام مهدى ( عج ) است .\r\n[ 4 
  ] أفاليذ جمع فلذ ، و أفاليذ كبد : پاره‌هاى جگر است كه در اينجا استعاره از گنجينه‌هاى زير زمين است .\r\n[ 5 
  ] رجوع به خطبهء صد و يكم شود .\r\n[ 6 
  ] گفته‌اند اشارت به پايان دورهء امويان است و روى كار آمدن عباسيان ، ولى به نظر مىرسد اشارت به ظهور مهدى ( عج ) است .\r\nخطبهء 139\r\n[ 1 
  ] چنان كه ابن ابى الحديد گويد ، امام اين سخنان را به حاضران در « شورى » فرموده است .\r\nخطبهء 140\r\n[ 1 
  ] حقّ جلّ و علا مىبيند و مىپوشد ، و همسايه نمىبيند و مىخروشد ( سعدى ، گلستان ) .\r\nخطبهء 141\r\n[ 1 
  ] برداشتن : بالا بردن .\r\nخطبهء 142\r\n[ 1 
  ] فريب دشمن مخور ! و غرور مداح مخر ! كه اين دام زرق نهاده است و آن دامن طمع\r\n","description":"","footnote":"","page_name":" 484 ","page_number":514},
  {"content":"\r\nگشاده . احمق را ستايش خوش آيد ، چون لاشه كه در كعبش دمى ، فربه نمايد ( سعدى ، گلستان ) .\r\nخطبهء 143\r\n[ 1 
  ] * ( وَلَنَبْلُوَنَّكُمْ بِشَيْءٍ مِنَ الْخَوْفِ وَالْجُوعِ وَنَقْصٍ مِنَ الأَمْوالِ وَالأَنْفُسِ وَالثَّمَراتِ وَبَشِّرِ الصَّابِرِينَ ) * . ( بقره : 155 )\r\n[ 2 
  ] از پروردگار خود آمرزش بخواهيد كه او فراوان آمرزنده است ، باران را از آسمان بر شما پيوسته مىدارد . و شما را به خواسته‌ها و فرزندان يارى مىدهد . ( نوح : 10 - 12 ) .\r\n[ 3 
  ] رجوع شود به خطبهء صد و پانزده .\r\nخطبهء 144\r\n[ 1 
  ] * ( الَّذِي خَلَقَ الْمَوْتَ وَالْحَياةَ لِيَبْلُوَكُمْ أَيُّكُمْ أَحْسَنُ عَمَلًا وَهُوَ الْعَزِيزُ الْغَفُورُ ) * ( ملك : 2 ) .\r\nخطبهء 145\r\n[ 1 
  ] گزاردن ، صرف كردن .\r\n[ 2 
  ] شارحان در توجيه اين جملهء تأويلها كرده‌اند كه برخى دور از ظاهر لفظ است .\r\n[ 3 
  ] اشارت است به باليدن نوجوانان ، و مردن سالمندان در هر خاندان .\r\n[ 4 
  ] سنتى است كه از زمان رسول خدا ( ص ) بود ، و مسلمانان بر طبق آن رفتار كرده‌اند .\r\nخطبهء 146\r\n[ 1 
  ] جنگهاى اسلامى .\r\nخطبهء 147\r\n[ 1 
  ] امامان و ياران خاصّ آنان .\r\n[ 2 
  ] مرگ .\r\n[ 3 
  ] گويا اين سخن اشارت است به شناختن اهل ضلالت و بيزارى جستن از آنان كه از فروع مذهب اماميه است .\r\n[ 4 
  ] به جاى آوردن : شناختن .\r\n","description":"","footnote":"","page_name":" 485 ","page_number":515},
  {"content":"\r\nخطبهء 148\r\n[ 1 
  ] طلحه و زبير .\r\n[ 2 
  ] خلافت .\r\nخطبهء 149\r\n[ 1 
  ] مرگ ، زمان به شهادت رسيدن او .\r\n[ 2 
  ] اگر از اين ضربت برهم .\r\n[ 3 
  ] اطراف بدن : دستهاست و پاها و سر و گردن .\r\nخطبهء 150\r\n[ 1 
  ] عترت پيامبر ( ص ) را كه به پيروى آنان مأمور بودند ، رها كردند و در پى اين و آن افتادند .\r\n[ 2 
  ] گويا اشارتى است به ظهور مهدى ( عج ) .\r\n[ 3 
  ] مقصود بندگان خاص است كه روزگار فتنه ايمان خود را نگاهداشتند .\r\n[ 4 
  ] كنار گذاردن وصىّ پيامبر ( ص ) ، و توسل به سنّتهاى جاهلى در گزيدن زمامدار .\r\n[ 5 
  ] خويشاوند پيغمبر .\r\n[ 6 
  ] نقل خلافت از خاندان رسول ( ص ) به ديگران .\r\nخطبهء 151\r\n[ 1 
  ] ميلهء آسيا سنگ راست بودن ، در تداول عاميانه : ميخ آن محكم شود .\r\n[ 2 
  ] اشاره است به دولت بنى اميه و عباسيان .\r\n[ 3 
  ] در تداول : همهء آنها سر و ته يك كرباسند .\r\n[ 4 
  ] به دندان خاييدن : بد كسى را گفتن .\r\n[ 5 
  ] خشك .\r\n[ 6 
  ] با سينهء اسب ساييدن : خرد كردن ، له كردن .\r\n[ 7 
  ] فتنه جويان ، مردم ساده را فريب دهند .\r\nخطبهء 152\r\n[ 1 
  ] * ( الَّذِينَ إِذا أَصابَتْهُمْ مُصِيبَةٌ قالُوا إِنَّا ) * . ( بقره : 156 ) * ( كُلُّ مَنْ عَلَيْها فانٍ ، وَيَبْقى وَجْه رَبِّكَ ) * .\r\n( رحمان : 26 و 27 ) * ( إِنَّ إِلى رَبِّكَ الرُّجْعى ) * ( علق : 8 ) .\r\n","description":"","footnote":"","page_name":" 486 ","page_number":516},
  {"content":"\r\n[ 2 
  ] صفتهاى پروردگار ذاتى است و نيازى به متعلَّق خارجى ندارد .\r\n[ 3 
  ] اين خطبه را پس از بيعت مردم با او ، القاء فرموده است .\r\nخطبهء 153\r\n[ 1 
  ] پروردگار جلّ و علا . يا رسول او\r\n[ 2 
  ] آخرت .\r\n[ 3 
  ] دنيا .\r\n[ 4 
  ] ترجمه لفظ به لفظ : بترس ! بترس !\r\n[ 5 
  ] تحت اللفظى : بكوش .\r\n[ 6 
  ] فاطر : 14 .\r\n[ 7 
  ] در نسخهء عبده به جاى « يعر » ، « يقر » و در ديگر نسخه‌ها « يعر » است .\r\n[ 8 
  ] سخن چينى كند .\r\nخطبهء 154\r\n[ 1 
  ] پيامبر ( ص ) .\r\n[ 2 
  ] امام عليه السلام\r\n[ 3 
  ] تحت اللفظى ، پيراهن كه به تن چسبد .\r\n[ 4 
  ] مشهور .\r\n[ 5 
  ] تحت اللفظى ، آيتهاى بلند معنى « قرآن » در بارهء آنان نازل شد .\r\n[ 6 
  ] و به خدا باز مىگرديم و همه از خدائيم .\r\n[ 7 
  ] بپايد : بنگرد .\r\n[ 8 
  ] مؤمنى كه گناه خرد كند .\r\n[ 9 
  ] كار نيكى كه از فاسقى سرزند .\r\nخطبهء 155\r\n[ 1 
  ] انحسار ، به معنى برهنه شدن ، مقنعه يا سر بند از سر باز كردن ، و رخت از تن برافكندن است ، عبده آن را به معنى انقطاع گرفته و درست نيست . استحسار به معنى كند شدن و ماندن آمده است .\r\nرخت انداختن : ماندن ، كند شدن .\r\n[ 2 
  ] شبيه : طرح ، نمونه .\r\n[ 3 
  ] نى ، هر لؤلؤ ميان تهى نى مانند .\r\n","description":"","footnote":"","page_name":" 487 ","page_number":517},
  {"content":"\r\n[ 4 
  ] تهى است .\r\nخطبهء 156\r\n[ 1 
  ] ظهور فتنه‌ها .\r\n[ 2 
  ] عايشه .\r\n[ 3 
  ] گداختن .\r\n[ 4 
  ] كردار نيك نشانهء داشتن ايمان است ، و آن كه ايمان دارد توان ايمان او را دليل گرفت كه كردارش هم نيكوست .\r\n[ 5 
  ] آخرت را در دنيا با ايمان و كار نيك توان به دست آورد .\r\n[ 6 
  ] وصف آخرت است و چون آيندهء مسلَّم است به لفظ گذشته بيان شده .\r\n[ 7 
  ] تحت اللفظى : از خلقهاى پروردگارند . پروردگار جز به معروف امر و جز از منكر نهى نمىكند ، بندگان نيز بايد اين دو صفت را خوى خود قرار دهند .\r\n[ 8 
  ] ترك امر به معروف و نهى از منكر در بسيار كسان به خاطر بيم جان و يا ترس از بريدن نان است . امام مىفرمايد : اجراى اين دو واجب اثرى در هيچيك از اين دو كار ندارد .\r\n[ 9 
  ] آزمايش .\r\n[ 10 
  ] آيا مردم پندارند كه واگذاشته شوند همين كه گويند ايمان آورديم ، حالى كه آزمايش نشده‌اند . ( عنكبوت : 2 ) .\r\nخطبهء 157\r\n[ 1 
  ] نام خدا معمولا با كلمهء « الحمد » به خاطر مىرسد ، و ابن ابى الحديد گفته است مقصود از « ذكر » ، قرآن است كه بعض سوره‌هاى آن با الحمد شروع مىشود .\r\n[ 2 
  ] « امور » ، بلاهاى روزگار مقصود است و مصيبتها را به موجهاى لشكر همانند كرده كه پرچمهاى آن پى يكديگر مىرسد .\r\n[ 3 
  ] ترجمه لفظ به لفظ : نيش .\r\nخطبهء 158\r\n[ 1 
  ] امامت .\r\n[ 2 
  ] احتمالا اشارت است به معاويه پسر يزيد كه از خلافت كناره گرفت ، و پدر و جدّ خود را زشت گفت ، و پس از او تيرهء سفيانى به خلافت نرسيد و مروانيان كار خلافت را\r\n","description":"","footnote":"","page_name":" 488 ","page_number":518},
  {"content":"\r\nبه دست گرفتند .\r\nخطبهء 160\r\n[ 1 
  ] در دعاى رسول اكرم ( ص ) است : « الحمد للَّه ملء سمائه و أرضه » .\r\n[ 2 
  ] مأخوذ از سورهء بقره : 255 .\r\n[ 3 
  ] چون جسم نيست .\r\n[ 4 
  ] مأخوذ از آيهء 41 سورهء رحمان .\r\n[ 5 
  ] بنده .\r\n[ 6 
  ] ترجمهء لفظ به لفظ : از شيردادنش ( پستانش ) بريده شد .\r\n[ 7 
  ] ترجمهء لفظ به لفظ : از او گرفته شد .\r\n[ 8 
  ] قصص : 24 .\r\n[ 9 
  ] جايى نداشت كه آن را پناه گيرد .\r\n[ 10 
  ] ريحان : هر گياه خوشبو .\r\n[ 11 
  ] خاصة الرجل ، نزديكان و خويشان او ، عبده « خاصه » را با تكلَّف لغوى صفت شخص پيامبر گرفته و بعض مترجمان از او پيروى كرده‌اند .\r\n[ 12 
  ] چون پيامبر آخر زمان است ، و پس از او پيامبرى نيست .\r\n[ 13 
  ] ترجمه لفظ به لفظ : شكم او فرو رفته بود .\r\n[ 14 
  ] « امثال و حكم » ج 2 ص ، از ملا تجلى . ترجمهء لفظ به لفظ مثل عربى :\r\n« بامدادان ، مردم ، شبروان را مىستايند » .\r\nخطبهء 161\r\n[ 1 
  ] همهء مردم از بركت آل محمد ( ص ) بهره‌مندند .\r\n[ 2 
  ] پروردگار .\r\n[ 3 
  ] از دنيا ترساند ، و به آخرت خواهان گرداند .\r\nخطبهء 162\r\n[ 1 
  ] وضين ، تنگ كجاوه است و چون سست و نا استوار بود آن كه در كجاوه نشسته از اين سو به آن سو افتد .\r\n[ 2 
  ] زينب ، دختر جحش ، زن رسول اكرم ( ص ) از بنى اسد بود .\r\n[ 3 
  ] خود و خاندان پيامبر ( ص ) ، رجوع كنيد به نامهء امام به عثمان بن حنيف در فصل نامه‌ها .\r\n","description":"","footnote":"","page_name":" 489 ","page_number":519},
  {"content":"\r\n[ 4 
  ] مصراع نخست از بيت إمرؤ القيس است و مصراع دوّم آن اين است : « و لكن حديثا ما حديث الرّواحل » ، و داستان چنين است كه إمرؤ القيس بر مردى به نام طريف از بنى جديله در آمد ، وى مقدم او را گرامى داشت . پس ، از نزد او به سوى خالد پسر سدوس رفت . بنى جديله بر او غارت بردند و شتران وى را ربودند . امرؤ القيس به مهماندار خود شكايت برد . خالد ، شتران امرؤ القيس را برداشت و در پى غارتگران رفت ، و چون بدانها رسيد گفت : چرا بر كسى كه در پناه من بود غارت برده‌ايد ؟ گفتند : او در پناه تو نيست . گفت : چرا ؟ و اينك شتران او . غارتگران گفتند : اين شتران از اوست ؟\r\nگفت : آرى ، پس شتران را هم از او گرفتند .\r\n[ 5 
  ] مبالغت است در تعجب چنان كه ابن هانى گفته است : « فعجبت حتّى كدت لا أتعجّب » .\r\n[ 6 
  ] خلافت را از خاندان پيامبر بگيرند .\r\n[ 7 
  ] مردم را از علوم آل محمد ( ص ) محروم سازند .\r\n[ 8 
  ] ترجمهء لفظ به لفظ : و به و با آلوده كردند .\r\n[ 9 
  ] فاطر : 8 .\r\nخطبهء 163\r\n[ 1 
  ] آن كه نه حدّى دارد و نه در جهتى است تنها خداى يكتاست .\r\n[ 2 
  ] فرا گرفته شدن : احاطه شدن .\r\n[ 3 
  ] به طور طبيعى كسى كه در بيابانى مىرود ، چون ديده بدوزد نخست پشته‌ها را خواهد ديد كه از زمين برجسته است .\r\n[ 4 
  ] چنان كه بعض متكلَّمان اسلامى در بارهء ثابتات ازليّه گويند ، و يا آنچه بعضى دانشمندان يونانى گفته‌اند .\r\n[ 5 
  ] فقره‌ها ناظر است به آيه‌هاى 13 مؤمنون ، و 20 - 21 مرسلات .\r\nخطبهء 164\r\n[ 1 
  ] عثمان شوى رقيه و پس از او شوى ام كلثوم ، دختران پيمبر ( ص ) بوده .\r\n[ 2 
  ] نزد تو حاضرند از ايشان رضايت بخواه .\r\nخطبهء 165\r\n[ 1 
  ] انسان ، حيوانات و جمادات .\r\n","description":"","footnote":"","page_name":" 490 ","page_number":520},
  {"content":"\r\n[ 2 
  ] رضى ( ره ) « دارى » را منسوب به « دارين » كه شهركى است بر ساحل دريا ، گرفته و هر چند « دارى » بدين معنى آمده ، ليكن يكى از معنيهاى آن ملاح است كه بادبان را نگاه دارد . ( « لسان العرب » ، ذيل دور ) .\r\n[ 3 
  ] استعاره از خرما .\r\nخطبهء 166\r\n[ 1 
  ] شتر مرغ و يا سنگخواره ، در ريگستان گودالى كند و در آن تخم نهد ، و گاه مارى در چنين گودالها تخم گذارد ، چون تخم سنگخواره با مار همانند است ، اگر كسى بر آن بگذرد در تشخيص عاجز ماند . بدان جهت ، اگر آن را بشكند ، بود كه تخم مرغى را شكسته باشد و گناهى مرتكب شده ، و اگر آن را رها سازد ، بود كه تخم از آن مارى باشد و چون برآيد مردمان را آسيب رساند .\r\n[ 2 
  ] اشارت است به پراكندگيهاى فكرى و مذهبى كه از ربع دوّم نيمهء نخست سدهء اوّل هجرى پديد شد ، و كار بدانجا كشيد كه حكم اسلامى به سيرت عصر جاهلى مبدّل گرديد .\r\n[ 3 
  ] اشارت است به آيهء 16 سورهء سبا ، روان شدن سيل در كشور سبا و شكستن سدّ معروف آن سرزمين « مأرب » و ويران شدن باغستانهاى آن و رجوع شود به خطبهء 97 حاشيهء 1 .\r\nخطبهء 167\r\n[ 1 
  ] عبده ، امر عامه را اصلاح كار عموم معنى كرده ، و بعضى مترجمان فارسى از او پيروى كرده‌اند . و اين استنباطى است نادرست ( به ابن ابى الحديد و ابن ميثم مراجعه شود ) .\r\n[ 2 
  ] رجوع به خطبهء 21 شود .\r\nخطبهء 168\r\n[ 1 
  ] خونخواهى عثمان .\r\n[ 2 
  ] سنايى ، حديقة الحقيقة ص 453 .\r\nخطبهء 169\r\n[ 1 
  ] حكومت حقّهء خود آن حضرت .\r\n[ 2 
  ] ظاهرا امويان ، سپس عباسيان .\r\n","description":"","footnote":"","page_name":" 491 ","page_number":521},
  {"content":"\r\n[ 3 
  ] جدايى طلبان چون طلحه و زبير .\r\n[ 4 
  ] به هم زدن بيعت امام و گذاردن كار به عهدهء شورايى ديگر .\r\n[ 5 
  ] حكومت .\r\nخطبهء 172\r\n[ 1 
  ] اين مرد سعد ابى وقاص بود ، و گفتگو در روزهاى شور است ، و گفته‌اند گفتگو در سقيفه روى داده و گوينده ابو عبيدهء جراح بوده است ، اما امير المؤمنين ( ع ) در آن روز در خانهء رسول خدا به شستشوى او مشغول بود . در اين صورت بايد روزهايى پس از اجتماع سقيفه باشد .\r\n[ 2 
  ] گفتند فضيلت تو را مىپذيريم ، ليكن كارى است شده ! و تو راست كه از حقّت چشم بپوشى !\r\n[ 3 
  ] اگر براى كشتن سپاهيان كه بدان شهر در آمدند بهانه‌اى دارند ، مردم بيگناه را چرا كشتند .\r\nخطبهء 173\r\n[ 1 
  ] خنين : گريستن يا خنديدن از راه بينى .\r\nخطبهء 174\r\n[ 1 
  ] تجرّد للأمر ، كوشش كرد در كار ، و به هيچ كار ديگر نپرداخت .\r\n[ 2 
  ] نمودن : ديده شدن .\r\n[ 3 
  ] أجلبوا عليه : يا اجلبوا فيه اذا تجمّعوا « لسان العرب » .\r\n[ 4 
  ] سرباز زدن كسى از بيعت ، پس از آنكه آن را پذيرفته است . چنين چيز تا آن تاريخ در ميان مسلمانان سابقه نداشت . و أمر « أوفوا بالعقود » ، به هم زدن بيعت و خروج بر امام زمان را بى كيفر نمىگذاشت .\r\n[ 5 
  ] نظير آنچه زبير گفت : من با دستم با على بيعت كردم و به دلم منكر بودم ( رجوع به خطبهء هشتم شود ) .\r\nخطبهء 175\r\n[ 1 
  ] چنان پندارد كه هميشه در اين نعمت است .\r\n","description":"","footnote":"","page_name":" 492 ","page_number":522},
  {"content":"\r\nخطبهء 176\r\n[ 1 
  ] اعذر فلان فلانا : لم يبق له موضعا للعذر .\r\n[ 2 
  ] تقويض ، كشيدن ستون خيمه است ، تقويض بنا ، درهم شكستن آن است چنان كه فرو ريزد .\r\n[ 3 
  ] زشتى او را باز گويد .\r\n[ 4 
  ] ضامن .\r\n[ 5 
  ] فصّلت : 30 .\r\n[ 6 
  ] حكم خدا را با گذشت زمان دگرگون نمىكند .\r\n[ 7 
  ] نقصان خرد بر او چيره شود ، چنان كه گويى راه راست را به روى او بسته‌اند ، و جز كج انديشى كارى از او ساخته نيست .\r\n[ 8 
  ] * ( وَإِذْ قالَ لُقْمانُ ) * ( سورهء لقمان آيه 13 ) .\r\n[ 9 
  ] نساء 48 .\r\nخطبهء 178\r\n[ 1 
  ] يا رستن : توانستن .\r\n[ 2 
  ] * ( وَعِنْدَه مَفاتِحُ الْغَيْبِ لا يَعْلَمُها إِلَّا ) * . ( انعام : 59 ) .\r\n[ 3 
  ] مأخوذ است از آيهء 6 - 7 سورهء قارعه : * ( فَأَمَّا مَنْ ثَقُلَتْ مَوازِينُه فَهُوَ فِي عِيشَةٍ راضِيَةٍ ) * ( هر كه را ترازوى كارهاى نيك ، سنگين بار است ، او در زندگانى خوشگوار است ) .\r\n[ 4 
  ] گفته‌اند امام اين خطبه را در آغاز خلافت خوانده است ، و هر چند ظاهر اين فقره با آنچه گويند موافق است ، امّا فقره‌هاى بعد نشان مىدهد ، كه بايد اين خطبه پس از رأى داوران در « دومة الجندل » خوانده شده باشد .\r\n[ 5 
  ] اتفاق كلمه ، و پيروزى بر شاميان .\r\nخطبهء 179\r\n[ 1 
  ] لمس كردن و جدا بودن ( در مكان ) از مختصّات جسمهاى مادّى است . نسبت دورى و نزديكى پروردگار به آفريده‌هاى خود نسبت برترى علَّت به معلول و كامل به ناقص است ، كه معلول در رتبهء علَّت نيست امّا علَّت با معلول هست ، و هيچگاه از او جدا نيست .\r\nخطبهء 180\r\n[ 1 
  ] * ( وَكُنَّا نَخُوضُ مَعَ الْخائِضِينَ ) * ( مدّثر : 45 ) .\r\n","description":"","footnote":"","page_name":" 493 ","page_number":523},
  {"content":"\r\n[ 2 
  ] تحت اللفظى : غير شما را پدر مباد . جاى ديگر ( شما را پدر مباد ) ، و اين نفرينى است . در اين مورد امام خطاب را متوجّه غير حاضران كرده است تا در تعبير لطفى باشد .\r\n[ 3 
  ] در نسخه‌هاى ديگر « ما تنتظرون بنصركم ربّكم .\r\n[ 4 
  ] اين جمله نفرين است ، نه نمودن وضع آينده .\r\n[ 5 
  ] معاويه بخشش بسيار مىكرد ، امّا به سران قبيله‌ها . و مردم عادى از او بهره‌اى نداشتند . اين شعر ظاهرا زبان حال همان مردم است :\r\n\r\nمعاوى انّنا بشر فأسجح\r\nفلسنا بالجبال و لا الحديدا\r\n\r\nيعنى ، معاويه به ما ببخش ، ما انسانيم كوه و آهن نيستيم .\r\nخطبهء 181\r\n[ 1 
  ] رجوع شود به آيهء 48 سورهء انفال .\r\nخطبهء 182\r\n[ 1 
  ] نوف پسر فضاله از بنى بكال ، كه تيره‌اى هستند از حمير و بعضى به فتح باء و به تشديد كاف خوانده‌اند .\r\n[ 2 
  ] جعده ، خواهرزادهء امير المؤمنين على عليه السّلام و مادر او امّ هانى دختر ابو طالب است ، وى از جانب امام حكومت خراسان را يافت . اندكى از حالات او را در كتاب زندگانى على بن الحسين ( ع ) نوشته‌ام .\r\n[ 3 
  ] لفظ به لفظ : سود .\r\n[ 4 
  ] * ( . . . رَفَعَ السَّماواتِ بِغَيْرِ عَمَدٍ تَرَوْنَها ) * ( رعد : 2 ) .\r\n[ 5 
  ] * ( . . . ثُمَّ اسْتَوى إِلَى السَّماءِ وَهِيَ دُخانٌ فَقالَ لَها وَلِلأَرْضِ ) * ( فصلت : 11 ) .\r\n[ 6 
  ] * ( . . . إِلَيْه يَصْعَدُ الْكَلِمُ الطَّيِّبُ وَالْعَمَلُ الصَّالِحُ يَرْفَعُه ) * ( فاطر : 10 ) .\r\n[ 7 
  ] سجى اللَّيل : سكن و دام .\r\n[ 8 
  ] نوء ، به دو معنى است يكى باران و ديگرى به معنى طلوع و غروب ستاره‌اى است كه منزل ماه است ، و براى معنى اصطلاحى « إنواء » و ارتباط آن به باران رجوع به « التفهيم لأوائل صناعة التنجيم » ابو ريحان بيرونى شود .\r\n[ 9 
  ] هر دل كه خدا را شناخت روشنى آن فزود ، و دلى كه از معرفت او محروم ماند ، هيچ برهانى او را راه ننمود .\r\n[ 10 
  ] « عمالقه » يا « عماليق » نامشان در « عهد عتيق » مكرّر آمده است . در سفر تكوين است كه « عماليق » از كنيز اليفاز كه تمناع نام داشت زاده شد . اين قوم با يهوديان\r\n","description":"","footnote":"","page_name":" 494 ","page_number":524},
  {"content":"\r\nدشمنى داشتند . جدعون آنان را شكست داد ، و داود نيز ، و سرانجام نابود شدند . در تاريخهاى اسلامى « عماليق » از نسل سام بن نوح ، و يا حام بن نوحاند . سرزمين آنان ميان كنعان و مصر ، در دشت سينا ، بوده است ، و بعضى گفته‌اند « عمالقه » طسم ، جديس و ثمودند .\r\n[ 11 
  ] « اصحاب الرّس » كه نام آنان در « قرآن كريم » ، سوره‌هاى « فرقان » و « ق » آمده است ، قومى بودند از ثمود كه در كنار چاهى به نام رسّ مىزيستند ، پيامبر خود را هلاك كردند . و گفته‌اند امّت شعيب بودند . و بعضى « رسّ » را رودارس گرفته‌اند .\r\n[ 12 
  ] عمّار پسر ياسر از مهاجران سابق در اسلام كه در جنگ صفين شهيد شد ، و رسول خدا در باره او فرمود تو را گروه ستمكار شهيد خواهند كرد .\r\n[ 13 
  ] ابو الهيثم ، مالك پسر تيهان انصارى ، صحابى بدرى و از كسانى است كه در عقبه حاضر شد و در صفّين شهيد گرديد .\r\n[ 14 
  ] خزيمة پسر ثابت انصارى در جنگ بدر و جنگهاى ديگر شركت داشت ، و در صفّين پس از عمّار ياسر شهيد شد . رسول خدا گواهى او را در حدّ گواهى دو تن دانست .\r\nچنان بود كه رسول خدا از عربى اسبى خريده بود عرب انكار كرد ، پيامبر فرمود :\r\n« خزيمه گواهى مىدهى ! » گفت : « نه ، ليكن دانستم كه تو اسب را خريده‌اى . تو را بدانچه از خدا آورده‌اى تصديق مىكنيم ، چگونه در اين معامله راستگو ندانيم » ، پيامبر فرمود : « گواهى تو ، گواهى دو مرد است » .\r\nخطبهء 183\r\n[ 1 
  ] لفظ به لفظ : تا سر پوش براى آنان از سر دنيا بردارند .\r\n[ 2 
  ] هجوم بردن ، ناگهان در آمدن . داخل شدن ، و در عبارت امام به معنى مجازى به كار رفته است .\r\n[ 3 
  ] مأخوذ از آيهء 3 سورهء طلاق .\r\n[ 4 
  ] مأخوذ از آيهء 38 سورهء رعد و ظاهرا مقصود از كتاب ، علم بارى عزّ اسمه است .\r\n[ 5 
  ] پاسخ بدانهاست كه از مساوات اسلامى آزرده بودند و زنده كردن سنّت رسول ( ص ) را نمىپذيرفتند ، و مىگفتند زمان دگرگون شده و بايد مصلحت وقت رعايت شود .\r\n[ 6 
  ] فلان به عين فلان ، يعنى پيش چشم اوست . و از اين مقوله است : * ( وَاصْنَعِ الْفُلْكَ بِأَعْيُنِنا ) * ( هود : 37 ) .\r\n[ 7 
  ] نواصى جمع ناصيه : موى پيشانى و اين تعبيرى است مجازى ، « ناصيتك بيده » يعنى : او بر تو قدرت دارد .\r\n","description":"","footnote":"","page_name":" 495 ","page_number":525},
  {"content":"\r\n[ 8 
  ] تقلَّبكم فى قبضته . يعنى تصرف شما در كارها با حكم اوست « ابن ابى الحديد » .\r\n[ 9 
  ] برون شو : مخرج .\r\n[ 10 
  ] اين تعبيرى است مجازى چنان كه در قرآن كريم است : * ( « وَاصْطَنَعْتُكَ لِنَفْسِي » ) * ( طه : 41 ) ، و مقصود از آن نماياندن درجهء اعلاى حرمت است .\r\n[ 11 
  ] رهقه ، فاجأه : ناگهان در آمد بر او .\r\n[ 12 
  ] * ( حَتَّى إِذا جاءَ أَحَدَهُمُ الْمَوْتُ قالَ رَبِّ ارْجِعُونِ ، لَعَلِّي أَعْمَلُ صالِحاً فِيما تَرَكْتُ ) * ( مؤمنون : 99 - 100 ) .\r\n[ 13 
  ] * ( فَإِنْ لَمْ تَفْعَلُوا وَلَنْ تَفْعَلُوا فَاتَّقُوا ) * ( بقرة : 24 ) .\r\n[ 14 
  ] فرشته‌اى كه بر دوزخ موكل است .\r\n[ 15 
  ] حطمه ، كسره أو أكله « ابن ابى الحديد » ، او باريدن : بلعيدن .\r\n[ 16 
  ] نوعى معامله است كه چيزى را به گروگان نزد كسى مىنهادند و از او وامى مىگرفتند ، اگر بدهكار به موعد وام را نمىپرداخت طلبكار گرويى را خود بر مىداشت .\r\nامام رسيدن مرگ را به گرفتن گروگان تشبيه كرده است .\r\n[ 17 
  ] محمد : 7 .\r\n[ 18 
  ] بقره : 245 .\r\n[ 19 
  ] ملك : 2 .\r\n[ 20 
  ] حديد : 21 .\r\nخطبهء 184\r\n[ 1 
  ] ابن ابى الحديد او را برج بن مسهر بن جلاس دانسته و نسبت او را تا يعرب بن قحطان بر شمرده ، ليكن ظاهرا آن برج ، جز اين برج است . آن برج بن مسهر ، شاعرى است جاهلى و مشهور ، و از معاصران حصين حمام . ابو تمام چند قطعه از او را در ( حماسه ) آورده است . اين برج مردى گمنام است و چندان كه جستجو كردم نشانى از او نيافتم .\r\n[ 2 
  ] شعار خوارج : « لا حكم الَّا للَّه » .\r\n[ 3 
  ] اثرم ، كسى است كه دندان پيشين او افتاده باشد ، و چنين كس فصيح سخن نتواند گفت .\r\n[ 4 
  ] شهرت نداشتى ، كسى تو را به حساب نمىآورد .\r\nخطبهء 185\r\n[ 1 
  ] خطبه‌هاى ترجمه شده - چنان كه در مقدمه آمده - بر اساس نسخهء فراهم آوردهء صبحى\r\n","description":"","footnote":"","page_name":" 496 ","page_number":526},
  {"content":"\r\nصالح است . امّا در « ابن ابى الحديد » و « ابن ميثم » و نيز در ترجمهء مرحوم فيض الاسلام ، پس از مكالمهء امام با برج بن مسهر ، خطبهء آن حضرت در پاسخ پرسش « همّام » آمده است ، كه در ترتيب ما آن خطبه پس از خطبهء « قاصعه » قرار گرفته است .\r\n[ 2 
  ] الشواهد : الحواس ، لأنّها تشهد ما تدرك .\r\n[ 3 
  ] هر حادثى را در پديد آمدن ، نياز به موجدى است قديم ، و گرنه دور و يا تسلسل لازم آيد .\r\n[ 4 
  ] نمودن : نشان دادن .\r\n[ 5 
  ] كلانى : تنومندى ، بزرگى .\r\n[ 6 
  ] هيئت : پيكر و نهاد « منتهى الارب » .\r\n[ 7 
  ] خنبيدن : جستن ، و در بعض ضبطها « صبّ » مشدّد آمده است به معنى افتادن .\r\nخطبهء 186\r\n[ 1 
  ] « كيف » يا « چگونگى » هيأتى است مستقرّ در محلّ ، كه در خود نه قابل قسمت كردن است و نه نسبت دادن ، چون رنگ و طعم و . . . ، چگونگى داشتن چيزى مخالف با يكتايى و مجرد بودن اوست .\r\n[ 2 
  ] پرداختن به چيزى ، تمام توجه خود را به دو معطوف داشتن است ، و آن كه براى بارى تعالى مثلى پندارد از هر جهت به دو توجه ندارد ، مانند كسى كه در نماز و يا عبادتهاى ديگر صورتى را در ذهن مجسم مىسازد ( العياذ باللَّه ) .\r\n[ 3 
  ] زيرا اشارت كردن به چيزى مستلزم آن است كه آنچه به دو اشارت شده محسوس و در جهت باشد و اين هر دو براى خدا محال است ، و در خطبهء نخست گذشت كه « و آن كه در جهتش نشاند محدودش انگارد » .\r\n[ 4 
  ] براى شناختن ذات چيزى بايد اجزاى تركيب كنندهء آن را دانست ، و هر چه مركب باشد به تركيب كننده نياز دارد ، و ساختهء ديگرى است .\r\n[ 5 
  ] اگر او را مركزى براى ادراك باشد يا از جانب اوست و يا از ديگرى . از ديگرى نتواند بود چه ادراكها را او آفريده ، و نيز در كمال خود به ديگرى محتاج گردد و اين محال است ، و اگر آفريده خود اوست اين نيز محال است چه اگر از كمالات بود ، پيش از آنكه آن را بيافريند ناقص بوده ، و اين نيز محال است ، و اگر از كمالات نبود و زايد بود آن نيز نتواند بود ، چرا كه آنچه بر كمال زيادت باشد نقصان است . ( تلخيص از ابن ميثم ) .\r\n[ 6 
  ] چه او مقارنه‌ها و مبدأ مقارنه‌ها را آفريده ، پس اگر او را مقارنى باشد ، لازم آيد كه او\r\n","description":"","footnote":"","page_name":" 497 ","page_number":527},
  {"content":"\r\nخالق خود و قرين خود بود .\r\n[ 7 
  ] زبان كوچك .\r\n[ 8 
  ] ردّى است بر آنان كه كلام خدا را قديم مىپنداشتند .\r\n[ 9 
  ] كوهها .\r\n[ 10 
  ] در بعضى نسخه‌ها بجاى اسداد ، اعداد آمده و از هر دو ضبط كوهها مقصود است .\r\n[ 11 
  ] رجوع شود به خطبهء صد و نهم ، آغاز خطبه .\r\n[ 12 
  ] يا رستن : توانستن .\r\n[ 13 
  ] مانستن همانند بودن .\r\nخطبهء 187\r\n[ 1 
  ] ياران امام به حقّ ، كه از ديدهء مردم نهانند ، و نزد خدا و امامان عيانند .\r\n[ 2 
  ] آنچه توانگران مىبخشند غالبا از مال حرام است ، امّا مستمندان از روى ناچارى مىگيرند تا زنده مانند ، بدين جهت گرفتن آن بر ايشان حلال بود .\r\nخطبهء 188\r\n[ 1 
  ] عمر كوتاه .\r\n[ 2 
  ] دنيا .\r\n[ 3 
  ] آخرت .\r\nخطبهء 189\r\n[ 1 
  ] از گمراهى دورى نمودن و به رستگارى روى آوردن .\r\n[ 2 
  ] « ما » در جملهء « ما كان للَّه فى اهل الارض حاجة » مصدريّه است . ابن ابى الحديد و ابن ميثم نيز بر اين قولند . امّا بعضى « ما » را « نافيه » گرفته‌اند : « خدا را در مردم زمين حاجتى نيست » و هرچند از نظر تركيب نحوى غريب مىنمايد ، لكن وجهى براى آن توان گفت .\r\n[ 3 
  ] مستضعف ، معذور است و آن كسى است كه از ناتوانى و يا به خاطر نادانى و يا دسترسى نداشتن ، حقيقت را نتواند شناخت ، و پيداست مردمى كه در عصر امام بودند و فرمودهء او را مىشنودند ، حجّت بر آنان تمام بود و مستضعف نبودند .\r\n","description":"","footnote":"","page_name":" 498 ","page_number":528},
  {"content":"\r\nخطبهء 190\r\n[ 1 
  ] نيرومند ، قوى .\r\n[ 2 
  ] « غمّ » وصف از « غمّ » : پوشاند ، مستور كرد ، در بعض نسخه‌ها ، عم : تاريك ، تيره .\r\n[ 3 
  ] زمر : 73 .\r\n[ 4 
  ] كردار نيك ، پرهيزگارى .\r\n[ 5 
  ] ابن ابى الحديد مخاطب اين سخنان را كسانى دانسته كه مىخواستند با خوارج پيكار كنند ، و ابن ميثم گويد خطاب متوجه كسانى است كه در عصر امام به حق به سر نمىبرند ( دوره‌هاى پس از شهادت امام ( ع ) ، ليكن ظاهر عبارت ، با توّجه به وضع اجتماعى آن سالها با اين دو توجيه سازگار نيست . در سالهاى آخر خلافت عثمان ، موالى ( مسلمانانى غير عرب كه خود را به يكى از قبيله‌ها بسته بودند ) از گوشه و كنار برخاستند و حقّ اجتماعى و دينى خويش را از بيت المال خواستند . مشاوران عثمان براى خاموش كردن آنان نظر دادند ، كه بايد آنان را براى جهاد به بيرون مرزها فرستاد .\r\nپيداست كه جهاد اسلامى نه چنين جهادى است . آنجا كه نيت گشودن سرزمين براى به دست آوردن مال باشد نه به خاطر گسترش كلمهء اسلام ، آن را جهاد به معنى حقيقى نتوان گرفت . دور نيست كه امام اين سخنان را در چنين روزها فرموده باشد .\r\nخطبهء 191\r\n[ 1 
  ] مقصود از امانتدار خداست .\r\n[ 2 
  ] نمودن ، نشان دادن .\r\n[ 3 
  ] روز رستاخيز .\r\n[ 4 
  ] سبا : 13 .\r\n[ 5 
  ] پاييدن : نگاهبان بودن .\r\n[ 6 
  ] « متصدّيه » را بعض مترجمان زن فريبندهء مردان معنى كرده‌اند و هر چند يكى از معناهاى اين كلمه همان است امّا سياق عبارت نشان مىدهد كه معنى مناسب ، نه آن است .\r\n[ 7 
  ] شوخى ، هزل .\r\n[ 8 
  ] بدان كه پيش از او مرده رسيده و از آن كه به جاست ، جدا مانده .\r\n[ 9 
  ] مجروح ، زخمى .\r\n[ 10 
  ] ص : 3 .\r\n[ 11 
  ] دخان : 29 .\r\n","description":"","footnote":"","page_name":" 499 ","page_number":529},
  {"content":"\r\nخطبهء 192\r\n[ 1 
  ] « قاصعه » خوار شمردن است ، و اين خطبه را بدين نام ناميده‌اند ، چون امام ( ع ) بزرگى فروشان را در آن خوار شمرده است ، و يا از قصع است ، به معنى بردن تشنگى ، چون شنوندهء اين خطبه تكبّر را از خود دور مىسازد ، چنان كه تشنه ، با نوشيدن آب تشنگى را .\r\n[ 2 
  ] حميّت ، رشك ، ننگ ، ناسنجيده از كسى ( خويشان و يا نزديكان ) ، پشتيبانى كردن * ( إِذْ جَعَلَ الَّذِينَ ، كَفَرُوا فِي ) * . ( فتح : 26 ) .\r\n[ 3 
  ] ص : 71 - 74 .\r\n[ 4 
  ] مأخوذ است از آيهء 64 اسراء .\r\n[ 5 
  ] سوفار ، جايى است از تير ، كه جلَّهء كمان را در آن نهند .\r\n[ 6 
  ] حجر : 39 .\r\n[ 7 
  ] * ( وَيَقْذِفُونَ بِالْغَيْبِ مِنْ مَكانٍ بَعِيدٍ ) * . ( سبا : 53 ) .\r\n[ 8 
  ] عبده : به ظن مصيب .\r\n[ 9 
  ] وسوسهء سينه‌ها .\r\n[ 10 
  ] پايمال كردند .\r\n[ 11 
  ] شارحان را در تفسير اين تعبير دو گونه نظر است : يكى اين كه از آسيب گلو بريدن و مهار بر زدن لشكريان شيطان بر آنان ، وسوسه و اغوا ( جراحتهاى معنوى ) مقصود است ، و ديگر اين كه وسوسهء شيطان سبب شد كه شما به هم در افتيد ، امام خود را مخالفت كنيد و با يكديگر بجنگيد .\r\n[ 12 
  ] سپاهيان شام ، پيروان معاويه .\r\n[ 13 
  ] گفت : اصل من آتش است و اصل آدم خاك .\r\n[ 14 
  ] گفت : من بدان كه از خاك آفريده است سجده نمىكنم .\r\n[ 15 
  ] گفت : فرزندان آدم را از راه به در خواهم كرد .\r\n[ 16 
  ] مأخوذ است از آيهء 64 سورهء اسراء .\r\n[ 17 
  ] نسبت اين آسيب به سپاهيان شيطان از آن روست كه وى آنان را بر انگيخته بود و به جان هم انداخته .\r\n[ 18 
  ] بر آغاليدن ، انگيختن .\r\n[ 19 
  ] چنان كه ابن ابى الحديد نوشته است : تعبير از برادر به پسر مادر ، به خاطر نشان دادن عاطفهء شديد مادرى است .\r\n[ 20 
  ] اشارت است به آيهء 32 سورهء مائده .\r\n","description":"","footnote":"","page_name":" 500 ","page_number":530},
  {"content":"\r\n[ 21 
  ] تحريك حميت در دلها .\r\n[ 22 
  ] اشارت است به آيهء 67 سورهء احزاب .\r\n[ 23 
  ] آنچه بر آن سوار شوند يا بار نهند .\r\n[ 24 
  ] مخض ، زدن دوغ است در مشك تا كرهء آن پديد شود و در بعض نسخه‌ها محّصهم .\r\n[ 25 
  ] مؤمنون : 55 و 56 .\r\n[ 26 
  ] قسمت اخير از زخرف : 53 .\r\n[ 27 
  ] جمع دده ، وحشى .\r\n[ 28 
  ] زيرا در اين صورت فروتنى بندگان از روى ترس و وحشت آنان بود ، نه به خاطر ايمان .\r\n[ 29 
  ] ظاهرشان ژنده است و حشمتشان در دل نشيند .\r\n[ 30 
  ] خانهء كعبه شرفها اللَّه .\r\n[ 31 
  ] ترجمهء لفظ به لفظ : ميوهء دلها به سوى آنها متمايل .\r\n[ 32 
  ] لا إله الا اللَّه .\r\n[ 33 
  ] خودبينى .\r\n[ 34 
  ] به هنگام سجده .\r\n[ 35 
  ] گندم ، جو ، خرما و مويز و طلا و نقره نيز .\r\n[ 36 
  ] شتر ، گاو ، گوسفند ، طلا و نقره .\r\n[ 37 
  ] سبا : 35 .\r\n[ 38 
  ] احلام را ابن ابى الحديد ، و به پيروى از او بعض مترجمان به معنى « خرد » گرفته‌اند . در فرموده‌هاى امام نيز كه از اين پيش گذشت ( رجوع كنيد به خطبهء 27 ) بدين معنى آمده ، ليكن ظاهر اين خطبه و نيز چنان كه ابن ميثم تصريح كند ( ج 4 . ص 93 ) « احلام » جمع حلم است ، به معنى « بردبارى » كه ملكه‌اى است تحت شجاعت .\r\n[ 39 
  ] * ( « وَلكِنَّ الْبِرَّ مَنِ اتَّقى » ) * ( بقره : 189 ) .\r\n[ 40 
  ] مبادا بدىاى كه آنان ديدند ، ببينيد .\r\n[ 41 
  ] تكليفهاى دشوار كه بر عهده‌شان بود .\r\n[ 42 
  ] * ( « لَقَدْ كانَ فِي قَصَصِهِمْ عِبْرَةٌ لأُولِي الأَلْبابِ » ) * . ( يوسف : 111 ) .\r\n[ 43 
  ] سرزمينهاى شام كه در تصرف امپراتوران روم بود .\r\n[ 44 
  ] ميان دجله و فرات كه ساسانيان بر آن حكومت داشتند .\r\n[ 45 
  ] گياهى است تلخ كه خاصيت دارويى دارد و دفع جانور روده و معده كند :\r\n\r\nعاقلان آب درمنه كى برند\r\nبر كنار چشمهء ماء معين\r\n\r\n( خاقانى )\r\n","description":"","footnote":"","page_name":" 501 ","page_number":531},
  {"content":"\r\n[ 46 
  ] رسول اكرم ( ص ) .\r\n[ 46 
  ] رسول اكرم ( ص ) .\r\n[ 47 
  ] اين دو جمله كنايت است ، معنى لفظ به لفظ چنين است « نه نيزهء آنان را به دست مىتوانستند سود و نه سنگ سختشان را خرد توانستند نمود . » و در فارسى دو كنايتى كه نوشتيم مناسب مىنمايد .\r\n[ 48 
  ] چميدن : راه رفتن ، خراميدن .\r\n[ 49 
  ] توزيدن : توختن خواستن .\r\n[ 50 
  ] ظاهرا اشارت است به پيمان برادرى ميان مهاجر و انصار ( عربهاى شمالى و جنوبى ) . رسول اكرم ( ص ) اندكى پس از آمدن به مدينه آن پيمان را ميان آنان بست و همگى را با هم متّحد و برادر فرمود .\r\n[ 51 
  ] طلحه و زبير و ياران آن دو .\r\n[ 52 
  ] معاويه و ياران او .\r\n[ 53 
  ] خوارج .\r\n[ 54 
  ] از شيطان ردهه ، چنان كه شارحان نوشته‌اند ، حرقوص پسر زهير مقصود است كه ذو الثديه لقب داشت . ردهه ، گوديى است در كوه كه آب در آن گرد آيد ، و گفته‌اند بلندى پشته امت ( « نهايه » ، ذيل رده ) . گويا فرمودهء امام اشارت است به حديثى بدين مضمون كه از طريق سعد پسر ابو وقاص روايت شده است : شيطان الردهه ، يحتدره ، يعنى : رجلا من بجيله ( « مسند » احمد بن حنبل ، تصحيح احمد محمد شاكر ، ج 3 ، ص 75 ، حديث ) كلمهء « يحتدر » در « مسند » چاپ سال ه . ق . ، و نيز در « معجم المفهرس » « يحتذر » ضبط شده ، ليكن مصّحح « مسند » آن را درست نمىداند ، و « يحتدر » را به معنى « يحدر » گرفته است : « فتادن از بالا به زير » و گويد حديث بدان صورت كه در « مسند » احمد آمده مختصر است و معنى آن روشن نيست ، و در « مجمع الزوائد » چنين است : « انه ( سعد ) سمع النبي و ذكر ذا الثّديه الذى يوجد مع اهل النهروان ، فقال شيطان الردهه يحتدره رجل من بجيله ، يقال له الاشهب ، او ابن الاشهب . علامة فى قوم ظلمه » بدين ترتيب سعد از رسول خدا ( ص ) شنيده است كه ذو الثديه شيطان گودال است و مردى از بجيله او را بر زمين مىافكند .\r\n[ 55 
  ] چنان كه ابن ميثم نوشته است ، چون لشكر على ( ع ) با سپاهيان خوارج روبرو گشتند ، بانگ در افتاد و بعضى از هم گريختند و ذو الثديه در جملهء آنان بود كه از آن بانگ گريخت و در گودالى افتاد .\r\n[ 56 
  ] كلاكل ، جمع كلكل ، به معنى سينه است و در اينجا استعاره از بزرگان قوم است به خاطر ديدارى و نيرومند بودن آنان ( ابن ميثم ، ) . ربيعه و مضر دو قبيله‌اند از عرب عدنانى .\r\n","description":"","footnote":"","page_name":" 502 ","page_number":532},
  {"content":"\r\n[ 57 
  ] كوهى است در شمال مكه ، به فاصلهء شش هزار متر از شهر ، و بر دامنهء جنوبى كوه و در ارتفاع يك صد و شصت متر از آن غارى است كه رسول اكرم ( ص ) در آن خلوت مىگزيد و به پرستش خدا مىپرداخت .\r\n[ 58 
  ] پيشگويى جنگ « بدر » است و چاهى كه عتبه و شيبه ، پسران ربيعه ، و امية ، پسر عبد شمس ، و ابو جهل و تنى چند ديگر را در آن افكندند .\r\n[ 59 
  ] ابو سفيان در جنگ خندق .\r\nخطبهء 193\r\n[ 1 
  ] همّام پسر شريح ، از شيعيان امير المؤمنين عليه السلام است ، در ( قاموس الرجال ) آمده است : كراجكى در « كنز الفوائد » او را همام بن عبادة بن خيثم ضبط كرده و نويسد :\r\nبرادرزادهء ربيع بن خيثم است ، و مستند او را نديدم ( « قاموس الرجال » ، ج 9 ، ص 369 ) .\r\n[ 2 
  ] نحل : 128 .\r\n[ 3 
  ] عزم على الرّجل ، سوگند داد او را .\r\n[ 4 
  ] آخرت .\r\n[ 5 
  ] دنيا .\r\n[ 6 
  ] بيوسيدن : انتظار داشتن .\r\nخطبهء 194\r\n[ 1 
  ] كنايه است و ترجمهء لفظ به لفظ : براى جنگ با او بر شكم ماده شترهاى خود زد .\r\n[ 2 
  ] نماندن : نشان دادن .\r\n[ 3 
  ] ستهيدن : اصرار كردن .\r\n[ 4 
  ] نماياندن : نشان دادن .\r\n[ 5 
  ] مجادله : 19 .\r\nخطبهء 195\r\n[ 1 
  ] ابراهيم : 42 .\r\n[ 2 
  ] تكوير : 4 .\r\n[ 3 
  ] طه : 105 .\r\n[ 4 
  ] شعراء : 100 - 101 .\r\n","description":"","footnote":"","page_name":" 503 ","page_number":533},
  {"content":"\r\nخطبهء 197\r\n[ 1 
  ] بعض مترجمان فارسى « سالت نفسه » را روان شدن روح معنى كرده‌اند و متوجه نشده‌اند كه با اين گونه ترجمه ، جمله « فأمررتها على وجهى » بى معنى مىماند .\r\nشارحان « نهج البلاغه » را در معنى نفس در عبارت « و لقد سالت نفسه فى كفّى » خلاف است ، ابن ابى الحديد نويسد : گويند رسول خدا ( ص ) هنگام مرگ خون از دهن برون آورد و على ( ع ) آن خون را به روى خود ماليد ( ج 10 ، ص 183 ) . ابن ميثم نيز نفس را خون معنى كرده است و نويسد : « سيلان نفس او در كف على ( ع ) و ماليدن آن نفس را بر چهره خود » ، از نفس خون را اراده كرده است ، چه گويند رسول خدا ( ص ) هنگام مرگ خونى اندك از دهان برون ريخت و على ( ع ) آن را بر چهره ماليد ( ج 3 ، ص 441 ) .\r\nو خويى نويسد : شارح بحرانى گويد از « نفس » خون مقصود است ، ليكن خود مىافزايد « نفس » را به معنى خون گرفتن بعيد و بلكه ضعيف است و اقوى نزد من اين است كه مقصود از « نفس » ، « نفس ناطقهء قدسيه » است و امام آن را از روى تيمن و يا به خاطر حكمتى بزرگ بر چهره ماليده است ( ج 12 ، ص 241 ) .\r\nامّا با اين تفسير « نفس ناطقه » را چگونه مىتوان بر چهره ماليد ، خود مشكلى است .\r\nمفيد در « ارشاد » نويسد : « چون نزديك شد كه روح از تنش برون رود ، على ( ع ) را فرمود سر مرا در كنارت بگذار كه امر خدا بيامد . چون نفس من فيضان كرد آن را به دست خود بگير و به روى خود بمال ( « ارشاد » ، چاپ علميه ، ص 176 و چنين است در « مناقب » ، ج 1 ، ص 237 و « بحار الانوار ج 22 ، ص 521 ) .\r\nطبرسى نويسد : « رسول خدا ( ص ) جان سپرد و دست امير المؤمنين ( ع ) زير گلوى او بود . نفس او در دست وى جارى شد و على ( ع ) آن را برداشت و به چهرهء خود ماليد ( « اعلام الورى » ، دار الكتب ، ص 136 ، « بحار » ج 22 ، ص 528 ) .\r\nظاهر عبارت آقاى شوشترى در « نهج البلاغه » ( ج 4 ص 85 ) اين است كه از نفس روح آن مقصود است و ماليدن دست به چهره ، به خاطر تأثيرى است كه از برون شدن روح آن حضرت يافته است . لكن چنان كه ظاهر نشان مىدهد معنى كردن نفس به روح ، خالى از تكلف نيست .\r\nيكى از معنيهاى « نفس » خون است چنان كه سموئل بن عاد گويد :\r\n\r\nتسيل على حدّ الظَّبات نفوسنا\r\nو ليست على غير الظَّباة تسيل\r\n\r\n( « شرح ديوان حماسه » ، ج 1 ، ص 29 ، چاپ دار القلم ) و در كتابهاى فقهى از خون جهنده به « نفس سائله » تعبير كرده‌اند . امّا مشكل\r\n","description":"","footnote":"","page_name":" 504 ","page_number":534},
  {"content":"\r\nاين جاست كه نفس بيش از يك صد بار در سخنان امام آمده و در هيچ مورد به معنى خون نيست . و در عبارت « و فاضت بين نحرى و صدرى نفسك » كه هنگام به خاك سپردن فاطمه ( ع ) فرمود و عبارت آن نزديك به عبارت مورد بحث است ، از « نفس » روح مقصود است . در اين صورت جمله « فأمررتها على وجهى » همچنان مبهم مىماند .\r\nخطبهء 198\r\n[ 1 
  ] پى سپر : فرسوده .\r\n[ 2 
  ] سپردن ، طى كردن ، گذشتن .\r\n[ 3 
  ] چاشنى : مقدارى اندك از مزه كه در چيزى از خوردنى يا نوشيدنى بياميزند .\r\n[ 4 
  ] * ( وَرَضِيتُ لَكُمُ الإِسْلامَ دِيناً ) * . ( مائده : 3 )\r\n[ 5 
  ] 5 چنين است . در نسخه‌هاى متأخر ، ليكن در نسخهء سدهء پنجم چاپ كتابخانهء آيت اللَّه مرعشى ( بنيانا ) .\r\nخطبهء 199\r\n[ 1 
  ] نساء : 103 .\r\n[ 2 
  ] المدّثّر : 42 ، 43 .\r\n[ 3 
  ] نور : 37 .\r\n[ 4 
  ] طه : 132 .\r\n[ 5 
  ] احزاب : 72 .\r\n[ 6 
  ] احزاب : 72 .\r\n[ 7 
  ] ورزيدن : كسب كردن .\r\nخطبهء 201\r\n[ 1 
  ]\r\n\r\nدريغا كه بر خوان الوان عمر\r\nدمى خورده بوديم و گفتند بس\r\n\r\n« سعدى » .\r\n[ 2 
  ] شعراء : 157 . پشيمانى آنان هنگامى بود كه عذاب خدا را ديدند .\r\nخطبهء 205\r\n[ 1 
  ] شريك نكردن آنان در حكومت .\r\n[ 2 
  ] اداى وظيفه در رعايت مصلحت مسلمانان .\r\n","description":"","footnote":"","page_name":" 505 ","page_number":535},
  {"content":"\r\nخطبهء 206\r\n[ 1 
  ] حقن دم فلان : رهانيد او را از قتل .\r\nخطبهء 208\r\n[ 1 
  ] ممكن است اشارتى باشد به مضمون آيهء 140 آل عمران .\r\nخطبهء 210\r\n[ 1 
  ] رجوع كنيد به خطبهء نخست شمارهء 9 .\r\n[ 2 
  ] رجوع كنيد به خطبهء نخست شمارهء 10 .\r\n[ 3 
  ] لفظى كه همه افراد را فرا گيرد .\r\n[ 4 
  ] لفظى كه بر فرد يا افرادى خاص اطلاق شود .\r\n[ 5 
  ] رجوع كنيد به خطبهء نخست شمارهء 15 .\r\n[ 6 
  ] رجوع كنيد به خطبهء نخست شمارهء 16 .\r\n[ 7 
  ] كه راوى آن را از بر كرده .\r\n[ 8 
  ] كه راوى به گمان خود معنى از آن فهميده .\r\n[ 9 
  ] « سفينة البحار » ج 2 ص 474 .\r\nخطبهء 211\r\n[ 1 
  ] استمساك چنگ زدن در چيزى .\r\n[ 2 
  ] نازعات : 26 .\r\nخطبهء 212\r\n[ 1 
  ] گويا اين خطبه هنگامى خوانده شده است كه بيشتر سپاهيان امام از رفتن به جنگ شاميان تن مىزدند .\r\n[ 2 
  ] كندى .\r\n[ 3 
  ] در بعض نسخه‌ها به جاى « بأكبر الشّاهدين » « يا أكبر الشّاهدين » ضبط شده كه در اين صورت مخاطب پروردگار است .\r\nخطبهء 213\r\n[ 1 
  ] آسان .\r\n","description":"","footnote":"","page_name":" 506 ","page_number":536},
  {"content":"\r\nخطبهء 214\r\n[ 1 
  ] امامان كه اولياء خدايند .\r\n[ 2 
  ] پيش از رسيدن مرگ و بسته شدن در توبه ، يا پيش از آنكه امامان و راهنمايان از ميان مردمان بروند .\r\nخطبهء 215\r\n[ 1 
  ] به يكسو شدن : دور شدن .\r\nخطبهء 216\r\n[ 1 
  ] نمودن : نشان دادن .\r\n[ 2 
  ] دوران جاهليت .\r\n[ 3 
  ] دوران اسلام .\r\nخطبهء 217\r\n[ 1 
  ] ترجمهء لفظ به لفظ : آوند ( ظرف ) مرا واژگون كردند ، و اين كنايت است از به هم زدن كار .\r\n[ 2 
  ] تاسيدن : راه نفس بند آمدن .\r\n[ 3 
  ] خطبهء صد و هفتاد و دوم .\r\nخطبهء 218\r\n[ 1 
  ] عَضَّ الرَّجُلُ بِصاحِبِه : لَزِمَه وَلَزِقَ بِه « لسان » .\r\nخطبهء 219\r\n[ 1 
  ] طلحه ، پسر عبيد اللَّه ، از جانب پدر از تيرهء بنى تيم بن مرّه است . ما در او دختر عبد اللَّه بن عماد حضرمى است . در نبرد جمل مروان بن حكم او را با تيرى كشت .\r\n( نگاه كنيد به « طبرى » ج 6 ص و « تهذيب التهذيب » ج 5 ص 21 - 22 ) .\r\n[ 2 
  ] در « الاصابه » ، اسيد به فتح همزه ضبط شده . عتّاب نوهء اميّة ابن عبد الشّمس است .\r\n[ 3 
  ] كنيهء طلحه .\r\n[ 4 
  ] ترجمهء لفظ به لفظ : دلهاى ستارگان .\r\n","description":"","footnote":"","page_name":" 507 ","page_number":537},
  {"content":"\r\n[ 5 
  ] چنان كه ابن ابى الحديد نوشته است ( ج 11 ص 124 ) قطب راوندى در شرح خود بر نهج البلاغه ، طلحه و زبير را از بنى عبد مناف گرفته ، و مقصود از فرمودهء امام را آن دو تن فرض كرده ، در صورتى كه طلحه از تيم بن مرّه است و زبير از بنى اسد بن عبد العزّى .\r\nابن ميثم نويسد : طلحه و زبير از سوى مادر از بنى عبد منافاند ( ج 4 ص 512 ) و اين نيز درست نيست ، چه مادر طلحه چنان كه نوشتيم دختر عبد اللَّه بن عماد حضرمى است . و مادر زبير هر چند از بنى هاشم است ، اما تعبير امام از بنى عبد مناف چنان كه ظاهر لفظ نشان مىدهد ، خاندانى است مقابل بنى هاشم ، و آن گاه در اين گونه تعبيرها نسبت را از جانب پدر گيرند ، نه از سوى مادر . آقاى شوشترى در توضيح عبارت نوشته‌اند ( « بهج الصباغه » ج 6 ص 434 چاپ اول ) كينه گرفتن از بنى عبد مناف ، نه تنها در آن روز مقصود است ، بلكه در آن روز و نيز عصر پيغمبر ( ص ) مورد نظر امام است .\r\n[ 6 
  ] مقصود جمح بن عمرو بن هصيص بن كعب است ، و بنى جمح تيره‌اى است از قريش . در جنگ جمل دو تن از بنى جمح كشته شدند : عبد الرحمن بن وهب بن أسيد و عبد اللَّه بن ربيعة بن درّاج ، و آنان كه گريختند : عبد اللَّه بن طويل بن صفوان ، يحيى بن حكم بن صفوان ، عامر بن مسعود بن امية بن خلف و ايوب بن حبيب بن علقمه‌اند . ( ابن ابى الحديد ج 11 ص 125 ) .\r\n[ 7 
  ] خلافت .\r\n[ 8 
  ] سياق اين خطبه و مخصوصا فقره دوم آن غريب به نظر مىرسد .\r\nخطبهء 220\r\n[ 1 
  ] رياضتى كه سالك بايد تحمل كند . زار : لاغر نحيف .\r\n[ 2 
  ] اين نور را در اصطلاح سالكان ، وقت گويند ، و اين اوقات براى سالك به تدريج بيشتر خواهد شد .\r\n[ 3 
  ] مرحله‌هاى مختلف رياضت .\r\n[ 4 
  ] ابن ميثم نويسد : اشارت است به طور دوم سالك ، و آن بعد از طور وقت است كه طمأنينه‌اش گويند ( « شرح ابن ميثم » ج 4 . ص 54 ) .\r\nخطبهء 221\r\n[ 1 
  ] * ( وَأَنَّى لَهُمُ التَّناوُشُ مِنْ مَكانٍ بَعِيدٍ ) * ( سبا : 52 ) .\r\n[ 2 
  ] رويا : روينده ، بالنده .\r\n","description":"","footnote":"","page_name":" 508 ","page_number":538},
  {"content":"\r\nخطبهء 222\r\n[ 1 
  ] مردمانى كه بازرگانى و خريد و فروخت آنان را از ياد خدا باز نمىدارد ( نور : 37 ) .\r\n[ 2 
  ] توختن : حاصل كردن ، فراهم آوردن .\r\n[ 3 
  ] أيّام اللَّه به نعمت و نقمت ، هر دو تفسير شده رجوع شود . به ( التبيان ذيل آيه 5 سورهء ابراهيم ) .\r\n[ 4 
  ] مقام محاسبهء نفس .\r\n[ 5 
  ] مقام توبه .\r\n[ 6 
  ] مقام عفو پروردگار .\r\n[ 7 
  ] تاريك .\r\nخطبهء 223\r\n[ 1 
  ] اى انسان چه چيز تو را به پروردگارت مغرور كرده است ( انفطار : 6 ) .\r\n[ 2 
  ] ناپژمان : مأنوس .\r\n[ 3 
  ] مضمون آيهء 97 سورهء اعراف : * ( أَ فَأَمِنَ أَهْلُ الْقُرى أَنْ يَأْتِيَهُمْ بَأْسُنا بَياتاً وَهُمْ نائِمُونَ ) * .\r\n[ 4 
  ] حادثه‌هاى جهان كه بر همه آشكار است ، و بايد از آن پند بگيرند . ليكن آدمى از بى خبرى آن را نديده مىگيرد .\r\nخطبهء 226\r\n[ 1 
  ] ديرباز : دراز مدت ، كانت لاتتال لعظمها « ابن ميثم » .\r\n[ 2 
  ] انباشته : پر ميان پر . « نمارق » جمع « نمرقه » به معنى بالش است ، « و نمارق مصفوفة » بالشهاى كنار هم نهاده ( غاشيه : 15 ) .\r\n[ 3 
  ] يونس : 30 .\r\nخطبهء 228\r\n[ 1 
  ] اختلاف است كه مقصود امام ( ع ) كيست ؟ عمر ، ابو بكر ، يا يكى از صحابهء رسول خدا ( ص ) كه پيش از فتنه در گذشته است .\r\n[ 2 
  ] در بعض نسخه‌ها به جاى « بلاء » ، « بلاد » آمده .\r\n[ 3 
  ] به صلاح آوردن : بهبود بخشيدن .\r\n","description":"","footnote":"","page_name":" 509 ","page_number":539},
  {"content":"\r\n[ 4 
  ] عيب .\r\nخطبهء 229\r\n[ 1 
  ] رجوع كنيد به خطبهء يك صد و سى و ششم .\r\nخطبهء 230\r\n[ 1 
  ] * ( وَالْعَمَلُ الصَّالِحُ يَرْفَعُه ) * ( فاطر 10 ) .\r\n[ 2 
  ] « نكس عمر » واپس رفتن آن است با تحليل رفتن قواى بدن و روى آوردن ناتوانى .\r\nخطبهء 232\r\n[ 1 
  ] عبد اللَّه بن زمعة بن أسود بن مطَّلب بن أسد بن عبد العزّى بن قصىّ ، اسود از كسانى بود كه بر رسول خدا فسوس مىكرد . پدر وى زمعه در بدر كشته شد امّا عبد اللَّه از اين خاندان هدايت يافت و از شيعيان امام على عليه السلام گرديد .\r\n[ 2 
  ] فيء ، آنچه به هنگام جنگ از اموال و سرزمينهاى فتح شده نصيب مسلمانان گردد .\r\nخطبهء 233\r\n[ 1 
  ] گفته‌اند روزى امير مؤمنان ( ع ) خواهرزاده خود جعدة بن هبيره را فرمود تا خطبهء بخواند و او در سخن درماند . امام در اين باره فرمود :\r\nخطبهء 234\r\n[ 1 
  ] ابن ابى الحديد ، نام او را ذعلب ضبط كرده است و اگر درست باشد ، او جز ذعلب است كه در خطبهء يك صد و هفتاد و نه گذشت ، چه او چنان كه نوشته شد از معاصران امام ( ع ) بوده است .\r\n[ 2 
  ] كنايت است از اختلاف مردمان در سرشت :\r\n\r\nرگ رگست اين آب شيرين و آب شور\r\nدر خلايق مىرود تا نفخ صور\r\nنيكوان را هست ميراث از خوش آب\r\nآن چه ميراث است أورثنا الكتاب\r\n\r\n( « مثنوى » ، دفتر اول ، 746 - 747 )\r\n","description":"","footnote":"","page_name":" 510 ","page_number":540},
  {"content":"\r\nو نيز نگاه كنيد به خطبهء نخست ، آفرينش انسان .\r\n[ 3 
  ] كم خرد .\r\nخطبهء 236\r\n[ 1 
  ] چنان كه مىدانيم آن شب كه مشركان مكَّه قصد در آمدن در خانهء پيامبر ( ص ) و كشتن او را كردند ، وى به فرمان خدا روانهء مدينه شد و على ( ع ) در جاى او خوابيد . پس از چند روز امانتهاى مردم را كه نزد پيامبر ( ص ) بود به صاحبانش داد ، و خود با حرم رسول ( ص ) و نيز صديقهء فاطمه ( ع ) رو به مدينه نهاد .\r\n[ 2 
  ] عرج : چند جاى بدين نام ناميده‌اند و اين جا مقصود موضعى است ميان مكَّه و مدينه .\r\nخطبهء 237\r\n[ 1 
  ] به ساز : ساخته ، مجهز ، آماده .\r\n[ 2 
  ] در زندگى براى مرگ كار كنيد .\r\n[ 3 
  ] دنيا .\r\n[ 4 
  ] نعمت اين جهان .\r\n[ 5 
  ] سراى جاودان .\r\nخطبهء 238\r\n[ 1 
  ] مأخوذ است از آيه نهم سورهء حشر : * ( « وَالَّذِينَ تَبَوَّؤُا الدَّارَ وَالإِيمانَ ) * . الآية » در وصف انصار كه مسلمان شدند و نيز خانه‌هاى خود را در اختيار مهاجران نهادند .\r\n[ 2 
  ] شاميان .\r\n[ 3 
  ] عمرو بن عاص .\r\n[ 4 
  ] ترك پيكار با عراقيان .\r\n[ 5 
  ] تسليم شاميان شدن .\r\n[ 6 
  ] عبارت چاپ عبده كه مأخذ ترجمهء ماست ، اندكى افتاده دارد كه از « شرح ابن ابى الحديد » و نسخه‌هاى ديگر بدان افزوده شد .\r\n[ 7 
  ] ابو موسى اشعرى كه هنگام آمدن امام به عراق ، والى كوفه بود و مردم شهر را از پيوستن به سپاه امام باز مىداشت .\r\n[ 8 
  ] تعبير كنايى است : صفاة ، سنگى است كه ديگ را بر آن مىنهند و اگر آن سنگ را از جاى بردارند ، ديگ واژگون مىشود .\r\n","description":"","footnote":"","page_name":" 511 ","page_number":541},
  {"content":"\r\nخطبهء 240\r\n[ 1 
  ] دهكده‌اى است نزديك مدينه .\r\n","description":"","footnote":"","page_name":" 512 ","page_number":542},
  {"content":"\r\nتعليقات نامه‌ها\r\nنامهء 1\r\n[ 1 
  ] مدينه را لقب « دار الهجرة » خانهء هجرت ، هجرتگاه است چون پيامبر ( ص ) از مكه بدانجا هجرت فرمود . و اين كه مىفرمايد : مدينه از مردمش تهى ماند . اشارت به روزهاى آشوب است كه شورشيان از هر سو به مدينه در آمدند و دسته‌اى از شهر برون رفتند ، و شايد اشارت به گروهى از مردم اين شهر است كه با امام ، روانهء عراق گرديدند .\r\nنامهء 3\r\n[ 1 
  ] شخصه : برخيزاند او را .\r\n[ 2 
  ] فرعون لقب پادشاهان مصر بوده است .\r\n[ 3 
  ] لقب شاهان ايران .\r\n[ 4 
  ] لقب امپراتوران روم .\r\n[ 5 
  ] لقب فرمانگزاران يمن .\r\n[ 6 
  ] پادشاهان جنوب عربستان پيش از اسلام ، پس از حكومت سبائيان .\r\n[ 7 
  ] توختن : فراهم آوردن .\r\n[ 8 
  ] ملك الموت .\r\n[ 9 
  ] از آيهء 78 سورهء غافر .\r\nنامهء 5\r\n[ 1 
  ] اشعث پسر قيس ، كه مختصرى از شرح حال او در ذيل خطبهء 19 نوشته شد ، به سال سى و چهارم هجرى از سوى عثمان پسر عفان به حكومت آذربايجان منصوب گرديد\r\n","description":"","footnote":"","page_name":" 513 ","page_number":543},
  {"content":"\r\n( « طبرى » ، « تاريخ » ، 6 : ) . پس از كشته شدن عثمان نيز همچنان در آنجا بود . طبرى در حوادث سال سى و ششم نويسد : چون على عليه السلام از بصره به سوى كوفه آمد نامه به دو نوشت كه از مردم براى وى بيعت بگيرد ، و خود نيز به كوفه بيايد ( 6 : ) .\r\nنامهء 6\r\n[ 1 
  ] گناه مخالفت او و آنچه مسلمانان كرده‌اند در گردن او خواهد بود .\r\nنامهء 8\r\n[ 1 
  ] رجوع كنيد به ذيل خطبهء چهل و سوم .\r\n[ 2 
  ] فأنبذ إليه : به سوى او بينداز . مأخوذ از قرآن كريم است ، * ( وَإِمَّا تَخافَنَّ مِنْ قَوْمٍ خِيانَةً فَانْبِذْ إِلَيْهِمْ عَلى سَواءٍ ) * ( انفال : 58 ) آشتى پيمانى دو طرفى است چون يكى آن را ناديده گرفت گويى عهدنامهء دو طرف را نقض كرده .\r\nنامهء 9\r\n[ 1 
  ] اشارت است به دشمنى قريش با رسول اكرم ( ص ) در مكه .\r\n[ 2 
  ] « هم » را بعض مترجمان فارسى به معنى غم و اندوه گرفته‌اند و درست نيست .\r\n* ( وَلَقَدْ هَمَّتْ بِه وَهَمَّ بِها ) * ( يوسف : 24 ) ، يعنى قصد او كرد .\r\n[ 3 
  ] درهء ابى طالب كه قريش بنى هاشم را در آن محاصره كردند و رخصت ندادند كسى براى آنان خوراك و پوشاك ببرد و با ايشان رفت و آمد كند .\r\n[ 4 
  ] فراز داشتن : پيش داشتن .\r\n[ 5 
  ] پسر عموى رسول خدا ( ص ) .\r\n[ 6 
  ] عموى رسول خدا ( ص ) .\r\n[ 7 
  ] برادر امير المؤمنين ( ع ) .\r\n[ 8 
  ] سرزمينى است در جنوب شرقى بحر الميّت ، در اردن امروز ، كه در آنجا به سال هشتم از هجرت جنگى ميان سپاهيان اسلام و امپراطورى روم در گرفت و جعفر كه فرماندهى سپاه را عهده‌دار شده بود شهيد گرديد .\r\n[ 9 
  ] خود را در نظر دارد .\r\nنامهء 10\r\n[ 1 
  ] جلابيب ، جمع جلباب . بعضى مترجمان فارسى آن را « پرده » معنى كرده‌اند ، هر\r\n","description":"","footnote":"","page_name":" 514 ","page_number":544},
  {"content":"\r\nچند به مجاز درست است ، ليكن دقيق نيست . جلباب ، پوششى است كه بر روى همهء لباسها پوشند ( رجوع شود به مقالهء نويسنده : « حجاب در قرآن » ، « يادنامهء مرحوم محمد تقى شريعتى » ) .\r\n[ 2 
  ] دميدن : جريان داشتن .\r\n[ 3 
  ] دين اسلام ، كه ابو سفيان و سركردگان قريش در آغاز آن را نپذيرفتند و پس از فتح مكه ، ناچار مسلمان شدند .\r\nنامهء 11\r\n[ 1 
  ] اين نامه قسمتى از نامهء مفصلى است كه امام به زياد بن نضر و شريح بن هانى نوشت . اين دو تن در مأموريت خود با يكديگر سازگارى نداشتند . شريح نامه‌اى به امام نوشت و از زياد شكايت كرد .\r\nبراى اطلاع از تمام نامه ، رجوع شود به : « وقعهء صفّين » ، نصر بن مزاحم ، تحقيق عبد السلام محمد هارون ص 123 ، و ترجمهء آن از آقاى اتابكى - « پيكار صفين » ص 172 .\r\nنامهء 12\r\n[ 1 
  ] ظهر ، ستورى است كه بار سنگين را بردارد ، « من كان ظهره حاضرا فليركب معنا . حديث ( معجم المفهرس . ذيل ظهر . )\r\n[ 2 
  ] فراز كردن : بستن .\r\nنامهء 13\r\n[ 1 
  ] اين نامه پس از نامه‌اى است كه امام به زياد بن نضر و شريح نوشت . چون نامهء شريح به آن حضرت رسيد و از اختلاف زياد و شريح آگاه گرديد ، مالك را بر آنان امير فرمود ، ( رجوع كنيد به « وقعهء صفين » ص 154 و « پيكار صفّين » ص 213 ) .\r\nنامهء 14\r\n[ 1 
  ] معور را به گونه ديگرى نيز معنى كرده‌اند : كسى كه براى حفظ جان خود عورت خويش بگشايد . چنان كه عمرو بن عاص در جنگ با امام چنين كرد و امام روى از او برگرداند .\r\nنيز معور ، جنگجويى است كه موضع خلل او در جنگ معلوم باشد .\r\nنامهء 15\r\n[ 1 
  ] مائده : 89 .\r\n","description":"","footnote":"","page_name":" 515 ","page_number":545},
  {"content":"\r\nنامهء 16\r\n[ 1 
  ] لفظ به لفظ : براى پهلوها جاى افتادن در خاك آمده سازيد .\r\n[ 2 
  ] دعس ، دعسه بالرّمح ، به نيزه زد او را .\r\n[ 3 
  ] طلحفىّ : ضرب طلحفىّ : سخت .\r\n[ 4 
  ] ترس ، بيم .\r\nنامهء 17\r\n[ 1 
  ] معاويه نامه‌اى به امام نوشت كه جنگ عرب را از پاى در آورده ، ما هر دو از يك خاندانيم بهتر است كه شام را به من بدهى و خود بر عراق حكومت كنى و جنگ پايان يابد . رجوع كنيد به كتاب « وقعهء صفين » ، نصر بن مزاحم ، ص 470 ، و ترجمهء آن ، « پيكار صفين » ، ص 646 ) .\r\n[ 2 
  ] لفظ به لفظ : جنگ ، عرب را خورد .\r\n[ 3 
  ] چون مكه در سال هشتم گشوده شد ، رسول خدا آنان را كه تا آن روز با او جنگيده بودند ، فرمود برويد ، همه‌تان را آزاد كردم ، و بدينجهت خاندان ابو سفيان ، « أبناء الطَّلقاء » لقب دارند .\r\nنامهء 18\r\n[ 1 
  ] بصره ، به سال هفدهم هجرى به دستور عمر ساخته شد ، تا سپاهيانى كه براى فتح ايران به سوى شرق مىروند آنجا را پادگان خود كنند . كوفه نيز در همين سال يا با سالى اختلاف ساخته شد . چنان كه مىدانيم بصره در كنار شط العرب است و نزديك به خليج فارس و بندرى تجارتى است . امّا كوفه در كنار فرات ساخته شده و پيرامون آن زمينهاى زراعتى است چون مردم حجاز براى گشودن حيره و ايران ، داوطلب جهاد شدند ، بر حسب طبيعتى كه بدان خو گرفته بودند ، در يكى از اين دو شهر ساكن گرديدند . آنان كه از مردم مدينه و پيرامون آن بودند ، در كوفه سكونت كردند ، چه اين مردم از صدها سال پيش مرد كشاورزى بودند . امّا آنان كه از مكه و حجاز بودند ، و در كار تجارت و خريد و فروش پيشينه داشتند ، در بصره اقامت كردند ، و بدين ترتيب قريش و هواخواهان آنان بصره را گزيدند ، و انصار و هواخواهانشان كوفه را . با اين توضيح روشن است كه مىبينيم چگونه بصريان ، طرفداران عثمان شدند و كوفيان طرفداران على ( ع ) . مردم كوفه بيشتر انصار بودند و از مدينه ، و مردم بصره بيشتر از تيره‌هاى قريش كه در بارهء گرويدنشان به اسلام ، مخصوصا در نامهء پيشين امام اشارتى رفته است .\r\n","description":"","footnote":"","page_name":" 516 ","page_number":546},
  {"content":"\r\n[ 2 
  ] محادثة السّيف ، جلا دادن شمشير ، و در حديث است : حادثوا هذه القلوب .\r\nبذكر اللَّه : دلها را با ياد خدا روشن سازيد .\r\n[ 3 
  ] بنو تميم يا تميميان ، تيرهء بزرگى از عربهاى عدنانى ( شمالى ) اند كه بصره را محل اقامت خود كردند . آنان چنان كه نوشتيم با قريش و به طبع با امويان موافق و طرفدار عثمان بودند ، و در جنگ بصره گرد عايشه را گرفتند . تيرهء ديگرى كه « ازد » نام داشت و از جنوبيان بودند ، در بصره به سر مىبردند و ميان اين دو تيره درگيرى بود . ازديان هواخواه على ( ع ) گشتند و هنگامى كه زياد از جانب امام به حكومت بصره ، منصوب شد از او حمايت كردند . براى اطلاع بيشتر رجوع كنيد به « پس از پنجاه سال ، قيام حسين ( ع ) » ، از نويسنده ص 69 - 77 » .\r\n[ 4 
  ] تحت اللفظى : ستاره .\r\n[ 5 
  ] نسب عبد مناف در الياس بن مضر با تميم مىپيوندد .\r\n[ 6 
  ] كنيهء عبد اللَّه پسر عباس است .\r\nنامهء 19\r\n[ 1 
  ] نامه‌اى از امام بدين مضمون و يا تعبيرى جز بدين كلمات در « تاريخ يعقوبى » ( ج 2 ص 179 ) چاپ مطبعة الغرى نجف آمده است ، كه آن را به عمر بن ابى سلمهء أرحبى نوشته است . جملهء نخست نامه كه يعقوبى آن را در تاريخ خود آورده با آنچه در « نهج البلاغه » موجود است ، مطابقت دارد ، ( رجوع كنيد به « بهج الصباغه » ، ج 12 ص 276 ) .\r\n[ 2 
  ] لفظ به لفظ : جامه‌اى از نرمى براى آنان به تن كن كه در آن درشتى آميخته باشد .\r\nنامهء 20\r\n[ 1 
  ] زياد را چون پدرى شناخته نبود ، ابن ابيه ( فرزند پدرش ) مىخواندند ، تا آنكه معاويه در حكومت خود وى را برادر خويش خواند ، و زياد بن ابو سفيان گفت .\r\n[ 2 
  ] فيىء : آنچه بدون جنگ و لشكركشى نصيب مسلمانان شود .\r\n[ 3 
  ] ترجمهء لفظ به لفظ : سنگين پشت ، و اين تعبيرى كنايى است ، از كسى كه به هزينهء خود و كسان خود درماند .\r\nنامهء 22\r\n[ 1 
  ] آنچه به آدمى مىرسد و يا بر آن دست نمىيابد ، مقدّر است ، و چنان خواهد شد .\r\n","description":"","footnote":"","page_name":" 517 ","page_number":547},
  {"content":"\r\nپس شادى بر دست يافتن و ناشادى به از دست شدن ، سودى ندارد .\r\nنامهء 23\r\n[ 1 
  ] توحيد و نبوت .\r\n[ 2 
  ] اگر خواهم كشنده‌ام را مىبخشم .\r\n[ 3 
  ] نور : 22 .\r\n[ 4 
  ] آل عمران : 198 .\r\n[ 5 
  ] خطبهء يك صد و چهل و نه .\r\nنامهء 24\r\n[ 1 
  ] و بدين ترتيب كنيز آزاد است .\r\nنامهء 25\r\n[ 1 
  ] صدقه‌هاى گرفته شده .\r\nنامهء 26\r\n[ 1 
  ] لفظ به لفظ : چرد .\r\nنامهء 27\r\n[ 1 
  ] محمد بن ابى بكر ، به سال دهم هجرت متولَّد شد ، از خواصّ ياران امير المؤمنين است ، از جانب امام حكومت مصر يافت ، معاويه بن حديج او را شهيد كرد .\r\n[ 2 
  ] ضمير « لهم » چنان كه ظاهر است ، و چنان كه ابن ابى الحديد تصريح كرده است به عامّهء رعيّت باز مىگردد ، نه به بزرگان . و رجوع كنيد به نامه شمارهء 46 .\r\n[ 3 
  ] ثمر ، ميوه ، بهره .\r\n[ 4 
  ] به قدر ضرورت ، و در حدّ رخصت ، و اين نيكوترين صورت است از بهره‌گيرى از دنيا براى آسايش و راحت .\r\n[ 5 
  ] آنچه به حقيقت از دنيا نصيب آدمى مىگردد چيزى است كه او را از گرسنگى برهاند ، پوششى كه تن او را از سرما باز دارد ، جايى كه در آن بخوابد . مردان خدا كمترين اين سه چيز را مىگيرند ، امّا لذّت آنان از اين متاع اندك ، بيش از كسانى است كه با رنج و نا آسودگى بهترين اين سه را به دست مىكنند .\r\n","description":"","footnote":"","page_name":" 518 ","page_number":548},
  {"content":"\r\n\r\nبخسبند خوش روستايى و جفت\r\nبه ذوقى كه سلطان در ايوان نخفت\r\n\r\n( سعدى ، « بوستان » )\r\n[ 6 
  ] نماز ، ستون دين است اگر پذيرفته شد ، هر عبادت ديگرى پذيرفته است ، و اگر نپذيرفتند ، هيچ عبادت را نپذيرند .\r\nنامهء 28\r\n[ 1 
  ] براى اطلاع از مضمون نامهء معاويه رجوع كنيد به كتاب « صفين » نصر بن مزاحم ص 86 و ترجمهء آن « پيكار صفين » ص 24 .\r\n[ 2 
  ] هجر نام چند جاست و در اين مثل مقصود هجر بحرين است و نظير اين تعبير در « زيره به كرمان بردن » بود .\r\n[ 3 
  ] رجوع كنيد به نامهء شمارهء 17 .\r\n[ 4 
  ] « حنّ قدح ليس منها » مثل است . قدح ، جمع آن قداح . يكى از تيرهاى قمار است . چون تيرها را به هم زنند و ميان آنها تيرهايى باشد كه از جنس ديگر تيرها نيست ، آوازى جز آواز ديگر تيرها از آن برآيد . اين مثل را در بارهء كسى آرند كه به تبارى ببالد و از آن تبار نباشد .\r\n[ 5 
  ] « اربع على ظلعك » مثلى است ، اندازهء خود را نگاه دار !\r\n[ 6 
  ] جعفر بن ابى طالب برادر امام كه در جنگ مؤته ( سرزمينى است در كشور اردن هاشمى در استان كرك ) به سال هشتم هجرت شهيد گرديد ، و رجوع كنيد به نامهء شمارهء 9 .\r\n[ 7 
  ] امام ( ع ) خود را مقصود دارد .\r\n[ 8 
  ] ترجمهء لفظ به لفظ : گوش شنوندگان آن را بيرون نيفكند ( و اين تعبير كنايى است ) .\r\n[ 9 
  ] « دع عنك من مالت به الرّميّة » . رميّه ، شكارى است كه شكارچى از شكار آن درماند ، و اين مثل را هنگامى زنند كه خواهند كسى را از طلب چيزى كه سودى در آن نيست بازدارند .\r\n[ 10 
  ] زناشوئى بنى هاشم با بنى عبد شمس بدان معنى نيست كه اين دو تيره همتاى يكديگرند .\r\n[ 11 
  ] شير خدا ظاهرا حمزهء سيد الشهداء مقصود است ، و گفته‌اند امام ( ع ) خود را قصد دارد ، ولى بعيد مىنمايد .\r\n[ 12 
  ] شير سوگندها ، راوندى ( به نقل ابن ابى الحديد ) اسد الاحلاف را بر اسد بن عبد العزّى تطبيق كرده ، و بعض مترجمان فارسى از او پيروى كرده‌اند ليكن چنان كه ابن ابى الحديد نويسد ( ج 15 ص 197 ) از همپيمانى اسد عارى بر معاويه لازم نيايد . اسد\r\n","description":"","footnote":"","page_name":" 519 ","page_number":549},
  {"content":"\r\nبن عبد العزى پدر خويلد است . وى با بنو عبد مناف ، بنو زهره ، بنو اسد ، بنو تميم و بنو حارث بن فهر هم سوگند شدند تا رياست كعبه را از بنو عبد الدار بگيرند ، و آن داستانى است معروف . عبده ، اسد الاحلاف را ابو سفيان گرفته است ، ليكن او را اسد نگفته‌اند ، و ابن ابى الحديد گويد مقصود عتبة بن ربيعه است .\r\n[ 13 
  ] اشارت است به جملهء رسول خدا ( ص ) چون پس از جنگ بدر فرمان كشتن عقبة بن ابى معيط را داد عقبه گفت : « من للصّبية يا محمّد » . چه كسى براى كودكان خواهد ماند ؟ رسول خدا فرمود : « النّار » .\r\n[ 14 
  ] امّ جميل خواهر ابو سفيان زن ابو لهب و عمّه معاويه .\r\n[ 15 
  ] انفال : 75 .\r\n[ 16 
  ] آل عمران : 68 .\r\n[ 17 
  ] مصراع از بيت ابو ذؤيب هذلى است و تمام بيت اين است :\r\n\r\nو عيّرها الواشون أنّى احبّها\r\nو تلك شكاة ظاهر عنك عارها\r\n\r\nملامت كنندگان ، امّ عمرو را سرزنش مىكنند كه من او را دوست دارم و اين شكوه‌اى است كه از آن عارى بر تو ( شاعر ) نيست . ديوان « هذليين » قسم 1 ، ص 21 ، چاپ دار القوميه ، قاهره ه . ق .\r\n[ 18 
  ] از آيه 18 سورهء احزاب .\r\n[ 19 
  ] ربّ ملوم لا ذنب له ، مثلى است و گويند نخست اكثم بن صيفى آن را گفت ( « مجمع الامثال » ، مىدانى ) .\r\n[ 20 
  ] ترجمهء نيم بيت دوم است و نيم بيت نخست اين است « و كم سقت فى اثاركم من نصيحة » اما بيت از كدام شاعر است . شارحان چون ابن ميثم ، ابن ابى الحديد و عبده معلوم نكرده‌اند . من نيز در شعرهاى شاعران پيش از اسلام جستجو كردم و گوينده را نيافتم . حضرت آقاى شوشترى نويسند : مبرد گويد رياشى آن را بر من بر خواند ( بهج الصباغة » ، ج 6 ، ص 186 ) ، رياشى ، عباس بن فرج ، ( 177 - 257 ه . ق . ) لغوى و از راويان اشعار عرب است . مبرد از او روايت كند .\r\n[ 21 
  ] هود : 88 .\r\n[ 22 
  ] ترجمهء نيمى از بيت است و نيم بيت دوم را به دو صورت نوشته‌اند « ما أحسن الموت إذا الموت نزل » يا « ما أحسن الموت اذا حان الأجل » و نيز در اين كه اين بيت از آن كيست خلاف است : حمل بن بدر در حرب داحس و غبراء يا حمل بن سعدانهء كلبى ، يا حمل بن سعد ، و بيت به خاطر ربودن شتر بوده است ، يا به خاطر تهديد ، و يا حماسه‌اى هنگام عزم به رزم . در جاهليت بوده است يا در عصر رسول همه اين صورتها\r\n","description":"","footnote":"","page_name":" 520 ","page_number":550},
  {"content":"\r\nرا گفته‌اند ( براى تفصيل بيشتر رجوع شود به « بهج الصباغه » ج 6 ص 187 ) .\r\n[ 23 
  ] حنظلة بن ابى سفيان .\r\n[ 24 
  ] وليد بن عتبه .\r\n[ 25 
  ] عتبة بن ربيعه پدر هند مادر معاويه .\r\n[ 26 
  ] * ( « مُسَوَّمَةً عِنْدَ رَبِّكَ وَما هِيَ » ) * از آيهء 83 سورهء هود .\r\nنامهء 29\r\n[ 1 
  ] مرديه نعت فاعلى از إرداء ، به مشقت اندازنده .\r\n[ 2 
  ] اسبهاى خود را نزديك آورده‌ام و بارگى خويش را زين نهاده .\r\n[ 3 
  ] ترجمهء لفظ به لفظ : چون ليسيدن كسى كاسه را .\r\nنامهء 30\r\n[ 1 
  ] حيث : قف أنت : بايست .\r\nنامهء 31\r\n[ 1 
  ] شارحان را ، در معنى كلمهء « حاضرين » خلاف است . ابن ابى الحديد نوشته است :\r\nدر گذشته اين كلمه را « الحاضرين » به صيغهء تثنيه مىخوانديم يعنى : حاضر حلب و حاضر قنّسرين . سپس آن را بر گروهى از شيوخ خواندم ، « حاضرين » بدون الف و لام گفتند ، و معنى آن را روشن نكردند ، و بعضى « حاضرين » خواندند ، و بعضى « خناضرين » تثنيهء « خناضره » يا « خناضرين » جمع آن ، و چند كه كوشش كردم ، معنى اين كلمه را نيافتم . آقاى شوشترى نويسند ، محتمل است تحريفى از « قاصرين » باشد . ( « بهج الصباغه » ج 14 ص 158 ) . « قاصرين » و « عابدين » و « صفين » ده‌هايى از « بالس » اند كه شهرى است در شام ( « معجم البلدان » . ذيل بالس ، محتمل است « حاضرين » جمع حاضر باشد . به حذف مضاف . « كتبها » يا « ألقاها بمشهد الحاضرين » ، و اللَّه العالم .\r\n[ 2 
  ] فرزند و خويشاوند و دارايى .\r\n[ 3 
  ] در بعض نسخه‌ها بجاى « صدفنى » ، « صدقنى » ضبط شده است كه با ظاهر كلام سازگار نيست ، و اللَّه العالم .\r\n[ 4 
  ] نمودن : نشان داده شدن .\r\n[ 5 
  ] چون در امضاى كارى متردد باشى ، آن طرف اختيار كن كه بى آزارتر برآيد ( سعدى ،\r\n","description":"","footnote":"","page_name":" 521 ","page_number":551},
  {"content":"\r\n« گلستان » ، باب هشتم ) .\r\n[ 6 
  ] عشواء ، شترى كه پيش پاى خود را نبيند ، و بيم افتادن آن باشد .\r\n[ 7 
  ] نه خبط مىكند و نه حق و باطل را به هم مىآميزد .\r\n[ 8 
  ] باندام موزون ، راست و درست .\r\n[ 9 
  ] مقصود اوليّت عددى است ، و اوليّت عددى مسبوق به عدم است . تعالى اللَّه عن ذلك .\r\n[ 10 
  ] در راه خدا به مستمند ببخش ، تا روز رستاخيز به كارت آيد .\r\n[ 11 
  ] پرداختن آماده كردن .\r\n[ 12 
  ] انعام : 160 .\r\n[ 13 
  ]\r\n\r\nاز آن سرد آمد اين كاخ دلاويز\r\nكه چون جا گرم كردى گويدت خيز\r\n\r\nنظامى . « خسرو شيرين »\r\n[ 14 
  ] برآمدن : پنجه در افكندن ، هجوم بردن .\r\n[ 15 
  ] ساز خود را آراستن : خود را آماده داشتن .\r\n[ 16 
  ] بارگى : مركب سوارى .\r\n[ 17 
  ]\r\n\r\nاى به شبان خفته ظن مبر كه بياسود\r\nگر تو بياسودى اين زمانه ز رفتن\r\nخويشتن خويش را رونده گمان بر\r\nهيچ نشسته نه نيز خفته مبر ظن\r\n\r\n( ناصر خسرو )\r\n[ 18 
  ] به دست كردن : كسب كردن .\r\n[ 19 
  ] « ربّ طلب قد جرّ إلى حرب ، مثلى است و نظير آن :\r\n\r\nشد غلامى كه آب جوى آرد\r\nآب جوى آمد و غلام ببرد\r\n\r\n( سعدى )\r\n[ 20 
  ] أجمل فى الطَّلب : آهسته روى كرد .\r\nصيّاد بى روزى در دجله ماهى نگيرد و ماهى بى اجل در خشك نميرد . ( سعدى ، گلستان ) .\r\nبه نانهاده دست نرسد و نهاده هر كجا هست برسد . ( سعدى ، گلستان ) .\r\n[ 21 
  ] آوند : ظرف .\r\n[ 22 
  ] ورزيدن : كسب كردن .\r\n[ 23 
  ] رازى كه نهان خواهى با كس در ميان منه ( سعدى ، « گلستان » ، باب هشتم ) .\r\n","description":"","footnote":"","page_name":" 522 ","page_number":552},
  {"content":"\r\n[ 24 
  ] هر كه با بدان نشيند ، اگر نيز طبيعت ايشان در او اثر نكند به طريقت ايشان متهم گردد . ( سعدى ، « گلستان » ، باب هشتم ) .\r\n[ 25 
  ]\r\n\r\nهر كجا داغ بايدت فرمود\r\nچون تو مرهم نهى ندارد سود\r\n\r\n( سنايى )\r\n[ 26 
  ]\r\n\r\nاز قضا سر كنگبين صفرا نمود\r\nروغن بادام خشكى مىفزود\r\n\r\n( مولوى ، مثنوى نيكلسن ج 1 ص 5 ) .\r\n[ 27 
  ] پائيدن : انتظار داشتن .\r\n[ 28 
  ] بالنده : روينده ، نمو كننده .\r\n[ 29 
  ] مضمون جمله ، آيهء 34 سورهء فصلت .\r\n[ 30 
  ] هر گزندى توانى به دشمن مرسان كه باشد كه وقتى دوست شود ( سعدى ، « گلستان » ، باب هشتم ) .\r\n[ 31 
  ] با او چنان رفتار كن كه هميشه تو را بر او حقى بود ، و جاى اعتراضى براى وى بر تو نماند .\r\n[ 32 
  ]\r\n\r\nرنج طلب را همه بر خود مگير\r\nيطلبك الرّزق كما تطلبه\r\n\r\n( جامى )\r\n[ 33 
  ] تازيانه بر او زدن .\r\n[ 34 
  ] پائيدن : مراقبت كردن ، التفات كردن .\r\n[ 35 
  ] نظير : نه هر تير كه از كمان جهد به نشانه رسد .\r\n[ 36 
  ] مشورت با زنان تباه است . ( سعدى ، « گلستان » ) .\r\n[ 37 
  ] يا رستن : توانستن .\r\n[ 38 
  ] فلا تعد بكرامتها نفسها و لا تعطها أن تشفع عندك لغيرها ( عيون الانباء ، ابن قتيبة .\r\nكتاب النساء ج 4 ص 79 طبع دار الكتاب از ابن مقفع )\r\nنامهء 32\r\n[ 1 
  ] ترجمهء لفظ به لفظ : به پاشنه‌هاشان بازگشتند .\r\nنامهء 33\r\n[ 1 
  ] مغرب را شارحانى چون ابن ابى الحديد و ابن ميثم ، شام گرفته‌اند . در حالى كه مغرب در اصطلاح جغرافيدانان اسلامى ، حدّى معين دارد . در « طبرى » ذكر حكومت قثم بر مكه آمده ولى از نامهء امام به وى نشانى نيست . نامه نشان مىدهد كه مقصود از اين\r\n","description":"","footnote":"","page_name":" 523 ","page_number":553},
  {"content":"\r\nكلمه شام است . از طرفى درياى مغرب ( درياى متوسط يا مديترانه را ) درياى شام نيز گفته‌اند چه سرزمين شام بزرگ شامل سوريه ، لبنان و فلسطين امروز است و چون اين نقاط كنار درياى مغرب واقع است بعيد نيست كه از شام به مغرب تعبير كرده باشند .\r\n[ 2 
  ] ترجمهء لفظ به لفظ : شير آن را مىدوشد .\r\n[ 3 
  ] لفظ به لفظ : بدانچه در دست دارى .\r\nنامهء 34\r\n[ 1 
  ] چنان كه ظاهر نامه نشان مىدهد ، امام ( ع ) محمّد را از حكومت برداشته و مالك را به جاى او گذاشته و نيز چنان كه پيداست اين نامه پس از شهيد شدن مالك نوشته شده است ، امّا عزل محمّد كى بوده و اشتر چه وقت از جانب امام به حكومت مصر منصوب شده است ؟ ابن حجر نويسد : على ( ع ) وى را در رمضان سال سى و هفتم به حكومت مصر فرستاد . و از سوى معاويه عمرو بن العاص به مصر روانه گرديد و جنگى ميان محمد و فرستادگان معاويه در گرفت و سرانجام محمد در صفر سال سى و هشتم شهيد شد ( « الاصابة فى تمييز الصحابه » رقم ) .\r\nمحمد بن يوسف كندى مصرى متوفاى سال 350 هجرى ( يا ساليانى چند پس از اين تاريخ ) در كتاب خود « كتاب الولاة و كتاب القضاة » كه در تاريخ واليان و قاضيان مصر است ، حكومت محمد بن ابى بكر را بر مصر پس از ذكر شهادت مالك اشتر آورده و نويسد :\r\nوى در نيمهء رمضان سال سى و هفتم هجرى ، از جانب امير المؤمنين على ( ع ) به مصر در آمد ( كتاب « الولاة و القضاة » ، طبع مطبعهء آباء يسوعيين ، بيروت - م ص 26 - 27 ) . و هم او نويسد : قيس بن سعد ، محمد بن ابى بكر را ديد و گفت هر چند امير المؤمنين مرا بى هيچ تقصير عزل كرد ، من خيرخواهى را دريغ نمىدارم . تو با معاوية بن حديج و مسلمة بن مخلد و بسر بن أرطاة و ياران آنان مدارا كن . اما وى بر خلاف گفتهء او رفتار كرد ( همان كتاب ص 27 ) . طبرى ولايت محمد بن ابى بكر را بر مصر به سال 36 نوشته و نوشتهء او صراحت دارد كه چون محمد به مصر رسيد قيس بن سعد در آنجا بود . ( 64 ص ) . و به سند خود از حارث بن كعب والبى از پدرش روايت كند كه چون محمد بن ابى بكر به مصر رفت ، من با او بودم و او عهد امير المؤمنين على ( ع ) را بر مصريان خواند ( ج 6 ص ) . از طرفى مىدانيم مالك به سال سى و هفتم هجرى به فرمان امام روانهء مصر گرديده و چنان كه كندى نوشته است و بسيارى از مآخذ نيز موافق گفتهء اوست ، در قلزم بر اثر خوردن عسل زهرناك شهيد شد . ( همان\r\n","description":"","footnote":"","page_name":" 524 ","page_number":554},
  {"content":"\r\nكتاب ص 23 ) ، و باز چنان كه در ظاهر نامهء امام مىبينيم امير المؤمنين به محمد مىنويسد از اين كه كار تو را به اشتر دادم آزرده مشو ! پس محمد در سال سى و هفتم كه اشتر روانه مصر مىشود در آنجا بوده است .\r\nاز مجموع آنچه ديديم نوشتهء طبرى درستتر به نظر مىرسد . امام در آغاز خلافت خود حكمرانان ايالتهاى اسلامى را معين فرموده و قيس بن سعد را حكومت مصر داده است . دشمنان قيس توطئه‌اى را آغاز مىكنند كه گويا طراح آن معاويه بوده است ( كتاب الولاة ص 21 ) . قيس از حكومت مصر معزول و محمد بن ابى بكر به جاى او گمارده مىشود ، ولى در سال سى و هفتم همان كسانى كه قيس سفارش آنان را به محمد كرده بود عليه او بر مىخيزند و شهر دچار آشوب مىشود . امام ناچار مالك را به جاى محمد به حكومت مصر معين مىكند و اين نامه را هم به محمد مىنويسد و چنان كه نوشتيم اشتر در ميان راه در ماه رجب سال سى و هفتم به شهادت مىرسد و محمد پسر ابو بكر چند ماهى با مخالفان درگيرى داشته و سرانجام در صفر سال سى و هشتم شهيد شده است .\r\nنامهء 35\r\n[ 1 
  ] سپاهيان معاويه به فرماندهى معاوية بن حديج او را به وضعى فجيع شهيد كردند .\r\n[ 2 
  ] محمد پسر اسماء بنت عميس است ، امير المؤمنين ( ع ) پس از رحلت صديقه ( ع ) اسماء را به زنى گرفت .\r\nنامهء 36\r\n[ 1 
  ] بسر ، پسر ارطاة كه به دستور معاويه بر يمن غارت برد .\r\n[ 2 
  ] لا و لا : اين دو حرف را براى تعيين مدت كوتاه آرند .\r\n[ 3 
  ] أخذ منه بالمخنّق ، إذا لزّه و ضيّق عليه ( زمخشرى ، « اساس البلاغه » ) .\r\n[ 4 
  ] عبد اللَّه پدر رسول خدا ( ص ) و ابو طالب پدر امير المؤمنين ( ع ) از فاطمه دختر عمرو بن عمران بن عائذ بن مخزوماند . و گفته‌اند فاطمه بنت اسد مادر امير المؤمنين رسول خدا ( ص ) را در كنار خود پرورد و رسول در بارهء او فرمود : « فاطمه پس از مادرم مادر من است . »\r\n[ 5 
  ] برادرت .\r\n[ 6 
  ] نمودن : نشان دادن .\r\n[ 7 
  ] بيت منسوب است به عباس پسر مرداس سلمى .\r\n","description":"","footnote":"","page_name":" 525 ","page_number":555},
  {"content":"\r\nنامهء 37\r\n[ 1 
  ] در بعض نسخه‌ها بجاى متعبه ، « متّبعه » آمده است .\r\n[ 2 
  ] آن گاه كه محاصره بود و از تو يارى خواست كارى نكردى ، حالا كشتن او را دستاويز خود كرده‌اى .\r\nنامهء 39\r\n[ 1 
  ] لفظ به لفظ : پرده‌اش پاره است .\r\nنامهء 40\r\n[ 1 
  ] برهنه كردن زمين ، برداشتن محصول و ميوه آن .\r\nنامهء 41\r\n[ 1 
  ] گفته‌اند اين نامه به عبد اللَّه پسر عباس نوشته شده ، و بعضى مخاطب را عبيد اللَّه برادر عبد اللَّه نوشته‌اند .\r\n[ 2 
  ] شعار ، پيراهن زير و بطانه و آستر لباس است ، و استعمال اين دو واژه براى نسبت كسى به خود ، كنايت از بسيار نزديك بودن اوست .\r\n[ 3 
  ] پشت سپر را برگرداندى . مثلى است براى كسى كه خلاف پيمان خود رفتار كند .\r\n[ 4 
  ] ترجمه لفظ به لفظ : جز تو را پدر مباد .\r\n[ 5 
  ] با خود نهادن يا ، به خود تلقين كردن .\r\n[ 6 
  ] ميراث .\r\n[ 7 
  ] « فضحّ رويدا » آهسته بچران ، شتاب مكن . مثلى است از ضحّيت الغنم چرانيدم گوسفند را در چاشتگاه .\r\n[ 8 
  ] ص : 3 .\r\nنامهء 42\r\n[ 1 
  ] ابو سلمه عبد اللَّه بن عبد الاسد بن عبد ياليل هلال بن عبد اللَّه از تيرهء بنو مخزوم است .\r\nوى شوى هند ، دختر ابو اميّه حذيفة بن مغيرهء مخزومى است . هند كه به‌ام سلمه مشهور است ، پس از مرگ شوهر ، زن رسول اكرم ( ص ) گرديد .\r\n[ 2 
  ] نعمان پسر عجلان از انصار ، و از بنو زريق است . وى پس از شهادت حمزة بن عبد المطلب خوله زن وى را گرفت . نعمان مردى بزرگوار و نيز شاعر بوده است .\r\n","description":"","footnote":"","page_name":" 526 ","page_number":556},
  {"content":"\r\n[ 3 
  ] لفظ به لفظ ، دست تو را كندم . نزع يده : او را عزل كرد .\r\nنامهء 43\r\n[ 1 
  ] مصقله ، از مردم بنى شيبان ، از بكر بن وائل است ، وى والى امام بود . ولى چنان كه نوشتيم ( رجوع كنيد به خطبهء چهل و چهارم ) نزد معاويه رفت ، و در سال پنجاهم هجرى به طبرستان كشته شد .\r\n[ 2 
  ] اردشير خرّه : اردشير خوره . جايى است در فارس كه فيروزآبادش نامند .\r\n[ 3 
  ] شكافته .\r\nنامهء 44\r\n[ 1 
  ] زياد كه او را گاهى به مادرش نسبت دهند و زياد بن سميه گويند ، و گاهى به پدرى ناشناخته منسوب دارند و ( زياد بن ابيه ) خوانند ، فرزند سميه كنيز حارث بن كلدهء ثقفى است . نوشته‌اند عمر در حكمرانى خود زياد را براى اصلاح كار يمن فرستاد چون بازگشت ، در مجلس وى خطبه‌اى بسيار نيكو خواند . على ( ع ) و ابو سفيان و عمرو پسر عاص در آن مجلس بودند . عمرو گفت : آفرين بر اين جوان ، اگر از قريش بود عرب را اداره مىكرد . ابو سفيان گفت : قريشى است و من مىدانم از كيست . على ( ع ) پرسيد از كه ؟ گفت : از من . على گفت : ابو سفيان آرام باش .\r\nمعاويه در خلافت خود به پاى مردى مغيره پسر شعبه زياد را نزد خود طلبيد و مجلسى ترتيب داد و به گواهى پيرمردى مىفروش او را برادر خود دانست ( رجوع كنيد به « تاريخ تحليلى » از نويسنده ص 171 چاپ هشتم ) .\r\nنامهء 45\r\n[ 1 
  ] وليمه ، مهمانى عروسى است . در بعض نسخه‌ها « مأدبه » ضبط شده .\r\n[ 2 
  ] « فدك » مزرعه‌اى است يا قلعه‌هايى بوده است جزء خيبر ، خيبر چند قلعهء به هم پيوسته است با خرماستانها و زمينهاى زير كشت كه يهوديان در آن به سر مىبردند ، اين سرزمين در وادى زيديه در يك صد و شصت كيلومترى شمال مدينه واقع است .\r\nچون خيبر در سال هفتم از هجرت گشوده شد ، ساكنان « فدك » بدون درگيرى با رسول خدا ( ص ) آشتى كردند ، و اين سرزمين از آن رسول گرديد كه در آمد آن را صرف مستمندان بنى هاشم مىفرمود . سپس به موجب آيه « و آت ذا القربى حقّه » آن را به فاطمه ( ع ) بخشيد . پس از رحلت رسول اكرم ابو بكر با استناد به حديثى كه هم از جهت\r\n","description":"","footnote":"","page_name":" 527 ","page_number":557},
  {"content":"\r\nسند و هم از جهت دلالت جاى گفتگو دارد ، آن را به بيت المال برگرداند . براى اطلاع بيشتر از داستان « فدك » رجوع كنيد به مجلدات « جنايات تاريخ » و نيز « زندگانى » حضرت فاطمه ( ع ) » از نويسنده .\r\n[ 3 
  ] آنان كه آن را غصب كرده‌اند .\r\n[ 4 
  ] خاندان رسول خدا ( ص ) .\r\n[ 5 
  ] « يمامه » ناحيتى است در جنوب عربستان كه گاه آن را از يمن و گاه از حجاز مىشمردند . امروز جزء كشور عربستان سعودى است .\r\n[ 6 
  ] بعض شارحان از تفسير كلمهء « قدّ » گذشته‌اند ، بعض مترجمان فارسى به تناسب مقام و به ذوق خود معنيها براى اين واژه كرده‌اند كه درست نيست . ابن اثير در « نهايه » نويسد : در حديث عمر آمده است « كانوا يأكلون القدّ » يعنى در قحطى پوست بزغاله مىخوردند ، و بيت را به حاتم نسبت داده‌اند . در « حماسه » گوينده را نام نبرده ، ليكن خطيب در شرح آن بيتهايى بدين قافيت آورده كه منسوب به حاتم طايى است خطاب به زن خود .\r\nليكن بيت مورد بحث در « حماسه » ديده نمىشود . به هر حال قد پوست بزغاله است كه آن را مىبريدند و خشك مىكردند و به هنگام گرسنگى مىخوردند . و قدّ به كسر ، دوالى است كه از آن پوست ببرند .\r\n[ 7 
  ] معاويه .\r\n[ 8 
  ] رهنه ، بازداشت او را .\r\n[ 9 
  ] مجادله : 22 .\r\nنامهء 46\r\n[ 1 
  ] لهاة : در لغت به معنى زبانك است ، يا زبان كوچك و تعبير در عبارت مجازى است .\r\n[ 2 
  ] گستردن بال و نرمى كنار ، هر دو تعبير مجازى است و مقصود از آن فروتنى و نرمى است .\r\n[ 3 
  ] نگاه كنيد به نامهء شمارهء 27 امام به محمد پسر ابو بكر .\r\nنامهء 47\r\n[ 1 
  ] غبّ ، يك روز آب دادن و يك روز تشنه نگهداشتن شتر است . « لا تغبّوا أفواههم » يعنى يك روز در ميان آنان را طعام مدهيد كه گرسنه مانند .\r\n","description":"","footnote":"","page_name":" 528 ","page_number":558},
  {"content":"\r\n[ 2 
  ] جملهء « لم تناظروا » را شارحان گونه گون معنى كرده‌اند . مناظره مقابل و مثل براى چيزى آوردن است . زهرى گويد : « لا تناظر بكلام اللَّه و لا بكلام رسول اللَّه صلَّى اللَّه عليه و سلَّم » يعنى چيزى را مقابل آن مدار ، و همانندى براى آن ميار « أساس البلاغه » . نيز مناظره را نگريستن معنى كرده‌اند . ابن ابى الحديد گويد :\r\n« فأنّه ان ترك لم تناظروا » يعنى به زودى از شما انتقام گرفته خواهد شد ( شرح نهج البلاغه 17 ص 11 ) . در شرح خويى آمده است : « فلو ترك ينثلم الوحدة الأسلاميّة » ( ج 20 ص 132 ) . ابن ميثم نويسد : « لم يحفظه اللَّه و لم يراقبه » ليكن مىافزايد محتمل است مقصود اين باشد كه دشمنان به شما نمىنگرند و شما را حرمت نمىنهند ( ج 5 ص 123 ) . آقاى شوشترى جمله را معنى نكرده‌اند ليكن در روايتى كه بدان استشهاد شده است هر دو معنى محتمل است .\r\nنامهء 48\r\n[ 1 
  ] در بعض نسخه‌ها به جاى « يذيعان » « يوتغان » آمده و « إيتاغ » به معنى افساد بود .\r\n[ 2 
  ] كشته شدن عثمان .\r\n[ 3 
  ] مقصود جدايى طلبان است كه پس از پذيرفتن بيعت امام ، خونخواهى عثمان را بهانه كردند و بيعت خود را تأويل نمودند ( رجوع شود به خطبهء هفتم ) .\r\n[ 4 
  ] چنين است در « اساس » و در بيشتر نسخه‌ها ليكن در شرح نهج البلاغه ابن ابى الحديد و نهج البلاغهء صبحى صالح بجاى « فتأوّلوا » « فتألَّوا » آمده است ، يعنى سوگند خوردند .\r\nنامهء 51\r\n[ 1 
  ] روز رستاخيز ، و حساب آن روز .\r\n[ 2 
  ] كار نيك .\r\n[ 3 
  ] در بعضى نسخه‌ها بجاى لا تحسموا ، لا تحشموا : او را به خشم مياريد .\r\nنامهء 53\r\n[ 1 
  ] مالك پسر حارث نخعى ، از قبيلهء مذحج ، از بزرگان تابعين و از خواص اصحاب امير المؤمنين عليه السلام و از دلاوران بنام است . در جنگ يرموك چشم او آسيب ديد و به أشتر ملقب گرديد . مالك هنگامى كه از جانب امام به حكومت مصر مىرفت در قلزم به دستور معاويه شهيد شد .\r\n","description":"","footnote":"","page_name":" 529 ","page_number":559},
  {"content":"\r\nمشهور است كه امير المؤمنين ( ع ) در بارهء او فرموده است : مالك چنان مرا يار بود كه من رسول خدا را مددكار بودم .\r\n[ 2 
  ] رجوع كنيد به ذيل نامه امام به محمد پسر ابو بكر نامهء 34 .\r\n[ 3 
  ] يوسف : 53 .\r\n[ 4 
  ] بر تافتن : تحمل كردن .\r\n[ 5 
  ] پائيدن : انتظار بردن ، توقع داشتن .\r\n[ 6 
  ] مردمان را عيب نهانى پيدا مكن كه مر ايشان را رسوا كنى و خود را بىاعتماد .\r\n( سعدى . « گلستان » . باب هشتم ) .\r\n[ 7 
  ] نسخه‌هايى كه در دست دارم « عزّه » است و بعض شارحان عزت را كبر معنى كرده‌اند . محتمل است « غرّه » باشد . بمعنى فريفتگى . آقاى شوشترى هم غرّه ضبط كرده‌اند ، و معنى آن را اغترار گرفته‌اند ( « بهج الصباغه » ج 14 ص 326 ) .\r\n[ 8 
  ] در سازمان حكومت اسلامى عاملان طبقه‌اى خاص بودند و وظيفه‌هايى معين داشتند ، و براى تعهد كار بايد صلاحيت مخصوص را احراز كنند . عاملان بايد وضعيت محلى را كه بدان جا مىروند بدانند ، مردم آنجا را كم و بيش از جهت عادات و سنتها بشناسند ، از گذشتهء آنان آگاه باشند . كه اگر عامل اين معلومات را كسب نكند و در كار خود چنان كه بايد آگاه و مسلط نباشد ، بسا كه طغيان رعيت را سبب گردد . براى اطلاع بيشتر رجوع كنيد به « الاحكام السلطانية » . قاضى ابو يعلى و كتابهاى ديگر كه در اين زمينه نوشته شده .\r\n[ 9 
  ] جزيه يا گزيت ، مالياتى است ساليانه كه اهل كتاب بايد به حاكم مسلمانان بپردازند ، و در مقابل ، حكومت حقوق آنان را محترم شمارد و مال و جانشان را از تعرض محفوظ دارد .\r\n[ 10 
  ] خراج مالياتى بوده است كه از زمين كشت شده يا قابل كشت مىگرفته‌اند . ميزان اين ماليات در دوره‌هاى مختلف حكومت اسلامى و نيز در ايالتهاى عراق ، مصر ، حجاز و آفريقا متفاوت بوده و تغيير مىيافته است . بعض خلفا خراج را از ذمّى و مسلمان مىگرفتند ، اما جزيه به عهدهء غير مسلمان بود .\r\n[ 11 
  ] جيب گريبان است ، و تعبير مجازى است .\r\n[ 12 
  ] بر آمدن بر كسى ، مقابل او ايستادن ، بر او سخت گرفتن .\r\n[ 13 
  ] شايستن : كافى بودن ، بسنده بودن .\r\n[ 14 
  ] نساء : 59 .\r\n[ 15 
  ] صف : 3 .\r\n","description":"","footnote":"","page_name":" 530 ","page_number":560},
  {"content":"\r\nنامهء 54\r\n[ 1 
  ] اسكافى محمد بن عبد اللَّه ، مكنى به ابو جعفر از متكلمان معتزلى بود . در بغداد در سال 240 ه . ق در گذشت .\r\n[ 2 
  ] در متن عبده ، به جاى « مقامات ، المقدمات » آمده است . و درست نيست . در مقدمهء كتاب « المعيار و الموازنه » مصحح ، نام كتاب را « المقامات فى تفضيل على عليه السلام » نوشته است .\r\nنامهء 55\r\n[ 1 
  ] معاويه آيهء 33 سورهء اسراء را دستاويز خود ساخته بود ، و مىگفت عثمان به ستم كشته شده و من خونخواه او هستم .\r\n[ 2 
  ] كشتن عثمان .\r\n[ 3 
  ] اعراف : 87 .\r\nنامهء 57\r\n[ 1 
  ] حىّ ، جايى است كه قبيله در آن منزل كند .\r\nنامهء 58\r\n[ 1 
  ] حكم كتاب خدا و سنت رسول .\r\nنامهء 59\r\n[ 1 
  ] حلوان شهركى بوده است بر ساحل چپ رودخانهء حلوان در جنوب سر پل ذهاب .\r\nابن ابى الحديد نام جدّ اسود را قطبه نوشته و گويد او پسر أسود بن زيد بن قطبه است و از « استيعاب » آرد كه أسود در بدر حاضر بود . آقاى شوشترى نويسند : وى در اين احتمال بر خطاست چه آن كس كه ابو عمر ، مؤلف « استيعاب » نام برده ، أسود بن زيد بن ثعلبه است و او صحابى است و اين اسود تابعى است ( انتهى ) و در كتاب « صفين » نصر بن مزاحم ص 106 اسود بن قطنه ضبط شده .\r\nنامهء 60\r\n[ 1 
  ] ابن ميثم نوشته است مقصود از ذمه تعهد بيعتى است كه ميان آنان و امام است ، و در كتاب « صفين » نصر بن مزاحم ( 125 ) نامه‌اى از امام به فرماندهان سپاه آمده است كه\r\n","description":"","footnote":"","page_name":" 531 ","page_number":561},
  {"content":"\r\nجمله نخستين آن اين است « اما بعد فأنّى أبرأ اليكم و الى أهل الذّمّة من معرّة الجيش » ، ليكن در بسيارى عبارات با اين نامه يكسان نيست . و اللَّه العالم .\r\nو اگر عبارت نامه « أهل الذّمة » باشد مقصود اهل كتاب است ، كه در پناه مسلمانان بوده‌اند .\r\n[ 2 
  ] آن اندازه كه از گرسنگى برهند ، حالت اضطرار .\r\nنامهء 61\r\n[ 1 
  ] كميل پسر زياد از گزيده‌ترين ياران امير المؤمنين على عليه السلام و از بزرگان تابعين است . به سال دوازدهم هجرى متولد شد و به سال هشتاد و دوم به دستور حجّاج بن يوسف شهيد گرديد .\r\n[ 2 
  ] شهرى در غرب عراق كه امروز جزء ايالت رمادى است . أهميّت آن در قديم به خاطر گذاشتن كاروان از آنجا به حلب بوده است .\r\n[ 3 
  ] گزاردن . انجام دادن .\r\n[ 4 
  ] شهرى در بلاد جزيره در منتهاى نهر خابور و فرات سر راه بازرگانى عراق و شام .\r\nنامهء 62\r\n[ 1 
  ] وليد بن عقبة بن ابى معيط ، كه از سوى عثمان در كوفه حاكم بود شراب نوشيد و براى نماز بامداد به مسجد رفت و چهار ركعت نماز خواند و گفت اگر خواهيد زيادت كنم . پس شكايت او را به عثمان بردند ، و امير المؤمنين ( ع ) حد را بر او جارى كرد .\r\n[ 2 
  ] ابو سفيان يا عمرو بن عاص .\r\n[ 3 
  ] آغاليدن تحريك كردن .\r\nنامهء 63\r\n[ 1 
  ] هنگامى كه جدايى طلبان از حجاز به عراق رفتند و به بصره در آمدند ، امير المؤمنين در پى آنان رو به عراق نهاد . ابو موسى از جانب او حكومت كوفه را به عهده داشت . امام از او خواست تا مردم را براى رويارويى با جدايى طلبان آماده سازد ، اما او به موجب روايتى كه خود راوى آن بود ، مىگفت فتنه‌اى پديد شده و مسلمانان بايد در خانه بنشينند .\r\nو در به روى خود بندند . خواندن مردم به كناره‌گيرى از فتنه به سود او بود ، اما بازداشتن آنان از يارى امام زمان به زيان وى .\r\n[ 2 
  ] رفع ذيل و شدّ مئزر ، كنايت از آماده بودن است براى كار .\r\n","description":"","footnote":"","page_name":" 532 ","page_number":562},
  {"content":"\r\n[ 3 
  ] از كوفه برون آى ! و اين استعارتى است لطيف كه ابو موسى را چون روباه حيله‌گر مىخواند .\r\n[ 4 
  ] مردم كوفه .\r\n[ 5 
  ] ترجمهء لفظ به لفظ : كره‌ات با شير و گداخته‌ات با فسرده بياميزد ، و اين استعارت است از درهم ريختن كار و گم شدن راه چاره يا فرار .\r\n[ 6 
  ] ترجمهء لفظ به لفظ : شتر آن را سوار شوند .\r\n[ 7 
  ] خوار : آسان ، رام .\r\nنامهء 64\r\n[ 1 
  ] ابو سفيان ، كه تا روز فتح مكه مسلمان نشد .\r\n[ 2 
  ] طلحه به تير مروان حكم كشته شد ، و زبير پس از آنكه امام ( ع ) او را متنبّه ساخت از رزمگاه بيرون رفت ، و در بين راه عمرو بن جرموز او را كشت .\r\n[ 3 
  ] عايشه به اغواى طلحه و زبير و نيز به خاطر ناخشنودى كه از امام داشت خون عثمان را بهانه كرد و با جدايى طلبان به بصره رفت .\r\n[ 4 
  ] ابن ميثم نوشته است مقصود عمرو پسر ابو سفيان است كه در جنگ بدر اسير شد ( ج 5 ص 210 ) و اين گفته درست نيست چه هجرت با فتح مكه پايان يافت و رسول اكرم فرمود كه « لا هجرة بعد الفتح » ، نمىتوان گفت با جنگ بدر هجرت پايان يافت . مقصود امام يزيد پسر ابو سفيان است كه روز فتح مكه با جمعى از قريش به ( باب الخندمة ) رفت تا از در آمدن مسلمانان به مكه جلوگيرى كند . خالد بن وليد وى را در آنجا اسير كرد . ابو سفيان يزيد را از او گرفت و به خانهء خود كه رسول خدا ( ص ) آن را جاى امن قرار داده بود ، برد .\r\n[ 5 
  ] عتبة بن ربيعه .\r\n[ 6 
  ] وليد بن عتبه .\r\n[ 7 
  ] حنظلة بن ابى سفيان ، كه هر سه در بدر به دست امام ( ع ) كشته شدند .\r\n[ 8 
  ] ماندن : شباهت داشتن .\r\n[ 9 
  ] بيعت مهاجر و انصار با امام .\r\n[ 10 
  ] واگذارى شام به دو و تسليم كشندگان عثمان .\r\nنامهء 65\r\n[ 1 
  ] بيعت با امير المؤمنين ( ع ) .\r\n","description":"","footnote":"","page_name":" 533 ","page_number":563},
  {"content":"\r\n[ 2 
  ] اجتماع امت بر بيعت با آن حضرت .\r\n[ 3 
  ] خلافت .\r\n[ 4 
  ] ستاره‌اى سرخ رنگ و روشن بر جانب راست كهكشان كه پس از ثريا در آيد ، و آن را عيوق نامند كه گويى نگهبان ثرياست ، و مشتق است از عوق به معنى بازداشتن از كارهاى ناخوش .\r\nنامهء 66\r\n[ 1 
  ] رجوع كنيد به نامهء شمارهء 22 . اين نامه را با تفاوتى در عبارت ، نصر بن مزاحم در كتاب خود آورده است . رجوع كنيد به « وقعهء صفين » ص 106 و ترجمه آن « پيكار صفين » ص 150 .\r\nنامهء 67\r\n[ 1 
  ] قثم بن عباس بن عبد المطلب . به سال سى و هفتم هجرت امير المؤمنين او را ولايت مكه داد و تا شهادت آن حضرت در اين سمت بود ، و به سال پنجاه و هفتم در سمرقند شهيد شد . زركلى ولايت او را بر مدينه ثبت كرده و اشتباه است .\r\n[ 2 
  ] ايام اللَّه : گفته‌اند مقصود نعمت خداست و گفته‌اند نعمتى كه خدا به عاد و ثمود و ديگر گمراهان عنايت كرد . ( « تفسير تبيان » ذيل آيهء 5 سوره ابراهيم ) و گفته‌اند ايام اللَّه روزهاست كه خدا در آن امتهاى گذشته را به خاطر كردار بد آنان عقاب كرد .\r\n[ 3 
  ] حج : 25 .\r\nنامهء 68\r\n[ 1 
  ] كشنده ، قاتل .\r\nنامهء 69\r\n[ 1 
  ] حارث بن عبد اللَّه همدانى ، از فقيهان بزرگ و از تابعين و از خواص اصحاب امير المؤمنين عليه السلام . در روزگار حكومت عبد الملك درگذشت .\r\n[ 2 
  ] شريعت پيامبران پيشين ، و يا آنچه قرآن كريم در بارهء آنان گفته است .\r\n[ 3 
  ] ارزش هر كس بدان است كه او را از آن خوش آيد ( ر ك « كلمات قصار » شمارهء 81 ) .\r\n","description":"","footnote":"","page_name":" 534 ","page_number":564},
  {"content":"\r\nنامهء 70\r\n[ 1 
  ] از تيرهء اوس ، و از خواص ياران امير المؤمنين ( ع ) است . سال سى و هفتم هجرت از جانب امام حكومت مدينه را يافت . در آغاز خلافت امام حاكم بصره گرديد . سال سى و هشتم هجرت در كوفه درگذشت و امير المؤمنين ( ع ) بر او نماز خواند .\r\n[ 2 
  ] خوار : آسان .\r\nنامهء 71\r\n[ 1 
  ] جارود ، نام او بشر بن عمرو بن خنيس از تيرهء عبد القيس از بطن ربيعه است . در جاهليت مردى ارجمند بود . به بكر بن وائل حمله برد ، و بر آنان پيروز شد ، و گفته‌اند ، چون هر چه داشتند گرفت ، به جارود ملقب گرديد . با قوم خود كه بر دين ترسا بودند نزد پيامبر ( ص ) رفت و اسلام آورد و پيامبر ( ص ) او را حرمت نهاد . در عصر ردّه بر اسلام باقى ماند . به سال 20 هجرى در گذشت ( زركلى ) . منذر ، فرزند او به سال اول هجرت متولد شد . در جنگ جمل با امير المؤمنين ( ع ) بود . امام او را بر استخر فارس ولايت داد . وى مقدارى از مال خراج را به خود اختصاص داد . و چون خيانت او معلوم گرديد ، امام او را از حكومت برداشت . عبيد اللَّه بن زياد ، منذر را به مرز هند فرستاد ، و به سال 61 در آنجا مرد .\r\n[ 2 
  ] ارزش تو از شتر و بند كفشت كمتر است .\r\n[ 3 
  ] گرد از پاى افزار خود دور مىكند ، كنايت از تكبر و به خود پرداختن است .\r\nنامهء 72\r\n[ 1 
  ] رجوع كند به نامهء 66 و نامهء 22 .\r\nنامهء 74\r\n[ 1 
  ] هشام بن محمد بن سائب كلبى ، عالم به تاريخ و انساب عرب ، به سال 204 يا 206 درگذشت . هشام بر مذهب شيعه بوده است .\r\nنامهء 75\r\n[ 1 
  ] محمد بن عمرو بن واقد . مكنى به ابو عبد اللَّه . او را كتابهاى بسيارى است در غزوه‌هاى پيامبر ، فتوح عراق ، جنگ جمل ، صفين و ديگر وقعه‌ها به سال 130 متولد شد و در 207 درگذشت .\r\n","description":"","footnote":"","page_name":" 535 ","page_number":565},
  {"content":"\r\n[ 2 
  ] در كار شورشيان دخالتى نداشتم .\r\n[ 3 
  ] كشته شدن عثمان .\r\n[ 4 
  ] خلافت امام .\r\nنامهء 78\r\n[ 1 
  ] تعبيرى است شگفت از گماردن داوران ، كه در ظاهر به صلاح امت بود ولى مايهء فساد گرديد و شكاف ميان مسلمانان را عميقتر كرد .\r\n[ 2 
  ] بهشت .\r\n[ 3 
  ] بر عهده دارم .\r\n","description":"","footnote":"","page_name":" 536 ","page_number":566},
  {"content":"\r\nتعليقات كلمات قصار\r\n[ 1 
  ]\r\n\r\nچرا نه مردم عاقل چنان بود كه به عمر\r\nچو درد سر كندش مردمان دژم گردند\r\nچنان چه بايد بودن كه گر سرش ببرى\r\nبه سر بريدن او دوستان خرم گردند\r\n\r\nعسجدى ، « امثال و حكم » دهخدا\r\n[ 2 
  ] اين سخن را هنگامى فرمود كه سعد وقاص و يك دو تن ديگر ، از خود آمادگى براى جنگ جمل نشان ندادند .\r\n[ 3 
  ] گاه كسى تدبيرى انديشيد ، و آن تدبير به نابودى وى كشد . رجوع به فقرهء 459 شود .\r\n[ 4 
  ] رسول اكرم ( ص ) دستو خضاب داد تا كافران هنگام درگيرى با مسلمانان نپندارند آنان پيرمردانند ، و توانند نابودشان گردانند .\r\n[ 5 
  ] در تفسير اين سخن دو نظر داده‌اند : يكى آن كه رضى فرموده و ديگرى كه ابن منظور و أزهرى و ابن أثير نوشته‌اند و مترجم آن را گزيد ، و آن اين است :\r\nاگر كسى حق ما را گرفت ، ما دست بر نمىداريم و اگر او بر پشت شتر نشيند ما بر كفل آن شتر مىنشينيم و در پى او مىرويم تا حق خود را بگيريم ، هر چند زمانى دراز بگيرد .\r\n[ 6 
  ] رجوع كنيد به فقرهء 389 .\r\n[ 7 
  ] اگر زندگانىات ، رو به نقصان است .\r\n[ 8 
  ] مغرور مباشيد كه خدا گناهان شما را مىپوشاند ، چه بود كه رسواتان گرداند .\r\n[ 9 
  ] عمق و عمق ، كرانه‌هاى بيابان بى آب و علف است ، و تعمّق ، در شدن در عمق است . كسى كه در كرانه‌هاى بيابان رود و به عمق آن در شود خود را هلاك سازد ، و اين تعبيرى است لطيف از آن كس كه پى وهم را گيرد ، و چنين تعبيرها در سراسر سخنان امام ( ع ) فراوان است .\r\n","description":"","footnote":"","page_name":" 537 ","page_number":567},
  {"content":"\r\n[ 10 
  ] شيطان پايمالش كرد .\r\n[ 11 
  ] شهرى در شصت كيلومترى غرب بغداد ، و به سال دوازدهم هجرى به دست مسلمانان افتاد .\r\n[ 12 
  ] در چند مأخذ اين گفتار ، با اندك تغيير در لفظ ، به امام سجّاد ( ع ) منسوب است كه به فرزند خود ، امام باقر ، فرموده است . رجوع شود به ( « زندگانى على بن الحسين » از مترجم ص 160 ) .\r\n[ 13 
  ] رجوع كنيد به فقرهء 279 .\r\n[ 14 
  ] در نسخهء صبحى صالح به جاى « لأنّه من قبيل » ، « لأنّه ليس من قبيل » ضبط شده و درست نيست .\r\n[ 15 
  ] خبّاب پسر أرت ، از سابقان در اسلام ، و از مستضعفانى است كه در مكَّه آسيب فراوان ديد ، چنان كه پشت او را داغ كردند . در صفّين در ركاب امير المؤمنين ( ع ) بود . به سال سى و هفتم هجرت در گذشت ، و گفته‌اند مرگ وى به سال سى و نهم بود . او را بيرون كوفه به خاك سپردند .\r\n[ 16 
  ]\r\n\r\nمنعم به كوه و دشت و بيابان غريب نيست\r\nهرجا كه رفت خيمه زد و خوابگاه ساخت\r\nو آن را كه بر مراد جهان نيست دسترس\r\nدر زاد بوم خويش غريب است و ناشناخت\r\n\r\n( سعدى « گلستان » باب سوم )\r\n[ 17 
  ] و رجوع كنيد به فقرهء 475 .\r\n[ 18 
  ] رجوع كنيد به شمارهء 415 .\r\n[ 19 
  ] دانا چون طلبهء عطار است خاموش ( سعدى « گلستان » ) .\r\n[ 20 
  ] در « مروج الذّهب » ( ج 2 ص 47 ) چاپ مطبعهء مصريه ضرار بن حمزه ، آمده است ، ليكن ابن ابى الحديد ، وى را ضرار بن ضمرة الضّابى نوشته است ، و در « قاموس الرجال » ( ج 5 ص 149 ) ضرار بن ضمرهء ضبابى است .\r\n[ 21 
  ] در برخى نسخه‌ها « تشوّفت » : خود را براى من آراسته‌اى .\r\n[ 22 
  ] روز حساب .\r\n[ 23 
  ] امام فرمود : « به جايى بر نشديم و فرود نيامديم جز به قضاء خدا » . مرد گفت :\r\n« پس رنج ما در اين سفر بيهوده بود ، چون از خود اختيارى نداشتيم . اين پرسش و پاسخ نشان مىدهد كه بحث قدر در اين سالها در عراق و شام شناخته بوده است . رجوع كنيد به فقرهء 287 .\r\n[ 24 
  ] ص : 27 .\r\n[ 25 
  ] جاحظ گويد : اگر جز اين كلمه نداشتيم ، آن را شافى ، كافى ، بسنده و بىنياز\r\n","description":"","footnote":"","page_name":" 538 ","page_number":568},
  {"content":"\r\nكننده مىيافتيم ، بلكه آن را افزون از كفايت مىديديم ، و نيكوترين سخن آن است كه اندك آن تو را از بسيار آن بى نياز سازد ، و معنى آن در ظاهر لفظ بود ( « البيان و التّبين » ج 1 ص 83 ، تصحيح عبد السلام هارون ) .\r\n[ 26 
  ] ترجمهء لفظ به لفظ : به زير بغل اشتران بزنيد .\r\n[ 27 
  ] بقيّة السّيف ، ماندهء كسانى هستند كه در راه كرامت و حفظ شرافت ، مرگ را بر خوارى ترجيح داده‌اند . اينان بنامند و با عدّت و حرمت تمام نامشان مذكور و همه جا مشهور و نمونهء روشن آنان آل محمدند صلوات اللَّه عليه و عليهم ، كه بيشتر از هر خاندان شهيد داده‌اند ، و امّا شمار آنان پيوسته روزافزون است . و نامشان با حرمت مقرون\r\n[ 28 
  ] أنفال : 33 .\r\n[ 29 
  ] رجوع كنيد به فقرهء 197 .\r\n[ 30 
  ] أنفال : 28 .\r\n[ 31 
  ] در رسيدن : تدارك كردن ، جبران كردن .\r\n[ 32 
  ] اشارت است به آيهء 27 از سورهء مائده ، * ( إِنَّما يَتَقَبَّلُ الله مِنَ الْمُتَّقِينَ ) * . خدا از پرهيزگاران مىپذيرد .\r\n[ 33 
  ] آل عمران : 68 .\r\n[ 34 
  ] نوف پسر فضاله ، بعضى او را به حمير و بعضى به همدان نسبت داده‌اند ( « قاموس الرجال » ج 9 ص 235 ) ، و به هر حال وى از ياران امير المؤمنين ( ع ) بوده است .\r\n[ 35 
  ] گستردنى : فرش .\r\n[ 36 
  ] اين كلمه در برخى نسخه‌ها « طيب » و در برخى « طيّب » است . شارحان و مترجمان آن را گونه گون شرح و ترجمه كرده‌اند ، ابن ميثم نويسد : و اين از لوازم پارسايى آنان بود در ترك متاع دنيا از طيب نفس . و در ترجمهء خوئى آمده است : « و آبش را به جاى عطر به حساب آورده‌اند . بعض مترجمان فارسى آن را شربت گوارا و يا نوشابهء گوارا گرفته‌اند ولى به احتمال قوى « طيب » است و شاهد آن سخن عيسى است ( ع ) : « عطر خوشبويم آب است و نانخورشم گرسنگى . » ( ترجمهء « التّصوف الأسلامى » زكى مبارك ، ياد داشت آقاى دكتر سيد على محمد سجّادى و مؤيد آن آيهء شريفهء است :\r\n* ( وَأَنْزَلْنا مِنَ السَّماءِ ماءً طَهُوراً ) * ( فرقان : 48 ) ، و نگاه كنيد به تعليقهء 10 خطبهء 160 ) .\r\n[ 37 
  ] « عريف » در فرهنگهاى قديمى به معنى مهتر و رئيس قوم است . ابن منظور نويسد : عريف ، مهتر بود چون به سياست قوم خود آشناست ، و در حديث آمده است :\r\n« عرفاء در دوزخند . . . » و شايد اين حديث تحذيرى است از تصدى رياست ، چه تواند بود كه عريف وظيفهء خود را چنان كه بايد انجام ندهد ، و نيز عريف به معنى عالم و آشنا\r\n","description":"","footnote":"","page_name":" 539 ","page_number":569},
  {"content":"\r\nبه چيزى است . سپس اين واژه در اصطلاح ديوانى به مأمورانى اختصاص داده شده كه اشخاص را براى حاكمان شناسايى مىكردند و گزارش كار آنان را بدانها مىدادند .\r\n[ 38 
  ] مردم ، اسم جمع است و فعل آن را مفرد آورده‌اند : « مردم كريمتر شود اندر نعيم گل » كسائى .\r\n[ 39 
  ] عالمى كه علم خود را كار نبندد يا از آن سود دنيايى جويد .\r\n[ 40 
  ] نمرقه ، پشتى است كه بدان تكيه كنند ، و در قرآن كريم است :\r\n* ( وَنَمارِقُ مَصْفُوفَةٌ ) * ( غاشيه : 15 ) ، و اهل بيت تكيه گاه عدلند مردمان را .\r\n[ 41 
  ] « مصانعت » به معنى رشوت دادن نيز آمده است : « من صانع بالمال لم يحتشم » .\r\n[ 42 
  ] « جلباب » پوشاكى است كه سر تا سر بدن را جز سر بپوشاند . براى دانستن ريشهء كلمه ، رجوع شود به مقالهء نويسنده در « يادنامهء مرحوم محمد تقى شريعتى » ، « حجاب در قرآن » .\r\n[ 43 
  ] * ( إِنَّ أَكْرَمَكُمْ عِنْدَ الله أَتْقاكُمْ ) * ( حجرات : 13 ) .\r\n[ 44 
  ] استدراج ، مكر خفى است ، و آن چنان است كه بنده با نعمت و فراخى روزى كه دارد ، خدا را از ياد برد . * ( سَنَسْتَدْرِجُهُمْ مِنْ حَيْثُ لا يَعْلَمُونَ ، ) * ( اعراف : 183 ) . يك روز در استدراج سخن مىگفت . سايل گفت : استدراج كدام بود ؟ گفت : آن شنيده‌اى كه فلان كس به پنبه گلوباز مىبرد . » ( تذكرة الاولياء شرح حال ( بو على دقاق ) . در متن به جاى « پنبه » مدينه است و خطاست مسلما و تصحيح از مرحوم فروزانفر است شفاها ، و رجوع به فقرهء 260 و 273 شود .\r\n[ 45 
  ] و رجوع به فقرهء 469 شود .\r\n[ 46 
  ] أمنعها لما وراء ظهورها ، شارحان و مترجمان اين عبارت را گونه گون معنى كرده‌اند و بعضى از ظاهر لفظ به دور افتاده . در قرآن كريم است . * ( وَتَرَكْتُمْ ما خَوَّلْناكُمْ وَراءَ ظُهُورِكُمْ . ) * انعام : 94 » مقصود نعمتى است كه خداوند بدانها بخشيده .\r\n[ 47 
  ] اين معنى را مولانا جلال الدين در شعر آورده و از رسول ( ص ) روايت كند ، و ظاهرا درست نيست و از امير المؤمنين على ( ع ) است :\r\n\r\nگفت پيغمبر ز سرماى بهار\r\nتن مپوشانيد ياران ، زينهار\r\nز ان كه با جان شما آن مىكند\r\nكان بهاران با درختان مىكند\r\nليك بگريزيد از سرد خزان\r\nكان كند كو كرد با باغ ورزان\r\n\r\n( « مثنوى » نيكلسون . دفتر 1 ، بيت - 48 )\r\n[ 48 
  ]\r\n\r\nله ملك ينادى كلّ يوم\r\nلدوا للموت و ابنو الخراب\r\n\r\n[ 49 
  ]\r\n\r\nرفيقى كه غايب شد اى نيكنام\r\nدو چيز است از او بر رفيقان حرام\r\n\r\n","description":"","footnote":"","page_name":" 540 ","page_number":570},
  {"content":"\r\n\r\nيكى آن كه مالش به باطل خورند\r\nدگر آن كه نامش به زشتى برند\r\n\r\n( سعدى « بوستان » تصحيح دكتر يوسفى )\r\n[ 50 
  ] غافر ( مؤمن ) : 60 .\r\n[ 51 
  ] نساء : 110 .\r\n[ 52 
  ] ابراهيم : 7 .\r\n[ 53 
  ] نساء : 17 در بسيارى نسخ اين توضيح از سيد رضى دانسته شده ، ليكن چنان مىنمايد كه فرمودهء امام ( ع ) است . زيرا مقام اقتضاى چنين استنتاج را داشته است .\r\n[ 54 
  ] روزى به قدر همت هر كس مقدّر است « امثال و حكم » .\r\n[ 55 
  ] كميل پسر زياد از بنى نخع تابعى است ، به سال دوازدهم هجرت متولد شد .\r\nاز جانب امام ( ع ) عامل هيت گرديد ( ر . ك . نامهء شمارهء 61 ) . در جنگ صفين در ركاب امام حاضر بود . به سال هشتاد و دوم به دستور حجّاج ، پسر يوسف ثقفى ، شهيد شد . وى از خواص اصحاب امير المؤمنين ( ع ) است . دعاى معروف كميل از او روايت شده است .\r\n[ 56 
  ] جبّان و جبّانة ، بيابان است ، و گورستان را جبّانه گويند چون صحراست و چون در روايت جبّانه و صحرا هر دو آمده است . ظاهر تعبير نشان مىدهد كه از جبّانه برون شهر مقصود است .\r\n[ 57 
  ] در بعضى نسخه‌ها : اى كميل پسر زياد .\r\n[ 58 
  ] ظرف .\r\n[ 59 
  ] همج ، پشهء خرد است كه بر چشم و گونهء و سر گوسفند و ديگر چارپا نشيند ، و نيز به معنى مردم فرومايه كه در هم غلتند ، و گويا معنى دوم از معنى نخست گرفته شده ، و « همج هامج » در شعر حارث بن حلَّزه ، به معنى درهم غلتيدن است :\r\n\r\nيترك ما رقّح من عيشه\r\nيعيث فيه همج هامج\r\n\r\n[ 60 
  ]\r\n\r\nچون كم آيد به راه توشهء تو\r\nننگرد در كلاه گوشهء تو\r\n\r\n( سنايى « حديقه » مدرس رضوى ، ص 456 ) .\r\n[ 61 
  ] در بعضى نسخه‌ها و دانش دين است .\r\n[ 62 
  ] دورى از دنيا .\r\n[ 63 
  ] تنگدستى و قناعت .\r\n[ 64 
  ]\r\n\r\nآدمى مخفى است در زير زبان\r\nاين زبان پرده است بر درگاه جان\r\n\r\n( مولوى « مثنوى » ، نيكلسن ، دفتر دوم ) بيت 845\r\n\r\nتا مرد سخن نگفته باشد\r\nعيب و هنرش نهفته باشد\r\n\r\n( سعدى « گلستان » و رجوع كنيد به فقره 392\r\n","description":"","footnote":"","page_name":" 541 ","page_number":571},
  {"content":"\r\n[ 65 
  ] خرسندى : قناعت .\r\n[ 66 
  ] گناه .\r\n[ 67 
  ] مضمون آيهء 51 سورهء فصلت .\r\n[ 68 
  ] لذتهاى اين جهان .\r\n[ 69 
  ] بودن سعادت در زهد و طاعت .\r\n[ 70 
  ] انتظار بر منتظر .\r\n[ 71 
  ] متاع اين جهان .\r\n[ 72 
  ] كردار نيك .\r\n[ 73 
  ] بندگى خدا .\r\n[ 74 
  ] معصيت .\r\n[ 75 
  ] امام به حقّ ، چون خود آن حضرت .\r\n[ 76 
  ] و رجوع كنيد به خطبهء بيستم .\r\n[ 77 
  ] هر كه با بدان نشيند اگر نيز طبيعت ايشان در او اثر نكند به طريقت ايشان متهم گردد ، و گر به خراباتى رود به نماز كردن ، منسوب شود به خمر خوردن .\r\n( سعدى « گلستان » باب هشتم ) .\r\n[ 78 
  ] رأى بر انداختن ، مشورت كردن . « و پوشيده نماند كه مشاورت ، برانداختن رايهاست . ( « كليله » مينوى ، ص 198 ) » .\r\n[ 79 
  ] زيرا بندگى فروتنى است بىچشمداشت مزد .\r\n[ 80 
  ] ابن ابى الحديد نويسد : امام اين سخن را در پاسخ كسى فرمود كه پرسيد چرا حق امامت را كه از آن توست دير طلب كردى ؟\r\n[ 81 
  ] آن كه فضيلت خود را فزون گيرد ، در پى زيادت كمال نباشد ، لاجرم نقصان پذيرد « خود پسندى جان من برهان نادانى بود » .\r\n[ 82 
  ] « امر » در قرآن و لسان أئمهء اطهار ( ع ) به معنى بسيار به كار رفته است ، و از روى قرينه آشكار است كه « امر » در اين فقره به معنى مرگ است ، بعضى شارحان آن را آخرت معنى كرده‌اند .\r\n[ 83 
  ]\r\n\r\nو كم من اكلة منعت أخاها\r\nبلذّة ساعة أكلات دهر\r\n\r\n( « البيان و التبيين » ج 3 ، ص 182 ، تصحيح عبد السلام هارون ) .\r\n[ 84 
  ]\r\n\r\nو خير الرّأى ما استقبلت منه\r\nو ليس بأن تتبّعه اتّباعا\r\n\r\n( ابن ابى الحديد ، از شاعرى )\r\n[ 85 
  ] ترجمهء لفظ به لفظ : سر نيزهء خشم را تيز كرد .\r\n","description":"","footnote":"","page_name":" 542 ","page_number":572},
  {"content":"\r\n[ 86 
  ] دو چيز طيرهء عقل است دم فروبستن به وقت گفتن و گفتن به وقت خاموشى .\r\n( سعدى ، « گلستان » ) .\r\n[ 87 
  ] از رسول خدا ( ص ) .\r\n[ 88 
  ] * ( يَوْمَ يَعَضُّ الظَّالِمُ عَلى يَدَيْه ) * ( فرقان : 27 ) .\r\n[ 89 
  ] و رجوع كنيد به ذيل خطبهء 16 : من أبدى صفحته . . .\r\n[ 90 
  ] و در بعض نسخه‌ها : « آيا خلافت با همصحبتى به دست آيد ، و با همصحبتى و خويشاوندى سازوار نيايد . »\r\n[ 91 
  ] گلو .\r\n[ 92 
  ] اين قدر تو را بر پاى همى دارد ، و هر چه بدين زيادت كنى تو حمّال آنى ( سعدى « گلستان » در فضيلت قناعت ) .\r\n[ 93 
  ] و رجوع كنيد به فقره 312 .\r\n[ 94 
  ]\r\n\r\nناصر خسرو به راهى مىگذشت\r\nمست و لا يعقل نه چون ميخوارگان\r\nديد قبرستان و مبرز رو به رو\r\nبانگ برزد گفت كى نظارگان\r\nنعمت دنيا و نعمت خواره بين\r\nاينش نعمت ، اينش نعمت خوارگان\r\n\r\n( منسوب به ناصر خسرو « ديوان » ، ص 507 تصحيح مهدى سهيلى )\r\n[ 95 
  ] رجوع كنيد به فقره 91 .\r\n[ 96 
  ] رجوع كنيد به خطبهء شمارهء 40 .\r\n[ 97 
  ] ماهى بى اجل در خشكى نميرد ( سعدى ) . و رجوع كنيد به تعليقهء 151 .\r\n[ 98 
  ] آل عمران : 134 .\r\n[ 99 
  ] آوند : ظرف . آوند دانش ، خرد است ( عبده ) .\r\n[ 100 
  ] قصص : 5 .\r\n[ 101 
  ] خود پسندى جان من برهان نادانى بود ( « امثال و حكم » دهخدا ) .\r\n[ 102 
  ] قذى ، خاشاك است كه به چشم رود و اين عبارت كنايت است از لازم آن كه آزار است : « رنج چو عادت شود آسودگى است ( دهخدا ، « امثال و حكم » ) .\r\n[ 103 
  ] هر كه خوشخوى بود دوستان فراوان دارد .\r\n[ 104 
  ]\r\n\r\nاندر بلاى سخت پديد آيد\r\nفضل و بزرگمردى و سالارى\r\n\r\nرودكى .\r\n[ 105 
  ]\r\n\r\nطمع مىبرد از رخ مرد ، آب\r\nسيه روى شد تا گرفت آفتاب\r\nدر آرد طمع مرغ و ماهى به بند\r\nبدوزد شره ديدهء هوشمند\r\n\r\n( دهخدا « امثال و حكم » ، از سعدى ؟ ) .\r\n","description":"","footnote":"","page_name":" 543 ","page_number":573},
  {"content":"\r\n[ 106 
  ]\r\n\r\nفرا مىنمايم كه مىنشنوم\r\nمگر كز تكلَّف مبرا شوم\r\n\r\n( سعدى « بوستان » ، دكتر يوسفى ، بيت ) .\r\n[ 107 
  ] ترجمهء لفظ به لفظ : كه حيا او را جامهء خود پوشانيد .\r\n[ 108 
  ]\r\n\r\nتا رنج تحمّل نكنى گنج نبينى\r\nتا شب نرود روز پديدار نباشد\r\n\r\n( سعدى )\r\n[ 109 
  ]\r\n\r\nذلّ بود بار نهال طمع\r\nنيك بپرهيز از اين بدنهال\r\n\r\n( ناصر خسرو ، مينوى . محقق ص 348 ) طمع حرص است و خوارى تبع طمع ( غزالى « كيمياى سعادت » به نقل از « امثال و حكم » ) .\r\n\r\nطمع از خلق گدايى باشد\r\nگر همه حاتم طايى باشد\r\n\r\n( جامى « امثال و حكم » ) .\r\n[ 110 
  ] ريشخند .\r\n[ 111 
  ] قناعت ، دوم بى نيازى است . ( « قابوسنامه » به نقل از « امثال و حكم » ) .\r\n\r\nقناعت توانگر كند مرد را\r\nخبر كن حريص جهانگرد را\r\n\r\n( سعدى « بوستان » دكتر يوسفى ، بيت ) .\r\n[ 112 
  ] ما او را زندگانى دهيم ، زندگانى خوش ( نحل : 97 ) .\r\n[ 113 
  ] همانا خدا به داد و نيكوكارى فرمان مىدهد ( نحل : 90 ) .\r\n[ 114 
  ] « لسان العرب » ، عراق را بدين معنى به ضم اول ضبط كرده است : و العظام إذا لم يكن عليها شيء من اللَّحم تسمّى عراقا .\r\n[ 115 
  ] خانه‌اى كه به ستم سازى ، سگ در آن كند بازى ( امثال عاميانه ) .\r\n[ 116 
  ] و رجوع كنيد به فقرهء 341 .\r\n[ 117 
  ] آدمى چون برخود مسلط شود ، شهوت را در بند كشد .\r\n[ 118 
  ]\r\n\r\nزكات مال به در كن كه فضلهء رز را\r\nچو باغبان بزند بيشتر دهد انگور\r\n\r\n( سعدى « گلستان » ، باب دوم )\r\n[ 119 
  ] در بعض نسخه‌ها : تقوية للدّين : براى قوى شدن دين . و بموجب ضبط ، از دين ، دينداران مقصود است ، چه آنان بهنگام حج با يكديگر نزديك مىشوند و از انديشهء هم با اطلاع مىگردند .\r\n[ 120 
  ] نمودن : ديده شدن .\r\n[ 120 
  ]\r\n\r\nخيرى كن اى فلان و غنيمت شمار عمر\r\nزان پيشتر كه بانگ برآيد فلان نماند\r\n\r\n( سعدى )\r\n[ 121 
  ] براى معنى استدراج ، رجوع به تعليقهء 44 شود .\r\n","description":"","footnote":"","page_name":" 544 ","page_number":574},
  {"content":"\r\n[ 122 
  ] ضرب يعسوب الدّين بذنبه . . أراد أنّه يسير فى الأرض ذاهبا بأتباعه ( « لسان العرب » ) .\r\n[ 123 
  ] صعصعه ، پسر صوحان كه از خواص ياران آن حضرت بود . مغيرة بن شعبه ، به دستور معاويه او را تبعيد كرد و به سال 60 هجرى در تبعيد درگذشت .\r\n[ 124 
  ] ابو عبيد قاسم بن سلَّام بن مسكين بن زيد جمحى هروى . پدر وى رومى و غلام مردى از اهل هرات بود . ابو عبيد ، حديث ، ادب و فقه آموخت و در اين علمها به كمال رسيد . او را تصنيفهاى فراوان است به سال 222 يا 223 هجرى در گذشت .\r\n[ 125 
  ] براى اطلاع از احوال او رجوع كنيد به ذيل خطبهء « شقشقيّه » .\r\n[ 126 
  ] رجوع شود به خطبهء بيست و سوم .\r\n[ 127 
  ] فضل بن قدامة عجلى ، كنيت او ابو النّجم است ، از شاعران عصر اموى است . به سال 130 در گذشت .\r\n[ 128 
  ] او را سپر خود مىكرديم .\r\n[ 129 
  ] انبار ، شهرى در غرب بغداد بر ساحل فرات به فاصلهء ده فرسنگ از بغداد ، نام آن فيروز شاپور بوده است . شاپور آن را بنا كرد و ابو العباس سفاح آن را از نو ساخت ، و در آن كاخها بنا كرد و خود تا پايان عمر در آنجا سكونت گزيد .\r\n[ 130 
  ] جايى نزديك كوفه بر سر راه شام .\r\n[ 131 
  ] رجوع كنيد به خطبهء 278 .\r\n[ 132 
  ] چنين است در چاپ عبده ، و در « قاموس الرجال » ج 3 ، ص 19 ، ليكن در ابن ابى الحديد ، حارث بن حوط ضبط شده و چنين است در « البيان و التبيين » ج 3 ، ص 121 ، تصحيح عبد السلام هارون ) .\r\n[ 133 
  ] چنين است در متن و در بعض نسخه‌هاى ديگر . ولى درست سعد بن مالك است نه سعيد و مقصود سعد بن ابى وقاص است كه از بيعت امام تخلَّف كرد .\r\n[ 134 
  ] عمل پادشاه اى برادر دو طرف دارد : اميد و بيم ( سعدى ، « گلستان » ) .\r\n[ 135 
  ] رجوع كنيد به فقرهء 31 .\r\n[ 136 
  ] غم فردا نشايد خوردن امروز ( سعدى ) .\r\n[ 137 
  ] هر آن سرّى كه دارى با دوست در ميان منه ! چه دانى كه وقتى دشمن گردد ، و هر گزندى كه توانى به دشمن مرسان كه باشد كه وقتى دوست شود ( سعدى « گلستان » ، باب هشتم ) .\r\n[ 138 
  ] اين فتنه‌هاى برخاسته بخوابد .\r\n[ 139 
  ] بدعتها را از دين بزدايم .\r\n","description":"","footnote":"","page_name":" 545 ","page_number":575},
  {"content":"\r\n[ 140 
  ] ذكر حكيم را بعضى لوح محفوظ و بعضى علم الهى گرفته‌اند ، و ممكن است به معنى قرآن كريم گرفت .\r\n[ 141 
  ] براى معنى استدراج : رجوع به تعليقهء 44 شود .\r\n[ 142 
  ] گزاردن : انجام دادن .\r\n[ 143 
  ] محتمل است اين فقره را در مجلسى پاسخ كسى فرموده باشد و سيد رضى بر تمامت آن دست نيافته است . مترجمان و شارحان هر يك به سليقهء خويش در توضيح و تفسير آن سخنانى نوشته‌اند . ابن ابى الحديد نويسد : اين سخن را يا از راه تفأل ، يا از راه اخبار به غيب فرموده است .\r\n[ 144 
  ] و رجوع كنيد به فقرهء 39 .\r\n[ 145 
  ] ترجمه بر اساس ضبط عبده است كه لفظ كل را با تنوين آورده است و مناسبتر مىنمايد ، چه ظاهرا مقصود امام از همگان مردمان است كه مرگ در پى آنهاست و آنان خواهان تأخير ، و هر يك را وقتى است كه بايد در آن به وظيفهء بندگى قيام كنند و آنان امروز و فردا كنند ، ليكن در بيشتر نسخه‌ها كل مضاف ضبط شده و در اين صورت معنى چنين است : هر كه را به شتاب وادارند پى مهلت برآيد ، و هر كه را وقتى معين نهادند امروز و فردا نمايد .\r\n[ 146 
  ] ماندن : بازداشتن .\r\n[ 147 
  ] چون در امضاى كارى مردد باشى آن طرف اختيار كن كه بى آزارتر آيد ( سعدى ، « گلستان » باب هشتم ) .\r\n[ 148 
  ] و رجوع كنيد به آغاز نامهء پنجاه و يكم .\r\n[ 149 
  ] انفال : 28 .\r\n[ 150 
  ] در بعض نسخه‌ها اضافه دارد : و أسأل اللَّه العافية : و از خدا عافيت خواهم .\r\n[ 151 
  ] ماهى بى اجل در خشكى نميرد ( سعدى ، « گلستان » ) . و رجوع كنيد به تعليقهء 97 .\r\n[ 152 
  ] از امام هشتم عليه السلام منقول است كه دوستى بيست ساله خويشاوندى آرد ( « بهج الصباغه » ج 10 ، ص 101 ) نيز در مثل است كه دوستى و دشمنى به ارث منتقل مىشود . امام مىفرمايد دوستى ميان پدران موجب خويشاوندى فرزندان است .\r\nاين دوستى همچنان بايد پايدار ماند و گرنه خويشاوندى به كار نيايد : برادر كه در بند خويش است ، نه برادر و نه خويش است ( سعدى ) .\r\n[ 153 
  ] رسول خدا ( ص ) به طلحه و زبير فرمود : شما به جنگ على ( ع ) بر مىخيزيد ، حالى كه ستمكاريد .\r\n","description":"","footnote":"","page_name":" 546 ","page_number":576},
  {"content":"\r\n[ 154 
  ] و رجوع به فقرهء 193 شود .\r\n[ 155 
  ]\r\n\r\nكلوخ انداز را پاداش سنگ است\r\nجواب است اى برادر اين نه جنگ است\r\n\r\n( سعدى )\r\n[ 156 
  ] در متن عبيد اللَّه بن رافع ضبط شده و دقيق نيست .\r\n[ 157 
  ] آنچه از ابريشم يا موى در دوات افكنند و مركب بر آن ريزند .\r\n[ 158 
  ] خط را زيباتر سازد .\r\n[ 159 
  ] اعراف : 138 .\r\n[ 160 
  ] شباميان يا شباميين ، تيره‌اى از همدان بوده‌اند .\r\n[ 161 
  ] همچند : اندازه ، مانند .\r\n[ 162 
  ] چنان كن كه عذرت نباشد به كار .\r\n[ 163 
  ] اگر حاكم مسلمان قدرتمند نباشد بر منع از معصيت توانايى ندارد .\r\nنظير : يزع الله عن الدّين بالسّلطان أكثر ممّا يزع عنه القرآن .\r\n[ 164 
  ] اين فقره در عبده نيست .\r\n[ 165 
  ]\r\n\r\nعقل و دولت قرين يكديگرند\r\nهر كه را عقل نيست دولت نيست\r\n\r\n( سعدى )\r\n[ 166 
  ] اين فقره در عبده نيست .\r\n[ 167 
  ] و رجوع كنيد به فقره 241 .\r\n[ 168 
  ] * ( ما يَلْفِظُ مِنْ قَوْلٍ إِلَّا لَدَيْه رَقِيبٌ عَتِيدٌ ) * ( ق : 18 ) .\r\n[ 169 
  ] * ( يَوْمَ تُبْلَى السَّرائِرُ ) * ( طارق : 9 ) .\r\n[ 170 
  ] مدّثر : 38 .\r\n[ 171 
  ] حج : 11 .\r\n[ 172 
  ] چنان كه ابن ابى الحديد نويسد : معنى فرمودهء امام اين است كه بر ارادهء او بر گناه عقابى نيست ، در اينجا عصمت را نمىتوان به معنى كلامى آن گرفت ، چه عصمت بدان معنى ترك معصيت است با قدرت بر معصيت ، و آن مخصوص معصومان است سلام اللَّه عليهم .\r\n[ 173 
  ] براى معنى استدراج رجوع به تعليقهء فقرهء 44 شود .\r\n[ 174 
  ] رجوع كنيد به « تاريخ طبرى » حوادث سال 83 ( چاپ افست بيروت ص ) .\r\n[ 175 
  ] رجوع كنيد به « تاريخ تحليلى اسلام » از نويسنده ، ص 206 چاپ هشتم .\r\n[ 176 
  ] وهب بن عبد اللَّه سوائى ، زمان رسول خدا را دريافت ليكن آن هنگام به حد بلوغ نرسيده بود . امير المؤمنين او را بر بيت المال كوفه گمارد . سال 72 هجرى قمرى\r\n","description":"","footnote":"","page_name":" 547 ","page_number":577},
  {"content":"\r\nدرگذشت ( « قاموس الرجال » ، ج 9 ، ص 264 ) .\r\n[ 177 
  ] ترجمهء لفظ به لفظ : وباناك .\r\n[ 178 
  ] اعراف : 99 .\r\n[ 179 
  ] يوسف : 87 .\r\n[ 180 
  ]\r\n\r\nنكند زحمت نا آمده را استقبال\r\nهر كه امروز غم روزى فردا نخورد\r\n\r\n( صائب )\r\n[ 181 
  ] نگاه كنيد به نامهء شمارهء 31 از آن حضرت به فرزندش امام حسن عليه السلام .\r\n[ 182 
  ]\r\n\r\nسخن تا نگويى بر آن دست هست\r\nچو گفته شود يابد او بر تو دست\r\n\r\n( سعدى ، « بوستان » ، باب هفتم ، بيت ، دكتر يوسفى ) .\r\n[ 183 
  ] نور : 24 .\r\n[ 184 
  ]\r\n\r\nسايهء حق بر سر بنده بود\r\nعاقبت جوينده يابنده بود\r\n\r\n( « مثنوى » نيكلسن ، دفتر 3 ، ص 373 ) .\r\n[ 185 
  ] رجوع كنيد به فقرهء 23 .\r\n[ 186 
  ]\r\n\r\nگيرم پدر تو بود فاضل\r\nاز فضل پدر تو را چه حاصل\r\n\r\n[ 187 
  ] رجوع كنيد به فقرهء 148 .\r\n[ 188 
  ] ترجمهء لفظ به لفظ : آن را كه نشسته ندهند ، ايستاده ندهند .\r\n[ 189 
  ] از شمارهء 397 تا 400 در نسخهء عبده نيست ، از نسخه صبحى صالح نوشته شد .\r\n[ 190 
  ] عدوى ، اسم است از اعداء و معنى آن تجاوز از چيزى به چيزى ، يا از كسى به كسى است و در حديث نبوى است : « لا عدوى و لا هام و لا صفر » هام ، بوم است و از اعتقادهاى عرب جاهلى است كه در شكم مارى است به نام « صفر » چون گرسنه شود آن مار او را آزار دهد ( « الموطَّأ » كتاب العين ، ذيل حديث 18 ، و رجوع شود به « صحيح بخارى » كتاب البيوع ، و « نهايه » ابن اثير و « سفينة البحار » ج 2 ، ص 170 ) .\r\n[ 191 
  ] عمار بن ياسر بن عامر بن مالك ، مكنى به ابو اليقظان ، از قحطانيان است . خود و پدرش از سابقان در اسلامند . در جنگ صفين در ركاب امير المؤمنين ( ع ) به سن نود و سه سالگى شهيد شد .\r\n[ 192 
  ] مغيرة بن شعبه بن عامر بن مسعود ثقفى ، يكى از چهار تن است كه به زيركى معروف بودند : معاويه ، عمرو پسر عاص ، زياد بن ابيه و مغيره . با آنكه صحابى است از تقوا بهره‌اى نداشته است .\r\n[ 193 
  ]\r\n\r\nز دست ديده و دل هر دو فرياد\r\nكه هر چه ديده بيند دل كند ياد\r\n\r\n( منسوب به بابا طاهر )\r\n","description":"","footnote":"","page_name":" 548 ","page_number":578},
  {"content":"\r\n[ 194 
  ] شايسته بود .\r\n[ 195 
  ] رجوع كنيد به فقره 64 .\r\n[ 196 
  ] و رجوع كنيد به فقره 429 .\r\n[ 197 
  ] عرق تن .\r\n[ 198 
  ]\r\n\r\nحكمت محض است اگر لطف جهان آفرين\r\nخاص كند بنده‌اى ، مصلح عام را\r\n\r\n( سعدى ، ديباچهء « گلستان » ) .\r\n[ 199 
  ] و نگاه كنيد به فقرهء 416 .\r\n[ 200 
  ]\r\n\r\nو الدّهر يعطي الفتى ما ليس يطلبه\r\nيوما و يمنعه من حيث يطمعه\r\n\r\n( محمد بن زريق بغدادى )\r\n[ 201 
  ] شهوت و خشم .\r\n[ 202 
  ] مال دنيا .\r\n[ 203 
  ] لذت دنيا .\r\n[ 204 
  ] عفت و تقوا .\r\n[ 205 
  ] رحمت پروردگار .\r\n[ 206 
  ] خشم كردگار .\r\n[ 207 
  ] اگر ظاهر هر چيز تو را خوش آيد ، آن را بيازماى كه پس از آزمودن بود كه در ديده‌ات زشت آيد .\r\n[ 208 
  ] احمد بن يحيى بن زيد بن سيار مولاى بنى شيبان ( متولد 200 متوفاى 291 هجرى در بغداد ) از بزرگان عالم به لغت و نحو عربى .\r\n[ 209 
  ] محمد بن زياد ( متولد 150 ، متوفاى 231 ه . ق . ) از بزرگان ادب عرب و اصل او از مردم سند است .\r\n[ 210 
  ] جوانمردى او از همه بيشتر باشد چنان كه در كرم به دو مثل زنند . اين فقره از نسخه‌هاى ديگر نقل شد . در نسخهء عبده نيست .\r\n[ 211 
  ] حديد : 23 .\r\n[ 212 
  ] تا در آن شغل گوهر خود را نشان دهند .\r\n[ 213 
  ] پرداختن : خالى كردن ، بيرون كردن .\r\n[ 214 
  ] اين فقره در نسخهء عبده نيست .\r\n[ 215 
  ] امرؤ القيس ، جندح يا سليمان بن حجر كندى ، بزرگترين شاعر دورهء جاهلى و يكى از صاحبان معلقّات ، و معلَّقه لاميهء او مشهور است .\r\n[ 216 
  ]\r\n\r\nو كم من طالب يسعى بشىء\r\nو فيه هلاكه لو كان يدرى\r\n\r\n( « البيان و التبيين » ج 3 ، ص 182 ، تصحيح عبد السلام هارون ) .\r\n","description":"","footnote":"","page_name":" 549 ","page_number":579},
  {"content":"\r\n\r\nدر خيالش ملك و عزّ و مهترى\r\nگفت عزرائيل رو آرى برى\r\n\r\n( « مثنوى » نيكلسن . دفتر 1 ، بيت 194 )\r\n[ 217 
  ]\r\n\r\nأخوك الذّى لا ينقص النّأى عهده\r\nو لا عند صرف الدّهر يزور جانبه\r\nو ليس الَّذى يلقاك فى البشر و الرّضا\r\nو ان غبت عنه لسّعتك عقاربه\r\n\r\n( مغيرة بن حبناء ، « جواهر الادب » ص 600 ، چاپ افست قم )\r\n[ 218 
  ] و در حديث است كه : « انّ العين وكاء السّه فاذا نام أحدكم فليتوضّأ » چشم ، بند نشستنگاه است ، هرگاه يكى از شما به خواب رفت ، وضو سازد . اين حديث با لفظهاى ديگر نيز روايت شده است ، و محدثان و لغويان آن را چنين معنى كرده‌اند كه از جمله آنان ابن اثير در « نهايه » و ابن منظور در « لسان العرب » است ، ليكن عبده در حاشيهء خود تأويلى دور از معنى حقيقى و مجازى هر دو كرده و سپس نويسد : لايق به سخن رسول ( ص ) و امير المؤمنين اين تأويل است !\r\n[ 219 
  ] محمد بن يزيد بن عبد الاكبر ازدى ، مكنى به ابو العباس ( 207 - 285 هجرى قمرى ) از علماى بزرگ نحو و لغت . كتاب مشهور او « الكامل » در لغت است . در ضبط راء مبرد خلاف است ، به كسر و به فتح ، هر دو ، خوانده‌اند ، و در سبب اين لقب نيز خلاف است . رجوع شود به « روضات الجنات » و نيز به « منتهى الارب » ذيل « برد » .\r\n[ 220 
  ] از اين والى رسول خدا ( ص ) مقصود است ، و گفته‌اند مقصود عمر بن خطاب است .\r\n[ 221 
  ] بقره : 237 .\r\n[ 222 
  ] كه از روى ناچارى معاملتى را مىپذيرند .\r\n[ 223 
  ] رجوع به فقره 117 شود .\r\n[ 224 
  ]\r\n\r\nدو چيز طيرهء عقل است . دم فرو بستن\r\nبه وقت گفتن و گفتن به وقت خاموشى .\r\n\r\n( سعدى )\r\n[ 225 
  ] اين فقره در عبده نيست .\r\n[ 226 
  ] خرسندى كه امروز مرادف شادمانى به كار مىرود در گذشته معادل قناعت بوده است .\r\n[ 227 
  ] حكما گفته‌اند توانگرى به قناعت به از توانگرى به بضاعت .\r\n( سعدى ، « گلستان » ، باب هشتم ، و رجوع به فقره 57 شود ) .\r\n[ 228 
  ] چنان كه مىدانيم سال عرب ، سال قمرى است كه آغاز آن محرم و پايان آن ذو الحجه است . در آغاز فتح ايران كه خراج بر مردم سرزمينهاى فتح شده تعلق گرفت\r\n","description":"","footnote":"","page_name":" 550 ","page_number":580},
  {"content":"\r\nدهقانان بدهى خود را از فروش محصول مىپرداختند . بر اثر اختلاف سال شمسى و سال قمرى در سالهاى آخر خلافت عثمان چنان شد كه به حساب مأموران حكومت ، سال به سر رسيده بود ، ليكن دهقانان محصول خود را برنداشته بودند و بدينجهت ميان پرداخت كنندگان و خراج گيرندگان اختلاف پديد مىآمد .\r\n[ 229 
  ] رجوع كنيد به فقره 348 .\r\n\r\n","description":"","footnote":"","page_name":" 551 ","page_number":581}
  ]