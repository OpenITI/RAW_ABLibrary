[
  {"content":"\r\n\r\nا . آ . گرانتوسكى\r\nم . آ . داندامايو\r\nگ . آ . كاشلنكو\r\nپروفسور اى . پ . پتروشفسكى\r\nپروفسور م . س . ايوانف\r\nل . ك . بلوى\r\nتاريخ ايران\r\nاز زمان باستان تا امروز\r\nترجمهء كيخسرو كشاورزى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nانتشارات پويش\r\nدفتر مركزى : خيابان انقلاب ، خيابان فخر رازى ، كوچه انورى ، پلاك 11 ، تلفن 664158\r\nتاريخ ايران از زمان باستان تا امروز\r\nا . آ . گرانتوسكى ، م . آ . داندامايو ، گ . آ . كاشلنكو ،\r\nپروفسور اى . پ . پتروشفسكى ، پروفسور ك . س . ايوانف ، ل . ك . بلوى\r\nترجمهء كيخسرو كشاورزى\r\nناشر : انتشارات پويش\r\nچاپ اول 1359\r\nچاپ رامين\r\nحق چاپ محفوظ\r\n1200 ريال\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nدر اين كتاب\r\nيادآورى 13\r\nپيشگفتار 17\r\nايران باستان 23\r\nبخش 1 . ازهم پاشيدن نظام اشتراكى اوليه . دولت ايلام : 24\r\n1 . غارهاى قديمى شكارچيان ايرانى .\r\n2 . گذار به سوى اقتصاد كشاورزى - دامدارى و نخستين مرحلهء روستانشينى در باختر ايران .\r\n3 . گسترش جامعه كشاورزى - دامدارى در ايران ، پيشرفت اجتماعى و اقتصادى در اين سرزمين .\r\n4 . ازهم پاشيدن نظام اشتراكى ماقبل تاريخ .\r\n5 . ايلام در هزاره‌هاى چهارم تا دوم ق . م .\r\nبخش 2 . فرمانروائى مانىها . دولتهاى ماد . ايران در پايان هزارهء دوم تا اواسط هزاره يكم ق . م : 49\r\n1 . ايران باخترى در آستانهء تاخت‌وتاز آشوريها و اورارت‌ها .\r\n2 . تاخت‌وتاز آشوريها و اورارتىها در ايران .\r\n3 . پادشاهى مانىها .\r\n4 . ايلام در نيمهء نخستين سده‌هاى هزاره يكم ق . م .\r\n5 . نژاد عشاير ايرانى و گسترش آنها در سرزمين ايران .\r\n6 . اوستا و زرتشتىگرى نخستين .\r\n7 . نظام اجتماعى - اقتصادى قبايل ايران باستان .\r\n8 . پيدايش ماد مستقل و دولت‌هاى مادى .\r\n9 . پيدايش دامداران كوچ‌نشين و گسترده شدن عشاير كوچ‌نشين در مناطق كوهستانى ايران .\r\nبخش 3 . دولت هخامنشى : 76\r\n1 . بنيان‌گزارى دولت هخامنشى و تسلط هخامنشيان .\r\n2 . خيزش ملت‌هاى مغلوب .\r\n3 . اصلاحات داريوش يكم و نظام اقتصادى - اجتماعى حكومت هخامنشيان .\r\n4 . جنگ‌هاى ايران و يونان .\r\n5 . دولت هخامنشى پس از خشايار شاه .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n6 . سقوط دودمان هخامنشى .\r\n7 . فرهنگ دولتهاى هخامنشى ، مذهب و هنر ايرانيان در دوره هخامنشيان .\r\nبخش 4 . دولت اسكندر مقدونى - حكومت سلوكيدها : 111\r\n1 . تصرف آسياى صغير ، سوريه و مصر به دست يونانيان .\r\n2 . تصرف بابل و شوش . سوزاندن پرسپوليس .\r\n3 . دگرگونى در سياست اسكندر و اختلاف در ميان لشگريان يونانى - مقدونى .\r\n4 . پيكار مردم آسياى ميانه عليه استيلاى يونانيان - مقدونيان .\r\n5 . لشكركشى به هندوستان .\r\n6 . ارزيابى سياست اسكندر مقدونى .\r\n7 . دولت سلوكيدها .\r\n8 . رژيم اجتماعى و سياسى دولت سلوكيد .\r\n9 . سقوط دولت سلوكيدها . حكومت مقدونى - باخترى و پارت .\r\nبخش 5 . دولت پارت : 133\r\n1 . تشكيل پادشاهى پارت و پيكارش با سلوكيدها در غرب و كوچ‌نشينان شرق .\r\n2 . تجاوز روم به سوى شرق و جنگ پارت‌ها با روميان براى به‌دست آوردن چيرگى در خاورميانه .\r\n3 . ارشاك‌هاى كوچك . موقعيت اقتصادى و سياسى دولت‌ها .\r\n4 . روابط اقتصادى - اجتماعى و نظام حكومتى پارت‌ها .\r\n5 . پيكار داخلى پارت‌ها در سدهء اول ق . م . و رشد پندار جداخواهى استانها .\r\n6 . تجاوز ارتش تراژان امپراطورى روم به پارت . جنگ‌هاى روميان و پارت‌ها .\r\n7 . سقوط دولت پارت .\r\nبخش 6 . ايران در زمان ساسانيان . تشكيل نخستين جامعه فئودالى : 156\r\n1 . تشكيل دولت ساسانى\r\n2 . نظام اجتماعى و حكومتى ساسانيان ايرانى .\r\n3 . دين در ايران زمان ساسانيان .\r\n4 . سياست خارجى ساسانيان در سده‌هاى سوم - چهارم .\r\n5 . ايران در سدهء پنجم .\r\n6 . جنبش مزدكيان .\r\n7 . اصلاحات خسرو اول انوشيروان .\r\n8 . سياست خارجى ايران در سدهء 6 .\r\n9 . پيشرفت اجتماعى - اقتصادى ايران در سده 6 ميلادى .\r\n10 . ايران در اواخر سلطنت ساسانيان .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n11 . فرهنگ ايران در زمان ساسانيان .\r\nايران قرون وسطى 177\r\nبخش 7 . ايران در چارچوب حكومت خلفاى عرب ( نيمه سده 7 - آغاز سدهء 10 ) : 178\r\n1 . تصرف ايران به‌دست عربها .\r\n2 . پىآمد استيلاى اعراب .\r\n3 . ايران در زمان بنى اميه .\r\n4 . پيكار عليه خلفاى بنى اميه در ايران .\r\n5 . سقوط دودمان خلافت بنى اميه .\r\n6 . تشكيل خلافت عباسى .\r\n7 . روابط اجتماعى در ايران ضمن سده‌هاى 8 - 9 ميلادى .\r\n8 . قيام مردمى در ايران ضمن سده‌هاى 8 - 9 ميلادى .\r\n9 . ازهم‌پاشيدگى خلافت عباسى .\r\n10 . خيزش زنگيان ، اسماعيليه و قرمطيان .\r\nبخش 8 . جامعه فئودالى پيشرفته در ايران ( سده 10 تا آغاز سده 13 ) : 197\r\n1 . سقوط چيرگى خلفا در ايران .\r\n2 . دولت غزنوى .\r\n3 . تشكيل دولت سلجوقيان .\r\n4 . ازهم‌پاشيدگى دولت‌هاى سلجوقيان .\r\n5 . اسماعيليان در ايران .\r\n6 . پيشرفت اقتصادى ايران .\r\n7 . روابط فئودالى .\r\n8 . دولت خوارزمشائيان در آغاز سده 10 ميلادى .\r\n9 . فرهنگ و ايدئولوژى ايران در سده 10 تا آغاز سده 13 .\r\nبخش 9 . ايران زير چيرگى خانهاى مغول : 213\r\n1 . تصرف ايران به‌دست مغولان .\r\n2 . ويژگيهاى استيلاى مغول .\r\n3 . پىآمد استيلاى مغولان .\r\n4 . بنيان‌گذارى دولت ايلخانيان هلاكوئى .\r\n5 . نظام داخلى هلاكوئيان .\r\n6 . سيستم مالياتى ايلخانان .\r\n7 . اصلاحات غازان خان .\r\n8 . سيستم تيول جنگى در زمان غازان خان .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n9 . سقوط سياسى ايران .\r\nبخش 10 . ايران در دورهء بعد از مغول : 229\r\n1 . جنبش‌هاى مردمى در نيمه سدهء 14 - 15 .\r\n2 . جنبش سربداران .\r\n3 . جنبش‌هاى مردمى در استانهاى ديگر ايران در سدهء 14 .\r\n4 . ايران در زمان چيرگى تيمور و تيموريان .\r\n5 . جنبش‌هاى مردمى در نيمه يكم سدهء 15 .\r\n6 . حكومت‌هاى ايران در نيمه دوم سده 15 .\r\n7 . روابط فئودالى در ايران ضمن سده‌هاى 14 - 15 .\r\n8 . فرهنگ و ايدئولوژى ايران در سده‌هاى 13 - 15 .\r\nبخش 11 . حكومت صفويان ( سده 16 - م . ) : 245\r\n1 . صفويان و قزلباشان تا پيش از سدهء 15 - م .\r\n2 . ايران در آغاز سدهء 16 و تشكيل حكومت صفوى .\r\n3 . دولت صفوى در سدهء 16 - م .\r\n4 . روابط فئودالى در ايران سدهء 16 .\r\n5 . سياست داخلى و خارجى صفويان در زمان اسماعيل اول و طهماسب اول .\r\n6 . جنبش‌هاى مردمى در سدهء 16 .\r\n7 . ايران در پايان سدهء 16 .\r\nبخش 12 . استوارى دولت صفويان : 259\r\n1 . ايران در مرز سده‌هاى 16 - 17 - م .\r\n2 . اصلاحات و سياست داخلى شاه عباس اول .\r\n3 . سياست خارجى شاه عباس اول . ايران در زمان جانشينان شاه عباس .\r\n4 . روابط فئودالى در ايران در سدهء 18 - م .\r\n5 . نظام حكومتى ايران در سدهء 17 .\r\n6 . شهر ، صنعت و بازرگانى در سده 17 - م .\r\n7 . فرهنگ ايران در سده‌هاى 16 - 17 - م .\r\nايران عصر جديد 279\r\nبخش 13 . ايران در پايان سدهء 17 تا نيمه نخستين سدهء 18 : 280\r\n1 . جنبش‌هاى آزادى مردمى در قلمرو دولت صفوى .\r\n2 . خيزش افغانان و پيكار مردم ايران عليه استيلاى افغان .\r\n3 . مداخلهء روسها و تركان .\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n4 . پيدايش نادر ، پيش راندن افغانان . روابط ايران با تركان و روسها .\r\n5 . قوريلتاى مغان و اعلام پادشاهى نادر .\r\n6 . سياست خارجى و داخلى نادر شاه .\r\n7 . قيام مردمى و كشتن نادر شاه .\r\n8 . زوال فرهنگ .\r\nبخش 14 . ايران در نيمه دوم سدهء 18 ( زنديه ، برقرارى قدرت دودمان قاجاريه ) : 298\r\n1 . ستيزهاى فئودالى پس از مرگ نادر شاه .\r\n2 . سياست داخلى كريمخان زند .\r\n3 . قيامهاى مردمى در سالهاى 60 - آغاز سال 70 .\r\n4 . سياست خارجى كريمخان .\r\n5 . ازسر گرفتن جنگ‌هاى فئودالى پس از مرگ كريمخان .\r\n6 . برقرارى دودمان قاجار .\r\n7 . كشته شدن آقا محمد خان قاجار .\r\n8 . نظام اقتصادى - اجتماعى و سياسى .\r\nبخش 15 . پيكار انگليس‌ها و فرانسويان بر سر ايران : 315\r\n1 . جنگ‌هاى ايران - روس در آغاز سدهء 19 - م .\r\n2 . پيمان انگليس و ايران به سال 1801 - م .\r\n3 . پيوستن گرجستان به روسيه .\r\n4 . نخستين جنگ بين ايران و روس .\r\n5 . پيمان دفاعى - تعرضى ايران و فرانسه به سال 1807 - م . و ميسيون گاردان .\r\n6 . صلح تيلزيت ، دگرگونى اوضاع بين‌المللى و پيمان سال 1809 با انگليسها .\r\n7 . پيمان ايران و انگليس به سال 1814 - م .\r\n8 . جنگ ايران و ترك 1821 - 1823 - م .\r\n9 . جنگ دوم ايران و روس و پيمان تركمن‌چاى به سال 1828 .\r\n10 . كشتن ا . س . گريبايدوف .\r\nبخش 16 . ايران در ربع دوم سدهء 19 . نفوذ سرمايه‌هاى خارجى در ايران : 330\r\n1 . مسئله هرات .\r\n2 . امضاى پيمان‌هاى نابرابر ايران با انگلستان و كشورهاى سرمايه‌دار ديگر .\r\n3 . پيمان ايران و ترك در ارض روم به سال 1874 .\r\n4 . نفوذ سرمايه‌هاى بيگانه در ايران و اثر آن در اوضاع داخلى كشور .\r\n5 . افزايش ناخشنودى مردم .\r\nبخش 17 . قيام بابىها ، اصلاحات امير كبير : 340\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n1 . باب و آموزش‌هاى او .\r\n2 . مرگ محمد شاه و قيام بابىها در مازندران .\r\n3 . قيام بابىها در زنجان .\r\n4 . قيام بابىها در نىريز .\r\n5 . سوءقصد بابىها به جان ناصر الدين شاه به سال 1852 و سركوب شدن آنان .\r\n6 . ارزيابى قيام بابىها .\r\n7 . بهائىگرى .\r\n8 . اصلاحات امير كبير .\r\n9 . جنگ ايران و انگليس در سالهاى 1856 - 1857 و پيمان صلح پاريس .\r\nبخش 18 . تبديل ايران به كشور نيمه مستعمره : 358\r\n1 . امتيازات و وامهاى انگليس‌ها .\r\n2 . امتيازات و وامهاى روسها .\r\n3 . بازرگانى خارجى .\r\n4 . اسارت سياسى ايران .\r\n5 . باقيماندن روابط پس‌مانده فئودالى و بدتر شدن وضع توده‌هاى مردم .\r\n6 . تلاش براى ايجاد صنايع ملى .\r\n7 . پيدايش بورژوازى ملى .\r\n8 . جنبش‌هاى توده‌اى در نيمه دوم سدهء 19 و نخستين سالهاى 20 .\r\nبخش 19 . انقلاب ايران 1905 - 1911 م . ( مشروطيت ) : 377\r\n1 . آغاز انقلاب و اعلام مشروطيت .\r\n2 . مجلس اول و تنظيم قانون اساسى .\r\n3 . بحران ژانويه - فوريه سال 1907 - م .\r\n4 . فعاليت جنبش دموكراتيك و مرزبندى نيروى طبقاتى در اردوگاه هوا - خواهان مشروطيت .\r\n5 . متمم قانون اساسى .\r\n6 . سياست دولتهاى امپرياليستى .\r\n7 . موافقت‌نامه انگليس - روس به سال 1907 .\r\n8 . تلاش براى كودتاى ضد انقلابى در دسامبر 1907 و پيكار نيروهاى دموكراتيك با مرتجعان در نيمه سال 1908 - م .\r\n9 . كودتاى ضد انقلاب در 28 ژوئن 1908 .\r\n10 . قيام تبريز در سالهاى 1908 - 1909 - م .\r\n11 . سرنگونى محمد عليشاه .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n12 . تشكيل مجلس دوم و احزاب سياسى .\r\n13 . دولت مستوفى الممالك و ميسيون شوستر .\r\n14 . تلاش محمد على براى بازپس گرفتن تاج و تخت .\r\n15 . سركوبى انقلاب 1905 - 1911 ، سرشت و اهميت اين انقلاب .\r\nبخش 20 . ايران در سالهاى جنگ جهانى اول : 405\r\n1 . عمليات جنگى در ايران ضمن آغاز جنگ .\r\n2 . موافقت‌نامه انگليس - روس به سال 1915 .\r\n3 . وضع داخلى ايران\r\n4 . فعاليت شبكه جاسوسى آلمانها و تركها .\r\n5 . قيام در شيراز .\r\n6 . رويدادهاى كرمان و اصفهان .\r\n7 . سركوبى جنبش آزادى ملى . تشكيل « كميته دفاع ملى » در قم .\r\n8 . دولت « ملى » در كرمانشاه و عمليات جنگى در سال 1916 .\r\n9 . يكان تفنگداران جنوب ايران .\r\n10 . جنبش جنگل .\r\n11 . وضع اقتصادى ايران در پايان جنگ .\r\n12 . انقلاب فوريه 1917 در ايران و روسيه .\r\nايران زمان معاصر 423\r\nبخش 21 . جنبش آزادى ملى در ايران پس از انقلاب سوسياليستى اكتبر در روسيه . كودتاى دولتى 1921 . م . ( اسفند 1299 ) : 424\r\n1 . انقلاب كبير سوسياليستى اكتبر در روسيه و ايران .\r\n2 . اشغال ايران به وسيله انگليسها و موافقت‌نامهء انگليس - ايران .\r\n3 . اوج جنبش آزادى ملى در ايران ، قيام دمكراتها در تبريز .\r\n4 . تشكيل جنبش انقلابى در گيلان . حزب كمونيست در ايران .\r\n5 . نفوذ جنبش آزادى در ايران . كودتاى 22 فوريه 1921 ( سوم اسفند 1299 ه . ش . ) .\r\n6 . قرارداد ايران - شوروى به سال 1921 - م .\r\n7 . سركوبى جنبش انقلابى در گيلان .\r\n8 . قيام خراسان و جنبش دموكراتيك در استانهاى ديگر ايران .\r\n9 . اهميت جنبش آزادى ملى در سالهاى 1918 - 1922 .\r\nبخش 22 . سرنگونى دودمان قاجار - استقرار قدرت دودمان پهلوى : 445\r\n1 . موقعيت نيروهاى طبقاتى و سياسى .\r\n2 . امتياز نفت امريكائيان در ايران . نخستين هيئت ميلسپو .\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n3 . پيشرفت روابط اقتصادى شوروى - ايران .\r\n4 . پيكار سياسى در ايران ، استوارى قدرت رضا خان .\r\n5 . سرنگونى دودمان قاجار و اعلام سلطنت رضا خان .\r\nبخش 23 . رژيم بورژوا - مالك رضا شاه : 457\r\n1 . تمركز كشور .\r\n2 . استوارى وضع مالكان و پيشرفت روابط بورژوازى .\r\n3 . استوارى استقلال ايران . روابط ايران - شوروى .\r\n4 . نزاع با كمپانى نفت انگليس و ايران .\r\n5 . راه‌سازى و ايجاد ساختمانهاى صنعتى .\r\n6 . جنبش كارگرى و دهقانى . قيام عشاير .\r\n7 . اصلاحات در زمينهء فرهنگ و زندگى .\r\n8 . دگرگونى تركيب طبقاتى كشور در پايان حكومت رضا شاه .\r\n9 . سياست خارجى . نزديكى با فاشيست‌هاى آلمانى .\r\nبخش 24 . ايران در جنگ جهانى دوم : 477\r\n1 . تبديل ايران به پايگاه آلمان هيتلرى در خاورميانه .\r\n2 . ورود ارتش متفقين به ايران و بركنارى رضا شاه .\r\n3 . همكارى اتحاد جماهير شوروى با ايران هنگام جنگ جهانى دوم .\r\n4 . فعاليت نيروهاى دموكرات و پيكار آنان عليه ارتجاع .\r\n5 . گسترش‌خواهى ايالات متحده امريكا . دومين مأموريت ميلسپو .\r\n6 . فعاليت نيروهاى ارتجاعى .\r\nبخش 25 . اوج‌گيرى جنبش دموگراتيك در ايران پس از جنگ جهانى دوم : 490\r\n1 . جنبش دموكراتيك در آذربايجان ايران و شمال كردستان .\r\n2 . اوج‌گيرى جنبش‌هاى دموكراتيك در مناطق ديگر ايران .\r\n3 . مانورهاى مرتجعان ايران و امپرياليست‌ها .\r\n4 . تمركز نيروهاى ارتجاعى .\r\nبخش 26 . سركوبى جنبش دموكراتيك . افزايش گسترش‌خواهى امريكا : 504\r\n1 . تعرض ارتجاعى خانهاى جنوب ايران .\r\n2 . شكست جنبش دموكراتيك\r\n3 . سياست ارتجاعى قوام و ازهم پاشيدن اقتصاد ايران .\r\n4 . « كمك » هاى امريكا و ازهم پاشيدن اقتصاد ايران .\r\n5 . پيكار ضد امپرياليستى مردم ايران . غير قانونى شمردن حزب توده ايران .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n6 . تشكيل جبهه ملى .\r\nبخش 27 . پيكار همگانى مردم براى ملى كردن صنعت نفت ايران : 519\r\n1 . دولت بورژوازى ملى به رياست دكتر مصدق .\r\n2 . تاراجگرى شركت نفت انگليس در ايران .\r\n3 . قرارداد متمم شركت نفت با ايران . پيكار ضد امپرياليستى و جنبش به خاطر صلح .\r\n4 . ناكامى تحريكات انگليسها و تصميم مجلس دربارهء ملى كردن نفت .\r\n5 . دولت مصدق و اوج‌گيرى پيكار نفت ايران .\r\n6 . عقيم شدن تلاش به‌منظور بركنارى مصدق در ژوئيه 1952 .\r\n7 . قطع روابط سياسى با انگلستان .\r\nبخش 28 . كودتاى دولتى سال 1953 ( 28 مرداد 32 ) تسليم نفت ايران به كنسرسيوم : 539\r\n1 . سياست خارجى و داخلى مصدق .\r\n2 . انشعاب در جبهه ملى .\r\n3 . آماده شدن براى انجام كودتاى دولتى .\r\n4 . تسليم نفت به كنسرسيوم بين‌المللى .\r\n5 . تاراج ايران به وسيله كنسرسيوم بين‌المللى .\r\nبخش 29 . پيوستگى ايران به پيمان بغداد و شدت بحران اجتماعى - اقتصادى و سياسى در كشور ( پايان سالهاى 50 - آغاز 60 ) : 556\r\n1 . ورود ايران به پيمان بغداد .\r\n2 . افزايش گسترش سرمايه‌هاى خارجى .\r\n3 . صنعت و كشاورزى ايران .\r\n4 . وضع ناگوار توده‌هاى مردم .\r\n5 . جنبش كارگران .\r\n6 . طغيان دهقانان .\r\n7 . جنبش دانشجويان .\r\n8 . فشار و مانورهاى دولت .\r\n9 . شدت بحران سياسى .\r\n10 . قانون اصلاحات ارضى در ژانويه 1962 .\r\n11 . جنبش به‌منظور بازگشت به سياست بيطرفى و فعاليت جبهه ملى .\r\nبخش 30 . اصلاحات ارضى 581\r\n1 . همه‌پرسى دربارهء اصلاحات در 25 ژانويه 1963 .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n2 . اسناد اصلى اصلاحات ارضى .\r\n3 . آغاز اجراى اصلاحات ارضى و مقاومت مالكان بزرگ و روحانيان مرتجع .\r\n4 . قانون 1969 دربارهء فروش زمين‌هاى مالكان متوسط و كوچك .\r\n5 . پىآمدهاى اصلاحات ارضى .\r\n6 . شركت‌هاى تعاونى روستائى .\r\n7 . شركت‌هاى سهامى زراعى .\r\n8 . سپاه « ترويج » خانهء فرهنگ روستائى ، خانهء انصاف .\r\n9 . به‌كار رفتن ماشين‌هاى كشاورزى ، كود شيميائى ، توليدات اقتصاد روستائى .\r\n10 . مجتمع‌هاى كشت و صنعت .\r\n11 . ارزش‌يابى اصلاحات ارضى .\r\nبخش 31 . پيشرفت اقتصاد و صنعت ، دگرگونى روش آموزش و زندگى اجتماعى ايران ، احزاب و پيكار طبقاتى 595\r\n1 . پيشرفت صنعتى .\r\n2 . رشته‌هاى نوين صنايع امروزى .\r\n3 . بخش‌هاى دولتى و خصوصى .\r\n4 . وضع كارگران .\r\n5 . اصلاحات در زمينه فرهنگ و آموزش مردم .\r\n6 . اصلاحات در زمينهء زندگى اجتماعى .\r\n7 . تغيير قانون انتخابات\r\n8 . افزايش جمعيت شهرها و دگرگونى روستاها .\r\n9 . حزب و پيكار طبقاتى در ايران .\r\nبخش 32 . سياست خارجى ايران و روابط شوروى - ايران در مرحلهء تازه 615\r\n1 . ويژگى كلى سياست خارجى ايران در دهه‌هاى اخير .\r\n2 . روابط ايران با كشورهاى پيشرفته سرمايه‌دارى .\r\n3 . روابط ايران با كشورهاى در حال رشد ايران و كشورهاى عربى .\r\n4 . روابط ايران و شوروى\r\n5 . روابط ايران با كشورها سوسياليستى اروپاى خاورى\r\nپيگفتار 631\r\nتاريخ‌شمارى . 634\r\n1 . ايران باستان . 2 . ايران قرون وسطى .\r\n3 . ايران عصر جديد . 4 . ايران زمان معاصر .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nيادآورى [ گفتارى از مترجم 
  ]\r\nكتاب حاضر را 6 تن از تاريخ‌نگاران نامدار شوروى نوشته‌اند ، ضمن پيشگفتار اين كتاب نام ، پايه‌هاى علمى و فصولى كه هريك از چهره‌هاى نويسنده در اين كتاب نوشته‌اند ذكر شده است . بيگمان بيشتر از تاريخ‌خوانان ، ترجمهء فارسى آثار 2 تن از دانشمندان تاريخ شوروى به نام پرفسور اى . پ . پتروشفسكى و م . س . ايوانف را دربارهء تاريخ ايران خوانده‌اند .\r\nنويسندگان براى نوشتن فصول اين كتاب از منابع تاريخى شامل اسناد گوناگون آثار باستانى ، تاريخ‌هاى مدون قديم و جديد كه در ايران ، روسيه و اروپاى باخترى وجود داشته و در دسترسشان قرار گرفته است بهره برده‌اند . برداشت‌هاى تاريخى اينان طبق اصول و روش علمى انجام يافته - پس از بررسى و ارزيابى رويدادهائى كه از منابع گوناگون تاريخى به دست آورده‌اند ، وضع اقتصادى ، اجتماعى و سياسى جوامع را پژوهيده و بگونهء نوشته تاريخى عرضه داشته‌اند .\r\nبسيارى از مورخان قديمى در چارچوب ديدگاه محدود و تنگ خود ، از روى تعصب يا به پاس خدمتگذارى به مخدومانشان رويدادهاى تاريخى را كم‌وبيش ثبت كرده‌اند ، اما نتيجه‌گيرىهايشان غرض‌آلود بوده و بسيارى از چهره‌هاى نامدار قهرمانان و رهبران جنبش‌هاى مردمى و آزاديبخش را به تهمت‌هاى ناروا آلوده‌اند . اين قهرمانان راستين كه بيشترشان قربانى تنگ‌نظرىها ، خودخواهىها و تعصب‌هاى مورخان ايرانى و خارجى بوده‌اند ، كم نيستند ، خوانندگان در لابلاى همين كتاب از وضع آنان آگاهى خواهند يافت .\r\nدانشمندان شوروى ضمن نوشتن فصول اين كتاب ، همهء آثار كذائى مورخان نامبرده\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nرا خوانده و در خلال رويدادهائيكه بگونهء جسته و گريخته به راستى در صفحات تاريخ‌هاى آنها نقش بسته است ، حقايقى از زندگى اقتصادى ، اجتماعى و سياسى مردم ايران را به دست آورده و صرف‌نظر از چهره‌هاى « نامدار » سياسى ، وضع جوامع ايرانى را از لحاظ تاريخى در زمانها و مكانهاى معين تا اندازه‌اى روشن كرده‌اند . بايد يادآورى كرد كه هر يك از اين دانشمندان در زمينه مطالبى كه نوشته‌اند از تخصص كافى برخوردار بوده‌اند .\r\nاكنون اين سئوال پيش مىآيد كه چرا مورخان گذشته و كنونى ايرانى نخواسته يا نتوانسته‌اند تاريخ ايران را بگونه‌اى شايسته ثبت كنند ، يا چرا تاكنون ايرانيان به نوشتن تاريخى اين گونه اقدام نكرده‌اند ، و چرا تاريخ جامع ايران را فقط دانشمندان ايران‌شناس شوروى اين گونه ساخته و پرداخته و عرضه داشته‌اند ؟ در جواب اين چراها بايد يادآورى كرد كه انگيزه‌هاى بنيانى اقتصادى ، اجتماعى و سياسى در ايران مانع از آزاد انديشيدن و آزاد نوشتن گرديده كه دربارهء جزئيات آن بايد صاحبنظران و كارشناسان اجتماعى نظر بدهند ، اما يكى از انگيزه‌هاى پيش‌پا افتادهء اين پديده را كه اتفاقا من مترجم هم اخيرا به آن گرفتار بودم بايد اختناق و سانسور بشمار آورد . طبعا هنگاميكه نويسنده‌اى تنها به خاطر نوشته‌اش به سياهچال زندان بيفتد ، شكنجه و آزار ببيند و حتى در آستانه مرگ قرار گيرد ، هيچكس را ياراى درست انديشيدن و درست نوشتن نيست ، آخر نويسنده يا مترجم براى نشر آثارش نبايد دلهره داشته باشد ، نبايستى از آن به‌ترسد كه مبادا يك‌باره مأموران ساواك به درون خانه‌اش بريزند و همه نوشته‌ها و كتابهايش را به يغما ببرند و سپس همين نوشته‌ها را به عنوان « مدارك جرم » در دادگاهها به‌كار برند و او را به شكنجه و زندان محكوم كنند ، يا آنكه حداقل نسخه‌هاى چاپ شده كتابش را از ميان ببرند .\r\nدر اينجا شايد بىجا نباشد به دو مورد كه براى مترجم اين كتاب پيش آمده اشاره‌اى به‌شود :\r\nمن كتابى تاريخى را به نام « رازهاى جنگ جهانى دوم » كه نويسندهء آن تاريخ‌نگار شوروى بود ، ترجمه كردم و انتشارات گوتنبرگ نيز سه هزار نسخه از آن را چاپ كرد و دو نسخه براى به اصطلاح ثبت در كتابخانه ملى و صدور شماره ثبت به اداره نگارش وزارت فرهنگ و هنر وقت فرستاد . پس از يكسال تأخير معلوم شد گويا مقامهاى مسئول انتشار اين كتاب را صلاح ندانسته و دستور « خمير كردن » آن را داده‌اند ! در اين كتاب بگونه‌ايكه از اسمش پيداست فقط دربارهء رويدادهاى جنگ جهانى دوم نوشته شده و چيزى جز وقايع تاريخى - سياسى و شرح عمليات نظامى نيروهاى متخاصم ديده نمىشود . به گمان من دستگاه حاكم از پيروزى ارتش شوروى در جنگ جهانى خوشش نمىآمده و آن را مغاير با « منويات » مقامهاى عالى مىشمرده كه بيرحمانه دستور « خمير كردن » آن را صادر كرده است !\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nالبته زيان مادى آن را ناشر متحمل شد . پس از دو سال نفهميدم چه شد كه ناشر دوباره اجازه چاپ و انتشار آن را گرفت ، اما 13 صفحه آخر كتاب به دستور همان مقامها سانسور و حذف شده بود . اين كتاب پس از سانسور سال گذشته منتشر گرديد و هم‌اكنون در دسترس است .\r\nكتاب ديگرى به نام « حماسه ستار خان » را كه نويسنده آن عباس پناهى ماكوئى بود ، در 6 سال پيش از روسى به فارسى ترجمه كردم . يك نسخه ماشين‌شده آن را براى « اعلام نظر مشورتى » به اداره نگارش نامبرده تسليم كردم ، محتواى اين كتاب هم چيزى جز شرح و حال زندگى ستار خان و همرزمان انقلابيش ، همراه با تاريخ رويدادهاى مشروطيت ايران نبود . نسخه ماشين‌شده اين كتاب هم سالها در اداره نگارش ماند و اجازه چاپ آن را ندادند ( هنوز هم در اداره نامبرده مانده و خاك مىخورد ) . پس از رويداد انقلاب ايران نسخهء ديگر آن را به بنگاه مطبوعاتى امير كبير واگذار كردم تا چاپ كند ، هم‌اكنون زير چاپ است و شايد به زودى منتشر شود .\r\nاين دو مورد كوچك تنها براى من پيش آمده و نمايانگر اختناق و خفقانى است كه نويسندگان و مترجمان بايستى تاب مىآوردند . تا آنجا كه آگاهى دارم بسيارى از نويسند - گان ، مترجمان و ناشران مبارز و شرافتمند در گذشته تنها به انگيزه نوشتن يا ترجمه يك اثر كوچك به سالها زندان محكوم ، به شكنجه‌هاى هولناك گرفتار و حتى در آستانه مرگ قرار گرفته‌اند . قصد من در اينجا يادآورى و نماياندن ددمنشىها و ستمگريهاى رژيم گذشته نسبت به نويسندگان نيست ، در اين‌باره زياد نوشته شده و باز هم خواهند نوشت ، فقط مىخواهيم يادآورى كنم يكى از انگيزه‌هاى عقب‌افتادگى فرهنگ ايران در كليهء زمينه‌ها ازجمله ادبيات و تاريخ ، فشار اختناق و سانسور دستگاه حاكم بوده است ، اين گونه انديشه‌هاى بارور انسانها در محدودهء ضوابط آريامهرى و امثال آن خشكشان مىزد و امكان هر گونه رشد و شكوفائى را از دست مىدادند .\r\nدر مورد تاريخ‌نگارى ايران بايد يادآور شد كه هم‌اكنون تاريخ‌نگاران و نويسندگان برجسته پير و جوان در ايران كم نيستند و با وجود فشار سانسور گران آثار بسيار سودمندى را منتشر كرده‌اند ، اما اينك كه محدوديت‌هاى آريامهرى از ميان رفته مىتوانند پژوهش‌هاى ژرف‌ترى را انجام دهند و آثار گرانبهائى را به مردم ايران عرضه دارند . ايران بداشتن تاريخ‌نگاران بىغرض و بىطرف و صاحبنظر نيازمند است ، ايرانيان كنونى و نسل‌هاى آينده مىخواهند به وجود تاريخ‌نگارانى اين‌چنين افتخار كنند . اين نياز جامعهء ماست ، اميد مىرود دانشمندان ايرانى در اين مورد كوتاهى نكنند و باز هم انجام اين كار مهم را به بيگانگان وانگذارند .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nاين كتاب در سال 1977 - م . به وسيله دانشگاه دولتى مسكو به زبان روسى منتشر گرديده است ، بگونه‌ايكه در پيشگفتار نوشته شده آن را براى بهره‌بردارى دانشجويان رشته تاريخ دانشگاههاى شوروى منتشر كرده‌اند ، اما بسيارى از مطالب اين كتاب براى ما ايرانيان تازگى دارد و بايد به‌وسيله صاحبنظران بررسى و مورد دقت قرار گيرد . نام اين كتاب « تاريخ ايران از زمان باستان تا امروز » است . ضمن در نظر گرفتن تاريخ انتشار آن ( 1356 ه . ش . ) رويدادهاى تاريخى ايران كه در اين كتاب نام برده شده فقط بايستى مربوط به زمان پيش از انتشار بوده باشد و بيگمان از رويدادهاى بسيار مهم تاريخى كه نمايانگر انقلاب عظيم ايران و سرنگونى دولت شاه و پىآمدهاى انقلابى بعد از آن مىباشد سخنى به ميان نيامده است ، وظيفه دانشمندان و پژوهشگران ايرانى است كه اين كار را انجام دهند .\r\nمتن روسى اين كتاب چند ماهى پس از انتشار در يكى از كتابفروشىهاى تهران به معرض نمايش گذاشته شد ، من يك جلد از آن را خريدارى و پس از مطالعه به ترجمه اين كتاب سخت گرايش يافتم ، اما همانگونه كه قبلا يادآور شدم در آنزمان انتشار آن بيگمان ميسر نبود . بنابراين از اين كار منصرف شدم . خوشبختانه ديرى نپائيد كه دستگاه جهنمى سانسور پس از انقلاب عظيم مردم ايران درهم كوبيده شد و اين گونه به ترجمه آن اقدام و هم‌اكنون آن را به هم‌ميهنان پيش‌كش مىكنم . بيگمان اين ترجمه داراى نارسائيهاى فراوانى است كه اميدوارم به وسيله انتقاد صاحبنظران بر طرف خواهد شد . لازم به توضيح است همانگونه كه دست‌اندركاران به چاپ و انتشارات آگاهى دارند ، دشواريهاى فراوانى در راه چاپ و انتشار آن وجود داشته است كه به كمك آقاى حيدرى مدير انتشارات پويش بر طرف گرديد و كتاب با اين شكلى كه ملاحظه مىشود ، به علاقمندان عرضه شد .\r\nدر پايان از تلاشهاى آقاى جعفر حيدرى كه براى چاپ و انتشار اين كتاب روا داشته‌اند سپاس مىگذارم و اميدوارم در انجام اين گونه خدمات فرهنگى كامياب شوند .\r\nكيخسرو كشاورزى\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nپيش‌گفتار\r\nايران ، همسايه جنوبى اتحاد شوروى ، كشورى كه داراى تمدنى بسيار كهن است ، در جنوب باخترى آسيا و در فلات ايران واقع و قسمت عمدهء اين فلات را دربر گرفته است . اين كشور 1648 هزار كيلومتر مربع يا 3 / 2 پهنهء فلات را شامل مىشود و بلندى متوسط آن از سطح دريا هزار تا 1200 متر است . اين فلات از مناطق بهم‌پيوسته تشكيل شده ، بلندترين نقاط در حاشيهء آن قرار گرفته و بنابراين مناطق داخلىاش نسبت به سطح دريا چندان بلند نيستند و آب و هواى اين مناطق غالبا خشكند . اين فلات علاوه بر سرزمين كنونى كشور ايران در قسمت شرقى ، شامل كشور افغانستان و قسمتى از پاكستان نيز مىباشد . كشور ايران از لحاظ وسعت 14 بار كوچكتر از خاك اتحاد جماهير شوروى است .\r\nاما از سرزمين‌هاى انگلستان ، فرانسه ، آلمان شرقى و آلمان غربى رويهم‌رفته پهناورتر است . سرزمين ايران از لحاظ مساحت در قارهء آسيا فقط از كشورهاى چين و هندوستان كوچكتر است .\r\nايران كنونى از شمال به خاك شوروى و بحر خزر ، از خاور به افغانستان و پاكستان محدود مىشود . در جنوب ايران خليج فارس و درياى عمان كه به اقيانوس هند پيوسته است ، قرار گرفته . در خليج فارس چند جزيره از قبيل قشم ، هرمز ، لارك ، هنگام ، خارك و غيره از آن ايران است . در باختر ايران ، عراق و تركيه قرار دارند . رويهم‌رفته ايران داراى 8 هزار كيلومتر خطوط مرزى با تمام كشورهاى همسايه‌اش مىباشد ، ازجمله 2500 كيلومتر با همسايه شماليش ، اتحاد جماهير شوروى مرز مشترك دارد .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nسرزمين ايران را رشته‌كوهها و صحراهائى كه مهمترين آنها دشت كوير و دشت لوت مىباشند ، فرا گرفته ، اين كوهها و دشت‌ها تقريبا نيمى از تمام سرزمين ايرانرا گرفته‌اند و تنها در حدود 3 / 1 زمين‌هاى تمام پهنهء ايران در شرايط كنونى قابل كشت و زرعند .\r\nسرزمين ايران طبعا خشك و بىآب است . در بيشتر منطقه‌ها ، باستثناى باريكه‌اى در طول ساحل جنوبى درياى مازندران ، كمتر باران مىآيد . اين گونه در قسمت‌هاى مهم ايران بايد كار كشاورزى تنها به‌وسيله آبيارى مصنوعى انجام گيرد .\r\nدر داخل ايران كانهائى بسيار غنى و سرشار وجود دارد كه مهمترين آنها معدنهاى نفت مىباشد . به موجب برآوردهائى كه اخيرا انجام گرفته اين معدنها داراى 11 ميليارد تن نفت مىباشند و بنابراين 13 % ذخيرهء نفت تمام جهان سرمايه‌دارى و 25 % نفت موجود در خاورميانه در معدنهاى نفت ايران انبار شده است . از سوئى در اين كشور معدنهاى سرشار گاز طبيعى ، آهن ، مس ، سرب ، روى ، زغال سنگ ، طلا ، نقره و فيروزه يافت مىشود .\r\nبه‌موجب نظريه‌هاى دانشمندان و نوشته‌هاى علمىايكه در اين زمينه منتشر شده نام « ايران » از قبيلهء باستانىاى كه خود را « آريا » ناميده ، گرفته شده ، سرزمينى كه اين قبيله در آن ساكن بودند « آريان » نام داشته است . در اروپا و امريكا تا پيش از سالهاى 30 سدهء بيستم ، كشور ايرانرا « پرس » نام مىبردند . اين نام به وسيله يونانيان باستان به اين كشور داده شد و آن را از نام منطقه‌اى در جنوب باخترى ايران به نام « پارس » گرفته‌اند ، ( حدود اين منطقه تقريبا همان حدود استان فارس امروز بود ) . اين ناحيه نخستين مركز حكومت‌هاى ايران باستان يعنى هخامنشينان و ساسانيان بود . از اين‌پس در جهان باستان ، در بيزانتين ، و سپس در اروپا ، امريكا و جاهاى ديگر نام « پرس » را براى اين كشور به كار مىبردند . بنابراين ريشهء اين نام از واژهء ايرانى باستان « پارس » يا « فارس » گرفته شده است ( تبديل حرف « پ » به « ف » پس از تسلط عرب‌ها انجام گرفت . چون عرب‌ها واژهء « پ » را نمىتوانستند تلفظ كنند ) ، اين گونه زبان امروزى ايرانيان نيز به « فارسى » شهرت يافت . در خود ايران و كشورهاى خاور نزديك و ميانه اين كشور هميشه به نام « ايران » نام برده شده است . به سال 1935 دولت ايران رسما از همهء دولت‌هاى خارجى خواست از اين‌پس كشورش را « ايران » نام ببرند و هم‌اكنون چنين است . در نوشته‌هاى اروپاى باخترى و امريكائى هنوز هم اين كشور را « پرسيا » مىنامند . در اتحاد شوروى نام اين كشور و دولت را كه قبلا « پرسيا » نام مىبردند تغيير دادند و هم‌اكنون در كليه نوشته‌هايشان نام « ايران » را به‌كار مىبرند .\r\nلازم به يادآورى است كه واژهء « ايران » از پيش در نوشته‌هاى علمى گاهگاهى\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nبه مفهوم اصطلاح جغرافيائى ، به معناى اعم براى اين سرزمين به‌كار مىرفته است .\r\nمثلا اصطلاح فلات ايران يا كوه‌هاى ايران ، به عبارت ديگر اين واژه براى سر - زمين ايران كنونى ، افغانستان و مناطقى از بلوچستان و پاكستان به‌طوركلى به كار مىرفته است .\r\nجمعيت مردم ايران ، يعنى شهروندان ايرانى به‌طوركلى در پايان 1976 - 6 / 33 ميليون برآورده شده است - كمتر از نيمى از اين جمعيت فارس يا فارسىزبانند - زبان فارسى به عنوان زبان رسمى و دولتى همه شهروندان ايرانى تعيين شده است . بيش از نيمى از ايرانيان با زبانهاى ديگرى غير از فارسى سخن مىگويند ، زبان برخى از اينان با فارسى معمولى فرق دارد ، اينان وابسته به اقليت‌هاى ملى ، اقوام و عشاير مىباشند ( كردها ، لرها ، بختياريها ، بلوچها ، مازندرانىها ، گيلانىها ) ، بعضى ديگر زبانشان از ريشه فارسى نيست و با زبان ملل ديگر سخن مىگويند ، زبان تركى ، و حتى ارمنى ، عبرى ، آسورى از جملهء زبانهائيست كه اقليت‌هائى از ايرانيان با آن سخن مىگويند - از ميان اقليت‌هاى ملى ، مردم آذربايجان ايران به زبان تركى سخن مىگويند ، ترك‌زبانان بزرگترين اقليت را تشكيل ميدهند و از لحاظ شماره ، پس از فارسىزبانان مقام دوم را در ايران دارند .\r\nدر ميان عشاير ترك‌زبان ايرانى مىتوان ، تركمن‌ها ، قشقائىها ، شاهسونها ، افشارها و عشاير خمسه در فارس و ديگران را نام برد . قسمت مهمى از عشاير قشقائى ، بختيارى ، لر ، بلوچ ، شاهسون ، خمسه و ديگران تا به امروز با وضع كوچ‌نشينى بسر مىبرند .\r\nبنابر اصولى كه دانش تاريخ‌نگارى شوروى دربارهء پيشرفت جوامع انسانى ارائه داشته ، دوران‌هاى تاريخ ايران عملا به 4 مرحلهء تقسيم مىشوند : 1 . ايران باستان ، 2 . ايران قرون وسطى ، 3 . ايران عصر جديد ، 4 . ايران زمان معاصر . اين مرحله‌بندى بر پايهء نهادها و ميزان پيشرفت نيروهاى توليدى و روابط اين نيروها با يكديگر انجام پذيرفته است . بيگمان تنها راه دست‌يابى به شناخت پيشرفت تاريخى جوامع انسانى بررسى همين عوامل مىباشد .\r\nدر بخش « ايران باستان » نتيجه پژوهش‌هاى علمى دربارهء آثار به‌دست آمده از مناطق مسكونىاى كه انسان‌ها ساكن بوده‌اند ، نظام اجتماعىاى كه بر جامعه‌هاى آن زمان حكمفرما بوده ، پيدايش روابط طبقاتى و نخستين حكومت‌هائى كه در اين سرزمين پديد آمده‌اند ، بررسى شده است . در مورد شرح اين دورهء تاريخى از منابع تازه‌ترين حفريات باستان - شناسان ، بهره‌بردارى گرديده است . قسمت عمدهء اين بخش به نخستين حكومتى كه در جهان پديد آمده يعنى دولت هخامنشى اختصاص داده شده . در زمان دولت هخامنشيان و جانشينان اين دولت پس از استيلاى اسكندر يعنى دولت سلوكيدهاى مقدونيه‌اى ، دولت\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nپارتى و دولت ساسانى ( به‌ويژه در نخستين دوره تأسيس اين دولت ) ، طبعا روابط توليدى ، بر مبناى برده‌دارى بوده و به موازات آن در برخى مناطق روابط « زندگى اشتراكى » محفوظ مانده است .\r\nبا پيدايش پيشرفت روابط فئودالى در دولت ساسانى ، دورهء « تاريخ ايران باستان » پايان مىيابد و دورهء « ايران قرون وسطى » آغاز مىشود ، ويژگىهاى اين دوره قدرت گرفتن روابط فئودالى و به موازات آن حفظ روابط پيشين يعنى نظام برده‌دارى در برخى از مناطق كشور است . ايران در دوران قرون وسطى بارها مورد تجاوز استيلاگران بيگانه از قبيل عرب‌ها ، عشاير ترك ، مغولها و ديگران قرار گرفت ، استيلاگران نظام اجتماعى خود را به ايرانيان تحميل كردند ( خلفاى عرب ، تركان سلجوقى ، امپراطورى مغول ، دولت تيمور ، دولت‌هائى كه از دودمان تركمن بودند و قره‌قونيلو و آق‌قونيلو نام داشتند ) .\r\nيكى از ويژگيهاى « ايران قرون وسطى » ، پراكندگى مالكيت‌هاى فئودالى به شكل‌هاى گوناگون و ستيزهاى دائمى فئودالى در اين سرزمين بوده است .\r\nدر دوران باستان ضمن مقايسه با كشورهاى ديگر ، ايران از پيشرفته‌ترين حكومت‌ها به‌شمار مىرفت ، اما تاخت‌وتاز ويرانگرانهء بيگانگان ، جنگ‌ها و ستيزهاى پيوسته ميان فئودالها ، هجوم‌هاى غارتگرانه و نابود كنندهء بىشمار عشاير كوچ‌نشين به مردم شهر و روستا ، منجر به نابودى و ويرانى شهرها و روستاها در دوران قرون وسطى گرديد .\r\nبنابراين بازسازى سيستم آبيارى كه زمانى دراز و كارى توان‌فرسا را لازم داشت ، غير ممكن گرديد و اين گونه پيشرفت اقتصادى و اجتماعى كشور متوقف شد ، اين انگيزه‌ها با نفوذ فراوان روحانيان مرتجع دين مسلمان روى مردم ، درهم آميختند و ايران را در آغاز دوران عصر جديد به كشورى عقب‌مانده تبديل كردند ، بنابراين روابط توليدى جامعه ايرانى در اين زمان به همان وضع فئودالى قرون وسطائى و در بعضى جاها فئودال - پدر - سالارى باقيماند .\r\nدر دوران عصر جديد ، هنگامى كه در ميان ملت‌هاى اروپائى پيشرفت تاريخى ادامه داشت و روابط بورژوازئى در آن كشورها پابرجا مىشد ، ايران ناتوان و عقب‌مانده نتوانست در برابر تجاوز كشورهاى سرمايه‌دار ايستادگى كند و رفته‌رفته به كشور نيمه مستعمرهء وابسته به اين كشورها تبديل گرديد . تنها در نيمه دوم قرن 19 بود كه روابط بورژوائى در جامعهء ايران آغاز گرديد و طبقهء بورژوازى وابسته ، در ايران پديد آمد .\r\nمهمترين رويداد آغاز قرن بيستم در ايران انقلاب بورژوازى و ضد امپرياليستى سالهاى 1911 - 1905 بود ، اين انقلاب در پى انقلاب 1905 روسيه در ايران پا گرفت و بيگمان رويدادهاى روسيه اثر فراوانى روى جنبش مردم ايران گذاشت . انقلاب ايران\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nبه‌وسيلهء ارتش‌هاى امپرياليستى روس و انگليس و حتى نيروهاى ارتجاعى ايران سركوب شد ، بنابراين كشور ايران همانگونه به عنوان يك كشور نيمه مستعمرهء وابسته به دولت‌هاى امپرياليستى باقيماند و دارودسته ارتجاعى و فئودالى ، ملت را همانگونه زير فشار دارند .\r\nدوران « ايران معاصر » پس از انقلاب كبير سوسياليستى در روسيه ، آغاز مىشود ، اين رويداد تاريخ جوامع بشرى را از بنياد دگرگون كرد . انقلاب اكتبر در عين‌حال كه كوبنده ترين ضربت‌ها را بر پيكر سيستم‌هاى امپرياليستى جهان بويژه استعمارگران وارد آورد ، موقعيت ملت‌هاى خاور ازجمله ايرانيرا نيرو بخشيد و آنها را در پيكار ضد امپرياليستى و آزادى ملىشان توان داد .\r\nاز ويژگيهاى دوران ايران معاصر استقرار تدريجى روابط سرمايه‌دارى ، شكل گرفتن طبقهء كارگر و تأثير بىچون‌وچراى اين طبقه در زندگى سياسى كشور ، پيكار همهء نيروهاى پيشرفته دموكراتيك عليه امپرياليست‌هاى بيگانه و ارتجاع داخلى ايران است .\r\nدر جريان 15 ساله اخير در ايران رشد چشم‌گيرى در پيشرفت صنايع ديده مىشود - فلزگدازى ، صنعت نفت و غيره . با بهره‌بردارى از درآمد كلان نفت ، ايران از يك كشور كشاورزى به كشور كشاورزى - صنعتى تبديل مىشود . اصلاحات ارضى كه از سال 60 آغاز شد ، در سالهاى 70 با شرايطى كه فقط بسود مالكان تمام مىشود ، به صورت يك سيستم استثمار شركت‌هاى بزرگ سرمايه‌دارى و مالكان بزرگ درآمده است ، اين خود انگيزهء گسترش سريع روابط سرمايه‌دارى در زمينه مالكيت روستائى گرديده است . ايران كه در گذشته نزديك در مرحلهء يك كشور عقب‌افتاده نيمه مستعمره قرار داشت ، هم‌اكنون در راه پيشرفت سرمايه‌دارى با سرعت جلو مىرود .\r\nنويسندگان براى نوشتن مطالب اين كتاب ، از نوشته‌هاى تاريخى شوروى ، اروپاى باخترى و خود ايران مايه گرفته‌اند .\r\nكتاب « تاريخ ايران » به عنوان كتاب درسى براى دانشجويان دانشگاه‌ها و مدارس عالى تدوين شده است . نويسندگان اين كتاب برآنند كه اين اثر مىتواند مورد بهره‌بردارى استادان دانشكده‌ها و مدارس قرار گيرد و حتى همهء علاقمندان به تاريخ ايران مىتوانند از آن سود برگيرند .\r\nاين كتاب را گروه دانشمندان ايران‌شناس دانشگاه‌هاى مسكو و لنين‌گراد بشرح زير نوشته‌اند :\r\nبخش‌هاى 1 و 2 - نامزد علوم تاريخ ا . آ . گرانتوسكى\r\nبخش سوم - دكتر علوم تاريخ - م . آ . داندامايو\r\nبخش چهارم و پنجم - نامزد علوم تاريخ - گ . آ . كاشلنكو\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nبخش‌هاى 6 الى 13 - دكتر علوم تاريخ ، پرفسور . اى . پ . پتروشفسكى\r\nپيش‌گفتار ، بخش‌هاى 14 الى 19 و بخشهاى 21 الى 32 و پىگفتار به‌وسيله دكتر علوم تاريخ پرفسور م . س . ايوانف\r\nبخش 20 - نامزد علوم تاريخ ن . ك . بلوى\r\nنويسندگان اميدوارند كه اين اثر به عنوان نخستين كوشش در زمينهء ادبيات شوروى به زبان روسى ، بيان جامع و روشنى از تاريخ ايران ، از دوران باستان تا زمان حاضر را به دست دهد و بيگمان از نارسائى مبرا نيست ، از هرگونه انتقاد و تذكرى سپاس‌گذار خواهند بود .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nايران باستان\r\n\r\n","description":"","footnote":"","page_name":" 23 ","page_number":23},
  {"content":"\r\n\r\n\r\n1 . ازهم پاشيدن نظام اشتراكى اوليه . دولت ايلام\r\n\r\nغارهاى قديمى شكارچيان ايرانى :\r\nنشانه‌هاى زيست انسان در مراحل نخستين دورهء پالئوليت « 1 »  Paleolthic  در ايران كشف نشده است . ابزارى از نوع دورهء شل « 2 »  Chellean  و اشول « 2 »  Acheulian  در ماوراء قفقاز و كشورهاى آسياى باخترى بدست آمده و نزديك مرزهاى ايران در كردستان عراق نشانه‌هائى از سكونت انسان در دورهء اشول ديده شده ( تقريبا 400 - 200 هزار سال پيش ) . اما در دوران پيش از اشول هم بيگمان انسان در ايران ساكن بوده است ، چون در خاور اين سرزمين يعنى تركمنستان ابزار ابتدائى ساخت دست انسان كه ويژهء\r\n\r\n\r\n","description":"","footnote":"\r\n( 1 ) . پالئوليت : اصطلاح باستان‌شناسان و مربوط به دورانهاى نخستين تمدن انسان‌هاى ماقبل تاريخ است . م .\r\n( 2 ) . شل - اشل : مربوط به دوران « پالئوليت » است اما زمانش نزديكتر و در نتيجه تمدن انسان‌هاى آندوران پيشرفته‌تر است . م .\r\n","page_name":" 24 ","page_number":24},
  {"content":"\r\n\r\nزندگى انسان‌هاى آسياى باخترى بوده تصادفا پيدا شده‌اند .\r\nبه موجب آثارى كه در خود ايران به دست آمده ، اين سرزمين در زمان موستر « 1 »  Mousterian  ( پالئوليت ميانه ) كاملا به‌وسيله انسان مسكون بوده است . آثار مربوط به اين زمان در قسمت باخترى اروميه ، خاور كوير نمك ، فارس و مناطق ديگر ازجمله لرستان و كردستان به مقدار زياد كشف شده‌اند . همهء اين آثار در غارها و سرپناه‌هاى صخره‌اى بدست آمده . منزل‌گاههاى گروهى دوران پالئوليت در ايران تاكنون كمتر ديده شده‌اند .\r\nآغاز فرهنگ دوران موستر در ايران به صد هزار سال قبل مىرسد ، به موجب نتايجى كه از طريق آزمايش راديو كربن « 2 » بدست آمده ، اين دوران در ايران قرن‌ها زودتر از سر زمين اروپا آغاز گرديده است - 55 الى 30 هزار سال پيش . بنا به نظريه چند تن از دانشمندان آثارى در ايران بدست آمده كه زمان كهنگى آنها از صد هزار سال بيشتر بوده است . اما بر پايهء آزمايش‌هائى كه از اشياء دوران پالئوليت ميانه يعنى زمان موستر در ايران به عمل آمده و بنابر تاريخ‌گذارىهائى كه از راه آزمايش راديو كربن در غار كونجى ( در دره خرم‌آباد و لرستان ) و شانيدار ( در حاشيه شمال شرقى عراق ) شده ، قدمت اين آثار از 40 الى 50 هزار سال بيشتر نبوده است .\r\nزمان موستر با پايان آخرين مرحله دورهء يخ‌بندان در ايران و آغاز اين دوره در اروپا مقارن بوده است . در دوران يخ‌بندان شمال ، شدت يخ‌بندان در كوه‌هاى ايران بارها بيشتر بود و هنگامى كه به منتها حد خود رسيد ، يخ فروكش كرد و بنابراين رطوبت زيادى در پهنهء فلات پديد نيامد و هواى اين منطقه تدريجا به خشكى گرائيد . اما آن زمان هوا نمناك‌تر از هم‌اكنون بود . بنابراين بيشتر گياهانى كه در اين سرزمين روئيدند از نوع نباتات صحرائى بودند . فقط جنگل‌ها ، بيشتر در مناطق كوهستانى پديد آمدند . نوع حيواناتى كه در دوران موستر در ايران مىزيستند تقريبا نظير همان حيوانات كنونى اين سرزمينند .\r\nشكل اصلى اقتصاد در دوران موستر شكار حيوانات وحشى بود ، ضمنا انسان‌ها كم - كم انواع ويژه‌اى از حيوانات را نزد خود نگاه مىداشتند . عمل شكار به گونهء گروهى انجام مىگرفت . فعاليت و كار مشترك گروهى از سوئى و پيوستگى خويشاوندى از سوى ديگر باعث ايجاد اتحاد ميان افراد گرديد و سرانجام بنياد عشيره‌هاى نخستين شكل گرفت .\r\n\r\n\r\n","description":"","footnote":"\r\n( 1 ) . موستر : اين زمان هم جزء دوران « پالئوليت » بشمار مىرود اما زمانش از شل و اشل به زمان ما نزديكتر است . م .\r\n( 2 ) . راديو كربن : روشى است كه به‌وسيله آن مدت كهنگى اشياء را با وسايل فنى تعيين مىكنند .\r\nاين وسايل كه اخيرا اختراع شده مورد استفاده دانشمندان باستانشناس قرار گرفته است . م .\r\n","page_name":" 25 ","page_number":25},
  {"content":"\r\n\r\nافرادى كه اين گونه بهم پيوستند ناگزير براى رفاه زندگى گروهى نيازمند به ساختن و بهره‌بردارى از ابزار مشترك بودند ، طبعا همهء افراد اين گروه از توليد اشتراكى بهره مىبردند . اين گونه گروهها ظاهرا در رشته‌كوههاى زاگرس ايران - عراق پديد آمده بودند .\r\nچون اقامت‌گاه‌هاى آنها در اين محل كشف شده است .\r\nدر ميان آثارى كه از دوران موستر در ايران كشف گرديده مهمترين آنها كه به سال 1949 پژوهش شده ، غارى در كوه بيستون است ، در اين كوه كتيبهء معروف داريوش اول حك شده . اين كوه آهكى در كنار راه قديمىاى قرار گرفته كه بين النهرين را به ايران وصل مىكند ، اين غار در بين راه كرمانشاه و همدان در كناره دره‌اى نزديك چشمه‌اى قرار دارد .\r\n3 / 2 از بقاياى استخوان‌هاى حيوانات فراوانى كه در غار شكارچيان مانده است مربوط به گوزنها و 3 / 1 مربوط به اسب‌هاى وحشى بودند . اين موضوع نه‌تنها موجود بودن فراوان اين گونه حيوانات را در اين منطقه مىرساند ، بلكه ثابت مىكند كه آن زمان در اين جايگاه هم جنگلى انبوه ( وجود گوزن ) و هم دشتى وسيع ( وجود اسب‌هاى وحشى ) در نزديكى اين غار وجود داشته و شكارچيان به گونهء ثابت در اين مكان اقامت گزيده بودند .\r\nابزار انسان‌هاى دوران موستر سخت به اقتصاد شكار وابسته بوده است . در بيستون ، كونجى و غارهاى ديگر ابزار نوك‌تيزى يافت شده ( اينها به‌جاى نيزه به‌كار مىرفته است ) ضمنا ابزارهائى شبيه گيره ( جهت عمل آوردن پوست براى لباس ) ، تيغه‌هاى سنگى نازك مانند چاقو در اين غارها ديده شده‌اند .\r\nفرهنگ مردم زمان موستر در زمينه‌هاى گوناگون زيست همان فرهنگ انسان نئاندرتال ( انسان‌هاى اوليه ) بود . بقاياى جسدهاى ناچيزى از اين نوع انسان در بيستون كشف شده است . در آثار شانيدار برگه‌هاى بيشترى دربارهء انسان‌هاى نئاندرتال زاگرس شمالى بدست آمده است .\r\nدر مرز دورهء پالئوليت ميانه و جديد نوعى از انسان‌هاى قديمى  Homo sapiens  در اين سرزمين مىزيسته‌اند . از همين زمان‌ها آهنگ پيشرفت اقتصادى انسان آغاز شده است . در اين دوران ، ابزار نوين براى زندگى ، اسلحهء كامل‌تر و حتى روش‌هاى موثرتر براى شكار و ماهيگيرى به‌كار مىرفته است .\r\nايران در دوران پالئوليت جديد با كشورهاى همسايه‌اش حتى با سرزمين‌هاى خاورى و جنوبى مديترانه داراى فرهنگى مشترك و نزديك بهم بوده است . در اين كشورها انسان‌هاى ساكن ، علاوه از راه شكار حيوانات وحشى ، از نوعى نرم‌تنان خوش‌خوراك و لذيذ تغذيه مىكردند ، و حتى پيدا شدن پاره‌اى از بقاياى مواد گياهى خوراكى در پايان اين دوره حائز اهميت است . تمام اينها نشانهء بحران اقتصاد شكار در اين مناطق در\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nدوران پالئوليت جديد است ، اگرچه باز هم شكار نقش عمده‌اى را در زندگى انسان‌ها بازى مىكرده است . به همين انگيزه از آن دوره اسلحه جنگى - قطعات سنگ چخماق تيز و برنده ، سلاح‌هاى مركب از قبيل پيكان ( بقاياى كمان هم بدست آمده است ) باقيمانده است .\r\nدر كاوش فرهنگ زارزى ( در غار خار ) و جاهاى ديگر ، تعدادى زيادى اسلحه كه با شكل‌هاى منظم هندسى ساخته شده و بنا به تشخيص باستان‌شناسان مربوط به هزارهء يازدهم و اواسط هزارهء دهم پيش از ميلاد مىباشند ، كشف شده ، اين اشياء يا مربوط به پايان دوران پالئوليت يا زمان مزوليت مىباشند . درست آنزمان در اين مناطق نخستين گام در راه دامدارى و كشاورزى برداشته شد . در قسمت‌هاى ديگر ايران روند سابق ادامه داشت و مردم مانند پيش از راه شكار زندگى مىكردند . اما تكنيك سنگ چخماقى و پيشرفت در زمينهء ابزارسازى همانگونه در زاگرس ادامه داشت .\r\nكاوش طبقهء زيرين « غار كمربند » و « غار ختو » در خاور ايران برگه‌هاى مهمى از اين دوران را بدست مىدهد . اين غارها در صخره‌هاى سنگى آهكى نزديك جلگه خزر و باختر بهشهر كشف شده‌اند . فرهنگ ساكنان اين غارها مربوط به پايان هزاره 11 - 10 قبل از ميلاد است . كمى بيش از مسكون شدن اين غارها ، آب درياى خزر فروكش كرد ، اما سطح دريا در نزديكى غار بوده و ساكنان آن در دريا ماهيگيرى و در جنگل به شكار گوزن مىپرداختند . اينان سگ داشتند و از تير و كمان براى شكار بهره مىبردند . در ميان ابزار اين زمان بسيارى از سلاح‌هاى ساخته شده به شكل هندسى منظم ، پيكان‌هاى تيز و گيره بدست آمده است .\r\nتقريبا در نخستين نيمهء هزاره هشتم قبل از ميلاد در غار ختو انسان‌هائى زندگى مىكردند ، كه براى خود نردبان ساخته بودند اما خوراك گوشتى آنها منحصر به گوشت جوندگان بود . ظاهرا علت اين موضوع كم بودن حيوانات شكارى بزرگ در منطقه بوده است . نماى دشت‌هاى صاف با علف‌هاى شاداب در آن منطقه وجود داشته است . در غار كمربند ضمن كاوش آثار هزاره هشتم و هفتم قبل از ميلاد بقاياى استخوان‌هاى آهو فراوان بدست آمده است اين خود نشانهء آن است كه از اين زمان به بعد انسان‌ها در صدد تصاحب حيوانات به منظور دامدارى بوده‌اند .\r\nبعدها طبعا اهلى كردن حيوانات معمول گرديد . در كاوش بقاياى اواخر هزارهء هفتم و اوائل هزاره ششم قبل از ميلاد استخوان‌هاى اين دامها ( بره ، بز ، خوك ، گاو ) بدست آمده ، 25 % اين استخوانها مربوط به حيوانات جوان بوده ، اين نشانهء آنست كه آنها را براى اهلى كردن نگاهداشته بودند بعدها يعنى تا بيش از اواسط هزاره هفتم ق . م . اين نسبت به 50 % رسيده ، و اين گوياى آنست كه كار دامدارى در ميان انسان‌ها به سرعت\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nپيشرفت مىكرده است . در همان هنگام اسلحه سنگ چخماقى تكامل يافته ، تيغه‌هاى داس مانند سنگى و ظروف سفالى خشن درست مىشده . از نيمهء دوم هزاره ششم ق . م . ابزارى از نوع نئولتيك مانند تبر و غيره كشف شده ، اما در كاوش طبقه‌هاى نخستين هزارهء پنجم ق . م . ظروف نقش‌دار و ظريف سفالى كه ويژه مناطق شمالى ايران است ، بدست آمده . از اشياء كشف شده در غارهاى كمربند و ختو چنين برمىآيد كه انسان‌هاى ساكن آنجا داراى اقتصادى شكوفان بوده و اين‌گونه زندگى در تمامى منطقه رواج داشته است .\r\n\r\nگذار بسوى اقتصاد كشاورزى - دامدارى و نخستين مرحله روستانشينى در باختر ايران :\r\nدر پايان دوره پالئوليت ناهم‌آهنگى پيشرفت اقتصادى در مناطق گوناگون دنياى كهن آغاز گرديد و هرچه زمان مىگذشت اين ناهم‌آهنگى بيشتر مىشد . اين پيشرفت بويژه در آسياى باخترى ( از جمله باختر ايران ) به گونه چشم‌گيرى ديده شده است ، در اين منطقه دگرگونىهائى در زمينه ساختن ابزار سنگى پديد آمد و در پى آن پس از پيدايش فلزات ( البته در زمان‌هاى مختلف ) ، سطح تكنيك ساختن ابزار سنگى و حتى وسايل فلزى ضمن مقايسه با كشورهاى ديگر بارها تندتر پيشرفت كرد . در كنار آن ، پيشرفت در رشته‌هاى ديگر انجام پذيرفت و به دنبال آن روابط اجتماعى به دگرگونى گرائيد . شكل گرفتن اقتصاد كشاورزى و دامدارى زودتر از هر جاى ديگر در نواحى كوهستانى زاگرس ، تورس ، سوريه و فلسطين انجام پذيرفت .\r\nبررسى دوره‌هاى تاريخى اين سرزمين بنا به طرح ل . مرگان مربوط به زمانى است كه بين دو دوره تاريخى نظام اشتراكى قرار گرفته است - وحشيگرى و بربريت . انگلس اين دو دوره را اين‌گونه توصيف مىكنند « دوران تصاحب محصولات طبيعت » ( « وحشيگرى » ) و « دوران برقرارى دامدارى و كشاورزى . . . ، در اين دوره روش افزايش توليد محصولات طبيعى به كمك كار انسانى رواج مىيابد » ( « بربريت » ) .\r\nدر نخستين مرحله يك رشته انگيزه‌هائى در نوع گذار به شكل اقتصاد نوين ساكنان مناطق آسياى باخترى موثر بودند . در پايان دوران پالئوليت اين مناطق به فرهنگى پيشرفته‌تر گرايش يافتند ، ابزار نوع قديمى طبعا به شكل تكامل يافته‌ترى درآمد به‌گونه‌اى كه جامعه براى پذيرش شرايط دوره بعدى آماده‌تر مىشد ، مالكيت جمعى ابزار ، شكل ديگرى به خود گرفت ، و بيشتر افراد مىتوانستند اين ابزار را تهيه كنند و پيشرفت تكنيك ابزار توليد باعث پيشرفت اقتصاد گرديد . تغيير اقليم و آب و هوا به اين پيشرفت كمك\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nشايانى كرد - تقريبا در حدود هزاره يازدهم تا دهم ق . م . هواى ايران و مناطق همسايه‌اش به گرمى و خشكى گرائيد ( مثلا در همان هنگام دورهء يخ‌بندان مناطق شمالى آسيا و اروپا پايان يافت ) .\r\nدر مناطق كوهستانى آسياى باخترى انسان‌ها به اهلى كردن برخى از حيوانات پرداختند و گياهان كشت شده از قبيل گندم و جو پديد آمدند و اين پديده پايهء اقتصاد كشاورزى در قسمت باخترى دنياى كهن گرديد . جو و گندم خودرو به مقدار فراوانى در مناطق كوهستانى سوريه ، فلسطين ، جنوب تركيه ، كردستان و لرستان يافت مىشد . بنا به نظريهء باستانشناسان ، نخستين بار در تاريخ ، كشف اين غلات در جهان آغاز گرديد . دامدارى نيز بيشتر از هر جاى ديگر در آسياى باخترى رواج يافت ( كهن‌ترين نشانه‌هاى دامدارى در كردستان ديده شده است ) . نخست دامدارى و كشاورزى همزمان آغاز گرديدند و اين موضوع باعث پديد آمدن اقتصاد كشاورزى - دامدارى گرديد .\r\nدر هزارهء يازدهم - دهم ق . م . ساكنان زاگرس ايران - عراق دانه‌هاى غلات خود رو را به عنوان غذا مىخوردند و در عين‌حال به اهلى كردن دامها مىپرداختند . در آغاز هزارهء نهم ق . م . در اين مناطق دام‌هائى مانند بز ، گوسفند پديد آمدند و گويا اينها خوراك گوشتى انسان را تأمين مىكردند ، ضمنا مقدارى آسياب دستى ، هاون ، دسته هاون و ابزارى داس‌مانند براى درو از آنزمان بدست آمده . هنگامى كه كشت و پرورش غلات آغاز گرديد . براى گردآورى محصول ، خودبه‌خود گروهى از مردم گرد هم آمدند و اين گونه روستاهائى پديد آمد ، احتمالا در آغاز آسايشگاه اين كشت‌كاران فصلى بود و در غارهاى نزديك كشت‌زارها به‌گونه گروهى مىزيستند . رفته‌رفته زندگى در اين روستاها به‌گونهء هميشگى درآمد و حتى منزل‌گاههاى گروهى آنها گسترش يافت . اين اقتصاد به‌گونه‌اى بود كه امكان داشت ، گروهى از انسان‌ها در يك نقطه متمركز شوند ، باهم كار كنند و غذا بدست آورند . در اين هنگام اين انسان‌ها در كلبه‌ها يا نيم زاغه‌هائى كه كفشان سنگى بود ، زندگى مىكردند .\r\nدر ايران اين گونه منزل‌گاهها در آسياب ( تپه‌اى نزديك قره‌سو نزديك كرمانشاه ) ديده شده ، در اينجا كف منزل‌گاه به قطر ده متر با تخته‌سنگ فرش گرديده است . در قشر زيرين گنج دارا ( در دره گاماس آبا ، منطقه هرسين ) نيز چنين جائى بدست آمده است . ابزار سنگ چخماقىاى كه در اين‌جاها كشف شده ويژهء فرهنگ اشتراكى زاگرس در آن زمان و از نوع دورهء مزوليت مىباشد ، اما قسمتى از ابزار سنگى خشن يا تراشيده شده و پرداخت شدهء زمان نئوليت نيز در اين مكان يافت شده است .\r\nتاريخى كه به‌وسيله روش راديو كربن براى اين آثار در دره‌هاى شانيدار و گنج دارا\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nتعيين شده تقريبا پايان هزاره دهم و اواسط هزاره نهم ق . م . مىباشد ، اما آثارى شبيه به اينها تقريبا در هزار سال ق . م . نيز بدست آمده است . به‌طوركلى اين آثار مربوط به دورهء پيشرفت اقتصاد جامعه به‌سوى دامدارى و كشاورزى بوده ، اما قسمت‌هائى به دوران اقتصاد شكار كه عقب‌افتاده‌تر از اين دوره است مربوط مىشود . در دوره‌هاى بعدى ، اقتصاد نو نقش اصلى را داشته است . در حد فاصل اين دو دوره بايد تا اندازه‌اى پيدايش روستا و ايجاد كلبه‌هاى گلى را براى ساكنان به‌شمار آورد .\r\nنخستين ساختمان‌هاى گلى در قشرهاى گنج دارا ديده شد و زمان آنها به اواسط هزاره هشتم ق . م . تا اواسط هزارهء هفتم مىرسد . در قسمت زيرين اين آثار ديوارهائى با خشت صاف يا محدب به طول يك متر و تخته‌سنگ كشف‌شده كه روى آنها را با گل اندوده‌اند ؛ عمارت‌ها به‌گونه‌اى بىنظم و نزديك بهم ساخته شده‌اند . بعدها عمارت‌هاى مكعبى شكل با اجاق‌هاى خشتى بدست آمده ، در قشر بالائى آجرهائى با اندازه‌هاى كوچك به‌كار رفته است در آجرهاى قشر بالائى ردهاى سم دام‌ها ديده شده كه بعدها زير آفتاب خشك گرديده‌اند .\r\nبقاياى استخوان‌هائى كه در اين تپه كشف شده مربوط به حيوانات اهلى ازجمله بز بوده است . از آثارى كه بدست آمده چنين برمىآيد كه ساكنان مقدار زيادى مواد گياهى و غلات را به عنوان خوراكى مصرف مىكردند ، وجود آسياب دستى ، هاون و غيره در اين‌جاها دليل بر اثبات اين موضوع است ، حتى تاپوهاى بزرگ گلى براى انبار كردن غله و ظروف خيلى بزرگ كه ضخامت ديوارهء آنها در حدود 4 سانتيمتر بوده ديده شده است . اين‌گونه ظروف در نوع خود كهن‌ترين به‌شمار مىروند از آنها در آسياى باخترى فراوان ديده شده‌اند . در گنج دارا مقدارى از اين ظروف كه با كيفيت عالى تهيه و در اجاق‌هاى مخصوصى پخته شده بودند ، بدست آمده است .\r\nمثلا تا به امروز آثارى در شمال شرقى لرستان ، مانند تپهء عبد الحسين ( در دره حوا ) كشف گرديده كه به سبك سفال‌هاى نخستين ساخته شده‌اند . در قسمت‌هاى ديگر لرستان در درهء خوليلان ، در تپه گوران آثارى كشف شده كه گوياى دگرگونى فرهنگى در پايان هزاره هشتم تا نخستين قرن‌هاى هزاره ششم مىباشند . و نخست در اينجا انسان‌ها در مسكن‌هاى نيمه زاغه‌اى و كلبه‌ها مىزيستند و ظروف گلى ديده نمىشد ، رفته‌رفته سفال و در پى آن خانه‌هاى خشت و گلى كشف گرديد . وضع زيربنا و روبناى اين خانه‌ها به بهبودى گرائيد روكش‌هاى گچى روى ديوارها به چشم مىخوردند . سفال‌هاى نقش و نگاردار پيدا شدند ، نقش‌هاى نخستين تنها شامل چند خط بودند . از اواسط هزارهء هفتم ق . م . تصويرهاى پيچيده‌ترى روى سفال‌ها رسم مىگرديد . سفال‌هائى كه نقوش هندسى روى آنها ترسيم شده بود ، حتى در كردستان و چند منطقه ديگر بدست آمده است .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nدر پايان هزاره‌هاى هشتم الى هفتم - ق . م . در روستاهاى زاگرس اقتصاد كشاورزى - دامدارى برترى داشت . بقاياى استخوان‌هاى دام‌هاى شاخدار و دانه‌هاى غله‌اى كه از اين زمان بدست آمده نشانهء دگرگونى ژنتيكى حيوانات اهلى است . معلوم شد در اين زمان كشت لوبيا ، اهلى كردن خوك و حيوانات شاخدار بزرگ انجام پذيرفته است . در عين‌حال كه سنت‌هاى دوره سنگ چخماقى مزوليت رواج داشت به مقدار قابل‌ملاحظه‌اى ساخته‌هاى زمان نئوليت از قبيل نوعى لعاب ، تبرهاى صيقل شده و النگو و چيزهاى ديگر از اين قبيل بدست آمده است .\r\nروستاهائى كه داراى اين نوع فرهنگ بودند در هزارهء هفتم ق . م . در كوهپايه‌هاى منطقهء زاگرس ديده شده‌اند . اما در هزارهء هشتم در صحراهاى ناهموار دهلران ، شمال غربى خوزستان روستاهائى بودند ، كه در تپه علىكش قرار داشتند . ساكنان نخستين اين مناطق از زاگرس به اين مناطق كشانده شدند ، اينها هم از ظروف و وسايل گلى ( در دهلران فقط در پايان هزاره هفتم اين ظروف ديده شدند ) بهره مىبردند - ابزار ساكنان علىكش نزديك به ابزار زاگرس در زمان آسياب بود . معلوم شد كه كشت جو و گندم در اين ناحيه جلوتر از ديگران انجام مىگرفته و استخوان‌هاى بز اهلى در اين محل كشف شده است . در هزاره هفتم در ميان غلات كشت شده كه غذاى اصلى ساكنان را تشكيل مىدادند ، نوعى جو بدست آمد كه بعدها برحسب انتخاب طبيعى و شرايط اقليمى كم‌كم تغيير ماهيت داد . در اين زمان به‌وسيله كلنگ‌هاى سنگى زمين كنده مىشد .\r\nدر آخرين سده‌هاى هزاره هفتم ق . م . در قشرهاى علىكش گردن‌بندهائى از مس فشرده كشف گرديده در هزاره‌هاى هشتم - هفتم ق . م . اشياء فلزى در تورس و مناطق مجاور آن وجود داشت . دو سه هزار سال قبل از آن در حد فاصل بين تورس و زاگرس گردن‌بندهاى مسين يافت شده‌اند . در هزاره هفتم اين فلز تنها براى زيور به‌كار مىرفته ، اما ابزارهاى مسين هم در اين زمان بدست آمده است ؛ از هزاره ششم اين اشيا در داخل ايران هم كشف شده است . طبق پژوهشى كه به عمل آمده پيدايش مس و تكنيك ساخت و پرداخت اين فلز باعث شد كه آن را در روابط مبادله‌اى به‌كار برند . بازاى اين فلز اخرا ، نمك و حتى آبسيديان ( ماده‌اى آتش‌فشانى شبيه به شيشه است كه شكستهء آن حالت برندگى دارد ) مبادله مىگرديد . ابزار مسين تا پيشرفت فلزسازى پيش از هزاره چهارم در آسياى باخترى به‌كار مىرفته است . آبسيديان كه از كوههاى تركيه بدست مىآمد ، از اين منطقه به مناطق دوردست منتقل مىگرديد . در پايان هزاره هشتم - هفتم اين ماده در جامعه‌هاى اشتراكى زاگرس كه اخيرا ساكن شده بودند ، ( و بعدها تا شمال شرقى ايران و جنوب ، در شوش ، فارس و غيره گسترده شدند ) و در شمال بين النهرين ، سوريه ، فلسطين به‌كار مىرفت .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nروابط تدريجى اقتصاد كشاورزى - دامدارى در هزاره هفتم گسترش يافت ، در بعضى مناطق از چند نوع غله كه خودبه‌خود مىروئيدند بهره‌بردارى مىشد . اين گونه فراآورده‌هاى كشاورزى در اقتصاد كشاورزى - دامدارى مورد مبادله قرار مىگرفت .\r\nدر دورهء پالئوليت جديد مبادلهء كالا در ميان قبائل آغاز گرديد ، اين مبادله در ميان جوامعى كه وارد به اقتصاد كشاورزى - دامدارى شده بودند گسترده‌تر انجام مىگرفت و شامل كالاهائى بود كه برحسب شرايط طبيعى منطقه در نقطه‌اى توليد مىشد . اما نقطه ديگر از توليد آن محروم بود . در اين هنگام كالاهاى دست‌ساز مورد مبادله قرار نمىگرفت و اين كالاها فقط به‌منظور رفع نيازمندى اقتصاد طبيعى ( داخلى ) جامعه مصرف مىشد .\r\nاما اين اقتصاد هم‌اكنون بارها استوارتر و مطمئن‌تر بود و با مقايسه با دوره اقتصاد تصاحب فراآورده‌هاى طبيعى ، زندگىسازتر به‌شمار مىآمد ، اين اقتصاد باعث ايجاد روستاها و زياد شدن روستانشينان گرديد . از بررسى آثارى كه از هزاره هشتم تا آغاز هزاره ششم در زاگرس بدست آمده اين واقعيت به چشم مىخورد .\r\nزمان اين آثار مقارن با نخستين مرحله پيدايش روستاهاى كشاورزى در تاريخ است ، چند هزار سال پس از آن جوامع طبقاتى در اين روستاها شكل گرفت . نظام اجتماعى در اين مرحله با روابط اشتراكى كهن منطبق بود . ساكنان اين روستاها كه همه خويشاوند بودند ، شامل كودكان و زوج‌ها مىشدند ، خانواده‌ها در منزل‌هاى جدائى كه به‌گونه‌اى منظم در مجموعهء روستا بنا شده بود ، زندگى مىكردند ، اين منزل‌هاى يك اطاقه ( كه به‌طور متوسط 5 الى 6 نفر در هريك زندگى مىكردند ) داراى اجاق و حياط و انبار بودند .\r\nخانواده‌ها براى مصرفشان در خانه غله انبار مىكردند ، ابزار و لباس براى خود مىساختند ، اما نمىتوانستند به‌عنوان يك واحد خودكفا زندگى كنند . ظاهرا بسيارى از كارهاى اصلى روستا به‌گونه اشتراكى انجام مىگرفت و غالبا فراآورده‌هاى توليد شده به نسبت احتياج بين خانواده‌ها تقسيم مىگرديد . در نتيجه بررسىهائى كه از منزل‌ها ، ابزار ، اثاث و حتى گورهاى آنزمان به عمل آمده چنين برمىآيد كه از لحاظ زندگى و دارائى ميان خانواده‌هاى گوناگون فرقى وجود نداشته است .\r\nپندارهاى ايدئولوژيك و باورهاى مذهبى مردمى كه در دوره اقتصاد كشاورزى - دامدارى زندگى مىكردند متناسب با شرايط زيست نياكان‌شان بود - اقتصاد شكار و جمع‌آورى گروهى . اما رفته‌رفته باورهاى مذهبى آنها پيچيده‌تر شدند و بنابراين سازمان‌هاى دينى آنها به دگرگونى گرائيدند ؛ در گنج دارا معبدهائى كشف شده است كه در آنجا استخوان كله گوسفند و طاقچه‌هاى گچ‌كارى شده ديده مىشود . آرامگاه قبيله نيز در نزديكى آنها كشف گرديده . مجسمه‌هاى گلى انسان كه بيشترشان زن بودند ، در اين محل بدست آمده\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nاست . روش ساختن اين مجسمه‌ها تقريبا به سبك مجسمه‌هاى دوره پالئوليت جديد و سنت‌هاى زيبائى آنزمان بوده است ؛ نمونه‌هاى مجسمه‌هاى خدايان تا اندازه‌اى به اشكال خدايان پالئوليت‌ها كه شكل زنان را مظهر موجودات ماوراء الطبيعه مىشناختند ، مىماند ( « فرمانروايان » حيوانات وحشى و شكارها ، مظهرهاى حاصلخيزى و غيره ) ضمنا نمونه‌هائى از خدايان مورد اعتقادشان كه بعدا به آنها گرائيدند ، ديده مىشود ، آنزمان در آستانه نظام پدرسالارى شكل‌هاى زنان در ميان مجسمه‌هاى گلى اكثريت داشتند . اشكال حيوانات در گنج دارا ، سراب ( نزديك كرمانشاه ) و روستاهاى ديگر به عنوان كارهاى جادوگرى به‌كار برده مىشد .\r\n\r\nگسترش جامعهء كشاورزى - دامدارى در ايران پيشرفت اجتماعى و اقتصادى در اين سرزمين\r\nدر مرزهاى كردستان ، لرستان و مناطق مجاور و قسمت‌هائى از ايران اقتصاد دامدارى و كشاورزى در حدود هزاره‌هاى نهم ، هشتم تا هفتم ق . م . تا اندازه‌اى رواج داشت ، اما نخستين روستاهاى داخل ايران در هزارهء ششم ق . م . پديد آمد . ضمن كاوش‌هائى كه اخيرا در تپهء زاغه در منطقهء سكزآماد ( 60 كيلومترى جنوب قزوين ) به‌عمل آمده ، قشرهاى زيرين آن مربوط به نيمه دوم هزاره هفتم مىباشد . از بررسى آثارى كه بدست آمده چنين برمىآيد كه پيشرفت نوين اقتصادى ساكنان اين منطقه در روند گذار به اقتصاد كشاورزى و دامدارى عشيره‌اى و همچنين اسكان عشاير بوده است . در آنزمان بسيارى از مناطقى كه مساعد براى شكار نبود به سرزمين‌هاى زراعتى و دامدارى تبديل شدند ، ساختمان‌هاى گلى براى زيستن ايجاد شده‌اند ، در آن هنگام تعدادى روستا پديد آمد و بعدها از ويرانه‌هاى آنها تپه‌هائى درست شد ، كه آثار زندگى در آنجاها تا ديرزمانى ناشناخته ماند . پس از حفارى اين تپه‌ها تاريخ دگرگونىهاى ساكنان اين مناطق به‌خوبى روشن شد .\r\nحفارىهاى سال‌هاى 1937 - 1933 در دو تپهء سيالك ( 5 كيلومترى كاشان ) نقش مهمى را در شناسائى ايران باستان ايفا كرده است . ساكنان اين منطقه در هزاره‌هاى ششم تا چهارم و پايان هزاره دوم تا نخستين قرن‌هاى هزاره يكم ق . م . زندگى مىكردند . دورهء سيالك يكم يا سوم به فرهنگ مناطق قم ، قزوين ، تهران و ديگران نزديك است ؛ قسمتى از روستاهاى كشف شده در ويرانه‌هاى اين نواحى از نظر تشابه به نام سيالك ناميده مىشوند .\r\nدر زمان سيالك دوم ( نيمه اول و اواسط هزاره پنجم ) ق . م . شمارهء روستاها در اين\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nمناطق رو به افزايش نهاد و آثارى مشابه آن در شمال شرقى گسترش يافت . پيش‌ازاين رويداد در اين منطقه فرهنگ « جيتون » رواج داشت ، در جنوب تركمن ( يكى از روستاها بنام جيتون بود ) ، و درون ايران آثارى از اين فرهنگ به‌دست آمده است : در گرگان و دامنه‌هاى البرز . بنابر آثاريكه از زمان جيتون در غار ختو ( نيمه دوم هزاره ششم ق . م ) به‌دست آمده ، سنت‌هاى اين فرهنگ به ميزان زيادى گسترده بوده . اما پس از كوچيدن عشاير از جنوب باخترى به مناطقى كه داراى فرهنگ جيتونى بودند ، مردم محلى از فرهنگ اين عشاير و پيشرفتهايشان برخوردار شدند : فلزكارى ، كشاورزى به‌وسيله كندن زمين ، بافندگى و غيره . در بزرگترين تپهء گرگان بنام تورنگ ، قشر ويژه زمان جيتون و دورهء سيالك 2 به‌دست آمده است .\r\nبراى تاريخ شمال باخترى ايران تا پيش از هزاره يكم ق . م . اشيائيكه در تپه حسنلو در منطقه سلدوز ( جنوب اروميه ) به‌دست آمده و پژوهشهاى باستانشناسى سرتاسر اين منطقه قابل توجه است . در هزاره ششم ق . م . روستاهائى با خانه‌هاى گلى به‌دست آمده ( پيش از اين تاريخ آثارى از وجود انسان در سلدوز ديده نشده است ) ، گويا نخستين ساكنان اين روستاها از جنوب به اين نقطه كوچ كرده بودند . فرهنگ آنها به فرهنگ ساكنان زاگرس ايران و شمال عراق مىمانست .\r\nدر نخستين سده‌هاى هزاره ششم ق . م . آبادانى جلگه‌هاى خوزستان ( شوش ، مركز دولت آينده ايلام ) آغاز گرديد ، اين جلگه از گل‌ولائى كه رودخانه‌هاى سرازير شده از زاگرس با خود آورده بودند پوشيده بود . خاك اين سرزمين فراوان بارور بود ، اما در آغاز مردم به دشوارىهاى بزرگى براى آبادانى اين سرزمين برخوردند ، چون اين منطقه از نىزارها ، باتلاق‌ها ، و مرداب‌ها پوشيده بود . كنارهء دريا در هزاره يكم ق . م . كيلومترها در شمال سواحل كنونى قرار داشت رودهاى كارون و كرخه هركدام به تنهائى به دريا مىريختند . نخستين روستاهاى شوشىها نزديك دامنه‌هاى كوه قرار داشت ، بعدها شمارهء اين روستاها افزايش يافت و رفته‌رفته گسترده‌تر شدند .\r\nدر منطقه مركزى فارس هم شماره اين‌گونه روستاها زياد شد ، فرهنگ اين روستاها در هزاره ششم - پنجم ق . م . سه دوره تاريخى را طى كرد و متناسب با اين دوره‌ها به دگرگونى گرائيد . در دوره يكم 6 روستا و در دوره دوم 46 روستا و در دوره سوم 95 روستا در اين ناحيه پديد آمد . روىهم‌رفته 139 روستا به سبك دوره سفالى در تپهء پرسپوليس به‌دست آمده است .\r\nاين گونه روستاها در كرمان ظاهرا پس از فارس پديد آمده است ، اما در نيمه دوم هزاره پنجم ، بسيارى از آنها بزرگتر و داراى اقتصادى پيشرفته‌تر بوده‌اند ، تل ابليس\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n( در 80 كيلومترى جنوب غربى كرمان ) و تپه يحيى ( 225 كيلومترى جنوب كرمان ) از اينگونه‌اند . در پايان هزاره پنجم و آغاز هزاره چهارم ق . م . روستاهائى در منطقه بلوچستان وجود داشته‌اند . در هزاره پنجم / چهارم و آغاز هزارهء دوم در قسمت‌هاى جنوبى كرمان و بلوچستان جمعيت انبوهى ساكن بودند و نقش مهمى را در سيستم ارتباطى بين النهرين ، ايران و هند بازى كردند .\r\nاسكان جامعه‌هاى كشاورزى - دامدارى در فلات ايران نقش مهمى را در تشكيل نژادى مردم ايران و كشورهاى همسايه بازى كرد . اما دربارهء زبان مردم ايران باستان به‌غير از زبان ايلامى در هزاره‌هاى سوم تا يكم ق . م . تقريبا اطلاعاتى در دست نيست .\r\nزبان ايلامى تقريبا به زبان‌هاى دراويدى مىماند كه هم‌اكنون قسمت مهمى از آنها در جنوب هندوستان به‌سر مىبرند و از زبان‌هاى شمال باخترى ريشه مىگيرد . فعلا براقوئىهاى بلوچستان به آن زبان سخن مىگويند . ممكن است پيش از هزاره چهارم ق . م .\r\nايلامىها و دراويدىها باهم تماس گرفته و بعدها گروه‌هائى از اين دو تيره در جنوب ايران اقامت گزيده باشند . در هزاره چهارم ايلامىها در خوزستان ، فارس و شايد در كرمان ( در تبهء يحيى متن‌هائى با خط ايلامى متعلق به هزاره‌هاى چهارم و سوم ق . م . كشف شده است ) اقامت گزيدند .\r\nبه موازات گسترش اقتصاد كشاورزى و دامدارى در هزاره‌هاى ششم - پنجم ق . م .\r\nانواع دام‌ها و گياهان پرورشى كه به‌وسيله ابزار كشاورزى توليد مىگرديدند ، افزايش يافت . آبيارى با شيوه‌هاى ابتدائى معمول گرديد . به موجب برگه‌هائى كه در پايان هزارهء ششم ق . م . از دهلران به‌دست آمده معلوم مىشود كه در آن زمان در خوزستان گياه‌شناسى در كار كشاورزى رواج داشته اما تأسيسات آبيارى مصنوعى تا به امروز فقط از هزارهء چهارم ق . م . به‌دست آمده است ( در خوزستان ، كرمان و ديگر جاها ) . در هزارهء ششم - پنجم به‌طور عمده كشت ديمى ( مثلا در خوزستان و كرمان ) معمول بوده است . در حدود هزاره‌هاى پنجم و چهارم ، زمانى كه روستاهاى كشاورزى در ايران در حال گسترش بود ، آب و هواى اين سرزمين مرطوب بود . بيشتر پهنهء كشور را جنگل مىپوشاند ، اما بعدها رفته‌رفته اين رطوبت از ميان رفت و در نتيجه هواى كشور به خشكى گرائيد .\r\nاين‌گونه فعاليت انسان ، در مورد گسترش دادن زمين‌هاى زراعتى كه از راه سوزانيدن جنگل‌ها انجام مىگرفت ، به افزايش رمه‌ها و گله‌هاى دام‌ها در هزاره‌هاى ششم - چهارم ، ق . م . گرائيد . در هزارهء ششم در بسيارى از مناطق دام‌هاى شاخدار بزرگ پرورش يافت ؛ در هزارهء پنجم پرورش اين دام‌ها از لحاظ شماره بر پرورش گوسفندان و بزها برترى يافت .\r\nصنايع دستى خانگى نيز رايج شد ، صنعت بافندگى كه در دوره‌هاى پيشين در زاگرس\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nرواج داشت هم‌اكنون به همه‌جا گسترده شد . اما اگر توليد صنايع خانگى از قبيل رشتن و بافتن در بيشتر خانه‌ها و حتى اطاقها ممكن بود ، تهيهء مصنوعات سفالى به تخصص نياز داشت ، و در بسيارى از جاها ضمن هزارهء پنجم كارگاه‌هائى براى توليد اين مصنوعات ، از قبيل كوزه‌گرخانه و غيره به‌وجود آمد ( مثلا در جعفرآباد شوش در نيمه دوم هزارهء پنجم ) . ساختمان كوره‌هاى كوزه‌گرى كه بايستى حرارت زيادى ايجاد مىكرد آغاز گرديد .\r\nتهيهء اين كوره‌ها مقدمه‌اى براى ايجاد كوره‌هاى فلزگدازى بودند .\r\nآثارى كه از قسمت‌هائى از ايران در هزاره ششم ق . م . پيدا شده بايستى منطبق با دوره انئوليت ( زمان مس - سنگ ) باشد . در سيالك يكم ابزار مسى كوچك از قبيل درفش و غيره پيدا شده ، اما ابزار سنگى بيشتر وجود داشته است ( اگرچه انواع اين ابزار در ايران ، هند ، مصر و جاهاى ديگر تا پيش از هزارهء چهارم / سوم به‌طور كامل تهيه مىشده است ) . ابزار مسين در آغاز از مس كوبيده درست مىشد ، اما بعدها در دوره سيالك دوم ، فراآورده‌هائى ريخته‌گرى پديد آمد ، و معلوم شد استادكار با مهارت تمام ، اين فلزها را در كوره‌هاى ريخته‌گرى و فلزگدازى عمل آورده است . از حدود هزارهء پنجم / چهارم معادن مس بىشمارى در ايران ديده شده است ؛ گويا مس از خراسان به جنوب تركمنستان حمل مىشد . نزديك بسيارى از معادن واقع در كوهستان مركزى ايران ، روى خط قزوين - كرمان ، روستاهائى كشف شده است كه در آنزمان از اين معادن مس استخراج مىكردند . از حفارى جنوب غربى كرمان در تل ابليس چنين برمىآيد كه ساكنان آن ناحيه به كار استخراج مس مىپرداختند - در قشرهاى پايان هزاره پنجم ، بقاياى كوره - هاى گلى بىشمار با تكه‌هاى مس و سنگ مس يافت شده است .\r\nپيدايش توده‌هائى از مس گداخته در ابليس و محصولات فلزى ديگر دليل بر اينست كه در آن زمان اين فلز براى مبادله به جاهاى ديگر حمل مىشده . ساكنان مناطق ديگر كه متخصص استخراج كالاهاى معدنى از قبيل فيروزه ، نيل و غيره بودند ، كالاهاى خود را با اين فلز مبادله مىكردند . در تپه يحيى ضمن هزارهء پنجم محصولى شبيه به تالك توليد مىشد ؛ فرآورده‌هاى اين كالا در مناطق بين النهرين و هندوستان معامله مىگرديد .\r\nاما در هزارهء پنجم ، نه فقط مواد خام بلكه فرآورده‌هاى آنها و حتى محصولات سفالى مورد معامله و مبادله قرار مىگرفت . اين‌گونه در ابليس علاوه بر ظروف ساخته محلى ، ظروف وارداتى را كه كاملتر بودند ، به‌كار مىبردند .\r\nتوليد مس مىتوانست بسيارى از خانواده‌هاى جامعه را به‌كار گيرد ( آن‌گونه كه در ابليس ديده شد ) اما فراآورده ريخته‌گرى بايستى در كارگاه‌هاى ويژه آماده مىگرديد .\r\nاين گونه ناگزير صنوف كوزه‌گران ، ريخته‌گران و پيشه‌وران ديگر پديد آمدند . سطح پيشرفت\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nجامعهء با اقتصاد كشاورزى - دامدارى هم‌اكنون تا آنجا رسيد كه ناگزير بايستى صنعتگران و پيشه‌وران را در خود جاى مىداد . مبادلات و معاملات بين قبايل در اين هنگام بگونهء اشتراكى انجام مىگرفت و نيازمندىهاى توليدكنندگان به‌گونه دسته‌جمعى تأمين مىگرديد ، هنوز در ميان توليدكنندگان جامعه ، صاحب يا رهبر ثروتمندى به‌وجود نيامده بود .\r\nبه تناسب روابط اجتماعى آن دوره طبعا خانواده‌هاى بزركى پديد آمدند ، كارهاى توليدى اصلى بيشتر به‌دست اين خانواده‌ها افتاد . اين جريان باعث شد شكل خانه‌ها و ساختمان‌ها تغيير كند . خانه‌هاى يك اطاقه در چارچوب مجموعه‌ها يا محله‌ها قرار گرفته كه به‌وسيلهء كوچه‌ها از يكديگر جدا مىشدند ، سپس خانه‌هاى چند اطاقه درست شدند ، روستاهائى با اين شكل پديد آمدند . خانه‌هاى چند اطاقه در پايان هزارهء پنجم در شوش ، در سيالك ، ابليس و جاهاى ديگر كشف شده‌اند . در ابليس 90 دستگاه عمارت در چهار محله كشف شده است ؛ اطاق‌هاى مسكونى در محيط خارجى و جايگاه‌هاى محافظ ، آشپزخانه و اطاق‌هاى ديگر و حتى حياطها در قسمت داخلى خانه بزرگ قرار داشتند .\r\nنابرابرى مالى ميان ساكنان اين خانه‌هاى بزرگ به چشم نمىخورد . اما هر گروه خانوادگى از لحاظ اقتصادى مستقل بود و براى خود حق مالكيت قائل مىشد . اين مسئله مقدمهء جدائى و شكاف ميان جامعه از لحاظ اقتصادى يا سرانجام تقسيم طبقاتى در هزاره‌هاى بعدى گرديد و نهاد نظام اجتماعى را از بنياد دگرگون كرد .\r\nآثار هنرى هزاره‌هاى ششم - چهارم ق . م . ( مجسمه‌هاى كوچك گلى كه با مهارت هنرى جالبى ساخته شده ، گاه - گاهى حجارىهاى روى سنگ و از همه بالاتر سفال‌هاى نقش‌دار ) گوياى پيشرفت ايدئولوژى و باورهاى دينى ، اطلاعات كيهان‌شناسى و حتى دگرگونى پندارهاى زيبائىشناسى و سبك‌هاى هنرى ساكنان اين منطقه ، در آن زمان است . به موازات تكميل تقسيم‌بندىهاى هندسى نقوش ترسيم مجسمهء گلى از تورگن تپه\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nشده روى سفال‌ها ، موضوع‌هائى درباره حيوانات و گياهان در كنار تصوير انسان‌ها به چشم مىخورند ؛ ضمن اين سبك‌هاى رئاليستى ، رفته‌رفته سبك‌هاى سمبوليسم با فانتزىهاى هنرى در اين آثار خوانده مىشوند . سفال‌هاى نقش‌دار ايران كه در هزارهء پنجم و اواسط هزاره چهارم به‌دست آمده نمونه‌هاى روشنى از هنرهاى ايران باستان به‌شمار مىرود .\r\n\r\nازهم پاشيدن نظام اشتراكى ماقبل تاريخ :\r\nدر نيمهء نخستين هزارهء چهارم ، ق . م . پيشرفت اساسىاى در روابط اجتماعى - اقتصادى برخى از مناطق ايران پديد آمد . اين موضوع ضمن پژوهش‌هاى دقيقى كه در حفارى قشرهاى سيالك سوم ( پايان هزاره پنجم و قسمت مهمى از هزاره چهارم ق . م . ) و در ويرانهء حصار نزديك دامغان ( مربوط به هزاره پنجم ق . م . ) به‌عمل آمده روشن شده است .\r\nدگرگونىهاى صنعت سفال‌سازى : در اين دو نقطه ، نخست وسائل گچى و سپس ظروف سفالىاى كه به‌وسيله كارگاه‌هاى دستى و سرانجام دستگاه‌هاى با گردش سريع ساخته مىشد ، به‌دست آمده است . وجود دستگاه‌هاى پيشرفته سفال‌سازى دليل بر آنست كه صنعت‌گران متخصص با آن‌ها كار مىكردند و ظروف و وسائل سفالى به مقدار زيادى توليد و در اختيار مصرف‌كنندگان قرار مىگرفت . اين‌گونه دستگاه‌هاى سفال‌سازى در بيشتر مناطق ايران پيدا شده‌اند . زمان پيدايش اين نوع دستگاه‌ها و در عين‌حال پيشرفت در كار فلزگدازى در ايران ديرتر از منطقهء بين النهرين نبود .\r\nدر آثار سيالك 3 انواع فرآورده‌هاى فلزى ، ازجمله ابزار سنگين مسى از قبيل تبر و غيره ديده شده است ؛ در سگزآباد آثار كارگاه آهنگرى آن زمان به‌دست آمده ، از اين زمان ، نقره ، طلا ، سرب و بعضى از فلزات ديگر پيدا شده‌اند . كارگاه‌هاى ريخته‌گرى كه براى ساختن آلياژ مس و قلع ( برنز ) به منظور محكم‌تر كردن فلز به‌كار مىرفته ، پديد آمده است . آثار سيالك 3 با آثار آخرين سده‌هاى هزارهء چهارم ( تپه يحيى و ديگران ) تفاوت دارد ، از كوره‌هائى كه در هزاره سوم ق . م . از جنوب شرقى ايران ، لرستان و جاهاى ديگر كشف شده اشياء بزرگ برنزى از قبيل ظروف و اسلحه به‌دست آمده است .\r\nصنايع حرفه‌اى در رشته‌هاى ديگر توليد وجود داشته ، در بيشتر اين صنايع ابزار سنگى به‌كار برده مىشد و مثلا فلزات قيمتى و ظروف سنگى كنده‌كارى شده توليد مىگرديد . قسمت عمدهء اين‌گونه مصنوعات براى مبادله به خارج از منطقه صادر مىشد .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nتوليد زياد مصنوعات دستى فقط در برابر دريافت محصولات اضافى نقاط ديگر در اقتصاد روستائى عملى مىگرديد و بنابرآن ناگزير دگرگونىهائى در نظام اجتماعى جامعه پديد آمد . نشانه پيشرفت به‌سوى مالكيت خصوصى در آن زمان پيدايش مهر بود كه بعدها به شكل استوانه درآمد . ضمن پژوهشى كه از گورهاى آن زمان به‌عمل آمده معلوم مىشود ميان افراد نابرابرى مالى وجود داشته است . به نظر مىرسد كه در زمان سيالك سوم وسائل تدفين افراد با يكديگر تفاوت فاحش داشته و ميزان ثروت اشخاص از وسائلى كه براى تدفين آن‌ها به‌كار مىرفته مشخص شده است . در هزارهء سوم ق . م . در لرستان و جنوب ايران و قسمت‌هاى ديگر نشانه‌اى از ثروتمند بودن صاحبان گورها ديده نمىشود اما اختلاف نوع تدفين برحسب موقعيت اجتماعى افراد بوده است ، گاهگاهى در اين گورها عصاهاى چوبى با جسد يافت شد ، مثلا در حصار ، در هزارهء سوم ق . م .\r\nدر اينجا ضمن حفارى ، « خانهء رهبر » و خانواده‌هاى سرشناس به‌خوبى مشخص است : زير ويرانه‌هاى نيم‌سوخته « خانهء رهبر » اشياء گرانبها و هنرى طلا ، نقره ، لاجورد و غيره به‌دست آمده است .\r\nنابرابرى ثروت افراد با بالا گرفتن موقعيت اجتماعى رهبران جامعه يا كاهنان قديمى همراه بود . بيشتر اوقات وظايف رهبرى روحانى و سياسى جامعه را يك تن انجام مىداد .\r\nكم‌كم افراد جامعه ناگزير از لحاظ اقتصادى به فرمانده يا فرمانرواى خود وابسته شدند .\r\nدر زمان‌هاى پيشين غله نه‌تنها در خانه‌هاى خصوصى خانواده‌ها ، بلكه در جاهاى ويژه‌اى كه از آن همهء افراد روستا بود نگاهدارى مىشد . در آنزمان‌ها روابط قديمى در جامعه حكمفرما بود و بنابراين ذخاير غله جزو اموال عمومى به‌شمار مىرفت . اما هم‌اكنون رهبران و اشراف ثروتمند جامعه رفته‌رفته حقوق و امتيازات اقتصادى و اجتماعى افراد را غصب و آنها را از داشتن اين حقوق محروم كردند ( اگرچه با مقاومت بسيارى از افراد كه پاىبند انجام سنت‌هاى گذشته بودند برخوردند ) . ذخائر و دارائى عمومى غالبا به عنوان دارائى معابد ضبط مىگرديد يا در اختيار حاكم قرار مىگرفت . ضمن اينكه روابط اقتصادى جامعه ، اين‌گونه پابرجا مىشد مبادلات خارجى هم انجام مىيافت ، فرآورده - هاى صنعت‌كاران و محصولات خام كه به‌گونه اشتراكى به‌دست مىآمد ، به منظور بالا در اختيار حاكم يا كاهن قرار مىگرفت .\r\nروابط تازهء اجتماعى و نياز به گرداندن امور اقتصادى باعث شد كه عده‌اى از افراد زير فرمان حاكم يا كاهن امور اقتصادى جامعه را بگردانند ، خانه‌هاى روستاها با اين‌ها روابطى نداشتند . در گدين تپه ( بين همدان و كنگاور ) در پايان هزارهء چهارم ق . م .\r\nدر بالاى تپه محوطه‌اى در ميان چهارديوارى بزرگى قرار داشت پيرامون اين حياط ،\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nساختمان‌هاى بزرگ ، انبارهاى پهناور و منزل ساخته شده بود . در فاصله بين هزارهء چهارم و سوم ق . م . در تل يحيى ساختمانى با اطاق‌هاى بزرگ و جايگاه‌هاى محفوظ كشف شده . در ساختمان‌هاى تل يحيى و گدين تپه مهرهاى استوانه‌اى به‌دست آمده كه براى اسناد دخل و خرج به‌كار مىرفته و روى متن سفالى ضرب مىشده است . در گدين تپه جداولى كه روى آن‌ها فقط رقم نقش شده به‌دست آمده ، اما در يحيى متن‌هاى تصويرى مانند آثار سيلاك چهارم پيدا شده . جدول‌هاى ساده‌اى كه در يحيى و گدين به‌دست آمده نشانهء آن است كه در آن زمان خط و نوشته در جاهاى نامبرده به‌كار مىرفته است .\r\nاين‌گونه نوشته‌ها در ايلام هم به‌كار مىرفته و به نوشته‌هاى تصويرى سومرى شباهت داشته . متن اين نوشته‌ها كه به عنوان اسنادى به‌شمار مىرفته فقط در اين نقطه ديده مىشود . اين نوشته‌ها به منظور نيازهاى اقتصادى در سطح نظام اجتماعى موجود به‌كار مىرفته است . وجود خط و نوشته معمولا نشانه تشكيل طبقات اجتماعى و دولت در قسمتى از ايران در هزارهء سوم ق . م . بوده است ، ظاهرا در اين زمان طبقه‌بندى اجتماعى در اين سرزمين آغاز شده است .\r\nروايتى از سومرىها دربارهء روابط فرمانرواى شهر اوراك در اوائل هزارهء سوم با « كاهن بزرگ » آرات واقع در كوهستان‌هاى خاورى ( خاور فارس يا كرمان ) نقل شده است ، ضمن آن از فرستادن فلزات و سنگ‌هاى گران‌بها به سومر و مبادله آنها با غله ، نامبرده است . ضمن اين روايت گفته شده است كه در دربار يا معبد كاهن بزرگ آرات انبارهاى غله گندم و نخود و غيره زير مراقبت نگهبانان وجود داشته ، اين غلات از سومر به آرات حمل مىشده است . اين غلات در آرات به حد وفور موجود بوده . در اين روايت از رهبران و كاهنان بلندپايه و كهنسال آرات ياد شده است و ضمن آن گفته شده كه اشياء گرانبهاى آرات به وسيلهء مردم به‌دست مىآمده و به سومر حمل مىشده است اما عوض اين‌ها يعنى غلات حمل شده از سومر به انبارهاى كاهن بزرگ سرازير مىگرديده است .\r\nاين روايت مورد توجه باستانشناسان قرار گرفته و يكى از اسناديست كه اينان نسبت به بررسى تاريخ ايران در پايان هزاره چهارم و هزاره سوم ق . م . از آن بهره برده‌اند .\r\nدر متون تاريخى سومرىها نسبت به وارد كردن سنگ‌هاى معدنى ، الوار ساختمانى .\r\nو كالاهاى ديگر از خاور به سومر ياد شده و كشورهاى صادركننده را ماگان ( جنوب كرمان ) و ملوخا ( مشرق كرمان تا دره سند ) نام برده‌اند . در هزاره‌هاى چهارم و سوم ق . م .\r\nمبادلات ميان جوامع در مناطق ايران سخت رواج يافت و اين مناطق نقش مهمى را در انجام « بازرگانى بين‌المللى » آن زمان بازى كردند . از ايران فرآورده صنعتى به بين النهرين صادر مىشد ، مثلا ظروف استآتيت از آن‌جمله بود . ( در تپه يحيى در آن زمان اين گونه\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nظروف و مصنوعات ديگر استآتيت به مقدار زيادى توليد مىشد ) . اين گونه ظروف در ماخنجو - دارو مركز فرهنگ خاراپى در هند يافت شده است . كالاهاى هندى ضمن دست به دست گشتن از راه ايران و در كنارهء دريا ( از بحرين ) به بين النهرين حمل مىشد . در تپه يحيى برگه‌هائى به‌دست آمده كه بين النهرين با سواحل خليج فارس و هندوستان در ارتباط بوده است . ( آثار مهرهاى خاراپى ، عاج‌ها و غيره ) .\r\nميزان پيشرفت اقتصادى - اجتماعى و روابط جامعه‌ها در هزاره‌هاى پنجم و چهارم ق . م . در چند منطقه ايران كمتر از بين النهرين و مناطقى كه بعدها فرهنگ خاراپى در آنجا رواج يافت ، نبود . اين واقعيت به مقدار زيادى وابسته به پيشرفت فرهنگ كشاورزى در فلات ايران به‌شمار مىآيد در هزاره سوم بين النهرين ، ايلام و درهء سند به پيشرفت‌هاى بيشترى نائل آمد ، اما مردم ساكن مناطق داخلى فلات عقب افتادند .\r\nدر مناطق گوناگون ايران ضمن هزاره‌هاى چهارم و سوم ق . م . روستاهاى پهناورى پديد آمدند - چيگا پاخان در لرستان به مساحت 13 هكتار ، بمپور در بلوچستان به مساحت 15 هكتار و غيره . بسيارى از اين روستاها مانند تورنگ تپه در گرگان و شهر سوخته در سيستان و روستاهاى ديگرى در افغانستان و جنوب تركمن به 75 الى صد هكتار مىرسيدند .\r\nمشخصات اين روستاها وجود ساختمان‌هاى مركزى ممتاز در ميان مجموعهء كلبه‌ها ، حياطها و معبدها ، ثروت روستاها در اين ساختمان‌ها كه مختص خانواده‌هاى ممتاز بود ، تمركز داشت ، يكى ديگر از ويژگىهاى اين روستاها پيشرفت توليدات صنعتى ، مبادلات گسترده و روابط بازرگانى بود .\r\nاين مراكز كه داراى فعاليت توليدى كمترى بودند ( يحيى و غيره ) داراى تمدن شهرى به مفهوم آن زمان بودند . اما سرشت واقعى نظام اجتماعى ساكنان اين نقاط روشن نيست . ساكنان اين مراكز داراى خط نبودند . شايد مراحل اوليه را در اين مورد مىپيمودند ، اما در باختر و جنوب ايران ، به‌غير از ايلام ، بعدها هم آثار نوشته‌اى به‌دست نيامد .\r\nبه‌طور كلى جامعهء طبقاتى يا اختلافات اجتماعى آشكار در ساكنان اين منطقه‌ها ديده نشده است ، اما گرايش به پيشرفت‌هاى اقتصادى از سوئى و كمبود منابع توليدى از سوى ديگر بعدها انگيزهء تضاد اجتماعى و تشكيل طبقات در ميان اين جوامع گرديد .\r\nدر نخستين سده‌هاى هزاره دوم بسيارى از اين مراكز روستائى ( شهر سوخته ، بمپور ، يحيى ، حصار و ديگران ) از ميان رفتند ، و بعضى از آنها به ويرانه‌هائى تبديل شدند . در مناطق مشخصى مثلا در جنوب خاورى ايران به‌طور كلى جمعيت كاهش يافت .\r\nدر بعضى از بخش‌هاى اين مناطق فرهنگ عقب‌افتاده‌ترى رايج شد . در آغاز هزارهء دوم موجوديت شهرهاى درهء سند به‌كلى از ميان رفت .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nانگيزه‌هاى اين رويداد به‌طور كلى روشن نيست . گويا هجوم قبايل آريائى مقيم شمال آسياى ميانه كه بعدها در هندوستان و ايران مقيم شدند اين وضع را پديد آورد .\r\nاما آريائىها زودتر از هزاره دوم ق . م . در اين مناطق پيدا نشدند ؛ به‌گونه‌اى كه هم اكنون روشن شده ، زوال اين مراكز كهن خيلى زودتر از اين زمان آغاز گرديده و رفته رفته به ويرانى كامل گرائيده‌اند . كاهش شكوفائى زندگى و سرانجام نابودى عده‌اى از اين روستاهاى كهن در هزاره سوم ق . م . آغاز گرديده است . به موجب آثارى كه به دست آمده فقر فرهنگى درازمدت مثلا در تررگن تپه ديده شده كه سرانجام به تخليه اين سرزمين از سكنه گرديده است ، در باختر و جنوب ايران هم وضع به همين منوال بوده و حتى دوران سقوط آنها پيش از مناطق شمال شرقى آغاز گرديده است ( مثلا در فارس در نيمه دوم هزاره چهارم پس از شكوفائى دوران‌هاى پيشين ، شماره ساكنان روستا رو به كاهش نهاد ) .\r\nتغيير آب و هوا و اقليم مىتوانست نقش اصلى را در اين رويداد ايفا كند . چون در اين هنگام جنگل‌ها از ميان رفتند ، زمين‌ها بىآب و شور شدند و مناطق زير كشت به فرسودگى گرائيدند .\r\nاما به‌طور كلى پديده‌هاى نام‌برده انگيزه‌هاى اقتصادى و اجتماعى جامعه را دربر داشته است . در آغاز در فلات ايران مانند بين النهرين و خوزستان شمارهء روستاها رو به - فزونى بود و مراكز مهم مشخص با شرايط مساعد براى پيشرفت روند نابرابرى اجتماعى ، صنعتگرى و روابط مبادلاتى پديد آمد . اما در بيشتر نقاط واقع در طول رودخانه‌هاى بين النهرين و ايلام سيستم آبيارى مصنوعى پيشرفت كرد . اما درون فلات در شرايط طبيعى مشخص در اثر دگرگونىهائى كه پديد آمد نيروهاى توليدى با سيستم اقتصاد كشاورزى ناهم‌آهنگ گرديد و مانع پيشرفت اجتماعى جامعه در مراكز كشاورزى و جاهاى ديگر شد و به بحران اجتماعى انجاميد .\r\nاين رويداد باعث كوچيدن قسمت‌هاى مهمى از ساكنان اين مراكز به جاهاى ديگر گرديد ، مثلا بنا به مداركى كه باستانشناسان به‌دست آورده‌اند ، مهاجرت جمعى ساكنان از بلوچستان به درهء سند و شمال شرقى ايران و غيره در آن زمان ، به اين انگيزه‌ها بوده است . برخوردهاى جنگى ، ( نشانه‌هاى آنها در برخى از روستاها كشف شده است ) مهاجرت ، جنگ ، عوامل خارجى ازجمله موقعيت‌هاى سياسى ( مثلا نيرو گرفتن دولت ايلام و اتحاد عشاير زاگرس در هزاره سوم ) جريان عادى روابط بازرگانى را برهم زد . اين‌ها همه نقش مهمى را در دگرگونى روند زندگى « مراكز شهرى » ميان بين النهرين و هند ايفا كردند .\r\nدگرگونى مهمى هم در اقتصاد مناطق كوهستانى ، به‌ويژه در خاور ايران روى داد .\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nاز هزاره چهارم ق . م . به بعد گله‌ها و رمه‌هاى دام‌هاى شاخدار افزايش يافت ، اين خود نشانه آن بود كه موضوع مالكيت دامدارى در حال پيدايش بود . در هزاره سوم ق . م . در مناطق كوهستانى باختر ايران ، در فلات ارمنستان و ماوراء قفقاز چراگاه‌هاى دوردستى پديد آمد . طبق پژوهشى كه از تپهء لرستان به‌عمل آمده ضمن هزاره سوم ق . م . در برخى نقاط واقع در دره‌هاى آن ناحيه ، رفته‌رفته روستاهائى با اقتصاد كشاورزى - دامدارى پديد آمده است . در آن‌هنگام قسمت عمدهء اين نقاط ( ازجمله بزرگترين آن‌ها يعنى چيگاپاخان ) به همان وضع سابق باقيماندند . اما روستاهاى كوچكترى در كنار دره‌هاى نزديك به صخره هاى كوهستانى كه براى دفاع مناسب بودند ديده شده است . ساكنان اين روستاها به دامدارى مىپرداختند و كم‌كم كار كشاورزى را آغاز كردند . در آن‌هنگام كوچ دامداران در مناطق كوهستانى آسياى باخترى هنوز انجام نمىگرفت .\r\n\r\nايلام در هزاره‌هاى چهارم تا دوم ق . م .\r\nخوزستان در نيمهء نخستين هزارهء چهارم ق . م . مانند مناطق ديگر ايران در آستانهء پيشرفت اقتصادى و اجتماعى جالب توجهى بود . در آن‌هنگام در ناحيه شوش روستاهاى كوچك اما مهمى پديد آمدند كه ساكنان آنها در مجموع از لحاظ اقتصادى وابسته به‌هم بودند . در هزارهء چهارم ق . م . در اين روستاها مراكز مهمى در نزديكى شوش ( شوشان ايلامى قطعه‌اى از متن ايلامى در تپه يحيى\r\nو شوش امروزى ايران ) پديد آمدند . اين مراكز در آغاز هزارهء چهارم به سرعت گسترش يافتند و پهنه‌هاى وسيعى از آن سرزمين را اشغال كردند . در آنجا سكو - هاى آجرى بنا شد و روى اين سكوها ساختمان گرديد .\r\nطبق پژوهشى كه به‌عمل آمده در هزارهء چهارم ق . م . در شوش پيشرفت بزرگى در رشته معمارى ، فلزكارى و محصولات سفالى به‌عمل آمده است ( با دستگاه‌هاى كوزه‌گرى نيمه دوم هزاره چهارم )\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nنوشته‌هائى كه به‌وسيله مهر نقش مىشد به‌مقدار زيادى در پايان هزاره چهارم كشف شده است . اين نوشته‌ها نخست به‌گونهء يك‌رقمى و بعدها علائمى به آن اضافه شده و سرانجام به شكل نوشته‌هاى ايلامى درآمده است ( تاكنون ترجمهء اين نوشته‌ها كشف نشده‌اند ) .\r\nعلاوه بر شوش در ايلام هم مراكز مهمى وجود داشته كه چون تپهء بزرگ حفارى نشده ، آثارى از آنها به‌دست نيامده است . از هزاره سوم ق . م . متن‌هاى خط ميخى ايلامى و نوشته‌هاى ساكنان بين النهرين به‌دست آمده است اوان ، سيماش ، باراخشه . همهء اين نوشته‌ها به ايلامى شهرت يافته است . منطقهء ايلام به‌غير از شوش . مجاور مناطق كوهستانى بوده مثلا منطقهء شمال غربى خوزستان و درهء فارس كه آنشان‌ها در آنجا وجود داشتند ( تپهء ماليان در 46 كيلومترى شمال شيراز ) . در فاصله بين هزاره‌هاى چهارم / سوم در آنشان آثار نوشته‌هاى ايلامى و مهرهاى استوانه‌اى به‌كار مىرفته است . از مدارك باستان شناسى و تصاويريكه از اثرهاى شوش و آنشان به‌دست آمده چنين برمىآيد كه در آغاز هزارهء سوم ق . م . سازمان‌هاى پادشاهى يا مذهبىاى با همهء كاركنان و كاهنانشان از لحاظ اقتصادى ، بر جوامع حكومت مىكرده‌اند .\r\nرشد « مراكز شهرى » ايلامى در هزاره سوم ق . م . باعث رشد اقتصاد كشاورزى در زمين‌هاى مجاور گرديد ، آبيارى مصنوعى در اين مناطق رونق گرفت و بناهائى به منظور انجام اين‌گونه آبيارى پديد آمد . اين دگرگونى به‌ويژه به مقياس گسترده‌اى در منطقهء فارس انجام يافت ، در اين منطقه در آغاز هزاره دوم دوباره شماره روستاها افزايش يافت . مثلا آنشان در پايان هزاره سوم و آغاز هزاره دوم پهنه‌اى بيش از 130 هكتار را دربر گرفت .\r\nدر اين هنگام در ايلام و بيشتر از مناطق ديگر ايران شرايط پيشرفت اقتصاد كشاورزى پديد آمد ، مناطق كشت به ميزان زيادى گسترش يافت ، در منطقه بين النهرين كشاورزى رونق شايانى گرفت و اين موضوع به اتحاد سياسى آن ناحيه كمك فراوانى كرد . اما ضمن مقايسه با بين النهرين ، مناطق ايلام پراكنده‌تر بودند و كوه‌ها مراكز را از هم جدا مىكردند و بنابراين طبعا مسئله تمركز در ايلام بارها كندتر از بين النهرين انجام مىيافت .\r\nدر حدود اواسط هزاره سوم ، چند مركز ايلامى توانستند بر حكومت‌هاى شهرى ديگر چيره شوند . نخست اوان توانست در رأس اين اتحاد قرار گيرد . بعدها در ايلام شالوده حكومت پلى ( 2500 سال ق . م . ) نخستين پادشاه دودمان ايلامى اوان ( 2500 - 2300 سال ق . م . ) گذاشته شد . اما اوان از پيش در ايلام و مناطق باخترى آن تسلط داشت .\r\nبنابر منابعى كه از بين النهرين به‌دست آمده پادشاه سومرى شهر كيشا ، ايلام را به تصرف درآورد ، اما پس از آن اوان بر پادشاه سومرى چيره گرديد و تا مدتى بر قسمتى از سومر\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nفرمان راند - اين رويدادها در فاصله سالهاى 2700 تا 2600 ق . م . پيش آمد . روابط مبادلاتى در اثر تصادم جنگى بين ايلام و بين النهرين كه به‌گونهء متناوب كاميابى نصيب اين يا آن دولت مىشد ، به دگرگونى گرائيد ، اما بعدها پادشاه آكاد پس از اتحاد مراكز بين النهرين در پايان قرن 24 - 23 ، سرانجام بر ايلامىها پيروز شد و بيشتر قلمرو آنها را به تصرف درآورد .\r\nآنزمان در ايلام علاوه‌بر پادشاه اوان دولت‌هاى ديگرى در شهرها حكومت مىكردند :\r\nشوش ، باراخشه ، آنشان و غيره از آن‌جمله بودند . اين دولت‌ها يا مستقلا يا از راه جنگ با آكادها ارتباط داشتند فرمانروايان آنها لقب‌هاى گوناگونى را براى خود بر - مىگزيدند : « شاه » ، « شاهزاده كاهن » و غيره . يكى از اين‌ها به نام كوتيك - اينشوشينيك در آغاز قرن بيست و دوم ق . م . با ايلامىها متحد شد و در خارج از ايلام موفقيت‌هائى را به‌دست آورد ، پس از آن عنوان پيشين پادشاه آكاد يعنى « پادشاه چهارمين كشور جهان » را اختيار كرد . كتيبه‌اى كه از او به‌جاى مانده يكى به خط آكادى و ديگرى ميخى كه در ايلام معمول بود ، مىباشد ( براى كشف اين خطوط كوشش مىشود ) . اما ضمن نوشته‌هاى ايلامى خط آكادى هم به‌كار رفته ( خط سومرى نخست به‌گونه تصويرى بوده است ) متون خط ميخى ايلامى در جنوب غربى ايران و زمان هخامنشيان به مقياس گسترده‌اى به‌كار رفته‌اند . اما در پايان هزاره سوم و سده‌هاى نخستين هزاره دوم در ايلام و به‌ويژه در شوش با خط آكادى مىنوشتند .\r\nدر كتيبه ذكر شده كوتيك - اينشوشينيك بر كوتىها پيروز شد و از زاگرس به بين النهرين تاخت . در نيمه دوم هزاره سوم مناطق شمال خاورى بين النهرين به نااستوارى گرائيد . اما گاهگاهى عشاير با يكديگر متحد مىشدند مثلا در حدود قرن بيست و دوم ق . م . طبق نوشته‌اى كه به خط آكادى در صخره‌اى نزديك زهاب كنار دياله به‌دست آمده آنوبانىنى « پادشاهى لولوبىها » را پديد آورد . در هزاره دوم و اوائل هزاره يكم ق . م . لولوبىها در حاشيه شمال غربى ايران تا اروميه و نزديك مناطق عراق زندگى مىكردند اخلاف كوتيوها در زاگرس و شمال لرستان سكونت داشتند .\r\nبا وجود موفقيت موقتى كوتيك - اينشوشينيك ، كوتىها بين النهرين را به تصرف درآوردند و خراج‌هاى سنگينى را بر ساكنان آن منطقه تحميل كردند و ظاهرا ايلامىها را هم شكست دادند . چيرگى كوتىها بر سومرىها و آكادىها كمتر از يك قرن پائيد ( تا قرن بيست و يكم ق . م . ) . اتحاد عشايرى كوتىها ظاهرا ضعيف بود و بنابراين ، اين‌ها سرانجام شكست خوردند و قدرت آنها در بين النهرين سرنگون شد .\r\nدر ايلام در آن‌هنگام قدرت به‌دست شاه سيماشا ( دومين دودمان شاهان ايلام )\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nافتاد ، پس از آن آنشان قدرت گرفت ، و تقريبا در حدود 1900 / 1850 سال ق . م .\r\nاپارتى « دودمان پادشاهى آنشان و شوش » را بنيان نهاد . اين دودمان تا پيش از قرن شانزدهم ق . م . اتحاديه ايلام را استوارتر از پيش نگهداشت . راست است كه هم‌اكنون در قلمرو كشور چند فرمانروائى ديگر هم وجود داشت ، اما اين‌ها باهم خويشاوند بودند و ضمن رعايت سلسله‌مراتب پيچيده‌اى با داشتن درجات ، لقب‌ها و رتبه‌ها و سرانجام اختيارات تا مقام عالى حكومتى ، « سوكالماخ ( مبشر كبير ) ، پادشاه آنشان و شوش » به‌هم پيوستد بودند .\r\nنخستين قرن هزاره دوم ق . م . تقسيم طبقاتى و تضاد اجتماعى در جوامع ايلامى بيشتر به چشم مىخورد . به‌موجب مداركى كه از آنزمان در شوش به‌دست آمده معلوم شده است كه نظام مالكيت خصوصى و شخصى كاملا حكمفرما بوده . در اين اسناد از برده‌ها نام برده شده ، اين‌ها را به‌عنوان كالاى قابل خريد و فروش و مملوك شخصيت‌ها و خانواده‌هاى ممتاز به كار مىگرفتند . خانوادهء بزرگ معمولا يك واحد اجتماعى و توليدى به‌شمار مىآمد ، اما اين واحد پايهء استوارى نداشت ؛ هنگامىكه رئيس اين خانواده مىمرد افرادش با سهمى كه از دارائى او مىبردند مىتوانستند به خانواده‌هاى بزرگ ديگر مثلا برادر رئيس در گذشته به‌پيوندند .\r\nبسيارى از بردگان ظاهرا متعلق به شاه يا كاهن بزرگ بودند . اما به قسمت مهمى از آنها كه مستقيما در كار توليد دخالت داشتند آزادى نسبى ميدادند ولى وضعشان دست‌كمى از بردگى نداشت . آنها از خودشان دارائى نداشتند و از دارائى معبدها يا شاهان كه برايشان كار مىكردند . بهره مىبردند . بلند پايگان و شخصيت‌هاى ديگر كه در خدمت مجسمه ملكهء ايلام ناپيرآسو\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nشاه بودند ، قطعه زمين‌هائى به‌عنوان پاداش از شاه دريافت مىكردند و حق بهره‌بردارى از درآمد اين زمين‌ها را داشتند . زمين‌هاى شاه به شخصيت‌هاى ممتاز و بلندپايه هديه مىشد .\r\nدر اين دوره طبعا مالكيت بزرگ رواج يافت و املاك كوچك به سود مالكان بزرگ از ميان مىرفت . ضمن كاوش‌هائى كه از قرون 18 و 17 ق . م . در شوش به‌عمل آمده خانه‌اى كشف شده كه شامل 50 اطاق و ده حياط بوده ، اين خانه در ميان كلبه‌هاى بسيار كوچك بنا شده و تقريبا تمامى يك محله را دربر گرفته است . طبق اسنادى كه به‌دست آمده صاحب اين خانه شخصى بنام تمتى - واراش بوده ، اين شخص با بحرين روابط بازرگانى داشته و صاحب هزار رأس دام و زمين‌هاى پهناورى بوده ، ضمنا شاه كوتيرناخونت مقدارى زمين به او هديه داده است . اين شاه پس از اشغال موقتى ايلام به‌وسيلهء حمورابى ( 1792 - 1750 ق . م . ) بر اين سرزمين حكومت مىكرده و همزمان با پسر او بوده كه فرمانروائى بابلىها را بر زمين‌هايش نپذيرفته و اغلب به مرزهاى بابل تجاوز مىكرده است .\r\nدر قرن شانزدهم ق . م . ايلام از كاسيت‌ها كه پيش از آن بابل را به تصرف در - آورده بودند ، شكست خورد . به‌نظر مىرسد كه كاست‌ها قبلا در زاگرس مىزيستند ، گروه‌هاى اين تيره در باختر لرستان ، در آغاز هزاره يكم ق . م . به‌سر مىبردند . برخى عقيده دارند اين‌ها را از بابل به اين نقاط كوچ داده‌اند ؛ درهرحال پيش از چيرگى بر ايلام كاسيت‌ها در منطقه شمال باخترى ايلام سكونت داشتند و احتمالا آنها از ساكنان شمال آسياى غربى بوده‌اند .\r\nدر قرن شانزدهم ايلام زير تسلط كاسيت‌هاى بابلى قرار گرفت ، اما ايلامىها زير رهبرى شاه با يكديگر متحد شدند ، شايد در زمان دودمان جديد سلطنتى كه در نيمه دوم قرن چهاردهم تا قرن دوازدهم روى كار بود ايلام داراى قدرت فراوان شد . اين شاهان لقب « پادشاه آنشان و شوش » را براى خود برگزيدند ( هم‌اكنون ديگر آنها را سوكالماخ نمىناميدند ) ، اما مركز اين‌ها در شوش بود . در ايلام آنزمان كارهاى ساختمانى بزرگى انجام گرفت ، كاخ‌ها و معبدهاى بزرگى ازجمله زيكورات كه ضمن حفارى در چوگارمبيل پيدا شده ، بنا گرديد ( اين بنا را يكى از پادشاهان اين دودمان بنا نهاده است ) . در اين هنگام پيشرفت بزرگى در زمينه‌هاى هنر ، معمارى و حجارى ايلام انجام گرفته است .\r\nدر سدهء سيزدهم ق . م . ايلامىها چند بار به بابل تاختند . در زمان شوتروك - ناخونت ( تقريبا 1158 - 1155 ق . م . ) و كويتر ناخونت ( تقريبا 1150 - 1155 ق . م . ) سرانجام بر پادشاه كاسيتى بابل پيروز شدند و آخرين پادشاه را به اسارت گرفتند . ثروت فراوان و آثار گرانبهائى از بابل به ايلام آوردند ( در ميان آنها كتيبه‌اى با متن قانون\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nمعروف حمورابى بود كه هم‌اكنون در زمان ما شهرت فراوان دارد و اين كتيبه در شوش يافت شده است ) . باج فراوانى به بابلىها تحميل كردند . قسمت شمالى بابل در زمان شولخاك - اينشوسيناك جزو قلمرو ايلام شد ( تقريبا در سال‌هاى 1150 - 1120 ق . م . ) ، ايلامىها در اين زمان يك رشته لشگركشىهاى موفقيت‌آميز در مناطق زاگرس و مرزهاى آشور انجام دادند .\r\nاما در جنوب بابل يك دولت محلى تازه‌اى پديد آمد . چهارمين فرمانرواى اين دودمان به‌نام نبوكد نصر اول در حدود 1115 - ق . م . ايلامىها را در جنگى نزديك دره ( بدر امروزى كه نزديك مرز ايران - عراق قرار گرفته است ) شكست داد . از اين زمان به‌بعد دوره زوال سياسى ايلام فرارسيد .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\n2 . فرمانروائى مانىها . دولتهاى ماد ايران در پايان هزاره دوم تا اواسط هزاره يكم ق . م .\r\n\r\nايران باخترى در آستانهء تاخت‌وتاز آشوريها و اورارت‌ها\r\nعلاوه‌بر ايلامىها ، دربارهء پيشرفت روند تاريخى ساكنان بقيهء سرزمين ايران تا پيش از هزارهء دوم ق . م . فقط بايد از مدارك باستانشناسى بهره برد . بنابر مداركى كه از منابع خارجى ازجمله كتيبه‌هاى آشورى و اورارتى به‌دست آمده ، از آغاز هزارهء يكم ق . م .\r\nوضع ايران دگرگون مىشود . اين منابع اگرچه اطلاعات يك‌طرفه‌اى به‌دست مىدهند اما مىتوانند آگاهىهاى سودمندى دربارهء پاره‌اى مناطق ايران در سده‌هاى نهم تا هفتم ق . م .\r\nبراى پژوهش ارائه دهند .\r\nمهمترين مناطق عبارتند از : نزديك آشور زامويا - در ناحيه سليمانيه در خاك عراق و مجاور روستاهاى ايران و در عقب آن زاموياى داخلى در قسمت علياى زاب صغير و در ساحل جنوبى اروميه . آن‌سوتر در خاور ، آلابريا و مانا قرار دارد ( مركز قلمرو آينده مانى و در وسط رودخانه جغتو ) . در قسمت جنوبىتر آن پارسويا يا پارسو مىباشد .\r\nناحيه مهمى در كنار دياله ، در بين راه بابل به ايران بيت خمبان قرار گرفته ؛ در خاور و جنوب خاورى اين منطقه ، نزديك كرمانشاه و شمال لرستان ، كشور اليپ واقع شده اما در\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nقسمت شمالىتر آن خرخر ، كيشسو و يك رشته « كشور » هاى ديگر بين پارسو و بيت خمبان در غرب و ماد در شرق قرار داشت . ماد در آن زمان بسيار كوچكتر از زمان استيلايش در سده هفتم ق . م . بود و از جايگاهش كه نزديك همدان قرار داشت هنوز به سوى غرب گسترش نيافته بود .\r\nبه موجب اطلاعاتى كه از منابع مربوط به قرون نهم تا هشتم ق . م . به‌دست آمده بخش‌هاى ديگرى در شمال باخترى ايران قرار داشته‌اند . بيشتر اين بخش‌ها از لحاظ سياسى يك‌پارچه نبودند و به قلمروهاى كوچك و مجزا تقسيم مىشدند . به‌گونه‌اى كه ذكر شده در سال 820 ق . م . « كشورهاى » بسيار كوچكى ازجمله 28 بخش در باختر و جنوب اروميه وجود داشتند كه هريك مستقل بودند ؛ در مناطق پارسويا ضمن قرن نهم ق . م .\r\nتقريبا 30 بخش « شاه‌نشين » موجود بود . اين بخش‌ها معمولا شامل يك يا دو دهستان بودند كه هركدام مراكز مستحكم يا دژهاى استوارى را در اختيار داشتند پيرامون اين بخش‌ها هم روستاهائى وجود داشتند .\r\nبنابر مدارك باستانشناسى ، ازهم‌پاشيدگى روابط اشتراكى كهن در شمال باخترى ايران ضمن پايان هزارهء چهارم تا آغاز هزاره دوم ق . م . رويداد . راست است كه ضمن هزاره دوم دگرگونىهاى ژرفى در فرهنگ‌هاى سنتى و شيوه‌هاى كشاورزى ساكنان اين سامان پديد آمد . اما بسيارى از سنت‌هاى اقتصادى و اجتماعى همانگونه نگاهداشته شدند و دوران پيشرفت خود را طى مىكردند ، مثلا صنايع دستى از اقتصاد روستائى جدا بود .\r\nآثارى كه از پايان هزارهء دوم و آغاز هزاره يكم ق . م . به‌دست آمده گوياى جدائى صنعت پيشرفته از رشته‌هاى ديگر اقتصاد ازجمله كشاورزى بوده است - در آغاز هزارهء يكم كار كشاورزى با گاوآهن انجام مىگرفت ، داس‌هاى آهنى و كلنگ و غيره به‌كار مىرفت .\r\nگويا در آن زمان روستاهاى پهناورى وجود داشته است و بيشتر آنها تاكنون كشف نشده‌اند . بايد سال‌ها روى تپه حسنلو كار كرد تا آثارى در اين‌باره به‌دست آيد .\r\nدر سده‌هاى سيزدهم تا يازدهم در درهء كادار چند روستاى بزرگ وجود داشت ، در سده يازدهم اين روستاها تبديل به دژهائى شده بودند . در تپه حسنلو « شهرى » كشف شده كه متعلق به سده‌هاى دهم تا نهم ق . م . بوده ، اين شهر داراى ديوارهاى قطور و بناهائى از نوع كاخ يا معبد بوده است ؛ در اين شهر همچنين خانه‌هاى صنعت‌كاران و كارگاه‌هاى فلزگدازى و سفال‌سازى ديده شده است ؛ پشت ديوار شهر خانه‌هاى روستائيان و گورستان قديمى كشف گرديده است . در حسنلو ساغرهاى تشريفاتى كه پشت آنها نوشته نقش شده است به‌دست آمده ، از اين نوشته‌ها چنين برمىآيد كه اين ظروف متعلق به دربار بائورى ، فرمانرواى كشور ايدا بوده است . بنابر متون آشورى ايدا يكى از كشورهاى زاموياى\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nداخلى به‌شمار مىآمده است .\r\nاز مدارك باستانشناسىاى كه در آنها از « شهرهاى مستحكم » يا « دژها » در متن‌ها ياد كرده چنين برمىآيد ، كه در منطقه جنوب اروميه « شهرهاى » مستحكمى با دژهاى استوار وجود داشته است . بنا به گواهى مدارك به‌دست آمده از سده نهم قبل از ميلاد ، كاخ‌هاى مجلل معبدها در مناطق ديگرى كه داراى دولت‌هاى كوچك و كم‌اهميتى بودند از قبيل الابريا ، مانا ، اليپ ، گيلزان ( در باختر اروميه ) و غيره وجود داشته است . مدارك مفصلىترى كه از سدهء هشتم ق . م . به‌دست آمده نشان مىدهند كه مستحكم كردن شهر و ايجاد دژها در مناطق گوناگون باختر ايران رايج بوده است - اين عمل چه در شهرهاى بزرگتر از قبيل ( خرخر ، كيشسو و غيره ) و چه در بخش‌هاى كوچك از قبيل حوالى ماد ، انجام مىگرفته است .\r\nمدارك آشورى و اورارتى شامل ارقام دقيقى در اين زمينه مىباشند در اين مدارك از جمعيت زياد نواحى مشخص با دژهاى مستحكم مركزى و منابع زندگى مردم به‌طور كلى نام برده شده است . ضمن آنها دربارهء مقدار زياد يا كم دام‌ها يا احشامى كه از اين يا آن « كشور » مصادره شده ، سخن به ميان آمده است . اين مناطق بيشتر نزديك اروميه و ماد بوده‌اند ، از برخى اسب مصادره مىشده است . در ميان اين بخش‌هاى مشخص ، فلات ارمنستان واقع در باختر ايران يكى از مراكز مهم پرورش اسب در آسياى غربى بوده و ساكنان چند بخش آن به‌ويژه در پرورش اين دام شهرت داشتند ، اين حيوان را براى سواره نظام پرورش مىدادند .\r\nاطلاعات مربوط به سدهء نهم و مدارك دقيق‌تر سدهء هشتم ق . م . نشان مىدهند كه در آن زمان در مناطق شمال باخترى ايران پيشرفت قابل توجهى در زمينه كشاورزى ، باغدارى ، و پرورش تاك انجام مىگرفته است . مدارك قرن نهم قبل از ميلاد نشان مىدهند كه در آنزمان روستاهاى مركزى يا شهرها وجود داشته‌اند ، ظاهرا با پيشرفت كشاورزى در روستاها اين مراكز پديد آمده‌اند . اما در يكى از اين مراكز واقع در تپهء حسنلو مقدار زيادى ابزار كشاورزى ، جو و چند نوع گندم ، ظروف بزرگ براى شراب‌سازى و غيره به‌دست آمده است .\r\nآشورىها از مناطق ايران مقدار زيادى فلز دريافت مىكردند ( برنز ، طلا ، نقره و غيره ) معمولا بيشتر فراآورده‌هاى صنعتى از قبيل پارچه‌هاى كتانى و پشمى و حتى سنگ‌هاى معدنى قيمتى از ايران به آشور صادر مىگرديد . مدارك باستانشناسى صدور فرآورده‌هاى صنعتى را از ايران كاملا تأئيد مىكنند . اين مسئله گوياى آنست كه در آن زمان سطح صنايع ايران به ميزان زيادى بالا بوده است . مدارك به‌دست آمده از تپه حسنلو\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nهم اين موضوع را تائيد مىكند ، اما از بررسى آنها چنين برمىآيد كه جاهاى پيشرفت صنايع دستى ، مراكز روستاها ( شهرها ) بوده‌اند ، فرآورده‌هاى صنعتى ايرانى آنزمان هم‌اكنون در گورها يافت شده‌اند . بسيارى از آثارى كه در گورهاى آنزمان به‌دست آمده گوياى آنند كه اين‌ها متعلق به كوچ‌نشينان بوده‌اند . به‌ويژه در اين اشياء نشانه‌هائى از پرورش اسب و اسب‌سوارى ديده شده‌اند . اما از همين آثار چنين برمىآيد كه در آن زمان سازندگان اين اشياء مردم « شهرى » مراكز ايران يا ارمنستان بوده‌اند و در « مراكز مستحكم » اين مناطق سكونت داشته‌اند . اين گونه ، در سيالك ، از سده‌هاى نهم تا هشتم ق . م . دژها و گورستان‌هائى يافت شده كه درون آنها ابزار سوارى ، يراق اسب ، تصوير سواران و حتى ابزار كشاورزى بوده‌اند .\r\nدر پايان هزارهء دوم و آغاز هزارهء يكم ق . م . سازوبرگ سوارى در بيشتر مناطق ايران به‌دست آمده ، از آن‌جمله در كنار درياى خزر ( جائى كه در كنار يكى از گورهاى ثروتمندان آثار اقتصاد كشاورزى - دامدارى وجود داشته ) از اين‌گونه اشياء ديده شده‌اند .\r\nدر گورستان مارليك ، پائين سفيدرود گورى با اسب كشف شده ، گورهاى ديگرى شامل مجسمه‌هاى كوچك گاوآهن و وسائل شخم با گاو به‌دست آمده‌اند . در گورهاى مارليك مقدار زيادى ظروف زرين ، جواهرات ، اسلحهء گرانبها و مهرها ( متن چندتائى از آنها با خط ميخى نقش شده ) به‌دست آمده است - اين‌ها همه نشانه‌هاى وجود مالكيت و قدرت در آن زمان بوده‌اند . ضمنا فرآورده‌هاى سفالى پيشرفته در اينجا كشف شده‌اند . اين كيفيت دليل بر آنست كه از پيش تقسيم طبقاتى جامعه و در نتيجه شكاف اجتماعى ژرفى در اين منطقه حكمفرما بوده است .\r\nيكى از مجموعه‌هاى باستانشناسى جالب ايران « برنزكارىهاى لرستان » است . اين فرآورده‌هاى بىشمار نوعى از مصنوعات خود ويژه به‌شمار مىروند . اين اشياء با سبك هنرى پيچيده و پيشرفته‌اى ساخته شده‌اند ، گوئى در ساختن آنها رئاليسم و پنداربافى ( ازجمله ضمن تجسم انسانها ، خدايان و حيوانات و موجودات ماوراء الطبيعه ) درهم آميخته و اين آثار را خلق كرده‌اند . اين گونه ، پديده‌هاى تشريفاتى و زيستى ضمن بررسى سلاحها يا ابزارى ازقبيل دهنه اسب و غيره در يك‌جا به چشم مىخورند . تاريخ برنزكاريهاى لرستان به هزاره سوم تا هزاره يكم ق . م . مىرسد . فقط چندى پيش در اثر كاوش گورها ثابت شد كه اگرچه در لرستان موضوع فلزسازى در هزاره سوم ق . م . وجود داشته اما مجموعه « برنزكارى » لرستان مربوط به پايان هزاره دوم و نخستين سده‌هاى هزاره يكم به‌ويژه در حدود سده‌هاى هشتم تا هفتم قبل از ميلاد بوده است .\r\nبرنزكارىهاى لرستان را معمولا از آثار باقيمانده كوچ‌نشينان برمىشمارند ، چون\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nقسمت عمده ساكنان لرستان در آن زمان كوچ‌نشين بودند . اما كشفيات اخير باستانشناسان و حفاريهائيكه در محل سكونت آنها به‌عمل آمده ثابت كرده است ، كه در پايان هزاره دوم و سده‌هاى نخستين هزارهء يكم در لرستان روستاها و مراكز مسكونى بىشمارى وجود داشته است . همانگونه كه ديديم در هزاره سوم ق . م . در لرستان و مناطق كوهستانى ديگر آسياى باخترى ، دامدارى همراه روستاهاى ثابت كشاورزى وجود داشته است ؛ اما نشانه‌اى از دامداران كوچنده در آنزمان به چشم نمىخورد ، بنا بر متن‌هاى خط ميخى ، واحدهاى كوچ‌نشين در آغاز هزاره يكم ق . م . در فلات ارمنستان و ايران گسترده نشده بودند . دامدارى به مقياس وسيعى پيشرفت كرد اما در كنار آن كشاورزى هم گسترش يافت و مردم در روستاها به‌طور ثابت زندگى مىكردند . در چند « كشور » تمام احشام يا قسمتى از آنها را براى چرا به كوهستان مىفرستادند ( هنگام نزديك شدن دشمن نيز چنين مىكردند ) اما فقط آنها را تا مرزهاى « كشور » خودشان دور مىكردند . ظاهرا اينها عملا به راههاى دور كوچ نمىكردند و اين گونه عشاير كوچ‌نشين جزو اتحاديه آنها به‌شمار نمىآمدند .\r\nدر اين « كشورها » يا بخش‌هاى غرب ايران هم‌اكنون دولت‌هائى پديد آمدند . قسمتى از اين دولت‌ها شامل مراكز حكومتى و روستاهاى كشاورزى بودند . بيشتر اين اتحاديه‌ها از اين‌پس بر پايهء حاكميت ارضى بود نه روابط عشيره‌اى .\r\nتشكيل اين اتحاديه‌هاى سياسى مانع از آن شد كه ساكنان از لحاظ نژادى يا زبان اختلاف زيادى با هم داشته باشند ، اين كيفيت آنوقت در ايران و بسيارى از مناطق آن حكمفرما بود . در سرزمين كردستان و نزديك اروميه به‌غير از لولوبىها گروههاى نژادى ديگرى وجود داشتند كه نژادشان وابسته به كيتوها و در بعضى جاها خوريت‌ها ( زبانشان به اورارتىها مىمانست ) بود . در بعضى از محل‌هاى آذربايجان ايران با زبانهائى سخن مىگفتند كه ظاهرا از داغستانى ريشه مىگرفت . در باختر لرستان ، آشوريها با كاسيت‌ها تماس گرفتند زبان كاسيتى در سده‌هاى نهم تا هشتم ثبت شده است . همچنين در حاشيه شمال غربى ايران ( در آلابرى و غيره ) و در مناطق نزديك راه بابل و ماد زبانشان شبيه به بابلىها بود ( اين مناطق در دورهء تسلط بابليها و كاسيت‌ها مستعمره‌هاى آنها به‌شمار مىآمدند ) . در مرزهاى شمالى لرستان مردمى مىزيستند كه با زبانى نزديك به ايلامى سخن مىگفتند . علاوه بر گروههاى محلى و نژادى قديمى در پايان هزاره دوم ق . م . در باختر ايران مردمى ايرانىزبان گسترده شدند . اما اين‌ها تا آغاز هزارهء يكم ق . م .\r\nسرتاسر سرزمين پهناور ايران را فرانگرفتند و اين قوم فقط مناطق معينى را براى سكونت برگزيدند ، بنابراين در بيشتر مناطق باخترى مردم محلى اكثريت داشتند .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n\r\nتاخت‌وتاز آشوريها و اورارتىها در ايران\r\nبا نيرو گرفتن آشوريها در پايان سده دهم و آغاز سده نهم ق . م . ارتش آشور از مرزهاى شمال باخترى ايران به درون اين سرزمين نفوذ كرد و تا پايان سده هشتم كه دولت آشورى موقتا سقوط كرد اين اردوكشى ادامه يافت . به سال 880 ق . م . زامويا به‌دست آشوريان افتاد و جزو يكى از ولايات تابعهء اين دولت درآمد اما آشوريها مناطق واقع در خاور را به خاك خود ملحق نه‌كردند ، منظور اصلىشان اين بود كه از ساكنان آنها خراج ، اسير يا غنيمت به‌گيرند . هنگامى كه برخى از بخش‌ها در برابر آشوريها پايدارى مىكردند ، دژهايشان را ويران و روستاهايشان را به آتش مىكشيدند ، با شيوه‌هاى ددمنشانه‌اى ساكنان آن منطقه را مىكشند . مردم بيشتر از « كشور » ها براى آزاد ماندن خود تلاش مىكردند ، اما در اثر جنگ نابرابر يكى پس از ديگرى در مقابل يكى از نيرومندترين دولت - هاى آن زمان كه صاحب تكنيك جنگى پيشرفته و سلاح‌هاى قلعه‌كوب بود ، نابود مىشدند و بىگمان آشورىها پيروز مىگرديدند . بيشتر چنين روى مىداد كه ساكنان به محض نزديك شدن ارتش آشور ، دژهاى خود را رها كرده و در كوهها پنهان مىشدند .\r\nدر زمان سالماناسار سوم ( 859 - 824 ) آشوريها به يك رشته لشكركشى اقدام كردند : در سال‌هاى 859 ، 855 ، 843 ( هنگامى كه نخستين بار نام مانا ، الابريا ، پارسويا برده شده است ) ، 834 ( نخستين بار تا قلمرو ماد پيش رفتند ) ، 828 و 827 ق . م . و در دهه‌هاى بعدى ، آنها هرچه بيشتر به سوى خاور تاختند - دو بار به مانا ، هشت بار به قلمرو ماد هجوم آوردند . اما پس از سال 806 ق . م . آنها ديگر با مانا نجنگيدند : اين كشورها ضمن جنگ با اورارت‌ها با آشوريها متحد شدند . نامدار شدن مانا و چند « كشور » ديگر در باختر ايران بيگانگان را برانگيخت كه به آنها تجاوز كنند .\r\nدر پايان قرن نهم ق . م . دولت آشور ضمن نبرد با اورارت در سوريه ، شمال بين النهرين و ايران ناكام شد . در فاصله سال‌هاى بين 825 - 790 اورارتىها منطقه باختر و جنوب اروميه را تصرف كردند و در ناحيه پائين جغتو نزديك مرز مانا دژهائى ساختند ( تاش تپه نزديك مياندوآب ) . تا اواسط قرن هشتم ق . م . پادشاهان اورارت چندين‌بار با مانىها به نبرد پرداختند ، غنائم گرانبها و اسيران فراوان از آنها به چنگ آوردند ، قسمتى از سرزمين آنها را گرفتند ، اما به‌طور كلى مانىها به فرمانبردارى آنها تن درندادند .\r\nاورارتىها از روستاهاى جنوب اروميه به سوى پارسويا و مناطق جنوبىتر تا نواحى شمالى كرمانشاه تاختند . اين لشكركشى علاوه بر تهديد جناح خاورى آشوريها ، به منظور غارت ، گرفتن اسير و غنيمت جنگى انجام مىگرفت . اما در كنار منطقهء اروميه اورارتىها\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nكوشش داشتند مواضع خود را استوارتر كنند ، قسمت مهمى از اين منطقه در اواسط قرن هشتم ق . م . جزو قلمرو اورارت بود . پس از آن « كشور » پولوادى واقع در شمال شرقى آذربايجان ايران را تصرف كردند .\r\nبه سال 714 ق . م . پس از شكست اورارت از آشور و مانا ، منطقهء واقع در جنوب شرقى كناره اروميه به مانا پيوست ( يا به آن برگردانده شد ) ، آشوريها قلمرو اورارتىها را كه نزديك اروميه بود ، در سر راهشان ، سوزاندند يا غارت و ويران كردند . اما اين مناطق به‌وسيلهء اورارتىها حفظ شد و پادشاه آنها به نام آرگيشتاى دوم ( 714 - 685 ق . م . ) هم قلمرو خود را در فاصله ميان اروميه و درياى خزر گسترش داد ، اين جريان در كتيبه‌اى كه نزديك سراب ( سر راه تبريز - اردبيل ) از او باقيمانده ذكر شده است . معلوم نيست تا چه زمانى اورارت‌ها در منطقهء آذربايجان شرقى تسلط داشته‌اند ، اما مناطق شمال غربى تا زمان سقوطشان در پايان قرن هفتم و آغاز سده ششم ، در تصرف آنها بود . در فاصلهء ميان تبريز و ماكو چند دژ اورارتى كشف شده ، اين دژها در سده هفتم ق . م . وجود داشته‌اند .\r\nاز شرح لشكركشى سال 714 ق . م . آشوريها به اين مناطق چنين برمىآيد كه در اين نقاط آبادىهاى پربركت و پيشرفته‌اى با اقتصاد كشاورزى وجود داشته است . در بسيارى از اين دژها ذخيره‌هاى عظيم غله و شراب‌هاى معطر به‌دست آمده كه رزمندگان آشورى اين شراب‌ها را « مانند آب رودخانه مصرف مىكردند » . زمين‌هاى پهناورى از اين منطقه آبيارى مىشد . با وجود اينكه از پيش آبيارى مصنوعى در شمال غربى ايران رايج بود ، اما كارهاى آبيارى با مقياس بزرگ فقط در صورتى امكان داشت كه شرايط تمركز و به‌كار بردن وسايل پيشرفته و منابع انسانى در محل موجود مىبود . اطلاعات جالبى درباره شهر اولخو ( شايد نزديك مرند كنونى باشد ) به شرح زير به‌دست آمده :\r\nكانال بزرگى وجود داشت كه به كمك سدى آب را به شهر و كاخ پادشاه اورارت مىرساند ، به وسيلهء نهرها ، قصبات سرسبز با درختان چنار سايه‌دار ، باغ‌هاى پهناور و كشت‌زارها آبيارى مىشدند ، چراگاه‌هاى زيبائى براى اسبان وجود داشت . ساختمان‌هاى زيرزمينىاى از نوع كاريز ( در مناطق ديگر ايران اين نوع شبكه آبيارى فقط از زمان هخامنشيان به‌دست آمده است ) براى آبيارى به‌كار مىرفت .\r\nقلمرو اورارت به قسمت‌هاى جزئى تقسيم مىشد كه زير ادارهء حكومت مركزى بودند ، بيشتر اين بخش‌ها همان « كشورهاى » كوچك پيشين بودند و همان حاكمان پيشين آنها را اداره مىكردند . در دژهاى اورارت ، اشراف اورارتى ، مقام‌هاى ادارى ، پادگان ، صنعت - گران و غيره مىزيستند . زمين‌هاى زراعتى مجاور متعلق به پادشاه بودند ، بردگان و\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nدهقانان وابسته آنها را مىكاشتند و عمل مىآوردند ، بيشتر اسيران كشورهاى ديگر هم به اين كار مىپرداختند . گروه‌هائى از مردم محلى پس از اشغال سرزمين‌شان به‌وسيله اورارت‌ها معمولا زادبومشان را ترك كردند ، ماندگان ناگزير بودند براى استيلاگران به كار بىگارى ( ساختمان و غيره ) و پرداخت باج تن دردهند . ( در چند نقطه به‌جاى باج اسب مىدادند )\r\nدر اواسط سدهء هشتم ق . م . در مرحلهء تازه تجاوز آشوريها ، روش‌هاى استثمار مردم مغلوب تغيير كرد . اين تغييرات از نمونه‌هاى اصلاحات تيكلات پالاسار سوم اورارتى ( 745 - 727 ق . م . ) الهام مىگرفت . در زمان او آشوريها چندبار اورارتىها را شكستند و مرزهايشان را به آنسو گسترش دادند . در خاور ، دو ايالت جديد پس از فتح سال 744 به آشور اضافه شد . پارسويا و بيت خمبان با چند « كشور » كوچك مجاور از آن‌جمله بودند در لشكركشى سال 744 ق . م . پس از تحمل كشتارهاى دسته‌جمعى معمولى ، قسمتى از مردان جنگى اورارت رها شدند و به خانه‌هايشان رفتند ، اما براى آن‌كه ديگر نتوانند نبرد كنند انگشتانشان را بريدند . ساكنان مغلوب مناطق تصرف شده مانند ايالات ديگر بايستى باج مىپرداختند و بىگارى مىدادند .\r\nاز مناطق شرقى آشوريها چندين بار گروه‌هائى از مردم را به سوريه و فنيقه كوچاندند ، اين‌گونه ساكنان سامى اين مناطق و مناطق ديگر آسياى باخترى تغيير محل دادند . مهاجران در محل‌هاى تازه زبان آشوريشان به آرامى تغيير كرد . اين‌گونه در شمال شرقى عراق و مناطق مجاور ايران جمعيتى پديد آمدند كه با زبان آرامى و سپس با لهجه خاورى سخن مىگفتند - سوريه‌اى يا آشورى .\r\nپس از لشكركشى سارگن دوم ( 705 - 722 ) به ايران دو استان ديگر آشورى به نام كيشسو و خرخر پديد آمد . دو استان ديگر به نام كاركاشى و ساپاروا نام برده شده كه خراج‌گذار دولت آشور بودند . اين‌ها در باختر قلمرو ماد كه آن هم جزو خراج‌گذاران به‌شمار مىرفت ، قرار داشتند . در اين مناطق چند « كشور » كوچك مشخص باقيماندند ، حكمرانان اين « كشورها » غالبا با يكديگر در حال ستيز بودند و حتى گاهى عليه آشوريها وارد عمل مىشدند . اين‌گونه حكومت‌هاى محلى در قسمت‌هاى ديگرى از مناطق شرقى وجود داشتند ( حتى در زامويا ) ، اما در آنجاها دژهاى نيرومند آشوريها وجود داشت و قدرت آشوريها در اين مناطق استوار بود .\r\nدر زمان آسارخاندن ( 679 - 680 ق . م . ) يك لشكركشى به كوه‌هاى بيكنى ( ظاهرا همان دماوند است ) انجام گرفت و « كشور » پاتوشار ( شمال شرقى دماوند ) به تصرف آشوريها درآمد . اما اين لشكركشى ( تقريبا 677 ق . م . ) آخرين پيروزى آشوريها در\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nشرق بود . به زودى اين وضع دگرگون شد ، گاهگاهى لشكركشىهائى كه به منظور جمع‌آورى خراج انجام مىگرفت به حمله ساكنان به لشكريان آشورى مىانجاميد . آسارخاندن كوشش داشت با عده‌اى از فرمانروايان زامويا و ماد متحد شود و به سال 672 ق . م . پيمانى با آنها بست كه حاوى وفادارى اين دولت‌ها نسبت به او بود و ضمنا شاه آشور هم حق حاكميت آنها را بر سرزمين‌هايشان تضمين كرد . در همين سال يا سال بعد در مناطق شرقى خيزش آشكارى به منظور استقلال ماد اوج گرفت . اما آشوريها توانستند تا چند دهه بعد مناطق ايران ازجمله كيشسو و خرخر را در تصرف خود نگاهدارند .\r\n\r\nپادشاهى مانىها\r\nدر قرن هشتم ق . م . هنگاميكه جنگ ميان آشوريها و اورارت‌ها ادامه داشت ، مانا متحد ضعيفى براى آشور به شمار مىرفت . فرمانرواى مانى از جنگ بين اورارت و آشور بهره برد و به تقويت خود پرداخت ، در زمان فرمانروائى ايرانزو ( پيش از 718 / 717 - 735 ق . م . ) چند « كشور » كوچك را كه در پايان قرن نهم ق . م . مستقل بودند ، به خود ضميمه كرد . اما برخى از كشورها درعين‌حال كه حكومت موروثىشانرا حفظ كردند ، به قلمرو مانا پيوستند . به اصطلاح دولت‌هاى آندى ، مدى ، اويشديشا و زيكيرتو از آن جمله بودند . بخش‌هاى مهم اين منطقه به دهستانهائى با جمعيت زياد تقسيم مىشدند . گذشته از خودمانىها گروههاى نژادى محلى ديگر كه در مرزهاى اين سرزمين مىزيستند همه ايرانى زبان بودند ، ازجمله در ميسى - در جنوب اوايشديشا - در شمال باخترى و زيكيرتو - در شمال شرقى مركز مانا .\r\nگرايش به استوارى قدرت مركزى واكنش‌هاى متفاوتى را در فرمانروايان و اشراف مانى پديد آورد . برخى از گروههاى ضد آشورى ( در آلابرى و غيره ) كه زير حمايت مانىها و آشوريها سالم مانده بودند به‌وسيله روساى اول اورارتى حمايت شدند و عليه مانىها به‌پا خاستند ، اما سارگن دوم در 719 ق . . م چندين‌بار در كارهاى مانا مداخله كرد شورشيان و قيام‌كنندگان عليه شاه مانا را كيفر داد . جنگ بىرحمانه‌اى در سال 714 ق . م . در كوههاى اوارش ( شايد ، سهند ) درگرفت : روسا و متحد مهمش مىتاتى زيكيرتو به سختى شكست خوردند . بسيارى از املاك اورارتىها و مناطق پيشين مانا در كنار اروميه از ميان رفتند . رويدادهاى اين سال سرانجام به نيرومندتر شدن مانا گرائيد ، اما در مناطق وابسته ، دولت‌هاى محلى يا از ميان رفتند يا ناتوان شدند .\r\nاقتصاد بخش‌هاى مهم قلمرو مانا ، پيشرفت كشاورزى و دامدارى در سطح بالا ازجمله\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nپرورش اسب در برخى از اين بخش‌ها مانند املاك مجاور اورارت‌ها بود . صنعت اين منطقه در سطح بخش‌هاى شمالى آسياى باخترى قرار داشت ، اين ارزيابى ، طبق پژوهشى كه از آثار قرون هشتم تا هفتم ق . م . از « صخره سكز » واقع در روستاى زيوى ( 24 كيلومتر شرقى سكز ) به عمل آمده ، و همچنين كاوش دژهاى تپهء زيوى ، انجام گرفته است ( ظاهرا دژ زيوى متعلق به مانىها بوده است ) .\r\nسرشت اقتصادى جامعهء اين زمان متناسب با رژيم اجتماعى آن ، ازجمله وجود گروههاى مهمى از دهقانان وابسته يا بردگان است . اما در مانا هم مانند بيشتر قلمرو - هاى باستانى خاور مردم معمولى آزاد نقش مهمى را در روند زندگانى جامعه ايفا مىكردند . در اين هنگام قشر گسترده‌اى از اريستوكراتها ( خويشان و بستگان پادشاه ) ، نظاميان و مستخدمان ( سركرده‌هاى ارتش ، فرمانداران دژها و غيره ) بر اين سرزمين حكومت مىكردند . شاه از نزديكان و خويشاوندان خودش ، از شخصيت‌هاى بلندپايه و افراد وابسته به خانواده‌هاى اشرافى كهن ، شورا تشكيل مىداد . پسر ارشد شاه در زمان زندگيش عنوان وليعهدى و وراثت سلطنت را داشت .\r\nدر آغاز قرن هفتم ق . م . مانا از زير بار تحت الحمايگى آشوريان خارج شد و جنگى تعرضى را عليه آنها آغاز كرد . در فاصله سالهاى 680 - 677 ق . م . آسارخاندن موفق شد موقتا حملهء مانىهاى سركش را سركوب كند و متحد پادشاه مانا اسكف ايشپاكا را درهم شكند . نخستين‌بار نام اسكيف در آسياى باخترى برده مىشود . كمى پيش‌تر از پايان سده هشتم از كيمريتز نام برده شده ( آنوقت با اورارت‌ها مىجنگيدند . )\r\nدر نخستين سده‌هاى هزاره يكم ق . م . در دشت‌هاى يورازى دامداران كوچ‌نشين پديد آمدند و عشاير كوچ‌نشين را تشكيل دادند . بيشتر اينها كه به زبانهاى ايرانى سخن مىگفتند ، شاخه‌هاى شرقى يا شمالى كوچ‌نشينان را تشكيل مىدادند . از ميان اينها ، عشاير كيمريتز و اسكيف از راه قفقاز به آسياى باخترى نفوذ كردند ( و قسمتى از اسكيف‌ها بعدها به دشت‌هاى اروپا روى آوردند ) . اين دو گروه عشيره‌اى از لحاظ روش زيست و وضع اجتماعى به‌هم مىمانستند . اينها براى نخستين‌بار در آسياى باخترى روش سوارى و تيراندازى و نبرد سواره را كه تاكنون معمول نبود ، به‌كار بردند . به مسافرت‌هاى دور - دستى مىرفتند - تا سواحل درياى اژه ( كيمريتز ) ، تا مرزهاى مصر ( اسكيف‌ها ) و جاهاى ديگر - اين عشاير مراكز ثابتى هم داشتند : كيمريتزها در شمال شرقى آسياى صغير و اسكيف‌ها در باختر آذربايجان ( اين منطقه ظاهرا مرز سه كشور اورارت ، مانا و اسكيف بود ) . گروه‌ها يا يكانهاى چريكى آنها غالبا با بعضى از « كشور » ها متحد مىشدند ؛ اسكيف‌ها مدت زيادى در مانا اقامت كردند ؛ كيمريتزها هم در آنجا نفوذ داشتند .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nدر نيمه دوم دورهء فرمانروائى آسارخاندن ، مانىها دوباره به تهديد مرزهاى آشوريها پرداختند و پس از آن با كمك كيمريتزها و اسكيف‌ها و مادىها در استانهاى شرقى عليه آشوريان وارد كارزار شدند . در نتيجه اين نبرد مانا تعدادى از دژهاى آشوريان و « كشور » هاى پوشالىاى از قبيل آلابريا را به تصرف درآورد و هم‌اكنون در سرتاسر منطقه از ماد گرفته تا منطقه‌هاى زاب بزرگ با آشور هم‌مرز شد .\r\nدر زمان آشور بانيپال در حدود 655 ق . م . آشوريها تا اندازه‌اى اين شكست را جبران كردند : تا پايتخت مانىها يعنى ايزورتو پيش رفتند اما نتوانستند آن را تصرف كنند ، ولى موفق شدند دژهاى از دست رفته‌شان را بازگيرند . در مانا پس از تحمل شكست « مردم كشور » ( به اصطلاح شهروندان آزاد و معمولى ) عليه پادشاه اخشرا به‌پا خاستند ، او را كشتند و جسدش را در كوچه‌ها روى زمين كشيدند ؛ برادر و افراد خانواده‌اش را با اسلحه از پاى درآوردند . هم‌اكنون اوالى پسر اخشرا كه زنده مانده بود براى دريافت كمك به آشور بانيپال پناه برد . اتحاد مانىها و آشوريها پس از نيرومند شدن ماد و هنگام جنگ آشوريان با مادىها و بابليها ، استوار شد . در 616 ق . م . آشوريها و مانىها در فرات شكست سختى از بابليها خوردند و مانا بىدرنگ زير تسلط ماديها قرار گرفت .\r\nآخرين بار به سال 593 ق . م . از مانا به عنوان تحت الحمايهء ماد ياد شده است .\r\nمانا نقش مهمى در تاريخ و فرهنگ ايران ايفا كرده است . از منابع آشورى چنين استنباط مىشود كه در مانا خط و نويسندهء حرفه‌اى خط وجود داشته است . به موجب كشفياتى كه نزديك زيوى شده ، هنر ويژه مانى و در عين‌حال روابط هنرى اين كشور با آشور ، اورارت و غيره به‌دست آمده است ؛ هنر مانى نفوذ فراوانى روى تمدن مادى ، پارسى و حتى اسكيف‌هاى دشت‌هاى يورازى داشته است .\r\n\r\nايلام در نيمه نخستين سده‌هاى هزاره يكم ق . م .\r\nايلام پس از تحمل شكست از بابليها در پايان قرن 12 ق . م . تقريبا سه قرن نتوانست نقش فعالى را در امور بين‌المللى ايفا كند . اما مدارك باستانشناسى سده‌هاى يازدهم - هفتم نشان ميدهند كه صنايع و فرهنگ ايلام در اين دوره مراحل پيشرفت را پيموده و در سطح عالى قرار گرفته و حتى در مناطق مجاور ازجمله لرستان نفوذ فراوان كرده است . ايلام در طى اين مدت با وجود اينكه داراى تمركز سياسى ضعيفى بود ، نفوذ فرهنگى و هنريش چشم‌گير مىنمود ؛ اما در سده هشتم ق . م . قدرت سياسى اين منطقه هم موقتا فزونى گرفت . سياست سنتى ايلاميها در پايان سدهء نهم ق . م . با واكنش مخالف\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nآشوريان مواجه شد اما ايلاميها از عشاير خالدئى كه در جنوب بين النهرين مىزيستند پشتيبانى كردند و اين خود انگيزه نيرو گرفتن بابليها كه به ناتوانى گرائيده بودند ، گرديد .\r\nبه سال 814 ق . م . آشوريها با بابليها جنگيدند و در را كه سر راه ايلام بود به تصرف درآوردند . قبل از شرح اين رويداد لازم به يادآورى است كه در مرز ايلام ايالت پارساماش يا پارسوماش قرار داشت . ساكنان اين ايالت به نظر مىرسد وابسته به مردم پارساوا باشند كه يكى از « كشورهاى » شمال باخترى ايران به‌شمار مىرفت ، اينان از نژاد قديمى عشاير پارسى بودند بعدها به نام پارسا ناميده شدند و يونانيان آنها را « پرسى » يا « پرسيا » نام نهادند . ساكنان عشيره‌اى جنوب ايلام اين نام را به خود گرفتند و همين‌ها بودند كه بعدها شاهنشاهى هخامنشيان را بنيان نهادند .\r\nپادشاه ايلام به نام خومپانوكاش ( 717 - 742 ) به سال 720 ق . م . آشوريها را نزديك در شكست داد و در بابل تا پيش از 710 ق . م . پادشاه خالدئى كه با ايلام متحد بود حكومت داشت . بنابراين موقعيت اين متحدين در زاگرس نيرومند شد . شوتروك - ناخونت دوم ( 699 - 717 ) ضمن اعلاميه‌ايكه متن ايلامى آن به‌دست آمده خبر داده است ، متصرفات او تا مناطق دوال گسترده شده و فرمانروائى اليپ واقع در شمال لرستان كه سابقا از متحدين آشور بوده با پشتيبانى ايلام به آشور حمله كرده است .\r\nدر اين ميان بابل نسبت به آشور وضع تعرضى به خود گرفت ، اما به سال 694 پادشاه سناخريب با ناوگانى كه در آنها ناوىهاى فنيقى و يونانى خدمت مىكردند كناره‌هاى ايلام را به باد تاراج گرفت . در برابر اين اقدام ايلاميها وارد بابل شدند . پسر سناخريب را كه قبلا پادشاه اعلام شده بود اسير كردند و او را كشتند ، پس از آن دوباره آشوريها پيروز شدند . اما پادشاه ايلام خومپانيمنا ( 688 - 692 ) به تعرض پرداخت ، مخالفان آشوريها از قبيل اليپ‌ها ، آنشان‌ها ، پارس‌ها با او متحد شدند . نزديك خالول ( كنار سامرهء امروزى ) در كنار رود دجله جنگ بزرگى ميان آنها درگرفت ؛ اما هيچ‌يك از دو سو پيروزى به‌دست نياوردند . ديرى نپائيد در ايلام شورش درگرفت و بابل در برابر آشور تنها ماند ، بنابراين به وسيله سناخريب تصرف و ويران شد .\r\nدر آغاز سدهء هفتم ق . م . در ايلام آشفتگى سختى پديد آمد ، گاهگاهى در كشور ، دو يا چند پادشاه كه همه وابسته به خانوادهء سلطنتى بودند به اين كشور فرمان مىراندند .\r\nچند ايالت از اطاعت مستقيم دولت ايلام سرپيچيدند . آنشان كه در قرن هشتم ق . م .\r\nجزو تابعان ايلام درآمده بود ضمن جنگ خالول ، از آن جدا شد ، اگرچه مانند ايالت پرس در چارچوب دولت ايلام باقى ماند . رهبر پارسها آنوقت ظاهرا آخمن بنيان‌گذار دودمان نامدار هخامنشيان بود . پسرش چيش پيش ( در سالهاى 645 - 675 ) عنوان\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nپادشاه آنشان را به خود گرفت ، او دره مركزى فارس را كه شهر آنشان در غرب آن قرار داشت به تصرف خود درآورد . بعدها پايتخت هخامنشيان يعنى پاسارگاد و پرسپوليس در اين ناحيه بنا گرديد و نام پارس يا فارس روى اين منطقه نهاده شد .\r\nايلام باز هم در كار بين النهرين مداخله مىكرد ، اما در اواسط سده هفتم ق . م .\r\nديگر نمىتوانست در برابر آشوريها موفقيتى به‌دست آورد ، آشوريها چندبار به ايلام هجوم بردند ، اما شوش مركز قلمرو ايلام را كاملا نابود نه‌كردند . آشوريها مجسمه‌هاى خدايان ايلامى را از شوش خارج كردند ، اين نشانه شكست كامل و از دست دادن استقلال ايلاميها بود .\r\nدر آغاز سدهء ششم ق . م . خود بابليها شوش را به تصرف درآوردند و قسمتى از سرزمين‌هاى پيشين ايلاميها را گرفتند ، ظاهرا اين اقدام پيش از تسلط كورش دوم انجام گرفت .\r\nپس از ويرانى ايلام به‌وسيلهء آشوريها ، شاه پارس به نام كورش اول ( پسر چيش پيش و پدربزرگ كورش دوم ( كبير ) در حدود 640 ق . م . پسر بزرگش را به عنوان گروگان و مقدارى خراج براى پادشاه آشور فرستاد . اما ديرى نپائيد كه پارسها فرمانبردارى مادها را پذيرفتند و تا پيش از تشكيل دولت هخامنشى به رهبرى كورش دوم همانگونه تابع آنها بودند . بعدها همين دولت هخامنشى جاى پادشاهى ماد را گرفت ( 550 ق . م . )\r\n\r\nنژاد عشاير ايرانى و گسترش آنها در سرزمين ايران\r\nدر زمان مادها - هخامنشيان ، مردم ايرانى زبان در سرزمين ايران بيشتر از ساكنان ديگر بودند نام خود اين گروهها از واژه « آريا » كه قومى ايرانى زبان بودند ، گرفته شده است ( مادها ، پارس‌ها و ديگران در ايران ؛ اسكيف‌ها و سرمت‌ها از اقوام باستانى آسياى ميانه و غيره ) . تيره‌هائى از اين قوم در نيمه دوم هزاره دوم ق . م . در هندوستان گسترده شدند و نام آنها در اسناد هند و آريائى ديده شده است . زبانهاى ايران باستان و هند و آريائى بسيار به يكديگر نزديكند . اما عشايرى كه با اين زبان سخن مىگفتند ، آنگونه كه از آثار ادبيات باستانى هنرى و ايرانى - ريگ‌ودا و اوستا - برمىآيد ، وجوه اشتراك بىشمارى در اقتصاد ، زندگى ، نظام اجتماعى ، فرهنگ و مذهب داشتند . اين پديده‌ها كه از زمان فرهنگ هند و ايران به يادگار مانده است يك‌پارچگى و يگانگى عشاير نامبرده بوده است .\r\nزبان‌هاى آريائى شامل شاخه‌هاى شرقى زبان‌هاى خانواده هند و اروپائى است\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n( نام زبان آريائىهاى ديگر ، گذشته از هند و ايران ، هند و اروپائى ، و قسمتى آلمانى ، هيچكدام داراى مبناى علمى نيستند ) . تركيب زبان هند و اروپائى در جامعه‌هائيكه غالبا در جنگل‌هاى معتدل اروپاى مركزى - جنوبى - شرقى مسكن گزيدند . پديد آمده است .\r\nبعدا هنگامى كه اين جوامع از هم جدا شدند ، در سرتاسر سرزمين پهناور اروپا پخش گرديدند ، اما تا پيش از اواسط هزاره سوم تا آغاز هزاره دوم ق . م . اينها تا اندازه‌اى به هم پيوسته بودند .\r\nقبائل آريائى مهاجر در اين هنگام در خاور ارئال جاى گزيدند اما در شمال اين منطقه قبايل فينو - اوگر سكونت داشتند ، اينها جنگل‌هاى شمال خاورى اروپا و اورال را اشغال كرده بودند . پس از تجزيهء يك‌پارچگى عشاير ايرانى ، اينها گويا در اين منطقه مسكن گزيدند ( احتمالا از دنيپر تا دشت‌هاى اورال ) ؛ زبانهاى گوناگون ايرانى مهاجران شباهتى زيادى به زبان هند و اروپائى اروپا نداشت - مثلا زبان اسلاوى و حتى زبانهاى فينو اوگر . تدريجا عشاير ايرانى در حدود نخستين سده‌هاى هزاره يكم ق . م . از شمال درياى سياه تا آسياى ميانه ازجمله ايران و افغانستان گسترده شدند .\r\nممكنست آنها از دشت‌هاى اروپا از طريق قفقاز يا از راه آسياى ميانه به ايران رو آورده باشند . تاكنون مدارك مشخصى به‌دست نيامده كه حاكى از انتقال نياكان مادها يا پارسها و عشاير ديگر باختر ايران از آسياى ميانه باشد . اما در هزاره يكم ق . م .\r\nاقوام شعبه شرقى ايرانى زبان ( غير از پارت‌ها ، در تركمن صحرا و خراسان كنونى ) در اين سرزمين زندگى مىكردند .\r\nبسيارى از اسناد باستانشناسى و زبان‌شناسى مىتوانند درباره عشاير ايران باخترى يا قفقاز قرينه‌هائى به‌دست دهند . ممكنست كه اين عشاير از دو سوى بحر خزر وارد ايران شده و در سرزمينهاى نزديك ، در يكزمان مسكن گزيده باشند . البته اين مهاجرت در حدود نيمه دوم هزارهء دوم ق . م . انجام گرفته است .\r\nعشاير ايرانى زبان پيش از آغاز لشكركشىهاى آشوريها و اورارت‌ها در ايران ساكن بوده‌اند ؛ در سدهء نهم ق . م . نزديك اروميه و قسمت بالائى دياله تا باختر ماد مىزيستند ، در سده‌هاى هشتم تا هفتم ق . م . در مرزهاى ايلام و در پايان سدهء نهم گروه‌هائى از عشاير پارس در منطقه فارس و كرمان مسكن گزيدند ( كرمان از نام عشيره پارسى به نام كارامانى گرفته شده است ) .\r\nدر نخستين سده‌هاى هزاره يكم ق . م . در سرزمين ايران گروههاى نژادى ايرانى زبانان به گونهء گسترده‌اى پخش شدند . در اثر همزيستى ديرپاى اينان با ساكنان محلى ، درهم ادغام گرديدند . در چند منطقه اين عمل زودتر انجام گرفت ، و به‌طور كلى روند\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nادغام گروههاى نژادى مهاجران باستانى با مردم محلى ديرپا و پيچيده بود .\r\nعشاير ايرانى در نخستين مراحل سكونت‌شان در سرزمين ايران ، مناطق معين و دره‌هاى قابل سكونت را اشغال كردند ، يا در مراكزى كه با موقعيت سياسى فرمانروايان منطقه سازگار بودند ، جاى گزيدند ؛ در برخى از اين مناطق شايد مردم محلى را به خود جلب و در خود مستحيل كردند . اما در بعضى از مناطق ديگر ، مردم بومى تا مدت‌ها ويژگى هاى نژادى خود را از دست ندادند و همانگونه نقش رهبرى سياسى را در دست داشتند .\r\nايرانىزبانان براى نخستين بار سازمانهاى حكومتىاى در برخى از نقاط از قبيل كيلزان ، آلابريا ، مانا و غيره پديد آوردند . اما در سده‌هاى نهم يا هشتم ، مردم ايرانىزبان در مناطق معين خود را به حكومت‌هاى بزرگ محلى ( ايلام ، مان ، اليپ و غيره ) مانند آشور و اورارت وابستند . ايرانىزبانانى كه با دولت‌هاى مقتدر متحد مىشدند نمايندهء مناطقى بودند كه اكثريت مردمشان ايرانىزبان بودند ( مثلا در سده هشتم ق . م . در منطقه‌اى كه ، دولت ماد تشكيل گرديد ) . بعدها زبان و فرهنگ اين گروه نقش مهمى را در تشكيل دولت ماد و هخامنشى ايفا كردند .\r\nشكل‌گيرى اقوام ايرانى در آنزمان چنان بود كه قسمت عمدهء ساكنان مناطق بزرگ از نوادگان مردم بومى بودند ( حتى ويژگيهاى خود را از لحاظ انسان‌شناسى حفظ كردند ) ، اما اينان فرهنگ و اقتصاد قوم مهاجر را پذيرا شدند ؛ در نتيجه تماس با سازمانها و حكومتهاى محلى ، پيشرفت اجتماعى عشاير ايرانى به تندى گرائيد . اما با پديد آمدن جامعهء نوين نژادى - زبانى كه با دگرگونى نهادى بسيارى از ويژگيهاى نژادى همراه بود ، ساكنان ايران بر پايهء نهادهاى فرهنگى عشاير مهاجر ايرانىزبان پيشرفت كردند . اين ويژگيها طبعا از آن اقوام پارس ، ماد و موقعيت‌هاى اجتماعى - سياسى آنها و اقوام ايرانىزبان ديگر بود ، ضوابط حقوقى ، فرهنگى ، مذهبى و غيرهء اين اقوام كاملا با نظام اجتماعىشان هم‌آهنگى داشت و اين ويژگيها حتى در ميان اقوام هند و آريا ، و وابستگان به نژاد هند و اروپائى از قبيل يونان باستان ، روم ، اسلاو نفوذ كرد .\r\n\r\nاوستا و زرتشتىگرى نخستين\r\nمنبع اصلى بررسى وضع ايران باستان اوستاست . اين اثر مجموعه‌اى از عبارات مقدس دين زرتشتى است ، اين دين تا اوايل قرون وسطى در ايران ، افغانستان ، آسياى ميانه رواج داشت . هنگام تسلط اسلام گروههائى از زرتشتيان در هندوستان مسكن گزيدند ، هم‌اكنون آنها را پارسى مىگويند . آنچه از اوستاى باستانى حفظ شده به بخش‌هاى مهمى\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nتقسيم گرديده است . مهمترين آنها يسنا ( قربانى ، دعا ) ، يشت‌ها ( نيايش و سرودهاى خدائى ) ، و نديداد ( قانون ضد ديوها ) است . در يسنا 17 گات از پيامبر زرتشت وارد است و قسمتهائى با زبانهاى بعدى به آن ملحق شده ( 7 بخش يسنا ) بخشهاى ديگر يسنا و بقيه مجموعه اوستا به « خرده اوستا » شهرت دارد . زبان اوستا شباهت به زبان ساكنان ايران باخترى آنزمان دارد ، اما به‌ويژه زبان گاتها ويژگيهاى زبان ايرانيان خاورى را داراست .\r\nبنابر آنچه در گاتها آمده دعوت زرتشت در زادگاهش مورد پذيرش قرار نه‌گرفت ، بنابراين به كشورى كه ويشتاسب در آنجا فرمانروائى مىكرد ، گريخت ، نامبرده ، تعليمات او را پذيرفت . نام اين كشور در گاتها نيامده است . بعدها دودمان پيامبر را از ساكنان رى يا آذربايجان شناساندند . اما آنچه كه از خرده اوستا استنباط مىشود بايستى زادگاه زرتشت در شمال خاورى ايران و مناطق آسياى ميانه يا افغانستان بوده باشد . بنابر آنچه كه از يشت‌ها استنباط مىشود ، كشور ويشتاسب بايستى در سرزمين سيستان باشد . بنابر رواياتى كه در زمان ساسانيان نقل شده زرتشت 258 سال پيش از هجوم اسكندر مقدونى به ايران ( تقريبا آغاز قرن ششم ق . م . ) مىزيسته ؛ اما تعيين اين زمان بر مبناى داستان هاى غير تاريخى انجام گرفته است و به موجب همين داستانها دودمان هخامنشيان فقط داراى يك يا دو پادشاه بوده است . بنابر آنچه كه از خود اوستا استنباط مىشود زندگى پيامبر را مىتوان بين سده‌هاى دهم / نهم تا آغاز سده ششم ق . م . دانست .\r\nزرتشت آموزشهائى را تبليغ مىكرد كه گويا اهورا مزدا به او الهام بخشيده است .\r\nدين ايرانى كه معتقد به وجود خداى بزرگ بود به مزدائيسم شهرت دارد . ويژگى اين دين بر بنياد دواليسم يعنى در برابر هم قرار دادن دو عامل خير و شر است ، اين دو عامل در عرصه‌هاى روانى و اشياء مادى پديده‌هاى جهان ظاهر مىشوند ، بنابراين همه پديده‌ها اعم از روانى يا جسمى به اين يا آن عامل گرايش مىيابند . دائيو يا دئو رهبر اردوگاه شر است - اين همان خداى مورد ستايش آريائيها بود و همانگونه مورد ستايش هنديان و قسمتى از عشاير ايرانى قرار مىگرفت . گروههاى ديگر ايرانى خداى بزرگ را اهورا مىناميدند . اهوراى بزرگ كه داراى نيروى آسمانى و آگاه و تواناست لقب مزدا را داشت بنابراين اهورا مزدا ، عقل كل و تواناى حكيم بود .\r\nبر بنيان پندار دواليستى و مزدائيسم زرتشت يك سيستم دينىاى را بنيان گذاشت كه بنابرآن جهان و زندگى پيوسته پيش مىروند و در حال تكاملند ، و نقش معنوى اين روند را پندارهاى دينى مزدائيسم ايفاء مىكند . اهورا مزدا خدايان آريائيها را رد مىكند ، و به‌جاى آنها نمودهاى هستى و زندگى را جلوه‌گر مىسازد : پندار نيك ، راستى از\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nجمله نيروهاى خيراند كه اهورا مزدا و ارواح مقدس سپنتا مينو آنها را رهبرى مىكنند ، رهبر نيروهاى شر انگره مينو ( اهريمن ) است اين گونه هميشه اين دو نيرو در برابر هم قرار مىگيرند و با يكديگر در حال نبردند .\r\nهرچيزيكه در اين جهان انگيزهء ، صلح ، آرامش ، كامكارى ، داد ، نيكوئى ، فراوانى و غيره است آن را عامل خير آفريده ؛ در برابر آن عامل شر روانان ناپاك ، مرگ ، زمستان ، گرماى جهنمى ، تنگدستى ، بينوائى ، حيوانات زيان‌بخش و غيره را خلق كرده است .\r\nآفريده‌هاى جهان مثلا انسان داراى روحى دو رويه مىباشند . و مىتوانند به سوى خير يا شر بگرايند . اين گونه ، گزينش خير يا شر به عهدهء انسان مىباشد ، او آزاد است در پيكار خير و شر جانب اين يا آن را بگيرد . اما پس از ارائهء دين راستين به‌وسيلهء زرتشت ، پيروان اين دين خواهند توانست سرانجام عامل خير را به پيروزى رسانند - چيرگى خير بر شر ايدآل روند جهان است .\r\nبرنده‌ترين سلاح انسان در پيكار با شر ، كه باعث نجات او در آخرت هم خواهد شد ، « پندار نيك » ، « گفتار نيك » ، « كردار نيك » است . دين زرتشت به نعمت‌هاى مادى زياد اهميت مىدهد - در گاتها به‌ويژه روى پرورش دامها و گسترش چراگاهها ، در خرده اوستا روى كشاورزى و آبيارى فراوان تكيه مىكند . قربانى و دعاخوانى در اوائل رواج دين زرتشتى نقش مهمى را در زندگى ايفا نمىكردند . زرتشت بسيارى از سنت‌هاى آريائيهاى كهن ازجمله قربانى كردن دسته‌جمعى دامها را لغو كرد . اما تشريفات ستايش آتش همانگونه در دين زرتشت باقيماند . آريائيها از زمانهاى كهن آتش را مىستودند ، اما در آئين زرتشت آتش به عنوان نشانه مهر و داد ( آرتا ) شناسانده شده است .\r\nپس از زرتشت پيروانش بسيارى از سنت‌هاى خشك پيش از پيدايش پيامبر را با تعصب دنبال كردند و به باورهاى كهن و پس‌افتادهء آريائىها گرايش يافتند ؛ دوباره به پرستش خدايان قديمى ( به استثناى دائيو ) از قبيل ميترا ، آناهيتا و غيره پرداختند . قسمتى از سرودهائيكه مضمون آنها ستايش از اين خدايان است در اوستا وارد شد ، در اين‌جا به گونهء جعلى اين ادعيه را به پيامبر نسبت داده‌اند . مضمون اين‌گونه ستايش‌ها حتى در گاتهاى قديمى نيز وجود دارد .\r\nزرتشتىگرى به اين شكل در باختر ايران رواج يافت و اين گونه ايمان به دواليسم و كيش آتش در اين ناحيه معمول گرديد . اوستا به عنوان كتاب مذهبى پارسها - مديها درآمد و در اختيار كاهنان اين قوم قرار گرفت ، قسمتى از زبان اوستا به وسيله اين كاهنان حفظ شد و در زمان ساسانيان مدون گرديد .\r\nمزدائيسم هنگام تشكيل حكومتهاى قبايل آريائى پيشرفت كرد ، اين آئين كه با\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nكيش دئوپرستى ( آئين قديم آريائيها ) مخالف بود ، مورد تأئيد اشراف و كاهنان كهن قبايل قرار گرفت . در گاتها مردم به زندگى صلح‌آميز و پيشرفت ، زير فرمان فرمانروايان نيرومند و دادگر فراخوانده مىشوند و همچنين از پيروان مىخواهد كه عليه دوروئى ، زور و دشمنان پادشاهان دادگر و كاهنان ، به‌پا خيزند .\r\n\r\nنظام اجتماعى - اقتصادى قبايل ايران باستان\r\nنياكان قبايل باخترى ايران ، پيش از استقرار دامداران كوچ‌نشين در دشت‌هاى يورازى و تقسيم آنها به كوچ‌نشينان و كشاورزان ، زادگاه خود را ترك كردند . اقتصاد پيشين اين مناطق بنا به نظر باستانشناسان ، دامدارى - كشاورزى بوده است . بنا به پژوهش اينان ، كار كشاورزى هنگامى به پيشرفت گرائيد كه در ميان آريائيها و به‌طور كلى ايرانيان شخم با گاوآهن ( خيش ) معمول شد . در اوستا و ريگ‌ودا از زندگى شهرى و اسكان تدريجى ايرانيان و هند و آريائيها ، زندگى دامدارى - كشاورزى آنها سخن به ميان آمده است . در آن زمان داشتن دام معيار ثروت اشخاص بوده و در جنگ‌هاى ميان قبايل بهترين غنيمت جنگى به‌شمار مىرفته است .\r\nپرورش اسب هم نقش مهمى را در اقتصاد اين قبيله‌ها بازى مىكرد ؛ در زمان آريائيها ارابه‌هاى جنگى به‌كار مىرفت و عشاير آريائى هنگام اسكانشان در اسب‌سوارى مهارت شايانى داشتند . زين و يراق‌سوارى نزد آنها بسيار پرارزش بود . در اين زمان ميان آريائيها صنايع حرفه‌اى به‌ويژه فلزكارى رواج داشت .\r\nجامعهء قبيله‌اى آريائى به سه گروه موروثى تقسيم مىشدند : جنگجويان ، كاهنان ، توده‌هاى ساده معمولى ؛ بعدها گروه چهارمى به نام « وابستگان » پديد آمد . جنگجويان از گروههاى ممتاز به‌شمار مىآمدند ( در اوستا اين گروه به نام « راتائيشتار » و بعدها در زبان فارسى ميانه ارتشتاران - يعنى پيكارجويان ممتاز نام برده شدند ) ؛ از ميان اين گروه رهبران يا شاهان برمىخاستند ، اينان داراى قدرت فراوان بودند و برترى چشم‌گيرى نسبت به گروههاى ديگر داشتند . در زمان آريائيها جنگجويان ، از انجام كارهاى توليدى معاف بودند و مانند گروه كاهنان منبع درآمد ديگرى داشتند . گروه كاهنان شامل خادمان دين و نمايندگان روشنفكران آنزمان بودند و وظايف زير را انجام مىدادند : حفظ سنت‌ها و حماسه‌هاى مذهبى ، رسيدگى به مقررات حقوقى ، مشاوره با فرمانروا ، تربيت جوانان وابسته به گروههاى ديگر جامعه . در اوستا اعضاى گروه كاهنان اتراوان ( در فارسى ميانه اسراوان نام برده شده است ) و در ميان مادها و پارس‌ها اينان به ماگ ( مغ ) شهرت\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nداشتند .\r\nگروه سوم را « واستريو - فشوئيات » مىناميدند ، در خرده اوستا اين واژه به معناى « كشاورز » است ( به فارسى ميانه واستريوشان نام دارد ) اما معنى قديمى آن تقريبا « كشاورز - دامدار » است . اين گروه همراه « جنگجويان » و « كاهنان » در سازمانهاى سنتى جامعه كار مىكردند ، در آغاز از لحاظ اقتصادى مستقل بودند . پس از تشكيل دولتهاى بزرگ ايرانى اين گروه مورد استثمار سخت دو گروه اول قرار مىگرفت ؛ در ميان اين گروه هم شكاف‌هائى پديد آمد . اما در آغاز دوران تاريخى ، اين گروه تقريبا در توليد آزاد بودند و براى كار از بردگان بهره مىبردند .\r\nگروه چهارم ( در اوستا اين گروه به خوتى ، به فارسى ميانه خوتوشان نام برده شده است ) از حقوق و آزادى كامل برخوردار نبود . از لحاظ سنتى و حقوقى بايستى براى گروههاى ديگر كار مىكرد و به آنها وابسته بود . صنعتگران ، كارگران و مولدان رشته هاى ديگر اقتصاد ، و خدمتكاران ، جزو اين گروه به‌شمار مىآمدند . كار صنعتى ، شرافتمندانه به‌شمار نمىآمد ، اين باور نه‌تنها به نفسه بلكه به عنوان اينكه صنعتكاران براى كارشان مزد مىگرفتند رايج بود . به‌ويژه صنعتگران حرفه‌اى فراوان تحقير مىشدند .\r\nبه‌طور كلى اين قشر در خدمت تمام جامعه و رهبرش قرار داشت . موقعيت اجتماعى اين گروه تقريبا به بردگان مىمانست ، اما با اينهمه نسبت به بردگان امتيازهائى داشتند .\r\nدربارهء بردگى بايد يادآور شد كه در زمان آريائيها و حتى پيش از آنها بردگى در جامعه رواج داشته است ( در زبانهاى هند و اروپائى ، اوستا ، و غيره عباراتى به‌كار رفته كه مفهوم مالكيت « دامها و انسانها » را دربرداشته است ) . بعدها سيستم بردگى بيشتر رواج يافت ، اما اصل اقتصاد بردگى در ميان قبايل ايران باستان پيشرفت چندانى نداشت ، چون سيستم پدرسالارى ، خانوادگى به سختى رايج بود .\r\nخانواده با بردگان و دارائيش دربست در اختيار « بزرگ خانواده » بود ، نامبرده داراى استقلال كامل اقتصادى در چارچوب خانواده بود ، احتمالا در مالكيت زمينها ، دامها و بردگان خانواده‌هاى ديگر طايفه دخالت داشت ، اين‌چنين شخصى « صاحب اختيار طايفه » نام برده مىشد . اين گونه گروه جامعه‌هاى طايفه‌اى پديد آمد . اطلاعاتى درباره طايفه‌هاى دورهء پيش از هخامنشيان به‌دست آمده ، اما بگونه‌اى كه از اوستا استنباط مىشود طايفه‌ها يا قبيله‌هاى آريائى در آنزمان پايهء سازمانهاى سياسى به‌شمار نمىآمدند و حتى قبايل مادى و پارسى داراى چنين ويژگيهائى بودند ، در اينجا نقش اصلى را در اقتصاد جامعه ، واحدهاى ارضى ايفا مىكردند : اين واحدهاى ارضى را قصبه‌ها و بزرگترين آنها « كشورها » به نام داخيو تشكيل مىدادند ؛ « صاحب اختيار كشور » كارهاى قضائى و مذهبى\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nساكنان زير فرمانش را مىگرداند .\r\nاين « كشورها » كه داخيو نام داشتند آن اندازه كوچك بودند كه نمىتوانستند يك واحد سياسى تشكيل دهند . بنا به اطلاعاتى كه از متن‌هاى سده‌هاى نهم تا هشتم ق . م .\r\nآشورى به‌دست آمده ، ساكنان مناطق شمال غربى ايران كه آنوقت به‌وسيله قبيله‌هاى ايرانىزبان مسكون شده بودند ، در آغاز اين گونه مىزيستند ، فقط در اين زمان بود كه تشكيلات حكومتى نسبتا مهمى در ميان برخى از آنها پديد آمد ، اما اين حكومتها بسيار ضعيف بودند و بنابراين تحت الحمايه اورارت‌ها ، آشوريها و مانىها قرار گرفتند . استان پارسويا كه در سدهء نهم ق . م . در حدود 30 پادشاه داشت ، در اواسط سده هشتم زير فرمان يك حكومت قرار گرفت ، اما ضمن 744 ق . م . اين « كشور » به وسيله آشوريان تصرف شد و جزو استان‌هاى دولت آشور قرار گرفت . در آغاز سدهء هفتم ق . م . پادشاهى پارس پديد آمد كه تحت الحمايه ايلام بود . و سرانجام در ماد پس از خلاصى از زير يوغ آشوريها پادشاهى مستقلى تشكيل شد .\r\n\r\nپيدايش ماد مستقل و دولت‌هاى مادى\r\nتاريخ خيزش مادها كه از كتيبه‌هاى آشورى به‌دست آمده مبهم و سال‌هاى آن معلوم نيست احتمالا به سال 691 چند استان شرقى آشورى عليه آندولت به‌پا خاسته‌اند .\r\nدولت‌هاى سركش و محلى منطقهء ماد نقش مهمى را در اين قيام ايفا كردند : كاشتاريتى از كار - كاش ، دوسانى از ساپارادا و مامى تيارشى از مادائى از آن جمله بودند .\r\nاسكيف‌ها ، كيمرتيزها و مانىها هم با آنها متحد شدند . دژهاى آشورى كيشسو و حتى بيت - خمبان مورد تهديد اينان قرار گرفت . آشوريها كوشش كردند با شورشيان و رهبر اسكيف‌ها به نام پارتاتوا به مذاكره پردازند . اطلاعات ما در اينجا پايان مىيابد . اما چنين پنداشته مىشود كه پارتاتوا به آشوريان پيوست ، و اين اقدام به او امكان داد كه قسمت شرقى ايالت را نگاهدارد .\r\nمنطقه ماد تا 669 ق . م . جزو يكى از « كشور » هاى تابع آشور به‌شمار مىآمد .\r\nاما اين « كشور » زير فرمانروائى يك شاه نبود . احتمالا ، در جريان قيام نوعى اتحاد جنگى ميان شاهان منطقهء ماد پديد آمد ، اين شاهان در « كشور » خود حكومت مىكردند اما قلمرو ماد از همه مهمتر بود . نوشته‌هاى هردوت ريشه اصلى تاريخ پادشاهى ماد را تا اندازه‌اى روشن مىكند ، او مىنويسد پس از تسخير سرزمين ماد در ميان « شاه‌نشين » هاى آن جدائى و ستيز درگرفت . در آنزمان دئيوك پادشاه ماد با ديگران متحد نبود . نخست\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nدر همان قلمرو محدود خود حكومت يا قضاوت مىكرد ، بعدها اتحاد « كشور » هاى كوچك ماد اعلام شد ، اما هريك از فرمانروايان « كشورها » يا داخيوها در كارهاى قضائى و حكومت داخلى مستقل بودند . ظاهرا پس از يك رشته پيكارها ميان حكومت‌هاى محلى چنين نتيجه گرفته شد كه شورائى از شاهان محلى منطقه ماد تشكيل شود ، در اين شورا پادشاهى دئيوك در سرتاسر ماد اعلام گرديد .\r\nپس از آن دئيوك شهر بزرگى را با كاخها و دژهاى گنجينه‌اى استوار داخلى و ديوارهاى محكم و قطور به نام پايتختش بنا كرد ، در اين شهر مردم نيرومندى را جاى داد . اين گونه اكباتان ( هكماتانا يا همدان ) ساخته شد . سازمان نيرومندى براى نگهبانى شاه پديد آورد ، نظم و ترتيب جدىاى در دربار مستقر كرد ، اشخاص فقط مىتوانستند به‌وسيلهء عريضهء نوشته يا پيك با شاه تماس گيرند . اين اقدامات براى آن بود كه شاه را بزرگ به‌نماياند و عظمت او را به رخ اشراف يا سران طوايف بكشد . چون اينان قبلا خود را با او هم‌پايه مىپنداشتند . سازمانى پليسى به‌وجود آورد و جاسوسانى براى خبر چينى گماشت .\r\nاز نوشته‌هاى هردوت نظم و سامان دورهء اخير دولتهاى ماد استنباط مىشود . اما در زمان دئيوك تثبيت قدرت شاه كه در پايتخت ميزيست ، و فرماندهى عالى او روى شاهان « كشورهاى » ديگر و در نتيجه اتحاد واقعى قلمرو ماد به چشم مىخورد . پسر دئيوك به نام فرا ارت ( 642 - 646 ق . م . ) از مرزهاى ماد پا را فراتر نهاد . در آغاز پارسها و پس از آن مردم چند ناحيهء ديگر به اطاعتش درآمدند . آنوقت فرا ارت تصميم گرفت با آشوريان بجنگد ، اما در اين لشكركشى خودش كشته شد و قسمتى از ارتشش از ميان رفت .\r\nدر زمان پسر او به نام كياكسار ( 585 / 84 - 624 / 23 ) دولت ماد بسيار نيرومند شد و در رديف يكى از دولت‌هاى بزرگ آنزمان درآمد . اما در آغاز فرمانروائيش ضمن نبرد با اسكيف‌ها شكست خورد ، و ناچار شد به آنها باج بدهد . بعدها كياكسار به تسلط اسكيف‌ها در آسيا پايان داد ( بگفته هردوت اين پيش‌آمد در اثر فرار خائنانه عده‌اى از رزمندگان اسكيف رويداد ) اما زمان اين پيش‌آمد روشن نيست . ظاهرا پيش از انجام نبرد با آشوريها ، كياكسار به يك رشته اصلاحات در ارتشش پرداخت : به‌جاى چريكهائى كه از « كشورها » ى تابعش به‌كار مىگرفت ، ارتش منظمى مركب از گروههاى نيزه‌دار ، آتش‌افروز و سواره‌نظام آموزش‌ديده سازمان داد .\r\nماد دوباره به جنگ با آشور پرداخت ، كشور اخير با مانا ، اورارت و مصر جنگى را عليه دولت جديد بابل و مخالفان ديگرش آغاز كرده بود . پس از آنكه ارتش‌هاى\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nآشور و مانا به سال 616 ق . م . از بابليها شكست خوردند ، دولت ماد به متصرفات آشور حمله كرد ( و احتمالا در اينجا مانا را به تبعيت خود درآورد ) ؛ ديرى نپائيد ارتش‌هاى ماد وارد آراپاخ ( نزديك كركوك امروزى ) شدند و پس از آن به خاك اصلى آشوريها هجوم بردند و تا آشورا رسيدند و اين مركز مهم باستانى را به تصرف درآوردند ( 614 ق . م . ) .\r\nكياكسار در آشورا با نابو پالاساز ملاقات كرد و با او پيمان اتحاد بست ، براى استوارى اين پيمان قرار شد وليعهد بابل با شاهزاده خانم ماد ازدواج كند .\r\nدولت آشور كوشش به پايدارى كرد ، اما سرنوشت « كنام شير » كه طى قرنها انگيزهء هراس مردم ستم‌ديده خاور نزديك شده بود تعيين گرديد . به سال 612 ق . م . مادها ( و شايد حتى اسكيف‌ها ) و بابليها دوباره به آشور هجوم بردند و تا پايتخت آندولت پيش راندند . در اوت 612 ق . م . نينوا پس از حملهء بىامان و نبردهاى خيابانى بيرحمانه ، سقوط كرد . پادشاه آشور به نام سين شاريشكون كشته شد ، اشراف آشور را سر بريدند ، بسيارى از ساكنان را به بردگى بردند ، خود نينوا را ويران كردند .\r\nدر سالهاى بعد به سركوبى آشوريهائيكه شمال غربى بين النهرين را با كمك مصريان نگاهداشته بودند پرداختند . به سال 605 ق . م . بابليها باقيماندهء ارتش آشورى و سربازان فرعون نخو را از سوريه و فلسطين بيرون راندند . پادشاه بابل قسمتى از سرزمين‌هاى آشوريان را به تملك خود درآورد . مناطق شمال شرقى كشور آشور نصيب مادها شد ، در همان سال مادها ، اورارت را تصرف كردند .\r\nهم‌اكنون قلمرو دولت ماد شامل « شاه‌نشين » هاى اورارت ، مانا و اسكيف بود ، اين شاه‌نشين‌ها به سال 593 خودمختارى به‌دست آوردند اما اين خودمختارى هم ديرى نپائيد و به زودى از ميان رفت ، به سال 590 ق . م . جنگ ميان دولت ماد و ليدى آغاز گرديد - اين كشور در آنزمان مهمترين دولت‌هاى باختر آسياى صغير به‌شمار مىرفت .\r\nجنگ ميان اين دو كشور در 28 مه 585 ق . م . هنگام كسوف خورشيد پايان يافت .\r\nبراى استوارى صلح بين دو پادشاه ، پسر كياكسار به نام آستياژ با دختر پادشاه ليدى ازدواج كرد . مرز دو دولت به‌طور ثابت رودخانه گاليس ( قزل ايرماق ) تعيين گرديد . قسمت شمال شرقى آسياى صغير به دولت ماد واگذار شد ، اين قسمت پايگاه كيمريتزها بود كه در جنگ ربع سوم قرن هفتم ق . م . به ويرانى گرائيد .\r\nنسبت به قلمرو دولت ماد در خاور اسناد معتبرى در دست نيست . احتمالا حدود مرزهاى اين دولت در آن سو ، باختر آسياى ميانه و افغانستان بوده ، اما به مارگيان ( منطقهء مرو ) نمىرسيد ، چون مناطق شرقىتر را هخامنشيان در تصرف داشتند :\r\nبه‌طور كلى و به‌ويژه در مناطق دوردست ، استانهاى تابعهء دولت ماد مانند پيش به\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nحكومت داخلى خود ادامه مىدادند و هريك براى خود « شاه » داشتند كه البته فرمانبردار دولت مركزى ماد بود ( مثلا حكومت سلطنتى منطقه پارس به‌دست دودمان هخامنشيان اداره مىشد ) . برخى از استانها يا مناطق به‌دست حاكمان يا واليانى فرمانروائى مىشد كه مستقيما از اكباتان تعيين مىگرديدند . اما به‌طور كلى اطلاعات دقيقى دربارهء ميزان اختيارات اين دولت‌ها يا حكومت‌هاى داخلى و دربارهء نظام اقتصادى داخلى دولت‌هاى ماد ، وجود ندارد . بيگمان نظام حكومتى دولت‌هاى ماد نقش مهمى را در پيشرفت سازمانهاى سياسى آن دولت ايفا كرده است و بنابراين بسيارى از روش‌هاى آنها به وسيله هخامنشيان دنبال شد .\r\nبا تشكيل دولت بزرگ ماد و تصرف بعضى از مناطق ديگر ، مقدار زيادى غنائم و باج و خراج عايد اين دولت گرديد ، اين چگونگى پيشرفت اقتصادى - اجتماعى جامعه را به دنبال داشت . و طبقهء اشراف و گروههاى ممتاز جامعه را هرچه بيشتر توانگر كرد .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nبرگه‌هائى به‌دست آمده كه در قلمرو دولت ماد ثروت‌هاى كلانى وجود داشته و همهء اين‌ها دست‌آورد بردگان ، دهقانان وابسته و حتى افراد آزادى بوده‌اند كه مالك اموال خودشان به‌شمار نمىآمدند . اين گونه تضاد ميان اشراف و افراد « آزاد » جامعه به ميزان چشم‌گيرى ژرفتر شده است . افراد اين قشر اجتماعى اخير معمولا شاه را هنگام پيكار با اريستو كراتهاى قبيله‌اى پشتيبانى مىكردند ، اما قدرت شاه غالبا خودكامانه انجام مىشد .\r\nبه نظر مىرسد چنين سرشتى از خيلى پيش در نهاد شاهان ماد جاى داشته است .\r\nپايگاه ايدئولوژيك قدرت شاه به منظور پيكار با اشراف و مالكان بزرگ محلى ، ماگ‌ها ( مغ‌ها ) ، پيشوايان پيروان مكتب دواليسم مزدائى بودند ( كيش مزدائى در باختر ايران و ماد از سده هشتم ق . م . رواج يافت ) . مخالفان تمركز حكومت و ستيزه‌گران محلى ضد شاه ماد ، بنا به فتواى اين روحانيون ، جزو پيروان عامل شر و ضد راستى ( آرتا ) به‌شمار مىآمدند . سامان دادگرانه را شاه روى زمين و قوانين نيكخواهانه‌اش در جهان پايدار مىكردند . اين پندار كه از نوشته‌هاى هردوت استخراج شده مربوط به زمانى كه اتحاد دولت ماد به وسيله دئيوك انجام مىپذيرفت ، بود ، اما ظاهرا بعدها دربارهء اين پندار تبليغات گسترده‌اى در سرتاسر ايران انجام گرفت . خود ماگ‌ها ( روحانيون ) هم همراه رهبران قبايل مطيع ، امراى ارتش و بلندپايگان دربار نقش چشم‌گيرى را در زندگى سياسى دربار شاه ايفا مىكردند .\r\nپيش از سدهء ششم ق . م . تضادهاى داخلى دولت ماد در پشت موقعيت‌هاى سياسى خارجى آن دولت پنهان شدند . اما دوران شكوفائى تاريخ دولت ماد كه با پيكار به خاطر استقلال ، درهم شكستن و از بين بردن دولت آشور وابسته بود ، پس از پايان حكومت كياكسار ، از ميان رفت . پسرش آستياژ در مدت 35 سال پادشاهى به كمترين عمليات جنگى در باختر اقدام نكرد . او به اصطلاح به تمشيت كارهاى داخلى دولت ماد پرداخت ( و احتمالا بنا به گفتهء هردوت بسيارى از ضوابط ادارهء داخلى را او وضع كرد ) . آستياژ كوشش مىكرد تا از قدرت نامحدود اشراف به‌كاهد و با آنها به گونهء خودكامانه‌اى رفتار مىكرد . در عين حال قدرت روحانيون ( ماگ‌ها ) رو بفزونى نهاد . در جامعه اختلاف سطح طبقاتى فراوانى پديد آمد .\r\nدر اين شرايط قسمتى از اشراف ماد زير رهبرى يكى از خويشاوندان شاه و فرمانده ارتش به نام گارپاگا ، تماس‌هاى پنهانىاى با شاه پارس يعنى كورش دوم گرفتند ، كورش عليه پادشاه ماد به‌پا خاست . سه سال پس از اين قيام ، به سال 550 ق . م . هنگاميكه استياژ به پارس لشكر مىكشيد « ارتش زير فرمانش عليه او شوريد ، او را دستگير و به كورش تسليم كردند » - اين مطلب را يك تاريخ‌نگار بابلى نوشته است . اما بنا بگفتهء هردوت\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nفقط قسمتى از ارتش ماد كه جزو توطئه‌كنندگان نبودند به سختى با پارسها جنگيدند ، و ديگران آشكارا به آنها پيوستند . در اينجا كورش پيروز شد و دولت هخامنشى جاى مادها را گرفت .\r\n\r\nپيدايش دامداران كوچ‌نشين و گسترده شدن عشاير كوچ‌نشين در مناطق كوهستانى ايران\r\nاز هزاره يكم ق . م . در كوهستانهاى ايران و شمال آسياى باخترى ، عشايرى پديد آمدند كه به قول نويسندگان قديمى آنها را « كوچ‌نشينان » مىناميدند ، اينها در برابر روستانشينان به خانه‌بدوشان شهرت يافتند و اغلب به راهزنى مىپرداختند . غالبا كوچ‌نشينان داراى نيروى چشم‌گيرى بودند ، و در حالى كه به كوهها پناه مىبردند فرمانبردارى از دولت‌هاى بزرگ را نمىپذيرفتند . راست است كه همهء اين عشاير كوچ‌نشين راهزن نبودند ؛ در بسيارى از مناطقى كه اين كوچ‌نشينان اكثريت داشتند ، روستاهاى ثابتى كشف شده است ( اين روستاها در منطقه لرستان تا پيش از حكومت ساسانيان وجود داشته‌اند ) . اما در نيمه دوم هزاره يكم ق . م ، عشاير دامدار در مناطق گوناگون فلات ارمنستان ، در كوههاى شمال ايران و در زاگرس و غيره مىزيستند ، اين نشانه آنست كه در آغاز حكومت هخامنشيان اين عشاير به مقياس گسترده‌اى وجود داشته‌اند . اما گسترش آنها در محلهاى نامبرده ممكنست در ربع دوم هزاره يكم ق . م . انجام پذيرفته باشد .\r\nعشاير غربى هنگام گسترش در ايران داراى روابط اقتصادى گوناگون بودند ، اما بعدها عشايرى كه به اقتصاد دامدارى - كشاورزى گرايش يافتند از آنها جدا شدند ، اينها در حال گذار از زندگى كوچ‌نشينى به اقتصاد كشاورزى بودند . هردوت نقل مىكند كه از ده قبيلهء پارسى 6 تا به كشاورزى مىپرداختند و 4 تاى ديگر به كوچ‌نشينى ادامه مىدادند . ماديها هم كاملا داراى زندگى كشاورزى بودند . گروههاى روستانشين ايرانى زبان در همان مراحل نخستين تشكيل دولت ماد و هخامنشى ، بر پايهء اقتصاد كشاورزى عشاير پارسى ، مىزيستند .\r\nعشاير كوچ‌نشين ايرانى در ايران و آسياى باخترى فقط در ناحيه‌هاى كوهستانى به‌سر مىبردند ، در اين مناطق شرايط طبيعى براى زندگى دامدارى كوچ‌نشينى و نيمه كوچ نشينى مساعد بود ، و روند اقتصادى اين كوچ‌نشينان از هزاره‌هاى چهارم / سوم ق . م . آغاز شده بود . اما عشاير ايرانى اين دامدارى كوچ‌نشينى را با شرايط تازه و با آزمودگى بيشترى انجام مىدادند . اسب‌سوارى و پرورش اسب يكى از پديده‌هاى نوين اقتصاد دامدارى\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nكوچ‌نشينان بود كه عشاير ايرانى سخت به آن دل بسته بودند . از زمانيكه عشاير ايرانى در اين منطقه ساكن شدند ، مسئله پرورش اسب در ميان ساكنان داراى اعتبارى فراوان گرديد و حتى بوميان هم به پرورش و سوارى اسب ، سخت گرايش يافتند .\r\nگذشته از شرايط اقتصادى ، استقرار زندگى كوچ‌نشينى و نيمه كوچ‌نشينى ، بعدها نقش مهمى را در زندگى اجتماعى و سياسى جامعه ايرانى ايفا كرد . اين نقش در زمانهاى مختلف به‌ويژه در مناطق كوهستانى ايران بسيار مؤثر بود . مثلا پس از سقوط دولت ساسانى شماره روستاها كاهش يافت ، بيشتر از ساكنان روستاها كه با اقتصاد كشاورزى زندگى مىكردند به سوى زندگى كوچ‌نشينى رو آوردند و به عشاير كوچ‌نشين پيوستند .\r\nگسترش عشاير كوچ‌نشين در سده‌هاى هشتم - هفتم ق . م . در كوههاى ايران و فلات ارمنستان درست با ناپايدارى اجتماعى و سياسى در اين نواحى همزمان بود ، و در نتيجه به مهاجرت و كوچ شماره بىشمارى از مردمى كه به حال روستانشينى به‌سر مىبردند ، گرائيد . هنگاميكه ميان آشوريها و اورارت‌ها جنگ جريان داشت و همچنين ضمن ستيز هاى آشوريها ، اورارت‌ها ، مانىها و ايلاميها ، بسيارى از « كشورهاى » كوچك يك‌باره از سكنه خالى شدند و به ويرانى گرائيدند ، قسمتى از ساكنان كه باقيماندند مورد استثمار بيرحمانه مهاجمان قرار گرفتند ( و شماره بىشمارى از زادگاهايشان بيرون رانده شدند ) .\r\nبرخى از ساكنان به كوهستانها يا « كشورهاى » مجاور پناه بردند ، بيشتر اينها ناگزير شدند روند زندگى روستانشينى را كه به آن خو گرفته بودند رها كنند و به زندگى كوچ‌نشينى رو آورند .\r\nدر مرحلهء تازهء جنگ‌هاى ويران‌كننده ، هنگاميكه هجوم متجاوزان پيشين پايان يافت ، دولت ماد اقدام به لشكركشىهائى كرد ، ضمن آن ساكنان مناطق گوناگون ايران به سوى آن كشانده شدند ، در اين هنگام بيشتر مراكز روستائى و قصبه‌هاى كشاورزى كه به تصرف آشوريها و اورارت‌ها درآمده بودند ، ويرانه‌هائى به نظر مىرسيدند ، اما قسمتى از اين مناطق به وسيله متجاوزان اشغالگر مسكون شدند . در ميان اين ساكنان گروههائى با زندگى كوچ‌نشينى به‌سر مىبردند ، شايد اينان به تازگى اين نوع زندگى را برگزيده بودند . بنابراين در شمال شرقى كشور آشور ، در مرزهاى كردستان آينده گروههائى به نام ساگارتىها زندگى مىكردند . اقتصاد اين گروه با عشاير ديگر ايرانى فرقى نداشت ، اين طايفه بنا به نوشتهء نويسندگان قديمى يكى از عشاير كوچ‌نشين ايرانى بودند .\r\nدر جنگ‌ها و مهاجرت‌هاى پايان قرن هشتم تا آغاز قرن ششم كيمريتزها و اسكيف‌ها نقش مهمى داشتند . در آسياى باخترى ، آنها با زندگى كوچ‌نشينى بسر مىبردند ( با وجود شرايط گوناگون جغرافيائى منطقه ) ، مراكز توقف آنها مناطق شرقى آسياى صغير ،\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nآذربايجان ايران و كردستان بود ، كوهستانهاى اين مناطق بعدها به‌گونهء سنتى جاهاى مناسبى براى دامداران كوچ‌نشين به‌شمار آمد .\r\nدر مناطق مشخصى از كوهستانهاى ايران و شمال آسياى باخترى ، ظاهرا گروههائى از روستانشينان محلى قديمى به‌گونهء كوچ‌نشينى زندگى مىكردند اما در اين هنگام گروههائى كه با زبان‌هاى گوناگون سخن مىگفتند ، اصولا در رديف عشاير ايرانى قرار گرفتند ، و از زمان مادها به بعد زبان ايرانى نقش مهمى را در تشكل اين عشاير ايفاء كرده است .\r\nنوشته‌هاى نويسندگان قديمى ، دو قبيله كوچ‌نشين ايرانى را به نام ماردها و كيرتىها ( كورتى ) نام مىبرند . گويا اينها در كوههاى آذربايجان ايران و كناره درياى خزر ، فلات ارمنستان ، كردستان و جنوب زاگرس بسر مىبرده‌اند . از نام اين دو قبيله نژادشان مشخص نمىشود ، اما گويا به شيوه كوچ‌نشينان ايرانىزبان زندگى مىكرده‌اند ؛ كيرتى گويا ريشهء واژه ايرانى « كورتى » است . ( در زبان فارسى ميانه كورت به معناى دامدار كوچنده است بعدها به واژه كرد تبديل شده است ) به نظر مىرسد كه كردهاى امروزى از نژاد اينها هستند . بعدها در پايان دوره باستان بازماندگان اين دو قبيله جامعه كرد را در كردستان مركزى كه اقامتگاهشان بود ، پديد آوردند .\r\nبرخى از قبايل كوچ‌نشين پارس و لرستان آينده از لحاظ قدمت همزمان ماردها و كيرتىها بودند . نامهاى لر ، بختيارى و غيره از آغاز قرون وسطى ، هنگامى كه جوامع نژادى آنها شكل گرفت ، روى آنها گذاشته شد . اما نخستين مراحل پيدايش عشاير كوچ‌نشين و نيمه كوچ‌نشين اين مناطق بايستى هنگام پايان دولت ماد و آغاز دولت هخامنشى باشد .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\n3 . دولت هخامنشى\r\n\r\nبنيان‌گزارى دولت هخامنشى و تسلط هخامنشيان\r\nبه سال 558 ق . م . كورش دوم از دودمان هخامنشيان ، شاه پارس بود ، او شهر پاسارگاد را به‌عنوان پايتخت خود برگزيد . اين محل ملك دودمان هخامنشيان بود . علاوه‌بر پاسارگاد گروه‌هاى قبيله‌اى پارسى ديگر به هخامنشيان پيوستند ( مارافىها و ماسپىها ) بگونه‌اى كه نويسندگان قديمى نقل مىكنند اين قبيله‌ها همه به كار كشاورزى سرگرم بودند . عشاير كوچ‌نشين پارسى مانند ماردها و كيرتىها كه در مناطق كوهستانى مىزيستند ، ظاهرا پس از پيروزى كورش بر مادها ، فرمانبردارى هخامنشيان را پذيرفتند .\r\nيكى از آثار ادبى مشهور باستانى دربارهء نژاد كورش روايت مىكند كه پدر او ، كامبيز اول ( كامبوژيا ) با دختر آستياژ ازدواج كرد ، بنابراين اگر اين روايت را درست به‌پنداريم ، كورش دوم بايستى نوهء آخرين پادشاه ماد باشد . به سال 550 ق . م . كورش پس از شكست آستياژ قلمرو ماد را به تصرف درآورد ، اكباتان را گرفت و تمامى گنجينه - هاى شاهان ماد را مصادره كرد . اما اكباتان به عنوان يكى از مراكز دولت هخامنشيان باقيماند و كورش رسما عنوان شاه ماد را به خود اختصاص داد . پارسها بسيارى از سنن فرهنگى و روشهاى كشوردارى را از مادها فراگرفتند . به اين انگيزه يونانيان ، مصريان\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nو مردم ديگر زمان باستان ، تصرف ماد را به‌وسيلهء كورش حق موروثى او مىشناختند و غالبا پارسها را مادى نام مىبردند .\r\nدر طى دو سه سال بعد كورش كشورهائى را كه از پيش جزو قلمرو دولت ماد بودند زير فرمان خود گرفت ( پارت ، گيركان و غيره ) . به سال 546 ق . م . ليدى به تصرف كورش درآمد ، متحدان اين كشور مانند بابل ، مصر ، جزاير ساموس و اسپارت نتوانستند به هنگام ، پادشاه ليدى را كمك كنند . پس از ليدى حكومت‌هاى محلى آسياى صغير كه وابسته به يونانيها بودند به وسيله پارسها منحل شد و به تصرف آنها درآمد . در فاصله سالهاى 546 - 539 ق . م . كورش ايالتهاى شرقى مانند خوارزم ، سغديان ، مارگيان ، باختر ، عشاير سكزى آسياى ميانه ، ساتاگيد ، آراخوس ، گد روسى ، قندهار و غيره را تصرف كرد . اين گونه دولت پارس موفق شد حوضهء رودخانه ياكسارت ( سير دريا ) و مرز - هاى باخترى هندوستان را به فرمانبردارى خود وادارد . كورش پس از اين كارها به بابل تاخت .\r\nدر اوت 539 ق . م . پارسها نزديك شهر اپيس در كنار رود دجله ، ارتش بابل را شكست دادند ، فرماندهى اين ارتش را بل - شار - اوتزور پسر شاه بابل يعنى نابونيد به عهده داشت . پس از اين رويداد جنگهاى مهمى پيش نيامد . ارتش گبريا ، سپهسالار كورش در دهم اكتبر بدون جنگ سيپار و پس از دو روز بابل را تسخير كرد . نابونيد اسير شد ، اما زنده ماند . پسرش بل - شار - اوتزور اعدام گرديد . خود كورش در 29 اكتبر 539 ق . م .\r\nوارد بابل شد .\r\nپارسها به چند دليل توانستند به آسانى بابل را بگيرند . نخست آنكه كورش موفق شد راه بازرگانى بابل را به تصرف درآورد و براى اين كار از ناخشنودى بازرگانان بابل نسبت به نابونيد بيشترين بهره را برد . در نقاط مختلف بابل ده‌ها هزار از قشرهاى گوناگون مردم مىزيستند كه به‌وسيله شاهان بابل به زور از زادگاه خود آواره و در بين النهرين مقيم شده بودند . اين مردم اميدى به بازگشت به وطن خود را نداشتند و آماده بودند با هركس كه با نابونيد دشمنى ورزد ، همكارى كنند . به مقدار زيادى انگيزهء پيروزى پارسها بالا گرفتن تضاد اجتماعى در جامعهء بابل بود ، پيكار ميان كشاورزان كوچك و صنعتگران از يكسو و شاه ، اشراف ، كاهنان ، بلندپايگان ، بازرگانان بزرگ و غيره از سوى ديگر ، به‌سختى ادامه داشت . بنابراين دولت بابل كه از هرگونه كمك يا ائتلاف با متحدان نيرومند محروم بود ، نيروى كافى به‌منظور پايدارى در برابر ارتش پارس را ، كه شامل كشاورزان آزاد و كوچ‌نشينان بودند ، در اختيار نداشت ، در ميان پارسها هنوز طبقه‌بندى اجتماعى به مقياس وسيع انجام نگرفته بود .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nبنابر آنچه از متن‌هاى بابلى به‌دست آمده ، ارتش كورش بدون جنگ وارد بابل شد و ساكنان آن كشور را از زير بار ستم نابونيد كه در زمان او « مردم سومر و آكاد ( يعنى بابليها ) به اجساد مرده مىمانستند » ، آزاد كرد . اما كورش امنيت ساكنان آنكشور را تضمين و صلح را در آنجا برقرار نمود . معبد بزرگ بابل از سوى كورش به‌وسيله سربازان ويژه‌اى نگهبانى شد تا از تاراج مصون ماند . كورش با پيروى از سنت شاهان بابل براى خداى مردوك قربانى داد ، معبدهاى بابلى ، آشورى و ايلامى را نوسازى كرد ، بر آن شد مردمى را كه با زور به بين النهرين كوچانده شده بودند به زادگاه‌هاى خودشان برگرداند . اين سياست نرمش نسبت به مردم بومى و احترام به سنت‌ها و آئين‌هاى آنها ، با رفتار پادشاهان آشورى و بابلى نسبت به مردم كشورهاى مغلوب از زمين تا آسمان فرق داشت و همين چگونگى كار تصرف تمامى كشور ، ازجمله مناطق واقع در باختر بين النهرين را براى او آسان كرد .\r\nكورش پس از تصرف بين النهرين قلمرو پادشاهى بابل را دست‌نخورده نگهداشت ، شهر بابل را به‌عنوان يكى از مراكز دولت پارس برگزيد . در نظر اول در بابل هيچ‌چيز تغيير نكرد . بابليها موقعيت ممتاز خود را حفظ كردند ، كاهنان امكان يافتند به ترويج كيش باستانى خود به‌پردازند و كورش در نوسازى معبدهايشان به آنها كمك كرد . علاوه‌بر اين گويا چون كورش رسما از سوى خداى بابليها يعنى مردوك به فرمانروائى بابل منصوب شده بود ، در اين ديار فرمانرواى بيگانه‌اى به‌شمار نمىآمد ، به‌ويژه كه از سنت‌هاى مقدس بابليها پيروى مىكرد . كورش لقب « پادشاه بابل » را هم براى خود اختيار كرد ، جانشينان او تا زمان گزرسس اين عنوان را نگاهداشتند ، اما از همهء اينها گذشته ، بابل از يك كشور مستقل به ساتراپ‌نشين دولت هخامنشى تبديل شد ، و از نظر سياست خارجى از هرگونه استقلالى محروم بود ، از لحاظ اداره امور داخلى هم ، فرماندهى ارتش و مقام - هاى بزرگ كشورى را واليان يا حكام پارسى به‌دست گرفتند . پسر كورش يعنى كامبيز يكى از كسانى بود كه مدتى امور مربوط به بابل را مىگرداند .\r\nپس از تصرف بابل همه كشورهاى باختر تا مرزهاى مصر دلخواهانه فرمانبردارى پارسها را پذيرفتند . بازرگانان فينيقى و سوداگران بابلى و آسياى صغير به تسلط دولت نيرومند و بزرگى كه حافظ راههاى امن براى دادوستد تجارتى در منطقه باشد علاقمند بودند . چون با اين چگونگى مىتوانستند امور بازرگانى دنياى آنزمان را پيش خود متمركز كنند و سود فراوان ببرند .\r\nكورش بيگمان خود را براى تصرف مصر آماده مىكرد . اما نخست برآن شد مرزهاى شمال خاورى ايران را از عشاير متجاوز آسياى ميانه پاك كند . هنگام نبردى\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nبا ماساگت‌ها در كنارهء خاورى آمودريا به سال 530 ق . م . شكست سختى خورد و خودش هم كشته شد .\r\nدر اوت 530 ق . م . شاهنشاهى دولت هخامنشى به كامبيز رسيد كه چند سال بعد خود را براى حمله به مصر آماده كرد . فانت فرمانده سربازان مزدور يونانى كه در خدمت فرعون مصر به نام پساميتخ سوم كار مىكرد ، به كامبيز پيوست . ارتش مصر شكست خورد و فرمانده ناوگان مصرى به نام اوجاگورسنت ، بدون جنگ ناوهاى زير فرمانش را تسليم قشون كامبيز كرد ، پساميتخ اسير شد . در 29 ماه مه 525 ق . م . كامبيز خود را پادشاه مصر اعلام داشت و به اصطلاح بيست و هفتمين دودمان فراعنهء مصر را بنيان نهاد .\r\nبه موجب منابع مصرى ، كامبيز عملا با مصريها متحد شد ، طبق سنت مصريها تاجگذارى كرد ، از سيستم تاريخ‌شمارى مصرى پيروى نمود ، عنوان « پادشاه مصر » و لقب سنتى آنها را به‌عنوان « نوادهء خدايان » مصرى يعنى را و اسيريس و غيره براى خود برگزيد .\r\nاو به منظور انجام تشريفات مذهبى در معبد نئيت در سائيس حضور يافت ، براى خدايان مصرى قربانى داد . كامبيز سياست دودمان فراعنهء بيست و ششم مصر را دنبال كرد و كوشش داشت مصريها را به سوى خود بكشاند . در نقش‌هاى برجسته‌اى كه از مصر به‌دست آمده كامبيز را با لباس مصرى نشان ميدهد . براى اينكه اشغال مصر را قانونى بنماياند ، افسانه‌هائى را درست كرد كه گويا هخامنشيان ، با شاهزادگان مصرى از سوى مادر خويشاوندند و كامبيز از ازدواج كورش با شاهزاده خانم مصرى به‌وجود آمده است .\r\nبيدرنگ پس از اشغال خاك مصر به‌وسيله كامبيز ، زندگى عادى در آن سامان آغاز گرديد . به موجب اسناديكه از زمان كامبيز به‌دست آمده ، در نخستين سالهاى تسلط پارسها بر مصر ، از لحاظ اقتصادى زيانى به مصر وارد نيامده است . كامبيز به پيروى از سياست كورش به مصريها امكان داد تا در انجام مراسم مذهبى و زندگى خصوصى آزاد باشند .\r\nمصريها هم مانند ملل ديگر ، زير رهبرى حكومت تازه به انجام وظايف عادى خود پرداختند .\r\nكامبيز پس از اشغال مصر براى لشكركشى به حبشه آماده شد . به اين منظور در منطقه بالاى مصر چند دژ مستحكم بنا نهاد . اما ارتش او بدون آمادگى كامل و تهيهء خواربار جهت اردوكشى ، به حبشه تاخت و ناچار به عقب‌نشينى شد .\r\n\r\nخيزش ملت‌هاى مغلوب\r\nدر پايان سال 524 ق . م . كامبيز به پايتخت مصر ممفيس بازگشت و خيزشى را كه مصريان عليه دولت پارس آغاز كرده بودند ، درهم كوبيد . در ماه مارس 522 به او خبر\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nرسيد كه برادر كوچكش به نام برديا در پارس سر به شورش برداشته و خود را پادشاه ناميده است . كامبيز با شتاب به‌سوى پارس رهسپار شد ، اما در ميان راه با وضع رازآميزى درگذشت . در كتيبهء بيستون به‌گونهء مشروح اين رويداد را چنين بيان مىكند : كامبيز پيش از لشكركشى به مصر به‌گونهء پنهانى فرمان داد برادر كوچكش برديا را بكشند ، او مىترسيد كه برادرش در غياب او تخت سلطنت را غصب كند ، هنگاميكه كامبيز در مصر به‌سر مىبرد يكى از مغ‌هاى دربارى به نام گوماتا خود را برديا يعنى پسر كورش شناساند و قدرت را در پارس به‌دست گرفت . تاريخ‌نگاران يونان باستان يعنى هردوت و كتسى تائيد مىكنند كه اين مغ بسيار به پسر كوچك كورش مىمانست و او توانست به نام برديا تخت سلطنت را اشغال كند . چند تاريخ‌نگار معاصر معتقدند كه برديا و گوماتا يكى بوده‌اند و اين شخص كسى جز پسر كوچكتر كورش نبوده است .\r\nگوماتا در 11 مارس 522 ق . م . قيام كرد و يك ماه بعد به‌وسيلهء بابليها به رسميت شناخته شد . ما اسناد درستى كه تاريخ آن مقارن 14 آوريل 522 ق . م . است از منابع بابلى در دست داريم ، كه تاريخ فرمانروائى « بارزى ، پادشاه بابل ، پادشاه ممالك » به شرح بالا تعيين شده است . در حدود اول ژوئن 522 ، بيشتر كشورهاى تابعهء پارس او را به رسميت شناختند و احتمالا طبق سنت‌هاى باستانى پارسيان در پاسارگاد تاجگذارى كرد و شاهنشاه تمام مناطق تابعهء پارس اعلام گرديد . گوماتا براى اينكه ملت‌هاى مغلوب تابع دودمان هخامنشى را آرام نگهدارد ، اخذ ماليات و انجام وظايف نظامى از مردم را به مدت سه سال لغو كرد . در مدت كوتاه سلطنت گوماتا هيچگونه قيام يا شورشى در قلمرو هخامنشيان روى نداد . اصلاحات گوماتا در جهت از بين بردن امتيازات طايفه‌اى اشراف پارسى و بهبودى وضع اقتصادى و اجتماعى جامعه بود .\r\nدر 29 سپتامبر 522 ق . م . پس از 7 ماه سلطنت گوماتا در اثر توطئه‌ايكه به‌وسيله اشراف بلندپايهء طايفهء پارسى برانگيخته شده بود ، كشته شد . پس از كشته شدن گوماتا يكى از توطئه‌كنندگان خاندان هخامنشى به نام دارا ( داريوش ) كه 28 سال بيشتر نداشت ، شاهنشاهى هخامنشى را به‌دست گرفت .\r\nبيدرنگ پس از به تخت نشستن داريوش يكم بابليها عليه او به‌پا خاستند ، بنا به آنچه كه از كتيبهء بيستون برمىآيد ، شخصى به نام نيدينتو - بل خود را پسر آخرين پادشاه بابل نابونيد شناساند و عليه داريوش قيام كرد . داريوش شخصا براى سركوبى اين قيام به بابل لشكر كشيد . در 13 دسامبر 522 ق . م . در كنار رود دجله بابليها به سختى شكست خوردند و پس از 5 روز داريوش پيروزى تازه‌اى در كنار رود فرات به‌دست آورد . پس از اين پيروزى ، پارسها وارد بابل شدند و رهبران قيام را اعدام كردند . هنگاميكه داريوش\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nسرگرم سركوبى بابليها بود ، پارسها ، مادها ، ايلاميها ، مارگيانىها ، پارت‌ها ، ساتاگيدها عشاير آسياى ميانه و مصريها سر به شورش برداشتند . نبردهاى طولانى و خونينى براى سركوبى اين شورشيان آغاز گرديد .\r\nساتراپ باختر به نام دادار - شيش براى سركوبى قيام‌كنندگان مارگيانى مأمور شد ، در دهم دسامبر 522 ق . م . مارگيانىها شكست خوردند . پس از اين شكست ، كشتار مغلوبان آغاز گرديد ، بيش از 55 هزار تن از مارگيانىها كشته شدند . در خود پارس شخصى به نام وهيازداتا به نام پسر كورش يعنى برديا عليه داريوش شوريد . بسيارى از مردم به پشتيبانى او برخاستند به‌گونه‌اى كه موفق شد منطقه‌هاى خاورى ايران را تا آرخوسى به تصرف درآورد . ارتش وهيازداتا دوبار ، در 29 دسامبر 522 ق . م . و 21 فوريه 521 ق . م . با لشكريان داريوش وارد نبرد شدند ، فرماندهى اين لشكريان را سردار وائوميس به‌عهده داشت . هيچيك از طرفين در اين نبردها پيروز نشدند ، اما وائوميس سرانجام توانست دشمن را در 521 ق . م . شكست دهد . اما خود وهيازداتاى پارسى توانست موقعيت خود را در قلمروش حفظ كند . فقط در 16 ژوئيه 521 ق . م .\r\nلشكريان داريوش كه فرماندهى آنها را آرتاواريديا به‌عهده داشت ، توانستند در كوهستان هاى پارگ در پارس شكست قطعى را به او وارد آورند وهيازداتا اسير شد و با هواخواهان نزديكش اعدام گرديد . اين گونه سرتاسر خاك پارس به تصرف داريوش درآمد .\r\nنخستين قيام ايلام به‌آسانى به‌وسيله داريوش سركوب شد ، اما ديرى نپائيد كه شخصى به نام مارتيا دوباره خيزشى را برانگيخت ، داريوش موفق شد چيرگى خود را از نو در اين منطقه پايدار كند ، اما تقريبا سرتاسر خاك ماد در دست فراوارتيش بود ، او ادعا كرد وابسته به خانواده كياكسار به نام خشاتريتا است . اين قيام براى داريوش بسيار خطرناك مىنمود ، بنابراين خودش عليه شورشيان به لشكركشى پرداخت . در 7 مه 521 ق . م .\r\nماديها نزديك شهر كوندوريش شكست خوردند . فراوارتيش با بيشتر از هوادارانش به نزديكى راگا ( رى امروزى ) گريخت . اما ديرى نپائيد كه دستگير شد ، او را با دستياران نزديكش پيش داريوش بردند كه دستور اعدامشانرا صادر كرد .\r\nداريوش پس از سركوبى قيام‌كنندگان كه بيش از يكسال طول كشيد ، توانست پايهء حكومت و موقعيتش را استوار كند و بر پهنهء شاهنشاهى ايران تا مرزهاى پيشين زمان كورش و كامبيز چيره گردد . انگيزهء كاميابىهاى داريوش بيشتر ناهماهنگى و پراكندگى عمليات قيام‌كنندگان بود . كه بيشتر آنها حالت دفاعى به خود مىگرفتند . درعين‌حال اگر داريوش ارتش منظم و قابل اعتمادى در اختيار نداشت نمىتوانست در برابر مخالفانش پيروزى به‌دست آورد ؛ داريوش اين ارتش را ماهرانه به‌كار مىبرد ، و همين امر باعث\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nهراس شورشيان مىگرديد .\r\nبه سال 520 ق . م . ايلاميها براى سومين بار عليه حكومت پارسيان به‌پا خاستند ، اما اين‌بار هم شكست خوردند . در سالهاى بعد داريوش لشكركشى عليه عشاير اسكيفو - ماساگت واقع در آسياى ميانه را آغاز كرد ، فرماندهى اين لشكريان را خودش به‌عهده داشت ، در اين عمليات رهبر آنها به نام اسكونخو را اسير كرد و ديگرى را به‌جاى او گماشت . پس از آن داريوش در حدود 518 ق . م . به انجام اصلاحات معروف ادارى و مالى كشور و گسترش متصرفاتش پرداخت .\r\nدر بين سالهاى 512 - 518 ق . م . پارسها ، تراس و مقدونيه را گرفتند به اسكيف - هاى ساكن كنارهء درياى سياه تاختند اما نتيجه‌اى از اين حمله نگرفتند ، ضمنا قسمت شمال باخترى هندوستان را به تصرف درآوردند . اين گونه در پايان سده ششم ق . م . مرزهاى حكومت هخامنشى از رود سند در خاور تا درياى اژه در باختر ، و از قفقاز در شمال تا مصب رود نيل در جنوب گسترش يافت .\r\n\r\nاصلاحات داريوش يكم و نظام اجتماعى - اقتصادى حكومت هخامنشيان\r\nنظام‌هاى اجتماعى و اقتصادى قلمرو دولت‌هاى هخامنشى گوناگون بودند . در سرزمين‌هاى تابعهء اين دولت‌ها استانهاى آسياى صغير ، ايلام ، بابل ، سوريه ، فنيقيه و مصر قرار داشتند كه سالها پيش از پيدايش امپراطورى پارس داراى سازمان‌هاى حكومتى پيشرفته‌اى بودند . به موازات اشغال اين كشورهاى از لحاظ اقتصادى پيشرفته ، پارسها سرزمين‌هاى برخى از ملل عقب‌افتاده از قبيل عشاير كوچ‌نشين عرب ، اسكيف‌ها و قبايل ديگر را كه در مرحلهء ازهم‌پاشيدگى نظام قبيله‌اى بودند ، تسخير كردند .\r\nبنابراين پارسها براى سازمان دادن يك سيستم مديريت ثابت در كشورهاى تابعه با دشوارىهاى بسيارى روبرو بودند . اما ضمن مقايسه با دولت‌هاى پيشين مصر ، آشور و بابل ، شاهنشاهان هخامنشى در سازمان دادن ادارهء كشورهاى تابعه ، به كاميابىهاى چشم‌گيرى دست يافتند ، تلاش اينان آن بود كه شرايط مساعدى براى پيشرفت اقتصادى كشورهاى زير فرمانشان فراهم آورند . كورش و كامبيز به روش‌هاى ادارهء داخلى كشورهاى بابل ، مصر ، آسياى صغير و ديگران دست نزدند ، و اجازه دادند با شيوه‌هاى پيشين خودشانرا اداره كنند ، و به عبارت ديگر نوعى خودمختارى به آنها دادند .\r\nاما قيامهاى سالهاى 521 - 522 ق . م . دولت هخامنشى را به ناپايدارى تهديد\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nكرد . داريوش يكم كوشيد تا از گرايش‌هاى جدائىخواهانهء ملت‌هاى تابعه پيش‌گيرى كند ، بنابراين به اصلاحات ادارى - مالى بنيادى دامنه‌دارى دست زد ، سازمانهائى كه داريوش به‌منظور انجام اين اصلاحات پديد آورد به‌گونه‌اى بودند كه حكومت از سيستم ادارى پايدار و درستى برخوردار مىشد و مىتوانست روى تمام كشورهاى تابعه نظارت مستقيم داشته باشد ، ضمنا براى جمع‌آورى ماليات و سازمانهاى لشكرى ضوابط دقيق و حساب شده‌اى را مقرر داشت . انجام اين اصلاحات چند سال طول كشيد . اما از 518 ق . م . تغيير سازمان و هماهنگ كردن سيستم ادارى استانهاى كشور آغاز گرديد . درنتيجه اجراى اين اصلاحات ، عملا سيستم ادارى نوينى در زندگى كشورهاى بابل ، مصر و كشورهاى ديگر برقرار گرديد ، و حتى بعدها تا پايان تسلط هخامنشيان تغييرات مهمى در اين ضوابط و مقررات پديد نيامد ( در دوره‌هاى بعدى هم اين مقررات داراى اهميت فراوانى بودند . )\r\nداريوش اول سرتاسر كشور پهناور هخامنشى را از لحاظ ادارى - مالياتى به چند قسمت تقسيم كرد و نام هريك از قسمت‌ها را « ساتراپ » گذاشت . معمولا ساتراپ‌ها بزرگتر از استانهاى امپراطورىهاى سابق بودند و در برخى موارد مرزهاى اين ساتراپ‌ها با مرزهاى دولت‌هاى پيشين كه بر مبناى ملى و نژادى ساكنان تعيين شده بود و هم‌اكنون جزو قلمرو دولت هخامنشى به‌شمار مىرفت ، تطابق داشت . ( مثلا ساتراپ مصر ) . سياههء ساتراپ‌ها در نوشته‌هاى تاريخ‌نگار يونانى سده پنجم ق . م . هردوت ديده مىشود . در سياههء هردوت تقريبا 70 ملت در 20 ساتراپ مسكون بودند . همهء اين ملت‌ها جزو قلمرو هخامنشيان به‌شمار مىآمدند .\r\nدر رأس اين تقسيمات كشورى يعنى ساتراپ‌ها استاندار قرار داشت ( به زبان ايرانى باستان خشترا پاوان يعنى نگهبان سلطنت ) . در آغاز پيدايش دولت‌هاى هخامنشى اين مقام وجود داشت ، اما در زمان كورش و كامبيز و اوائل سلطنت داريوش يكم استانداران بيشتر اين ساتراپ‌ها مانند آنچه كه در زمان آشوريها و مادها معمول بود ، از ميان اشراف و بلند پايگان محلى برگزيده مىشدند . داريوش ضمن انجام اصلاحات ادارى كشورى بيشتر استانداران را طبق معمول از ميان اشراف پارسى برگزيد .\r\nدر زمان كورش و كامبيز قدرت‌هاى كشورى و لشكرى ساتراپ‌ها در اختيار استا - نداران بودند . داريوش به‌گونه‌اى دقيق وظايف استانداران و فرماندهان لشكرى را در ساتراپ تفكيك و مشخص كرد . در آغاز فقط استانداران كارهاى كشورى ساتراپ‌ها را مىگرداندند و قدرت ادارى منطقه در دست آنها متمركز بود ، كارهاى قضائى ، مراقبت روند درست اقتصادى كشور ، وصول ماليات ، ايجاد امنيت در مرزها ، نظارت عمليات مأموران محلى و حتى حق ضرب سكه‌هاى نقره‌اى و مسى از وظايف و اختيارات استانداران به‌شمار\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nمىآمد . در زمان صلح استانداران فقط شماره ناچيزى نيروى مسلح به‌منظور حفاظت در اختيار داشتند . اما نيروهاى لشكرى فقط در اختيار فرماندهان لشكرى بلندپايه بودند و اينها بدون تابعيت استانداران فقط از شاهنشاه فرمان مىبردند .\r\nاما پس از مرگ داريوش يكم اصول تفكيك وظايف فرماندهان لشكرى و رؤساى كشورى به‌گونهء جدى رعايت نشد . در سدهء پنجم ق . م . و بعد از آن چند ساتراپ زير فرمان فرماندهان نظامى قرار گرفتند . از سوى ديگر چند استاندار هم به انجام وظايف لشكرى در ساتراپ پرداختند و اين روند در سدهء چهارم ق . م . كاملا معمول گرديد .\r\nزمان فعاليت استانداران در ساتراپ نامحدود بود . در داخل بيشتر ساتراپ‌هاى بزرگ « كشورهائى » وجود داشتند كه در امور داخلىشان از خودمختارى برخوردار بودند .\r\nاين چگونگى به‌ويژه در ساتراپهاى دوردست رواج داشت ، در اينجاها مأموران پارسى كمتر در امور داخلى آنها مداخله مىكردند ، و براى اداره امور از كمك و پشتيبانى شاهزاده نشين‌هاى محلى و رهبران قبايل بهره مىبردند .\r\nدر رابطه با اصلاحات نوين ، دستگاه مركزى بزرگى كه در رأس آن دبيرخانه سلطنتى وجود داشت سازمان داده شد . دستگاه ادارى مركزى در پايتخت ادارى دولت هخامنشى يعنى شوش قرار داشت . اما در بابل ، اكباتان ، ممفيس و برخى از شهرهاى ديگر هم دبيرخانهء بزرگ دولتى با پرسنل كافى از دبيران وجود داشت كه به‌كار نوشتن نامه - هاى رسمى مىپرداخت .\r\nاستانداران و فرماندهان بلندپايه لشكرى تماس پيوسته و نزديكى با دستگاه ادارى مركزى دربار داشتند و دائما زير كنترل شاه و بلندپايگان نزديك او از طريق پليس مخفى و غيره بودند . بازرسى عالى و نظارت اعمال مأموران دولت به « هزارپاد » سپرده شد ، معناى تحت اللفظى اين واژه « فرمانده هزار نفر است » اين شخص درعين‌حال فرمانده گارد شاهنشاهى هم بود . دبيرخانه ساتراپ بايستى دقيقا از فرمانهائى كه از دبيرخانه شاه در شوش صادر مىشد ، نسخه‌بردارى كند و دستور اجراى آنها را بدهد . زير دست استاندار مأموران و دبيران بىشمارى ، ازجمله ، رئيس دبيرخانه ، رئيس خزانه كه ماليات دولتى را گرد مىآورد ، جارچيان كه احكام را ابلاغ مىكردند ، حسابداران ، قضات يا مأموران پيگرد بزهكاران ، دبيران و غيره ، انجام وظيفه مىكردند .\r\nاز زمان كورش دوم به‌بعد دبيرانى كه در منطقهء باخترى دولت هخامنشى بودند ، نامه‌ها را با خط و زبان آرامى مىنوشتند ، بسيارى از مردم قبايل سامى آرامى با اين زبان سخن مىگفتند و اينها از زمانهاى ديرين در مناطق پهناور خاور نزديك زندگى مىكردند .\r\nدبيران آرامى با شيوه « الفبائى » خط مىنوشتند و زبان و خط آنها از مدت‌هاى پيش\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nبه‌عنوان زبان ديپلماسى و تجارتى در خاور نزديك به‌كار مىرفت . پس از انجام اصلاحات ادارى داريوش ، اين زبان در ساتراپ‌هاى خاورى هم رسما به‌كار برده شد و براى ارتباط ميان دبيرخانه‌هاى دولتى سرتاسر امپراطورى پارس از آن بهره‌بردارى گرديد .\r\nعلاوه‌بر اينكه زبان آرامى در سرتاسر قلمرو دولت هخامنشى به‌منظور تنظيم نوشته‌ها و اسناد رسمى به‌كار مىرفت زبانهاى محلى هم تا اندازه‌اى رايج بودند . مثلا در مصر نوشته‌هاى ادارى با دو زبان نوشته مىشدند ، در كنار زبان آرامى كه مورد استفاده همگانى بود ، زبان محلى مصرى را هم مىنوشتند . در خود پايتخت دولت پارس با وجود اينكه زبان آرامى به مقياس گسترده‌اى به‌كار مىرفت ، از زبان ايلامى هم در نوشته‌ها استفاده مىشد ، در نيمه دوم سدهء پنجم اين زبان نتوانست جاى زبان آرامى را بگيرد .\r\nدر دستگاه حكومتى هخامنشيان پارس‌ها موقعيت ويژه‌اى داشتند ، مقام‌هاى بزرگ كشورى و لشكرى چه در سرزمين پارس و يا كشورهاى تابع ديگر ، در انحصار آنها بود .\r\nپس از اصلاحات داريوش پارسها به‌عنوان مأموران قضائى در دستگاههاى دولتى استانها يا كشورهاى غير پارسى نفوذ كردند . اما در كنار اينها بسيارى از مردم وابسته به مليت - هاى ديگر در دستگاههاى دولتى هخامنشيان خدمت مىكردند . در بابل ، مصر ، آسياى صغير و بسيارى از « استانهاى » ديگر ، قضات ، رؤساى زرادخانه‌هاى شاهنشاهى ، رؤساى ساختمانى سلطنتى ، معمولا بابليها ، مصريها ، يهوديان ، آراميها ، ايلاميها ، يونانيان ، و غيره بودند چون اينها در رشته‌هاى مربوطه طى قرن‌ها تجربه داشتند . معمولا كارهاى مالى و اقتصادى دولت را ايلاميها زير نظر پارسىها انجام مىدادند .\r\nدر دورهء سلطنت داريوش يكم كارهاى ثمربخشى در زمينهء تنظيم قوانين مربوط به ملت‌هاى مغلوب انجام گرفت .\r\nبنا به فرمان داريوش ساتراپ مصر موظف شد كارشناسانى به‌منظور تنظيم قوانين حقوقى مصر به شوش بفرستد ، اينها مجموعهء قوانينى را بر مبناى قوانين مصر پيش از تسلط پارسها تنظيم كردند . اين قانون‌نويسى به سال 495 ق . م . انجام گرفت و به زبان آرامى و مصرى ثبت گرديد . بنابر مداركى كه به‌دست آمده قوانين حقوقى مصر ، در زمان هخامنشيان تغيير زيادى نه‌كرد . قضات شاه از حاكمان محلى و استاندارانى كه شاه بر مىگزيد پيروى مىكردند .\r\nقوانين حقوقى بابليها در زمان هخامنشيان مبناى قوانين حقوقى خاور نزديك گرديد .\r\nحقوق خصوصى بابليها تغييرات اساسىاى نه‌كرد ، اگرچه بسيارى از ادارات رسمى زير نفوذ ايرانيها قرار گرفتند . در زمان سلطنت داريوش يكم دگرگونى راه‌حل‌هاى مسائل\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاقتصادى و دولتى باعث يكرشته تغييرات در زمينهء حقوق خصوصى گرديد . علاوه‌براين اجراى قوانين در كشورهاى گوناگون ، هم‌آهنگ با سياست شاه ، بايستى يك‌نواخت مىشد ، بنابراين ايجاب مىكرد تا قوانين تازه‌اى تنظيم گردد كه درعين‌حال با ارادهء خداى بزرگ يعنى اهورا مزدا سازگار باشد .\r\nدر زمان داريوش يكم ضمن قانون‌گذارى ، يك رشته تغييرات اساسى در نظام مالكيت پديد آمد كه نتيجهء آن اصلاحات تازه‌اى در زندگى مردم پديد آورد . قسمتى از آن مربوط به تصاحب بهترين زمين‌هاى بارور ساكنان كشورهاى مغلوب به سود شاه و خانوادهء سلطنتى بود . هخامنشيان اين زمين‌ها را به املاك پهناور تقسيم و به‌گونه موروثى ، با اختيارات تام به اعضاى خاندان سلطنتى ، اشراف پارسى و بلندپايگان واگذار كردند . مالكان اين املاك از پرداخت ماليات به دولت معاف بودند .\r\nمدارك به‌دست آمده گواهى مىدهند كه زمين‌هاى پهناور ، و حتى خانه‌ها و اموال غير منقول بسيارى در مصر ، سوريه ، بابل ، آسياى صغير و كشورهاى ديگر از آن اشراف پارسى بوده‌اند .\r\nپارسها آن اندازه از بابليها اطمينان داشتند كه مثلا يك تن پارسى به نام باگاميرى پسر ميترادات ، به سال 429 ق . م . كشت‌زار غله‌اش را كه نزديك مينپور بود به يك بنگاه بازرگانى بابلى به نام موراتس به مدت 60 سال اجاره داد .\r\nاز سوى شاه ( ولينعمت ) املاك بسيار پهناورى ( گاهگاهى حتى يك استان كامل ) با حق وراثت و معافيت مالياتى به كسانى كه خدماتى بزرگ انجام داده بودند ، واگذار مىشد . اينان حتى حق قضاوت نسبت به ساكنان اين املاك را داشتند . مثلا يك استان كامل به نوادگان يكى از توطئه‌گران عليه گوماتا در كاپادوكى و استان ديگرى به يكى از اشراف پارس به نام گيدارنا در ارمنستان واگذار گرديد . در ميان اين گونه خدمتگذاران شاه اشخاص غير پارسى ازجمله تميستكل آتنى بودند كه چند شهر را به‌عنوان پاداش از شاه دريافت كردند .\r\nصاحبان اين املاك پهناور ، نيروى انتظامى شخصى و دستگاه قضائى و ادارى با پرسنل كامل ، رئيس خزانه ، دبير ، محاسب و غيره در اختيار داشتند . اين بلندپايگان معمولا در شهرهاى بزرگ مانند بابل ، شوش و غيره زندگى مىكردند و حقوق كارمندان را از درآمد املاك تابع‌شان تأمين مىكردند .\r\nقسمتى از اين زمينها مستقيما به خود شاه تعلق داشتند و نسبت به زمان شاهان پيشين هخامنشى هم‌اكنون وسعت املاك شاه بارها بيشتر بود ؛ اين املاك را معمولا به اجاره مىدادند ، شاه قنات‌هاى بزرگ كشاورزى هم در اختيار داشت . در حوالى نيپور\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاين قنات‌ها به اجارهء تجارتخانهء موراش داده شد ، اين بنگاه هم به نوبه خود قنات‌ها را از دست دوم به اجاره كشاورزان كوچك اشتراكى مىداد .\r\nپادشاهان پارس همچنين مالك قنات اكس در آسياى ميانه ، جنگلهاى سوريه ، درآمد صيد ماهى ، سنگ معدن ، باغها ، كاخها در مناطق مختلف قلمرو حكومت خود بودند .\r\nدربارهء ارزيابى ميزان ثروت شاه كافى است گفته شود كه در پرسپوليس روزانه 15 هزار تن به هزينه شاه خوراك مىخوردند .\r\nاز سوى ديگر در زمان هخامنشيان سيستم ويژه‌اى براى بهره‌كشى از زمين به‌كار مىرفت ، شاه قسمتى از سربازانش را در زمينهائيكه مالكان جزء آن داراى سهامى اشتراكى بودند مستقر مىكرد . يكانهاى كاملى از اين سربازان گويا به نام حفظ نظم و سامان ، در اين املاك پادگان بودند ، مالكان جزء اين سرزمين‌ها بايستى مقدارى ماليات جنسى يا نقدى بابت استقرار اين سربازان به دولت مىپرداختند . اين پرداخت به نام ماليات تير و كمان ، اسب ، ارابه و غيره شهرت داشت ، و گوياى آن بود كه اين سربازان به‌جاى آنها وظايف نظامى را در ملكشان انجام مىدهند .\r\nدر املاك بلندپايگان پارسى در آسياى صغير ، بابل و مصر به مقدار زيادى از كار بردگان بهره‌كشى مىشد . در پيشرفته‌ترين استانهاى قلمرو دولت‌هاى هخامنشى ، بردگان در رديف دامها به‌شمار مىآمدند . و به‌عنوان اموال منقول پربها آنها را مورد خريد و فروش قرار مىدادند ، به‌عنوان ارث و پاداش و غيره به ديگران واگذار مىكردند . شمارهء بىشمارى از اين بردگان به شكل‌هاى گوناگون به كارهاى خانگى ، كارهاى كشاورزى ، كار در معادن سنگ شاه و به كارهاى ساختمانى سرگرم بودند . در ميان اين بردگان شمارهء زيادى كارشناس صنعتى وجود داشتند ( بافنده ، كفاش ، معمار و غيره ) .\r\nضمن مقايسه با استانهاى باخترى قلمرو هخامنشى ، موضوع بردگى در خود پارس ويژگيهائى ديگر داشت ، هنگام تشكيل حكومتهاى پارسى ، جامعه‌هاى پارس فقط بر پايهء نظام بردگى پدرسالارى به‌سر مىبردند ، و بهره‌كشى از نيروى كار بردگان اهميت اقتصادى چندانى نداشت . روابط سران خانواده‌هاى پدرسالار در ايران با زيردستان به‌راستى چيزى كمتر از روابط برده‌دار با برده نبود . در اين‌باره يكى از اصطلاحات پارسى يعنى واژه گاردا كه نشانهء وجود نظام بردگى در ميان پارسها است جلب توجه مىكند ، چون مفهوم اين واژه « مستخدم و دست‌آموز » يعنى برده مىباشد . اين اصطلاح در اسناد آرامى و بابلى به شكل گاردا و در اسناد مالى ايلامى كه از پرسپوليس به‌دست آمده كورتاش نام برده شده است .\r\nضمن متن‌هاى ايلامى كه از پرسپوليس به‌دست آمده و در سالهاى 509 - 494 ق . م .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nتدوين گرديده ، در قسمتى تحويل پرداخت‌هاى جنسى مانند غله ، آرد ، بره ، شراب و آب جو نام برده شده است اما در قسمت ديگر اين اسناد ( 492 - 458 ق . م . ) پرداخت‌هائى مانند پول نقره ، خواربار به كارگران املاك و مؤسسات شاه يعنى كورتاش‌ها ذكر گرديده است .\r\nدر ميان اين كارگران مردان ، زنان ، نوجوانان از هر دو جنس وجود داشته‌اند . اين نشانهء آنست كه قسمتى از كورتاش‌ها با خانواده‌هايشان زندگى مىكردند .\r\nدر بيشتر موارد كورتاش‌ها در دسته‌هاى چند صد نفرى كار مىكردند ، اما در برخى اسناد شماره بعضى از اين دسته‌ها را بيشتر از هزار تن دانسته‌اند . اين دسته‌ها به قسمتهاى كوچكترى تقسيم مىشدند و در رأس آنها سركارگرانى ده‌تائى و صدتائى قرار داشتند .\r\nكورتاش در سرتاسر سال روى ملك يا مؤسسه شاه كار مىكرد ؛ هر كارگر پس از يك ماه كارمزد ماهانه مىگرفت . بيشتر كورتاش‌ها به كارهاى ساختمانى پرسپوليس سرگرم بودند . در ميان اينها كارگرانى با تخصص كامل وجود داشتند ( سنگ‌تراش ، نجار ، مجسمه ساز ، آهنگر ، اداره كننده كارگاه شيشه‌گرى ، خاتم‌كار ، جواهرساز ، شراب‌ساز و غيره ) و حتى اينها به‌كار شبانى هم وادار مىشدند .\r\nدر كارهاى ساختمانى پرسپوليس دائما سه هزار تن سرگرم كار بودند و ساختمان اين بارگاه سلطنتى 50 سال طول كشيد . دربارهء ميزان كارى كه براى اين بنا به‌كار رفته بايد يادآورى كرد كه براى آماده كردن پى اين ساختمان 124 هزار متر مربع از زمين‌هاى صخره‌اى ناهموار بگونه‌اى كه از لحاظ معمارى قابل استفاده شوند ، صاف گرديد .\r\nبسيارى از كورتاش‌ها در خارج از پرسپوليس كار مىكردند ، اينها به‌طور كلى چوپانان گله‌هاى گوسفند ، شراب‌سازان و آب‌جوسازان بودند .\r\nحقوق و جيرهء كورتاش‌ها متناسب با نوع تخصص ، ارزش كار ، ميزان انجام كار ، جنس و سن آنها بود . از اسناد بسيار قديمىايكه به‌دست آمده ، مواجب جنسى مردان ماهيانه سه « بار » ( تقريبا 30 ليتر ) غله يا آرد ، زنان 2 بار ، نوجوانان دو جنس از نيم تا يك و نيم بار ، ثبت شده است ؛ علاوه‌براين به آنها شراب يا آب جو هم مىدادند ؛ شماره كمى از كورتاش‌ها ، به‌ويژه سركارگران گوشت هم دريافت مىكردند .\r\nقسمتى از كورتاش‌ها ، از ساكنان كشورهاى بيگانه بودند كه هخامنشيان آنها را به بردگى گرفته و با زور به پارس كوچانده بودند .\r\nكورتاش‌هاى بيگانه - مصريها ، بابليها ، يونانيها ، تراكيه‌ايها و غيره - كه از آنها نامبرده شده شامل كارشناسانى به شرح زير بودند : 55 سنگتراش « كه از مصر وارد شدند » .\r\n« 313 كورتاش سوريه‌اى » و غيره .\r\nسرپرستى كورتاش‌ها در بيشتر موارد به‌عهدهء پارس‌ها يا ايرانيان ديگر بود ، اما تا\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nكنون اسنادى به‌دست نيامده كه گوياى كار كردن پارسيان در رديف كورتاش‌ها باشد .\r\nاز كتيبه‌اى كه دربارهء ساختمان كاخ داريوش از شوش به‌دست آمده چنين برمىآيد كه ظاهرا پارسها در كار ساختمان اين كاخ دخالت نداشته‌اند : بابليها به كارهاى روى زمين از قبيل ساختن خشت و آجر و حك كردن نقش‌هاى برجسته ، سوريه‌ايها و يونانيان به رساندن چوب جنگلى از كوه‌هاى لبنان ، ماديها و يونانيان به كار سنگ‌تراشى ، مصريها و ماديها به طلاكارى در كارگاهها و غيره مىپرداختند . در پرسپوليس هم اين گونه كارها را كارگران بيگانه انجام مىدادند .\r\nهخامنشيان ساكنان استانها يا شهرها و حتى يك قبيلهء كامل را ، هنگامى كه عليه حكام پارسى شورش مىكردند ، به بردگى مىگرفتند . قسمت عمدهء اين بردگانرا براى كار به املاك شاه يا بلندپايگان پارسى مىفرستادند ، بقيه را در زمينى وادار به سكونت مىكردند .\r\nگروه آخرى را در اختيار مالكان خصوصى مىگذاشتند كه بابت آنها بايستى به شاه ماليات مىپرداختند . در يكى از نامه‌هاى ساتراپ مصر به نام آرشامى خطاب به پيشكار املاكش آشكارا شيوهء به‌دست آوردن برده را روشن مىكند . در اين نامه گفته مىشود كه هنگام سركوبى شورشى در مصر ، پيشكار سابقش شمارهء بيشمارى « گاردا » شامل صنعتكار و اموال ديگر به‌دست آورد و تمام اين غنائم را به اموال خصوصى آرشامى اضافه كرد . هم‌اكنون هنگام شورش جديد در مصر سفلى ، پيشكار بايد دربارهء تهيه گاردا و اموال ديگر براى اربابش دلسوزى كند و حتى اين غنائم را از جاى ديگر به‌دست آورد . بنابراين پيشكار اموال آرشامى بايستى تعدادى گارداى صنعتكار را تهيه مىكرد روى تن آنها داغ مهر آرشامى را مىزد و اين گارداها را به مايملك او مىافزود ، همانگونه كه مباشر پيشين كرده بود . از مضمون اين نامه چنين برمىآيد كه گاردا همان برده بوده چون روى بدن او داغ مهر صاحبش را مىزدند .\r\nاين گونه در پى جهانگشائى هخامنشيان در پارس جهش تندى از نظام بردگى - پدرسالارى اوليه ، به بهره‌كشى از كار سودمند بردگان بيگانه ، در زمينهء ساختمان ، كشاورزى و صنعت ، انجام گرفت .\r\nدر زمان كورش و كامبيز سيستم دقيق و منظم مالياتى بر مبناى امكانات اقتصادى كشورهاى تابعهء دولت هخامنشى ، وجود نداشت . مردم كشورهاى مغلوب پيشكش‌ها يا خراجهائى را كه بيشترشان جنسى بودند براى شاه مىآوردند . به سال 518 ق . م . داريوش اول سيستم نوينى براى ماليات برقرار كرد . همهء ساتراپ‌ها ناگزير بودند ماليات‌هاى ثبت شده و محوله به استان خود را نقدا بپردازند ، اين ماليات متناسب با بارورى زمين‌ها و حاصلخيزى ملك تعيين شده بود .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nپارسها به‌عنوان يك ملت غالب از پرداخت ماليات نقدى معاف بودند ، اما ظاهرا ماليات جنسى به دولت تحويل مىدادند . ملت‌هاى غير پارسى ازجمله ساكنان مناطق خود مختار ( مثلا فنيقىها و غيره ) ساليانه رويهمرفته با دشوارى در حدود 7740 تالانت بابلى نقره مىپرداختند . قسمت عمدهء اين مبلغ به‌وسيله مردمى كه از لحاظ اقتصادى پيشرفته‌تر بودند ، پرداخت مىشد : آسياى صغير ، بابل ، سوريه ، فنيقيه و مصر .\r\nروش پيشكش هم در كنار ماليات نقدى اجرا مىشد ، اما پيشكش دادن يك عمل اخلاقى و داوطلبانه نبود . اندازه پيشكش هم مشخص مىشد و بر خلاف ماليات ، جنسى پرداخت مىگرديد . بيشتر ، آنچه كه از سوى دولت دريافت مىگرديد به شكل ماليات بود .\r\nاما پيشكش‌ها را اغلب مردميكه در مرزهاى امپراطورى از قبيل ( حبشه و عربستان ) زندگى مىكردند براى شاهنشاه مىآوردند . كشورهائيكه در سرزمين‌شان معدن نقره وجود نداشت ، ماليات نقدى را از راه فروش محصولات كشاورزى و تبديل آنها به نقره مىپرداختند اين عمل به پيشرفت روابط كالائى - پولى جامعه كمك مىكرد .\r\nميزان ماليات‌بندى زمان داريوش اول ، با وجود دگرگونى مهمى كه در وضع اقتصادى كشورهاى تابع پارسها پديد آمده بود ، تا پايان حكومت هخامنشيان ثابت ماند .\r\nاضافه بر پرداخت ماليات ، مردم كشورهاى تابع ناگزير بودند هزينه سنگين حقوق استانداران و درباريان و مأمورانى را كه در ساتراپ خدمت مىكردند ، به‌پردازند . به‌طور كلى ماليات‌دهندگان كه به پرداخت ماليات نقدى توانا نبودند ناگزير قسمتى از اموال غير منقول يا اعضاى خانواده خود را پيش مأموران وصول يا عوامل آنها گرو مىگذاشتند و مأموران به ازاء آن ، پول نقد به خزانه دولت تحويل مىدادند . اسناديكه از بابل به دست آمده گوياى آنست كه بسيارى از ساكنان اين ساتراپ‌ها ، مزارع و باغهاى خود را به منظور به‌دست آوردن پول نقره و پرداخت ماليات به خزانه شاهنشاه به گرو گذاشته‌اند .\r\nبيشتر اوقات اينان در وضعيتى نبودند كه بتوانند املاكشان را از گرو درآورند و اين - گونه رفته‌رفته بىزمين مىماندند و ناچار به‌عنوان كارگر روزمزد كار مىكردند و گاه اتفاق مىافتاد كه به ازاى وامهاى خود كودكانشانرا به نام برده به وامخواهان مىفروختند .\r\nبه‌موجب اسناديكه از منابع مصرى به‌دست آمده ، در زمان تسلط پارسيان ماليات ساكنان آن اندازه سنگين بود كه زمين‌داران كوچك ناگزير به شهرها مىگريختند ، اما مأموران آنها را دستگير مىكردند و با زور به جايگاه خودشان برمىگرداندند .\r\nدر امپراطورى هخامنشيان شكل ضرب سكه به قرار زير بود : 1 . سكهء شاهى 2 . سكه - هائيكه در ساتراپ‌ها ضرب مىشد ، 3 . سكه‌هائيكه در استانها ضرب مىشد و تصوير شاه روى آن بود ، 4 . سكه‌هاى محلىايكه در كشورهاى مغلوب ضرب مىشد و رواج داشت .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nپس از سال 517 ق . م . داريوش يكم در سرتاسر امپراطورى هخامنشى واحد پولى ثابتى را رايج كرد . اين واحد پولى بر مبناى سيستم پولى هخامنشيان برگزيده شد و شامل قطعه‌اى طلاى مسكوك به وزن 4 / 8 گرم بود ، ضرب پول طلا فقط به ضرابخانه سلطنتى اختصاص داشت . عيار اين طلا 3 % بود ، و اين معيار طى چندين سده پايهء رواج پولهاى طلا در بازرگانى جهان به‌شمار مىرفت .\r\nرايج‌ترين وسيلهء مبادله سكهء نقره‌اى به وزن 6 / 5 گرم و معادل 20 / 1 پول طلا بود ، اين سكه بيشتر در ساتراپ‌هاى آسياى صغير ضرب مىشد . روى سكه‌هاى طلا و نقره تصوير ، شاهنشاه پارس نقش شده بود . مقدارى پول نقره و مسى كشورهاى تابعهء پارس در محل و شهرهاى يونانى آسياى صغير ضرب مىشد و براى پرداخت به مزدوران ، هنگام لشكر كشىها و حتى در شهرهاى خودمختار تابع شاه ، مصرف مىگرديد . گاهگاهى در شهرهاى فنيقى هم پولهاى محلى و شاهى را سكه مىزدند .\r\nاستفاده از پول مسكوك معمولا در كشورهائيكه از كناره‌هاى درياى مديترانه دور بودند ، رواج چندانى نداشت . اگرچه در سدهء پنجم ق . م . بازرگانان چند ملت ( مثلا فنيقىها ) ، به ميزان زيادى در كشورهاى خودشان و كشورهاى بيگانه براى مبادله بازرگانى پول مسكوك به‌كار مىبردند ، در بابل ضمن مبادله ، به‌جاى پول مسكوك تكه‌هاى نقره را به شكل شمش يا ميله يا مفتول و غيره خرج مىكردند . شمش‌ها داراى عيار متفاوتى بودند ( معمولا 8 / 1 ) و روى آنها مهرى مىزدند كه گوياى عيارشان بود و هنگام مبادله آنها را وزن مىكردند . همان زمان كه مسكوك به بابل وارد شد و به‌كار رفت اين فلزات را هم در كنار آن ضمن آنكه وزن مىكردند به جاى مسكوك به‌كار مىبردند . در ميان اينها طلا فقط به‌عنوان كالا ، نه به‌جاى وسيله مبادله پولى ، معامله مىشد . به‌عبارت ديگر پول مسكوك در زمان هخامنشيان در بابل رواج چندانى نداشت و فقط از آنها براى بازرگانى با شهرهاى يونانى استفاده مىكردند . آنزمان در مصر هم تقريبا چنين وضعى حكمفرما بود ، آنجا هم براى معامله و مبادله از روش وزن كردن فلز استفاده مىكردند .\r\nحتى در خود پارس كارگران مصرى املاك شاهى نقره غيرمسكوك به‌جاى مزد مىگرفتند .\r\nسيكل و كارشا كه در اسناد پارسى ياد شده ، واحد وزن بودند و حتى روى اين فلزات مهر پولى نخورده بود . پارسها پول مسكوك را به‌منظور مبادله در كشورهاى باخترى امپراطورى و يا براى پرداخت مزد به مزدوران وابسته به دولت شاهنشاهى ، به‌كار مىبردند .\r\nدر كشورهائيكه مبادلات به‌وسيله نقرهء غير مسكوك انجام مىگرفت ، ظاهرا برخى از شخصيت‌ها حق آن را داشتند تا شمش نقره بسازند و آن را با شكل معينى عرضه كنند .\r\nمعبدها و كاخ‌ها در بابل ، مصر و كشورهاى ديگر روش‌هاى مشخصى را به‌منظور پرداخت\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nمقدار زياد ماليات‌ها و پيشكشىها به دولت مركزى ارائه مىدادند و اين روشها مورد تائيد مقامهاى ادارى هخامنشيان قرار مىگرفت . معمولا پرداخت ماليات به‌وسيلهء نقره - هائى انجام مىشد كه داراى كيفيت چندان خوبى نبودند . براى رفع اين نقيصه ، نقره‌ها به كارگاههاى معابد و دولت فرستاده مىشدند ، دوباره ذوب و تصفيه مىگرديدند ، از لحاظ كيفيت داراى عيار استاندارد مىشدند و سپس به خزانه تحويل مىگرديدند .\r\nنسبت بهاى طلا و نقره با وزن مساوى در دولت هخامنشى ، يك به 3 / 1 13 بود .\r\nفلزهاى گرانبهائى كه متعلق به خزانهء دولت بودند فقط به صلاحديد شاهنشاه سكه مىخوردند و تبديل به مسكوك مىشدند ، بيشتر اين فلزات سكه نخورده به صورت شمش در خزانه انبار مىشدند . مثلا زمانيكه اسكندر مقدونى هخامنشيان را شكست داد و شوش را گرفت ، در خزانه شاهى 40 هزار تالانت ( يك تالانت - 30 كيلوگرم ) شمش و فقط نه هزار تالانت مسكوك به‌دست آمد . مقدار طلا و نقره‌اى كه در خزانه‌هاى دولت هخامنشى در شوش ، پرسپوليس ، بابل و شهرهاى ديگر ، هنگام پايان حكومت پارسها ، به‌دست آمد ، رويهم‌رفته بيشتر از 630 ، 235 تالانت بود .\r\nبنابراين ، پولهائيكه به‌عنوان ماليات دولتى طى ده‌ها سال در خزانهء شاهان اندوخته شده بود ، از گردش خارج شد ، فقط مبلغ ناچيزى از اين پولها ، به‌عنوان هزينه حقوق مزدوران و نگاهدارى كاخها و دستگاه ادارى به مردم برگردانده مىشد . به‌همين انگيزه پول مسكوك و حتى شمش‌هاى فلزات قيمتى براى انجام مبادله و بازرگانى - به اندازهء كافى جريان نداشت ، اين چگونگى زيان قابل توجهى به پيشرفت روابط بازرگانى - پولى وارد آورد و بنابراين ناگزير قسمتى از معاملات در سطح مبادله كالائى انجام مىگرفت .\r\nدر قلمرو هخامنشيان راههاى كاروان‌رو مهمى كه استانها و شهرهاى دورافتاده را به‌هم وصل مىكردند كشيده شدند ، طول اين راهها از صدها كيلومتر تجاوز مىكرد .\r\nيكى از اين راه‌ها از ليدى آغاز و پس از گذشتن از آسياى صغير تا بابل ادامه داشت .\r\nراه ديگرى از بابل به شوش و سپس به پرسپوليس و پاسارگاد منتهى مىشد . راه كاروان روى كه از بابل ، اكباتان به باختر تا مرزهاى هندوستان كشيده مىشد داراى اهميت فراوان بود . منطقه درياى اژه از راه قفقاز و خليج ايسن تا سينوب به آسياى صغير منتهى مىشد .\r\nپس از سال 518 ق . م . داريوش يكم فرمان داد كه كانال نيل - سوئز را نوسازى كنند ، اين كانال تا پايان اشغال مصر به‌وسيله پارسىها قابل بهره‌بردارى بود ، اما بعدها از كار افتاد و كشتىرانى در آن غيرممكن گرديد . اين كانال ، مصر را از راه درياى سرخ به پارس وصل مىكرد . اين گونه در هندوستان هم راههائى كشيده شدند .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nشرايط طبيعى گوناگون قلمرو هخامنشيان ، عامل مؤثرى در پيشرفت روابط بازرگانى منطقه به‌شمار مىرفت . بابليها سخت به كار بازرگانى با مصر ، سوريه ، ايلام و آسياى صغير سرگرم شدند ، بازرگانان بابل از اين كشورها آهن ، مس ، قلع ، چوب ساختمانى ، سنگ‌هاى نيمه گرانبها ، كوارتز براى شستن و سفيد كردن پشم و لباس و براى توليد شيشه و منظورهاى ديگر مىخريدند . مصر به شهرهاى يونانى غله و كتان مىفروخت و از آنها شراب و روغن زيتون مىخريد . علاوه‌براين مصر طلا و عاج ، لبنان و عمان چوب‌هاى صنعتى و مرمر و سنگ سياه توليد مىكردند . از آناطولى - نقره ، از قبرس - مس ، و از مناطق علياى دجله - مس و سنگ آهك به‌دست مىآمد . از هندوستان - طلا ، عاج و چوبهاى معطر ، از دراوى - طلا ، از سغديان - لاجورد ، از خوارزم - فيروزه صادر مىشد . از باختر كه جزو قلمرو هخامنشيان بود طلاى سيبرى صادر مىشد . از مناطق قاره‌اى يونان يعنى كشور - هاى خاورى آن فرآورده‌هاى سفالى صادر مىگرديد تهيه‌كننده گندم علاوه‌بر مصر ، بابل هم بود .\r\nموجوديت دولت‌هاى هخامنشى تا اندازهء زيادى به كميت و كيفيت ارتش آندولت بستگى داشت . كليهء نيروهاى مسلح به واحدهاى بزرگ جنگى تقسيم مىشدند كه شماره اين واحدها متغير بودند ( مثلا در زمان كزرسس 7 واحد و در زمان آرتاكزرسس دوم 4 واحد بودند ) . هستهء اين ارتش پارس‌ها و مادها بودند جوانان و مردان بالغ پارسى بيشترشان به كار لشكرى سرگرم مىشدند . اينان گويا خدمت لشكرى را از 20 سالگى آغاز مىكردند . ضمن جنگ‌هاى هخامنشيان ، ايرانيان ساكن مناطق شرقى هم نقش مهمى را در نبرد ايفا مىكردند . عشاير سكزى تا اندازه‌اى نيروى مهمى براى هخامنشيان به‌شمار مىآمدند چون اينان طبعا به زندگى جنگى خو گرفته و سواران كماندار آزموده‌اى بودند .\r\nپست‌هاى مهم در پادگانها و پايگاههاى استراتژيك و دژها و غيره معمولا به‌دست پارسيان بود .\r\nارتش شامل سوار و پياده بود . فرماندهان سواران معمولا اشراف و فرماندهان پيادگان ، مالكان بودند . همكارى سواران و كمانداران باعث پيروزى بيشتر از نبردهاى پارسها بود . در آغاز سده پنجم ق . م . پياده‌نظام پارس را رفته‌رفته مزدوران يونانى تشكيل مىدادند ، اينها كه از لحاظ تكنيك نبرد آزموده‌تر بودند نقش مهمى را در جنگها ايفا مىكردند .\r\nاستخوان‌بندى ارتش را ده هزار تن جنگجوى « جاويدان » تشكيل مىداد . هزار تن از اينها كه نيزه‌دار بودند ، به خانواده‌هاى اشراف پارسى وابستگى داشتند و نگهبان جان شاه به‌شمار مىآمدند . بقيه يكانهاى « جاويدان » از نمايندگان عشاير گوناگون ايرانى\r\n\r\n","description":"","footnote":"","page_name":" 93 ","page_number":93},
  {"content":"\r\n . \r\n","description":"","footnote":"","page_name":" 94 ","page_number":94},
  {"content":"\r\n\r\nو حتى ايلاميها بودند .\r\nقسمتى از ارتش براى پيش‌گيرى از شورش مردم مغلوب ، در كشورهاى زير اشغال به‌عنوان پادگان جاى مىگزيد . سربازان اين پادگانها از مليت‌هاى گوناگون بودند ، اما در ميانشان از ساكنان آن منطقه وجود نداشت . در مرزهاى حكومت هخامنشى پادگان هائى برقرار گرديد و حتى به افراد اين پادگانها زمين‌هائى را واگذار كردند . از اين گونه پادگانها و كلنى نظامى جزيرهء الفانتين در نيل جالب است . در اين پادگان ، پارسها ، مادها ، يونانيان ، خوارزمىها و غيره سكونت داشتند . اما در قسمت عمدهء اين پادگان مردمى زندگى مىكردند كه از پيش خادمان فراعنه مصر به‌شمار مىآمدند .\r\nساكنان نظامى الفانتين با خانواده‌هايشان در آنجا سكونت داشتند . پادگان به يكان - هاى جزء صد نفرى تقسيم مىشد ، هريك از اين واحدها به نام فرماندهانشان ناميده مىشدند .\r\nمعمولا فرماندهان اين يكانها پارسى يا بابلى بودند . جايگاه فرمانده اين پادگان در سوئن ( آسوان امروزى ) بود . در اين ناحيه حتى مأموران كشورى و اداره‌هاى قضائى بخش جنوبى مصر فعاليت داشتند . سربازان مأمور پادگان معمولا هر ماه جيره جنسى ( غله ، گوشت و غيره ) دريافت مىكردند . هر سربازى كه بازنشسته مىشد از راه كشت و زرع در تكه زمينى كه به او واگذار شده بود ، گذران مىكرد او از پرداخت ماليات معاف بود ، و بيشتر به كارهاى بازرگانى و صنعتى هم مىپرداخت . در آغاز ، واگذارى اين زمين‌ها به سربازان انتزاع‌ناپذير بود و بنابراين به مرور زمان اين زمين‌ها از راه فروش يا واگذارى از دست سربازان خارج شد و غالبا مالك اين زمين‌ها زنان شدند .\r\nمانند الفانتين در فيواخ ، باختر گرموپول و ممفيس هم اين گونه كلنى نظامىاى وجود داشت . بنابراين پادگانها ، پايگاههاى استوارى ، هنگام خيزش مردم مغلوب ، براى وفاداران دولت هخامنشى به‌شمار مىرفتند . هنگام اردوكشىهاى جنگى بزرگ ( مثلا جنگ گزرسس با يونانيها ) كليه مردم تابع حكومت هخامنشى اجبارا شمارهء مشخصى از جوانان خود را براى سربازى به دولت مىشناساندند .\r\nدر زمان داريوش يكم پارسها چيرگى خود را در درياها هم پابرجا كردند . نبردهاى دريائى هخامنشيان با كمك ناوگان مصرى ، كشتىهاى فنيقى و قبرسى و ساكنان جزاير درياى اژه و نواحى دريائى ديگر انجام مىگرفت . پارسها هم به‌عنوان ناوى در نيروى دريائى خدمت مىكردند .\r\n\r\nجنگ‌هاى ايران و يونان\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nدر سده ششم ق . م . نقش پيشرو را در پيشرفت روابط فرهنگى و اقتصادى مناطق يونان ، نه مردم شبه‌جزيره بالكان بلكه يونانيهاى ساكن كناره‌هاى ايونى كه جزو مستعمرات دولت هخامنشى در آسياى صغير بودند ، ايفا مىكردند . اين مستعمرات زمين‌هائى حاصلخيز و صنايعى پيشرفته داشتند ، بيگمان اين سرزمين‌ها بازار دادوستد مناسبى در قلمرو پهناور هخامنشيان به‌شمار مىآمدند . شاهان پارس پس از تصرف آسياى صغير از عناصر مستبد آن منطقه پشتيبانى كردند و كوشش داشتند رهبرى دموكراتيك حكومت‌هاى خودمختار آن نواحى را از ميان ببرند .\r\nدر سال 500 ق . م . در ميلت خيزشى عليه حكومت پارسيان آغاز گرديد . بسيارى از يونانيان شهرهاى آسياى صغير به اين قيام پيوستند و در همه‌جا حكمرانان مستبد را سرنگون كردند . رهبر قيام به نام اريستاگو به سال 499 ق . م . از دولت‌هاى قاره‌اى يونان كمك خواست . اما اسپارتىها كمك به او را تقريبا رد كردند و با تأخير نيروى ناچيزى برايش فرستادند ، فقط آنتىها و ارتريتز ( از جزيره وبئى ؟ ؟ ؟ ) ، تعداد قابل‌ملاحظه‌اى كشتى براى كمك به قيام‌كنندگان گسيل داشتند . خيزندگان به سوى مركز ساتراپ ليدى يعنى سارد تاختند ، شهر را تصرف كردند و سوزاندند . استاندار به نام آرتافن با پادگانش به اكروپل پناه برد و يونانيان نتوانستند اين محل را تصرف كنند . پارسها در تابستان 498 ق . م . لشكريانى جمع‌وجور كردند و يونانيان را در نزديك افس شكست دادند . پس از اين رويداد آتنىها و ارريتزها از آنجا گريختند و يونانيان ساكن آسياى صغير را به حال خود رها كردند . در بهار 494 ق . م . پارسها از راه دريا و خشكى ميلت را كه تكيه‌گاه مهم شورشيان بود محاصره كردند . شهر به تصرف آنها درآمد و به‌دست پارسها به‌كلى ويران گرديد ، ساكنان اين شهر را به بردگى بردند . به سال 493 ق . م . در همه‌جا قيام سركوب شد . كناره‌هاى ايونى از يونانيان تخليه گرديد ، اينها به كناره‌هاى شبه‌جزيره بالكان به‌ويژه آتن و اسپارت رو آوردند .\r\nداريوش پس از سركوبى قيام در ميلت ، در صدد برآمد طرحى تهيه كند تا به خاك اصلى يونان لشكر به‌كشد ، او مىپنداشت تا ما دامى كه يونانيان ساكن شبه جزيره بالكان داراى استقلال باشند ، چيرگى پارسها بر كناره‌هاى آسياى صغير ناپايدار خواهد ماند . در اين هنگام سرزمين يونان شامل شهرهاى خودمختار بسيارى با رژيم‌هاى سياسى جورواجور بود كه سرانشان پيوسته با يكديگر در حال ستيز بودند . به‌نظر مىرسيد كه استيلاى پارسيان ، با داشتن نيروى مسلح عظيم و بهترين ناوگان جنگى ، بر اين شهرها دشوارى چندانى نخواهد داشت .\r\nبه سال 492 ق . م . لشكريان پارس تعرض را آغاز و به مقدونيه و تراس وارد\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nشدند ( تقريبا دو دهه قبل آنجاها را تصرف كرده بودند ) . اما نزديك دماغه آفن در شبه جزيره خالكيد ناوگان پارسى در اثر طوفانى سهمگين درهم شكستند : در حدود 20 هزار تن كشته و 300 ناو نابود گرديد . پارسها ناگزير شدند نيروى زمينى خود را عقب بكشند و به آسياى صغير ببرند در ضمن براى لشكركشى ديگرى آماده شوند .\r\nبه سال 491 ق . م . سفيرانى از پارس به شهرهاى يونان آمدند و از مردم آنجاها « زمين و آب » خواستند . يعنى فرمانبردارى از داريوش را از آنها خواستار شدند . بسيارى از شهرهاى يونان به آنها جواب مساعد دادند ، اما اسپارتيها و آنتىها از فرمانبردارى سرپيچيدند و حتى سفيران پارسى را هم كشتند . پارسها خود را براى تعرض تازه‌اى عليه يونانيان آماده كردند و رسما اعلام داشتند ، كه هدف آنها كيفر آتنىها و ارتريتزهاست كه يونانيان آسياى صغير را در نبرد با پارسها يارى كرده‌اند ، اما هدف واقعى آنها چيزى ديگر بود - داريوش مىپنداشت كه تصرف آتيك و پايتختش آتن همهء يونانيان را وادار به فرمانبردارى خواهد كرد .\r\nآتن در موقعيت دشوارى قرار داشت . استان كناريش به نام بئوتيا آشكارا با آتن دشمنى مىورزيد و از اعلاميهء پارسيان پشتيبانى كرد . در خود آتن پيكارهائى ميان گروه - هاى اريستوكرات و دموكرات در جريان بود . قسمتى از مردم آتن آمادهء كمك به پارسيان شدند و به‌گونهء پنهانى به پيروزى اينان اميدوار بودند . آخرين عنصر مستبد آتن به نام گيپى كه از كشور رانده شده بود ، همراه با ارتش پارسى به يونان بازمىگشت ، در اينجا هم عده‌اى از هواخواهانش انتظارش را داشتند .\r\nدر تابستان 490 ق . م . ناوگان پارسى زير رهبرى داتيسا در كناره‌هاى كيليكى در آسياى صغير متمركز شدند . نيروهاى پياده و سوار هم زير فرمان آرتافن در آنجا گرد آمدند . در آغاز سپتامبر ، لشكريان پارسى كه بيش از 15 هزار تن بودند با كشتى به كناره هاى يونان پياده شدند و در دشت ماراتن كه 40 كيلومترى آتن بود موضع گرفتند . هم‌اكنون موضوع جنگ با پارسيان در شوراى مردم آتن به گفتگو گذارده شد . سردار نامدار آتنى به نام ميلتياد كه از عمليات خائنانهء هواخواهان شاه پارس در آتن هراس داشت ، اصرار ورزيد بيدرنگ نيروئى براى مقابله با پارسيان گسيل شود . پس از گفتگوئى طولانى شوراى مردم آتن پيشنهاد او را پذيرفت و ارتش آتن كه شامل ده هزار تن رزمنده بود ، به دشت ماراتن رهسپار گرديد . آنجا هم نزديك به هزار تن رزمنده از اتحاديهء شهر پلاتئى به اين ارتش پيوستند . اسپارتيها كه وعدهء كمك داده بودند ، در فرستادن نيرو شتاب نكردند ، اينان عقيدهء خرافى كهنى را كه شب بدر نبايد اقدام به لشكركشى كرد ، بهانه آوردند و فعلا از اعزام نيرو طفره رفتند .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nروز 13 سپتامبر ارتش آتن با سرعت به سوى دشمن راه پيمود . لشكريان پارس بسيار دليرانه جنگيدند اما شكست خوردند و پس از تاب آوردن تلفات سنگينى عقب نشستند آنچه از اين افراد باقيمانده بودند به كشتى نشستند و از كناره‌هاى يونان دور شدند .\r\nآتنىها پيروزى درخشانى به‌دست آوردند - در ميدان جنگ 6400 جسد پارسى و فقط 192 جسد آتنى به‌جا ماند . اين نخستين پيروزى يونانيان در برابر لشكريان پارس كه تا كنون شكست‌ناپذير به‌شمار مىآمدند ، بود . انگيزه‌هاى شكست پارسيان چنين بودند : آنها در كشور ناشناسى تن به نبرد دادند . كمانداران پارسى نتوانستند پياده‌نظام سنگين اسلحه يونانيان ( گوپليت‌ها ) را كه زرهء آهنين داشتند از پاى درآورند . در آغاز جنگ تن‌به‌تن كمانداران نتوانستند در نبرد شركت فعال داشته باشند . نبايد اين موضوع را فراموش كرد كه آتنىها به‌خاطر دفاع از زاد بوم خود و براى حفظ رژيم دموكراتشان نبرد مىكردند و اگر شكست مىخوردند ، از زادگاهشان بيرون رانده مىشدند و به‌عنوان برده اسير مىگرديدند . بنابراين يا بايستى كشته مىشدند يا پيروزى به‌دست مىآوردند .\r\nبا وجود اين شكست ، داريوش از لشكركشى تازه عليه يونان چشم نپوشيد و اما به‌منظور آماده شدن براى چنين عملياتى به فرصت نيازمند بود ، و در اين ميان به سال 486 ق . م . شورشى در مصر درگرفت . در نوامبر همانسال داريوش درگذشت و فرصت نيافت براى حمله به يونان نيروهايش را دوباره سازمان دهد .\r\nپس از اختلافات طولانىايكه در درون دودمان هخامنشى درگرفت ، سرانجام خشايار شاه پسر داريوش اول و آتوسا دختر كورش ، به تخت نشست . فرمانروائى ساتراپ مصر به هخامنش برادر ناتنى خشايار شاه واگذار گرديد ، او در ژانويه 474 ق . م . به سركوبى شورش مصر كامياب شد . در همان سال 483 ق . م . شورشى در بابل درگرفت . در اين سال بابليها دوبار قيام كردند ؛ هر دو قيام به‌وسيله مگابيز ( به فارسى با گابوخشا ) سركوب شد ، جد مگابيز يكى از شركت‌كنندگان در توطئه قتل گوماتا بود ، خشايار شاه ، دستگاه شاهى بابل را منحل و معبد بزرگ بابليها را ويران كرد ، مجسمهء خداى بزرگ بابليها يعنى مردوك را به پارس برد و عنوان « پادشاهى بابل » را از روى خود برداشت . هنگام سركوبى اين دو قيام ، شهر بابل به ويرانه‌اى تبديل گرديد و كشور بابل به پايهء يك ساتراپ معمولى پارس تنزل يافت .\r\nپس از اين كارها خشايار شاه براى يك لشكركشى تازه به يونان آماده شد . او فرمان داد تا كانالى در عرض شبه‌جزيرهء خالكيديك نزديك دماغهء آفن حفر كنند تا ناوگان پارسى اين‌بار از هجوم طوفان محفوظ مانند . براى عبور دادن نيروى زمينى به اروپا روى گلسپونت دو پل قايقى ساخته شد . انجام اين كارها سه سال طول كشيد .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nآتنىها به‌خوبى مىدانستند ، با وجود پيروزى ماراتن ، از حملهء كينه‌جويانهء پارسيان در امان نخواهند ماند و بنابراين عملا خود را براى پايدارى آماده كردند ، آنها از درنگ ده ساله بهره بردند و پيش از هرچيز به ساختن ناوگانى نيرومند همت گماشتند . دويست كشتى جنگى با ملوان آماده كردند . پس از نبرد ماراتن در مدت ده سال روابط بيشتر دولتهاى شهرى يونان به دگرگونى گرائيد ، همه براى جنگ با پارسيان آماده و برآن شدند با پيوستگى عليه دشمن مشترك‌شان وارد كارزار شوند .\r\nپس از آمادگى كامل در بهار سال 480 ق . م . خشايار شاه در رأس ارتش عظيمى تعرض به يونان را آغاز كرد . همه ساتراپ‌ها از هند تا مصر براى شركت در اين جنگ نيرو فرستادند هردوت شرح مفصلى درباره چگونگى اين ارتش كه از قبايل گوناگون تشكيل شده بود ، دربارهء لباس رزمندگان مسلح ، دربارهء نام فرماندهان يكانها و غيره نوشته است .\r\nبنابر آنچه كه او نوشته ، ارتش خشايار شاه شامل 5 / 1 ميليون پياده ، 80 هزار اسب‌سوار و 20 هزار شترسوار و همچنين نيروهاى امدادى ديگر ، جمعا 220 / 283 / 5 نفر بوده است . همهء تاريخ‌نگاران امروزى اين ارقام را گزافگويانه مىانگارند و بنا به عقيدهء اينها جمع كل ارتش خشايار شاه هنگام حمله به يونان بيشتر از صد هزار نفر نبوده است ، اما با وجود اين‌چنين ارتشى در آنزمان براستى عظيم بوده است . ناوگان پارسيان را در اين عمليات 1207 كشتى برآورد كرده‌اند .\r\nنيروهاى متحد يونان ، فسالىهاى ثروتمند را كه پيشينهء دوستى و همكارى با پارسها داشتند ، كنار گذاشتند . اينها برآن شدند در گذرگاه تنگ كوهستانىاى به نام تنگهء ترموپيل پايدارى كنند . اسپارت فقط 300 تن رزمنده كه فرماندهء آنها پادشاه اسپارت ، لئونيد بود ، به صحنه كارزار فرستاد . شمارهء يونانيانى كه از تنگهء ترموپيل دفاع مىكردند رويهم رفته 6500 تن بودند . اينان با استوارى به مدت سه شبانروز در برابر حملات دشمن از روبرو پايدارى و آن را وادار به عقب‌نشينى كردند . اما پارسها با راهنمائى يكى از خائنان يونانى از وجود راه‌هاى احاطه‌اى در جبهه آگاهى يافتند . لئونيد كه فرمانده رزمندگان يونانى بود به نيروهاى عمده فرمان عقب‌نشينى داد و خودش با 300 تن اسپارتى جلو دشمن ماند تا عقب‌نشينى نيروهاى اصلى يونانيان را به‌پوشاند . اينها مردانه در جلو دشمن جنگيدند و همه كشته شدند .\r\nپارسها وارد مركز يونان گرديدند . يونانيان ناگزير بئوتيا را كه ساكنانش هواخواه پارسيان بودند ، رها كردند . پس از آن دفاع آتن در برابر ارتش عظيم پارسى غيرممكن گرديد و شهر آتن هم تخليه شد . كليه مردان آماده به جنگ با ارتش يونان عقب نشستند ، و بقيهء مردم شهر را تخليه كردند و به جزاير مجاور يعنى سالامين و اگينو پناه بردند .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nپارسها آتيك را تصرف و شهر آتن را تاراج كردند و سوزاندند .\r\nيونانيان تاكتيك تعرض از سوى دريا و دفاع در خشكى را برگزيدند . بنا به درخواست آتنىها ناوگان اتحاد يونانيان در خليج كوچك ميان شهر سالامين و كناره‌هاى آتيك ، جائى كه ناوگان بىشمار پارسيان امكان مانور نداشتند ، متمركز شدند . ناوگان يونانى شامل 270 كشتى بود كه 147 فروند آن به آتن تعلق داشت ، اين ناوگان اخيرا با تكنيك نوين جنگى آنزمان ساخته شده بودند . فرماندهى اين ناوگان به عهدهء سردار آزموده و قاطع آتنى تميستكل بود . خشايار شاه اميد داشت با يك ضربت ناوگان دشمن را نابود و پيروزمندانه به جنگ پايان خواهد داد . اما كمى پيش از آغاز نبرد به مدت سه شبانروز طوفان سهمگينى در دريا درگرفت و بسيارى از كشتىهاى پارسيان به كناره‌هاى صخره‌اى كوبيده شدند .\r\nدر 28 سپتامبر 480 ق . م . ميان ناوگان يونانى و پارسى ، در نزديكى سالامين نبرد سختى به مدت 12 ساعت درگرفت . ناوگان پارسها به گوشه تنگ خليج كوبيده شدند و كشتىهاى خودشان مانع از حركت يكديگر گرديدند . در اينجا يونانيان پيروزى چشم - گيرى به‌دست آوردند . قسمت عمده ناوهاى پارسيان نابود گرديد . خشايار شاه برآن شد با قسمتى از نيروهايش به آسياى صغير برگردد و به سارد برود ، سردار ماردونى را با نيروئى كه در حدود 40 تا 50 هزار تن بودند در فسال جا گذاشت . ماردونى مأمور شد زمستانرا در فسال بگذراند و به سال 479 ق . م . جنگ را از نو آغاز كند .\r\nماردونى كوشش كرد با آتنىها پيمان صلح جداگانه به‌بندد ، اما آتنىها به اين كار تن درندادند و در موقعيت دشوارى قرار گرفتند ، چون اسپارتىها نيروئى براى كمك به دفاع آتيك نفرستادند . آتنىها ناگزير آتيك را تخليه و ساكنان را به سالامين منتقل كردند . پارسها آتن را گرفتند و آن را از بنياد ويران كردند .\r\nماردونى دوباره به آتنىها پيشنهاد صلح كرد ، اما اسپارتىها از ترس اينكه مبادا اين پيشنهاد پذيرفته شود ، ارتش نيرومندى به بئوتيا فرستادند . در اينجا چريك‌هائى از دولتهاى ديگر يونان كه شماره‌شان به 50 هزار تن مىرسيد ، ازجمله نزديك به 30 هزار تن از گوپليت ، گرد آمدند . شماره پارسيان هم همين اندازه بود . به سال 497 ق . م . جنگ سختى در نزديكى پلاتئى رويداد . سواران پارسى از نظر شرايط محلى ميدان كارزار نتوانستند درگير نبرد شوند ، و گوپليت‌هاى يونانى دوباره بر پيادگان دشمن پيروز شدند .\r\nماردونى ضمن نبرد كشته شد و باقيمانده قشونش به آسياى صغير بازگشتند .\r\nدر پايان پائيز 479 ق . م . نبرد دريائى مهمى نزديك دماغهء ميكال ( در جزيره ساموس ) در كناره‌هاى آسياى صغير رويداد . در اين نبرد هم پارسيان به‌سختى شكست\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nخوردند . اين رويداد باعث شد كه دولتهاى يونانى خاورى در آسياى صغير ، همه‌جا عليه تسلط پارسيان به‌پا خيزند .\r\nپيروزى يونانيان در سالامين ، پلاتئى و ميكال پارسيان را وادار كرد تا از تصرف يونان چشم پوشند . هم‌اكنون اسپارت و آتن عمليات جنگى را به سرزمين دشمن كشاندند و تا پيش از سال 449 ق . م . بين ايران و يونان حالت جنگ وجود داشت ، در اين هنگام ميان آنها پيمان صلح برقرار شد .\r\n\r\nدولت هخامنشى پس از خشايار شاه\r\nبه سال 465 ق . م . خشايار شاه و پسر بزرگش به نام دارا در اثر توطئه‌اى كشته شدند . اردشير اول پسر خشايار شاه كه يونانيان او را « اردشير درازدست » نام مىبردند ، به تخت سلطنت نشست ديرى نپائيد كه ساتراپ باختر ويشتاسب عليه شاه پارس قيام كرد كه بيدرنگ سركوب شد ، اردشير يكم كه از شورش درباريان هراس داشت ، فرمان داد همه برادرانش را نابود كنند .\r\nدر 460 ق . م . مصريان زير رهبرى اينار عليه پارسيان قيام كردند و دلتاى نيل را به تصرف درآوردند ، درعين‌حال مركز ساتراپ يعنى ممفيس و مصر عليا در دست پارسها باقى ماند . آتنىها كه در پايان قرن ششم بازارهاى كناره‌هاى شمالى درياى سياه را از دست داده بودند ، ناوهاى خود را به كمك قيام‌كنندگان مصرى فرستادند ، اينها اميدوار بودند كه به‌عوض بازارهاى نامبرده از مصر غله و گندم به‌دست خواهند آورد . در نبردى كه نزديك پاپرميس درگرفت ، پارسيان شكست خوردند و فرمانرواى ساتراپ مصر يعنى هخامنش ضمن نبرد كشته شد . قيام‌كنندگان به‌عنوان ريشخند جسدش را نزد اردشير كه برادرزاده هخامنش بود ، فرستادند . ناوگان آتنى از راه نيل به‌سوى ممفيس ، كه ارتش پارس در آنجا تمركز يافته بود ، تاختند ، ناوگان پارسى كه عمليات آنها را ساتراپ سوريه به نام مگابيز مىگرداند بر ناوگان آتنى چيره شدند ، پس از آن مگابيز به سوريه بازگشت و آرشام به‌عنوان فرمانرواى ساتراپ مصر برگزيده شد ، نامبرده نيروى مهمى را گرد آورد و در دلتاى نيل شورشيان مصرى را شكست داد . پارسيان از راه تطميع ، اسپارتىها را عليه آتنىها برانگيختند و اين گونه اينان را از كمك به مصريها بازداشتند . اينار و رهبران ديگر قيام به سال 454 ق . م . به دست پارسيان اسير شدند ، آنها را به پارس فرستادند و سپس اعدام كردند .\r\nپس از آن ساتراپ سوريه به نام مگابيز كه يكى از پارسيان نامدار بود ، عليه دولت\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nهخامنشى قيام كرد . اردشير موفق شد اين قيام را هم سركوب كند ، اما مگابيز را بخشيد .\r\nبيدرنگ پس از سركوبى قيام مصر ، آتنىها با اسپارتى پيمان اتحاد جنگى منعقد كردند ، اين اتحاد براى انجام عمليات جنگى عليه پارس بود . دولت‌هاى آتنى كه از توانائى شكوفائى برخوردار شدند ، با كاميابى پارسيان را از حوضهء درياى اژه بيرون راندند و اردشير ناچار شد با آنها پيمان صلح به‌بندد . به سال 449 ق . م . سفير آتن به نام كالى به شوش وارد شد ، همراه او سفيران دولت‌هاى ديگر شهرهاى يونانى متحد آتن حضور داشتند . بنابراين اين پيمان به نام « پيمان صلح كالى » شهرت يافت . به‌موجب اين پيمان پارسها از تسلط بر شهرهاى يونانى آسياى صغير كه خود را به اتحاديهء زير رهبرى آتن وابسته بودند ، چشم پوشيدند ؛ علاوه‌براين دولت پارس ملزم شد كه ارتش خود را به غرب رودخانه گاليس نفرستد ؛ از سوى ديگر آتنىها بايستى قبرس را كه مدت‌ها پيش تصرف كرده بودند ، تخليه مىكردند ، و متعهد شدند در آينده ضمن نبرد ، به قيام‌كنندگان مصرى كمكى نكنند .\r\nقيامهاى مردم مغلوب و شكست‌هاى نظامى پىدرپى پارسها ، اردشير يكم و جانشينانش را ناچار كرد تا روش‌هاى ديپلماتيك دولت‌هايشان را تغيير دهند . آنها اين دولت را با دادن رشوه عليه آن برمىانگيختند ؛ پارسها به‌منظور ناتوان كردن يونانيان گاهى به اسپارت و گاه به آتن كمك مىكردند .\r\nبه سال 424 ق . م . اردشير درگذشت . پس از دو كودتاى پىدرپى كه به‌وسيله پسران اردشير ( خشايار دوم و سكوديان يا سغديان ) انجام گرفت ، در ماه فوريه 423 ق . م .\r\nساتراپ پيشين گيركان به نام واكوخا به سلطنت رسيد ، او پسر اردشير اول و از يك زن موقت بابلى بود ، هنگام به تخت نشستن نام داريوش يا داراى دوم را براى خود برگزيد .\r\nدر زمان حكومت داريوش دوم ساتراپ‌هاى آسياى صغير به نام تيسافرن ، فارناباز و كورش كوچك ضمن اتحاد با اسپارتىها عمليات جنگى موفقيت‌آميزى را عليه آتنىها آغاز كردند و توانستند چند شهر يونانى آن منطقه را به قلمرو دولت پارس برگردانند ، از ويژگيهاى دورهء سلطنت داريوش دوم افزايش نفوذ اشراف دربارى در دولت ، توطئه‌ها و سوءقصدهائيكه در بيشتر آنها ملكهء دربار به نام پاريساتيد دست داشت ، و حتى شورش مردم مغلوب قلمرو شاهنشاهى مىباشد . به سال 413 ق . م . فرمانرواى ساتراپ ليدى به نام پيسوفن قيام كرد . سركوبى اين قيام به ديپلمات آزمودهء پارس به نام تيسافرن واگذار شد ، او توانست به كمك مزدوران يونانى دوباره قدرت شاه را در ليدى برقرار كند . در فاصله سالهاى 411 - 408 ، شورش‌هاى تازه‌اى در آسياى صغير ، ماد و مصر رويداد .\r\nانگيزهء اين شورش‌ها آن بود كه در زمان شاهان اخير دودمان هخامنشى ، عاملان پارسى نسبت به مردم مغلوب بسيار بيرحمانه رفتار مىكردند ، آنها را به بردگى مىگرفتند و\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nخانه‌هايشانرا از ميان مىبردند . علاوه‌براين در پايان سده پنجم ق . م . ميان ساتراپ‌هاى آسياى صغير بدون مداخله دولت مركزى ، پيوسته جنگ و ستيز داخلى برقرار بود . برخى از اين ساتراپ‌ها عليه حكومت مركزى به‌پا مىخاستند و ضمن اتكاء به مزدوران يونانى كوشش داشتند سلطنت مستقلى براى خود درست كنند .\r\nبه سال 408 ق . م . ملكه پاريساتيد موفق شد كورش كوچك ( پسر داريوش دوم و پاريساتيد ) را به فرمانروائى ساتراپهاى سرتاسر آسياى صغير برگمارد . او سردار و فرمانرواى بسيار پرتوانى بود و كوشش كرد چيرگى شاهنشاهى دودمان هخامنشيان را در آن سرزمين پابرجا كند . كورش با كمك پاريساتيد كه داريوش دوم زير نفوذ او بود ، قصد داشت تخت سلطنت را اشغال و برادر بزرگش را بر كنار كنند در آغاز سال 404 ق . م . كورش كه از بيمارى پدرش آگاه شد ، به بابل كه مقر شاه هخامنشى بود ، عزيمت كرد . در مارس 404 ق . م . داريوش دوم درگذشت و پسر بزرگترش به نام آرساك پس از تاجگذارى باشكوهى در پايتخت قديمى هخامنشيان يعنى پاسارگاد ، شاهنشاه هخامنشى شد و پس از به تخت نشستن نام اردشير دوم ( يونانيان او را به « باحافظه » ملقب كردند ) را به روى خود نهاد .\r\nيكى از ساتراپهاى آسياى صغير به نام تيسافرن كه در جشن تاجگذارى شركت كرده بود به پادشاه تازه اطلاع داد كه كورش كوچك قصد توطئه عليه او را دارد . اردشير دوم فرمان دستگيرى برادرش را داد و مىخواست او را اعدام كند اما بيوهء شاه درگذشته يعنى پاريساتيد موفق شد شاه را وادارد تا او را به‌بخشد و دوباره به آسياى صغير برگرداند .\r\nبه سال 405 ق . م . در مصر قيامى زير رهبرى آميرتى آغاز شد ، قيام‌كنندگان به پيروزى چشم‌گيرى رسيدند و ديرى نپائيد سرتاسر منطقه دلتاى نيل به تصرف آنها درآمد .\r\nساتراپ سوريه به نام ابروكم ، نيروى قابل ملاحظه‌اى گرد آورد تا براى سركوبى قيام كنندگان به مصر بفرستد ، اما در همان هنگام كورش كوچك عليه برادر بزرگش به‌پا خاست و ارتش ابروكم براى كمك به اردشير دوم به بابل اعزام گرديد و مصريها فرصت كافى به‌دست آوردند . در آغاز قرن چهارم ق . م . آميرتى سرتاسر مصر را به تصرف درآورد ، قيام‌كنندگان حتى دامنهء عمليات جنگى را به سرزمين سوريه كشاندند . پس از آن مصر فقط به سال 342 ق . م . يعنى كمى پيش از سقوط دودمان هخامنشى ، دوباره زير تسلط شاهنشاه پارس درآمد .\r\nكورش كوچك كه به سال 403 ق . م . به آسياى صغير بازگشت در انديشهء تصرف تاج و تخت بود ، بنابراين به گردآورى نيروى بزرگى پرداخت . او مىدانست كه براى رسيدن به سلطنت بايستى نخست با تيسافرن به جنگ پردازد و بنابراين خود را براى اين كار آماده مىكرد . اردشير دوم هم از اين موضوع آگاهى داشت چون ستيز داخلى ميان ساتراپ‌ها\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nيكى از مسائل عادى بود . اسپارتىها كه در آن هنگام پيشرو نيروهاى يونانى به‌شمار مىآمدند برآن شدند ، به‌عنوان مزدوران يونانى به كورش كمك كنند . ديرى نپائيد كه در حدود 13 هزار يونانى به خدمت كورش درآمدند . در اين هنگام كه جريان قيام به اوج خود رسيده بود ، اسپارت با مصر متحد شد .\r\nبه سال 401 ق . م . كورش با كليه لشكريانش از سارد به سوى بابل رهسپار شد و تا رسيدن به كوناكسا در كنار دجله كه 90 كيلومتر با بابل فاصله داشت ، به مقاومتى برنخورد .\r\nدر آنجا ارتشى زير فرماندهى آبروكم و نيروى برگزيده‌اى كه در التزام اردشير بودند ، استقرار داشتند . در 3 سپتامبر 401 ق . م . جنگ سختى ميان دو طرف درگرفت . جناح راست نيروهاى اردشير دوم به‌وسيلهء مزدوران يونانى كه سردار آزموده اسپارتى به نام كلئآرخ آنها را فرماندهى مىكرد ، ازهم پاشيد . دوستان يونانى به كورش توصيه مىكردند جانش را به خطر نيندازد ، اما همين كه اردشير دوم را ديد ، به او حمله كرد و اين گونه از سپاهيانش عقب افتاد . كورش كوچك موفق شد اردشير دوم را زخمى كند ، اما خودش هم در همانجا كشته شد . نيروى شورشى كه فرمانده‌شان را از دست دادند ، شكست خوردند .\r\nفقط مزدوران يونانى توانستند نظم را در ميان صفوف خود برقرار كنند و عليرغم مقاومت ارتش پارس موفق شدند راه خود را باز كرده و به‌سوى وطن‌شان برگردند . جزئيات اين راه‌پيمائى ده هزار نفرى را يكى از رهبران اين ستون به نام كزنفون در كتاب « آناباسيس » شرح داده است .\r\nاسپارتىهائيكه به كورش كوچك كمك كرده بودند هم‌اكنون در انتظار عمليات كينه جويانه‌اى از سوى پارسها بودند ، بنابراين برآن شدند به تعرض پردازند و به سال 396 ق . م . نيروئى را زير فرماندهى اگسيليا در كناره‌هاى آسياى صغير پياده كردند . پاريساتيد به توطئه عليه دشمنان پسر كشته‌اش پرداخت و به بهانه‌هاى گوناگون وسيلهء اعدام آنها را فراهم آورد . تيسافرن هم كه متهم به سستى در برابر اسپارتىها شد ، دچار چنين سرنوشتى گرديد . به‌جاى او تيفراوستر به آسياى صغير مأمور شد ، او به تحريك و تطميع شهروندان شهرهاى يونانى عليه اسپارتىها پرداخت . به سال 393 ق . م . اگسيليا ناگزير شد ، به وطنش بازگردد . عمليات جنگى ادامه يافت . اما سرانجام زر پارسى بر زور يونانى چيره گرديد ، و در سال 386 ق . م . اسپارت به بستن پيمان صلحى با پارسيان خشنودى داد ، شرايط اين پيمان از سوى اردشير دوم ديكته شد ( اين پيمان به نام صلح « پادشاهى » يا « آنتالكيدى » به نام سفير اسپارت ناميده شده است ) . براى اين منظور سفيران بيشتر دولت‌هاى يونانى وارد سارد شدند ، اما گفتگو به تأخير افتاد ، چون آتنىها برخى از شرايط صلح را كه پارسيان پيشنهاد كرده بودند ، رد كردند . معلوم شد روش تطميع از سوى پارسيان تا اندازه‌اى\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nبه دشوارى گرائيده است اما ديرى نپائيد كه سرانجام پيمان صلحى كه مورد توافق طرفين بود ، به امضاء رسيد . به‌موجب اين پيمان ، پارسها موفق شدند دوباره بر كناره‌هاى درياى اژه چيره شوند و تسلط خود را بر شهرهاى يونانى آسياى صغير برقرار كنند .\r\nاما در مرزهاى آسياى صغير ، آشفتگى از ميان نرفت . به سال 365 ق . م . ساتراپ سوريه به نام آريوبارزان به‌پاخاست ، او به مدت سه سال عليه حكومت مركزى جنگيد تا آنكه در اثر خيانت پسرش گير افتاد و اعدام گرديد . در همين هنگام خيزشهائى در شهرهاى فينيقيه رويداد ، ديرى نپائيد شورشهائى هم در ساتراپهاى آسياى صغير به وقوع پيوست .\r\nدر پايان سلطنت اردشير دوم كارى ، ليدى و كيليكى از شاهنشاهى هخامنشى جدا شدند ، در همين هنگام هندوستان هم سقوط كرد ، اما عشاير خوارزم و ساكزى همانگونه پيوستگى خود را با سلطنت پارسيان حفظ كردند .\r\nبه سال 358 دورهء طولانى سلطنت اردشير دوم پايان يافت و اردشير سوم به تخت نشست . او با جديت فراوان به بازگرداندن ايالات ازدست‌رفته و پيوستن آنها به قلمرو شاهنشاهى همت گماشت ، بسيارى از شورش‌ها را در آسياى صغير و سوريه سركوب كرد .\r\nبه سال 345 شهر فينيقيه‌اى سيدون به‌پاخاست ، مصر كه از مدت‌ها پيش استقلال به‌دست آورده بود از آن پشتيبانى كرد . به سال 345 اردشير سوم با ارتش نيرومندى به سيدون تاخت . پس از يك محاصرهء طولانى شهر سقوط كرد و به‌وسيله مهاجمان ويران شد ، ساكنان اين شهر را براى بردگى به بابل و شوش بردند . هم‌اكنون فينقيه با كيليكى متحد شد ، حاكم اين ساتراپ نامش مازئى بود .\r\nاردشير سوم پس از محكم كردن موقعيتش در فينقيه ، به مصر رهسپار شد . ارتش بزرگى شامل 60 هزار مصرى ، 20 هزار مزدور يونانى و ليبىاى براى مقابله با پارسيان آماده بودند . در نبرد مهمى كه در نزديكى پلوسى رويداد پارسها پيروزى به‌دست آوردند .\r\nمصريان به‌سختى كيفر ديدند ، معبدهايشان تاراج و كشورشان ويران گرديد . در همين هنگام نيروى پارسيان در قبرس نوسازى شد .\r\n\r\nسقوط دودمان هخامنشى\r\nبه سال 337 فعاليت‌هاى پيگيرانهء اردشير سوم كه به‌وسيله پزشك مخصوصش مسموم گرديد . پايان يافت ، بنا به فرمان رئيس خواجه‌سرايان دربارى به نام باگوئى او را زهر خوراندند . ارسس پسر اردشير سوم به تخت نشست . اما در ژوئن 336 او هم قربانى توطئه‌اى شد و همراه تمام افراد خانواده‌اش به قتل رسيد . هم‌اكنون باگوئى ، ساتراپ\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nآرمنى به نام كدمان را كه خويشاوند سببى خانوادهء هخامنشيان بود ، به تخت نشاند .\r\nكدمان كه 25 سال داشت ، هنگامى كه به تخت نشست نام داريوش سوم را به خود گرفت بعدها باگوئى كوشش كرد تا دست‌نشاندهء تازه‌اش را هم از ميان ببرد ، اما داريوش سوم او را وادار كرد تا خودش جام زهر بنوشد .\r\nهنگاميكه اشراف بلندپايهء پارسى درگير توطئه‌ها و كودتاهاى دربارى بودند در افق سياسى اين كشور دشمن هراسناكى پديدار گرديد - اين دشمن چيزى جز مقدونيه نبود . به سال 334 ق . م . لشكريان يونانى - مقدونى به مرزهاى قلمرو هخامنشيان هجوم بردند .\r\nو در ظرف چند سال پس از يك رشته شكست‌هائيكه به دولت پارسى قديم وارد آوردند به موجوديت آن پايان دادند ، و اين گونه ايران به‌صورت قسمتى از امپراطورى اسكندر مقدونى درآمد .\r\nبه‌نظر مىرسد ، با وجود اينكه هخامنشيان منابع مادى تمام‌نشدنى و ارتشى عظيم را در اختيار داشتند نابودى حكومت پارس اجتناب‌ناپذير بوده است . اين ارتش كه از چريكهاى وابسته به قبايل جورواجور با سنت‌هاى ويژه به خود و اسلحه كهنه تشكيل مىشد ، به‌آسانى به لشكريان مقدونى كه مسلح به نوين‌ترين اسلحه بودند و فرماندهانى آزموده داشتند ، تسليم گرديد . فرماندهى ارتش پارس حتى براى تكميل اسلحه و آموزش جنگى لشكريانش اقدامى نكرد و بنابراين يكانهاى نظامىاش از هنر جنگ‌هاى نوين بىبهره بودند ، در برابر اينها يونانيان و مقدونىها از اين لحاظ بسيار پيشرفته و به‌ويژه در محاصرهء دژها و نابودى استحكامات دشمن از آزمودگيهاى شايانى برخوردار بودند . فرماندهى لشكريان پارس كه از پس‌افتادگى ارتشش نسبت به مقدونىها آگاه بود ، فقط به اين اكتفا كرد كه 30 هزار مزدور يونانى را در ارتش به‌كار گيرد ، به‌نظر مىرسيد كه اين مزدوران از ورزيده‌ترين افراد لشكريان هخامنشى به‌شمار مىآمدند . پياده‌نظام پارس كه زمانى از ميان مردم « آزاد » پارس و ماد برگزيده مىشدند ، هم‌اكنون اهميت كيفى خود را از دست داده بودند ، چون وضع طبقاتى مردم ايران از لحاظ اجتماعى دگرگون شده و به ازهم‌پاشيدگى گرائيده بود .\r\nپيش از لشكركشى اسكندر مقدونى به پارس ، در ظرف دهه‌هاى اخير ، شورش و قيام ملت‌هاى مغلوب در اثر فشار ماليات ، اركان دولت هخامنشى را به لرزه درآورده بود . در پايان سدهء پنجم ق . م . بسيارى از ساتراپ‌ها كه براى كسب استقلال تلاش مىكردند ، عليه حكومت مركزى به‌پاخاسته بودند ، اما ستيزهاى داخلى ساتراپ‌ها براى گستردن قلمرو خود ، از نظر حكومت مركزى پديده‌اى عادى به‌شمار مىآمد . توده‌هاى مردم بيشتر از ساتراپ‌ها در انتظار ورود استيلاگر تازه‌اى بودند . هنگاميكه اين فرمانروا يا استيلاگر تازه قدم‌رنجه\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nمىفرمود و فرمانروائى ساتراپ را به‌دست مىگرفت اينان يا بىاعتنائى مىكردند ، يا او را به‌عنوان آزادكننده خود مىشناختند ، چنان كه ديديم اين چگونگى در مصر وجود داشت .\r\nبا اينهمه هخامنشيان در دوران فرمانروائىشان نقش مهمى را در پيشرفت تاريخ ايران و خاورميانه و نزديك ايفا كرده‌اند . در دوران طولانى حكومت اين دودمان ، در سرزمين‌هاى پهناورى از مديترانه شرقى گرفته تا مرزهاى هند ، تا اندازه‌اى صلح و آرامش برقرار شد ، و شرايط مساعدى براى شكوفائى بازرگانى و پيشرفت روابط فرهنگى ميان كشورهاى گوناگون پديد آمد . بنگاه‌ها و سازمانهاى اقتصادى و سياسى و سنت‌هاى فرهنگىاى كه در دورهء هخامنشيان پديد آمدند ، در طى سده‌ها محفوظ نگاهداشته شدند و در زمان حكومت اسكندر مقدونى ، پادشاهى پارت‌ها و ساسانيان مورد بهره‌بردارى قرار گرفتند .\r\n\r\nفرهنگ دولت‌هاى هخامنشى . مذهب و هنر ايرانيان در دوره هخامنشيان .\r\nدوران هخامنشيان زمان نفوذ متقابل فرهنگى ملت‌هاى خاور زمين به‌شمار مىآيد .\r\nيك رشته عواملى باعث پيدايش چنين پديده‌اى گرديدند : با تشكيل شاهنشاهى بزرگ ، بسيارى از كشورهاى خاورميانه و نزديك باهم متحد شدند ؛ دستگاه رهبرى سياسى هخامنشيان نسبت به سنن فرهنگى و مذهب‌هاى پيشين ملل مغلوب بسيار با نرمش رفتار مىكرد ، و ضمن مقايسه با سياست‌هاى دولت‌هاى بزرگ باستانى ديگر روشهاى رفتار هخامنشيان با مردم مغلوب از زمين تا آسمان فرق داشت ؛ نمايندگان ملت‌هاى گوناگون امكان داشتند بدون واسطه با بسيارى از شهرها و دولت‌هاى محلى ديگر تماس بگيرند . گاهگاهى گروه - هاى وابسته به « كشورهاى » بيگانه در محله‌هاى ويژه‌اى از شهر جاى مىگزيدند ، اينان طبق سنت‌هاى ملى خودشان در گردهم‌آئىها شركت مىكردند و حتى ارگانهاى رهبرى در ميان خودشان برمىگزيدند ، اما بيشتر اوقات ، در كنار مردم معمولى آن زندگى مىكردند ، با آنها معاشرت و معامله داشتند ، حتى با مردم محل ازدواج مىكردند ، و تغيير مذهب مىدادند . اينها به‌آسانى به زندگى اجتماعى و اقتصادى مردم محلى خو مىگرفتند ، اين بيگانگان رفته‌رفته در مردم محلى ادغام مىشدند ، زبان و فرهنگ آنها را فرامىگرفتند ، و به نوبهء خود از لحاظ فرهنگى در شهروندان آن كشور نفوذ مىكردند .\r\nرفت‌وآمد و تماسهاى افراد وابسته به نژادهاى گوناگون باعث انتقال علوم و فنون از كشورى به كشور ديگر گرديد و رفته‌رفته فرهنگ و علوم مادى هلنى ( يونان قديم )\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nكه در آنزمان پيشرفته‌تر از هر جاى ديگر بود ، در سرتاسر قلمرو هخامنشى نفوذ كرد . در پهنهء شاهنشاهى ايران روش‌هاى نوين تكنيك كه ويژهء اين يا آن ملت بود گسترش يافت و در كنار آن ، سوژه‌هاى هنرى ، علمى ، حماسه‌اى و سرانجام ادبيات ملت‌ها روى يكديگر تأثير متقابل گذاشتند .\r\nدر زمان هخامنشيان در بيشتر كشورهاى تابعه به‌ويژه در شرق خط و نوشته رايج شد ؛ ريشهء اين خط الفبائى و از آرامى گرفته شده بود . به‌گونه‌اى كه هم‌اكنون گفته مىشود ، زبان آرامى زبان رسمى دولت هخامنشى بود و اين زبان بايستى در نوشته‌هاى كليه كشورهاى تابع شاهنشاهى به‌كار مىرفت . مثلا خط و زبان آرامى در نيمه يكم دورهء حكومت هخامنشيان در آراخوسى ( جنوب شرقى افغانستان ) به‌كار مىرفت . ظاهرا در پايان دورهء هخامنشيان خطنويسى به‌شيوه هندى هم معمول گرديد كه آن هم زير نفوذ خط آرامى قرار داشت . حتى خط و زبان الفبائى ايران ، آسياى ميانه و افغانستان ( فارسى ميانه ، پارتى ، خوارزمى ، سغدى و غيره ) از خط و زبان آرامى ريشه گرفت ، در بيشتر اين كشورها در قرون وسطى الفبائى كه ريشه عربى داشت به‌كار رفت .\r\nروند فرهنگىاى كه در زمان هخامنشيان آغاز شد نقش مهمى را در پيشرفت فرهنگ و دانش جهان باستان ( و حتى در تاريخ فرهنگى قاره اروپا به‌طور كلى ) ايفا كرد . دانشمندان يونانى - هردوت ، دموكريت و غيره - به كشورهاى گوناگون قلمرو هخامنشيان سفر كردند و علوم گوناگونى از قبيل رياضى ، نجوم و دانش‌هاى ديگر را فراگرفتند و بعدها اين دانش‌ها در مصر ، بابل و چند كشور ديگر گسترش يافت . اصول فلسفى مورد اعتقاد مغ‌ها و زرتشتيگرى نفوذ قابل توجهى روى سيستم فلسفى يونانيها داشت .\r\nنويسندگان ، تاريخ‌نگاران و فيلسوفان يونانى - هردوت ، ارسطو ، پلوتارخ و غيره دربارهء آگاهىهاى دينى ايرانيان اطلاعات جالبى داده‌اند . در پايان دورهء هخامنشيان اينها با نام زرتشت آشنا شدند ، اما از فلسفهء او آگاهى نداشتند ، در اواسط سده پنجم ق . م .\r\nهردوت شرح مبسوطى دربارهء مذهب ايرانيان باستان به‌عنوان زرتشتيگرى نوشته است .\r\nاما شرح كامل ويژگيهاى اين دين به‌وسيلهء دانشمندان زرتشتى پخش مىگرديد ، مبناى نظريات و عقايد مغ‌ها نوشته‌هاى گاتها و اطلاعاتى درباره خرده اوستا بود .\r\nمسئله دين پارسيان در زمان هخامنشيان مدت‌هاست كه از لحاظ علمى مورد بحث دانشمندان است . به‌موجب كتيبه‌هاى داريوش يكم و خشايار شاه كه هم‌اكنون در دسترس است ، دين پارسيان وجوه اشتراك بسيارى با زرتشتيگرى دارد - به خداى بزرگ به نام اهورا مزدا اعتقاد داشتند ، پيرو پندار دواليسم يعنى تقسيم پديده‌هاى جهان به وابستگان عامل نيكى يا عامل بدى ، بودند . به‌طور كلى آنچه از اصطلاحات و عبارات اين كتيبه‌ها\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nبرمىآيد ، پندار دواليسم و اعتقاد به اهورا مزدا مورد پذيرش پارسيان آنزمان بوده ، اما اين عقايد با زرتشتيگرى تفاوت اساسى دارند ( بنا به آنچه در گاتها و خرده اوستا خوانده مىشود ) . تنها دانشمندان اين اختلاف را دليل عدم وابستگى دين هخامنشيان اوليه به زرتشتيگرى برمىشمارند ، اما به‌طور كلى دين پارسيان با زرتشتيگرى هم‌آهنگ بوده ( مثلا ستايش مزدا و غيره ) . برخى عقيده دارند در زمان داريوش يكم و خشايار شاه تنها قسمتى از مقررات دين زرتشت در ميان پارسيان رايج گرديده و اختلاف از آنجا ناشى شده است ، كه پارسيان دين جديد را در زمان پادشاهان نخستين هخامنشى كاملا نفهميده و همهء آموزش - هاى آن را اجرا نمىكردند ، بنابراين از آنجا كه اين دين به‌اصطلاح كاملا جا نيفتاده بود و از سوئى هخامنشيان زير تأثير پندارهاى دينى مردم بومى قرار گرفتند ، سنت‌هاى آنها را با پندارهاى دين زرتشتى درهم آميختند . نسبت به پندارهاى فلسفى مغ‌ها و كاهنان پارسى و مادى باستان نيز اظهار ترديد مىشود ، شايد عقايد اينها هم درهم آميخته باشند .\r\nبسيارى معتقدند كه اينان نخست زرتشتى نبوده‌اند ، اما بعدها همين كاهنان به مغ تبديل شدند و دين زرتشتى را تغيير شكل داده يا تحريف كرده‌اند . اما به‌هرحال در زمان هخامنشيان مغ‌ها به‌عنوان كاهنان كيش زرتشتى وجود داشتند ، ممكنست بلافاصله پس از پيدايش دين جديد يا بعدها آن را پذيرفته باشند .\r\nاحتمالا چنين به‌نظر مىرسد كه در فاصله سده‌هاى ششم - پنجم ق . م . پارسها و شاهان هخامنشى زرتشتيگرى را تائيد كردند و به آموزشهاى زرتشت به‌عنوان دين رسمى ارج نهادند ، باوجوداين از كيش باستانى يعنى نيايش پديده‌هاى نيروهاى قهار طبيعت كه مورد اعتقاد قبايل پارسى بود دست برنداشتند ، منتها اهورا مزدا را به‌عنوان خداى بزرگ در رأس خدايان ديگر ( ميترا ، آناهيتا ) به رسميت شناختند . بايد يادآورى كرد كه در سده‌هاى ششم - پنجم ق . م . زرتشتيگرى دينى مترقى به‌شمار مىرفت و پيروان را از قيدوبند - هاى بىمعنى معاف مىكرد بنابراين آموزش دين تازه دگرگونيهاى شگرفى را در زندگى اجتماعى پيروان پديد آورد . شكل زرتشتيگرى باستانى در دين پارسيان به‌خوبى نمايانده شده است .\r\nهنر در دوره هخامنشيان از شكوفائى مهمى برخوردار بود . هنر ويژهء محيط دربار ، نقشها و مجسمه‌هائى بودند كه نشان‌دهندهء شكوه و ابهت دولت و قدرت شاهنشاهى به‌شمار مىرفتند . اين هنر در نتيجه تركيب شيوه‌هاى سنتى ايرانى و تكنيك و روش‌هاى ايلامى ، آشورى ، مصرى ، يونانى و ديگران پديد آمد . اما نهاد هنر هخامنشى بر پايهء ويژگى - هاى قومى بنياد گذاشته شده است : اقتباس از روشهاى بيگانه فقط ظاهرى و سطحى بوده و سبك هنرى بيگانگان ضمن آميختگى با پديده‌هاى هنرى ايرانى ماهيت و اصالت خود\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nرا از دست داده‌اند .\r\nقديمىترين آثار هنرى هخامنشى در آثار كاخها و آرامگاههاى كورش دوم در پاسارگاد ديده مىشوند . ديدن ظرافت و شكل نوپردازى اين آثار آدم را به شگفتى واميدارد .\r\nكاخها و نقش‌هاى برجستهء پرسپوليس كه در پايان سدهء ششم تا نيمه اول سدهء پنجم در روى سكوى عظيمى سرشار از آثار هنرى بنيان‌گذارى شده‌اند ، از اهميت فراوانى برخوردارند .\r\nاين كاخها كه شامل مجموعه‌اى از ساختمان با سبك معمارى واحد ساخته شده‌اند دو نوعند : تاچارا - كاخ‌هاى مسكونى و آپادانا - تالار رسمى كه با نقش‌هاى برجسته روى سنگ ، خاتم‌كارى عاج و غيره ، تزئين شده‌اند .\r\nهمزمان ساختمان پرسپوليس ، آرامگاه شاه در نقش رستم ، شامل يك رف عظيم كه در روى صخرهء عمودى به‌شيوهء سنتى ايرانيان قديم كنده شده ، بنا گرديده است . در در ورودى آرامگاه دالان سرپوشيده‌اى با چهار ستون ديده مىشود . در دالان سرپوشيده تصوير شاه ديده مىشود كه در ميان درباريانش روى تختى نشسته است . اين تخت را چند تن از نمايندگان ملت‌هاى تابع نگاهداشته‌اند ، در تصويرهاى اين اشخاص ويژگيهاى ملى هريك از لحاظ انسانشناسى و نژادشناسى به روشنى مجسم شده است .\r\nصنايع هنرى نزد پارسيان از اهميت ويژه‌اى برخوردار بوده است ، در اين آثار تصاوير جانوران اهلى و وحشى به‌گونهء رئاليستى نمايانده شده‌اند . در ميان اين آثار در درجهء اول بايستى از مهرهاى استوانه‌اى نام برد ، اين مهرها روى سنگ‌هاى نيمه گرانبها حكاكى شده‌اند . آثار هنرى ايران باستان از لحاظ مدرن بودن و نوظهورى ، ناظران و صاحب‌نظران را به شگفتى واداشته‌اند .\r\n\r\n","description":"","footnote":"","page_name":" 110 ","page_number":110},
  {"content":"\r\n\r\n\r\n4 . دولت اسكندر مقدونى . حكومت سلوكيدها\r\n\r\nتصرف آسياى صغير ، سوريه و مصر به‌دست يونانيان\r\nچيرگى مقدونيه و نابودى دولت هخامنشى نه‌تنها پس از دگرگونى اوضاع داخلى مقدونيه ، بلكه در نتيجه اوضاع و احوال تازه‌اى كه در شبه‌جزيره بالكان پديد آمده بود ، بوقوع پيوست . در سدهء چهارم ق . م . بحرانى اجتماعى در يونان درگرفت ، در نظام برده - دارى سرزمين يونان ، سياستمداران و ايدئولوگ‌ها در جستجوى راه چاره‌اى براى خروج از اين بن‌بست بودند ، بسيارى از اينان تنها چاره را استيلاى بر كشورهاى شرقى بر - مىشمردند ، به‌ويژه سقراط جامعه‌شناس و فيلسوف نامدار هواخواه اين نظريه بود ، او همهء دولت‌هاى كوچك يونان را دعوت كرد تا متحد شوند و براى لشكركشى مشترك به‌منظور تصرف سرزمين‌هاى تازه آماده گردند . به عقيدهء او بايستى در سرزمين‌هاى اشغالى دولت شهرى ( پليس ) تشكيل مىشد و يونانيان فقير كه سرچشمهء اصلى عصيان و شورش در ميهن بودند و پيوسته ثبات رژيم‌هاى موجود جامعه يونانى را تهديد مىكردند ، بايستى در دهستانهاى اين سرزمين‌ها جاى مىگزيدند . نخست او پيشنهاد مىكرد كه سازمان دهندگان اين لشكركشى بايستى آتنىها باشند ، اما در پايان زندگيش به مقدونيه و پادشاهش\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nفيليپ دوم گرائيد . ارسطو هم از اين پندار پيروى كرد و آن را با اين نظريه گسترش داد كه سرنوشت طبيعى اين « وحشيان شرقى » چيزى جز بردگى هلنىها ( يونانيان ) نيست .\r\nكتاب مشهور « لشكركشى ده هزار نفرى » كزنفون كه از ناتوانى نيروى جنگى پارسها سخن به ميان مىآورد ، امكان تحقق چنين پندارى را تائيد كرد ( اين كتاب در پايان سدهء چهارم ق . م . نوشته شد ) .\r\nدر اين هنگام كار مقدونيه بالا گرفت ، پادشاه آن توانست تمامى خاك يونان را مطيع خود كند و اتحاديهء پايدارى از دولت‌هاى يونان را زير حمايت خود به‌گيرد . سازمان دهندگان اين اتحاديه با در نظر گرفتن روحيه يونانيان نتيجه مىگرفتند كه آن نه‌تنها پايگاه قدرتى در بالكان ، بلكه وسيلهء نيرومندى براى چيرگى در شرق خواهد شد . نخستين گام را در اين زمينه پادشاه مقدونيه فيليپ دوم برداشت ، به سال 336 ق . م . يكانهائى از لشكريان خود را به آسياى صغير فرستاد . اما به انگيزهء مرگ فيليپ اين اردوكشى قطع شد ، پسر فيليپ به نام اسكندر نخست ناچار شد هجوم قبايل ايليرى را دفع و جنبش‌هاى ضد مقدونى را در يونان كه عليه چيرگى مقدونيان به‌پاخاسته بودند ، سركوب كند .\r\nفقط به سال 334 ق . م . نيروى اسكندر به كناره‌هاى آسياى صغير پياده شد . اين نيرو شامل افراد مقدونى و يونانيانى بودند كه دولت‌هاى شهرى ( پليس‌ها ) يونان در اختيار فرماندهى عالى ( سردار تام الاختيار ) اتحاديهء يونان گذاشته بودند ، ضمنا دسته‌هائى از مزدوران ( يونانيان و بربرها ) هم در اين اردوكشى شركت داشتند .\r\nهستهء اصلى اين ارتش را پياده‌نظام سنگين اسلحه ( فالانژ ) مقدونى و سواره‌نظام كه افراد آن وابسته به اشراف مقدونيه بودند ( گتائير ) ، تشكيل مىداد . ارتش مقدونى ضمن اردوكشىهاى بىشمار ، ورزيدگى و آزمودگى چشم‌گيرى را براى نبرد به‌دست آورده بود . برترى اين ارتش نسبت به ارتش‌هاى يونان و حتى ايران آن بود كه يكان‌هاى يك‌پارچه‌اى شامل واحدهاى صنوف مختلف ( پياده‌نظام سبك و سنگين ، سواره‌نظام سبك و سنگين ) سازمان يافته بودند . جنگ‌آوران اصلى اين يكانها را فالانژهاى ممتاز تشكيل مىدادند ، اين فالانژها شامل صف‌هاى فشرده‌اى از افراد پياده‌نظام مسلح به نيزه‌هاى دراز بودند ( عمق هر صف شامل 16 رزمنده بود ) . اسكندر ضمن اتكاء به اين فالانژها كه دژهاى متحركى به‌شمار مىآمدند . مىتوانست ، نيروهاى ديگر را كه قابليت مانور داشتند با سرعت به نقاط ضعيف صفوف دشمن روانه كند و با وارد آوردن ضربه‌هاى قاطع و بىامان آن را از پاى درآورد . در اين مورد به‌ويژه سواره‌نظام سنگين مقدونى نقش اصلى را عهده‌دار بود . و بيشتر اوقات فرماندهى اين يكانها را خود اسكندر به‌عهده داشت . لشكريان پارسى از نظر سازمانى بارها ناتوان‌تر از مقدونىها بودند ، با وجود اينكه در ميان آنها يكانهاى\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nپيكارجوى ممتازى از قبيل مزدوران يونانى يا سواره‌نظام باخترى و سغدى وجود داشتند ، نتوانستند در برابر ارتش سازمان‌يافتهء مقدونى پايدارى كنند .\r\nنخستين نبرد در نزديكى رودخانه گرانيك رويداد ، در اينجا اسكندر نيروهاى متحد ساتراپ‌هاى آسياى صغير را درهم كوبيد ، اين پيروزى راه تصرف قسمت مهمى از آسياى صغير را براى او گشود . ارتش اسكندر در طول كناره‌هاى آسياى صغير ، شهرهاى يونانى را اشغال كرد ، در اين شهرها ، نظامهاى دموكراتيك برقرار بود ، اما پارسيان از اليگارشى اين شهرها پشتيبانى مىكردند - شهرهاى نامبرده پس از اشغال « آزاد و خودمختار » اعلام شدند . اما اين آزادى اسمى بود ، و عملا جزو متصرفات اسكندر درآمدند . اندازهء محدوديت يا آزادى اين شهرها متفاوت بود و بستگى به آن داشت كه تا چه اندازه به مقدونىها علاقه نشان داده يا در برابر آنها پايدارى كرده‌اند .\r\nرودوستز ممنن كه به‌وسيلهء داريوش سوم فرماندهى نيروهاى پارسى را در آسياى صغير به‌عهده داشت ، اميدوار به شكست ارتش مقدونى در خشكى نبود ، برآن شد عمليات جنگى را به دريا به‌كشاند ، كوشش كرد تا ارتباط اسكندر را با مقدونيه و يونان از طريق دريا قطع كند . ناوگان پارسى عملياتى جدى را در درياى اژه آغاز كردند و جزائر آنجا را به تصرف درآوردند . علاوه‌براين پارسيان كوشيدند تا قيامهائى را در داخل يونان كه بسيارى از مردمش از چيرگى مقدونيان ناخشنود بودند ، برانگيزند .\r\nدر تابستان 333 ق . م . ارتش اسكندر مقدونى از كيليكى گذشت و به شمال سوريه وارد شد . در آنجا نيروهاى اصلى ارتش پارس زير فرماندهى خود شاه داريوش سوم حضور داشتند .\r\nدر اكتبر 333 ق . م . نبردى ميان اين دو ارتش نزديكى ايس روى داد و به شكست پارسيان انجاميد . داريوش با شتاب به‌سوى فرات گريخت ، تمام خانواده شاه ايران كه در اردوگاه جنگى مىزيستند به‌دست اسكندر اسير شدند ، در دمشق خزانهء سيار لشكريان پارسى به تصرف مقدونيان درآمد . در پى اين پيروزى نه‌تنها مقدونيان سرتاسر آسياى صغير را گرفتند ، بلكه راهشان به‌سوى جنوب ، شهرهاى ثروتمند ساحلى سوريه - فنيقيه و مصر باز شد . قسمتى از اين شهرها دلخواهانه به اسكندر تسليم شدند ، برخى ديگر سرسختانه پايدارى كردند . به‌ويژه نيروى زيادى براى تصرف تيرا كه موقعيتى جزيره‌اى داشت و ساكنان آنجا پايدارى مىكردند ، به‌كار رفت . سقوط اين شهرها باعث شد ، فعاليت پارسيان در درياى اژه كه به‌وسيله ناوگان پارسى انجام مىگرفت پايان يابد ، اينها شهرهاى كيليكى و فنيقيه را تخليه كردند و پس از آگاهى از حضور نيروهاى مقدونى به‌سوى وطن بازگشتند .\r\nاشغال گازى راه را براى حركت اسكندر به مصر باز كرد ، مردم اين كشور از مقدونيان\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nبه عنوان آزادكنندگان خود از زير يوغ پارسيان به گرمى پيشواز كردند . ساتراپ مصر بدون جنگ به اسكندر تسليم شد . اسكندر به منظور بهره‌بردارى از اين موقعيت ، به سنت - هاى محلى مردم مصر ارج فراوان گذاشت .\r\nدر كنارهء درياى مديترانه ، نزديك مصب رود نيل ، اسكندر شهر اسكندريه را بنا نهاد ، اين شهر مركز نيروى نوبنياد مصر و مهمترين بندر تجارتى درياى مديترانه به‌شمار آمد ، عملا جدائى اقتصادى كشورهاى كناره درياى مديترانه را از ميان برد و ارتباط با درياى اژه را برقرار كرد . اسكندر به ليبى و اراكول آمون سفر كرد و اين گونه اعتبار فراوانى نه‌تنها در مصر ، بلكه در يونان هم به‌دست آورد ، در اينجا خداى اراكول به نام زوسا - آمون مقيم بود . كاهنان آنجا اعلام داشتند كه اسكندر پسر خدا آمون است و بنابراين فرعون به‌شمار مىرود ، ظاهرا اسكندر بعدها از اين عنوان كه وسيلهء استوارى موقعيتش بود ، نه‌تنها در مصر بلكه در سرتاسر قلمرو امپراطوريش بهره برد .\r\n\r\nتصرف بابل و شوش . سوزاندن پرسپوليس .\r\nهنگاميكه اسكندر در سوريه و مصر مىگذراند ، داريوش سوم به تجديد سازمان ارتشش پرداخت . او توانست نيروى مهمى را گردآورى و در شمال بين النهرين متمركز ، موضع استراتژيك آن ناحيه را اشغال و خط مواصلاتى اسكندر را تهديد كند . اما از آنجا كه به كاميابى اين طرح در عمل اطمينان نداشت بر آن شد گفتگو با اسكندر را آغاز كند و آماده گرديد تمام سرزمين‌هاى اشغال‌شده به وسيله نيروهاى مقدونى را تا رود فرات به اسكندر واگذارد و مبلغ ده هزار تالانت باج به‌دهد . اما اسكندر اين تقاضا را رد كرد و خواستار تسليم بلاشرط داريوش شد . ارتش مقدونى با يك راه‌پيمائى شتاب‌انگيز به سوى شمال رهسپار شد و گذرگاههاى فرات را به تصرف درآورد . در يكم اكتبر جنگ سختى در نزديكى شهر كوچك گاوگامل بين دو طرف رويداد . با وجود موفقيت موقت سواران باخترى و ساكزى و پايدارى سرسختانه مزدوران يونانى كه در خدمت پارسيان بودند ، ارتش داريوش درهم شكست و خود او با نيروى كمى گريخت .\r\nارتش اسكندر به سوى مركز مهم دولت هخامنشى يعنى بابل رهسپار شد ، اين شهر به وسيله ساتراپ بابل ، مازى بدون جنگ تسليم گرديد . ارتش مقدونى از آنجا بيدرنگ به سوى مركز مهم ديگر هخامنشيان يعنى شوش رهسپار و از آنجا با شكستن مواضع دفاعى كوهستانى ، به پارس هجوم برد ، پاسارگاد و پرسپوليس ، زادگاه دودمان هخامنشيان را به تصرف درآورد . در گنجينه‌هاى شوش و پرسپوليس ، ثروت عظيم هخامنشيان به تصرف\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nاسكندر درآمد .\r\nدر اين هنگام سياست اسكندر در مورد كشوردارى عوض شد . او در نخستين مراحل لشكركشىهايش براى اداره امور داخلى كشورهاى مغلوب از نمايندگان بلندپايهء مردم محلى بهره مىبرد . اينان يا فرمانروايان تابع پارسها در گذشته ( مثلا در شهرهاى آسياى صغير و فنيفيه ) ، يا اشراف محلىاى بودند كه حاضر شدند زير نظر فرماندهان نظامى مقدونيان امور كشورى را بگردانند ( مثلا در مصر ) ، هم‌اكنون اسكندر بر آن شد ، پارسيان را از اشغال مقامهاى بلند محروم و اداره امور را به زيردستان خودش بسپارد . نخستين بار اين سياست در مورد مازى ساتراپ بابل عملى گرديد . پس از تصرف شوش و پرسپوليس اين سياست به ميزان گسترده‌اى اجرا شد و انگيزهء نزاع و دودستگى در ميان ارتش مقدونى گرديد .\r\nشكست ناحيه گاوگامل داريوش سوم را از انديشه پايدارى بازنداشت . هم‌اكنون دولت‌هاى محلى خاورى را زير فرمان گرفت . او در قلمرو ماد هم نيروئى گرد آورد و اميدوار بود در آنجا به پيكار ادامه دهد . لشكريان مقدونى كه در پارس مستقر بودند ، به سوى ماد راه پيمودند . پيش از اين كار كاخ باشكوه و معروف پرسپوليس را به آتش كشيدند و شهر را تاراج كردند . انگيزهء اين تاراج‌گرى و به آتش كشيدن كاخ روشن نيست ، چون اين عمل با سياست پيشين اسكندر كه كوشش داشت با اشراف پارسى نزديك شود جور در نمىآمد . احتمالا به نظر مىرسد اسكندر به دو علت به چنين اقدامى دست زد : 1 . او هنگام اقامت در پرسپوليس آگاه شد كه در يونان شورشى پديد آمده و اسپارتىها آشكارا عليه چيرگى مقدونيان بر يونان به‌پا خاسته‌اند و در آتن هم ناآرامى آغاز گرديده است . بنابر اين براى جلب افكار عمومى يونانيان به سوى خودش ، فرمان داد تا كاخ پرسپوليس را به آتش به‌كشند تا آتش زدن معبد يونانيان را به وسيله پارسيان در زمان جنگ ايران و يونان به‌ياد يونانيان آورد و تلافى آن را به رخ مردم آن سامان بكشد . اصلا شعار يونانيان هنگام آغاز لشكركشى اسكندر به ايران همين موضوع بود . 2 . پرسپوليس نه‌تنها پايتخت دولت هخامنشى بود ، بلكه يكى از مراكز مقدس پارسيان به‌شمار مىرفت كه هر سال مراسم ستايش « شاهنشاه بزرگ » از سوى مردمى كه تابع پارسيان بودند در آنجا انجام مىگرفت . به آتش كشيدن كاخيكه قبله‌گاه اين ملت‌ها بود و چنين مراسمى انجام مىگرفت ، نمايشى بود تا كليه مردم مشرق‌زمين از پايان حكومت هخامنشيان آگاه شوند و از دلبستگى به آن درگاه قطع اميد كنند . بنابراين ، اين كار را بايستى يك ژست تبليغاتى به سود مقدونيان به‌شمار آورد .\r\nهنگامى كه ارتش مقدونيه به اكباتان نزديك مىشد ، در ميان نزديكان داريوش سوم\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nهم‌آهنگى براى ادامه كارزار وجود نداشت . خود داريوش به سوى خاور عقب نشست چون نيروى كافى و سازمان دقيقى براى دفاع از ماد در اختيار نداشت . ضمن عقب‌نشينى ، از هم‌پاشيدگى ارتش آغاز گرديد . در ميان بلندپايگان پارسى توطئه‌اى عليه داريوش ، به منظور بر كنار كردن او ، كه از دفاع شاهنشاهى هخامنشى در برابر هجوم دشمنان عاجز مانده بود ، مطرح گرديد ، رهبرى اين توطئه را بس فرمانرواى مهمترين ساتراپ شرق يعنى باختر ، به دست گرفت . توطئه‌گران نخست شاهنشاه را بازداشت كردند و سپس او را كشتند .\r\n\r\nدگرگونى در سياست اسكندر و اختلاف در ميان لشكريان يونانى - مقدونى\r\nكشته شدن آخرين شاهنشاه دودمان هخامنشى ، نشانهء پايان جنگى بود كه شاه مقدونى همراه با متحدين يونانىاش زير شعار تلافىجوئى رويداد جنگ ايران و يونان آغاز كرده بود . در پايتخت گيركانى هكاتومپيل ، اتحاديهء شهرهاى يونان رسما منحل شد ، اما به يونانيانى كه در لشكركشى شركت كرده بودند ، وعده داده شد كه اداره مقامهاى مهم آن شهرها از سوى اسكندر ، به آنها واگذار خواهد شد . قصد اسكندر دربارهء ادامهء جنگ با مقاومت‌هائى در ميان ارتش مقدونى روبرو گرديد ، چون اينان در اثر لشكركشىهاى طولانى خسته شده بودند و مىپنداشتند به آخرين هدف جنگ رسيده‌اند . اما اسكندر كه هم‌اكنون خود را قانونا وارث شاهنشاهى هخامنشيان مىانگاشت ، خيال نداشت به جنگ پايان دهد ، مىخواست سرتاسر متصرفات آنها را به تصرف درآورد و به قلمروش ملحق كند . اسكندر با دشوارى توانست مخالفت ارتش را در اين‌باره ازبين ببرد و بنابراين به لشكركشى ادامه داد . پارت‌ها در برابر مقدونيان پايدارى نكردند ، ساتراپ آنها بدون جنگ تسليم شد و در مقام خود باقى ماند .\r\nسياست تازهء اسكندر متوجه مقابله با مخالفت‌هاى درونى ارتش مقدونى گرديد .\r\nموقعيت كنونى اسكندر كه وارث قانونى تاج و تخت هخامنشيان به‌شمار مىآمد ايجاب مىكرد با اشراف پارسى نزديك شود ، چون مىپنداشت اينها تكيه‌گاه خوبى براى ادارهء سرزمين هاى تصرف‌شده خواهند بود ، درعين‌حال اسكندر كوشش داشت اصول كشوردارى را كه از پيش به آن آشنا بود ، تغيير دهد و بر پايهء خودكامگى كه ويژه شاهنشاهان هخامنشى بود ، سرتاسر كشور را بگرداند . اين گرايش باعث ناخشنودى سخت اشراف مقدونى گرديد ، چون به‌ويژه اشراف جلگه‌اى مناطق مقدونيه ، از مدت‌ها پيش املاكى داشتند كه مستقلا\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nو به‌گونهء خودمختار اداره مىشدند ، اينها تصميم اسكندر را شكنندهء سنت‌هاى باستانى مقدونى برمىشمردند . درعين‌حال اشراف مناطق كوهستانى مقدونيه ، كه مانند اشراف جلگه‌اى قدرت چندانى نداشتند ، نزد اسكندر ارج فراوان يافتند و زير سايه او از رفاه فراوان برخوردار شدند ، اينان آماده بودند اسكندر را در پيكارهايش عليه « اشراف پير » پشتيبانى كنند . اشراف پير نسبت به ادامهء جنگ پندارى منفى داشتند ، اينان مىپنداشتند ، هرچه جنگ طولانىتر شود ، قدرت شاه افزون‌تر گردد و منابع بيشترى را تصرف كند ، اهميت و اعتبار دولت‌هاى داخلى خود مقدونيه كمتر خواهد شد . اما اشراف تازه به دوران رسيدهء مقدونى به دنبال اسكندر مىرفتند و به اميد به دست آوردن غنائم جنگى و منافع تازه از راه استثمار سرزمين‌هاى تصرف‌شده ، از پشتيبانى شاه مقدونى دريغ نداشتند .\r\nدر چنين وضعى مسئله توطئه فيلوتى ، پيش‌آمد كه به اعدام او و پدرش پارمينونا و تنى چند از نمايندگان اريستوكراسى مقدونى انجاميد . اسكندر توانست از تضاد ميان اشراف و سربازان معمولى مقدونى كه از ميان دهقانان بيرون آمده بودند ، بهره ببرد ، اگرچه اينها هم از جنگ خسته مىنمودند ، اما ناخشنودىشان از قدرت روزافزون اشراف بارها نيرومندتر بود و هنگامى كه بنا به سنت‌هاى باستانى مقدونيان ، فيلوتى و همكارانش از سوى ارتش محاكمه شدند ، به اعدام محكوم گرديدند . به دنبال توطئه فيلوتى ستيزهاى ديگرى در داخل اردوى اسكندر درگرفت ( كشتن كليتا و توطئه « پاژئى » ) . در همان هنگام تضادهاى سختى ميان اسكندر و مقدونيان ، از سوئى و يونانيانى كه در ارتش اسكندر خدمت مىكردند از سوى ديگر پديد آمد .\r\n\r\nپيكار مردم آسياى ميانه عليه استيلاى يونانيان - مقدونيان\r\nدر اثر تعرض نيروهاى يونانى - مقدونى به ساتراپ‌هاى خاورى ، ويژگيها و شكل - هاى جنگ در آن سامان به‌گونه‌اى ديگر درآمد . اگر پيش از اين توده‌هاى مردم شرق ، به‌گونهء استثنائى در برابر رويدادها بىاعتنا بودند ( گاهى حتى اسكندر را به عنوان آزاد كننده آنها از قيد ستم پارسيان مىستودند ، مثلا در مصر ) ، اما هم‌اكنون جنگى مردمى را عليه نيروهاى يونانى - مقدونى آغاز كردند . نخستين نشانه آن ، قيام در آرئى بود اين قيام به باختر و سغديان سرايت كرد و گسترش يافت . عمليات جنگى در سرزمين آسياى ميانه تا 327 ق . م . ادامه داشت و منجر به تلفاتى شد كه ارتش اسكندر در تمام طول مدت لشكركشىاش تحمل نكرده بود . جنگ مردم آسياى ميانه عليه استيلاگران در چند مرحله انجام گرفت . در مرحله يكم رهبر قيام بس بود . او كه به خاندان هخامنشيان وابستگى\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nداشت ، خود را « پادشاه آسيا » خواند و مىخواست اسكندر را سرنگون كند . اما نتوانست در برابر هجوم ارتش اسكندر پايدار بماند چون از اعتماد مردم محلى نسبت به خود بهره نبرد ، موفق نشد از اشغال جنوب باختر به وسيله اسكندر جلو گيرد و گذرگاه آمودريا را به روى ارتش او به‌بندد . سرانجام بس تسليم شد ، اسكندر فرمان داد او را دستگير و به عنوان خيانت و سوءقصد به جان پادشاه قانونى محاكمه كنند . بس در اكباتان اعدام گرديد .\r\nسخت‌ترين نبرد عليه مقدونيان در مرحله دوم انجام گرفت ، در اين هنگام رهبرى قيام به عهده يكى از رهبران سغدى به نام اسپتيامن بود . توده‌هاى وسيعى از مردم به اين قيام پيوستند و به نيروهاى يونانى - مقدونى ضربه‌هاى نيرومندى وارد آوردند . اسكندر با روش بسيار بيرحمانه‌اى به اين قيام جواب داد . بنا به شهادت كورتزى روفا ، او فرمان داد كه در درهء زرافشان روستاها را به آتش بكشند و همه بزرگسالان را آن ناحيه را نابود كنند . ديودور مىگويد كه در اين هنگام بنا به فرمان اسكندر 120 هزار تن كشته شدند .\r\nدر آخرين مرحلهء نبرد پس از سركوبى قيام در مراكز باختر و سغد و كشتن اسپتيامن ، پايدارى فقط در مناطق پراكندهء كوهستانى ادامه يافت . در اين هنگام اشراف سغدى و باخترى از ادامه سياست پايدارى منصرف شدند و به اسكندر گرائيدند . به نشانه آشتى ، اسكندر با دختر يكى از اين اشراف به نام ركسان كه سغدى بود ، ازدواج كرد . يكانهاى سوار باخترى و سغدى در لشكركشى اسكندر به سوى هندوستان شركت كردند . يكى از ويژگىهاى مهم سياست اسكندر در شرق دستور ساختمان شهرهاى تازه در آن سرزمين بود . بنا بر اسناديكه به دست آمده اسكندر چند شهر در اين ناحيه بنا نهاد ، اما در غرب فقط بندر مصرى اسكندريه را بنيان گذاشت .\r\n\r\nلشكركشى به هندوستان\r\nلشكركشى هندوستان تقريبا سه سال طول كشيد و پس از پيوستن سرزمين‌هاى پهناورى از آن ديار به متصرفات اسكندر ، در اثر خوددارى جدى لشكريان از پيشروى بيشتر به سوى خاور ، پايان يافت . در هندوستان هم مانند آسياى ميانه ، چند شهر و دژ از سوى اسكندر ساخته شد . هنگام بازگشت ، ارتش به سه ستون تقسيم شد : يك ستون زير فرماندهى كراتر از راه آراخوسيا ، دومين ستون به فرماندهى خود اسكندر از راه ساحل دريا و سرانجام قسمتى از راه دريا ، به وسيلهء ناوهائى كه در هندوستان ساخته شدند از اقيانوس هند به سوى خليج فارس رهسپار شدند ستونى كه زير فرماندهى خود اسكندر بود دشوارترين راه را در\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nپيش داشت : بايستى از شن‌زارهاى بىآب مىگذشت و پايدارى عشاير محلى را درهم مىشكست . پس از انجام اين راه‌پيمائى بزرگ هر سه قسمت در شوش به‌هم پيوستند و در آنجا پايان لشكركشى پيروزمندانه را جشن گرفتند .\r\nغيبت سه ساله اسكندر ، شايعات كشته شدن او را در هندوستان پديد آورد - اين پديده‌ها گوياى گرايش‌هاى گريز از مركز نسبت به حكومت او در درون بودند و بنيان امپراطورى اسكندر را سست و ناپايدار نماياندند . چند ساتراپ ازجمله مقدونيه و پارس تا حد تشكيل دولت‌هاى مستقلى پيش راندند . كلئآرخ يونانى درحاليكه سازمان مالى مستقلى در مصر برپا كرد ، خودسرانه بقيه مقامهاى عالى را اعم از مصرى يا يونانى كنار زد .\r\nگارپال كه خزانه‌دار كل اسكندر به‌شمار مىرفت ، پول‌هاى بسيارى از موجودى خزانه را حيف‌وميل كرد . اسكندر اقدامهاى قاطعى را براى ايجاد يك‌پارچگى در حكومت انجام داد . چند ساتراپ و مأمور بلندپايه را اعدام و چند تن ديگر را بر كنار كرد . گارپال از ترس جانش ضمن برداشت 6 هزار تالانت از خزانهء اسكندر به يونان گريخت . اما كلئآرخ از سوى اسكندر بخشوده شد .\r\nاسكندر در دورهء پس از پايان اردوكشى هند سرگرم نظم و نسق سازمانهاى ادارى دولت و آماده شدن براى لشكركشى تازه گرديد . از سوى اسكندر مأموران و كارشناسانى جهت شناسائى درياى خزر و كناره‌هاى شبه‌جزيره عربستان از نظر قابليت كشتىرانى گسيل شدند . ظاهرا اعزام مأموران شناسائى اخير به منظور آماده شدن براى تصرف عربستان بود . براى اين منظور در منطقهء بابل تعميرگاه كشتى بنا نهاده شد . و ناوگانى آماده گرديدند ، اسكندر پايتخت خود را در شهر باستانى بابل قرار داد ، چون اين شهر در مركز تقاطع راههائى كه دورترين گوشه‌هاى امپراطورى را به هم وصل مىكرد ، قرار داشت . در اين هنگام اسكندر دو طرح اصلاحى را در مورد ارتش به موقع اجرا گذاشت در نتيجهء اين طرح ، پارسها به سازمان ارتش مقدونى پيوستند .\r\nشايد اسكندر لشكركشى عظيم تازه‌اى را طرح كرد - اين بار مىخواست ، به سوى غرب مديترانه هجوم برد ، و شايد ضمن اين طرح مىخواست موضع بيرحمانه‌اى عليه شهرهاى يونانى بگيرد و هرچه قاطع‌تر در كارهاى آنها مداخله كند و آنها را زير نظارت شديدتر بگيرد . اما ضمن اينكه در گرماگرم فعاليت‌هاى جوشانى قرار گرفته بود در تابستان 323 ق . م . در پايتخت دولتش يعنى بابل درگذشت .\r\n\r\nارزيابى سياست اسكندر مقدونى\r\n\r\n","description":"","footnote":"","page_name":" 119 ","page_number":119},
  {"content":"\r\n . \r\n","description":"","footnote":"","page_name":" 120 ","page_number":120},
  {"content":"\r\n\r\nدر تاريخ‌نگارى نوين ارزيابىهاى گوناگونى نسبت به فعاليت‌هاى اسكندر مقدونى به چشم مىخورد . دانش نوين بنابر بعضى معيارها نظريات تاريخ‌نگاران قديمى را تكرار مىكند ، اين تاريخ‌نگاران ضمن بيان رويدادها سه هدف را در نظر گرفته‌اند : اول ستايشگرى ، دوم ارزيابى فعاليت‌هاى اسكندر با نظريهء كاملا منفى و سوم ارزيابى از لحاظ اين‌كه اسكندر شاگرد و پيرو مكتب ارسطو بود ، در اينجا فعاليت‌هاى اسكندر به دو دوره تقسيم مىشود : دورهء اول زمانى بود كه گويا اسكندر از اندرزهاى ارسطو پيروى مىكرد البته در اين مورد ارزيابى كاملا مساعد بود ، دورهء دوم زمانى بود كه اسكندر از پيروى اندرز - هاى معلمش سرباز زد - البته در اين دوره ارزيابى منفى بود .\r\nارزيابى فعاليت‌هاى اسكندر نمىتواند يك‌جانبه و مشخص باشد . ارتش او دولت هخامنشيان را كه درحال نابودى بود ، منقرض كرد و در كنار آن پهنه‌هاى گسترده‌اى از قلمرو هخامنشيان در اثر عمليات جنگى ويران شدند ، صدها هزار تن از مردم به‌ويژه در مشرق به هلاكت رسيدند . اما بايد يادآورى كرد كه دولت اسكندر درعين‌حال در روى ويرانه‌هاى دولت هخامنشى بنيان‌گذارى شد . اين دولت هم سازمانهاى مديريت كشورى دوران هخامنشى را دست‌نخورده نگاهداشت و با همان روش به ادارهء قلمرو امپراطورى خود پرداخت : او ساتراپ‌ها و كشورهاى تابعه را در يك پايه قرار داد ، كوشش كرد قدرت ساتراپ‌ها را محدود و آنها را به استانهاى كاملا مطيع دولت مركزى تبديل كند ، حتى در كنار آنها فرماندهان نظامىايكه اصلا تابع آنها نبودند و تماس مستقيم با شاه داشتند ، گذاشت . اما اين اقدامها عملا نتوانستند از گرايش به جدايىخواهى ساتراپ‌ها جلوگيرى كنند ، رويدادهائيكه هنگام لشكركشى به هندوستان در ايران پيش‌آمد اين مطلب را به ثبوت رساند . در سازمانهاى سياسى هم دگرگونىهاى ناچيزى انجام گرفت ، در حقيقت ضمن اين دگرگونيها فقط برخى از چهره‌هاى سياسى از قبيل حكام و غيره عوض شدند . اسكندر كوشش داشت سبك ادارهء امپراطورى خود را بر پايه شاهنشاهى هخامنشيان به‌گرداند .\r\nگمان نمىرود در ساختمان اجتماعى جامعه‌هاى زير تسلط او دگرگونى مهمى رويداده باشد . در شاهنشاهى هخامنشى از نقطه‌نظر روابط اجتماعى ، سازمان يك‌پارچه و هم‌آهنگى وجود نداشت . در اين مورد اختلافهاى بسيارى ميان ساتراپ‌ها يا استانهاى تابعه موجود بود ، تصرف اين مناطق به وسيله هخامنشيان تغييرى در وضع روابط اجتماعى ساكنان آنها پديد نياورد . اما بايد چنين پنداشت ، در اثر جنگ‌هائيكه رويداده بود خريد و فروش مردم يك شهر يا قبيله كه پس از شكست به دست مهاجمان به عنوان برده اسير مىشدند ، سخت رايج گرديد . ضمنا گاهگاهى همين اسيران در يك‌جا متمركز و شهرى را تشكيل مىدادند ( مثلا يونانيان و غيره ) - اين رويدادها پيشرفت نظام بردگى را با شكل كلاسيك‌اش\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nباعث مىشد . اما مسئلهء نظام بردگى به مفهوم حقوقى و اجتماعى آن همراه با اشكال ديگر محدوديت‌هاى اجتماعى عملا در بيشتر استانهاى تابعه شاهنشاهى از پيش وجود داشت . به دنبال استيلاى اسكندر بر اين استانها ، پيشرفت قابل‌ملاحظه‌اى در روابط اجتماعى مردم اين مناطق پديد نيامد .\r\nاسكندر كوشش داشت يك‌پارچگى مناطق اشغال شده را استوار گرداند . يكى از روش‌هائيكه براى انجام اين منظور به‌كار برد ، رايج كردن سيستم پولى واحد ، در سرتاسر امپراطورى ، و بر مبناى مبادلات سنتى يونان قديم يعنى وزن كالاى واسطهء مبادله استوار بود كه البته طلا و نقره هم ( بر مبناى وزن ) جزو وسيلهء مبادله به‌شمار مىرفت . سكه‌هاى طلا ( استاتر ) و نقره ( درهم و تترا درهم ) در ضرابخانهء امپراطورى ضرب مىشدند ، ضمنا استانهاى محلى هم مىتوانستند سكه‌هاى مسين بزنند . بيگمان تبديل گنج‌هاى انباشتهء شاهنشاهان هخامنشى كه در شوش و پرسپوليس انبار بودند به مسكوك ، باعث پيشرفت روابط كالائى - پولى و گسترش زمينهء مبادلات پولى در استانها كه تا پيش از اين ناگزير به - مبادلهء جنسى بودند ، گرديد . اما سياست پولى اسكندر جنبه‌هاى منفى هم دربرداشت :\r\nرواج معامله با پول مسكوك و در گردش گذاشتن پول زيادتر از مقدار كالاى توليدشده ، انگيزه تورم و بالا رفتن بهاى كالاها گرديد . اين پديده در تمام مدتى كه يونانيان در امپراطورى پراكنده بودند خودنمائى مىكرد ، اما اقدامهاى اسكندر مقدمهء اين بحران بود .\r\nدانشمندان بورژوازى اطلاعات گسترده‌اى درباره اسكندر داده و او را ايجادكننده « برادرى ملت‌ها » و حتى نخستين كسى كه « انترناسيوناليسم » را در جهان پديد آورد ، شناسانده‌اند . دلايل آنها اينست كه او پس از استيلاى بر ايران پارسيان را در رأس مقامهاى عالى ادارى گذاشت . يا پس از بازگشت از هندوستان جوانان پارسى را در نيروى مسلح خود پذيرفت و توسط مربيان نظامى مقدونى آنها را آموزش نظامى داد ( سپس آنها را به فالانژها و سواره‌نظام مقدونى وارد كرد ) ، يا آنكه عروسىهاى عظيمى را در شوش برپا كرد به‌گونه‌ايكه در يك روز خودش و شمارهء بيشمارى از فرماندهان نظامى و چندين هزار سرباز زيردستش با زنان محلى ازدواج كردند و غيره .\r\nاما انجام اين كارها عملا انگيزه‌هاى ديگرى داشتند . اسكندر خوب مىدانست كه پايدارى قدرتش روى مردم اين سرزمين‌هاى پهناور كه داراى سرشت‌ها و باورهاى گوناگون بودند ، تنها به وسيلهء نيروى مسلح ممكن نيست . بنابراين كوشش داشت تا تكيه‌گاههاى اجتماعىاى در ميان اين مردم پديد آورد و آنها را گسترش دهد ، بنابراين به‌گونه‌هاى گوناگون تلاش مىكرد تا رهبران و اشراف محلى را به‌سوى خود بكشاند . اما دربارهء پارسيان بايد گفت كه از پيش امور مردم استانها زير نظر عاملان پارسى اداره مىشده ، او\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nناگزير اين سياست را دنبال كرده است . اسكندر درباره « برادرى ملت‌ها » اصلا نمىانديشيد ، اما فقط مىخواست ، پارسيان و مقدونيان ( به‌ويژه اشراف اين دو ملت ) باهم متحد شوند و « حكومت مردمى » واحدى را پديد آورند و اين حكومت كه پايگاه مطمئنى براى قدرت - نمائى و سلاح برنده‌اى براى ستمگرى بود ، بر مردم قسمتهاى ديگر امپراطورى فرمان راند . اما هدف و وسيله‌اى كه اسكندر براى پيشرفت مقاصدش برگزيد خيالى خام پيش نبود ، چون شرايط عينى براى ايجاد چنين پايگاهى وجود نداشت .\r\nعلاوه‌بر اين ، اين سياست اسكندر جنبهء ديگرى هم داشت . پادشاهى مقدونيه در زمان فيليپ و اسكندر داراى ويژگيهائى حاكى از شكل‌گيرى اجتماعى جامعهء مقدونيه بود و بازماندگان دورهء جنگهاى دموكراسى مقدونيه ( شوراى عمومى لشكريان داراى حقوق ويژه‌اى بود كه مىتوانست از قدرت شاه بكاهد ) به آن ايمان داشتند . بنابراين سياست اتحاد پارسيان و مقدونىها به اين معنى بود كه اين قشر از مقدونيان را از حقوق خود محروم مىكرد و آنها را تا حد « شهروندان مطمئن و فرمانبردار » پائين مىآورد .\r\nتا زمانيكه ارتش مقدونيه تنها پايگاه اصلى قدرت اسكندر بود ، شكستن اين سنت‌هاى مقدونيان امكان نداشت . گويا به همين انگيزه بود كه اسكندر پس از بازگشت از هندوستان بر آن شد ارتش ويژه‌اى از پارسيانيكه به وسيلهء مقدونيان آموزش ديده بودند ، تشكيل دهد تا آنها را در برابر نظاميان پير مقدونى قرار دهد . نخست اين تصميم باعث اختلاف ميان شاه و ارتش گرديد ، اما سرانجام شاه نظر خود را تحميل كرد ، و توانست يكانهاى جزئى را كه افراد مقدونى و پارسى در آنها سازمان داده شده بودند ، پديد آورد .\r\nمعمولا دانشمندان بورژوازى كه از تز « برادرى ملت‌ها » ى اسكندر دم مىزنند ، مسئله سياست شهرسازى او را در خاور به ميان مىكشند . به موجب اظهارنظر پلوتارخ ( سدهء دوم ميلادى ) اسكندر رويهمرفته 70 شهر بنا كرد . اين رقم بيگمان گزافگويانه است .\r\nظاهرا در زمان اسكندر 30 شهر ساخته شد ولى اين رقم هم قابل‌ملاحظه است .\r\nبيشتر اين شهرهاى نو در مناطق خاورى امپراطورى بنا شده‌اند : در ايران ، آسياى ميانه ، هندوستان . دانشمندان بورژوازى اين اقدام را نشانه‌اى از تلاش‌هاى اسكندر براى بسط فرهنگ شهرى يونانى در بافت‌هاى اجتماعى بقيه مناطقى مىشمارند كه از شهرسازى اطلاعى نداشته‌اند . راست است شهرهائى به منظور ايجاد و رشد فرهنگ هلنى ( يونانى ) ساخته شدند ، اما اين كار به اين منظور انجام گرفت كه مردم بومى فرهنگ يونانى را فراگيرند و اين گونه جامعه‌اى يك‌پارچه با افكار و عقايد يونانيان و مقدونيان پديد آيد . اما اين شيوه تفكر نمىتواند درست باشد . چون جامعه‌هاى بومى طى قرنها فرهنگ خودشان را داشتند . علاوه‌بر اين دلايلى وجود ندارد كه اسكندر دربارهء گسترش فرهنگ يونانى مىانديشيد .\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nبنيان‌گذارى اين شهرها در درجه اول به منظور هدف‌هاى جنگى و ايجاد پايگاههاى استراتژيك انجام گرفت ، چون از اين پايگاه‌ها سرزمين‌هاى زير اشغال بازرسى مىشدند ، به همين انگيزه بيشتر اين شهرها در منطقه‌هاى شرقى ساخته شدند ، در اين نقاط بود كه پايدارى يونانيان - مقدونيان در برابر اسكندر سخت فزونى يافت . فقط بعدها قسمتى از اين شهرها به مراكز مهم صنعت و بازرگانى تبديل شدند ، كيفيت تركيب مردم اين شهرها ( مقدونى ، يونانى ، بوميان ) كه به منظور تحقق طرحهاى سياسى اسكندر متمركز شده بودند ، اين گونه بود : بيشتر اين مردم تغيير ماهيت دادند ( ازجمله مقدونيهائيكه ارتشى نبودند ) و كم‌وبيش به توده‌اى از شهروندان هم‌وطن كه تابع دولت مركزى بودند ، تبديل شدند .\r\nاين شهرها بر خلاف « پليس » هاى يونانى از خودمختارى محروم و زير فرمان مستقيم فرمانداران تابع شاه قرار داشتند ، و طبعا اين چگونگى باعث ناخشنودى يونانيانى گرديد كه در اين شهرها مقيم بودند . بنابراين به سال 315 ق . م . در شهرهاى نوبنياد مناطق باختر و سغديان ، شورش يونانيان آغاز و به سال 323 ق . م . بيدرنگ پس از مرگ اسكندر قيام سختى درگرفت كه سيستم حكومتى مقدونيان را در مرزهاى شمالى شرقى لرزاند .\r\nاين گونه ارزيابى وضعيت متصرفات اسكندر از سوى پژوهشگران بورژوازى نمىتواند درست باشد . تصرف ايران به وسيله اسكندر يك رشته مسائل بسيار پيچيده‌ايرا پديد آورد كه حل آنها غيرممكن بود . فعاليت‌هاى اسكندر بسيارى از تضادهاى اجتماعى ، سياسى و ايدئولوژيك را ژرف‌تر كردند . مرگ اسكندر لحظه تحول اين يا آن راه‌حل پس از يك دورهء طولانى پيكار درونى به‌شمار مىرفت .\r\n\r\nدولت سلوكيدها\r\nتقريبا پس از مرگ اسكندر ازهم‌پاشيدگى امپراطورى او آغاز گرديد . پيكار ميان سرداران مقدونى پيشين شاه تا چند دهه ادامه داشت . نخستين مرحلهء اين پيكار شامل درگيرى ستيزهاى پيوسته ميان ساتراپ‌ها بود كه هركدام كوشش داشتند نفوذ و قدرت خود را روى ساتراپ‌ها يا چهره‌هاى ديگر برقرار كنند . كسانى كه در رأس امپراطورى قرار داشتند ( سرداران مقدونى - نخست پردمكا و سپس آنتى پاترا ) ، منظورشان اين بود يك‌پارچگى امپراطورى را حفظ كنند و خود در رأس آن قرار گيرند . بعدها رفته‌رفته دولت‌هاى جدا - گانه‌اى در دوران قلمرو امپراطورى شكل گرفتند و پيكار براى تقسيم ارثيه اسكندر در گرفت . در روى ويرانه‌هاى امپراطورى اسكندر ، سه مركز اصلى به‌وجود آمد : مقدونيه ( و يونان كه تابع آن بود ) ، دولت پتولم‌ها شامل ( مصر ، بخش جنوبى سوريه و چند استان\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nآسياى صغير ) و سرانجام سلوكيدها ( قسمت آسيائى متصرفات اسكندر ) .\r\nبنيان‌گذار دولت سلوكيدها سلوكى ، يكى از محافظان جان اسكندر بود . به‌موجب پيمانى كه به سال 321 ق . م . ميان ساتراپ‌ها بسته شد ، بابل هم جزو قلمرو سلوكى گرديد . سلوكى در نخستين سال فرمانروائيش سرگرم پيكار سخت به منظور استوار كردن حكومتش در بابل شد . نخست او ناگزير با يكى از سرداران اسكندر به نام يومن درگير شد ، نامبرده در آسياى صغير شكست خورد و با رزمندگان همراهش به خاور گريخت . در اينجا يومن ائتلافى از ساتراپ‌هاى محلى پديد آورد ، اما به انگيزهء عدم اعتماد متقابل و بىميلى ساكنان محلى دربارهء جدا شدن از مركز قدرت ، اين ائتلاف به هم خورد ، اين گونه فرمانرواى عالى آسيا با كمك آنتى گونا ، يومن و متحدانش را از ميان برد و تسلط كامل خود را بر سرتاسر ساتراپ‌هاى ايران - آسياى ميانه برقرار كرد . سرانجام آنتى گونا خودش مىخواست جاى سلوكى را بگيرد ( به سال 315 ق . م . ) .\r\nاما سلوكى از درگيرى شديد آنتى گونا با ساتراپ‌هاى ديگر بهره برد ، درحاليكه از فرمانرواى مصر يعنى پتولم نيروهاى كمكى در اختيار گرفت ، به سال 312 ق . م . به بابل برگشت ، اين سال آغاز فرمانروائى سلوكيدها به‌شمار مىآيد . درهرحال سلوكى با پشتيبانى مردم محلى توانست قدرت خود را در تمام ساتراپ‌ها برقرار كند . با شرايط مساعدى كه پديد آمده بود ( ادامه جنگ در غرب ) سلوكى امكان يافت به شرق لشكركشى كند و طى اين لشكركشى ساتراپ‌هاى ايران و آسياى ميانه را تصرف كرد . در پايان اين لشكركشى او با چاندرا گوپتا بنيان‌گذار دولت‌هاى مائورى در هندوستان برخورد . جنگ ميان آنها با واگذارى تمام متصرفات هندى اسكندر به فرمانرواى هندى پايان يافت ، در عوض چاندرا گوپتا 300 رأس فيل جنگى به سلوكى واگذار كرد كه باعث تقويت نيروهاى او شد . در سالهاى 305 / 304 ق . م . سلوكى خود را پادشاه اعلام كرد ، ديرى نپائيد سوريه شمالى را گرفت و به سال 281 ق . م . قسمت عمده آسياى صغير را به چنگ آورد ؛ در اين سال كه او قصد تصرف مقدونيه را داشت ، كشته شد .\r\nسلوكيدها در دوره شكوفائى حكومت‌شان قسمت عمدهء متصرفات آسيائى اسكندر را در دست داشتند ضمنا همان دشواريهاى زمان اسكندر براى كشوردارى در اين سرزمين در برابر حكومت تازه خودنمائى كردند . اما راه‌حل سلوكيدها در بيشتر موارد جور ديگر بود .\r\nسياست اسكندر كه ايجاد يك‌پارچگى پارسيان و مقدونيان ، به عنوان رعاياى امپراطورى بود ، در زمان سلوكيدها از ميان رفت . تقريبا بيدرنگ پس از مرگ اسكندر پارسيان از مقامهاى مهم دولتى بر كنار شدند . سربازان مقدونى نمىخواستند كه ثمرهء پيروزيهايشان را با پارسيان مغلوب تقسيم كنند ، و سرداران ( ازجمله خود سلوكى ) در\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nشرايطى كه پيوسته در حال جنگ بودند از گرايشهاى افراد ارتش پيروى مىكردند ، نمىتوانستند ( و نمىخواستند ) سياستى مخالف با خواسته‌هاى افرادشان را اجرا كنند . در اين شرايط سياست بازسازى سازمان حكومت با طرح‌هاى اسكندر تفاوت فراوان داشت .\r\nقشر مديران دولتى همه مقدونى بودند كه در رأس آنها شاه قرار داشت ، در مركز اين سازمان حكومتى ، ارتش بود كه فرماندهان آن همهء مقامهاى عالى را اشغال كردند . مبناى حقوقى اين نظام از پندار كهنى الهام مىگرفت كه به موجب آن فاتحان ، مالك دارائى و زندگى مغلوبان به‌شمار مىآمدند . استثمار مردم تنها به وسيلهء دستگاه دولتى انجام مىيافت ، اما اين به آن معنى نبود كه سلوكيدها از اشراف متشخص محلى به عنوان پشتيبان در كشورهاى اشغال‌شده بهره نمىبردند . مثلا روحانيان معابد محلى در شهرهاى بابل از امتيازهاى ويژه‌اى برخوردار بودند . اما در اصل حكومت سلوكيدها به دست مقدونيان گرداننده مىشد ، و بقيه مردم كه شامل اكثريت قريب به اتفاق ساكنان بودند ، از لحاظ اجتماعى در پست‌ترين وضع قرار داشتند . روابط اجتماعى موجود تغيير چندانى نكرد ، اما يك قشر اجتماعى - مقامهاى بسيار عالى - تازه پديد آمد .\r\nسياست شهرسازى بنابر طرحهاى اسكندر ، در زمان سلوكيدها از بين رفت . شهرهائيكه اسكندر در مدت كوتاهى بنا نهاده بود ، و همچنين شهرهاى نوى كه خود سلوكيدها ساختند ، حقوق « پليس‌ها » را بازيافتند . اين به آن معنى بود كه محدوديت‌هاى سخت اسكندر دربارهء شوراهاى شهرى ملغى شد ، و هم‌اكنون اين شهرها تا اندازه‌اى خودمختارى به دست آوردند ، اين خواسته يونانيان بود و باعث كشانده شدن آنها از زادگاهشان به شهرهاى نوبنياد خاور گرديد . اما درعين‌حال اين شهرها با « پليس‌هاى » يونانى دوره‌هاى پيشين تفاوت فراوان داشتند ، خودمختارى آنها فقط به كارهاى داخلى محدود مىشد و در رأس شوراهاى شهرها نمايندگان شاه به نام اپيستات وجود داشتند . زمين‌هاى اين شهرها متعلق به شاه بودند ، اما شوراهاى شهر مالك شرطى اين زمين‌ها به‌شمار مىآمدند و اعضاى اين شوراها ناگزير بودند ( به عوض اين امتياز ) در ارتش شاه خدمت كنند . اين گونه در حكومت سلوكيدها نوعى سازش ميان خواسته‌هاى يونانيان و سياست تمركز دولت سلوكيدها پديد آمد ، اين سياست باعث پشتيبانى يونانيان كه در شهرهاى نوبنياد مسكن گزيدند ، از رژيم موجود يعنى دودمان سلوكيدها ، گرديد . علاوه‌بر اين مناطق روستائى هم به شهرها وابسته بودند و ساكنان اين روستاها در رابطه با شهرها وظايف ويژه‌اى را به عهده داشتند .\r\nاين گونه سلوكيدها شهرهاى يونانى را در استثمار ساكنان بومى با خود شريك كردند و بنابراين تكيه‌گاههائى را براى تثبيت قدرتشان در شرق پديد آوردند . دانشمندان بورژوازى به‌ويژه اظهار عقيده كرده‌اند كه گويا شهرهاى يونانى در خاور « ولينعمت‌هاى\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nدهقانان آسيائى » بوده‌اند . اما عملا از روابط شهر و ده چنين برمىآيد كه فقط شكل استثمار دهقانان روستا عوض شده بود .\r\nبنا به منابعى كه به‌دست آمده ، سلوكيدها در حدود 70 شهر بنا كردند . اين رقم به‌نظر درست مىآيد . مراكز اصلى شهرسازى سلوكيدها در شمال سوريه ، بين النهرين و در ايران منطقهء ماد بوده است . چند شهر هم در مناطق ايلام ، پارس ، كارامانى ، گيركان و پارت ساخته شدند . بعدها چند شهر به‌زودى ويران گرديدند ، اما عده‌اى از آنها مدت‌ها باقيماندند . گاهى شهرهاى يونانى در نزديكى شهرهاى محلى ساخته مىشدند ( مثلا ، شوش ، اكباتان ، هكاتومپيل ) اما شوراهاى شهرى يونانى ، با مردم محلى نمىآميختند .\r\nكلنىنشينى نيز از راه اسكان نظاميان به‌ويژه در مناطق مهم استراتژيك و شاهراههاى اصلى كه نقاط دوردست قلمرو حكومت را به‌هم وصل مىكردند ، انجام مىگرفت .\r\nبه‌غير از آنچه در بالا ذكر شد ، سلوكيدها در بيشتر كارهاى كشوردارى از سنت‌هاى اسكندر پيروى مىكردند . بنابراين پادشاهان سلوكيد با خودكامگى و قدرت كامل كشور را مىگرداندند . آپيان ، نويسنده يونانى در سدهء دوم ميلادى كه تاريخ سلوكيدها را به رشته تحرير درآورده ، عملا روش حكومت سكوكيدها را اين گونه منعكس مىكند : به‌طور كلى قوانين جاريه زمان سلوكيد را مىتوان با اين جمله خلاصه كرد : « آنچه را كه شاه تصويب مىكرد كاملا عادلانه به‌شمار مىرفت » . در بسيارى موارد مانند مقدونيه ارتش در كارهاى حكومتى مداخله‌اى نداشت .\r\n\r\nرژيم اجتماعى و سياسى دولت سلوكيد\r\nتودهء اصلى مردم ، دهقانان بودند و اينها وظيفهء پرداخت ماليات‌هاى پولى و جنسى را به شاه داشتند . بيشتر اوقات دهقانان ماليات‌هاى خود را به نمايندهء شاه يعنى محصل مالياتى تحويل مىدادند . اما دهقانان ظاهرا وابسته و مقيد به‌شمار نمىآمدند . اين طبقه خود را آزاد مىشناخت ، اما روش كشوردارى سلوكيدها چنان بود كه رفته‌رفته دهقانان را به اسارت و بردگى مىكشاند و آنها را از راه وابستگى به زمين به بردهء دولت تبديل مىكرد .\r\nسيستم مالياتى دولت سلوكيدها كاملا پيچيده بود . گذشته از ماليات اصلى به نام « فورس » كه از شهر يا طايفه به‌گونه دسته‌جمعى وصول مىشد ، ماليات‌هائى از قبيل ماليات سرانه ، ماليات بر معامله ، ماليات بر ثروت ، ماليات برده و غيره را از مردم مىگرفتند .\r\nبه‌ويژه ماليات « فورس » بسيار سنگين بود چون ميزان آن به‌طور ثابت ثبت مىشد و هيچ -\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nوقت كاهش نمىيافت . خشكسالى ، ويرانى محل در اثر عمليات جنگى و غيره نمىتوانستند مانع از پرداخت فورس شوند . هميشه بدهى به دولت وسيله‌اى بود كه دهقان را مقيد و وابسته به زمين مىكرد . ماهيت دولت سلوكيد به‌ويژه از سياست مالياتى آن روشن مىشود ، چون اين سياست بهترين وسيله براى استثمار رعايا به‌شمار مىرفت .\r\nارتش سلوكيدها شامل يك هستهء نسبتا كوچك دائمى از پياده و سوار مقدونى ، و پادگانهائى در مراكز مهم ، زير نظر ساتراپ‌هاى محل بود . در مورد لزوم ايجاب مىكرد كه يكانهائى از شهرهاى يونانى و عشاير محلى بسيج گردند . مزدوران هم نقش مهمى را در ارتش ايفا مىكردند . افراد ارتش چند ده هزار نفرى از خزانه شاه حقوق و جيره دريافت مىكردند . شاه فرماندهى عالى كل قوا بود و هنگام جنگ خودش فرماندهى را به‌دست مىگرفت .\r\nقلمرو پهناور سلوكيدها به ساتراپ‌ها تقسيم مىشد . ساتراپ‌هاى سلوكيدى كوچكتر از ساتراپهاى دولت هخامنشى و اسكندر بودند . كوچكترين واحد ادارى ، حوزه‌هاى مذهبى بودند . در رأس ساتراپ‌ها ، ساتراپ‌دار قرار داشت كه قدرت كشورى و لشكرى را به‌دست مىگرفت ، ادارات مالى ساتراپ‌ها هم مستقل بودند .\r\nزمين‌هاى دولت به دو قسمت تقسيم مىشدند : قسمتى متعلق به شخص شاه بود ( املاك شخصى ) و در قسمت ديگر شوراهاى شهرها شريك شاه بودند . رؤساى دودمانهاى محلى ، عشاير ، جامعه‌ها و غيره اصولا زير حاكميت شاه قرار داشتند . اما مرز مشخصى ميان مفهوم حاكميت و مالكيت وجود نداشت ، چون هميشه رهبر قوم غالب داراى قدرت مطلقه بود بنابراين عمال شاه روى تمام زمين‌ها نظارت داشتند . اعمال قدرت از سوى شاه باعث تقويت او مىگرديد ، و الا دولت نمىتوانست تنها به كمك شماره ناچيزى مقدونى سرزمين پهناور امپراطورى را بگرداند .\r\nبنيان‌گذارى گسترده شهرهاى يونانى باعث پيشرفت نظام برده‌دارى به شكل كلاسيك خود گرديد . همراه با برده‌دارى روش‌هاى ديگر به بند كشيدن توده‌ها رايج گرديد . چيرگى مقدونيان و حكومت‌هاى يونانى به‌طوركلى اصول روابط اجتماعى موجود را تغييرى نداد ، حتى هنگام استيلاى اينان وضع توده‌هاى مردم بدتر شد ، استثمار آنها شديدتر گرديد ، و محدوديت توده‌ها به حد بردگى رسيد . طبعا اين شرايط اعتراض توده‌هاى مردم محلى را برانگيخت ، و همين مسئله انگيزه ناپايدارى دولت سلوكيدها شد . و در ظرف چند دهه پس از تشكيل اين دولت گرايش توده‌ها به جدائىخواهى شدت گرفت .\r\n\r\nسقوط دولت سلوكيدها حكومت مقدونى - باخترى و پارت\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nخاور ( مناطق آسياى ميانه و ايران ) صحنهء اصلى اجراى سياست سلوكيدها در زمان باستان بود . در زمان سلوكى اول پسر و وارثش به نام آنتيوك ( 280 - 261 ق . م . ) به‌عنوان دستيار شاه سياست‌هاى دولت سلوكيد را در بخش خاورى متصرفات پدرش اجرا مىكرد .\r\nبراى تقويت موقعيت سلوكيدها شهرهاى نوى در روستاهائيكه لشكريان در آن پادگان بودند ، بنا گرديد ، شهرهاى قديمى نوسازى شدند و كارهاى ديگرى انجام گرفتند ( مثلا پيرامون واخهء مرو ديواركشى شد و غيره ) .\r\nاما بعدا اين سياست دگرگون گرديد . مركز ثقل سياست سلوكيدها بيشتر به غرب انتقال يافت . جنگ‌هاى دامنه‌دارى ميان سلوكيدها و پتولمىها بر سر تسلط بر جنوب سوريه درگرفت ( جنگ‌هاى سوريه ) ، ساتراپهاى خاورى تابع دولت مركزى به‌عنوان منابعى براى استثمار تلقى شدند و اين مناطق مراكزى تداركاتى براى اجراى سياست فعال در مرزهاى باخترى به‌كار رفتند . ساكنان يونانى و مقدونى مناطق خاورى نمىتوانستند با اين وضعيت سازگار باشند . در برابر دولت يك مشت مسائل پيچيده وجود داشت ( افزايش ناخشنودى مردم محلى ، تهديد عشاير كوچ‌نشين و غيره ) و اگر اين مسائل حل نمىشدند بيگمان بهره‌كشى از منابع مادى و انسانى آن منطقه براى عمليات در غرب دشوار بود . به اين انگيزه‌ها روحيه جدائىخواهى در خاور افزايش مىيافت ، و بيشتر ساكنان خواهان گسستن بند اطاعت از شاه سلوكى بودند . در نيمه سده سوم ق . م . زمان مناسب براى انجام اين منظور فرارسيد ، در اين هنگام ، ستيزهاى داخلى اركان دولت سلوكى ، و عقب‌نشينى ارتش اين دولت در جنگ با پتولمىها حكومت را به مرز فاجعهء هولناكى سوق داد . در همين هنگام ساتراپهاى باختر سغديان و پارت از قلمرو دولت سلوكيد جدا شدند . ضمن رويدادهاى بعدى پارت‌ها موفق به تشكيل دولت پارت گرديدند ( به بخش بعدى مراجعه شود ) ، و در سرزمين‌هاى باختر و سغديان ، حكومت يونانى - باخترى تشكيل گرديد . لشكركشى سلوكى دوم ( 230 - 227 ق . م . ) به شرق با وجود كاميابيهاى نخستين سرانجام به شكست گرائيد . اين گونه حاشيه شمال شرقى قلمرو سلوكيدها از دست شاه آندودمان خارج شد .\r\nبيدرنگ پس از آغاز سلطنت آنيتوخ سوم ، ساتراپ ماد ، مولون و برادرش اسكندر كه ساتراپ پيشين پارس بود ، عليه دولت مركزى سلوكيد بپاخاستند ( در سالهاى 222 - 220 ق . م . ) . انگيزهء اين قيام چيزى جز جدائىخواهى بلندپايگان يونانى - مقدونى نبود . در اين هنگام مولون ، كاميابيهاى درخشانى به‌دست آورد و حتى بابل و بين النهرين را تصرف و خود را شاه اعلام كرد ، اما اين قيام سركوب شد . پس از اين رويداد آنتيوخ سوم لشكركشى بزرگى را به‌سوى خاور آغاز كرد ( 212 - 205 ق . م . ) ، منظور از\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nاين لشكركشى تسلط دوبارهء سلوكيدها بر مناطق از دست رفته بود . پايگاه اين لشكركشى ماد بود . براى به دست آوردن پول ، آنتيوخ فرمان داد معبد آناهيتا در اكباتان تاراج شود ، مبلغ 4 هزار تالانت ازين غارت به دست آورد . در نتيجهء اين لشكركشى دولت پارت مغلوب شد ، اما اين دولت رسما حاكميت خود را زير حمايت حكومت يونانى - باخترى نگهداشت چون پس از دو سال محاصرهء بيهوده ، شهر باختر سقوط نكرد ، پس از آن آنتيوخ از هندوكش گذشت و به مرزهاى هندوستان حمله كرد ؛ در اينجا آنتيوخ با سفاگاسن پادشاه هندوستان پيمانى بست كه به موجب آن چند فيل جنگى از او گرفت . ارتش سلوكيد ضمن بازگشت از مناطق جنوبى ايران عبور كرد . آنتيوخ از پارس به عربستان لشكر كشيد .\r\nخود او آن اندازه اين لشكركشى را مهم شمرد كه پس از پايان آن به خود لقب « كبير » داد .\r\nلشكركشى به خاور تا اندازه‌اى ازهم‌پاشيدگى دولت سلوكيد را به تأخير انداخت ، اما انگيزه‌هاى آن از ميان نرفت . شكست حكومتهاى پارت و يونانى - باخترى نتوانست نتيجهء قطعى براى دولت سلوكيد دربر داشته باشد ، چون براى استوارى قدرت ناگزير بايستى نيروى كافى در محل مىگذاشت .\r\nدر آغاز سدهء دوم ق . م . سلوكيدها حمله‌اى جدى به خاور مديترانه يعنى مرزهاى دولت روم انجام دادند . جنگ ميان روميان و پادشاه سلوكيد بر سر تسلط بر يونان بود .\r\nرويدادهاى بعدى نشان دادند كه پيروزىهاى پيشين آنتيوخ كاملا ناپايدار بودند . ديرى نپائيد كه به سال 189 ق . م . از روميان شكست سختى خورد و اين گونه روند ازهم‌پاشيدگى دولت سلوكيدها كه تا اندازه‌اى انگيزه آن سياست آنتيوخ بود ، سرعت گرفت . آنتيوخ كه گرفتار دشواريهاى مالى بود ( لزوم هزينه تجديد سازمان ارتش ، پرداخت ساليانه 000 ، 1 تالانت به روم ) بر آن شد اين نابسامانى را با وسيله مطمئنى اصلاح كند : فرمان داد تا معبدهاى محلى را در ايلام تاراج كنند ، اين كار باعث شورش مردم محلى گرديد و در جريان اين قيام خود آنتيوخ كشته شد .\r\nآخرين نقش سياست خشن به منظور بازسازى قدرت دولت سلوكيد را آنتيوخ چهارم ايفا كرد ( 175 - 163 ق . م . ) . كوشش براى نيرو بخشيدن موقعيت يونانيان ازجمله فعاليت‌هاى آنتيوخ چهارم بود يكى از اقدامهاى اين پادشاه ساختمان شهرهاى يونانى در شرق بود . تهديد دائمى غرب از سوى روميان او را وادار كرد تا دربارهء تحكيم قدرت سلوكيدها در شرق بينديشد ، در اين منطقه پس از مرگ آنتيوخ سوم رويدادهاى مهمى ازجمله جدائى پارس پيش آمد . برخى از اسناد گواهى مىدهند كه از پيش پارسها زير تسلط سلوكيدها بودند ، اما هم‌اكنون مخالفت با فرمانروايان يونانى - مقدونى در آنجا اوج گرفت . ايمان به سنت‌هاى باستانى محلى ظاهرا از ويژگيهاى دودمانهاى نامدار پارسى\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nبود كه پس از مرگ آنتيوخ سوم به قدرت رسيدند . فرمانروايان پارسى به لقب « فراتاراكا » ملقب شدند ، اين عنوان را در زمان هخامنشيان به صاحبمنصبان بلندپايه لشكرى و كشورى مىدادند . به دست آمدن استقلال پارسها پس از انجام جنگ‌هاى خونين با لشكريان دولت يونانى - مقدونى كه در پارس ساكن بودند ، عملى شد .\r\nدر همان هنگام در پارت هم مردم قيد فرمانبردارى سلوكيدها را كه آنتيوخ سوم به آنها تحميل كرده بود گسستند . پارت‌ها دوباره به سوى غرب يعنى ماد پيشرفتند .\r\nاين گونه هم‌اكنون مسائل پيچيده‌ايكه در برابر آنتيوخ چهارم قرار داشتند همانهائى بودند كه ده‌ها سال پيش آنتيوخ سوم را به خود مشغول مىداشتند و حل اين مسائل بايستى به وسيله او حل مىشد . هم‌اكنون سلوكيدها از لحاظ مالى بيش‌ازپيش در تنگنا بودند ، به همين انگيزه لشكركشىهاى آنتيوخ چهارم با ناكامى كامل روبرو گرديد ، و خود او هم با وضع نامعلومى كشته شد ، ازهم‌پاشيدگى و نابسامانى وضع دولت سلوكيدها سرانجام به زوال قدرت مقدونيان در سرزمين ايران گرائيد . شورش ساتراپ سلوكيدى ماد به نام تيمارخ باعث شد كه پارت‌ها به آن منطقه مسلط شوند . پس از آن پارت‌ها ، پارس و ايلام را به تصرف درآوردند . در حدود چهلمين سال سده دوم ق . م . تسلط سياسى يونانى - مقدونى در ايران پايان يافت .\r\nدورهء تسلط يونانيان - مقدونيان در شرق معمولا هلنيسم ناميده مىشود . پايان كار تسلط هلنيسم به‌طور كامل در سال 30 ق . م . هنگاميكه دولت روم آخرين حكومت آنها را در مصر منقرض كرد ، انجام گرفت . دورهء هلنيسم نمايانگر پيشرفت‌هاى زيادى در شرق است . پيشرفتهاى اقتصادى چشم‌گير ، ارتباط سياسى - اقتصادى و فرهنگى دورافتاده‌ترين نقاط با يكديگر از ويژگيهاى اين دوره به شمار مىرود . در اين زمان شهرهاى يونانى و محلى بىشمارى ساخته شدند ، روش‌هاى نوين آبيارى مصنوعى در پهنه‌هاى گسترده‌اى از زمين‌هاى خشك معمول گرديد . كار كشاورزى و صنعت با روشهائى نوين رونق گرفت .\r\nدرعين‌حال اين دوره زمان درگيرى تضادهاى سخت اجتماعى در شرق به شمار مىرود ، زمانيكه چيرگى دولت‌هاى زورمند بر ملت‌هاى مغلوب آشكارا باعث تشديد اين تضادها گرديد .\r\nاز نظر دانشمندان شوروى دورهء هلنيسم ، زمانى است كه در نتيجهء چيرگى اسكندر مقدونى و تشكيل يك حكومت هلنى روند تأثير متقابل نهادهاى يونانى و محلى در زمينهء اجتماعى - اقتصادى و سياسى مردم آغاز شده است . اما نتايج واقعى اين آميختگى به‌ويژه در زمينه‌هاى ايدئولوژى و فرهنگ در دوران تاريخى بعدى يعنى زمان پارت‌ها آشكار گرديده است . در اين زمان ، يونانيان كه از امتيازات دورهء پيشين محروم بودند ، ديگر\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nميان آنها و مردم محلى از لحاظ اجتماعى تفاوتى وجود نداشت . بنابراين براى پيوستگى فرهنگ شرقى و يونانى شرايط بسيار مساعدى پديد آمد ، و اين يك‌پارچگى فرهنگى نفوذ بسيارى در غرب ، در كشورهاى باستانى كنارهء درياى مديترانه و سرانجام در امپراطورى روم باستان داشت .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n\r\n5 . دولت پارت\r\n\r\nتشكيل پادشاهى پارت و پيكارش با سلوكيدها در غرب و كوچ‌نشينان شرق\r\nدورهء فرمانروائى دولت پارت ( از نيمه سدهء سوم ق . م . تا 226 ميلادى ) مهمترين زمان در تاريخ ايران به شمار مىرود . اين دولت در زمان شكوفائيش نه‌تنها سرزمين ايران ، بلكه قسمتى از تركمنستان شوروى كنونى ، عراق ( ازجمله بابل باستان ) ، قسمتى از سرزمين افغانستان و پاكستان را به تصرف خود درآورد . پارت‌ها كه زادگاهشان نخست در مناطق نيمه باير و كوهستانى جنوب تركمنستان و شمال خراسان بود ، توانستند بزرگترين دولت‌هاى جهان را در زمان خود تشكيل دهند .\r\nبحران دولت سلوكيد در نيمه سدهء سوم ق . م . باعث شد كه تسلط بر چند استان شرقى را از دست بدهد . اين استانها را حاكمان يونانى اداره مىكردند : ديودت در باختر ، اوتيدم در سغد و آندراگور در پارت . پيشرفت موقعيت سياسى پارت در اثر مداخلهء اتحاديهء كوچ‌نشينان پارن سرعت گرفت ، پارن‌ها واحه‌هائى از كناره درياى خزر تا رود تجن را كه براى كشاورزى مناسب بودند در اشغال داشتند . پارن‌ها زير رهبرى آرشاك به پارت هجوم كردند . ضمن جنگ آندراگور ( حاكم يونانى ) كشته شد و اداره امور پارت به دست\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nآرشاك افتاد . اين رويداد به احتمال قوى در سال 247 ق . م . پيش‌آمد . بيدرنگ اتحاد ميان كوچ‌نشينان با قبايلى كه از لحاظ نژادى و فرهنگى به هم نزديك بودند انجام گرفت ، ساكنان واحه‌ها ، پايگاه استوارى براى ايجاد دولتى به شمار مىآمدند . فقط وضعشان از آن جهت پيچيده بود كه در آن منطقه تنى چند از مالكان يونانى در آنجا نفوذ داشتند .\r\nيونانى - باخترىها از دشمنان طبيعى دولت نوبنياد پارت به شمار مىآمدند . اين گونه هنوز به هيچوجه خطر تهديد سلوكيدها از ميان نرفته بود . بنابراين دولت پارت نخستين سالهاى موجوديتش را به جنگ براى تشكيل يك دولت نيرومند و يكپارچه گذراند .\r\nاشغال فورى گيركان دولت پارت را توان بخشيد . نشانهء اين مرحلهء نوين پيشرفت دولت پارت آغاز ضرب سكه نقره به نام شاه پارت بود .\r\nرويدادها سرانجام موجوديت و استقلال دولت پارت را تثبيت كردند ، در بين سالهاى 230 - 227 ق . م . پادشاه سلوكيد ، سلوكى دوم پس از آنكه موقعيتش را در غرب استوار كرد ، به منظور برگرداندن متصرفات ازدست‌رفته « ساتراپ‌هاى بالا » به آن لشكر كشيد .\r\nنخست ارتش سلوكيدها كامياب شد ، اما بعدها ، پارت‌ها كه به قبايل كوچ‌نشين به نام آپاسياك متكى بودند ، توانستند بر شاه سلوكيد پيروز شوند . اگرچه به علت درگرفتن شورش در سوريه ، سلوكى نتوانست به جنگ با پارت‌ها ادامه دهد . آرشاك خود را شاه خواند و در شهر آساك تاجگذارى باشكوهى برپا كرد و به افتخار اين پيروزى در معبد محلى آتش « جاويد » برافروخته شد . سالهاى بعد سلطنت آرشاك ظاهرا به صلح سپرى شد . بنا به اظهار نظر نويسندگان باستانى در اين هنگام ارتش پارت تقويت گرديد ، شهرهاى مستحكم و دژهائى ساخته شدند . قرائنى وجود دارد كه در آنزمان پارت‌ها رفته‌رفته به سرزمين ماد هم نفوذ كردند .\r\nبا پيدايش دولت پارت نخستين مرحلهء اهميت تاريخى اين دودمان در زمان باستان نمودار گرديد . در اين هنگام ازهم‌پاشيدن تسلط يونان - مقدونيه در آسيا و ايجاد دولت‌هاى محلى در اين سامان آغاز گرديد . اما منابع و امكانات يونان - مقدونيه هنوز براى سلوكيدها حائز اهميت فراوان بودند . استوارى وضع دولت سلوكيد در زمان آنتيوخ سوم ، خطرى جدى براى موجوديت دولت پارت به شمار مىآمد . پسر و جانشين ارشاك اول يعنى ارشاك دوم با اين خطر روبرو شد . به سال 209 ق . م . لشكركشى آنتيوخ سوم به پارت آغاز گرديد . پس از نبرد سختى پارت‌ها شكست خوردند . شرايط صلح دقيقا معلوم نيست بگونه‌ايكه اسناد تاريخى گواهى مىدهند ، آنتيوخ سوم ارشاك را در زمرهء « متحدين » خود درآورد ، اين به آن معنى بود كه پارت‌ها فرمانروائى عالى سلوكيدها را بر خود به رسميت شناخته‌اند . اما پادشاه آنها مانند پيش در چارچوب دولت سلوكيدها به حكومت ادامه داد .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nبا وجود اين ، احتمالا شرايط صلح در ميان برخى از اشراف پارت ايجاد ناخشنودى كرد .\r\nدربارهء رويدادهائيكه در اين زمان به‌وقوع پيوست ، حتى از شرايط و خطمشى پيمان صلح ، اطلاعات دقيقى در دست نيست ، اما معلوم است كه پس از آرشاك دوم ، فريپاتيا نوهء تيرداد ، برادر آرشاك اول به سلطنت رسيد ، اما نوهء مستقيم آرشاك اول از سلطنت بر كنار شد .\r\nدر تاريخ پارت رويدادهائيكه از پايان لشكركشى آنتيوخ سوم تا به تخت نشستن مهرداد اول ( تقريبا از 171 تا 139 ق . م . ) به‌وقوع پيوسته روشن نيست . انگيزه‌هاى تقويت نيروى پارت و كشورگشائى پارت‌ها در زمان مهرداد اول نه‌تنها از لحاظ چگونگى سياست داخلى ، بلكه از نظر كيفيت سياست خارجى اين دولت ، حتى در شرايط مساعدى كه منجر به پيشرفت آنها شد ، معلوم نيست . در شرق در دولت يونانى - باخترى پيكارهاى داخلى شدت يافت . در غرب هم در اين زمان روند ازهم‌پاشيدگى دولت سلوكيد سرعت مىگرفت .\r\nدرعين‌حال جريانهاى ديگرى هم در حال پيدايش بودند - گروههاى كوچكى از يونانيان و بوميان براى استقلال و تشكيل دولتهاى كوچك محلى بپاخاستند ( اليميادها ، پارس‌ها ، خاراكن‌ها و غيره ) . همه اين رويدادها تحقق پندارهاى گسترش‌خواهى پارت‌ها را آسان كردند ، اينان كه منابع سرشارى در اختيار داشتند ، علاوه بر ساكنان پارت ، مردم گيركانى و قسمت مهمى از كوچ‌نشينان پارنى را با خود همدست كردند . نخستين ضربت را به سمت شرق يعنى قلمرو يونانى - باخترى وارد آوردند و مناطق مهمى را از آنها پس گرفتند و به قلمرو خود افزودند . سپس در سال 148 / 147 ق . م . ماد را گرفتند . اهميت اين پيروزيها چنان بود كه مهرداد اول لقب « پادشاه كبير » را به خود داد .\r\nتصرف ماد راه پارت‌ها را به سوى غرب و شمال ازجمله بين النهرين ، بابل ، شوش ، ايلام و غيره گشود . آشفتگى سياسىايكه در اين مناطق حكمفرما بود ، به پارت‌ها امكان داد كه به سال 141 ق . م . به مركز بابل وارد شوند و مراكز شهرى مهم هلنى شرق ، از جمله سلوكيه در دجله را به تصرف درآورند . پس از آن شوش را هم اشغال كردند .\r\nاما پيشروى به سوى غرب و تصرف ماد و بابل مسائل پيچيده‌ايرا در برابر پارت‌ها قرار داد . در اين مناطق اينان ناچار شدند با توده‌هاى مهم و يك‌پارچهء يونانيان و يونانى شدگان برخورد كنند . اصلا در همان نخستين مراحل موجوديت دولت پارت ، تضاد ميان پارت‌ها و يونانيانى كه از امتيازات ويژه محروم شده بودند ، شدت گرفت و منجر به پيكارهائى خونين گرديد ، اما در سرزمين‌هاى پارت و گيركانى ، شهرهاى يونانى نسبتا كم بودند . در مناطق غربى موقعيت جور ديگر بود و ساكنان يونانى اين نقاط قابل‌ملاحظه بودند . در مدت دو قرن « پليس » هاى يونانى قلمرو غربى پارت ، پايگاه نيروهاى مخالف دولت و\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nمراكز آشفتگى به‌شمار مىآمدند .\r\nنخستين بار به سال 140 ق . م . يونانيان ساكن بابل و بين النهرين عليه حكومت پارت قيام كردند : شاه سلوكى دمترى دوم از رقيبش به نام تريفون در سوريه شكست خورد و به بين النهرين عقب نشست . يونانيان و مقدونيان بين النهرين و بابل كه از مدت‌ها پيش او را براى پيكار با پارت‌ها فرامىخواندند ، بيدرنگ پيرامونش گرد آمدند . دمترى موفق شد يك ائتلاف ضد پارت محكم كه در آن پارسها ، ايلاميها و باختريها شركت داشتند ، تشكيل دهد . اما پس از يك رشته پيروزيها ، دمترى شكست خورد و به اسارت پارت‌ها درآمد ، در بهار 139 ق . م . تسلط پارت‌ها بر تمام سرزمين‌هاى ازدست‌رفته در جريان جنگ 140 ق . م . دوباره برقرار گرديد .\r\nبه سال 138 / 137 ق . م . فرهاد اول پسر مهرداد اول به تخت سلطنت پارت نشست .\r\nپادشاه تازه در نخستين سالهاى فرمانروائيش توجه خود را به سوى شرق معطوف داشت ، در اين سالها رويدادى مهم سياسى به‌وقوع پيوست : دولت يونانى - باخترى زير ضربه‌هاى كوچ‌نشينان ازهم‌پاشيد . تهديد كوچ‌نشينان متوجه پارت‌ها هم شد ، اما اينها توانستند در برابر هجوم آنها پايدارى كنند . در همان هنگام خطرى جدى از سوى غرب نمايان شد .\r\nبرادر شاه اسير شده سلوكى ، دمترى دوم به نام آنتيوخ هفتم در سوريه موقعيت استوارى به‌دست آورد و به سال 131 ق . م . به منظور تجديد تسلط سلوكيدها در شرق ، لشكركشى را آغاز كرد .\r\nيونانيان و مقدونيان بابل و استانهاى ديگر مانند ده سال پيش از شاه سلوكى پيشواز كردند و آشكارا عليه پارت‌ها بپاخاستند و به ارتش آنتيوخ پيوستند ؛ دودمانهاى ممتاز شرقى محلى هم دوباره جانب سلوكيدها را گرفتند . اما در اين هنگام وضع با ده سال پيش فرق فراوان داشت . اگر دمترى در حالى كه از سوريه شكست خورده و عملا هيچگونه نيروئى در اختيار نداشت ، به بين النهرين آمد ، آنتيوخ هفتم ضمن اين لشكركشى شمارهء بيشمارى افراد رزمنده و اسيران كشورهاى ديگر را همراه خود آورد ، او توانست همهء نيروهاى « پليس » هاى سوريه را متحد و با خود همدست كند . بازپس‌گرفتن بين النهرين و ماد نشانهء داشتن قدرت فراوان او بود . اين اقدام آخرين تلاش براى تجديد سياست سيستم هلنى ، يعنى تسلط يونانيان در شرق بود . ضمن سه نبرد پىدرپى ، ارتش پارت به وسيله آنتيوخ شكست خورد ، سرتاسر خاك بين النهرين و سپس ماد به تصرف سلوكيدها درآمد . اينان زمين‌هاى پارت را به عنوان اقامتگاه زمستانى خود برگزيدند و همين موضوع انگيزه نابود شدن ارتش سلوكيد گرديد . يكانهاى لشكرى سلوكيد كه در شهرهاى پارتى و گيركانى اقامت گزيده بودند ، مردم بومى را سخت زير فشار قرار دادند ، بگونه‌ايكه اين مردم\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nعليه اشغال‌گران قيام كردند . اين قيام به خوبى سازمان داده شد ، تمام شهرها همزمان بپاخاستند . آنتيوخ كوشيد به يكانهائيكه در محاصره بودند ، كمك كند ، با نيروئى كه پيرامون خودش بودند به حمله پرداخت ، اما به نيروى عظيم پارت برخورد . در گرماگرم جنگ خونينى آنتيوخ هفتم شكست خورد و در حين نبرد كشته شد . از اين‌پس دودمان سلوكيدها ديگر به عنوان يك قدرت جهانى به‌شمار نمىآمد . دولت‌هاى سلوكيدى كه هريك قلمرو كوچكى را در شمال سوريه در اختيار داشتند ، پيوسته با يكديگر در حال ستيز بودند .\r\nشكست آنتيوخ هفتم راه پارت‌ها را به سوى سوريه گشود و فرهاد دوم خود را آمادهء تاختن به آن سرزمين كرد . اما در اين هنگام وضع مرزهاى شرقى دولت پارت به تيرگى گرائيد . هجوم گستردهء قبايل آسياى مركزى و ميانه باعث نابودى شهرهاى يونانى - باخترى گرديد ( در فاصله سالهاى 141 تا 130 ق . م . ) ، و بيگمان پارت‌ها نمىتوانستند از اين برخورد در امان بمانند . مناطق شرقى قلمرو پارت‌ها به وسيله كوچ‌نشينان ويران گرديدند .\r\nفرهاد دوم ضمن نبرد با اين قبايل كشته شد ، بعد از او اردوان اول پادشاه پارت گرديد ، كه او هم دچار چنين سرنوشتى گرديد . ( 123 ق . م . )\r\nضعيف شدن دولت پارت زير ضربه‌هاى كوچ‌نشينان باعث تيره شدن وضع آن دولت در استانهاى غربى گرديد . والى دست‌نشاندهء فرهاد در بابل به نام گيمر شهرهاى يونانى - نشين را زير فشار بيرحمانه‌اى قرار داد و درعين‌حال كوشيد تا خود را مستقل كند . در چنين شرايطى گسترش تدريجى قدرت پادشاه خاراكنا ، به نام گيسپائوسين در شمال آغاز گرديد . خاراكنا ، استانى در كنارهء شمالى خليج فارس بود ، اين استان اهميت اقتصادى فراوانى داشت ، از اين استان راه ارتباط بابل با هندوستان مىگذشت . دولت پارت پس از كاميابيهاى چشم‌گيرى در شرق و غرب در بيستمين سال سدهء دوم ق . م . در آستانهء نابودى قرار گرفت .\r\nسرچشمه‌هاى اين دشواريها همان مسائل كهنه و ديرين ازجمله وجود كوچ‌نشينان نقاط دوردست ، روابط متقابل ميان پارت‌ها و يونانيان ، اعتراض و آشفتگى حكام محلى در برابر حكومت مركزى ، بودند . اما همه اين مسائل دچار پيچيدگى و دشوارى تازه‌اى شدند تنها راه‌حل موفقيت‌آميز اين مسائل مىتوانست موجوديت پارتها را تضمين كند .\r\nدر زمان مهرداد دوم ( 123 - 87 ق . م . ) پس از موقعيت استواريكه به دست آورد توانست در طول مدت طولانى سلطنتش اين مسائل را تا اندازه‌اى حل كند . اين پادشاه در نخستين سالهاى حكومتش توجه ويژه‌اى به سوى غرب معطوف داشت . در اين هنگام پارت‌ها نه‌تنها توانستند از پيشرفت خاركنىها جلوگيرند ، بلكه آنها را زير فرمانروائى خود درآوردند . در همين هنگام جنجال سياسى گيمر هم از ميان رفت . در اين سالها\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nشهرهاى يونانى آرامش خود را بازيافتند . آنها ضمن اينكه اميد پشتيبانى سوريه را از دست دادند ، نتوانستند بگونهء فعال با سياست آرشاك‌ها مخالفت ورزند . مسئله يونانيان به مرور زمان خودبه‌خود حل شد . همهء اين عوامل باعث شدند كه دولت پارت دايرهء قدرت خود را در بين النهرين كه زير نفوذ سلوكيدها بود ، گسترش دهد . پارت‌ها بگونهء فعالى در كارهاى داخلى ارمنستان هم مداخله كردند .\r\nمهرداد با وسايل ديپلماتيك و جنگ توانست مسئله روابط متقابل با كوچ‌نشينان را حل كند . سمت حركت آنها تغيير كرد : كوچ‌نشينان از گذار در سرزمين‌هاى پارت‌ها منصرف شدند . ساكىها در كناره درياچه هامون در زمين‌هاى آراخوزى باستانى و در انگيان ( سيستان امروزى ) مسكن گزيدند . بعدها در اين منطقه حكومتى محلى پديد آمد كه با آرشاك‌ها روابط مشخصى داشت . داخل كردن ساكها در سيستم حكومتى پارت‌ها باعث تقويت نيروى جنگى كشور شد ، بسيارى از يكانهاى چريك‌سوار پارت‌ها را همين كوچ - نشينان تشكيل مىدادند .\r\nمىتوان انديشيد كه در زمان مهرداد دوم ، موقتا بسيارى از مسائل پيچيده حكومتى حل شد . مهرداد دوم بسيارى از دودمانهاى محلى را حفظ كرد . اينها در دورهء جنگ و نبودن تشكيلات دولتى سرزمين پهناور قلمرو پارت‌ها را زير نظر داشتند ، اين تصميم يگانه وسيلهء جلب وفادارى اشراف محلى نسبت به دولت پارت و آرشاك‌ها بود . بازرگانى بين‌المللى نيز نقش مهمى را در بالا بردن اهميت دولت پارت ايفا كرد .\r\nدر آغاز سدهء يكم ق . م . دولت پارت بگونهء بىسابقه‌اى نيرومند شد . اما در آخرين سالهاى سلطنت مهرداد دوم پيچيدگى جدىاى در كار اين دولت پديد آمد ، اين آشفتگى در نتيجهء پيكار براى به دست آوردن قدرت در درون دودمان سلطنتى پارت پديد آمد . در نتيجه پادشاه ارمنستان به نام تيگران دوم از ناتوانىاى كه از اين ستيز داخلى خاندان سلطنتى پارت پديد آمده بود ، بهره برد .\r\n\r\nتجاوز روم به سوى شرق و جنگ پارت‌ها با روميان براى به دست آوردن چيرگى در خاور مديترانه\r\nاما مهمترين پديدهء نوى كه در موقعيت بين‌المللى پديد آمد ، جدىترين نمونه آن در تاريخ مديترانه شرقى ، تجاوز و گسترش‌خواهى روميان در اين سالها به سوى شرق بود .\r\nنخستين تماس ميان پارت‌ها و روميان به سال 92 ق . م . انجام گرفت ، در اين سال سردار رومى به نام سولا در فرات با سفير پارت ملاقات كرد . نتيجه اين مذاكرات نامعلوم است .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nپارت‌ها در جنگهاى ميان روميان با پادشاه پونتى و ارمنستان با وجود اينكه اينان تقاضاى كمك كرده بودند ، مداخله‌اى نه‌كردند . دولت پارت در آنزمان از خطريكه تجاوز روميها به سوى شرق پديد مىآورد ناآگاه بود ، اما سياست كشورگشائىاى كه اخيرا جمهوريهاى رومى سخت از آن پيروى مىكردند باعث تصادم ميان روم و پارت گرديد و تضاد ميان آنها سيستم « سياست دوجانبه » را كه طى چند سده ، سرنوشت مديترانه شرقى به آن وابسته بود ، پديد آورد . جنگ‌هاى ميان ايران و روم براى به دست آوردن چيرگى در مديترانه شرقى تنها به تصادمات جنگى محدود نشد ، نقش اصلى را در اين پيكارها مداخله در امور داخلى كشورى در كشور ديگر و بالعكس كه با بهره‌ورى از تضادهاى داخلى كشورهاى مخالف انجام مىگرفت ، ايفا كرد .\r\nاگرچه به‌طوركلى روميان در اين زمينه ، يعنى مداخله در امور داخلى قلمرو پارت ، فعاليت فراوانى انجام مىدادند ، اما پارت‌ها هم بارها كوشيدند كه از دشواريهاى سياست داخلى جمهوريهاى رومى بهره ببرند . به‌ويژه در سدهء يكم ق . م . اين كار براى پارت‌ها آسان بود ، چون اولا در اين هنگام تقريبا جنگ‌هاى داخلى پيوسته‌اى در روم جريان داشت ( نشانه پايان جمهورى ) و ثانيا قدرت روميان در شرق چندان پايدار نبود ، مخالفان گوناگون دولت وقت روم ، اميد امكان سرنگون كردن قدرت حاكم را از دست نداده بودند . اينان حساب مىكردند كه پارت‌ها تنها نيروئى هستند كه قادر خواهند بود « نظام روميان » را در شرق از بين ببرند . مداخله روميان در امور داخلى پارت‌ها به آسانى جنگ داخلى را در درون دولت پارت برمىانگيخت و باعث تشديد تضادهاى قشرهاى حاكم مىگرديد .\r\nدر پارت ضمن نيمهء دوم سدهء دوم و آغاز سدهء اول ق . م . دو نيروى مهم سياسى پديد آمد ، كه پيكارهاى ميان اين دو نيرو روند تاريخ پارت و روابط روم - پارت را مشخص كرد . يكى از اين نيروها شامل ساكنان متشخص يونانى و محلى شهرهاى بابل ، بين النهرين و حتى اشراف پارتى بودند كه در اين مناطق مىزيستند . مهمترين نيرو در اين ائتلاف ساكنان شهرهاى يونانى بودند . پيشروى روميان در اين مناطق اميد تازه‌ايرا در گروههاى يونانى پديد مىآورد . سياست روميها چنان بود كه نه‌تنها اين قشرها را به سوى شعار دفاع از هلنيسم در برابر « بربريت » مىكشاند ، بلكه به آنها اميد مىبخشيد كه پس از پيروزى لژيون‌هاى رومى صلح كامل در منطقه برقرار خواهد شد . اين گونه « رژيم رومى » را برده‌داران شهرهاى يونانى آسياى صغير و اشراف سرزمين‌هاى ديگر با گرمى پذيرا بودند .\r\nعلاوه بر اين در بين النهرين - كشوريكه داراى نظام سنتى بسيار كهن برده‌دارى بود ( قشر يونانى و اشراف شرقى بر اوضاع مسلط بودند اينها در شهرهائى نظير « پليس » هاى يونانى\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nزندگى مىكردند ) ، قشرهاى ممتازش ، منبع ثروتمند شدن خود را وجود اقتصاد برده‌دارى مىدانستند ، اما در نتيجه جنگهاى پيوسته كه بيگمان شكست‌هائى را در پى داشت فعاليت‌هاى اقتصادى و بازرگانى پرسود اين قشر دچار وقفه مىشد ، از آنجا آشوب‌ها و عدم اعتماد در منطقه براى آنها بسيار ناپسند بود . سرانجام دولت پارت رفته‌رفته كوشش كرد تا استقلال شهرهاى يونانى را محدود كند ، از سوئى روميها در قسمتى از سوريه با اشراف محلى ائتلاف كردند ، و رژيم‌هاى « پليس » را در شهرها نگاهداشتند ، اين گونه تكيه‌گاهى در ميان برده‌داران متشخص شهرها براى خود پديد آوردند .\r\nگروه‌بندى دوم قشرهاى حاكم دولت پارت شامل دولتهاى محلى اشراف ايرانى بودند . اين گروه روابط نزديكى با حكام عشاير كوچ‌نشين دوردست داشتند ، خود پارت‌ها كه در رأس اين گروه بودند داراى سياست كشورگشائى بودند . اين قشر همراه با رزمندگان معمولى ، هستهء مركزى نيروهاى مسلح پارت‌ها را تشكيل مىدادند . آنها راه ثروتمند شدن را كشورگشائى هرچه گسترده‌تر مىانگاشتند ، از شعار « وراثت هخامنشيان » و « تصرف سرتاسر آسيا » پيروى مىكردند . اينها در حالى كه در صدد ايجاد نيروئى توانا به منظور گسترش قلمرو دولت بودند ، يكى از موانع راه پيشرفت‌شانرا ، خودمختارى شهرهاى يونانى و شرقى مىپنداشتند ، به‌ويژه كه اشراف اين شهرها روحيهء طرفدارى از روم را داشتند . نخستين تصادم اين دو گروه در سال 57 - 55 ق . م . به عنوان آغازى از جنگ‌هاى روم - پارت ، به ابتكار كراس سردار پيروزىخواه روم ، رويداد . عمليات رزمى در سال 54 ق . م .\r\nآغاز گرديد و نبرد قطعى در ششم ماه مه سال 53 ق . م . نزديك شهر كارا انجام گرفت .\r\nارتش پارت زير فرماندهى سردار سورنا شكست سختى به روميان وارد آورد . اهميت اين نبرد بسيار فراوان بود . دولت روم در اوج چنان قدرتى كه خيال تصرف شرق را در سر مىپروراند ، دچار چنين ضربت كمرشكنى گرديد . در اين هنگام پيشروى روميها به سوى شرق متوقف شد ، خاطرهء تلخ شكست هراسناك ارتش روم در كارا ، انگيزهء سقوط دولت روم گرديد .\r\nاين جنگ نقش مهمى را در روابط داخلى دستگاه حكومت پارت ايفا كرد ، در اينجا گروه ضد رومى كه قدرت گرفته بود توانست به‌طور موقت آرامشى در قلمرو غربى دولت پارت پديد آورد . شكست روميان به دولت پارت امكان داد كه عمليات جنگى را به مرزهاى دولت روم به‌كشاند ، و در جريان سالهاى 52 - 51 ق . م . پارت‌ها با نيروهاى نسبتا كمى قلمرو روميان را در مرزها ويران كردند . اما در اين هنگام دولت پارت نتوانست از ثمرات پيروزى بر روميان و رزمندگان محلى بهره برگيرد ، در اين سالها رويدادهاى مهمى در مرزهاى خاورى دولت پارت به وقوع پيوست و پارت‌ها ناگزير شدند قسمت عمده ارتش\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nخود را به آن‌سو گسيل دارند .\r\nفقط به سال 40 - ق . م . پارت‌ها تعرض گسترده خود را به متصرفات روميان در شرق مديترانه آغاز كردند . آنها توانستند از اوضاع نابسامانيكه در نتيجه جنگهاى داخلى روم پديد آمده بود بهره ببرند . سردار برجسته رومى به نام كوينت لابپن به سود پارتها مىجنگيد .\r\nقسمت عمدهء آسياى صغير به وسيلهء پارت‌ها و متحدانشان تصرف شد . يكانهاى آنها تا ايونى ، سوريه نفوذ كردند و به استثناى تيرا تمام اين سرزمين‌ها به دست پارت‌ها افتاد . در بسيارى از شهرها اينها با استقبال گرم مردم محلى روبرو شدند . اين موقعيت بحرانى ، گروههاى رقيب رومى را كه به‌خاطر كسب قدرت در داخل باهم مىجنگيدند ، وادار به سازش كرد - رهبران گروههاى مخالف در روم آنتونيا و اكتاويانا بودند ، به آنتونيو امكان داده شد كه ارتش را براى عمليات عليه پارت‌ها و لابين تمركز دهد . علاوه بر اين ، اگر گروههاى معينى در روم شرقى از پارت‌ها پشتيبانى مىكردند ، در برابر آنها توده‌هاى اصلى مردم شهرهاى خودمختار يونانى و هلنى روحيهء ضد پارت و هواخواه روم را داشتند .\r\nاين چگونگى ، كار سردار رومى ونتيديا را كه از سوى آنتونيا مأمور جنگ شده بود ، آسان كرد ، نامبرده از پراكندگى نيروى دشمن بهره برد و شكست‌هائى را به پارت‌ها وارد آورد . پس از شكست پارت‌ها و لابين در آسياى صغير ، روميان مواضع خود را در سوريه دوباره تصرف كردند . پارت‌ها كه براى هجوم به سوريه نيروى مهمى گرد آورده بودند ، در نبرد خونينى نزديك شهر گيندارا ، شكست خوردند . ( سال 38 ق . م . ) . ظاهرا در نتيجه اين شكست بحران سياسى سختى در دولت پارت پديد آمد كه منجر به كشته شدن ارد شاه پارتى گرديد ، پس از او فرهاد چهارم به تخت سلطنت نشست ( سال 37 ق . م . ) . به موجب اسناديكه وجود دارد ، در اين هنگام شماره بىشمارى از هواخواهان شاه سابق ( ازجمله خويشاوندان او ) كشته شدند . گويا انگيزهء اين كشتار نفرت عمومى از شاه و اشراف هواخواهش بود ، ضمنا عده‌اى از نمايندگان آنها به روم گريختند .\r\nپس از رفع اين بحران نيروى پايدارى پارت‌ها در برابر هجوم روميان كاهش يافت .\r\nآنتونيا براى اينكه از اوضاع داخلى دولت پارت بيشترين بهره را ببرد ، خود را براى تعرض تازه‌اى به پارت آماده كرد . به نظر چنين مىرسد كه پارت‌ها پس از شكست گيندار قدرت پايدارى در برابر روميان را از دست داده بودند . در تابستان سال 36 ق . م . آنتونيا با نيروى بىشمارى به سوى قلمرو پارت رهسپار شد ، او ضمن استفاده از تجربه كراس راه دشت‌هاى بين النهرين را براى تعرض انتخاب نه‌كرد ، بلكه اين بار از راه ارمنستان به پيشروى پرداخت ( ارمنستان ناگزير با روم متحد شد ) در اين منطقه كوهستانى سواره‌نظام پارت ( كه\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nمهمترين نيروى ضربتى ارتش پارت به‌شمار مىآمد ) نمىتوانست قدرت‌نمائى كند . روميان از ارمنستان به ماد آتروپاتن هجوم بردند و پايتخت آن يعنى فراسپ را محاصره كردند .\r\nدر اين هنگام آنتونيا ناچار به عقب‌نشينى شد ، 3 / 1 افراد سردار روم ضمن عقب‌نشينى تلف شدند . اين گونه پارت‌ها با وجود شكست در سوريه و آسياى صغير توانستند تلاش‌هاى تعرضى روميان را خنثى كنند .\r\nبا به قدرت رسيدن اكتاويان اگوست در روم سياست روميان در شرق دگرگون شد :\r\nتجاوز دائمى كه شيوهء جمهوريهاى پيشين رومى بود به اقدامهاى صلح‌آميز تبديل شدند .\r\nانگيزهء اين تصميم نه‌تنها خستگى روميان از جنگ‌هاى پيوسته داخلى و خارجى بود ، بلكه آنها اين واقعيت را دريافتند كه در روم نيروى كافى براى چيرگى در شرق وجود ندارد .\r\nاين سياست كه به وسيله اگوست اعلام شد مورد علاقهء پارت‌ها بود ، چون اينها هم ضمن تجربه‌ايكه از پيش به دست آورده بودند اعتقاد داشتند كه نمىتوانند مناطق شرقى روم را تصرف و بگونهء استوار آنها را نگاهدارند .\r\nاما انصراف رسمى دولت روم از استيلاى در شرق دليل بر آن نبود كه آنها در امور داخلى پارت‌ها دخالت نخواهند كرد . پيكار داخلى دو گروه‌بندى مهم در رژيم حكومتى پارت اين دخالت را براى روميان آسان مىكرد . ظاهرا وضع سياست داخلى پارت بىنهايت بغرنج بود ، چون فرهاد در پايان سلطنت ، فرزندانش را گويا به عنوان گروگان به روم فرستاد .\r\nشدت تضادهاى داخلى دولت پارت سرانجام به قيام بابل گرائيد . اگوست بنا به تقاضاى قيام كنندگان ، يكى از پسران فرهاد چهارم به نام ونون را كه مدتها در روم به‌سر مىبرد به بابل فرستاد ونون خود را « شاهنشاه » اعلام كرد .\r\nاين رويداد نشانهء كاميابى مهم ديپلماسى روم بود ، اما درعين‌حال آغاز مرحلهء مهمى از پيكار بين گرايشهاى دو گروه در ميان اشراف پارت هم به‌شمار مىآمد . سياست طرفدارى از روم ونون باعث تقويت نيروهاى « وابسته به قشر ممتاز » محلى گرديد ، اما ديرى نپائيد كه اردوان پسر حاكم گيركانى و كارامانى ( كه از سوى مادر با ارشاك‌ها خويشاوند بود ) به كمك كوچ‌نشينان ساكن منطقه شمال شرقى پارت ، عليه ونون وارد جنگ شد . اردوان پس از كشتن ونون در برابر دست‌نشاندگان تازهء رومى قرار گرفت . در اين پيكار پيچيده‌ايكه به‌منظور به‌دست گرفتن قدرت در پارت درگرفت و در سالهاى سلطنت فرهاد دوم جريان داشت وضع نيروهاى متخاصم با دقت روشن شده است . دست‌نشاندگان رومى را طبق معمول قشرهاى ممتاز شهرهاى بابل و بين النهرين پشتيبانى مىكردند . اين منابع به‌ويژه روى روابط خصمانه اردوان و سلوكيدها در دجله تاكيد مىكنند . در اين هنگام مداخله روميان در امور داخلى دولت پارت بارها بيش از پيش بود .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nهواخواهان اردوان عليه تبديل سلطنت به تابعيت روميها و نزديك شدن شاه به يونانيان وارد عمل شدند . پيكار با روميان و دست‌نشاندگان رومى زير شعار پيكار به‌خاطر تجديد شاهنشاهى كورش و اسكندر بود . اردوان جنگهاى سختى را بر سر تسلط ارمنستان با روم آغاز كرد . از لحاظ سياست داخلى او كوشش داشت خودمختارى شهرهاى يونانى را محدود كند . قسمت عمدهء اشراف پارت از اين سياست اردوان پشتيبانى كردند . تكيه‌گاه اصلى شاه پارت ، استانهاى شمال شرقى كشور بود ، از اين مناطق بود كه او نيروهاى زبده‌اى براى هجوم و حتى عقب‌نشينى آماده مىكرد . اردوان روابط بسيار نزديكى با قبايل كوچ‌نشين آسياى ميانه داشت . پيكارهاى ديرپائى كه ميان دو گروه در جريان بود ، سرانجام به پيروزى « ميهن‌پرستان » و شكست هواخواهان روم گرائيد و اردوان دوم به تخت سلطنت نشست .\r\n\r\nآرشاك‌هاى كوچك . موقعيت اقتصادى و سياسى دولت‌ها\r\nپيروزيهاى اردوان دوم ضمن نبردهاى سرسختانه ، مرحلهء مهم و تازه‌اى را در پيشرفت دولت پارت پديد آورد . از اين زمان به‌بعد اهميت سياسى و نقش شهرهاى يونانى قلمرو پارت به‌سرعت سقوط كرد . اگرچه در زمان خود اردوان هم رسما خودمختارى « پليس » ها از ميان نرفته بود ، اما شاه با قدرت و خشونت در امور داخلى شهرها دخالت مىكرد . در ميان ساكنان « پليس‌ها » مردمى يافت مىشدند ( به‌ويژه در ميان بلندپايگان ) كه ارتباط نزديكى با خانوادهء شاه داشتند و داراى پايه‌هاى بلندى در دربار بودند . خود - مختارى « پليس » ها تدريجا از ميان رفت و شهرها زير نظارت مقامهاى ادارى شاه قرار گرفتند . اين پديده‌ها نشان دادند كه ضمن پيكار سخت ميان دودمان ارشاك‌ها با شهرهاى يونانى و محلى واقع در قسمت غربى ، تحولات شگرفى رويداد كه بنابرآن « پليس‌ها » كه موقعيت ويژه‌اى داشتند ازبين رفتند و وابستگى آنها به سيستم حكومتى ارشاك‌ها كاملا محرز گرديد .\r\nدر زمان اردوان كوشش شد كه از راه بر كنار كردن دودمانهاى محلى حاكم بر استانها و انتصاب خويشاوندان ارشاك‌ها به فرماندارى اين مناطق ، همهء استانها كاملا تابع حكومت مركزى گردند . در نخستين مرحله ، اين سياست به كاميابى گرائيد اما پيشرفت تاريخى بعدى نشان داد كه اين كاميابيها زودگذر بودند .\r\nدر زمينهء فرهنگ هم دگرگونى مهمى رويداد ، گرايش به سنت‌هاى محلى رواج بيشترى يافت . عناصر فرهنگ يونانى كه در زمان گذشته گسترش يافته بودند ، اصلاح شدند . پيشينه - هاى تاريخى براى نياكان ارشاك‌ها درست شد ، تا آنها را از بيگانگان به‌شمار نياورند\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nبلكه رهبران قيام ايرانيان عليه مقدونيان قلمداد كنند ، نژاد ارشاك‌ها را به هخامنشيان وابستند و بنابراين حق فرمانروائى آنها را بر ايران و آسياى باخترى قانونى شناساندند .\r\nدورهء پارت‌ها زمان پيشرفت اقتصادى مهم استانهائى بود كه به دولت ارشاك‌ها پيوسته بودند .\r\nاسناد باستانى ، افزايش شمارهء روستاها ، بزرگى آنها ، وسعت سرزمين‌هائى را كه با آبيارى مصنوعى كشت مىشدند نسبت به زمانهاى پيشين ، نشان مىدهند . اقتصاد زمان پارت‌ها بر مبناى كشاورزى بود . بايد يادآورى كرد كه در زمينه آبيارى مصنوعى بيشتر مناطق قلمرو پارت پيشرفت چشم‌گيرى ديده مىشود . وجود كشتزارهاى پهناور غله ، تاكستانها و باغهاى گسترده نمايانگر پيشرفت سريع كشاورزى در زمان پارت‌ها بود . كشت صنعتى يعنى پنبهء و كنجد در كشاورزى آنزمان سخت رايج بود . پيرامون زمين‌هاى كشاورزى قبايل بزرگ كوچ‌نشين كه داراى اقتصاد دامدارى بودند جاى مىگزيدند ، اين قبايل گاهگاهى به درون محدوده‌هاى كشاورزى نفوذ مىكردند . از اسناديكه در جنوب تركمنستان به‌دست آمده چنين برمىآيد كه ميان دامداران كوچ‌نشين و ساكنان واحه‌ها ، دادوستدهاى گسترده‌اى انجام مىگرفته است . اما چند قبيله ، به‌ويژه آنها كه در كوهها مىزيستند ، در شرايط نظام اشتراكى و مبادلهء كالائى به‌سر مىبردند .\r\nدر زمان پارت‌ها پيشرفت قابل‌ملاحظه‌اى در رشتهء صنايع ديده مىشود ، چند نوع از فرآورده‌هاى صنعتى پارت‌ها شهرت بين‌المللى كسب كردند . مثلا پارچه‌هاى كتانى برسيپى ( در بابل ) ، فرشهاى مناطق پارت ، آهن ساخته ( به‌ويژه اسلحه و مشتقات آن ) ، از آنجمله‌اند . در زمان پارت‌ها پيشرفت قابل‌ملاحظه‌اى در زمينهء روابط كالائى - پولى انجام شد . روابط اقتصادى پيوسته‌اى ميان استانهاى پارت برقرار بود ، و بيگمان براى گسترش اين روابط و ايجاد بازرگانى گستردهء بين‌المللى به ايجاد راههاى امن و تجارتى نياز بود كه تأمين گرديد ، پارت‌ها با امپراطورى روم هم روابط بازرگانى داشتند و بيشتر اين كار از طريق پالمير انجام مىگرفت ، آن خودبخود واسطهء بين پارت و امپراطورى روم بود و در بازرگانى ميان اين دو كشور نقش ميانجى و دلال را ايفا مىكرد .\r\nكاروانهاى پالمير از شهرهاى مختلف پارت و مناطق گوناگون رومى سوريه درآمدوشد بودند . پيدا شدن مقدار زيادى از سكه‌هاى پارتى به‌ويژه در سده يكم ق . م . در قفقاز نشانه آنست كه پارت‌ها روابط بازرگانى گستره‌اى با اين منطقه داشته‌اند . بازرگانى با هندوستان از راه دريا به‌وسيله بندرهاى خليج فارس و از راه خشكى از طريق جنوب ايران يا از مرو به‌سوى جنوب شرقى « راه شاهى » كه از راه سيستان و قندهار به هندوستان متصل مىشد ، انجام مىگرفت . دربارهء تجارت هندوستان بايد در نظر گرفت هميشه ميان پارت‌ها\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nو روميان رقابت بوده است ، روميان از راه دريائى بنادر درياى احمر و مصر به اين تجارت مىپرداختند . به‌ويژه « شاهراه ابريشم » نقش مهمى را در بازرگانى بين‌المللى ايفا مىكرد ، اين راه از طريق آسياى غربى و آسياى ميانه ، كشورهاى خاور دور را به مديترانه وصل مىكرد . دولت پارت تقريبا به‌طور كامل بازرگانى اين مناطق را در انحصار گرفت ، قسمت مهم اين راهها را زير كنترل داشت و درآمد كلانى از راه خريد و فروش كالاهاى چين ، به‌ويژه ابريشم در بازارهاى روم به‌دست مىآورد .\r\nاگر بازرگانان پارتى از راه دلالى ثروت كلانى مىاندوختند ، دولت هم درآمد سرشارى از طريق اخذ حقوق ترانزيتى يا گمركى به‌دست مىآورد .\r\n\r\nروابط اقتصادى - اجتماعى و نظام حكومتى پارت‌ها\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nمسئلهء سرشت روابط اجتماعى - اقتصادى در پارت بسيار پيچيده است و نمىتوان نظريهء قطعى دربارهء آن ابراز داشت . بىگمان چنين به‌نظر مىرسد كه پارت‌ها هدف واحدى را از نقطه‌نظر ميزان يا سرشت روابط اجتماعى - اقتصادى ارائه نداشته‌اند . به‌طوركلى قلمرو پارت‌ها به دو منطقه مهم تقسيم مىشد : اول - بابل ، بين النهرين ، ايلام ؛ دوم - فلات و دشت‌هاى خاورى ايران ، قسمت جنوبى تركمنستان امروزى . اختلاف ميان اين دو منطقه اولا مربوط به تركيب نژادى ساكنان ( تيره‌هاى گوناگون ايرانىزبان در شرق و سامىزبان در غرب ) و ثانيا مربوط به تفاوت ژرف نظام اجتماعى - اقتصادى آنها مىباشد .\r\nدر مناطق غربى قلمرو پارت مدنيت طبقاتى از چند هزار سال پيش درحال پيشرفت بود ، در شرق هم بگونه‌ايكه از نوشته‌هاى اوستا برمىآيد ، گذار به جامعهء طبقاتى در نخستين سالهاى هزارهء يكم ق . م . آغاز مىشد . در آنزمان و به‌ويژه در دورهء هخامنشيان در استان‌هاى شرقى ايران نظام بردگى به ميزان گسترده‌اى رواج داشت . جامعه‌هاى استانهاى شرقى دولت پارت ظاهرا از سه گروه اجتماعى اصلى تركيب مىشدند . اول قشر بالائى شامل « آزادگان » يا سواران بودند . در تركيب اين گروه بيگمان نواده‌هاى كوچ‌نشينان ايرانى كه به آرشاك اول كمك و پارت را تصرف كردند ، وجود داشتند . البته اشراف ساكنان محلى هم جزو اين قشر اجتماعى بودند . نقش اجتماعى « سواران آزاد » بعدها تشكيل هسته ارتش پارت بود . پرسنل ارابه‌سواران سنگين اسلحه هم را همين سواران تشكيل مىدادند . دومين قشر اجتماعى جامعه‌هاى پارت شرقى ، بنابر آنچه كه از منابع قديمى برمىآيد ، به « زيردستان يا وابستگان » شهرت داشتند .\r\nاينها فقط در برابر دولت ، حقوق كامل شهروندى نداشتند ( اما در برابر نمايندگان قشر حاكم از اين حقوق برخوردار بودند ) ؛ اين طبقه شامل توده‌هاى اصلى ساكنان روستاهاى كشاورزى بودند . به‌موجب اسناديكه به‌دست آمده اينها بگونهء زندگى اشتراكى به‌سر مىبردند ، داراى حق مالكيت بودند ، و مايملك شخصى خود را مىتوانستند خريدوفروش كنند ، اما با قشر حاكم از لحاظ حق مالكيت تفاوت فراوان داشتند ، محدوديت حقوق مالكيت آنها در حدود اقتصاد خارجى بود . نمايندگان اين طبقه شامل توليدكنندگان بدون واسطه در استانهاى شرقى تابع حكومت پارت بودند . علاوه‌براين ظاهرا افراد اين طبقه در ارتش پارت هم خدمت مىكردند و يكانهاى بىشمارى از تيراندازان سبك اسلحه را تشكيل مىدادند . در روند پيشرفت تاريخى ، اين طبقه از ميان رفت و به اين شرح تغيير ماهيت داد : از يكسو طبقهء اشراف محلى رفته‌رفته به پارن‌ها پيوستند ، از سوى ديگر گرايش به نظام بردگى در جامعه پارت پديد آمد . كوشش نمايندگان اشراف برآن بود كه آشكارا فرمانبردارى از حكومت و نظام اشتراكى كه در جامعه حكمفرما بود ، به اطاعت و زيردستى از اشخاص تبديل شود .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nپائين‌ترين طبقات ، برده‌ها بودند . به‌دشوارى مىتوان درباره شمارهء بردگان و نقش توليدى آنها در استانهاى شرقى دولت پارت اظهارنظر كرد . مىتوان پنداشت كه استيلاى يونانيان - مقدونيان باعث جهش تندى در پيشرفت به‌سوى نظام برده‌دارى در استانهاى شرقى گرديد . چون شهرهاى يونانى ، به‌عنوان كانونهائى براى رواج نظام برده‌دارى به‌منظور توليدى ، با اشكال « قديمىاش » وجود داشتند .\r\nدر قسمت باخترى دولت پارت ، سطح پيشرفت روابط اجتماعى - اقتصادى جور ديگر بود ، در آنجاها شكل كلاسيك نظام برده‌دارى آشكارا خودنمائى مىكرد « پليس » هاى يونانى مراكز رواج اين نظام به‌شمار مىآمدند . مداركى كه دربارهء آزادى بردگان در شوش به‌دست آمده نشان مىدهد كه نظام برده‌دارى در آن سامان به‌سختى رواج داشته است ، اسناديكه در بابل به‌دست آمده حاكى از انجام خريدوفروش برده‌هاست . بارى اشكال استثمار توليدكنندگان بلاواسطه را نبايد نوعى از بردگى به شكل كلاسيكش برشمرد . شكل‌هاى ديگر استثمار كه از زمانهاى پيشين باقيمانده بودند ، عملى مىگرديدند . علاوه‌براين مىتوان پنداشت كه در دورهء سلوكيدها « پليس » هاى يونانى ، سرزمين‌هاى روستائى پيرامونشان را استثمار مىكردند ، و اين روش در زمان پارت‌ها هم اجرا گرديد . عملا شكل‌هاى گوناگون مقيد كردن توده‌ها در اين يا آن مرحله از دوران‌هاى تاريخى سرانجام به رواج نظام بردگى كامل مىگرائيد ، اين واقعيت را چند سند كه از دورايورپس ( شهر يونانى بين النهرين ) به‌دست آمده تائيد مىكنند . به‌طوركلى مىتوان گفت ، كه در دوران پارت‌ها ساختمانهاى اجتماعى استانهاى غربى از قبيل بابل ، بين النهرين و ايلام كاملا پيچيده بوده است . بر - خلاف استانهاى شرقى در اين مناطق گروههائى وجود داشتند كه از آزادى كامل برخوردار بودند ، اينان را بايد شهروندان شهرهاى يونانى ، خادمان معابد شهرهاى باستانى شرقى برشمرد ، ظاهرا گروههائى از كشاورزان از مناطق ديگر به‌وسيله پارت‌ها به غرب كوچانده شده‌اند . عمال و كارگذاران دستگاه حكومت پارت نيز در رديف قشر ممتاز به‌شمار مىآمدند .\r\nدرعين‌حال در اين مناطق نظام برده‌دارى بارها بيشتر از شرق رواج داشت و شكل‌هاى ديگر مقيد كردن توده‌هاى توليدكننده نسبت به شرق سخت‌تر انجام مىگرفت . نظام دولتى پارت‌ها داراى خودويژگيهائى شد كه در روند پيشرفت اقتصادى - اجتماعى و سياسى پديد آمد . سه اصل مهم باعث وجود چنين ويژگيهائى بودند ؛ نفوذ پندارهاى بازماندگان پارس - هاى هخامنشى ؛ اصول هلنى حكومت سلوكيدها كه هنوز رايج بود ؛ سنت‌ها و عادتهاى اتحاديه كوچ‌نشينان پارتى ، اين عامل رفته‌رفته باعث تحول و نابودى رسومى گرديد كه از زمان جنگ‌هاى دموكراسى يونان به يادگار مانده و تا پيش از استيلاى پارت‌ها در شهرهاى يونانى رايج بود . در رأس دولت ، شاه قرار داشت ، اما قدرت شاه به‌عنوان قدرت\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nاشتراكى خانوادهء آرشاك‌ها تلقى مىشد و فقط وابستگان به اين دودمان مىتوانستند از اين قدرت بهره ببرند .\r\nاسناد مدون نشان مىدهند كه در زمان شاهان پارت دو شورا وجود داشت . يكى از اين شوراها شامل وابستگان شاه بود ، اين شورا به‌ويژه نفوذ بسيارى در مسائل وراثت تاج و تخت داشت ، اين ارگان كه از زمان اتحاديهء پارن‌ها به يادگار مانده بود ، در شرايط تازه ، وسيله‌اى براى نفوذ اشراف در كارهاى دولتى بود . دومين شورا ، شوراى كاهنان - مغ‌ها بود كه ظاهرا نفوذ چندانى در دستگاه دولت نداشت . در كنار خويشاوندان آرشاك‌ها ، 6 قبيله ديگر نقش مهمى را در دستگاه حكومت پارت ايفا مىكردند . ظاهرا در اين مورد گفته مىشود كه نفوذ سنت‌هاى حكومت هخامنشى دخالت داشت چون در آنجا هم 7 قبيله متنفذ در رهبرى حكومت نقش مؤثرى را داشتند . شيوه‌هاى ادارى دولت پارت به اندازه كافى پيچيده بودند : قسمتى از سرزمين‌هاى قلمرو دولت ، به ساتراپ‌هائى تقسيم مىشد و ساتراپ‌دارهائى كه از سوى شاه برگزيده مىشدند آنها را اداره مىكردند ، قسمت ديگر شامل تحت الحمايه‌هاى شاه بودند . ساتراپ‌هاى دورهء پارت‌ها از زمان هخامنشيان كمتر بودند ، و در مواردى چند ساتراپ زير نظر يك ساتراپ‌دار اداره مىشدند . كوچكترين واحد ادارى « استاتم » ( به زبان يونانى ) يا « ديز » ( به زبان پارتى ) بود ، اين واحد از اتحاد چند روستا تشكيل مىشد . استاتم را يك مقام دولتى كوچك اداره مىكرد .\r\nدر سيستم ادارى دولت ، شهرها جاى مهمى را داشتند ، بنابر اطلاعاتيكه از منابع به‌دست آمده شهرها به بخش‌هائى تقسيم مىشدند . « پليس » هاى يونانى داخل دولت پارت از بازماندگان دوره سلوكيدها بودند . اگرچه عملا وضع اين « پليس » ها در زمان تسلط پارت‌ها تغيير كرد و خيلى بدتر شد ، با اينهمه « پليس » ها تقريبا موقعيت خودمختارى را در چارچوب دولت آرشاك‌ها حفظ كردند . در درون شهرها رفته‌رفته دگرگونيهاى عميقى رويداد . شوراهاى شهرى سرشت پيوستگى و يك‌پارچگى خود را از دست دادند و نمايندگان مردم بومى به درون آنها نفوذ كردند . نظامهاى شهرى تقريبا به‌سوى اليگارشى گرائيدند ، گردهم‌آئىهاى مردمى اهميت خود را از دست دادند . قدرت شهر در دست شورائى متمركز شد كه مركب از نمايندگان چند خانواده شهرى توانگر بود .\r\nاز سرشت و تحولات انواع ديگر شهرها اطلاع چندانى در دست نيست . شهرهاى بابل باستانى و بين النهرين ، از نوع اوروك ، در زمان سلوكيدها داراى اساسنامه‌اى بودند كه نزديك به « پليس » هاى يونانى بود ساكنان اين شهرها يا « پليس » هاى يونانى ، به شهروندان داراى حقوق كامل و شهروندان بىحقوق تقسيم مىشدند ، شهروندان كامل الحقوق با جامعهء روحانيت معابد متحد مىشدند و از استقلال و آزادى كامل و امتيازات ويژه‌اى\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nبرخوردار بودند . اين‌گونه شهرها مالك زمين‌هائى نيز بودند ، مىتوان پنداشت كه جامعهء معابد دستخوش تحولاتى نظير آنچه كه نصيب « پليس » ها در زمان پارت‌ها شد ، گرديدند .\r\nاز برخى اسناد چنين برمىآيد كه شهرهاى « پارتى » در مقابل شهرهاى يونانى قرار گرفتند .\r\nدربارهء زندگى داخلى اين شهروندان عملا اطلاعى به دست نيامده . مىتوان پنداشت كه اين شهرها كاملا از خودمختارى محروم بودند و زير نظارت كامل مقامهاى ادارى پارت‌ها قرار داشتند .\r\nگذشته از زمين‌هائيكه به شاه پارت تعلق داشتند و اداره امور آنها به وسيله ساتراپ‌ها انجام مىگرفت ، قسمت عمدهء از قلمرو دولت پارت به وسيله تحت الحمايه‌هاى شاه اداره مىشدند ، نقش و اهميت اين تشكيلات دولت رفته‌رفته افزايش يافت ، بيشتر قسمت‌هاى مهم قلمرو دولت از زير نظارت مستقيم حكومت مركزى خارج شدند . در داخل دولت - هاى پارت ممكنست حكومت‌هاى كوچك تحت الحمايه را ملاحظه كرد : پارس ، ايلام ، مسنا خاراكن ، آتروپاتن ، آديابن ، آسروئن ، ختر ، گردين ، گيركان ، مارگيان ، سكستان . سياست آرشاك‌ها كه كوشش داشتند نمايندگان دودمانهاى محلى را با خويشاوندان آرشاك‌ها تعويض كند ، ظاهرا متوقف شد . سرشت جدائىخواهى در استانهاى تابعه باقى ماند فقط ظاهر آن عوض شد . انگيزه اصلى اين جدائىخواهى تكيه‌گاه اجتماعى محدود دودمانهاى ممتاز بود ، آرشاك‌ها نمىتوانستند به اندازه كافى در قشر حاكم يك‌پارچگى پديد آورند ، بنابراين به تجديدبناى ساختمانى كه دولت پارت در آغاز موجوديتش داشت و داراى ويژگىهاى استيلاى كوچ‌نشينان بود ، پرداختند . وضع حاكميت در جامعه اريستو كراسى نوادگان پارتىها مانعى بين آنها و قشر حاكم مردم پارت شد و همين مسئله باعث تضاد مردم تابع پارت كه به استقلال گرايش داشتند و سنت‌هاى پارتى كهن گرديد .\r\nسيستم مالياتى دولت پارت نيز نارسا بود . مىتوان گفت كه به‌طوركلى قانونى همگانى در مورد ماليات ارضى قلمرو دولت پارت وجود داشته است . دولت نسبت به وصول ماليات سخت‌گيرى مىكرد . اسناديكه ضمن حفارىها در نيس به دست آمده‌اند گواهى ميدهند كه به اشكال گوناگون از بخش‌هاى مختلف كشاورزى ماليات گرفته مىشد . در قسمتى براى شاه ماليات جنسى وصول مىشد . براى انجام معاملات هم مالياتى گرفته مىشد . براى كمك به معابد روحانى هم به عنوان درصد درآمد ، ماليات‌هائى وصول مىگرديد .\r\n\r\nپيكار داخلى پارت‌ها در سدهء اول ق . م . و رشد پندار جداخواهى استانها\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nپس از مرگ اردوان دوم پيكارهاى داخلى دامنه‌دارى در قلمرو حكومت پارت در گرفت . دو تن از برادرزاده‌هاى اردوان به نامهاى واردان و گتارز ادعاى سلطنت داشتند .\r\nپس از پيكار طولانىايكه حكومت پارتها را به نابودى تهديد مىكرد ، مدعيان سلطنت با هم سازش كردند ، واردان به عنوان « شاهنشاه » ، و گتارز به عنوان فرمانرواى گيركانى تعيين شدند ، مهمترين مسئله واردان ، درهم شكستن سلوكيدها بود ، چون اينها در طول 7 سال حكومت پارت را به رسميت نشناختند . در نتيجه سركوبى اين قيام ( آخرين تلاشهاى جدى ساكنان يونانى باعث تغيير موقعيت سياسى آنها در قلمرو پارت گرديد ) سلوكيدها در كنار دجله از استقلال محروم شدند . مىتوان پنداشت كه از زمان اردوان دوم به بعد رفته‌رفته شهرهاى بزرگ يونانى قلمرو پارت زير نظارت مستقيم دولت پارت درآمدند . قشرهاى بالائى شهرهاى يونانى ( از نوع دورا - يورپس ) از نظر پيشرفت بازرگانى بين‌المللى بهتر شمردند كه نسبت به آرشاك‌ها وفادار بمانند و از آنها پشتيبانى كنند . اينها ثروتمند شدن از راه بازرگانى را از كوشش براى سرنگونى حكومت پارت‌ها برتر دانستند . اين گونه تسليم سلوكيدها نشانهء پايان پيكارهاى داخلى دو گروه حاكم قلمرو پارت و شكست گروهى كه چيرگى روميان و قطع دخالت دولت پارت را خواستار بودند ، گرديد .\r\nاما پيكار داخلى و مداخله روميان در امور داخلى قلمرو دولت پارت پايان نيافت .\r\nسرتاسر دوران تاريخ دولت پارت شامل پيكارهاى پيوسته حكومت مركزى و اشراف محلى بود و غالبا اين جريان باعث برخورد با دولت روم از لحاظ سياست خارجى مىشد ، و حتى از سوى شرق هم كه زمانى پايگاه قدرت پارت‌ها به شمار مىرفت و از آنجا كوچ‌نشينان طرفدار دولت پارت ، حكومت يونانى - باخترى را درهم شكستند ، هم‌اكنون مورد تهديد قرار گرفت و سرانجام به تشكيل حكومت كوشان كه از دولت پارت جدا بود ، گرائيد .\r\nپيمان واردان و گتارز پايدار نماند . در اثر توطئه‌هاى دولت روم و موقعيت اشراف محلى كه مىخواستند از دست هردو رهائى يابند ، تضاد ميان آنها شدت گرفت . واردان در پى سوءقصدى كشته شد ، پس از چند سال ميدان به دست گتارز افتاد . پس از تسلط موقت ونون ( كه سابقا حاكم ماد بود ) پسرش ولوگز اول به سلطنت رسيد ، زمان سلطنت او مرحلهء مهمى در تاريخ دولت پارت به شمار مىرود . او از سياست خارجى فعالى پيروى كرد و تلاش خود را به منظور تجديد تسلط پارت‌ها در ارمنستان كه در دوره ستيزهاى داخلى از دست رفته بود ، متوجه كرد . قسمت مهمى از مردم ارمنستان ، از پارت‌ها در برابر روميها پشتيبانى مىكردند . پس از يك رشته نبردهاى طولانى كه گاهى اين يا آن دولت كامياب مىشد سرانجام نبردى قطعى نزديك راندا درگرفت ، در اينجا ارتش روم به سختى شكست خورد و تسليم گرديد . فقط پس از فرسودگى كامل دو طرف و عدم امكان براى ادامهء اين\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nجنگ توان‌فرسا ، پيمانى ميان آنها كه تقريبا جنبهء سازش است ، بسته شد ( در 63 ق . م .\r\nموافقت و در 66 ق . م . امضا گرديد ) برادر ولوگز به نام تيرداد به عنوان شاه ارمنستان برگزيده شد ، اما بايستى در مراسم رسمى تاجگذارى نرون امپراطور روم شركت مىكرد .\r\nاين گونه شاخهء ارمنى آرشاك‌ها طى چند سده در ارمنستان فرمانروائى داشتند . اين پيمان اهميت شايانى داشت ، ضمن چند دهه در مرزهاى روم و پارت آرامش برقرار بود ، فقط گاهگاهى ستيزهاى مرزى بىاهميتى درمىگرفت . ظاهرا يكى از انگيزه‌هاى گذشت پارت‌ها آن بود كه در آنزمان به جلوگيرى از تاخت‌وتاز الان‌ها به گيركان ، آتراپاتن ماد ، و سرزمين خود پارت‌ها سرگرم بودند .\r\nدورهء سلطنت ولوگز اول ، مهمترين مرحلهء تاريخ پارت از لحاظ داخلى به شمار مىرود .\r\nدر اين هنگام شهرهاى تازه‌اى بنيان‌گذارى شدند . شهر ولوگز وكرت به عنوان مركز بازرگانى مهمى در بين النهرين شهرت يافت . ظاهرا در زمان ولوگز اول ، نخستين بار اوستا تنظيم و مدون گرديد . زرتشتيگرى موقعيت استوارى را در درون دولت پارت كسب كرد . نشانه - هاى زرتشتيگرى ( ظاهرا نقش آتش‌دان با شراره فروزان ) در آن هنگام براى نخستين بار در سكه‌هاى پارت‌ها ديده شد و اين دليل بر آن بود كه دين زرتشت پيشرفت و گسترش واقعى در ميان پارت‌ها داشته و حتى اين مذهب به عنوان دين رسمى آرشاك‌ها مشخص شده است .\r\nاز نقوش برخى از سكه‌هاى آنزمان چنين برمىآيد كه افسانه‌هاى پارتى و يونانى در آنها بازتابانده شده‌اند . دورهء سلطنت ولوگز - مقارن با زمانى است كه زمينه فرهنگى قلمرو پارت در پى شكست گروههاى هواخواه روم و « پليس » هاى يونان ، چهرهء ديگر به خود گرفته بود . نفوذ فرهنگى يونان در بسيارى از شهرهاى يونانى از قبيل سلوكيه در دجله و دورا يورپس به وسيله حفارى و پژوهش باستانشناسان مسلم گرديده است . اما در اواسط سده يكم ق . م . دگرگونى ژرفى در پيشرفت فرهنگ مردم قلمرو پارت بر مبناى سنت‌هاى محلى پديد آمد .\r\n\r\nتجاوز ارتش تراژان امپراطورى روم به پارت . جنگ‌هاى روميان و پارت‌ها در سده دوم و اوائل سده سوم ميلادى .\r\nرويدادهاى تاريخى آخرين دورهء حكومت پارت‌ها را منابع تاريخى آشكارا معلوم نكرده‌اند . فقط گفته شده كه در آخرين سالهاى سلطنت ولوگز ، يكى از مدعيان سلطنت به نام پاكر دوم به سال 79 ميلادى با او به پيكار برخاست . ولوگز كشته شد ، در سالهاى بعد تا آنجا كه اطلاع حاصل شده رقيبان بر سر به‌دست گرفتن سلطنت باهم پيكار مىكردند .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nدر اين هنگام ارمنستان وضع پيچيده‌اى به خود گرفت و در پى آن شرايط مساعدى براى تجاوز روميان در اين منطقه پديد آمد . به سال 114 ميلادى ، امپراطور روم ، تراژان جدا خود را براى هجوم به قلمرو پارت آماده كرد . ظاهرا يكى از انگيزه‌هاى اصلى تعرض روميها ، تلاش آنها براى به دست گرفتن راههاى بازرگانىاى بود كه به شرق مىپيوست . در نخستين مرحله بنا بود ارمنستان تصرف شود و از آنجا ارتش روم به بين النهرين بتازد .\r\nفرمانروايان استانها و شهرستانهاى شمالى بين النهرين تقريبا بدون نبرد زير اطاعت تراژان درآمدند . عدم پايدارى جدى در برابر روميان نشانهء آن بود كه در اين هنگام ستيز داخلى سختى ميان خسرو و ولوگز دوم درگرفته و علاوه بر اين آتش شورش عليه پارتها در ايلام و پارس شعله‌ور شده بود . به سال 115 ميلادى روميان موقعيت خود را در شمال بين النهرين استوار كردند .\r\nدر بهار 116 ميلادى تعرض عمومى ارتش روم به جنوب آغاز گرديد . در جريان اين تعرض پايتخت دولت پارت يعنى تيسفون به وسيلهء روميان تصرف شد . روميان علاوه بر غنائم فراوانى كه به چنگ آوردند ، تخت طلاى آرشاك‌ها را هم تصرف كردند . پس از آن ارتش روم به سوى كناره‌هاى خليج فارس رهسپار شد و ناوگان رومى در رود دجله و خليج فارس به حركت درآمدند .\r\nاما هنگاميكه ارتش روم از بادهء پيروزى سرمست بود ، وضع ساكنان محلى تغيير كرد ، در سرتاسر استانهاى بين النهرين كه روميان تسخير كرده 1 بودند ، آتش طغيان شعله‌ور شد . انگيزهء اصلى اين رويداد آن بود كه روميان يك مركز ايالتى در بين النهرين بنا نهادند .\r\nاز پيش يك مركز ايالتى هم در ارمنستان ايجاد كرده بودند . به سال 115 ميلادى مركز ايالتى بين النهرين تاسيس گرديد كه حدود قلمرو آن تا سواحل آشور و بابل و مرز مسنا مىرسيد . با تأسيس اين مراكز ايالتى ( كه زير كنترل بيدادگرانه شهرهاى يونانى بود ) ، فرمانداران كوچك محلى كه نخست تسلط روميان را به رسميت شناخته بودند ، از لحاظ پرداخت ماليات و باج به عاملان رومى به ناخشنودى گرائيدند ، هم‌اكنون مىديدند خود - مختارى ناچيز آنها از ميان رفته و زير نفوذ اقتصادى روميان قرار گرفته‌اند و به راستى بازرگانان از انجام بازرگانى آزاد محروم گرديدند . همه اين انگيزه‌ها ساكنان بين النهرين را به جنبش عليه روميان كه سرتاسر بين النهرين را به تصرف درآورده بودند ، برانگيخت . بسيارى از پادگانهاى رومى كه در شهرها بودند ، به وسيلهء مردم نابود شدند ، اين رويداد ارتش روم را به سختى ناتوان كرد . در اين هنگام ستيز داخلى دولت پارت پايان يافت ، مخالفان باهم متحد شدند و نيروى واحدى را تشكيل دادند . « شاهنشاه كبير » خسرو نيروى عظيمى از پارتيان را به بين النهرين فرستاد وضع جنگ به سود پارتيان تغيير كرد . در اين هنگام\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nتقريبا در بيشتر ايالت‌ها قيام عليه امپراطورى روم آغاز شد و نيروهاى رومى ناچار به ترك مخاصمه شدند ، ارتش تراژان ناگزير عقب نشست .\r\nبه سال 117 م . روميان كليهء سرزمين‌هاى متصرفى را رها كردند . تراژان خود را براى لشكركشى تازه‌اى به شرق آماده مىكرد اما مرگ به او فرصت اين كار را نداد .\r\nجانشين او به نام ارديان ترجيح داد به‌شرط بازگشت وضعيت به پيش از جنگ ، با پارت‌ها صلح كند . پارت‌ها در طى صد سال مرز قلمرو خود را به كناره‌هاى فرات رسانده بودند . اما اين‌بار موفق نشدند در برابر لژيون‌هاى رومى تراژان پايدارى كنند . روميان ثروتمندترين استانهاى تابع پارت را اشغال و تاراج كردند ، و اين رويداد ضربهء كوبنده‌اى به حكومت پارت بود . انگيزهء اصلى اين رويداد آن بود كه از پيش زمينه ازهم‌پاشيدگى دولت آرشاك‌ها فراهم شده بود . وضع شهرهاى قلمرو پارت در بين النهرين چنان بود كه قسمتى از كناره‌هاى فرات در دست سلوكيدها بود . اين شهرهاى سلوكى در طول صد سال تكيه‌گاه روميان و گروههاى هواخواه روم بودند ، در جريان نبردهاى تراژان اينها آشكارا عليه پارت‌ها وارد عمل مىشدند . اين واقعيت داراى اهميت ويژه‌اى بود اما ضمن تسلط پارت‌ها استقلال « پليس » ها از ميان رفت ، شهرها در چارچوب ساختمان حكومت پارت سخت محدود شدند .\r\nشهرهائيكه به دولت پارت گرايش داشتند ، هنگام تجاوز روميان سخت پايدارى مىكردند .\r\nدر طول چند دهه در مرزهاى روم - پارت صلح برقرار بود ، در زمان خود پارت‌ها پس از لشكركشى تراژان آرامش نسبى برقرار شد . ضمن سالهاى سلطنت ولوگز دوم ( 129 - 147 م ) و به‌ويژه در زمان ولوگز سوم ( 148 - 192 ) ، مىتوان پنداشت كه ستيزهاى داخلى مهمى در پارت روى نداد . اما وضع پارت‌ها هم چندان استوار نبود .\r\nآشفتگى جدىاى در اين دوره در مرزهاى شمالى و خاورى قلمرو پارت به چشم مىخورد .\r\nپيدايش دولت‌هاى كوشان باعث خطر دائمى در شرق بود . در اين هنگام ظاهرا گيركانى استقلال به‌دست آورد . علاوه‌بر اين استانهاى شمالى چندبار مورد تاخت‌وتاز ويرانگرانه الان‌ها قرار گرفتند . به‌ويژه به سال 136 هجوم سختى از سوى اين طايفه انجام گرفت .\r\nارمنستان مانند پيش مانع حسن روابط روم - پارت بود . مىتوان پنداشت كه هم روميان و هم پارت‌ها تلاش مىكردند تا نفوذ خود را بر ضد يكديگر در اين منطقهء كه كليد مواصلات شرق و غرب بود ، پابرجا كنند .\r\nروميان در دورهء سلطنت آنتونين‌پى ( به سال 155 م . ) موفق شدند تسلط خود را در ارمنستان برقرار كنند . پارت‌ها نتوانستند بيدرنگ عليه روميان به عمليات جنگى بپردازند ، فقط پس از 6 سال ، يعنى پس از مرگ امپراطور ، به ارمنستان لشكر كشيدند . پايدارى پادگان رومى به‌سرعت درهم شكست . حاكم رومى ارمنستان به نام كاپادكى كه دست‌پاچه شده\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nبود پس از سه روز نبرد خونين در الگى با همه لشكريانش نابود شد . جناح شمالى جبهه دفاعى روميان در شرق درهم شكست . ارتش پارت به سوريه هجوم برد ، در اينجا هم نيرو - هاى ناقص رومى نتوانستند پايدارى جدىاى از خود نشان دهند . در سوريه بيم يك قيام همگانى عليه فرمانرواى رومى مىرفت . وضع بسيار بحرانى بود . روميان ناچار شدند كليه نيروهاى خود را براى از بين بردن اين خطر بسيج كنند . به سال 163 م . نبرد سختى ميان دو طرف درگرفت ، پارت‌ها در ارمنستان شكست خوردند ، به‌دنبال آن روميان به بين النهرين نفوذ كردند . شرايط صلح براى پارت‌ها سنگين بود : تمام مناطق غربى بين النهرين كه در تصرف پارت‌ها بود تا رودخانه خابور به روميان واگذار شد .\r\nروابط صلح ميان پارت‌ها و روميها تقريبا سه دهه ادامه داشت . پس از اين مدت در پى پيكارهائى كه چند ماه طول كشيد ، ولوگز سوم از تخت سرنگون شد و ولوگز چهارم ( 192 م . ) جاى او را گرفت . در پى جنگ داخلى كه به سال 193 در روم آغاز گرديد ، شاه تازهء پارت برآن شد كه از اين موقعيت بهره ببرد و سرزمين‌هاى ازدست‌رفته را باز گرداند . پارت‌ها يكى از مدعيان امپراطورى روم به نام پسژينيانيگرا را نزد خود نگاهداشتند .\r\nاين چگونگى باعث برانگيختن مدعى ديگر شد كه جنگ را عليه پارت‌ها آغاز كرد . در بهار سال 195 م . ارتش روم به مرزهاى پارت تجاوز كرد ، نبرد در بين النهرين چند سال طول كشيد . اين جنگ قيام ضد پارتى را در سراسر كشور به سود روميان نيرو بخشيد ، اين قيام‌ها در ماد ، پارس رويداد و با دشوارى به‌وسيلهء ولوگز سركوب شدند . لشكركشى روميان ضربت كوبنده به پارت‌ها وارد آورد ، در اين هنگام ثروتمندترين مناطق كشور ويران گرديدند ، تقريبا يكصد هزار تن از ساكنان اين سرزمين به سوريه كوچانده شدند و به‌عنوان برده به فروش رسيدند . وضع سياسى در پارت پس از انعقاد پيمان صلح تا سالهاى 207 / 208 ، هنگاميكه ولوگز چهارم ، پسرش ولوگز پنجم را جانشين خود كرد ، تقريبا كاملا روشن نيست . به سال 213 - م . برادر ولوگز پنجم به نام اردوان عليه برادرش قيام كرد و ماد را به تصرف درآورد ، اين رويداد دوباره شرايط مساعدى را براى مداخله روميان در كارهاى پارت‌ها پديد آورد ، از سوئى آغاز مخالفت با روميان در ارمنستان و اسروئن ، اين مداخله را ايجاب مىكرد . در تابستان 216 - م . ارتش روم زير فرماندهى كاراكالا به بين النهرين تاخت ، در اين هنگام بين النهرين در تصرف اردوان بود ( ولوگز سلوكيه را در تصرف داشت ) . قسمت مهم بين النهرين و منطقه ماد به‌وسيله روميان ويران شد .\r\nدر تابستان 217 - م . اردوان پنجم نيروى مهمى گرد آورد و پيكارى جدى را عليه روميان آغاز كرد . در اين هنگام كاراكالا به‌دست توطئه‌گران كشته شد و ماكرين امپراطور روم گرديد . جنگى سخت در نزديكى شهر نصيبين روى داد . پس از يك جنگ سه‌روزه ،\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nروميان ناچار شدند به مذاكره صلح تن دردهند ، قرار شد 200 ميليون سستر تاوان بپردازند ، اسيران را بازگردانند و تمام شهرهائى را كه روميان خراب كرده‌اند بازسازى كنند . اين گونه با وجود موفقيت‌هاى نخستين ، آخرين لشكركشى روميان عليه پارتها به شكست گرائيد .\r\n\r\nسقوط دولت پارت\r\nاما اين آخرين كاميابى پارت‌ها بود . دولت آرشاك به نابودى مىگرائيد . فرمانرواى پارس به نام اردشير ضمن اتكاء به چند حكومت محلى ديگر عليه شاه پارت قيام كرد . به سال 223 او ، ولوگز پنجم را از ميان برد . چند سال بعد اردوان پنجم آخرين شاه پارت ، پس از تحمل شكستى در نبرد نزديك هرمزدگان كشته شد . پس از مرگ اردوان ، آخرين آرشاك دولت پارت ، قدرت در شرق ، از دودمان پارت به دودمان پارس منتقل شد ، در اين هنگام موقعيت تاريخى پيش از لشكركشى اسكندر در ايران بازسازى شد . فقط دودمان شاهان عوض گرديد .\r\nدولت پارت از ساختمان اجتماعىاى پديد آمد كه عناصر وابسته به آن آميخته‌اى از مردم با سنت‌ها و نهادهاى بسيار كهن شرقى ، و شهروندان هلنى كه به داشتن شهرهاى مستقل عادت داشتند ، بودند . همانگونه كه ديديم « پليس » هاى يونانى و شهرهاى محلى ( كه اينها هم تقريبا شكل پليس‌ها را به خود گرفته بودند ) رفته‌رفته زير نفوذ عوامل بىشمارى در يكديگر ادغام و ارگانيزم اجتماعى ويژه‌اى را پديد آوردند و اين گونه ، ويژگى هاى قومى خود را تا اندازه‌اى از دست دادند . ساختمان اجتماعى داخلى دولت پارت هم رفته رفته ويژگيهاى كهن خود را از دست داد همراه با اينها خصلت رژيم سياسى دولت آرشاك‌ها هم بگونهء يونانيان باستان دگرگون شد . چون ساختمان سياسى سادهء دولت پارت نمىتوانست به شرايط پيچيدهء سياسى زمان خود جواب دهد . ناتوانى دستگاه حكومت ايجاب مىكرد تا نقش مهمى به حكومت‌ها و شاهان كوچك واگذار شود تا به اين وسيله همبستگى عناصر گوناگون دستگاه حاكم بيشتر گردد ، اينجاست كه دولت پارت ناگزير از سوئى به هلنىها و از سوى ديگر به عشاير كوچ‌نشين قديمى كه دولت پارت را به‌وجود آوردند ميدان مىدهد و اين گونه در معرض تضادهاى اجتماعى اين دو گروه قرار مىگيرد ، و بنابراين ادارهء دستگاه حكومت به هرج‌ومرج مىگرايد .\r\nسقوط آرشاك‌ها و تشكيل دولت ساسانى مقدمه‌اى بر تغيير آرايش سازمان سياسى حكومت ايران تلقى مىشود . ساختمان اجتماعى نوع برده‌دارى شرقى در اواخر دولت پارت و اوايل دوره ساسانيان رفته‌رفته به دگرگونى گرائيد و سرانجام باعث تغيير روبناى سياسى شد .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\n6 . ايران در زمان ساسانيان تشكيل نخستين جامعهء فئودالى\r\n\r\nتشكيل دولت ساسانى\r\nابتكار اتحاد ايران در چارچوب يك حكومت واحد ، پس از تغيير دولت پارت ، از پارس آغاز شد ، اين‌جا زمانى نخستين مركز دولت‌هاى هخامنشى بود .\r\nپارس كه در زمان سلوكيدها داراى استقلال سياسى مشخصى بود ، بعدها كه در قلمرو پارت‌ها قرار گرفت داراى حقوق يكى از شاه‌نشين‌هاى تابع آن حكومت گرديد .\r\nفرمانروايان اين منطقه در حدود سدهء دوم ق . م . به « شاه » ملقب شدند . براى خود سكه زدند . از نقوش روى سكه‌هاىشان چنين برمىآيد كه آنها سنت‌هاى سياسى پارسيان باستان را نگاهداشته بودند ، به آتش مقدس احترام مىگذاشتند و خداى بزرگ زرتشتيان را كه اهورا مزدا بود ، ستايش مىكردند . آخرين دودمانى كه در زمان آرشاك‌ها در فارس فرمان ميراندند بازرانگيد و آخرين « شاه » اين دودمان گوچهر به‌شمار مىآيد . مركز پارس استخر بود ( نزديك پرسپوليس ) .\r\nپارس از چند فرماندارى تشكيل مىشد . فرماندار يكى از اين شهرها ، بابك از دودمان ساسان بود ، او كه درعين‌حال كاهن معبد بزرگ آناهيتا به‌شمار مىآمد ، به سال 208 - م\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n( يا 209 - م . ) قدرت شاهى پارس را به‌دست گرفت ، گوچهر را سرنگون كرد و او را كشت .\r\nپس از مرگ بابك ( 222 - م . ) پسرش اردشير دامنهء قدرتش را گسترش داد و چند استان مجاور پارس مانند كرمان ، خوزستان را گرفت و چند شاه‌نشين كوچك ديگر را كه جزو قلمرو پارت‌ها بودند به متصرفاتش ملحق كرد ، اردوان پنجم را شكست داد . بيدرنگ پس از اين اقدام به سال 226 - م . ( يا 227 - م . ) اردشير به‌عنوان شاهنشاه ايران تاجگذارى كرد .\r\nاين گونه دولت ساسانى تشكيل شد . پايتخت دولت ساسانى را شهر دوتائى كنار دجله يعنى تيسفون - سلوكيد ( به وه اردشير تغيير نام داد ) قرار داد . استخر به‌عنوان دومين پايتخت به‌شمار آمد . دولت ساسانى به‌طور كلى همان قلمرو آرشاك‌ها را به شرح زير تصرف كرد . ايران با استانهاى جنوب غربى آسياى ميانه و افغانستان غربى ، بين النهرين سفلى و ميانه ( مردم اين سامان در اصل سوريه‌اى بودند و سورستان ناميده مىشد ) . تلاش اردشير اول براى پيشروى به‌سوى غرب فرات باعث رويداد يك رشته جنگها با روميان گرديد ، در اين جنگ‌ها ساسانيان ايران به‌طوركلى سياست تعرضى را در پيش گرفتند ، و ناگهان به سوريه و آسياى صغير تاختند . در خاور ايران به برانداختن حكومت كوشان پرداختند . پس از آنكه در زمان پسر و جانشين اردشير يعنى شاپور اول ( 241 - 272 ) ، ساسانيان پيروزىهاى نوينى در شرق و غرب ( در افغانستان و ماورا قفقاز امروزى ) به‌دست آوردند خود را « شاهنشاه ايران و انيران ( غير ايرانى ) » خواندند .\r\nدر دولت ساسانيان قدرت مركزى كه در دست شاهنشاه متمركز بود ، بارها بيشتر از زمان آرشاك‌ها اهميت داشت . در زمان اردشير اول شاهان تابع محلى تقريبا از ميان رفتند ؛ و به‌جاى آنها اعضاى خانوادهء ساسانيان و حاكمان گماشته منصوب شدند . روند از ميان بردن شاهان تابع تا سده‌هاى سوم - چهارم ادامه يافت ، پس از آن ، اين‌گونه شاهان فقط تا اندازه‌اى در مناطق مرزى غرب و شرق قلمرو ساسانيان وجود داشتند .\r\nاردشير اول يكى از پشتيبانان دوآتشهء زرتشتيگرى بود ، روحانيان زرتشتى با اشراف زمين‌دار پارسى و قسمتى از اشراف پارتى كه در دولت ساسانى نفوذ كرده بودند ( دودمانهاى سورنيدها و كارتيدها ) تكيه‌گاه حكومت بودند . نفوذ كامل دين زرتشت در دستگاه حكومت با واكنش سخت ، عليه هلنيسم از سوى ساسانيان ، همزمان بود .\r\n\r\nنظام اجتماعى و حكومتى ساسانيان ايرانى\r\nاسناد و منابع تاريخى ، كم‌وبيش ساختمان اجتماعى ايران را در زمان ساسانيان روشن كرده‌اند . بيگمان در اين دوره نظام برده‌دارى در حال ازهم‌پاشيدگى بود و نظام\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nجامعهء قرون وسطائى اوليه پا مىگرفت . اما شكل رويداد اين جريانها و دگرگونى اين مرحلهء تاريخى درست روشن نيست . درهرحال در سده‌هاى سوم - چهارم ميلادى هنوز روابط نظام برده‌دارى سخت رواج داشت . منابع يونانى و ديگران غالبا يادآورى كرده‌اند كه لشكريان ايران ده‌ها هزار تن از مردم سوريه ، ارمنستان و ديگران را به بردگى گرفته‌اند .\r\nدر كنار اسيران جنگى ( آنشاخريك - « بيگانگان » ) دهقانان ايرانىايكه به پرداخت ماليات توانا نبودند ، به‌عنوان برده ديده مىشدند . بردگان در املاك اشراف ( داستراكت ) كار مىكردند ، اينها قابل خريد و فروش بودند ، و حتى برخى از آنها در كارگاههاى صنعتى شاه به كار مىپرداختند . در نيمهء يكم سدهء پنجم . يكى از اشراف عاليجاه به نام مهرنارسه ، وابسته به دودمان اسپندياد كه در املاك پارس او 12 هزار درخت تاك ، 12 هزار درخت زيتون و 12 هزار درخت سرو وجود داشت به لقب هزار بندك يعنى صاحب هزار بنده ملقب بود . به برخى از اين بردگان قطعه زمينى واگذار مىشد ، اينها حق داشتند از محصول كار خود سهمى را صاحب شوند ، اما زمان رواج اين سيستم معلوم نيست .\r\nبردگى از زمانهاى ديرين در ايران وجود داشته است ، بردگان در كنار گروههاى دهقانان آزاد ( كاتاك ) به فارسى جديد ( كده ) زندگى و كار مىكردند . بيشتر خانواده‌هاى بزرگ قبيله كه باهم خويشاوند بودند ، تشكيل جامعه‌هائى را مىدادند و در قطعه زمينى سكنى مىگزيدند ؛ اصطلاح كاتاك خواتاى ( صاحب‌خانه ، به فارسى امروزى « كدخدا » مىگويند ) در آغاز بمعنى رئيس جامعهء خانواده بزرگ بود ، بعد معنى رئيس ده « كدخدا » را به خود گرفت . نظام بردگى ، بيشتر در مناطقى كه از لحاظ اقتصادى پيشرفته‌تر بودند رواج داشت ( بين النهرين و خوزستان و تا اندازه‌اى در فارس و ماد ) . در مناطق كنارهء درياى خزر و خاور ايران روابط جامعه پدرسالارى بيشتر رايج بود . از منابع تاريخى چنين برمىآيد كه رواج نظام پدرسالارى و وابستگى جامعه دهقانى به اشراف مالك زمين زودتر از نيمه دوم سده پنجم نبوده است .\r\nاختيار لقب « شاهنشاه ايران و انيران » به‌وسيله سران حكومت ساسانى گوياى اين ادعا بود - البته در جهان پندار - كه اينان خود را پادشاه تمام جهان مىشناساندند . شاهنشاه حتما بايستى بدودمان ساسانى وابسته مىبود ، اما درجهء بستگى وارث تاج‌وتخت به دودمان ساسانى دقيقا تعيين نشده بود . قدرت شاه نشانه‌اى از قدرت خداوند به‌شمار مىآمد و هيچ‌چيز نمىتوانست آن را محدود كند . دربار شاه داراى جاه و جلال و شكوه فوق‌العاده‌اى بود و براى بزرگ‌نمائى دربار سلطنتى مراسم و تشريفات ويژه‌اى انجام مىگرفت .\r\nدولت از مذهب پشتيبانى مىكرد و همهء مردم بايستى به دين زرتشتى مؤمن مىبودند .\r\nكليه رعاياى شاه به چهار دسته يا صنف يا « كاست » تقسيم مىشدند ( بردگان جزو اين\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nدسته‌بندى نبودند ) ؛ هيچ فردى حق نداشت تغيير صنف بدهد . نسبت به صنف‌بندى طبقاتى دورهء اوستا ، در زمان ساسانيان دگرگونيهائى اساسى پديد آمد ، اين چهار صنف به شرح زير بودند : روحانيان يا آسراوان ( به زبان اوستائى آتراوان ) ، پيكارگران يا آرتشتاران ( به زبان اوستائى رتيشتار ) ، دبيران يا ديپيران ( اين يك صنف تازه‌اى بود كه در زمان دولت‌هاى بعدى پديد آمد و نقش آن ضمن رشد دستگاه ديوان‌سالارى زمان ساسانيان اهميت داشت ) و صنف ماليات‌دهندگان يا واستريوشان ( به زبان اوستائى واستروفشوئيات ، در زمان باستان اين نام را به دهقانان آزاد داده بودند ) . سه صنف اولى ممتاز به‌شمار مىآمدند ، از پرداخت ماليات و انجام وظايف معاف بودند . اما اينان خدمات دينى ، جنگى و ادارى دستگاه را انجام مىدادند . در داخل اين صنوف هم سلسلهء مراتب وجود داشت و به پايه‌هاى مختلف تقسيم مىشدند .\r\nروحانيان معمولى به ماگ ( مغ ) شهرت داشتند . در رأس روحانيان هر استان ماگوپات ( « رئيس مغان » ) بود و رياست عاليه روحانيان را در سرتاسر كشور ماگوپاتان ماگوپات ( شكل تازه اين واژه « موبدان موبد » است ) به‌عهده داشت ؛ او درعين‌حال رئيس جامعه روحانيان زرتشتى و قاضى القضات به‌شمار مىرفت و در سده‌هاى چهارم و پنجم بلندترين مقام را در دولت ، پس از شاه دارا بود . صنف پيكارگران را ارتشتاران سالار يا اران سپه‌پات ( فرمانده عالى ايران ) رهبرى مىكرد . بنا به مداركى كه از نخستين سالهاى حكومت ساسانيان به‌دست آمده ، اريستوكراتهاى ايرانى به شهردارها ( شاهان تحت الحمايه شاهنشاه و استانداران استانها ، كه وابسته به خاندان ساسانيان بودند ) ، ويسپوهرها ( اعضاى خانواده‌هاى اشراف كه از ميان آنها مأموران بلندپايه برگزيده مىشدند ) ، وزورگ‌ها ( از ميان آنها فرماندهان بلندپايه لشكرى ، درباريان و بلندپايگان برمىخاستند ) ، تقسيم مىشدند . پائين‌ترين پايه‌هاى لشكرى را آزات‌ها دارا بودند ( به فارسى جديد آزادگان ) ، اين‌ها شامل مالكان جزء بودند و سواره‌نظام از ميان اين صنف برگزيده مىشدند . صنف دبيران شامل مأموران كشورى بودند - بوروكرات‌ها ، در رأس اين صنف دبير پات ( يا دبير بد ) قرار داشت كه رئيس دبيرخانه شاه به‌شمار مىرفت .\r\nصنف ماليات‌دهندگان شامل كشت‌كاران ( واستريوشان ) ، صنعتگران ( خوتوخشان ، از واژه اوستاتى خوتى ) ، سوداگران و همهء شهريها يعنى تودهء مردم شهرنشين به استثناى سه صنف ممتاز نامبردهء بالا بودند . نوع ماليات‌هائى كه اين صنف مىپرداخت شامل ماليات سرانه ( گزيت ) ، ماليات ارضى ( خراگ ، اين ماليات را دهقانان مىپرداختند ) و ماليات‌هاى فوق‌العادهء ديگر بود ؛ دهقانان موظف به انجام بيگارى بودند - ساختن ساختمانهاى آبيارى ، دژها و ساختمانهاى دولتى ، اعضاى وابسته به صنف ماليات‌دهنده\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nحق نداشتند به كار دولتى بپردازند . رئيس اين صنف واستريوشان سالار بود ، اين شخص از ميان صنف‌هاى ممتاز برگزيده مىشد . از آنجا كه همهء ماليات‌هاى جمع‌آورىشده از صنف ماليات‌دهنده ، بايستى به خزانه شاه ريخته مىشد ، واستريوشان سالار درعين‌حال سمت رياست مالى را هم به عهده داشت ، طرح درآمد و هزينه بودجه دولت به عهده او سپرده شده بود .\r\nدر دولت ساسانيان دستگاه ديوانسالارى پيشرفته‌اى وجود داشت . علاوه بر بلند - پايگان نامبرده بسيارى از مأموران عاليرتبهء كشورى و لشكرى در اين دستگاه كار مىكردند : رئيس گارد سلطنتى ( هزار اپات ) ، فرمانده سواران ، خزانه‌دار كل ، مأموران پذيرائى از سفيران خارجى و غيره . بعدها پايه وزورگ فراماتار ( « فرمانفرماى بزرگ » ، تقريبا نقش صدراعظم يا نخست‌وزير را ايفا مىكرد ) به‌وجود آمد - اين مقام بايستى كليه كارهاى ادارى و مالى كشور را مىگرداند و به اصطلاح مهردار سلطنتى هم به شمار مىآمد .\r\nاداره‌هاى مشخصى به نام ديوان وجود داشت كه در رأس هركدام يكى از بلندپايگان بودند .\r\nدولت ساسانى داراى آرتش دائمى نبود ( به‌غير از گارد سلطنتى كه شماره افراد آن تقريبا به هزار تن مىرسيد ) . ارتش از چريك‌هاى سوار وابسته به صنف پيكارگران تشكيل مىشد . اسلحه پيكارگران سوار ، نيزه ( به طول 2 متر ) ، كمان و تيردان ، شمشير ، تبر جنگى ، نيزه و كمند بود . سواران زره مىپوشيدند ؛ سر ، سينه و گردن اسب‌هاى سواره‌نظام هم از زره پوشيده بود . رزمندگان كمكى ، حتى سوارانى از مناطق كوهستانى و كوچ‌نشينى شامل ايرانيان يا ديگران به نيروهاى رزمنده مىپيوستند . نيروى پياده‌نظام شامل دهقانان بودند كه از ميان اين قشر دست‌چين مىشدند . اينان آموزش رزمى چندانى نمىديدند و هنگام نبرد فقط به عنوان نيروى كمكى براى انجام خدمات بنه و تداركاتى در دژها به‌كار برده مىشدند ؛ رزمندگان پياده در برابر همرزمان سوارشان از حقوق و مزاياى كمترى برخوردار بودند و هميشه آنها را حقير مىشمردند .\r\nقضاوت به عهده صنف روحانيان بود . در حقوق قضائى زمان ساسانيان به‌طوركلى سه نوع بزه مهم وجود داشت ؛ مخالفت با دين ( زرتشتيگرى ) ؛ مخالفت با شاهنشاه ( بزه سياسى ) ؛ تخلف در پرداخت ماليات . كيفر دو مورد اول بيشتر اعدام بود ( در مورد بزه‌هاى سياسى امكان داشت كيفر اعدام به زندان ابد در دژ فراموشى واقع در خوزستان ، تبديل شود ) . كيفر بزه تخلف مالياتى ، كور كردن ، تاديب يا جريمه بود . دربارهء حقوق خانواده ، مردان اجازه داشتند چند زن به‌گيرند ، زنان از لحاظ حقوق با مردان كاملا نابرابر بودند .\r\nاين رسم در دستگاه حاكم به‌ويژه خاندان ساسانى رواج داشت .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nدين در ايران زمان ساسانيان\r\nآنگونه كه مىگويند دين رسمى و دولتى ساسانيان زرتشتى بود . در همه‌جا معبدهاى زرتشتى وجود داشتند ، و آتش مقدس پيوسته در اين معابد افروخته مىشد . سه آتشكده مهم در آتورپاتكان ( آذربايجان ) - آتش ويژه شاه و رزمندگان ، در پارس - آتش ويژهء روحانيان ، و در خراسان - آتش ويژهء مالكان وجود داشت . معبدهاى زرتشتيان ، زمين‌هاى كشاورزى پهناور و منابع ديگر مادى را در اختيار داشتند و يكى از نيرومندترين مراكز اقتصادى و سياسى حكومت به‌شمار مىآمدند . براى ايجاد سازمان متمركز و يك‌پارچهء روحانى در حكومت ساسانيان روحانى نامدار به نام كارتير نقش مهمى را ايفا كرد ، او در زمان شاپور اول به اين كار پرداخت و بلندترين مقامهاى روحانى را در زمان جانشينان اين پادشاه در دستگاه سلطنت پديد آورد ، در سالهاى 273 - 293 ميلادى كارتير شاغل مهمترين مقامها در دستگاه ساسانى بود .\r\nدر سده سوم ميلادى نوشته‌هاى كتاب مقدس زرتشتيان يعنى اوستا تصحيح شد .\r\nبعدا در سده‌هاى چهارم و ششم متون آن جمع‌آورى و مدون گرديد . در زمان ساسانيان الفباى اوستائى ويژه‌اى به نام زند پديد آمد ( امروز هم متن اوستا با همان الفبا در دست - رس است ) ، و حتى ضمن آن ترجمهء فارسى ميانه آن با تفسير به نام پازند تدوين گرديد .\r\nدر دورهء ساسانيان دين زرتشتى به آئين خشك و تعصب‌آميزى تبديل شد . تشريفات و شعائر سبكى كه در طول زمان به آن افزوده شده بود و در اصل وجود نداشت ، همانگونه حفظ گرديد . روحانيت زرتشتى در آنزمان به بىپايه بودن اين سنت‌ها اعتنائى نكرد و روش بدعت‌گذاران اين دين را دنبال نمود . اما پادشاهان ساسانى هم هنگامى به مسئله مذهب توجه مىكردند كه در آن پاى سياست به ميان كشيده مىشد .\r\nدر سده سوم ، هنگام حكومت ساسانيان دين تازه‌اى به نام دين مانى در ايران پديد آمد . مانى از ساكنان بين النهرين جنوبى و مادرش از نژاد خاندانهاى اشراف ايرانى بود .\r\nاو در آغاز فرمانروائى شاپور اول به تبليغ پندارهايش پرداخت . شاه نخست از او به‌خوبى استقبال كرد . اما بعدها پس از آنكه دانسته شد ، آموزش او براى روحانيان زرتشتى ايجاد خطر مىكند ، در زمان بهرام اول به سال 276 ميلادى مانى در جندى شاپور خوزستان كشته شد . آئين مانى همان دنبالهء پندار ايرانيان باستان مبنى بر پيكار جاودان پديده‌هاى روشنى و تاريكى در جهان بود ، ضمنا مقدارى از آموزشهاى مسيحى ، گنوستيزيسم و بودائيسم را جذب كرده بود . بنا به آموزش مانى پديده‌هاى جهان و انسان آميخته‌اى از عناصر تاريكى و روشنىاند . انسان براى اينكه از گزند شيطان مصون بماند بايستى عناصر\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nناپاكى و بدى و تاريكى را از خود بزدايد و براى اين كار لازم است كه خود را از بند ماديات آزاد كند . بنابراين يك مانوى مؤمن نبايستى دارائى ، خانواده و حتى منزل مىداشت ، نبايستى متأهل مىشد ، بايستى از خوردن گوشت و شراب و بقيه نعمات مادى دورى مىجست . اما از آنجا كه تاب آوردن در برابر اين رياضت‌هاى سخت عملا براى عده كمى امكان داشت ، بنابراين مؤمنان دين مانى به دو درجه تقسيم مىشدند : « مؤمنان كامل » كه در انجام مقررات دينى سخت‌كوش بودند ، اينها بايستى رياضت مىكشيدند و آموزش مانى را تبليغ مىكردند . و « مجريان » كه مىتوانستند مسكن ، خانواده ، شغل و دارائى داشته باشند ، اما موظف بودند به « مؤمنان كامل » منزل و پناه بدهند و به آنها كمك كنند ؛ تنها براى اينكه روح آنها از گناه پاك شود هر « مجرى » پيش از مرگش بايستى به مقام « مؤمن كامل » ارتقا مىيافت .\r\nمانيگرى در آنزمان نه‌تنها در بين النهرين و ايران بلكه در امپراطورى روم ( تا شمال افريقا و اسپانى ) ، در آسياى ميانه و سپس ميان اوئيگورها « 1 » رواج يافت . از آنجا كه مانيگرى نظام اجتماعى موجود را به عنوان تقويت‌كننده پديده‌هاى تاريكى و تباهى محكوم مىشناخت ، با وجود منفى بودن ، جامعهء استثمارگر و در رأس آن دستگاه دولت را سخت مىكوبيد ، بنابراين رفته‌رفته اين آئين در ايران و امپراطورى روم پيروانى به‌دست آورد .\r\nدر شهرهاى بين النهرين و ايران گروههاى نسبتا مهمى از يهوديان مىزيستند .\r\nيهوديان در ايران از خودمختارى آشكار بهره مىبردند . رهبر آنها به اكسيلارخ ( واژه يونانى است . يعنى شاهزاده رانده ) شهرت داشت ، اين گروه از سوى ساسانيان مورد پيگرد قرار نمىگرفتند .\r\nدر سده‌هاى سوم - چهارم در ميان سوريه‌ايهاى بين النهرين و سپس غالبا در ميان خود پارس‌ها بگونهء گسترده‌اى مسيحيت رواج يافت ، ساسانيان نخست اين گروه را پيگرد نمىكردند . هنگاميكه مسيحيت به عنوان دين رسمى در امپراطورى روم اعلام گرديد ( عملا در سال سىام قرن چهارم ) ، وضع عوض شد ، حتى در ارمنستان ( به سال 302 ميلادى ) و به دنبال آن در گرجستان شرقى ( گارتليا به سال سىام قرن چهارم ) و در آلبانياى قفقاز ( در خاور ماوراء قفقاز ) اين دين رواج يافت . در اين هنگام ساسانيان مسيحيان را به عنوان هواخواهان سياسى روميان مىشناختند ، و در زمان شاپور دوم\r\n\r\n\r\n","description":"","footnote":"\r\n( 1 ) . اوئيگورها - تيره‌اى بودند كه در شرق تركستان روس كنونى مىزيستند و داراى زبان و ادبيات ويژه‌اى بودند كه اخيرا كشف شده است .\r\n","page_name":" 162 ","page_number":162},
  {"content":"\r\n\r\n( 309 - 379 ميلادى ) مسيحيان بگونه بيرحمانه‌اى زير پيگرد قرار گرفتند . پس از پيمان ايران - روم به سال 387 ، تعقيب مسيحيان در ايران پايان يافت ، اما يزدگرد اول ( 399 - 420 ميلادى ) از آنها پشتيبانى كرد ؛ در سالهاى 30 - 50 سده پنجم ميلادى پيگرد كم‌وپيش مسيحيان كه از سوى روحانيان زرتشتى برانگيخته مىشد از نو آغاز گرديد . اما پس از آنكه ميانه سازمان مذهبى مسيحى سورى در ايران به سال 484 ميلادى با كليساى امپراطورى روم شرقى به‌هم خورد مسيحيان اجازه فعاليت آزاد را در ايران به دست آوردند . شهر سلوكيه مقر اسقف بزرگ كليساى نسطورى ( يا كاتوليك ) شد .\r\nكليساى نسطورى در سده پنجم در بيشتر شهرها حتى تا مرو گسترش يافت و سپس به آسياى ميانه ، ترك اوئيگور و در سده هشتم تا حدود چين و جلوتر نفوذ كرد .\r\nدر مرزهاى شرقى قلمرو ساسانى - در تخارستان و كابلستان ، و همچنين در آسياى ميانه ، در زمان سلطنت كوشان‌ها بودائيسم رواج داشت .\r\n\r\nسياست خارجى ساسانيان در سده‌هاى سوم - چهارم\r\nدر سده‌هاى سوم - چهارم ، يعنى زمان آرشاك‌ها جنگ‌هاى ايران و امپراطورى روم بر سر چيرگى بر بين النهرين عليا ، سوريه ، ارمنستان ، كشورهاى ماوراء قفقاز و به منظور زير نظر گرفتن راه‌هاى كاروان‌رو تجارتى كه مديترانه را به هندوستان ، آسياى ميانه و چين مىپيوست ، انجام مىگرفت . اردشير اول كه جنگ را با روم آغاز كرد كاميابيهاى متناوبى به دست آورد . پس از او شاپور اول به پيروزيهاى مهمى رسيد ؛ به سال 256 ميلادى او پايتخت باشكوه سوريه يعنى آنتيوخيو را گرفت و ويران كرد ، اما به سال 260 در حالى كه نزديك ادس ارتش روم را درهم شكست ، امپراطور روم به نام والرين و قسمتى از لشكريانش را به اسارت گرفت ، والرين ضمن اسارت درگذشت . اين اسيران به كار ساختمان سد بزرگى روى رود كارون به نام « بند قيصر » گمارده شدند . شمارهء بىشمارى اسير را از شهرها و روستاهاى سوريه و آسياى صغير بيرون بردند ؛ قسمتى از اينها كه بيشترشان صنعتكار بودند ، براى ساختمان شهر شاپور يا جندى شاپور در محل ساكن گرديدند . اما ارتش شاپور از پادشاه عرب پالمير كه تابع روم بود شكست خورد ، پس از آن نبرد با پيروزىهاى نوبه‌اى ادامه يافت . سرانجام ارتش ايران به پيروزى كامل رسيد اما هيچگاه نتوانست روى سرزمينهاى اشغال شده مواضع استوارى را به دست آورد ، در ايران مانند روم ، ارتش دائمى وجود نداشت ، چريكهاى سوار پس از به دست آوردن غنائم جنگى و بردگان اسير كوشش داشتند بيدرنگ به خانه‌هايشان برگردند .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nنخستين مرحلهء جنگ ميان ايران و روم به سال 298 به شكست كامل ايران انجاميد ، در نتيجه شاه ساسانى به نام نرسى ( 293 - 302 ) ناگزير شد پيمان صلحى با روميان در نصيبين به‌بندد و به موجب آن بايستى از ادعاى بر خاك ارمنستان چشم مىپوشيد و قسمت علياى بين النهرين و 5 استان بىاهميت واقع در بالاى رود دجله را به روميان واگذار مىكرد . شاپور دوم پس از گذشتن 40 سال از پيمان نصيبين ، دوباره به سال 338 جنگ را عليه روم آغاز كرد ، تا پيش از 363 م . جنگ با كاميابيهاى نوبه‌اى ادامه داشت ، در اين هنگام امپراطور ژولين با ارتش عظيمى به قلمرو ايرانيان در بين النهرين هجوم برد و وارد سلوكيه شد ، اما ضمن يكى از جنگ‌ها در ژوئن 369 به علت زخمى كه برداشت ، در گذشت . جانشين او به نام ايويان كه در اردوگاه برگزيده شد به سال 363 با شاپور دوم پيمان صلح تازه‌اى را در نصيبين منعقد كرد ، به موجب اين پيمان ، تمام سرزمين‌هائيكه طبق پيمان سال 298 ، ايران از دست داده بود ، به اضافه شهر نصيبين دوباره به ايران واگذار گرديد ،\r\nپس از مرگ شاپور دوم شاهنشاهى ساسانى صحنه ستيز و آشفتگى روحانيان و سرداران كه كوشش داشتند ، شاهنشاه را به آلت دست مبدل كنند ، گرديد ؛ در ظرف 20 سال ( 379 - 399 ) سه شاه در اثر توطئه كشته شدند . به سال 387 ايران موفق شد پيمان سودمندى را با روم منعقد كند ، به موجب اين پيمان . منطقه ماوراء قفقاز به دو منطقه نفوذ روم و ايران تقسيم گرديد : منطقهء روميان ، ارمنستان غربى و لازيكا ( در غرب گرجستان ) ، و منطقه ايرانيان قسمت مهمى از ارمنستان ( ارمنستان ايران ) ، گرجستان شرقى ( كارتليا ) و آلبانيا ، بود . در آغاز هريك از اين مناطق داراى شاه محلى بودند و تحت الحمايه ايران به‌شمار مىآمدند ، اما رفته‌رفته اين شاهان بر كنار شدند و سه كشور نامبرده در رديف استانهاى خودمختار تابع ايران درآمدند و حاكميت محلى آنها در دست اشراف ممتاز و روحانيون مسيحى بود .\r\nدر فاصلهء سالهاى 60 - 80 سدهء چهارم ، ساسانيان در پى پيروزيهائى كه در شرق به دست آورده بودند ، موقعيت‌شان در شاهزاده‌نشين كوشان استوار شد ، اين نقطه در شرق افغانستان امروزى قرار داشت و شاهزادگان ساسانى به عنوان فرمانروايان اين استان به كوشانشاه ملقب شدند .\r\n\r\nايران در سدهء پنجم\r\nشاه يزدگرد اول ( 399 - 420 ) كوشش داشت با اقدامات پيچيده‌اى نفوذ روحانيان\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nو اشراف لشكرى را در دستگاه حكومت از ميان ببرد ، بنابراين از مسيحيان پشتيبانى مىكرد ( به اين انگيزه اشراف و روحانيان به او لقب گناهكار دادند ) و هواخواه ايجاد حسن روابط با امپراطورى بيزانتين بود . اين شاهنشاه سرانجام قربانى توطئه‌هاى اشراف ايرانى شد .\r\nدر طول سدهء پنجم روابط ميان ايران و بيزانتين صلح‌آميز بود . اين چگونگى به هردو دولت در سدهء پنجم امكان داد كه نيروى خود را صرف دفع هجوم قبايل كوچ‌نشين كنند . اين جريان هردو دولت را وادار كرد تا دربارهء دفاع مشترك گذرگاههاى كوهستانى قفقاز با يكديگر به گفتگو پردازند - آلدن‌ها ، دربنديها و تا اندازه هونها غالبا از قفقاز شمالى به متصرفات ايران و بيزانتين هردو هجوم مىبردند . ايران ناگزير بود در گذرگاه‌هاى كوهستانى دژهائى برپا و پادگانهائى را در آنجاها بگمارد - بيزانتين هم براى اين كار كمك مالى مىكرد .\r\nمنابع تاريخى پيكار ميان ايران و كيداريت‌ها را در نيمه اول قرن پنجم و افتاليت‌ها را در نيمه دوم سدهء پنجم و نيمه اول سده ششم بگونه كوتاهى ياد كرده‌اند . نژاد اين قبايل كوچ‌نشين به روشنى معلوم نشده است . بهرام پنجم ساسانى معروف به گور ( 421 - 438 ) و يزدگرد دوم ( 438 - 457 ) در سرزمين‌هاى خراسان و تخارستان با اين قبايل زدوخورد كرده‌اند . در نيمهء دوم سدهء پنجم افتاليت‌ها دولت نيرومندى پديد آوردند و تخارستان ، سغد و حتى استانهاى ديگر آسياى ميانه را تصرف كردند . شاه فيروز ( 459 - 484 ) ساسانى ضمن نبرد با افتاليت‌ها شكست خورد و اسير آنها گرديد ، و براى آزاديش ناگزير شد مبلغ گزافى تاوان بپردازد و مناطق واقع در شرق مرو را به آنها واگذارد . ضمن جنگ ديگرى با افتاليت‌ها فيروز شكست خورد و كشته شد .\r\nبهرام پنجم ( گور ) و يزدگرد دوم بر خلاف سياست يزدگرد اول كوشش داشتند اشراف و روحانيان را از خود خشنود گردانند . بنابراين يزدگرد دوم در انديشه آن بود كه خود - مختارى ارمنستان را از ميان ببرد و مسيحيان آن سرزمين را اجبارا به دين زرتشتى برگرداند و به خيال خود اين استانها و كشورهاى ديگر ماوراء قفقاز را ايرانى كند . ماليات هاى كلانى براى ارمنستان بسته شد ، بيشتر مقامات عالى به اشراف پارسى محول گرديد .\r\nيزدگرد دوم به بهانهء وجود خطر از سوى كوچ‌نشينان به مدت 7 سال چريكهاى سوار شاهزاده‌نشين ارمنستان را دور از زادگاه خود و در مرزهاى خاورى مأمور كرد . به سال 450 ميلادى يزدگرد دوم از شاهزاده ارمنستان خواست كه دين زرتشتى را به‌پذيرد و او را تهديد كرد درصورتيكه از اين كار سرباز زند از حق مالكيت و حاكميت آن سرزمين محروم خواهد شد . اما باوجوداينكه تقريبا چريكهاى ارمنى در محل نبودند ، يك قيام\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nمردمى خودبه‌خودى در ارمنستان درگرفت ، شاهزاده و روحانيان مسيحى به اين قيام پيوستند .\r\nرهبرى اين قيام به عهده سردار آزموده و شجاع ارمنى ، واردان ماميكونيان بود . دامنهء قيام به كارتليا و آلبانيا كشانده شد . ارتش ايران پس از يك نبرد سرسختانه موفق شد نزديك اوارائير پيروزى قطعى به دست آورد ، در اينجا واردان ماميكونيان ( ماه مه 451 ميلادى ) كشته شد و قيام درهم شكست ، اما يزدگرد دوم كه از فرجام اين قيام به هراس افتاده بود فقط به اعدام رهبران قيام اكتفا كرد . كشورهاى ماوراء قفقاز خودمختارى خود را حفظ كردند و يزدگرد از تحميل دين زرتشتى به آنها منصرف شد .\r\nدر زمان فيروز دوباره موضوع محدود كردن خودمختارى كشورهاى ماوراء قفقاز مطرح گرديد ، در كارتليا ، ارمنستان و آلبانيا دوباره قيام مردمى آغاز شد ، قسمت مهمى از اشراف محلى به اين قيام پيوستند . پادشاه كارتليا به نام واختانگ گرگاسال رهبر اين قيام بود و فرماندهى ارتش قيام‌كننده را واهان ماميكونيان ارمنى به عهده داشت ، پس از يك پيكار طولانى ، جانشين فيروز شاه به نام بلاش ( 484 - 488 ) پيمان صلحى با اشراف كشور - هاى ماوراء قفقاز بست ( 484 ) ، به موجب اين پيمان حقوق و امتيازات اشراف محلى و روحانيت مسيحى در مصونيت كامل قرار گرفت .\r\nاز بررسى منابع تاريخى چنين برمىآيد كه روند فئوداليزه شدن قسمت مهمى از دهقانان ( كه قبلا جزو جوامع آزاد بودند ) و وابستگى آنها به اشراف فئودال در نيمه دوم قرن پنجم ميلادى آغاز شده است . ناخشنودى توده‌هاى وسيع مردم در پايان سدهء پنجم در پى فشار سنگين ماليات‌ها و پيدايش بينوائى خودبه‌خودى - خشكسالى ، قحطى كه باعث گرسنگى در سراسر كشور مىشد ، قيام عظيمى را زير عنوان پيروى از آئين مزدك در ايران برانگيخت .\r\n\r\nجنبش مزدكيان\r\nاين جنبش مردمى را كه در فاصلهء سالهاى 491 و 529 ميلادى سرتاسر ايران به آن درگير بود ، منابع تاريخى بسيار كم‌اهميت و با لحن مخالفت‌آميزى نمايانده‌اند ، اما ضمن بررسى روند رويدادها مىتوان شكل اجتماعى آن را دريافت .\r\nپايهء ايدئولوژيك اين جنبش را گروهى از دانشمندان زرتشتى در اواسط سدهء سوم ميلادى ، به نام فرقهء زرادوشتاكان بنيان نهادند ، بعدها اين ايدئولوژى به نام مزدكى ناميده شد ، رهبر اين جنبش در پايان سدهء پنجم ميلادى شخصى به نام مزدك بود و بنابراين جنبش به نام رهبرش شهرت يافت . آموزش مزدكيان تقريبا از ايدئولوژى مانى گرفته شده بود .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nوجه مشترك ايدئولوژى مانى و مزدك بر پايه دواليسم يعنى تضاد ميان روشنى و تاريكى بود . آموزش مزدك دربارهء مقررات ديگر مذهبى و روابط اجتماعى ، با آموزشهاى مانى فرق داشت . بنا به آموزش مزدك فعاليت خداوند روشنى ، در زمينه‌هاى عدل‌وداد ، دانش و فهميدگى و كمال ، و فعاليت خداوند تاريكى در زمينه‌هاى آشفتگى ، نفهمى و تباهى در جهان انجام مىگيرد ، و از آنجا اين پندار به‌وجود مىآيد كه براى نيرومند شدن خداى آسمانى روشنى ، جهانرا بايد از آميختگى عوامل تاريكى با پديده‌هاى روشنى پاك كرد و به وسيله انقلاب ، نظمى اجتماعى بر مبناى داد در زمين و آسمان بنيان نهاد . چنان كه يكى از منابع تاريخى گواهى مىدهد ، بنياد پندار اجتماعى مزدكيان چنين است : « خداوند نعمات مادى و ثروت را به مردم داد تا بگونهء برابر ميان خود تقسيم كنند . اما خود مردم نابرابرى و بيدادگرى را در ميان خود رواج دادند . آنها ( مزدكيان ) ادعا داشتند كه مىخواهند ثروت را از توانگران به‌گيرند ، براى اينكه ميان بينوايان تقسيم كنند و اين گونه دارائى فقرا را به حساب توانگران ، به خودشان برگردانند . چون در اختيار برخى از مردم مال ، خواسته ، زن و غيره بسيار است ، اينان چنين حقى را ندارند و اين بر خلاف عدل است . پندار مالكيت اشتراكى اموال و زنان را مزدكيان از پندارهاى ناپختهء برخى از انديشمندان جهان باستان گرفته بودند . عملا وجود « زن اشتراكى » به مفهوم نابود كردن حرمسراهاى اريستو كرات‌ها بود كه درون آنها صدها و هزاران زن رنج مىكشيدند ، و در كنار آنها بسيارى از مردان مجرد بينوا مىزيستند . در پندار « زن اشتراكى » عملا از بين بردن شكل‌هاى منسوخ ازدواج در ميان اشراف ايرانى ازجمله ازدواج گروهى ، ازدواج هم‌خونها ، پولياندريا ( تعدد شوهرها ) آميختگى جفت ناهمجور ، نهفته بود . به‌طوركلى پندار مزدكيان بر پايهء برابرى اجتماعى و تجديد جامعه روستائى آزاد كه در زمانهاى كهن در ايران رواج داشت ، پديد آمده بود . در منابع تاريخىايكه اخيرا تدوين شده‌اند ، مزدكيان را مردمى « پليد » ، « ساده‌لوح » ، « گدا » ، « عامى » ناميده‌اند . اما عوامل اصلى جنبش اجتماعى مزدكيان ، طبقات زيردست و دهقانان بودند .\r\nاين قيام در زمان شيوع گرسنگى آغاز گرديد ، و رهبر اين جنبش مزدك بود - او كه دانشمندى خوش‌بيان به‌شمار مىرفت ، خواستار شد تا همهء انبارهاى غله دولتى گشوده شوند . شاه قباد ( 488 - 531 ) اين خواسته مزدك را انجام داد و او را در شمار مشاوران خود درآورد . در تمام ايران خودبه‌خود مصادرهء اموال اشراف و توانگران آغاز گرديد ، بينوايان « خانه‌ها ، زنان ، و دارائى » توانگران را تصرف كردند . منابع تاريخى دربارهء تقسيم زمينها چيزى نگفته‌اند . اين مسئله ظاهرا نمايان‌گر آنست ، ساكنان زمين‌هائى كه سابقا زير مالكيت جامعه‌هاى روستائى بودند ، در صدد لغو مالكيت فئودالها و خوددارى\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nاز تحويل سهم مالكانه به آنها بودند .\r\nقباد در حدود 5 سال از مزدكيان پشتيبانى كرد ، برخى مىپندارند كه او پاكدلانه آموزشهاى مزدك را پذيرفت ؛ اما واقعيت اينست كه قباد مىپنداشت ضمن كمك كردن به مزدكيان اشراف نظامى و روحانيان را ناتوان خواهد كرد . احتمالا شاه به سادگى از جنبش توده‌اى مزدكيان به هراس افتاد و براى اينكه بر تخت سلطنت استوار به‌ماند ، با آنها از در سازش درآمد . به سال 496 ميلادى اشراف در پى توطئه‌اى قباد را سرنگون كردند و او را به زندان « دژ فراموشى » فرستادند ، برادرش جاماسب را به جاى او به تخت نشاندند . قباد موفق شد از زندان به‌گريزد ، او پس از فرار نزد شاه افتاليت‌ها به نام آخشونوار كه خويشاوندش بود ، رفت ، لشكريان او را در اختيار گرفت ، به سال 498 / 499 به ايران بازگشت و دوباره به تخت نشست . اين بار قباد با اشراف آشتى كرد و از پشتيبانى مزدكيان دست برداشت ، و به سال 529 برآن شد آنها را سركوب كند ، اما اين كار را پسرش خسرو انجام داد : خسرو از راه فريب ، رهبر مزدكيان و همه پيروانش را به دام انداخت و آنها را قتل‌عام كرد ، پس از اين جريان در همه‌جا پيگرد و فشار ددمنشانه‌اى عليه مزدكيان آغاز گرديد ، مزدكيان را بگونهء دسته‌جمعى بازداشت و اعدام مىكردند .\r\n\r\nاصلاحات خسرو اول انوشيروان\r\nبه دنبال پيگرد جنبش مزدكيان ، قدرت شاه افزايش يافت ، اشراف و روحانيان پير به سختى ناتوان شدند . خسرو اول انوشيروان ( 531 - 579 ) در رشته‌هاى گوناگون اصلاحاتى را درون كشور آغاز كرد ، يكى از كارهاى او اصلاح وضع ماليات بود . پيش از اين « خراگ » ( ماليات ارضى ) بگونهء جنسى ، يعنى سهمى از محصول ، دريافت مىشد ، اين سهم از 10 / 1 تا 3 / 1 محصول ، بسته به شرايط آبيارى ، كيفيت زمين زير كشت و نزديكى زمين به شهرهاى بازرگانى تعيين شده بود . هم‌اكنون براى زمين ميزان ثابتى ماليات تعيين گرديد و مقدار آن بدون وابستگى به گوناگونيهاى نامبرده ، نقدا دريافت مىگرديد . از يك جريب ( 3600 « آرنج » مربع ) زمين زير كشت جو و گندم ساليانه يك درهم و از يك جريب زمين زير كشت تاك 8 درهم ، از يك جريب يونجه 7 درهم دريافت مىگرديد ؛ به ازاى 6 اصله درخت زيتون ، 6 اصله نخل عراقى ، 4 اصله نخل ايرانى و ده اصله درخت‌هاى ميوه ديگر ساليانه يك درهم گرفته مىشد .\r\nماليات سرانه گزيت ويژهء كليهء افراد صنف ماليات‌دهنده بود : از هر مردى ( از 20 تا 50 ساله ) بنا به وضع مالى او ساليانه 4 ، 6 ، 8 يا 12 درهم گرفته مىشد . ظاهرا پس\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nاز اصلاحات در استانهائيكه از لحاظ اقتصادى عقب‌افتاده بودند ، ماليات جنسى اخذ مىشد .\r\nخسرو اول به خانواده‌هاى اشراف قديمى كه در نتيجهء جنبش مزدكيان به بينوائى گرائيده بودند ، كمك مالى مىكرد . درعين‌حال او عليه اشرافى كه دوباره روش زورگوئى را در پيش گرفته بودند واكنش نشان مىداد . نخستين مقام حكومتى پس از شاهنشاه وزورگ فراماتار بود كه شاه مىتوانست او را بر كنار و تعويض كند . مقام اران سپه‌پات ( فرمانده نيرو ) لغو شد ؛ هم‌اكنون ارتش زير فرمان 4 تن فرمانده كه در استانهاى شمالى ، غربى ، شرقى و جنوبى مستقر بودند ، قرار گرفت ، اينان مقامهاى دوم ، سوم ، چهارم و پنجم را پس از شاه ، در دستگاه حكومت دارا بودند ؛ در اين هنگام موبدان موبد در مقام ششم قرار داشت ، اين گونه نفوذ روحانيت در دستگاه دولت رو به كاهش نهاد . در زمان خسرو اول در كنار صنف چريك‌سوار ، قسمتهاى منظمى از كوچ‌نشينان و حتى روستانشينان قفقاز و مرزهاى شرقى سازمان يافتند و براى نبرد آماده شدند .\r\n\r\nسياست خارجى ايران در سدهء ششم\r\nقباد به سال 502 جنگ با بيزانتين را از نو آغاز كرد و آميد ( ديار بكر كنونى ) و فئودسيوپل ( ارض روم كنونى ) را به تصرف درآورد اما اين كاميابىها زودگذر بودند .\r\nجنگ ايران و بيزانتين با وقفه‌هاى كوتاهى تقريبا در تمام طول سدهء ششم ادامه داشت .\r\nخسرو اول كه مىكوشيد تسلط ايران را بر راههاى كاروان‌رو و معبرهاى مديترانه و درياى سياه پابرجا سازد ، به سال 540 به سوريه هجوم برد و آنتيوخيورا به آتش كشيد و ساكنان آن شهر را به اسارت گرفت ؛ قسمت عمدهء اسيران را براى ساختن « آنتيوخى خسروى » نزديك تيسفون به‌كار گرفت . لشكريان خسرو در غرب گرجستان هم مستقر شدند . اما او نتوانست سرزمين‌هاى تصرف شده را نگاهدارد و به موجب قرارداد صلح سال 562 قرار شد مرزهاى دو طرف مانند پيش باشد . به سال 571 جنگ دوباره از نو گرفته شد ، اين بار نبرد در ارمنستان كه طغيان تازه‌اى درگرفته بود ، آغاز گرديد . اين جنگ براى ايران كاميابى چندانى را به بار نياورد ، در عوض خسرو توانست اتيوپى ، سرزمين حاصلخيز يمن در جنوب عربستان را از بيزانتين جدا و به قلمرو خود بيفزايد ، براى اشغال يمن خسرو به سال 570 يك سفر جنگى دريائى ترتيب داد . تصرف يمن چيرگى ايران را بر راههاى مهم كاروانرو و دريائى كه بنادر مديترانه شرقى را از راه عربستان غربى و يمن به دريا و هندوستان وصل مىكردند ، محرز كرد .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nدولت نيرومند افتاليت‌ها در فاصله سالهاى 563 و 567 به وسيلهء كوچ‌نشينان جنگجو يعنى ترك‌هاى آلتائى ازهم پاشيد ، در اين هنگام ايران از مهاجمان پشتيبانى كرد و قرار شد متصرفات افتاليت‌ها ميان ايران و قبايل مهاجم تقسيم شود : آسياى ميانه تا آمودريا از آن ترك‌ها و سرزمين‌هاى واقع در غرب و جنوب اين رودخانه يعنى شرق خراسان و تخارستان متعلق به ايران باشد . اما ديرى نپائيد كه روابط دوستانهء ميان تركان و ايران به‌هم خورد و خسرو به سال 568 راه عبور كالاهاى ترانزيتى ازجمله پارچه‌هاى ابريشمى را كه از چين و آسياى ميانه از طريق ايران حمل مىشدند ، بست ، تركها كه دولت نيرومندى تشكيل داده و علاقمند به بازرگانى ابريشم با كشورهاى غربى بودند با بيزانتين متحد شدند و به مخالفت با ايران برخاستند . اما در سالهاى 588 - 590 ، ارتش ايران زير فرماندهى بهرام چوبينه موفق شد جلو تركان را كه از سوى آسياى ميانه به ايران مىتاختند ، بگيرد .\r\nدر زمان هرمزد چهارم ، جانشين خسرو اول ( 579 - 590 ) ، سرداران بلندپايه لشكرى و اشراف روحانيت دوباره كوشش داشتند شاه را زير نفوذ درآورند . اما هرمزد براى مقابله با آنها به خرده‌مالكان تكيه كرد و از مسيحيان كه در بسيارى از شهرها پراكنده بودند ، پشتيبانى نمود . ستيز با اشراف سرانجام به انقلاب و كشته شدن هرمزد گرائيد ، پسر و جانشين او ، خسرو دوم يا خسرو پرويز ( 590 - 628 ) عملا در اختيار اشراف بلندپايه ازجمله عموهايش بستام و بندوى قرار گرفت . در اين هنگام بهرام چوبينه با قسمتى از ارتش زير فرمانش قيام كرد . خود را شاهنشاه خواند و تيسفون را به تصرف درآورد اين نخستين‌بار بود كه فردى غير ساسانى ادعاى شاهنشاهى ايران را داشت . خسرو پرويز به بيزانتين گريخت و از امپراطور خواستار كمك شد . او به يارى ارتش بيزانتين به ايران برگشت و بهرام - چوبينه را شكست داد . خسرو پرويز به ازاى اين كمك به سال 591 با بيزانتين « پيمان صلحى دائمى » بست ، به موجب آن بايستى قسمتى از كارتليا و بخش مهمى از ارمنستان و بين النهرين به روم واگذار مىشد . پس از آن خسرو پرويز توانست بستام و بندوى را سركوب و اشراف بلندپايه را آرام كند .\r\nضمن جنگ‌هاى ايران و بيزانتين در سدهء ششم ارتش شاهان عرب تحت الحمايهء ايران و روم نقش مهمى را ايفا مىكردند : « شاه » لخميدها در غرب رود فرات كه مركز آن حيره بود به سود ايرانيان ، و شاه گاسابندها در بخش سفلاى اردن و سوريه شرقى به سود بيزانتين وارد عمل مىشدند . اما خسرو پرويز كه از افزايش قدرت لخميدها در هراس بود .\r\nبه سال 602 ميلادى دودمان آنها را از ميان برد . نتيجه آن شد كه مرزهاى غربى ، در برابر هجوم كوچ‌نشينان عرب ( بدوىها ) كه معمولا از درون شبه‌جزيره عربستان تجاوز\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nمىكردند ، بدون دفاع ماند . در فاصلهء سالهاى 601 و 611 در پى تاخت‌وتاز اين قبايل بدوى به ارتش ايران شكست وارد آمد ، و اين مقدمهء هجوم بزرگ قبايل عرب براى تصرف تمام خاك ايران شد .\r\n\r\nپيشرفت اجتماعى - اقتصادى ايران در سده ششم ميلادى\r\nدر سدهء ششم روابط فئودالى در ايران پاگرفت ، اما نظام فئودالى جامعه‌هاى ايرانى مراحل نخستين را طى مىكرد ، در اين جامعه‌ها هنوز وابستگى كامل فئودالى دهقانان به مالكان زمين محرز نشده بود ، در برخى جوامع هنوز نظام برده‌دارى و پدرسالارى رواج داشت ، هنوز جوامع دهقانى آزاد و عشاير كوچ‌نشين وجود داشتند . قسمتى از اشراف برده‌دار قديمى فئوداليزه شدند و قسمت ديگر در رديف اشراف تازه به دوران رسيده قرار گرفتند .\r\nدر روند طبقه‌بندى اجتماعى جوامع روستائى بايد يادآورى كرد كه از ميان آنها گروهى به كشاورزان صاحب زمين مرفه تبديل شدند ؛ به آنها دهگان مىگفتند . رفته‌رفته قسمتى از اينان با خرده‌مالكان يعنى آزات‌ها ( صنف پائين پيكارگران ) درهم آميختند و بقيه به شكل همان دهگان باقيماندند . در سدهء هفتم همه مالكان زمين اعم از خرد و كلان ، دهگان ناميده مىشدند .\r\nدر سدهء ششم ايران از لحاظ اقتصادى به اوج خود رسيد ، از همه مهمتر مسئله آبيارى و كشاورزى بگونهء چشم‌گيرى پيشرفت كرد . بنابر مداركى كه از منابع تاريخى به دست آمده ، در سده چهارم ميلادى بيشتر از فرآورده‌هاى كشاورزى كه تا به امروز هم وجود دارد ، در ايران توليد مىشد - غلات ، ميوه‌ها ( تاك ، خرما و غيره ) ، فرآورده‌هاى رنگين ( زعفران ، روناس و غيره ) ، محصولات تكنيكى ( كتان ، كنف ، پنبه ) و حتى سى نوع گل از آن‌جمله بودند . در سدهء ششم محصولات نباتى تازه‌اى از هندوستان وارد ايران گرديد : از ميان آنها مىتوان برنج ، نيشكر ( به‌ويژه در خوزستان كشت مىشد ) ، نيل هندى ( در كرمان به عمل مىآمد ) را نام برد . باوجوداينكه پارچه‌هاى ابريشمى ضمن سدهء چهارم در ايران توليد مىشدند ، اما ابريشم خام از چين وارد مىگرديد . در پايان قرن پنجم يا آغاز قرن ششم ، روش عمل آوردن كرم ابريشم از آسياى ميانه به ايران منتقل گرديد ؛ در جريان سده ششم توليد ابريشم در واحهء مرو و گرگان معمول شد .\r\nاز لحاظ اقتصادى پيشرفته‌ترين استانهاى دولت ساسانى ، بين النهرين بود ، مراكز اين استان‌ها تيسفون - سلوكيه و خوزستان يا شهرهاى شوشتر ، جندى شاپور و غيره بودند . اما در استانهاى كمتر پيشرفته ، شهرهاى ديگرى از قبيل رى ، تبريز ، استخر ، شاپور ،\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nنيشابور ، مرو و غيره قرار داشتند كه مراكز صنعت و بازرگانى به‌شمار مىآمدند . صنعت بافندگى از صنايع ديگر پيشرفته‌تر بود - پارچه‌هاى كتانى ، ابريشمى و پشمى و قالى از هرچيز ديگر بيشتر توليد مىشد ، حتى توليد اسلحه ، كالاهاى فلزى ، برنزى و نقره‌اى رواج كامل داشت . از آنجا كه راههاى كاروان‌روى كه بنادر مديترانه شرقى را به آسياى ميانه ، چين و هندوستان متصل مىكردند ، از ايران مىگذشتند ، بازرگانى ترانزيتى در ايران اهميت ويژه‌اى كسب كرد . كالاهائيكه به عنوان ترانزيت از راه ايران حمل مىشدند عبارت بودند از ابريشم خام و پارچه‌هاى ابريشمى از چين ؛ ادويه ، عاج ، چوب صندل و سنگ‌هاى قيمتى از هندوستان ؛ عطر و اسانس‌ها از يمن ؛ پارچه‌هاى مصرى ، شيشه و جواهرات از سوريه و غيره . بازرگانان شهرهاى ايران از طريق بندرهاى خليج فارس ، با جنوب عربستان ، اتيوپى ، هندوستان و سيلان روابط تجارتى برقرار مىكردند . كالاهاى صادراتى ايران عبارت بودند از انواع پارچه‌هاى ابريشمى ، پشمى ، كتانى و پنبه‌اى ، قالى ، جواهرات ، فرآورده‌هاى فلزى ، پشم كه از دامداران مناطق كوهستانى به دست مىآمد و حتى غله ، روغن زيتون ، نيشكر از خوزستان ، خرما ، انگور و ميوه‌هاى خشك .\r\nتاريخ اجتماعى - اقتصادى ايران در اين دوره كاملا بررسى نشده است ؛ چون منابع اطلاعاتى بسيار محدود بوده است . اما بيگمان در اين زمان تضاد طبقاتى ميان دهقانان و مالكان رو به فزونى بوده است ، ساسانيان نتوانستند ريشهء مزدكيان را بركنند ؛ اينان به فعاليت پنهانى خود در مناطق روستائى به‌ويژه در شمال ايران ادامه مىدادند ، و سرانجام قيامهاى تازه‌اى را برانگيختند . پيكار شهرنشينان ، به‌ويژه صنعتكاران عليه ماليات‌هاى گزاف و برابرى حقوق صنف ماليات‌دهندگان با صنوف ممتاز ، بگونه‌اى حاد درآمد .\r\nدر اواسط سالهاى 50 سده ششم شهرنشينان خوزستان قيام كردند . قيام را پسر خسرو اول به نام شاهزاده انوشازاد كه حامى مسيحيان بود ، رهبرى مىكرد . در زمان خسرو پرويز قيام دامنه‌دارى در نصيبين رويداد ، و حتى چند قيام و شورش اشراف محلى را منابع تاريخى يادآورى كرده‌اند . در اين زمان بالاترين مقام واستريوشان سالار را يكى از بازرگانان توانگر مسيحى به نام ايازدين در اختيار داشت .\r\n\r\nايران در اواخر سلطنت ساسانيان\r\nبه سال 602 ميلادى در بيزانتين كودتائى رويداد ؛ پدرزن خسرو پرويز ، امپراطور ماوريكى سرنگون شد و به وسيلهء جانشين‌اش به نام فوكوا اعدام گرديد . خسرو پرويز به بهانه كين‌خواهى از خون پدرزنش ، ماوريكى ، به سال 604 لشكركشى عليه بيزانتين را\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nآغاز كرد . در نخستين مراحل جنگ ، ارتش ايران زير فرماندهى سرداران برجسته شاهين و شهروراز پيروزيهاى چشم‌گيرى به دست آوردند ؛ سرتاسر خاك ارمنستان ، بين النهرين عليا با شهر ادس ( 607 ) ، سوريه با شهر آنتيوخى ( 621 ) و دمشق ( 613 ) ، فلسطين و بيت المقدس ( 614 ) ، مصر و پايتختش اسكندريه ( 619 ) به وسيله ارتش ايران اشغال گرديدند .\r\nلشكريان خسرو پرويز سه بار ( در سالهاى 608 ، 615 ، 626 ) به آسياى صغير هجوم بردند و به به سفر رسيدند ، قسطنطنيه مورد تهديد قرار گرفت . خسرو پرويز از مونوفيزيت‌ها ( فرقه‌اى از مسيحيان ) پشتيبانى مىكرد ، چون اين گروه در سوريه و مصر گاهگاهى مورد پيگرد كليساى رسمى ارتودكس در بيزانتين قرار مىگرفتند . ايرانيان ضمن تصرف استانهاى بيزانتين غنائم جنگى عظيم و اسيران فراوانى به چنگ آوردند و خزانهء شاه و اشراف نظامى را از اين غنائم پر كردند . اين گونه به سال 608 ميلادى درآمد خزانه شاه فقط 600 ميليون درهم پول نقد بود ، به سال 620 خزانه شاه ، 1600 ميليون درهم پول نقد پول مسكوك داشت . اما اين ثروت بار بىثمرى بود كه به خزانه شاه تحميل شد . مردم ايران در پى جنگهاى طولانى به فرسودگى گرائيده بودند ، فشار سنگين ماليات‌ها كه بايستى كسرى 20 ساله را هم مىپرداختند ، آنها را از پاى درآورد .\r\nدر مرحلهء دوم جنگ ، امپراطور بيزانتين به نام هراكلى با دولت ترك و اتباع آن دولت كه ساكن قفقاز شمالى بودند ، متحد شد ، عمليات جنگى را از ماوراء قفقاز آغاز و به عمليات تعرضى پرداخت . در آغاز 628 هراكلى پيروز شد و از راه ارمنستان و از سوى شمال به تيسفون نزديك گرديد . قسمتى از اشراف نظامى ايران با پشتيبانى بازرگانان نستورى « 1 » كه از نزديكى شاه با مونوفيزيت‌ها ناخشنود بودند ، توطئه‌اى را عليه شاه سرهم كردند . خسرو پرويز در نتيجه اين توطئه سرنگون شد و سپس به قتل رسيد . شيرويه پسرش به عنوان شاهنشاه ايران به تخت نشست ؛ او با بيزانتين پيمان صلح بست و ارتش ايران تمام استانهاى اشغال‌شده را تخليه كردند .\r\nشيرويه به منظور آنكه رقيبى براى سلطنت نداشته باشد ، بسيارى از كودكان خاندان ساسانى را كشت خودش هم پس از 6 ماه مرد . در تيسفون ضمن 4 سال ده شاهنشاه عوض شد - همه آنها دست‌نشاندگان دارودسته‌هاى گوناگون اشراف بودند ، كه هريك مدت كوتاهى سلطنت مىكردند و بعد سرنگون مىشدند . سردار شهروراز هم با پشتيبانى امپراطور هراكلى به سلطنت رسيد ، اما پس از يك ماه و نيم سرنگون شد . سرانجام به سال 632 فرمانرواى خراسان به نام رستم ، نوهء خردسال خسرو پرويز به نام يزدگرد سوم را به تخت نشاند . او\r\n\r\n\r\n","description":"","footnote":"\r\n( 1 ) . نستورى : تابع كليساى ارتدكس كه در بيزانتين مستقر بود .\r\n","page_name":" 173 ","page_number":173},
  {"content":"\r\n\r\nدر طى سلطنتش ( 632 - 651 ) ناگزير شد با استيلاگران عرب به جنگ پردازد و سرانجام در زمان او دودمان ساسانى سرنگون شد .\r\n\r\nفرهنگ ايران در زمان ساسانيان\r\nبه هنگام حكومت ساسانيان در ايران آثار ادبى فراوانى به زبان فارسى ميانه كه بىشباهت به زبان امروزى نيست ، پديد آمد اما اين آثار با خطى كه ريشهء آرامى داشت نوشته شده بودند . از اين نوشته‌هاى ادبى فقط مقدار ناچيزى به دست ما رسيده است .\r\nبسيارى از آنها بعدها به زبان عربى يا فارسى امروزى برگردان شده‌اند - مثلا « كمدى الهى » . « يادگار زريران » - افسانه‌هاى ساخته و پرداخته زمان پارت‌ها هستند كه دربارهء\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nقهرمانى زرير و فداكاريش براى وطن سخن مىگويد ، ديگر رمان تاريخى ( كارنامهء اردشير بابكان » و غيره است . اصل رمانهاى « وامق و عذرا » ، « ويس و رامين » باقى نمانده است ، اما موضوعهاى اين رمانها را بعدها شاعران فارسىزبان امروزى به نظم درآورده‌اند ؛ همچنين از رمانهاى تاريخى دربارهء مزدك ( « مزدك‌نامه » ) و بهرام چوبينه كمترچيزى باقى مانده . فقط تكه‌هائى از آنها در جاهاى ديگر نقل شده‌اند . نوشته‌هائى به سبك « پندنامه » ، « اندرزنامه » ، كه شامل مجموعه‌هائى از قوانين اخلاقى و آداب معاشرت و حتى اصول رهبرى سياسى در آنها درج مىشده ، به رشته تحرير درآمده ، حتى رساله‌هائى دربارهء آئين شكار و اسب‌سوارى و غيره نيز نوشته شده كه تا اين زمان باقى نمانده‌اند . در دربار ساسانيان خوانندگان و نوازندگانى وجود داشتند كه ضمن هنرنمائىهايشان شاهان را فراوان مىستودند ، يكى از آنها باربد در دربار خسرو پرويز بود كه شهرت فراوانى به دست آورد .\r\nبسيارى از مداركى كه دربارهء فرهنگ و تاريخ ساسانيان به دست آمده به زبانهاى پارتى يا فارسى ميانه كه زبان معمول دورهء ساسانيان بوده ، نوشته شده‌اند ، خطوطى كه از زمان پادشاهى اردشير اول ، شاپور يكم و شاپور دوم و ديگران باقيمانده ، حتى نوشته - هاى روى سكه‌ها كه نام شاهان و تاريخ سلطنت‌شان نامبرده شده ، با اين دو زبان به دست آمده است . نوشته‌هائى درباره قوانين جنگ « آئين نامك » وجود داشته كه ترجمه سدهء نهم آنها به‌دست آمده است .\r\nتاليفات تاريخىاى كه بگونهء منظم رويدادها را ثبت كند ، تا پيش از آغاز سدهء هفتم در دربار ساسانيان وجود نداشته است . اين رويدادها را تاريخ‌نگار بيزانتينى به نام آگافى سخولاستيك ( سده ششم ) نوشته و به نام « پوست‌بنشتهء شاهى » ، نامدار است ، اصل اين يادداشتها كه در گنجينه ويژهء شاهنشاه نگاهدارى مىشده تاكنون باقى نمانده . اما گويا نخستين‌بار در نيمه اول سده هفتم ، شخصى به نام دهگان دانشور از آنها رونوشت برداشته است ، آنها شامل نوشته‌هائى دربارهء تاريخ ايران . از زمان شاهان اساطيرى و قهرمانان ايران باستان تا پايان فرمانروائى خسرو پرويز مىباشند - اين نوشته‌ها به « خواتاى نامك » يا به فارسى تازه « خداىنامه » شهرت دارد . در اين نوشته‌ها به‌ويژه خسرو اول انوشيروان بگونهء گزاف‌انديشانه‌اى ستوده شده و فرمانروائى عادل ، خردمند و دلير شناسانده شده است . متن اصلى خداىنامه كه به زبان فارسى ميانه نوشته شده موجود نيست . اما متن عربى آن‌كه در سده‌هاى هشتم - نهم ترجمه شده ، باقيمانده است . ترجمه‌هاى عربى و فارسى معاصر آن‌كه در سده‌هاى نهم - دوازدهم انجام گرفته به دست ما رسيده است .\r\nمعمارى در زمان ساسانيان از پيشرفت قابل‌ملاحظه‌اى برخوردار بود : وجود كاخ\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nسلطنتى در تيسفون ، كاخ سروستان ، در قصر شيرين و ساختمانهاى ديگر نشانهء نفوذ سبك معمارى بيزانتين در بناهاى مهم قرن ششم ميلادى عهد ساسانيان است . هنر مجسمه‌سازى هم در اين زمان رونق فراوان داشته است ، نقش‌هاى برجستهء روى ديوارها و روى كوه‌ها نمونه‌هاى گويائى از پيشرفت اين هنر مىباشند . اين نقوش برجسته در نقش رستم و شاپور ديده مىشوند كه پيروزى شاپور را بر امپراطور روم يعنى والرين كه به اسارت درآمده است نشان مىدهند . گلدان‌هاى نقره‌اى و ظروفى كه روى آنها نقوش برجسته نقش شده‌اند نمونهء عالىترين قريحه‌هاى هنرى هنرمندان دورهء ساسانيان است ، اين يادگارهاى هنرى هم‌اكنون در موزهء دولتى آرميتاژ و موزه‌هاى ديگر نگاهدارى مىشوند كه بيگمان تاج افتخارى بر تارك اين موزه‌ها به‌شمار مىآيند .\r\nمسيحيان سوريه‌اى جاى مهمى را در پيشرفت فرهنگ ايران آنزمان داشته‌اند .\r\nادبيات سورى آن‌هنگام بسيار پيشرفته بوده است . سوريها بسيارى از علوم و فنون را از زبان يونانى به سورى ترجمه كردند .\r\nآثار پرارزشى دربارهء منطق ، فلسفه ، پزشكى و غيره از زبان سورى به زبان فارسى ميانه ترجمه شده‌اند . تاليفات معروف ارسطو از زبان سورى به فارسى برگردان شده‌اند ، اين نوشته‌ها را اسقف نستورى به نام پاول درشخسكى ( سده ششم ) به فارسى برگردانده است . بنيان‌گذارى مدرسه عالى دينى مسيحى در نصيبين و آكادمى پزشكى در جندى شاپور به دست مسيحيان سورى انجام گرفته است ، اين تاسيسات حتى پس از استيلاى اعراب بر ايران ، به‌جا مانده بودند .\r\nدر زمان ساسانيان روابط فرهنگى ايران و هند به حد اعلى رسيد . برخى از آثار علمى و مجموعهء نثرهاى هنرى از زبان سانسكريت به زبان فارسى ميانه ترجمه شدند از آن جمله بودند . « كليله و دمنه » ، « سندباد » و غيره ، بسيارى از اين آثار كه بعدا به زبان عربى هم ترجمه شدند در ميان اروپائيان شهرت فراوانى يافتند .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\n\r\nايران قرون وسطى\r\n\r\n","description":"","footnote":"","page_name":" 177 ","page_number":177},
  {"content":"\r\n\r\n\r\n7 . ايران در چارچوب حكومت خلفاى عرب ( نيمهء سدهء هفتم - آغاز سده دهم )\r\n\r\nتصرف ايران به دست عربها\r\nدر نيمهء اول سدهء هفتم دگرگونى ژرفى كه از لحاظ بين‌المللى اهميت فراوان يافت در سرنوشت تاريخ كشورهاى كنارهء مديترانه و آسياى غربى اثر گذاشت - عامل اين دگرگونى ، پيدايش حكومت خلفاى مسلمان عرب بود . اين حكومت در نتيجهء اتحاد قبايل عرب به سال 630 ، همراه با پيدايش دين يك‌پارچه‌اى به نام مسلمانى يا اسلام در شبه‌جزيره عربستان پديد آمد . آموزش دين اسلام بر مبناى اقتباس قسمت‌هائى از دين مسيح ، يهود و به ميزان بسيار كمى از تعليمات دين زرتشت بود ، ضمن آن تا اندازه‌اى سنت‌هاى كهن اعراب نيز رعايت مىشد . بنيان‌گذار اسلام پيامبرى از قبيله قريش به نام محمد ( 570 - 632 ميلادى ) بود كه درعين‌حال رهبرى سياسى قوم عرب را به دست گرفت و دولت تازهء عرب را بنيان نهاد ، اسلام مبناى ايدئولوژيك حكومت عرب بود كه بر پايهء قوانين كتاب مقدس قرآن توجيه مىشد - قرآن مجموعه‌اى از گفتارهاى حكيمانه بود كه به وسيله پيامبر محمد ارائه گرديد . جانشينان ( خلفا ) نخستين محمد تقريبا دو ثلث از قلمرو دولت بيزانتين ، از قبيل\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nسوريه ، مصر ، شمال افريقا و سرانجام كليه ايران زمان ساسانى را تصرف كردند . تصرف ايران به وسيله اعراب كه در فاصله سالهاى 633 و 651 انجام گرفت پىآمدهاى مهمى در زمينهء ايدئولوژى و فرهنگ مردم ايران دربرداشت . پس از استيلاى خلفاى عرب بر ايران ، پيشرفت جامعهء فئودالى اوليه مانند پيش به پيشرفت خود ادامه داد .\r\nتصرف ايران به وسيله عربها به آسانى انجام گرفت و انگيزهء آن ناتوانى بىاندازه كشور پس از جنگهاى طولانى با بيزانتين ( 604 - 628 ) ، افزايش بىحد تضاد طبقاتى جامعه‌هاى ايرانى ، تلاش جدائىخواهى مالكان فئودال - شاهان محلى به پشتيبانى دهگانان كه انگيزهء ناتوانى حكومت مركزى مىگرديدند - بود .\r\nدر ميان عربها ، در آغاز سده هفتم ميلادى روند ازهم‌پاشيدگى نظام پدرسالارى و آغاز شكل‌گيرى طبقاتى ، پيش مىرفت . در عربستان نظام برده‌دارى رواج داشت ، اما اين نظام از لحاظ اقتصادى براى امر توليد كه در دست قشر حاكم بود ، به كار نمىرفت ، و بنابراين هنگام تصرف سرزمين‌هاى وسيع ، اعراب خودبه‌خود به سوى جوامعى كه در روند پيشرفت فئودالى قرار داشتند گرايش يافتند ، اين روند به سختى در كشورهاى آسياى غربى رايج بود . اشراف بلندپايهء حكومت خلفا پس از تصرف سرزمين‌هاى پهناور اين مناطق ، بيشتر راههاى زمينى - دريائى تجارتى ، كه كناره‌هاى آسيائى درياى مديترانه را به نقاط ديگر جهان وصل مىكرد ، در اختيار گرفتند . اشراف عرب حساب مىكردند در پى تصرف زمين‌هاى تازهء و به چنگ آوردن غنائم جنگى ، عربها ثروتمند خواهند شد ، و اين گونه تضادهاى اجتماعىشان از ميان خواهد رفت . از اسلام به عنوان ابزار ايدئولوژيك براى توجيه تجاوز به اين سرزمين‌ها بهره‌بردارى مىشد : اين تجاوز را به حساب گسترش دين اسلام در سرزمين‌هاى ديگر مىگذاشتند .\r\nانگيزهء كاميابىهاى جنگى عربها بيشتر سبكى اسلحه و قابليت مانور سوارانشان بود . گذشته از اينها در ميان عربها تضاد طبقاتى قابل توجهى وجود نداشت . عمليات جنگى عربها عليه ايران تا اندازه‌اى با جنگ عليه دولت بيزانتين همزمان بود . به سال 633 ، لشكريان عرب به سركردگى موسى بن هريس به قلمرو ساسانيان در بين النهرين حمله كردند و شهر حيره را گرفتند . در همان سال سردار عرب به نام خالدين وليد ، در اوليس ايرانيان را شكست داد . به سال 634 لشكريان خالد به سوريه منتقل شدند و سردار ايرانى رستم كه به نام شاه خردسال ، يزدگرد سوم ( 632 - 651 ) بر ايران فرمان مىراند در نزديكى كوس النطيف موسى را شكست داد . اما عربها توانستند خود را از محاصره نجات دهند ، بنابراين به فرات عقب نشستند . به سال 635 نيروى عرب كه تقويت شده بودند ، ايرانيان را در جنگى نزديك بوويب شكست دادند .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nحكومت يزدگرد سوم دريافت كه بيهوده خطر اعراب را ناچيز شمرده است . رستم بر آن شد چريكهاى تمام استانهاى ايران را جمع‌آورى و رزمندگان ساير صنوف را به عمليات رزمى فراخواند . هنگام پائيز 636 بيشتر از لشكريان ايرانى در اردوگاه قادسيه نزديك حيره متمركز شدند ، در فاصله كمى از آنها اردوى عرب زير فرماندهى يكى از همر - زمان محمد يعنى سعد بن ابى وقاص موضع گرفت . جنگ قادسيه كه در آغاز سال 637 رويداد چند روز طول كشيد . عربها در حالى كه نيروهاى تقويتى تازه‌نفسى از سوريه برايشان رسيد ايرانيانرا شكست دادند . رستم در جنگ كشته شد ، پرچم سلطنتى ايران به دست عربها افتاد . درباريان يزدگرد سوم كه از اين شكست آگاه شدند ، تيسفون را تخليه و به حلوان واقع در كوههاى زاگرس ، گريختند . در تابستان 637 پايتخت كه تخليه شده بود ، به وسيله عربها اشغال گرديد . شهر به تاراج رفت و ويران شد و از اين‌پس هيچگاه نتوانست جاى خود را بازيابد . عربها برخى از ساكنان را قتل‌عام كردند و ديگران را به بردگى گرفتند .\r\nدر پايان سال 637 عربها سرتاسر بين النهرين را به تصرف درآوردند در اين منطقه اردوگاههائى را برپا كردند . مراكز فرماندهى خود را در كوفه واقع در غرب فرات ، و بصره در مصب رود دجله ، كنارهء خليج فارس قرار دادند . عربها پس از پيروزى شايانى كه به سال 642 در نزديكى نهاوند به دست آوردند ، در فاصلهء سالهاى 642 و 644 تمام شهر - هاى مركزى ايران و شهرهاى قزوين ، همدان ، جى ، رى ، قم ، كاشان و حتى آذربايجان را تصرف كردند .\r\nدر جنوب ايران عربها به سال 640 خوزستان را به تصرف درآوردند . اما براى فتح فارس ارتش‌هاى عرب همزمان از شمال ، غرب و جنوب ( از جزيره بحرين ) به اين استان حمله كردند ، بنابراين گشودن اين استان كمى به تأخير افتاد . دهگانان فارس در برابر يورش عربها دليرانه پايدارى كردند . اما چريكهاى آنها كه به سركردگى مرزبان مىجنگيدند سرانجام به دست عربها شكست خوردند .\r\nاستخر بر پايهء پيمان سال 648 به اطاعت عربها درآمد ، اما يك سال بعد مردم آنجا قيام كردند . عربها استخر را اشغال كردند و به ويرانى كشاندند ، در حدود 40 هزار مرد را كشتند ، زنان و كودكان آن شهر را به بردگى گرفتند . تنها به سال 649 عربها موفق شدند سرتاسر فارس را به اطاعت خود درآورند .\r\nيزدگرد سوم از فارس به كرمان و از آنجا به سيستان گريخت و هنگامى كه اين استانها به وسيلهء عرب‌ها تصرف شد ، شاهنشاه به خراسان فرار كرد .\r\nبه سال 651 عربها به خراسان هجوم كردند . يزدگرد سوم به واحهء مرو گريخت . اما فرماندار مرو به نام ماهوى به او خيانت كرد ، دروازه‌هاى شهر را به روى او بست و به عربها\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nاظهار وفادارى كرد . يزدگرد تنها ماند ، به آسيابى كه در كنار رودخانه مرغاب بود پناه برد .\r\nآسيابان به طمع ربودن جواهرات ، شاه را در حين خواب كشت و جسدش را به رودخانه انداخت .\r\nدر آغاز سدهء هشتم شاهزاده ساسانى ، فيروز كه در تخارستان به‌سر مىبرد خود را شاهنشاه خواند و بر آن شد از چين كمك بگيرد ؛ او را از تخارستان بيرون راندند و به سال 674 به چين گريخت . پس از او پسرش نرسى در تخارستان به فعاليت پرداخت . او هم پس از تلاش مذبوحانه‌اى ناگزير شد به چين پناه برد . كابلستان در سدهء نهم ، طبرستان در نيمه دوم قرن هشتم به قلمرو خلفا پيوستند . اما استانهاى گور در قسمت علياى رودخانه هريرود ، ديلم در كوهستانهاى البرز و گيلان به تصرف عربها درنيامدنده آسياى ميانه در فاصلهء سالهاى 705 و 715 به دست عربها افتاد .\r\nدر زمان استيلاى عربها ساكنان بسيارى از مناطق ايران به سختى رنج كشيدند ، شمارهء بىشمارى از مردم را عربها به بردگى بردند . اما برخى از دهگانان مالك كه رهبر مردم محلى نيز به شمار مىآمدند به اطاعت سرداران عرب درآمدند . در چنين مواردى مصونيت جان و مال و دين آنها ( زرتشتى ، مسيحى ، يهودى ) از سوى حكام عرب تضمين مىشد ، دهگانان هم مىتوانستند در قلمرو املاكشان اعمال قدرت كنند ؛ در ازاى اين امتياز دهگان‌ها و ساكنان ناچار بودند حاكميت عربهاى مسلمان را بپذيرند ، به حكام عرب خيانت نكنند ، تاوان جنگ را بپردازند و ضمنا هر سال باج و خراج بدهند . مثلا حاكم محلى سيستان به سال 650 به اطاعت عربها درآمد و ملزم شد ساليانه يك ميليون درهم به خليفه بپردازد ، و هر سال هزار برده جوان برايش به‌فرستد . حاكم محلى كرمان ملزم شد 2 ميليون درهم و 2 هزار برده بابت تاوان به خليفه تحويل دهد . فرماندار مرو ماهوى ملزم به پرداخت غرامت جنسى از قبيل گندم ، پارچه و پول جمعا به مبلغ يك ميليون درهم شد ؛ دهگان نيشابور مجبور شد 700 هزار درهم پول و 400 بار زعفران به خليفه بدهد ؛ خوارزم شاه به سال 712 پيمانى با سردار عرب به نام قطيب بن مسلم بست كه به موجب آن مجبور به تحويل طلا ، نقره ، پارچه و كالاهاى ديگرى ازجمله ده هزار برده بود . شاه سغد گورك ملزم شد يك ميليون و دويست هزار درهم پول نقد ، 2 هزار قطعه پارچه ابريشمى و در ظرف ده سال 30 هزار بردهء مرد سالم به خليفه تحويل دهد .\r\n\r\nپىآمدهاى استيلاى اعراب\r\nاگر استيلاى يونانيان - مقدونيان و ايلاميان بر سرزمين ايران آثارى نسبتا موقتى\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nو سطحى به‌جا گذاشت ، استيلاى عربها روى تاريخ و فرهنگ ايران بگونه‌اى ژرف مؤثر واقع شد . همانگونه كه قبلا گفتيم عربها شكل تازه‌اى از روابط اجتماعى را با خود نياوردند . برعكس خود آنها به روند فئوداليزه شدن كشانده شدند ، اين روند در بيزانتين ، ارمنستان باشدت و در ايران به آرامى پيش مىرفت ، با اينهمه استيلاى عربها بر ايران پىآمدهاى بسيارى را به همراه داشت\r\nنخستين نتايج اين استيلا مهاجرت عشاير كامل عرب به ايران و كشورهاى ديگر تصرف شده بود . براى اسكان عشاير كوچ‌نشين عرب زمين‌هاى خوزستان ، خراسان و استانهاى ديگر كشور تعيين گرديد . در شهرها محله‌هاى كاملى پديد آمدند كه در آنجاها قبيله‌هاى كامل عرب سكنى گزيدند و اين محله‌ها به نام همان قبيله‌ها نامبرده مىشدند .\r\nحتى در سده دهم در بسيارى از شهرهاى ايران مثلا قم اكثريت ساكنان ، عرب بودند ؛ زبان عربى در بيشتر شهرهاى ايران رواج كامل يافت . اما پس از سدهء دهم بيشتر ساكنان عرب ايران تدريجا به « ايرانى شدن » گرايش يافتند ، و اين گونه مردم ايران از « عرب شدن » نجات يافتند ، اما بالعكس ساكنان بين النهرين و سوريه در فرهنگ عربى حل گرديدند و به راستى « عرب شدند » . بسيارى از زمين‌ها به مالكيت مالكان يا اميران عرب درآمدند .\r\nخرده‌مالكان پيشين كه روى اين زمين‌ها كشت مىكردند . هم‌اكنون مورد استثمار مالكان عرب كه به فئودالها تبديل شدند ، قرار گرفتند ،\r\nعرب‌ها با خود خط و زبان عربى را به عنوان ادبيات و زبان دينى به ايران آوردند و سپس در پايان سدهء هفتم ، عربى به عنوان خط و زبان رسمى و دولتى در ايران رواج يافت .\r\nهم‌اكنون زبان عربى براى كشورهاى آسياى غربى و شمال افريقا اهميت بين‌المللى يافت بگونه‌ايكه بيشتر آثار ادبى و اشعار ايرانى به زبان عربى نوشته مىشدند ، و حتى خود ايرانيها هم به زبان عربى چيز مىنوشتند .\r\nمهمترين پىآمد استيلاى اعراب در ايران گسترش دين اسلام در اين كشور بود . در آغاز ، گسترش اين دين به كندى پيش مىرفت اما در اواسط سدهء هشتم آهنگ پيشرفت آن سريع‌تر شد ؛ در سدهء نهم بيشتر از مردم ساكن مركز ايران و خراسان مسلمان شده بودند .\r\nاما در فارس ، بنا به گفتهء جغرافىدان استخرى ، حتى در نيمه سده دهم شمارهء زرتشتيان در ميان روستائيان بيشتر از مسلمانان بود . بسيارى از دهگانان فارس به دين زرتشتى باقى - ماندند و دژهاى كوهستانى را براى پيروان اين دين تكيه‌گاه قرار دادند . اما در پايان سده دهم اسلام ، بدون گفتگو دين اكثريت قريب به اتفاق تمام مردم ايران بود .\r\nدر صد سال نخستين استيلاى عربها پنداشته مىشد كه همهء غير عربهاى جديد الاسلام رشته‌هاى مليت خود را گسسته و از بيخ عرب خواهند شد . بنابراين اينها بايستى به قبايل\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nعرب كه در ايران ساكن شده بودند مىپيوستند و ضمنا مانند افراد داراى حقوق برابر در ميان قبايل عرب از مزاياى عربيت برخوردار مىشدند . اما وضع ايرانيان تا پيش از سدهء هشتم در ميان عربها كاملا نابرابر بود و با وجود آموزش محمد مبنى بر اصول برابرى كليهء مسلمان ، صرف‌نظر از مليت و نژاد ، اين اصل دربارهء غير عربها به مرحلهء اجرا درنيامد .\r\n\r\nايران در زمان بنى اميه\r\nخلافت حكومت عرب را پس از 4 خليفهء صدر اسلام يعنى ابو بكر ، عمر ، عثمان و على ( 632 - 661 ) ( خلفا درعين‌حال رهبر روحانى و سياسى به‌شمار مىآمدند ؛ خليفه به عنوان رهبر روحانى اسلام امام ناميده مىشد ) دودمان اميه به دست گرفت ( 661 - 750 ) .\r\nسياست دولت امويان در جهت منافع فئودالهاى تازه به دوران‌رسيدهء اشراف عرب پيش مىرفت .\r\nدر زمان خلافت بنى اميه در ايران جوامع فئودالى اوليه در حال پيشرفت بودند ، اما نارسائيهائى در شكل مالكيت و استثمار فئودالى به چشم مىخورد ، البته اين كيفيت همه دهقانان را دربر نمىگرفت فقط شامل جوامعى بود كه در مرحلهء نظام پدرسالارى يا برده - دارى بودند .\r\nسيستم وصول ماليات در زمان خلفا به شرح زير بود : از دامداران ، صنعتكاران و بازرگانان مالياتى وصول مىشد كه زكات نام داشت ( 5 / 2 درصد درآمد ) - اين ماليات را فقط مسلمانان مىپرداختند ؛ از زمين‌هائيكه عربها يا غير عربهاى مسلمان مالك بودند 10 / 1 درآمد به نام عشر وصول مىشد . سنگين‌ترين ماليات ارضى خراج بود . نخست اين ماليات را از غير مسلمانان ، بگونه جنسى و به عنوان سهم محصول از 10 تا 50 درصد مقدار محصول دريافت مىكردند ، گاهگاهى اين ماليات به شكل نقدى ، بگونهء ثابت بدون در نظر گرفتن ميزان محصول ، وصول مىشد ، از غير مسلمانان كه « اهل ذمه » نامبرده مىشدند ( مسيحيان ، يهوديان و زرتشتيان ) خواه روستائى خواه شهرى ، ماليات سرانه‌اى به نام جزيه مىگرفتند : از هر مرد بالغ بسته به وضع مالىاش ساليانه 12 ، 24 يا 28 درهم نقد مىگرفتند . اهل ذمه از لحاظ فردى آزاد ، اما از هرگونه حقوق سياسى و تا اندازه‌اى از حقوق شهروندى محروم بودند ، 5 / 1 از غنائم جنگى به نام خمس به خليفه تعلق مىگرفت .\r\nعلاوه بر پرداخت ماليات‌ها و سهام درآمد فئودالى دهقانان ناچار بودند ، به منظور ساختمان قنات‌ها و كاخ‌ها و دژها براى دولت كار اجبارى ( بيگارى ) انجام دهند .\r\nدر زمان خليفه عبد الملك ( 685 - 705 ) يك رشته اصلاحاتى انجام يافت : كسانى كه\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nاز 700 ميلادى به بعد اسلام آورده بودند ، از پرداخت خراج معاف نشدند ، و براى زمين‌هائيكه از پيش خراج تعيين شده بود اعم از اينكه مالكان كنونى آنها مسلمان يا غير مسلمان بودند ، بايستى بگونهء ثابت از سوى مالكان خراج پرداخت مىگرديد . اما جزيه مانند پيش فقط از غير مسلمانان اخذ مىشد . تا پيش از سده هفتم در قلمرو خلفا سكه - هاى نقرهء زمان ساسانيان و پول طلاى بيزانتين رواج داشت .\r\nدر زمان عبد الملك ضرب سكه‌هاى جديد آغاز گرديد . روى اين سكه‌ها عبارت « لا إله الا الله - محمد رسول الله » كه شعار مذهبى مسلمانان بود نقش شد . در روى ديگر سكه نام خليفه اسلام ضرب گرديد ؛ يك دينار طلا ( 25 / 4 گرم ) ، در اول معادل 10 و بعدها 12 تا 20 درهم نقره ( 97 / 2 گرم نقره ) بود . تا آنوقت اصطلاحاتى كه براى كارهاى ادارى و دولتى در دبيرخانهء خليفه به كار مىرفت به زبانهاى محلى بود ( در ايران - به زبان فارسى ميانه ) هم‌اكنون اين اصطلاحات به زبان عربى تبديل گرديدند .\r\n\r\nپيكار عليه خلفاى بنى اميه در ايران\r\nپايگاه اجتماعى خلفاى بنى اميه بسيار محدود بود ، اينان به تمام اشراف اتكاء نداشتند و فقط با پشتيبانى قسمتى از اين اشراف كه در سوريه و مصر مقيم بودند ، بر سرتاسر قلمرو اسلام فرمان مىراندند . به اين علت امويان باعث ناخشنودى قشرهاى گوناگون جامعهء مسلمانان گرديدند . علاوه بر اين بدويان و دهقانان عرب و غير عرب كه از نتايج روند فئودالى خلفا ناخشنود بودند ، به‌پا خاستند ، عوامل اين جنبش علويان كه از احراز مقام خلافت كنار زده شده بودند ( اينان از نواده‌هاى پسرعمو و داماد محبوب محمد يعنى على بودند ) ، عباسيان ( نواده‌هاى عموى پيغمبر - عباس ) و هواخواهانشان كه بسيارى از آنها كه از همرزمان پيامبر به‌شمار مىآمدند ، و همچنين دانشمندان ساكن مدينه و مكه ، بودند . اينان امويان را متهم مىكردند كه از اصول دين اسلام منحرف شده و در حقيقت نظم اسلامى را به يك حكومت اشرافى تبديل كرده‌اند . فئودالهاى غير عرب نيز ناخشنود بودند - دهگانان ايرانى و غيره در زمان بنى اميه از بسيارى از امتيازات مالكيت زمين محروم شدند . ايرانيان مسلمان هم از اين وضع رضايت نداشتند . موالى ( ايرانيان مسلمان ) كه به آنها وعده برابرى حقوق همه مسلمانان داده شده بود از امتيازهاى اعراب برخوردار نبودند . پس از مرگ معاويه ( 661 - 680 ) كه خليفه‌اى فعال و پرتوان بود ، اين ناخشنوديها شدت گرفت و يك رشته قيامهائى در ميان سازمانهاى گوناگون اجتماعى و زير پوشش ايدئولوژىهاى مختلف رويداد .\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nاين جنبش‌هاى مخالف ضمن قرون وسطى در كشورهاى اروپاى غربى هم با شكل منظم‌ترى گسترش يافت . در سالهاى 50 سدهء هفتم به‌طوركلى تقسيم‌بندى جوامع مسلمان در سه جهت آغاز شد . گروهى هواخواه « ايمان » رسمى اسلام شدند ، اينان را سنى يا بگونه‌ايكه خودشان مىگفتند « اهل سنت و جماعت » ، نام مىبردند ، گروه ديگر شيعه و سرانجام گروه سوم خوارج بودند . شيعه‌ها و خوارج از لحاظ سياسى و مذهبى موضع ضد بنى اميه را داشتند .\r\nاگر سنىها از لحاظ تئورى هواخواه خلافت و امامت انتخابى بودند ( عملا در زمان بنى اميه خلافت موروثى بود ) ، شيعه‌هاى علوى عقيده داشتند كه مقام خلافت و امامت را بايستى نوادگان على ، داماد پيغمبر ، به دست گيرند . و از آنجا خلافت و امامت سه خليفهء نخستين يعنى ابو بكر ، عمر و عثمان و دودمان بنى اميه را كه از نوادگان پيامبر نبودند ، ناحق مىانگاشتند .\r\nاگرچه رهبران شيعه ، خاندان على و هواخواهان ديگرشان از مالكان بزرگ زمين به‌شمار مىآمدند ، باوجود اين فقط توانستند در قسمتى از توده‌هاى مردم نفوذ كنند .\r\nخوارج خواهان روند دموكراتيك در اسلام بودند . آنها نه‌تنها هواخواه برابرى حقوق مسلمانان غير عرب با اعراب بودند ، بلكه كوشش داشتند پندار برابرى اجتماعى را در كليه قشرهاى مسلمان برقرار كنند . آنها مىگفتند حق شركت در انتخاب خليفه - امام بايستى به همهء مسلمانان صرف‌نظر از نژادشان واگذار شود ، حتى غلامان سياه‌پوست شايسته كه مؤمن به دين اسلام باشند ، مىتوانند از اين حق برخوردار باشند ، و نظر سنىها ، را كه اين حق را ويژه قبيلهء قريش مىدانستند ، رد مىكردند . خوارج براى مقام خلافت - امامت جنبه‌هاى تقدس قائل نبودند و فقط خلفا را نماينده و مدافع جامعه مىدانستند و عقيده داشتند ، جامعه حق دارد اگر حاجاتش برآورده نشود آنها را بر كنار يا تعويض كند .\r\nخوارج معتقد بودند كه اگر مسلمانى از ايمان خود دست بردارد مرتكب « گناه كبيره » شده و كافر به‌شمار مىآيد . اينها از اين عقيده دينى نتيجهء سياسى مىگرفتند ، عقيده داشتند خليفهء غيرقانونى مقررات قرآن را نقض مىكند و بنابراين خلفاى بنى اميه كه از انجام اصول دين روى برتافته بودند « كافر » و « مرتد » شناخته مىشدند . بنابراين نه‌تنها بايد از فرامين خليفه سرپيچى كرد بلكه واجب است با انجام جهاد مقدس « امام دروغين و هواخواهان كافرش را » از ميان برد . در آغاز خوارج فقط عرب بودند اما ديرى نپائيد كه ايرانيان هم به گروه آنان پيوستند . يكى از ويژگيهاى خوارج شركت فعال زنانشان در قيام بود ، اينان هم در صف مردان نبرد مىكردند .\r\nپس از نخستين ناكامى قيام شيعيان كه سومين امام آنها يعنى حسين فرزند على در كربلا\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nشهيد شد ؛ ( 9 محرم سال 61 هجرى - 9 اكتبر 680 ميلادى ) ، شيعيان دوباره به سركردگى مختار بن ابى عبيد در كوفه قيام كردند و تقريبا دو سال اين شهر را به دست داشتند ( 685 - 687 ) . قيام عظيم خوارج از قسمت جنوبى عراق و خوزستان آغاز و سپس سرزمين‌هاى پهناورى از بين النهرين شمالى تا كرمان را فراگرفت ، اين قيام از سال 684 تا 697 ميلادى طول كشيد . سرانجام به وسيلهء حجاج سردار خونخوار عبد الملك كه بواليگرى عراق ، ايران و ماوراء النهر منصوب شده بود ، سركوب گرديد .\r\nحجاج يكى از ددمنش‌ترين و تبه‌كارترين عوامل اجراى سياست‌هاى بنى اميه بود .\r\nتنها در شهر كوفه يازده هزار تن را كشت ، در مدت 20 سال فرمانروائيش 130 هزار تن را نابود كرد و در روز مرگش 50 هزار تن مرد و 30 هزار تن زن در زندانهايش به‌سر مىبردند .\r\nزندانيان او نه‌تنها شركت‌كنندگان در قيام بلكه متخلفين ماليات هم بودند . بگونه‌ايكه منابع تاريخى اشاره مىكنند ، در زمان فرمانروائيش قانون تحميل خراج بر مسلمانان غير عرب مقرر و به وسيلهء او اجرا شد ، حجاج به مقدار زيادى از كار برده‌وار دهقانان براى حفر قنات‌هاى آبيارى و ساختمان دژ و كاخهاى دولتى ، بهره مىبرد . بنا به دستور او مردان اهل ذمه بايستى پلاك سربى به گردنشان آويزان مىكردند ، اين پلاك سربى نشانهء آن بود كه جزيه‌شان را پرداخته‌اند ، كسانى كه در پرداخت جزيه تأخير مىكردند آنها را سخت شكنجه مىداد . در زمان آخرين خلفاى بنى اميه ميزان ماليات بگونهء هراس‌انگيزى بالا رفت و اين ماليات‌ها با بيرحمى روزافزون از رعايا گرفته مىشد . ناخشنودى توده‌هاى وسيع مردم با قيامهاى تازه‌اى شكل گرفت ، يكى از اين قيام‌ها به سال 644 از سوى شيعه‌ها و به سركردگى زيد بن على در كوفه ، درگرفت . قيام‌كنندگان زيد را پنجمين امام شيعه مىشناختند و آنها را زيدى مىناميدند . قيام عظيم خوارج كه زير رهبرى ضحاك بن قيص انجام گرفت ، از بين النهرين آغاز و در سالهاى 644 - 647 سرتاسر خوزستان و فارس را فراگرفت ، در اين قيام تقريبا 120 هزار تن شركت داشتند .\r\n\r\nسقوط دودمان خلافت بنى اميه\r\nدر ربع اول سدهء هشتم ميلادى يك گروه ضد بنى اميه تشكيل شد . اين گروه سازمان سرى هواخواهان عباسيان بود كه مركز فعاليتش در كوفه قرار داشت . اينها در ميان توده - هاى وسيع مردم تبليغ مىكردند كه امام - خليفه بايستى وابسته به خاندان پيغمبر باشد نه از نوادگان ابو سفيان كه از بازرگانان توانگر مكه بود و جزو دشمنان شماره يك محمد به‌شمار مىآمد . اين گروه كوشش داشت كه همه ناراضىها را به خود جلب كند ، اين ناراضىها\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nشامل عربها ، غير عربها ، سنىها ، شيعه‌ها ، خوارج و حتى غير مسلمانان بودند . تبليغات عباسيان در ميان دهقانان به اين گونه بود كه اگر خلافت به خاندان پيغمبر بازگردد ، همهء مسلمانان از دادن خراج معاف خواهند شد و از غير مسلمانان هم خراج عادلانه‌اى دريافت خواهد گرديد ، و به‌طوركلى همه روستائيان از انجام كار اجبارى و بيگارى بخشوده خواهند شد .\r\nاين تبليغات در خراسان بيشتر از جاهاى ديگر به كاميابى گرائيد ، تا آنجا كه براى آماده كردن مردم براى قيام ، نمايندهء جوان و پرتوانى به نام ابو مسلم به آن منطقه فرستاده شد ، اين شخص كه بردهء پيشين به‌شمار مىرفت در 9 ژوئن 747 ميلادى به روستاهاى مرو وارد شد در آنجا قريب 4 هزار تن از ياغيان آتش افروختند و پرچم سياه برافراشتند و جامهء سياه به تن كردند ( رنگ سياه نشانهء عباسيان و رنگ سبز نشانهء شيعيان و رنگ سفيد نشانه خوارج بود ) . تودهء اصلى قيام‌كنندگان كه شماره‌شان باسرعت رو به افزايش بود دهقانان ايرانى بودند اما دهگانان زمين‌دار فئودال ايرانى و عشاير عرب كه از پيش ساكن خراسان شده و از مروان دوم خليفه بنى اميه ( 644 - 650 ) دل خوشى نداشتند ، به آنها پيوستند . گروههاى قيام‌كننده از لحاظ عقايد مذهبى جورواجور بودند و حتى مزدكيان هم در اين قيام شركت داشتند . بردگان فرارى هم به اردوى ابو مسلم پيوستند ، اردوى جداگانه‌اى تشكيل شد كه در آن 7 هزار تن بردهء فرارى آماده نبرد شدند .\r\nاين قيام چنان گسترش يافت كه تبديل به يك جنگ داخلى فراگير در سرتاسر خاك ايران و عراق گرديد . ارتش بنى اميه كه در طوس ، گرگان ، نهاوند و روى رودخانه زاب بزرگ شكست‌هائى پىدرپى را تاب آورد ، در ژانويه 750 ميلادى به پايداريش پايان داد . مروان دوم به مصر گريخت و در آنجا كشته شد . كمى پيش از اين رويداد يعنى 28 نوامبر 749 ابو العباس سفاح عباسى در مسجد جامع شهر كوفه خود را امام - خليفه مسلمين خواند .\r\n\r\nتشكيل خلافت عباسى\r\nاين گونه خلافت عباسى تشكيل شد ( 750 - 1258 ميلادى ، در فاصلهء سالهاى 945 - 1132 عباسيان عملا هيچگونه قدرت سياسى نداشتند و فقط به عنوان يك مرجع روحانى به‌شمار مىرفتند ) . نخستين خليفهء عباسى - سفاح ( 750 - 754 ) و برادرش منصور ( 754 - 775 ) - مركز خلافت را از سوريه به عراق كه كانون مبارزه با بنى اميه بود ، منتقل كردند - نخست در شهر انبار و سپس به سال 762 در شهر بغداد جاىگزيدند . شهر بغداد بنا به طرح\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nمنصور خليفه روى رودخانه دجله ، نزديك شهر باستانى تيسفون بنا نهاده شد .\r\nعباسيان كه از قيام مردم براى چيرگى قدرتشان بهرهء فراوان بردند ، به وعده‌هاى عوامفريبانه‌ايكه به مردم ايران داده بودند وفا نكردند . گرايش‌هاى دموكراتيك ابو مسلم و همرزمانش شهرت داشت و عباسيان تلاش مىكردند هرچه زودتر از دست اين رهبران قيام خلاص شوند . ابو مسلم با نيرنگ به كاخ خليفه منصور فراخوانده شد و به سال 755 با همراهانش بگونه پيمان‌شكنانه‌اى به فرمان منصور كشته شد .\r\nدهگانهاى زمين‌دار ايرانى از پيروزى عباسيان سود بردند . عباسيان به پاس پشتيبانى آنها از قيام 737 - 750 ، برخى از اين دهگانان را پاداش خوبى دادند و آنها را در رأس مقامهاى مهم دولتى گذاشتند . مثلا سه نسل از خاندان دهگانان خراسانى برمكيان در طول نيم قرن بلندترين مقامها را در خلافت عباسى به دست آوردند . دربارهء رفع نابرابرى موالى ايرانى با عربها اقدامى نشد .\r\nسازمانهاى حكومتى دستگاه خلافت از اين‌پس وضع نيمه ايرانى به خود گرفتند ، سنت‌ها و روش‌هاى مديريت زمان ساسانيان در اين دستگاه رايج شد : قدرت مركزى دولت و دستگاه ديوان‌سالارى حكومت تثبيت گرديد ، اگرچه زبان رسمى ، مذهب و فرهنگ اين دستگاه عربى بود ، اما در آنزمان زبان عربى تقريبا جنبه بين‌المللى به خود گرفت .\r\n\r\nروابط اجتماعى در ايران ضمن سده‌هاى هشتم - نهم ميلادى\r\nدر زمان عباسيان شكل مالكيت فئودالى زمين رو به پيشرفت بود . زمين‌هاى دولتىاى وجود داشتند كه روى آنها دهقانان به‌طور ثابت كار مىكردند ، اين دهقانان به عنوان مستأجران موروثى زمين به‌شمار مىآمدند و مورد استثمار مستقيم دولت از طريق مأموران مالى يا اجاره‌كاران قرار مىگرفتند ، ماليات و درآمد فئودالى اين زمين‌ها با آنچه كه كارل ماركس « 1 » گفته است ، تطابق داشت . همچنين زمينهائى متعلق به شخص خليفه و خانواده‌اش بودند . املاك كاملا خصوصى و شخصى به نام « ملك يا ملك » بيشتر در فارس ، خراسان و بعضى استانهاى ديگر وجود داشتند . خريد و فروش ملك آزاد بود و حتى پس از مرگ مالك به وارثانش تعلق مىگرفت . دولت قطعات نسبتا كوچك زمين را با دهقانانى كه روى آنها كار مىكردند ، به لشكريان عرب مىسپرد به شرط آنكه به خدمت لشكريشان ادامه دهند ؛ مثلا در اواسط سدهء هفتم اين گونه زمين‌ها در روستاهاى قزوين\r\n\r\n\r\n","description":"","footnote":"\r\n( 1 ) . به جلد سوم كتاب سرمايهء كارل ماركس مراجعه شود .\r\n","page_name":" 188 ","page_number":188},
  {"content":"\r\n\r\nبه 500 رزمنده واگذار شد كه در قرن دهم اين زمين‌ها ملك نوادگانشان به‌شمار مىرفتند .\r\nضمنا شكل ديگر مالكيت مشروط پديد آمد ، آن را اقطاع نام مىبردند . در اول اين‌گونه زمين‌ها به عنوان پاداش و مواجب به مستخدمان حكومت واگذار مىگرديد ، مالكان منصوب اقطاع حق داشتند از درآمدهاى اين املاك كه بايستى به دولت پرداخت مىگرديد از جمله خراج يا جزيه ، بهره ببرند اندازهء هر ملك بسته به موقعيت مالك منصوب ، از يك روستا تا يك بخش مىرسيد ، بعدها عوارض و ماليات‌هاى دولتى كه بايستى دهقانان مىپرداختند ، به درآمد فئودالى مالكان اين نوع املاك اضافه گرديد ، رفته‌رفته املاك اقطاع كه تقريبا بگونهء موقت و فقط به منظور بهره‌بردارى از درآمدهاى آن به مستخدمان واگذار مىگرديد ، عملا به مالكيت قطعىشان درآمد . اقطاع يا هنگام عزيمت به ماموريت يا بگونهء مادام العمر به مأموران واگذار مىگرديد . اما چون رسم بر آن بود كه مأموران حكومت بگونهء موروثى در محلى مأموريت محوله را انجام مىدادند . بنابراين مالكيت اقطاع هم نسل به نسل منتقل مىشد و بگونهء موروثى درمىآمد . ضمنا املاكى كه غيرقابل تفكيك و فروش بودند براى استفاده بنگاههاى مذهبى و نيكوكارى به نام « وقف » به‌وجود آمدند .\r\nروند پيشرفت مالكيت خصوصى فئودالى مناطق گوناگون كشور در زمان عباسيان ادامه داشت ، مثلا خانواده عرب راسيبى مالك يك بخش در خوزستان به نام دورالراسيبى بودند . خانوادهء دولافيدها ( ايجلى ) مالك بخش كرج ، و دژها و شكارگاههائى نزديك اصفهان بودند . مصادره املاك بزرگ سردار بصير نزديك اصفهان در زمان خليفه المتوكل بهانه‌اى براى توطئه جنگى عليه خليفه ، به دست مخالفان داد كه سرانجام به كشته شدن المتوكل به دست مخالفانش به سال 861 گرائيد . بنا به گفتهء استخرى تنها در فارس گويا 5 هزار دژ متعلق به دهگانها بود .\r\nروى املاك خصوصى تمام بخش‌ها ، معمولا سيستم اقتصاد اربابى رواج نداشت و از اينرو بيگارى و كار اجبارى رايج نبود . بهرهء فئودالى اين املاك به شكل اجاره ، جنسى يا نقدى دريافت مىشد . در بعضى بخش‌ها مالكيت بزرگ فئودالى ، با خرده‌مالكى دهقانان توأم بود . دهقانانى كه روى زمينهاى دولتى ، خصوصى يا وقفى كار مىكردند از لحاظ حقوقى آزاد شناخته مىشدند ، اما عملا در چارچوب محدوديت فئودالى گرفتار بودند ولى به زمين وابستگى نداشتند . در بعضى جاها مثلا در خراسان خرده‌مالك‌هائى وجود داشتند كه زمين‌هايشان از املاك بزرگ جدا و عملا آزاد بودند .\r\nخراج از زمين‌هاى دولتى و زكات از زمين‌هائيكه ملك ناميده مىشدند ، دريافت مىگرديد ؛ از بابت زمين‌هاى متعلق به خاندان عباسى و زمين‌هاى وقف ، درآمدى به حساب\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nصندوق دولت واريز نمىشد . ماليات‌ها و عوارض اين زمين‌ها تبديل به بهره فئودالى به سود مالكان انتصابى گرديد ؛ زمينىهاى اقطاع هم داراى چنين وضعيتى بودند . وضع دهقانان در نخستين سالهاى حكومت عباسيان بهتر نشد . اينان بايستى مانند پيش ماليات ، عوارض و حتى بيگارىها را تاب مىآوردند . دربارهء وصول خراج ، محصلان مالياتى كه معمولا اجاره‌كاران بودند ، مرتكب سوءاستفاده‌هاى كلانى مىشدند ، مقدار محصولى كه هنوز روى زمين يا درو نشده بود بارها بيشتر از مقدار واقعى برآورد مىگرديد تا ميزان ماليات‌ها بالا برود ؛ به دهقانان اجازه داده نمىشد قبل از پرداخت ماليات محصولات غله يا ميوه خود را جمع‌آورى كنند و حتى گاهى وصول ماليات به اين علت مدت‌ها به تأخير مىافتاد - و دهقانان براى اينكه محصولشان از بين نرود بايستى به محصلان رشوه مىپرداختند ، تا فرصت جمع‌آورى محصول را پيش از پرداخت ماليات به دست بياورند ، عمل تسليم ماليات جمع‌آورى شده به خزانه دولت به‌گونه گسترده‌اى بايستى انجام مىگرفت . اين گونه در آغاز سده دهم ماليات رعيتى استان رى 700 هزار دينار بود . محصلان اجاره‌كار ، عوارض و مالياتهاى غيرقانونى بسيارى ، به سود خود از دهقانان دريافت مىكردند .\r\nدر جامعه‌هاى فئودالى اوليهء ايران ، به‌طوركلى در زمان خلفا هم ، نظامهاى پدر سالارى و برده‌دارى در ميان كوچ‌نشينان ايرانى و عرب رواج داشت . بهره‌كشى از كار بردگان در مورد دامدارى ، باغدارى و آباد كردن زمين‌هاى موات به كار مىرفت . در شهرها در كنار صنعتگران آزاد كه جزو اتحاديهء اصناف به‌شمار مىآمدند ، صنعتگرانى بودند كه بگونهء برده‌وار كار مىكردند ، اينان ناگزير بايستى روزانه يك درهم بابت درآمد كارشان به دولت مىپرداختند . خدمتكاران و كلفت‌هاى خانه بدون استثناء غلام يا كنيز بودند .\r\n\r\nقيام مردمى در ايران ضمن سده‌هاى 8 - 9 ميلادى\r\nناخشنودى دهقانان ايرانى از عباسيان ، نمىتوانست گذرا باشد . خشم مردم از كشتن پيمان‌شكنانهء ابو مسلم ؛ كه دهقانان او را رهبر خود مىدانستند ، شكل يك رشته قيام‌هاى مردمى را به خود گرفت ، هدف اين قيامها ضديت با حاكميت و مالكيت خليفه و استثمار فئودالها بود . به سال 755 ميلادى قيام دهقانى بزرگى به سركردگى سندباد مغ زير شعار « كين‌خواهى خون ابو مسلم » خراسان و آذربايجان را فراگرفت . به سال 767 در خراسان دوباره قيامى زير رهبرى اوستاد سيس پاگرفت . در سالهاى 778 - 779 در گرگان خيزش دهقانى فراگيرى به نام سرخ علمان آغاز گرديد . درعين‌حال قيام مردمى عظيمى به نام « سپيدجامگان » زير رهبرى موكان ( به عربى « نقاب‌دار » ) در سراسر ماور النهر ضمن سالهاى\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n776 - 783 ، رويداد .\r\nپوستهء ايدئولوژيك اين قيامها ، چنان كه از نامهايشان پيدا بود ، در اثر تبليغات\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nفرقه‌اى به نام خرمدينان پديد آمده بود ( خرمدينان را مزدكى مىشمردند ) ، اين ايدئولوژى بر مبناى آميختگى ايمان و خواسته‌هاى اجتماعى مزدكيان پيشين و پندارهاى افراطى شيعيان به‌وجود آمد ؛ اينها به قدرت « خداوند لا يزال » ايمان داشتند ، پيغمبر محمد را برگزيدهء خدا و امامان را جانشين او مىانگاشتند ( اين گونه ابو مسلم و رهبران ديگر قيام را امام مىشناختند ) ، به دگرگونى پديده‌هاى جهان و تبديل آنها به روح عقيده داشتند ، مردم را به پيكار مسلحانه عليه نظام‌هاى ستمگر و فرمانروايانى كه بنيان‌گذار زور و نابرابرى بودند فرامىخواندند .\r\nخود قيام عظيم خرمدينان « سرخ » منجر به جنگ دهقانى بزرگى زير رهبرى بابك گرديد ، اين جنگ از كوههاى طالش در آذربايجان آغاز و به باختر ايران تا اصفهان و كرمان كشانده شد ( 817 - 837 ) . چريكهاى خرمدينان چندبار لشكرهاى عظيم خليفه را درهم شكستند . نقطهء ضعف اين قيام در آن بود كه بابك با چند تن از فئودالهاى بزرگ ارمنستان ، آلبانيا و ايران كه مىخواستند از قيد چيرگى عربها رهائى يابند ، پيمان اتحاد بست . البته اين اتحاد توان جنگى بابك را نيرو بخشيد ، اما امكان انجام برنامه‌هاى اجتماعى خرمدينان را در مقياس گسترده ، غيرممكن كرد . اين قيام به سختى خليفه را تكان داد . خليفه مستعصم ( 833 - 842 ) ارتش نيرومندى را سازمان داد و در رأس آن يكى از فئودالهاى آسياى ميانه به نام افشين را ، مأمور جنگ با خرمدينان كرد ، اين ارتش هم شكست خورد . فئودالهائى كه با بابك متحد شده بودند به او خيانت كردند ، پس از آنكه زمين‌هاى تازه‌اى را از خليفه گرفتند با او از در سازش درآمدند . آخرين پايگاه خرمدينان - دژ باز در كوههاى طالش - پس از يكسال تحمل محاصرهء دشمن ، در اوت 837 سقوط كرد . بابك به يكى از شاهزاده - نشين‌هاى البانيا پناه برد ، او را به خليفه تسليم كردند و به دست او كشته شد . به سال 839 قيام مازيار در طبرستان كه اقدام به مصادرهء املاك مالكان عرب كرده بود سركوب شد .\r\nاگرچه همهء قيامهاى نامبرده سركوب شدند اما آشفتگى پايان نيافت . خليفه المهدى ( 775 - 785 ) كمى از ميزان فشار بر دهقانان كاست و با شيوهء نرم‌ترى از آنان خراج دريافت مىكرد . خليفه المأمون هم از ميزان خراج كاست - آن را از 2 / 1 به 5 / 2 محصول رساند .\r\nسيستان كانون مهم فعاليت خوارج بود . زير پوشش عقايد اين گروه ، قيامهاى دهقانى دائما اوج مىگرفتند . قيام مهم خوارج سيستان در كوهستان و قسمتى از خراسان به - سركردگى حمرة بن اترك الخارجى با تناوب از 795 تا 828 ميلادى انجام گرفت .\r\nدر نيمه دوم سدهء نهم قيامهاى دهقانى در ايران زير پوستهء ايدئولوژيك ، شعبه‌هاى گوناگون مذهب شيعه انجام مىگرفت . و . و . بارتولد يادآورى مىكند كه شيعه - گرى در ايران به مقياس گسترده‌اى در ميان دهقانان رواج داشت و پايه ايدئولوژيك\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nجنبش‌ها به‌شمار مىرفت . انگيزهء آن پيگرد و آزار شيعيان از سوى خليفهء سنى بود ، بنابراين بعدها شيعيان انتظار حضور مهدى موعود را مىكشيدند - اينان عقيده داشتند كه پس از حضور ، مهدى با ايمان راستين و يارى خداوند خواهند توانست با عوامل زور و بيدادگرى پيكار كنند و بر آنها پيروز شوند ، ظلم و استبداد را نابود و به جاى آن عدل و صلح را بر جهان چيره گردانند . شيعيان امامى معتقد بودند كه مهدى ، امام دوازدهم آنها كه به سال 878 ناپديد شده و اثرى از زندگى او باقى نمانده بود ، زنده است ، او در حالى كه غايب است وظايف رهبرى پيروانش را انجام مىدهد . در استانهاى كرانهء درياى خزر مانند طبرستان ، گيلان و ديلم كه ساكنان آن تا ديرزمانى به وضع جوامع روستائى خو گرفته و با اين روش زندگى مىكردند ، ضمنا از يك نوع خودمختارى با پيروى از آموزش هاى شيعه‌گرى برخوردار بودند ، هم‌اكنون عمال دولت عرب برآن شدند زمين‌هاى اشتراكى آنها را غصب كنند و به ميزان ماليات‌ها بيفزايند ، اين چگونگى انگيزهء قيام مردم ، زير پوشش ايدئولوژيك عقايد شيعيان زيدى گرديد . پس از پيروزى اين قيام حكومتى به نام علويان ( امامى ، زيدى ) در اين سرزمين‌ها برقرار شد ( 864 - 928 ) . در شهرها هم قيامهائى رويداد . ازجمله به سال 825 ساكنان قم كه خواسته‌هايشان مبنى بر كاهش ماليات‌ها از سوى حكومت عباسى رد شده بود ، عليه مأمون خليفه به‌پا خاستند . اين قيام سركوب شد و از مردم مبلغى بالغ بر 7 ميليون درهم به نام تاوان دريافت گرديد ، ماليات معمولى مردم قم كه 2 ميليون درهم بود همانگونه ثابت ماند . شيعيان قم در سالهاى 831 و 868 ميلادى نيز عليه حكومت خلفا قيام كردند .\r\n\r\nازهم‌پاشيدگى خلافت عباسى\r\nسقوط سياسى خلافت عباسى در زمان المأمون ( 813 - 833 ) آغاز گرديد . شرايط لازم اين سقوط را عواملى پديد آوردند : عمده‌ترين آنها پيشرفت روند فئودالى در قلمرو حكومت عباسيان بود ، قسمتى هم مربوط به گسترش بيحد مالكيت‌هاى ارضى خصوصى به حساب زمينهاى دولتى به‌شمار مىآمد ، به دنبال اين چگونگى تلاشهاى جدائىخواهى فئودالهاى بزرگ و حتى قيامهاى پىدرپى توده‌هاى مردم پيش آمد ، اگرچه اين قيامها سركوب شدند اما باعث ناتوانى نيروى جنگى خليفه گرديدند . فئودالهاى جدائىخواه نخست به اميران موروثى ، و سپس عملا به فرمانروايان مستقل تبديل شدند . خليفه مأمون كه در ميان استانهاى عربى محبوبيتى نداشت به دهگانان خراسانى متكى شد ، و به پاس پشتيبانى آنان ، مقامهاى مهم و امتيازهاى ارضى بسيارى را در اختيار برخى از اين\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nدهگانان گذاشت ، فرمانروائى خراسان كه عملا نيمه مستقل شده بود بگونهء موروثى به يكى از خانواده‌هاى دهگانان به نام طاهريان واگذار شد ( 821 - 873 ) . به سال 821 به چهار برادر از خانوادهء دهگانى به نام سامان تيول‌هائى در ماور النهر واگذار گرديد .\r\nبعدها اين چهار برادر باهم متحد شدند و اميرنشينى سامانيان را تشكيل دادند . در غرب ايران هم اين گونه اميرنشين‌ها تشكيل شد : ابو دولافيد ( ايجلى ) در همدان ( 825 - 898 ) ، ساجدى در آذربايجان ( 879 - 929 ) و اميرنشين‌هاى كوچكتر ديگر از آن‌جمله بودند . اين اميران نيمه مستقل هنگام خطبه‌خوانى در مسجد به نام خليفه خطبه مىخواندند ( خطبه عبارت از دعائى بود كه روزهاى جمعه در مسجدها مىخواندند ) ، نام خليفه را روى سكه‌ها در بالا ضرب مىكردند ( در زير آن نام خودشان را ذكر مىكردند ) و مقدارى از مالياتهائى را كه گرد مىآوردند براى خليفه مىفرستادند . اما اميران در قلمرو خود از لحاظ داخلى كاملا مستقل بودند .\r\nعلاوه‌بر ، اميرنشين‌هاى نيمه مستقل كه رسما خليفه با دريافت مقررى آنها را به رسميت مىشناخت - نشانهء تابعيت اين اميرنشين‌ها ، پرداخت مقررى ساليانه و به كار بردن پرچم و فرمان‌هاى تشريفاتىاى بود كه از سوى خليفه براى اميرنشين‌هاى تابعه مىفرستاد - مالكان فئودالىاى پديد آمدند كه قلمرو خود را با زور اسلحه به دست آوردند ، اينها حاكميت خليفه را بر قلمرو خود به رسميت نمىشناختند . يكى از آنها يعقوب بن ليث صفار بود ، او از ميان دهقانان بىخانمان شده برخاسته بود و مدت‌ها كارش شاگرد مسگرى و بعدها سركردگى راهزنان بود ، سرانجام به سمت فرماندهى داوطلبانى كه در خدمت خليفه بودند و براى سركوبى خوارج سيستانى نبرد مىكردند ، منصوب شد . ديرى نپائيد كه به سال 861 قدرت را در سيستان به دست گرفت و اميرنشينى صفاريان را بنياد نهاد ( 861 - 900 ) ، آنگاه هرات ، كرمان ، فارس خراسان را تصرف كرد ( 873 ) . به سال 876 به بغداد لشكر كشيد اما به وسيله ارتش خليفه شكست خورد . برادرش عمرو ( 879 - 900 ) ، با خليفه از در صلح درآمد و خراسان و سيستان را براى خود نگاهداشت ، اما بعدها به وسيله امير اسماعيل سامانى شكست خورد و به اسارت او درآمد ( 829 - 907 ) . پس از اين رويداد ، خراسان ، هرات و كابلستان جزو قلمرو حكومت سامانى شد .\r\n\r\nخيزش زنگيان . اسماعيليه و قرمطيان\r\nزنگيان يا زنجيان ، نوادگان بردگان سياه‌پوستى بودند كه برده‌فروشان آنانرا از منطقه غربى افريقا يعنى زنگبار اسير كرده و براى فروش به ايران آورده بودند . بسيارى\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nاز اين بردگان اجبارا براى آباد كردن زمين‌هاى باير و شوره‌زار مناطق جنوبى عراق ، نزديك بصره به كار گرفته مىشدند . به سال 869 - چند هزار تن زنگى با پيشوائى سيد على - بن محمد كه رهبرى فعال و پرتوان بود ، قيام كردند - نواده‌هاى پيغمبر ( اعضاى خاندان على ) شاخه‌هاى حسنى و حسينى را سيد مىناميدند - ، خوارج اين شخص را خليفه اعلام كردند .\r\nبه قيام زنگيان ( 869 - 883 ) بردگان سفيدپوست شهرهاى ديگر و قسمتى از دهقانان و بدويان پيوستند ، اين قيام ضربت كوبنده‌اى به خليفه وارد آورد . زنگيان ، بصره ، اهواز و چند شهر ديگر جنوب عراق و خوزستان را تصرف كردند . رهبر زنگيان بردگى را لغو نكرد ، فقط شركت‌كنندگان در قيام آزاد شدند ، برعكس خود آنها ساكنان شهرهاى تصرف شده را به بردگى گرفتند ، املاك و زمين‌هاى كشاورزى را مصادره كردند و از دهقانان ساكن اين زمينها خراج گرفتند . بنابراين دهقانان و بدويان از پشتيبانى اين قيام روى برتافتند . زنگيان تنها ماندند و پس از يك رشته نبردهاى طولانى به وسيله لشكريان خليفه ، معتمد ( 870 - 892 ) شكست خوردند .\r\nدر پايان سدهء نهم جنبش مردمى در ايران و كشورهاى همسايه از قبيل عراق ، بحرين ، سوريه ، ماور النهر زير پوشش ايدئولوژيك تعليمات يكى از شاخه‌هاى مذهب شيعه به نام اسماعيليان شكل گرفت . در اواسط سدهء هشتم ششمين امام شيعه ، جعفر صادق ( به سال 765 ميلادى رحلت كرد ) پسر بزرگش اسماعيل را از جانشينى محروم و اين سمت را به پسر ديگرش امام موسى كاظم واگذار كرد . پس از درگذشت امام جعفر صادق قسمتى از شيعيان امامت موسى كاظم ( به سال 799 در زندان درگذشت ) را به عنوان هفتمين امام شيعه به رسميت شناختند - اينان را بعدا شيعه‌هاى امامى يا اثنى عشرى « 12 امامى » نام بردند ، چون فقط به داشتن 12 امام معتقد بودند . طرفداران اسماعيل كه به نام اسماعيلى شهرت يافتند ، محمد پسر اسماعيل را به عنوان هفتمين امام شناختند ، چون پدرش قبلا درگذشته بود .\r\nانگيزهء واقعى اين انشعاب ميان شيعه‌ها ، احتمالا ناخشنودى گروهى از عناصر راديكال شيعيان نسبت به موضع‌گيرى منفى امام جعفر ، ضمن روابطش با عباسيان بود ، چون اين عناصر خواهان تلاشهاى فعالانه‌ترى براى واكنش در برابر عباسيان بودند . اسماعيليان سازمان سرى نيرومندى پديد آوردند و به تبليغات گسترده‌اى در ميان بينوايان و اصناف پيشه‌وران و حتى دهقانان و بدويان پرداختند . اعضاى اين فرقه به سلسلهء مراتبى تقسيم مىشدند ، يكى از شعبه‌هاى اسماعيليان قرمطيان بودند .\r\nقرمطيان در قيام زنگيان شركت داشتند . قيامهاى قرمطيان در عراق روى داد اينان خوزستان را به سركردگى حمدان قرمطى تصرف كردند ( 890 - 906 ) . بر خلاف اسماعليان كه تنها شعار « چيرگى عدالت را در جهان » بگونه ايدآلى تبليغ مىكردند ، قرمطيان\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nشعارهائى مبنى بر برابرى اجتماعى همه مردم ، غير از بردگان ، مىدادند ، پيشنهاد مىكردند تمام اموال بايد همگانى باشد و نعمت‌هاى خدا بگونه متعادل ميان مردم تقسيم شود .\r\nشايان دقت است ، قرمطيان كه راديكالترين فرقه‌هاى مسلمان به‌شمار مىآمدند ، با اينهمه قانون برده‌دارى را لغو نكردند ، فقط عقيده داشتند برده‌هاى شخصى مانند كالا بايد در اختيار همگان باشند و همهء جامعه از كار آنها بهره بردارد . مركز اين فرقه در كوفه بود .\r\nقيام قرمطيان همزمان در سوريه و بحرين انجام گرفت ( 900 - 902 ) . قرمطيان بحرين به سال 899 موفق شدند در لحسا ، مركز اين جزيره حكومتى تشكيل دهند ، در آنجا آنها كوشش كردند كه جامعهء آزاد ايدآلى خود را كه بر پايه بردگى اجتماعى استوار بود ، بنيان نهند ، حكومت قرمطى لحسا تا نيمه سده يازدهم دوام داشت ، ساكنان بحرين ماليات نمىپرداختند هزينه حكومت از راه غنائم جنگى تامين مىشد ؛ دولت كه مالك سى هزار بردهء افريقائى بود به رايگان آنها را براى كار در باغها و مزارع در اختيار مالكان مىگذاشت .\r\nاز آغاز سدهء دهم تا سال چهلم آن سده ، غالبا قيام‌هاى قرمطيان در خراسان و آسياى ميانه روى مىداد . ضمن قيامهاى استانهاى هرات به سال 907 - 908 ، در كنار قرمطيان ، خوارج و مزدكيان هم شركت داشته ؛ بيشتر از قيام‌كنندگان ، دامداران و مالكان جز بودند . در مرز سده‌هاى نهم و دهم ، روند ازهم‌پاشيدن خلافت عباسى ادامه داشت . جامعهء فئودالى اوليه در ايران كه شامل نظام‌هاى پدرسالارى و برده‌دارى نيز بود ناگزير تبديل به جامعه فئودالى پيشرفته گرديد ، در اين جامعه شكل مالكيت ارضى فئودالى به كامل‌ترين وجهى رواج يافت ، تقريبا تمام توده‌هاى دهقانى ناگزير به فئودالها وابسته شدند و كار بردگى از لحاظ اقتصادى مفهوم خود را از دست داد .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\n8 . جامعه فئودالى پيشرفته در ايران ( سده 10 تا آغاز سدهء 13 )\r\n\r\nسقوط چيرگى خلفا در ايران\r\nدر آغاز سدهء دهم فقط باختر ايران زير تسلط خلفا باقيماند . ايران خاورى و آسياى ميانه جزو قلمرو سامانيان بود ، آذربايجان نخست زير تسلط ساجديان ( 897 - 929 ) و سپس در تصرف دودمان ديلمى مسافرى ( يا سالارى ، از 916 تا 1090 ) درآمد . يكانهاى مزدور ديلمى در آغاز به عنوان نيروى مسلح محافظ خليفه و در خدمت فرمانروايان بزرگ و كوچك فئودالها به كار گرفته شدند . اينان از سدهء دهم به‌بعد نقش ويژه‌اى را در دگرگونى اوضاع ايران ايفا كردند . كوهستانهاى ديلم كه تنها در سدهء نهم ميلادى اسلام نوع شيعه در آنجاها رواج يافت سرزمين فقيرى بود كه گنجايش تأمين خوراك ساكنانش را نداشت ، بيشتر جوانان ديلمى زادگاه خود را ترك و به عنوان مزدور در ارتش‌هاى دودمانهاى گوناگون فئودالها به خدمت مىپرداختند . يكى از پيشوايان اين يكانهاى مزدور ديلمى مردوايج بن زيار بود ، او از ميان طبقات پائين به‌پا خاسته و نخست به سامانيان خدمت مىكرد ، به سال 928 گرگان و طبرستان را گرفت و در آنجا حكومت دودمان زيار را بنيان نهاد . ( 928 - 1042 ميلادى ) . ديرى نپائيد اين امير ( بين سالهاى 928 و 935 ) ، قسمت\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nمهمى از باختر ايران را با شهرهاى رى ، قزوين ، همدان ، اصفهان و شيراز به تصرف در آورد ، ضمن تصرف اين سرزمين‌ها سه تن از فرماندهان زيردست مرداويج كه باهم برادر بودند دلاورى شايسته‌اى از خود نشان دادند ، نام اين سه برادر كه به خانوادهء بويهء ديلمى وابستگى داشتند ، على ، حسن و احمد بود . پدر آنها به نام ابو شجاع بائى ، دهقان بينوائى از مردم ديلم به‌شمار مىآمد كه با سه پسرش به عنوان مزدور به خدمت مرداويج درآمد و بعدها اين سه پسر به مقام فرماندهى عالى ارتش مرداويج و جانشينان او ارتقا يافتند .\r\nدر ارتش مرداويج علاوه‌بر مزدوران ديلمى 4 هزار تن سوار ترك وجود داشتند كه از برده‌فروشان ترك خريدارى شده بودند ، اينها را « غلامان » مىناميدند . اين غلامان كه نقش گاردهاى سوار را ايفا مىكردند - بردگان جوانى بودند كه به وسيله برده‌فروشان از آنسوى مرز وارد ايران شده و نخستين‌بار المستعصم خليفه ( 833 - 842 ) از آنها سازمانى جنگى به‌وجود آورد ، بعدها اميران نيمه مستقل و فئودالهاى بزرگ و ميانه اقدام به خريد اين غلامان و تأسيس چنين سازمانهائى كردند . اين غلامان گارد معمولا نسبت به ساكنان بيگانه بودند و بنابراين هميشه براى سركوبى قيامهاى مردم محلى به‌كار مىرفتند . اين گونه برادران بويه قدرت را در باختر ايران به دست گرفتند . برادر بزرگتر ، على نخست اصفهان و سپس فارس را گرفت ؛ حسن جبال را به تصرف درآورد و احمد خوزستان و كرمان را اشغال كرد . اين گونه در غرب ايران عملا حكومت خليفه از ميان رفت و دولت بويه جاى او را گرفت ( 935 - 1055 ) . دودمان زيار فقط به گرگان و قسمتى از طبرستان حكومت مىكرد .\r\nدر دسامبر 945 برادر كوچك دودمان بويه به نام احمد با ارتشش وارد بغداد گرديد و تمام سرزمين عراق عرب را به تصرف درآورد . او خليفه را مجبور كرد كه مقام امير الامرا و لقب افتخارى را به او بدهد ضمنا براى دو برادر ديگرش على و حسن هم‌چنين لقب‌هائى را گرفت . پس از آن احمد ، خليفه مستكفى را بر كنار و او را كور كرد ، مقام خلافت را به يكى ديگر از افراد خاندان عباسى به نام موتى واگذاشت . از اين‌پس خلفاى عباسى در مدت 200 سال ( 945 - 1132 ) از داشتن قدرت سياسى محروم بودند ، فقط قدرت موهوم روحانى را در اختيار داشتند . اين گونه خلافت عباسى عملا از حكومت كنار رفت . در جهان پندار چنين انگاشته مىشد كه دستگاه خلافت مانند پيش وجود دارد ، و دودمانهاى بويه ، سامانى ، زيارى و ديگران به عنوان عاملان خليفه در مناطق خود فرمانروائى مىكنند .\r\nاين نظريه چيزى جز خيال نبود . عملا خلفا كاملا از انجام تمام كارهاى حكومتى بر كنار شدند . فقط هنگام دعاخوانى در مسجدها به نام خليفه خطبه خوانده مىشد ، در بالاى سكه‌هاى پول هم اسم او ضرب مىگرديد .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nاين گونه ايران در سدهء دهم ميان دو دولت تقسيم شد - دودمان بويه در غرب و دودمان سامانى در شرق . اما حكومت بويه كاملا يك‌پارچه نبود و قلمرو آن دودمان به تيول‌هاى سه امير كه برادر بودند تقسيم گرديد ( بنيان‌گذاران حكومت و نواده‌هايشان ) .\r\nدودمان بويه از شيعيان پشتيبانى مىكردند و به انجام سنت‌هاى ايرانى گرايش داشتند .\r\nپسر حسن كه از پرتوان‌ترين افراد خاندان بويه به‌شمار مىرفت لقبش عضد الدوله و نام اصليش فناخسرو بود ( 949 - 983 ) ، او در مدت كوتاهى سرتاسر باختر ايران با عراق عرب را زير تسلط خود گرفت و به سال 973 عمان را تصرف كرد ، اما پس از مرگش دولت بويه دوباره به تيول‌هائى تجزيه شد . عضد الدوله به پيروى از سنت پادشاهان ساسانى خود را « شاهنشاه » ناميد و در انديشه رونق اقتصادى كشور بود ، از دهقانان كه ماليات‌دهندگان اصلى به‌شمار مىآمدند ، حمايت مىكرد و مأموران را از دريافت باج‌هاى غيرقانونى باز مىداشت ، بنابراين به نام فرمانروائى دادگر قلمداد شد . در روى رودخانه كر نزديك شيراز سد بزرگى از تخته‌سنگ و سرب بنا نهاد ؛ در كنار رودخانه مخزن آبى ساخت كه به وسيله ده چرخ بالابر آب را به بالا مىبرد ، 10 آسياب آبى و قناتهاى بىشمارى را تأسيس كرد .\r\nعضد الدوله تعصب مذهبى نداشت ، ناصر بن هارون را كه مسيحى بود به وزارت خود بر گماشت ، از پيشرفت فرهنگ و علم پشتيبانى مىكرد و شاعران و دانشمندان را گرامى مىداشت ؛ او كتابخانه بزرگى در شيراز كه اقامتگاهش بود بنيان نهاد ، بيمارستانى را در بغداد ساخت ، دانشكده پزشكى از اين بيمارستان براى آموزش بهره مىبرد .\r\n\r\nدولت غزنوى\r\nضمن سدهء دهم در دولت سامانى همراه دهگانان ، گروه تازه‌اى از فئودالها روى كار آمدند - اينها غلامانى بودند كه از راه خوش‌خدمتى در رديف اشراف نظامى درآمده بودند . يكى از آنها سردار الپتكين بود كه در خدمت سامانيان انجام وظيفه مىكرد ، او صاحب 500 روستا ، صد هزار اسب ، يك ميليون گوسفند و 270 غلام شخصى ترك بود ، پس از آنكه مورد بىمهرى اربابش قرار گرفت به غزنه گريخت و به سال 962 براى خودش اميرنشينى درست كرد ، اما ديرى نپائيد درگذشت . يكى از جانشينانش كه او هم از ميان غلامان ترك برخاسته بود سبكتكين نام داشت ( 977 - 997 ) ؛ او كم‌كم قلمروش را گسترش داد و بنيان‌گذار دودمان غزنويان گرديد ( 977 - 1186 ) .\r\nدولت سامانى به سال 999 زير فشار نيروى ويرانگر اتحاديهء عشاير ترك كه سرتاسر ماور النهر ، هفت آب و تركستان شرقى را به تصرف درآورده و دولت قره‌خانيان ( 992 -\r\n\r\n","description":"","footnote":"","page_name":" 199 ","page_number":199},
  {"content":"\r\n\r\n1211 ) را تشكيل داده بودند ، ازهم پاشيد . قلمرو نخستين سامانيان كه در جنوب و غرب رودخانه آمودريا قرار داشت - خراسان ، خوارزم ، سيستان و افغانستان كنونى - به وسيله پسر سبكتكين ، سلطان محمود غزنوى اشغال شد ( 998 - 1030 ) . محمود پس از 17 بار لشكركشى به هندوستان قسمت شمال غربى آن سرزمين را به متصرفات خود ملحق كرد .\r\nاين لشكركشىها زير شعار « جنگ به خاطر دين » و عليه بت‌پرستان هندى انجام مىگرفت ، اما منظور از آنها عملا به چنگ آوردن غنائم جنگى بود ؛ تنها در يكى از اين جنگ‌ها 20 ميليون درهم پول و كالاهاى گرانبها ، 57 هزار اسير برده و 350 فيل نصيب لشكريان محمود شد . محمود با دودمان بويه هم به جنگ پرداخت و شهرهاى رى ، همدان و اصفهان و توابعش را از آنان پس گرفت ( 1029 ) .\r\nغزنويان ضمن تكيه به دستگاه ديوانسالارى كشورى و گاردهاى ترك كه از اشراف نظامى غلامان بودند توانستند حكومت متمركز و نيرومندى را پديد آورند . اين سياست ، و همچنين افزايش روزافزون ماليات‌ها و اعمال بيدادگرى در مورد وصول آنها ، نه‌تنها دهقانان بلكه مردم شهرى را به ورشكستگى كشاند ، ضمنا قسمتى از مالكان زمين به‌ويژه فئودالهاى قديمى ايرانى از قبيل دهگانها و حتى توانگران شهرى از اين سياست محمود ناخشنود بودند . ناخشنودى دهقانان ضمن گسترش قيام قرمطيان ظاهر گرديد ، اما اين قيام به سختى به وسيله غزنويان زير پيگرد قرار گرفت .\r\n\r\nتشكيل دولت سلجويان\r\nدر پهنهء پهناور دشت‌هائى از مصب دونا تا مغولستان ، در قديم عشاير كوچ‌نشين ترك كه همه دامدار بودند ، زندگى مىكردند . ضمن سدهء دهم در ميان عشاير كوچ‌نشين منطقهء دشتهاى آسياى ميانه ، روند ازهم‌پاشيدگى جوامع عشايرى كوچ‌نشين و روابط پدرسالارى ، در حال پيشرفت بود . اشراف قبايل كوچ‌نشين كه در سايهء افزايش شماره دامها و به دست آوردن غنائم جنگى فراوان ثروتمند شده بودند ، كم‌كم در سرزمين‌هاى پهناورى كه به عنوان چراگاه از آنها بهره مىبردند مستقر ، اين گونه زمينه فئوداليزه كردن كوچ - نشينان را فراهم و توده‌هاى كوچ‌نشين را به اشراف كوچ‌نشين وابسته كردند . اين اشراف زير پوشش روابط پدرسالارى توده‌هاى كوچ‌نشين را استثمار فئودالى مىكردند . موضوع بردگى در ميان كوچ‌نشينان به عنوان وسيله‌اى براى توليد به كار نمىرفت ، اما حتى پس از فئوداليزه شدن كوچ‌نشينى ، نظام بردگى رواج داشت . اتحاد عشاير كوچ‌نشين مبناى تشكيل يك دولت متحد از اين كوچ‌نشينان گرديد . از اواسط سدهء دهم خانواده‌هاى بالا و پس از\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nآنها همه افراد اين عشاير به دين اسلام درآمدند . در مرز بين سده‌هاى دهم و يازدهم كوشش اشراف فئودال شدهء ترك براى گسترش زمينهاى چراگاه و همراه با آن گرايش به منظور به چنگ آوردن غنائم جنگى و تصرف و استثمار مناطق كشاورزى ، باعث شد كه عده‌اى از اين عشاير تن به مهاجرت دردهند و زمين‌هاى تازه را به قلمرو خود بيفزايند .\r\nدولت قره‌خانيان در آسياى ميانه اين گونه پديد آمد . از ميان اين عشاير ، تركان غز كه بعدها تركمن ناميده شدند ، در نيمه دوم سدهء دهم ، اتحاديهء عشاير سلجوقى را كه رهبرشان سلجوق نام داشت تشكيل دادند و به دين اسلام درآمدند . در آغاز سلجوقيان به منطقه اترار كنار رود سير دريا كوچ كردند و سپس به سوى جنوب رهسپار شدند . پس از چند بار كوچيدن سرانجام آنها به سال 1035 از سلطان مسعود غزنوى اجازه يافتند تا در زمين‌هاى شمال خراسان مسكن گزينند ، به شرط اينكه سلطان غزنوى را در خدمات جنگىاش يارى كنند . در آن هنگام رهبران اين قبيله نوه‌هاى سلجوق ، طغرل بيك و چغرى بيك بودند .\r\nبرخورد پيوستهء سلجوقيان با كشاورزان ساكن محل و گرايش آنها به تصرف زمين‌هاى تازه و سرانجام تصرف نيشابور به سال 1038 سلطان مسعود را ناگزير كرد تا عليه آنها اقدام كند . او بر آنها پيروز شد اما نتوانست از اين پيروزى بهره ببرد . تضاد داخلى دولت غزنوى ، مخالفت دهگانان ايرانى ، ناخشنودى توده‌هاى مردم و حتى موافقت غلامان ترك با غزها سرانجام به آنجا كشيد كه به سال 1040 لشكريان مسعود كه از لحاظ شماره بسيار و از لحاظ انضباط ناتوان بودند در جنگى نزديك دانداناكان به وسيله سلجويان تارومار شدند و خود مسعود با دشوارى توانست جانش را نجات دهد .\r\nپيش از اقامت سلجوقيان در ايران ، قبيلهء ديگرى از غزها به ايران هجوم بردند و چند بخش روستائىنشين را كه در قلمرو دودمان راواندىها در آذربايجان قرار داشت غارت كردند ( 1021 و سالهاى بعد ) . سلجوقيان بيدرنگ خراسان ، خوارزم ( 1043 ) و پس از آن در سالهاى 40 - 50 سدهء يازدهم سرتاسر ايران را به تصرف درآوردند و به سال 1058 راواندىهاى آذربايجان را هم مطيع كردند . دولت بويه به كلى از ميان رفت ، اما غزنويان فقط توانستند افغانستان كنونى و متصرفات شمال غربى هند را براى خود نگاهدارند . به سال 1055 طغرل بيك وارد بغداد شد خليفه القائم ( 1031 - 1075 ) را وادار كرد تا به او لقب سلطان و « پادشاه شرق و غرب » را بدهد .\r\nسلجوقيان هم مانند دودمان بويه خود را اسما قائم‌مقام خليفه مىشناساندند ، اما عملا خلافت قدرت موهومى بيش نبود . طغرل بيك قرارگاه خود را در اصفهان قرار داد .\r\nبرادرزاده و جانشين طغرل بيك يعنى الب ارسلان ( 1063 - 1072 ) به سوى باختر پيشروى كرد پس از آنكه به سال 1071 ارتش بيزانتين در جنگى نزديك مانازكرت ارمنستان شكست\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nخورد ، سلجوقيان در فاصلهء سالهاى 1071 و 1081 تمام ارمنستان ، خاور گرجستان ، متصرفات بيزانتين در آسياى صغير ، سوريه و فلسطين را تصرف كردند . پسر و جانشين الب ارسلان به نام سلطان ملكشاه ( 1072 - 1092 ) به سال 1089 ، قره‌خانيان را در ماور النهر به اطاعت خود درآورد .\r\nدر زمان سلطنت ملكشاه سلجوقيان به اوج قدرت سياسى رسيدند . اما دولت اين دودمان هم يك‌پارچه نبود ؛ اعضاى اين دودمان هركدام منطقه‌اى را در تيول خود گرفتند ، و چند تن از آنها گاهگاهى عملا مانند سلطان مستقلى در قلمروشان فرمانروائى مىكردند ، اين گونه حكومت‌هاى سلاجقهء كرمان ( 1041 - 1187 ) ، سلاجقه سوريه ( 1078 - 1117 ) و سلاجقه روم ( آسياى صغير ، 1077 - 1307 ) ، پديد آمدند . پس از پايان تصرف زمين‌ها به وسيله اشراف كوچ‌نشين - نظامى ترك ، هريك از رهبران جنگى زمين‌هاى پهناورى را بگونهء اقطاع مالك شدند ، اينها نيازى به قدرت مركزى سلطان نداشتند و بنابراين تلاش گريز از مركز در اين استانها به اوج خود رسيد . سلطانها براى پيكار با چنين گرايشى ، خود را به اشراف بلندپايهء ايرانى و قشر روحانيان مسلمان يعنى گروههاى طبقهء فئودال ، كه خواهان وجود قدرت مركزى نيرومند بودند ، متكى كردند - برجسته‌ترين ايدئولوگ‌هاى اين‌گونه فئودالهاى هواخواه جدى سياست تمركز دولت ، وزير ايرانى سلطان الب ارسلان و ملكشاه ابو على الحسن الطوسى ، ملقب به نظام الملك ( 1017 - 1091 ) بود ، او ضمن رساله‌اى به نام « سياست‌نامه » پندارهاى سياسيش را عرضه داشت . اما در شرايط رشد روزافزون سيستم « تيول لشكرى » و پراكندگى سيستم فئودالى قديم ، سياست تمركز سلطان به ناكامى محكوم شد و نتوانست از تلاشى حكومت جلو گيرد .\r\n\r\nازهم‌پاشيدگى دولت‌هاى سلجوقيان\r\nپس از مرگ ملكشاه در زمان فرمانروائى سه تن از فرزندانش - سلطان محمود اول ( 1092 - 1094 ) ، بركيارك ( 1094 - 1105 ) و محمد ( 1105 - 1118 ) ، ستيز داخلى ميان دسته‌هاى فئودال درگرفت ، هركدام از آنها خواهان به تخت نشاندن شاهزاده سلجوقى دست نشانده خودشان بودند . پس از مرگ محمد برادر و جانشين‌اش سنجر ، سلطان شد ( 1118 - 1157 ) هنگاميكه سنجر حكومت را به دست گرفت فقط استانهاى شرقى مانند خراسان ، سيستان و خوارزم و مرو كه پايتخت به‌شمار مىرفت جزو قلمرو سلجوقيان باقيمانده بود .\r\nعراق عرب ، باختر ايران و آذربايجان جزو قلمرو سلطان سلجوقى عراق و پايتختش همدان بود . به سال 1128 هفت‌آب و تركستان شرقى را كوچ‌نشينان قره‌خانى اشغال كردند -\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nكاراكيت‌ها يا كيدانها از شمال شرقى به آنها پيوستند . اتحاديهء ارتش قره‌خانى به سال 1141 با نيروهاى سنجر برخورد ، كاراكيت‌ها در نبردى نزديك كاتوان سلطان را شكست دادند و اين گونه سلجوقيان كليه قلمرو خود را در ماوراء النهر از دست دادند . از اين‌پس سلطان سنجر ناگزير به نبرد با استانهاى جدائىخواه گرديد ، يكى از اين جدائىخواهان نيرومند آتسز خوارزمشاه ( 1127 - 1156 ) بود . آنوقت در سرزمين خوارزم مردمى ايرانىزبان مىزيستند و پيشرفت خوارزميان به اين انگيزه بود كه راههاى كاروان‌روى كه آسياى ميانه را به شهرهاى كنارهء ولگا و روسيه وصل مىكردند ، از آن سرزمين مىگذشتند ، يكى از انگيزه‌هاى ديگر ، وجود شبكه آبيارى پيشرفته و گسترده و توليد فراورده‌هاى كشاورزى بود . آتسز سه بار عليه سلطان سنجر قيام كرد و سرانجام استقلال به دست آورد . كوبنده‌ترين ضربت را به سلطان سنجر ، تيره‌هاى قيام‌كنندهء غز كه به منطقهء بلخ كوچ كرده بودند وارد آوردند اينان گويا از فشار ماليات بستوه آمدند . ارتش سلطان سنجر به سال 1153 به وسيله غزها شكست خورد و خودش هم به اسارت آنها درآمد . پس از آن غزها به خراسان هجوم بردند و آن را خراب كردند ؛ شهرهاى طوس ، مرو ، نيشابور ، جوين ، اصفهان به دست اينان ويران گرديد و بسيارى از ساكنان اين شهرها يا كشته شدند يا به بردگى رفتند . در مدت سه سال سنجر از اسارت گريخت و دوباره در مرو به سلطنت پرداخت ، اما به سال 1157 درگذشت . او داراى وارثى نبود و حكومت سلجوقيان ازهم پاشيد . خراسان صحنهء ستيز داخلى و پيكار ميان خوارزمشاهيان و اميران محلى مانند گورىها و كاراگيت‌ها گرديد . فقط به سال 1187 خوارزمشاه تكش ( 1172 - 1200 ) توانست بر همه پيشى گيرد و خراسان را به قلمرو خود بيفزايد .\r\nسلاجقه عراق در سدهء 12 شامل اميرنشين‌هاى نيمه مستقل و اميران ترك بودند ، مهمترين آنها - ايلدگيزىها در آذربايجان ( 1136 - 1225 ) ، سالگوريدها در فارس ( 1148 - 1286 ) ، هزار اسب‌ها در لرستان ( 1148 - 1339 ) و ديگران بودند - اينان اتابكان ناميده مىشدند ، چون در آغاز عنوان مربيگرى شاهزادگان را داشتند . ايلدگيزها در مدت 30 سال بر آذربايجان مسلط شدند ( 1161 - 1191 ) و بر قلمرو سلطنت عراق به نام سلطان‌هاى بدون قدرت سلجوقى فرمان مىراندند ( ارسلان و طغرل سوم ) . خليفه هم از ناتوانى سلطانهاى سلجوقى بهره برد و دوباره در مرزهاى عراق عرب ( 1132 ) و سپس خوزستان قدرت سياسى كسب كرد . به سال 1194 قلمرو سلجوقيان عراق - تقريبا سرتاسر غرب ايران - به وسيله خوارزمشاه تكش تصرف شد .\r\n\r\nاسماعيليان در ايران\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nدر سدهء يازدهم ، در ايران با وجود پيگرد دستگاه حاكم گروه‌هاى سرى قرمطيان و اسماعيليان به فعاليت‌هاى پيگرى دست زدند ؛ از گروه اخير در سالهاى 70 سدهء يازدهم ، حسن بن صباح ، با امام اسماعيليان - خليفهء فاطميان مصر المستضر ( 1036 - 1049 ) - بگونه سرى ديدار كرد . به سال 1090 او موفق شد دژهاى كوهستانى الموت در نزديكى قزوين را تصرف كند ، پس از آن اسماعيليان دژهاى ديگرى را در كوههاى ديلم ، كوهستان و فارس تصرف كردند . اين گونه چيرگى اسماعيليان بر ايران سازمان داده شد ( 1090 - 1256 ) .\r\nقضاوت دربارهء سرشت اجتماعى جنبش اسماعيليان در ايران به انگيزهء كم بودن منابع و مدارك دشوار است . اما آنچه ثابت و محقق شده در مراحل نخستين فعاليت‌شان قسمت مهمى از صنعتگران ( قسمتى در اصفهان كه به موجب مدارك به‌دست‌آمده شمارهء اسماعيليان به سى هزار تن مىرسيد ) و دهقانان ساكن كوهستانها به آنان پيوستند . مىتوان پنداشت ، پس از آنكه اسماعيليان بسيارى از دژها و زمين‌ها را تصرف كردند و به سال 1900 براى خود حكومتى پديد آوردند ، بلندپايگان آنها به فئودالهاى نو تبديل شدند . حكومت اسماعيليان داراى قلمرو يك‌پارچه و بهم‌پيوسته‌اى نبود - قسمت عمدهء متصرفات آنها در كوههاى زاگرس و كوهستان ، يعنى در مناطقى كه از لحاظ اقتصادى عقب‌مانده بودند قرار داشت . رهبر روحانى و سياسى اسماعيليان حسن بن صباح بود . پس از مرگ او به سال 1124 همرزم حسن به نام كيا بزرگ اميد در رأس حكومت قرار گرفت . چهارمين رئيس اين حكومت به نام حسن دوم ( 1162 - 1166 ) اعلام داشت كه او از اعقاب فاطميان است . از اين‌پس رهبران اسماعيليان الموت را امام مىناميدند .\r\nاسماعيليان الموتى بگونه گسترده‌اى به ترورهاى سياسى دشمنان فعالشان دست مىزدند ، و اين كار را به اعضاى جوان فرقه در مراتب پائين مىسپردند . اسامى 75 تن از چهره‌هاى نامدار كه بين سالهاى 1096 و 1162 به دست اسماعيليان ترور شده‌اند به دست آمده ؛ از ميان آنان مىتوان نامهاى وزير ، نظام الملك ( 1092 ) ، خلفاى عباسى ، مستر شد ( 1135 ) و رشيد ( 1136 ) و سلطان سلجوقى عراق ، داود ( 1132 ) ، وزيران ، اميران ، رئيسان ، فقيهان مسلمان و غيره را نام برد . سلطان سلجوقى محمد ( 1105 - 1118 ) به سختى با اسماعيليان پيكار كرد ، جنبش آنها را در اصفهان سركوب و الموت را به محاصره درآورد ، اما پس از مرگش حكومت اسماعيليان مورد تعرض جدى كسى قرار نگرفت تا تصرف ايران به دست مغولان آغاز گرديد .\r\n\r\nپيشرفت اقتصادى ايران\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nپيشرفت اقتصادى ايران در سدهء دهم به سقوط فرمانروائى خلفاى عرب و احياى حكومت‌هاى ايرانى كمك كرد : مالياتهائى كه هم‌اكنون از رعاياى ايرانى جمع‌آورى مىشدند ديگر از كشور خارج نمىگرديدند و در داخل ايران خرج مىشدند . علاوه‌بر اين ايران مدتى از هجوم تاراجگرانه بيگانگان مصون مانده بود و جنگهاى داخلى سدهء 10 هم به مقياس وسيعى گسترده نشد و ويرانى چندانى براى كشور به بار نياورد ، براساس مداركى كه از جغرافىدانان سده‌هاى نهم - دهم به دست آمده مىتوان نتيجه گرفت كه پيش از آغاز قرن يازدهم در ايران نيروهاى توليدى رويهم‌رفته افزايش يافته‌اند . نواخت اين افزايش به مدت كمى در زمان تسلط سلجوقيان قطع شد . در خراسان هم به انگيزه تاخت‌وتاز غزهاى بلخ در نيمه سده 12 اين پيشرفت متوقف گرديد و سپس تا آغاز سدهء 13 به روند خود ادامه داد .\r\nدر سده‌هاى نهم - دهم كارهاى آبيارى مهمى انجام گرفت ، از هر 4 نوع طريقهء آبيارى ( آبيارى دستى ، آبيارى از طريق كانال رودخانه‌ها ، حفر كاريزها و چاههاى قنات ) ، و ساختمان سدها بهره‌بردارى مىشد . براى جلوگيرى از ورود شن‌هاى روان صحراها به داخل مزارع و مساكن در سيستان ، ديواره‌ها و خاكريزهاى ويژه‌اى بنا گرديد . زراعت گياهانى از قبيل برنج ، پنبه ، تاك ، نخل ، گياهان رنگى و پرورش انواع نوين آنها سخت رواج يافت ؛ در پايان سدهء نهم و دهم پرورش نهالهاى مركبات در جنوب ايران و سپس در كناره‌هاى درياى خزر عملى گرديد .\r\nجغرافىدانان سدهء دهم دربارهء گسترش فراوان توليدات صنعتى و پيشرفت تكنيك صنايع چيزهائى نوشته‌اند . بافندگى در ميان صنايع ديگر از اهميت ويژه‌اى برخوردار بود .\r\nپارچه‌هاى كتان كازرون شهرت فراوان داشتند ؛ پارچه‌هاى كازرونى كه به مهر محل ممهور مىشدند ، در تمام بازارهاى آسياى ميانه و مصر بدون بازرسى و زيرورو كردن به زودى به فروش مىرسيدند . پارچه‌هاى پنبه‌اى از هرنوع ، - خش و ظريف - در اصفهان ، رى ، همدان ، قزوين ، قم ، نيشابور توليد مىشدند . در ايران رفته‌رفته پنبه‌بافى جاى كتان‌بافى را گرفت . پارچه‌هاى پشمى در رى ، قزوين ، دامغان ، اصفهان ، شيراز توليد مىگرديدند .\r\nپارچه‌هاى ابريشمى با تارهاى طلا و نقره در شوشتر ، شيراز ، فسا ، اصفهان ، رى بافته مىشدند . قاليهاى پشمى و ابريشمين بسيارى از شهرها از قبيل شيراز و غيره شهرت فراوانى داشتند . كارگاههاى كوزه‌گرى و سفال‌سازى بسيار پيشرفته‌اى در ايران وجود داشتند - مصنوعات گلى و ظروف بدل چينى و كاشىهاى بسيار ظريف كه از لعاب‌هاى عالى پوشيده مىشدند در ايران توليد مىگرديدند ؛ عاليترين فراورده‌هاى سفالى در رى ، كاشان و اصفهان به عمل مىآمد . آهن آب‌ديده ابهر شهرت فراوان داشت ، فراورده‌هاى آهنى از شيراز و\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nمحصولات چرمى از همدان ، فراورده‌هاى چوبى از نهاوند ، قم و رى به دست مىآمد . از شيراز و شهرهاى ديگر فارس عطر گل روغنى و اسانس‌هاى ديگر و همچنين محصولات داروئى صادر مىشدند ؛ عطرهاى گل روغنى فارس كه پس از انجام عمل تقطير تكامل يافته بود ، در قرن دهم حتى به چين صادر مىشد .\r\nاز راه‌هاى كاروان‌رو و خطوط آبى غلات ، پنبه ، كتان و روغن كنجد ، نيشكر ، شكر ، ميوه‌هاى خشك‌شده ، شراب ، ابريشم خام ، گياهان رنگى ( زعفران ، روناس ، نيل هندى و غيره ) صادر مىشدند ؛ شتر و اسب بيشتر به هندوستان صادر مىگرديد . شهرهاى مهم و پرجمعيت ايران كه مراكز صنعت نيز به شمار مىآمدند و راههاى مهم كاروان‌رو از آنها مىگذشتند ، رى ، نيشابور ، اصفهان و شيراز بودند ، شهرهاى همدان ، قزوين ، قم ، كاشان طوس و بلخ كم‌اهميت‌تر به شمار مىآمدند . مهمترين شهرهاى كناره درياى خزر ، آمل و سارى بودند ، از اين بنادر كالاهاى تجارتى از ماوراء قفقاز خزر ، كنارهء ولگا ، روسيه و خوارزم وارد و كالاهاى صادراتى به خارج فرستاده مىشدند ، بنادر خليج فارس از قبيل بصره ، هرمزد با بنادر عربستان ، مصر ، افريقاى غربى هندوستان و چين ارتباط تجارتى داشتند .\r\nشركت‌هاى تجارتى براى دادوستد در اين بنادر تأسيس شدند .\r\nتجارت برده نقش مهمى را ضمن دادوستد ايفا مىكرد . وارد كردن برده در شمال از دشت‌هاى تركستان و اروپاى شرقى و در جنوب از راه دريا ، سواحل افريقاى غربى انجام مىگرفت .\r\nضمن سده‌هاى نهم - دهم در ايران و آسياى ميانه ، روند تأسيس شهرهاى بزرگ با پيشرفت فئوداليسم هم‌آهنگى داشت . پديدهء ظاهرى اين روند ازبين رفتن قسمتى از شهرهاى قديمى بود ( به فارسى شهرستان و به عربى مدينه ) ، مراكز اقتصاد و زندگى اجتماعى مردم از دژها و خانه‌هاى فئودالى اشراف به شهرها كه مراكز صنعت و تجارت بودند منتقل گرديدند .\r\nدر شهرها صنعتگران يا پيشه‌وران آزاد كورپوراسيونهائى از نوع « اصناف » تشكيل دادند ، هريك از اين اصناف به « شاگردان » ، « خليفه‌ها » و « استادكاران » تقسيم مىشدند .\r\nمعمولا استادان يك رشته از صنعت در يك محله زندگى مىكردند ، كارگاههايشان هم نزديك خانه‌هايشان قرار داشت ، در اين كارگاهها فراورده‌هاى توليد شده به فروش مىرسيدند و نقش دكانها را هم ايفا مىكردند . در كنار اين توليدكنندگان كوچك در شهرها كارگاههاى بزرگى هم وجود داشتند ، اينها معمولا كارگاههاى بافندگى بودند و بيشترشان به دولت يا فئودالها تعلق داشتند . مثلا خانواده فئودال عرب به نام راسيبى كه مالك دورالراسيبى در خوزستان بود ، 80 دستگاه از اين كارگاهها را مالك بود ، اين كارگاهها مخمل و پارچه‌هاى\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nابريشمى توليد مىكردند ؛ ضمنا معلوم شده است كه در اين كارگاهها همراه مزدوران كار گاههاى صنعتى ، بردگان هم كار مىكردند .\r\nمعمولا بازار مركزى شهر در چهارراه‌هاى مهم قرار داشت و روى آن با سقف گنبدى پوشانده شده بود . پيرامون بازار و در كنار خيابانهاى مهم متصل به آن كاروانسراهائى وجود داشت كه به عنوان مسافرخانه براى زيستن بازرگانان نورسيدهء شهرهاى ديگر به كار مىرفت ، در اين كاروانسراها انبارهاى كالا و تجارتخانه‌هاى عمده‌فروشى نيز وجود داشت . بنا بگفته ناصر خسرو در نيمه سدهء يازدهم در اصفهان فقط در يك خيابان بزرگ 50 كاروانسرا وجود داشت .\r\nنقش عمده را در شهرهاى ايران فئودالهاى مهم محلى ايفا مىكردند ، اينان در اوائل قرون وسطى در دژهايشان كه در املاكشان قرار داشت زندگى مىكردند ، اما هم‌اكنون بيشترشان در شهرها مسكن گزيدند . اينان ديگر مستقيما بر روستاهاى املاكشان تسلط نداشتند ، فقط درآمد فئودالى آنها از راه اجاره گرفتن از دهقانان تأمين مىشد . بسيارى از اين فئودالها با شركت‌هاى بزرگ تجارتى وابستگى داشتند و قسمتى از درآمد فئودالىشان را در شركت‌هاى بزرگ عمده‌فروشى سرمايه‌گذارى مىكردند و سود سهام خود را از آنها مىگرفتند . در سايهء نزديكى و همكارى مشترك فئودالها با بازرگانان بزرگ ، در اينجا بر خلاف اروپاى غربى قرون وسطى ، بازرگانان در برابر فئودالها قرار نگرفتند و ميانشان تضادى پديد نيامد كه باهم به پيكار برخيزند ، برعكس اين دو طبقه براى كوبيدن جنبش - هاى بينوايان شهرى دست به دست هم دادند و در يك صف قرار گرفتند . از اين گروه‌بندى نيروهاى اجتماعى چنين برمىآيد كه در شهرهاى فئودالى ايران و كشورهاى هم‌جوار تمركز ادارى استوارى وجود نداشته است ؛ محله‌هاى جداگانه و كورپوراسيون‌هاى صنفى از خود مختاريهاى محدودى برخوردار بوده‌اند . بازرگانان و روحانيان هركدام براى خود رهبرى برمىگزيدند ، اين رهبران تابع رؤساى شهرى بودند . بنابراين اصناف صنعتكار در اينجا بارها ضعيف‌تر از همكارانشان در اروپاى غربى بودند ؛ در اينجا اينان نمىتوانستند انحصار صنفى به دست آورند و حق نداشتند به ميل خود بهاى فراورده‌هايشان را تعيين كنند و بازار فروش كالاهايشان را به دست گيرند . هنگاميكه در شهر غزنه نانوايان كوشيدند تا خودشان بهاى نان را تعيين كنند سلطان محمود غزنوى ( 998 - 1030 ) دستور داد ارشد صنف نانوا را احضار و زير پاى فيل بيندازند . رئيس شهر ، قاضى ( داور روحانى و رئيس صنف روحانيان ) ، امام مسجد جامع ، محتسب ( مأمور نظارت آداب و زندگى عمومى و بازارها ) ، نقيب ( رئيس قشر سيدها ) ، عسس ( رئيس شبگردان ) و ديگران از ميان اشراف محلى برگزيده مىشدند .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nهمراه با بزرگ شدن شهرها ، تضاد اجتماعى رو به افزايش نهاد . در شهرها شمارهء بىشمارى از افراد « خارج از طبقه » كه از ميان دهقانان ورشكسته بيرون آمده بودند ، پيدا شدند ؛ صنف گدايان پديد آمد . بينوايان شهرى عناصر ناراحت و آشفته‌اى بودند ، اينان بيشتر اوقات ، نقش فعالى را در قيامهاى شهرى ايفا مىكردند .\r\nپيكارهاى داخلى شهرها زير پوشش پندارهاى گوناگون مذهبى اسلام روى مىداد ، معمولا اين پيكارها ميان دو فرقهء سنى يعنى شافعى و حنفى و حتى ميان سنى و شيعه به‌وقوع مىپيوست . گاهگاهى اين پيكارها سخت‌تر مىشدند و شكل جنگ داخلى را به خود مىگرفتند .\r\nدر باختر ايران سنيان شافعى نمايندگان فئودالها و بازرگانان عمده بودند . شيعيان هم غالبا از ميان بينوايان شهرى و دهقانان روستاهاى حومه برمىخاستند ؛ سنىهاى حنفى در شهرهاى غرب ايران ، ظاهرا نمايندگان قشر متوسط شهرى بودند . جغرافىنويس عرب به نام ياقوت دربارهء جنگ داخلى شهر رى كه به سال 1186 درگرفت ، مىنويسد كه شيعيان شامل تقريبا همهء بخش‌هاى روستائى و نيمى از مردم شهرى بودند ؛ در شهرهاى ديگر شمارهء حنفىها برترى داشت . در آغاز حنفىها و شافعىها به‌هم پيوستند و شيعه‌ها را در هم شكستند ، اما پس از آن خودشان باهم به پيكار برخاستند . در اينجا شافعىها با وجود اينكه شماره‌شان كمتر بود بر حنفىها پيروز شدند ، اما ظاهرا آنان به نيروهاى مسلح فئودال‌ها متكى بودند . ضمن اين جنگ كه در رى درگرفت در حدود يكصد هزار ساكنان شهرى و روستائى كشته شدند ، اين پيكارها در تهران ، نيشابور ( 1161 ) و شهرهاى ديگر هم رويداد .\r\nجنگ داخلى كه به سال 1165 در اصفهان روى داد انگيزهء كشتار بسيارى از مردم و آتش - سوزى و ويرانى محله‌هاى مسكونى شد .\r\n\r\nروابط فئودالى\r\nضمن سدهء دهم تا آغاز سدهء سيزدهم ، مالكيت فئودالى كه در سده‌هاى 7 - 9 پديد آمده بود ، مانند پيش جريان داشت . اما روابط فئودالى تا اندازه‌اى دگرگون شد . در سدهء دهم به حساب املاك دولتى و ملك‌ها شمارهء املاك اقطاع افزايش يافتند . تا پيش از تسلط دودمان بويه ، املاك خصوصى ( ملك‌ها ) در فارس و ظاهرا در عراق عجم زيادتر بودند .\r\nدودمان بويه مقدار زيادى از اين املاك را مصادره و به عنوان اقطاع ميان فرماندهان نظامىاش تقسيم كرد . املاك اقطاع در خاور ايران در قلمرو سامانيان هم همين‌گونه افزايش يافت . زمين‌هاى اقطاع قانونا به مالكيت موروثى درنمىآمدند ، اما عملا بيشتر اين زمين‌ها بعدها به املاك موروثى تبديل گرديدند ، چون وارثان مالكان منصوب هم مقام پدر\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nرا در قلمرو ملك نامبرده بگونهء ارثى اشغال مىكردند . اين گونه در سدهء دهم خانواده فئودالى سيمجورى در طول چهار نسل حق بهره‌بردارى از املاك واگذارى اقطاع كوهستان را داشتند . بنابراين اشراف تازه به دوران رسيده يعنى فرماندهان نظامى ( كه بيشترشان از ميان غلامان ترك برخاسته بودند ) روزبروز داراى نفوذ بىاندازه‌اى شدند و حتى قسمتى از املاك اقطاع به دست فئودالهاى محلى افتاد ، طبعا اين موضوع باعث ناتوانى اشراف قديمى يعنى دهگانها كه مالكان املاك خصوصى بودند ، گرديد .\r\nروند طولانى دگرگون شدن وضع دهقانان آزاد ادامه داشت ، مثلا در خراسان ، وابستگى دهقانان به فئودالها در پايان قرن دهم انجام شد . اين جريان بيشتر در نتيجهء غصب زمين‌هاى دهقانان به وسيله فئودالها رويداد ، بيشتر از زمين‌ها از راه واگذارى داوطلبانه ، به وسيله دهقانان به فئودالها منتقل گرديد ، اما عملا دهقانان نيازمند بودند تا زمين‌هاى خود را زير سرپرستى اشراف درآورند . ربودن زمين‌هاى دهقانان به وسيله فئودالها و افزايش ماليات در پايان سدهء دهم باعث پيدايش بينوائى همگانى قسمتى از دهقانان گرديد . وضع دهقانان كه در نيمهء سده نهم تا اندازه‌اى رضايت‌بخش بود ، در پايان سده دهم به سختى گرائيد . مقدسى نوشت ، كه در عراق عجم بسيارى از « مردم ساده » از داشتن زمين و خانه محروم بودند و ناگزير از زادگاه خود آواره شدند .\r\nسلجوقيان هنگام تسلطشان دوباره به تقسيم اراضى پرداختند . بگونه‌ايكه و . و بارتولد مىنويسد ( ضمن سده‌هاى 11 - 12 اشراف قديمى ( دهگانان ) رفته‌رفته ناپديد شدند و املاك خصوصى بگونهء اقطاع ميان اشراف كوچ‌نشين نظامى ترك تقسيم گرديدند . بنابراين اقطاع به شكل مالكيت فئودالى بيشتر زمين‌ها تبديل گرديد . ملكشاه املاك اقطاع را ميان 46 هزار تن لشكرى تقسيم كرد : روستاها را به درجه‌هاى پائين ، بخش‌ها و حتى استانهاى كامل را به بلندپايگان واگذاشت . تركهائى كه به مالكيت اقطاع منصوب شده بودند ، با اشراف كوچ‌نشين قبيله‌اى قطع رابطه نكردند ضمنا به استثمار فئودالى روستائيان ساكن پرداختند .\r\nدر زمان سلجوقيان ، املاك اقطاع عملا به تيول نظاميان درآمد و بعدها موروثى گرديد ، اگرچه قانونا نبايستى چنين مىشد . گسترش املاك اقطاع همراه با معافيت مالياتى اين املاك ( اين ماليات‌ها در آغاز به خزانه دولت وارد مىگرديد ، اما هم‌اكنون به جيب مالكان منصوب اقطاع ريخته مىشد ) ، قدرت دولت مركزى را ناتوان كرد و باعث افزايش پراكندگى فئودالى گرديد . اقطاع‌هاى بزرگ ، مثلا خوارزم رفته‌رفته ، عملا به اميرنشين‌هاى مستقلى تبديل گرديدند . نظام الملك در « كتاب حكومت » به اين مسئله اصرار ورزيد كه بايد قانون اقطاع در چارچوب مقررات اوليه اجرا گردد و اقطاع‌داران علاوه بر آنچه كه بابت اجاره و ماليات مىگيرند ( آن هم با وضع عادلانه ) نبايستى درآمد ديگرى از اقطاع داشته باشند .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nاما از قسمت ديگر كتاب چنين برمىآيد كه ظاهرا وضع اقطاع‌ها جور ديگر بوده و دهقانان از خودسرى و بىبندوبارى اقطاع‌داران رنج فراوان مىبرده‌اند . اما در پايان سدهء 12 ، بگونه‌ايكه فرمانهاى خوارزمشاهيان نشان مىدهند ، اقطاع‌داران رسما داراى اختيارات مطلق قضائى ، حقوقى و اجرائى نسبت به ساكنان قلمرو زيردستشان بودند .\r\nدر سده‌هاى 11 - 12 علاوه بر خراج و ماليات‌هاى مقرر ، پول‌هاى ديگرى به عنوان رفع نيازمندى ارتش يا پيشكشىهاى اجبارى كه به مالكان تعلق مىگرفت و غيره از روستائيان اخاذى مىشد ، تاريخ‌نگار ايرانى به نام راوندى مىنويسد ، در پايان سدهء 12 كه كليه سرزمين ايران به قلمرو خوارزمشاهيان پيوست ، قشر ماليات‌دهنده يعنى همان رعاياى بلندپايگان زير فشار توان‌فرسائى قرار گرفتند ؛ ميزان مالياتها بسيار مستبدانه تعيين مىشد و براى وصول آنها نيروى لشكرى به كار مىرفت .\r\n\r\nدولت خوارزمشاهيان در آغاز سده دهم ميلادى\r\nدر زمان سلطان محمد خوارزمشاه ( 1200 - 1220 ) ، دولت خوارزمشاهى گذشته از خوارزم ، سرتاسر ايران را به‌غير از قلمرو اسماعيليان و خوزستان ، تصرف كرد ، ضمنا آذربايجان ، ماوراء النهر و افغانستان كنونى را هم به متصرفات خود افزود . اما اين دولت عظيم به ساختمان كوه‌پيكرى مىمانست كه روى پى نااستوارى بنا شده باشد ، مردم مناطقى كه با زور به هم پيوسته بودند ، اعم از روستائى يا عشيره‌اى ( ساكنان و كوچ‌نشينان ايرانى و ترك ) ، به دشوارى باهم جور بودند . در دستگاه حكومت تضاد درونى ژرفى وجود داشت .\r\nگذشته از ناخشنودى فراوان دهقانان و شهرنشينان كه انگيزهء آن افزايش روزافزون ماليات‌ها بود ، حكومت در پى تضاد سخت داخلى فئودالها به ناتوانى گرائيد . ناخشنودى فئودالها از آنجا ناشى مىشد كه خوارزمشاه بيهوده كوشش داشت در شرايط روند تجزيهء فئودالى ، سياست تمركز را در قلمروش به مرحلهء اجرا درآورد . محمد خوارزمشاه قسمتى از استانهاى نيمه مختار فئودال را از ميان برد و در پايان فرمانروائيش 22 تن از فئودالها را به زندان انداخت . اما نيرومندترين آنها را كه شامل اتابكان فارس ، لرستان ، آذربايجان بودند ، نتوانست از ميان ببرد . خوارزمشاه به منظور پيكار با اشراف فئودال محلى به دستگاه ديوانسالارى مركزى و حتى به چريك‌هاى عشاير كوچ‌نشين ترك تركمن متكى شد . قسمتى از فئودالها را مادر نيرومندش به نام تركان خاتون سازمان داد ، اينان به برخى ديگر از عشاير ترك متكى بودند . جنگ با خليفه عباسى النصير ( 1180 - 1225 ) وضع را وخيم‌تر كرد .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\n\r\nفرهنگ و ايدئولوژى ايران در سده 10 - تا آغاز سدهء 13\r\nچيرگى عرب‌ها بر ايران باعث تسلط زبان و ادبيات عرب از لحاظ علمى و هنرى در سرتاسر ايران گرديد . ضمن نيمهء سده هشتم در ايران احساسات ميهن‌پرستى اوج گرفت - شعوبيه با رواج فرهنگ عربى و حتى گاهى با تسلط سياسى اعراب به مخالفت برخاستند .\r\nاما خود شعوبىها ناگزير به زبان عربى چيز مىنوشتند .\r\nضمن سدهء نهم در ايران ادبيات زبان فارسى كنونى ( درى ) رواج يافت ، ادبيات اين زبان از محاورهء فارسى يا تاجيكى گرفته شد . در سدهء دهم زبان فارسى كنونى فراوان گسترش يافت و اشعارى به اين زبان سروده شد ، اما در اواسط سده دهم اين روند تا مرحلهء ادبيات علمى پيش رفت ، اگرچه مقدارى از واژه‌ها و صرف نحو زبان عربى در آن وارد گرديد .\r\nآثار منظوم فارسى آنزمان ( مهمترين آنها اشعار رودكى و دقيقى بودند ) به عنوان سرمايه‌اى از ادبيات فارسى و تاجيكى محفوظ ماندند . زبان فارسى جديد به عنوان يك زبان ادبى نه‌تنها در ايران ، آسياى ميانه و آذربايجان بلكه در قلمرو سلجوقيان آسياى صغير و مسلمانان هند نيز رواج يافت .\r\nبزرگترين شاعر فارسىزبان كه آثارش اهميت جهانى يافت فردوسى بود ( 934 - 1025 ) . مضمون اثر شعرى عظيم او بر پايهء حماسه‌هاى قهرمانى چهره‌هاى تاريخى ايران باستان است كه از « خواتاى نامك » زمان ساسانيان گرفته شده و بگونهء شاعرانه‌اى ساخته و پرداخته گرديده و به نام « شاهنامه » عرضه گرديده است .\r\nاز شاعران بزرگ سدهء نهم : فرخى پسر يك تن برده ، غزل‌سراى بىهمتا ؛ فخر الدين گرگانى كه داستان « ويس و رامين » را به نظم درآورده است ، مىباشند . عمر خيام رياضىدان ، كيهان‌شناس ، شاعر - فيلسوف آزادانديش ظهور كرد و به سال 1131 درگذشت . مهمترين شاعر قصيده‌سرا انورى بود كه به سال 1191 درگذشت ؛ خاقانى شيروانى به سال 1199 درگذشت . آثار نظامى گنجوى نابغهء رمان‌نويس ( 1141 - تقريبا 1203 ) ، به نام « خمسه » از شهرت جهانى برخوردار است . در سدهء 11 صوفيگرى ( گرايش عرفانى در مذهب اسلام ) در شعر فارسى نفوذ كرد ، صوفيگرى پيوند ناگسستنى با حركت رياضت و تارك دنيائى اسلام دارد . مرام درويشى ضمن تبليغاتى كه دربارهء چشم‌پوشى از نعم دنيائى مىكرد ، ثروت جاه و جلال ، عيش‌ونوش طبقهء حاكم را محكوم مىشمرد ، اگرچه پيكارى منفى به‌شمار مىرفت ، اما اعتراض طبقات پائين را عليه دستگاه برمىانگيخت . در فاصله سده‌هاى 11 - 15 ، صوفيگرى به ميزان گسترده‌اى در ايران رواج داشت ، قسمت عمدهء پيروان اين مرام در شهرها بودند و بعدها در روستاها هم رايج شد . جهان‌بينى جهانگرد ، شاعر و فيلسوف\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nايرانى ناصر خسرو ( 1004 - 1088 ) آميخته‌اى از صوفيگرى و عقايد اسماعيليان بود .\r\nدر اشعار نظامى گنجوى نفوذ پندار صوفيگرى به چشم مىخورد .\r\nيكى از شخصيت بزرگ علمى بيرونى ( 973 - 1048 ) بود . او دانشمندى جامع به‌شمار مىرفت ، تأليفاتى دربارهء رياضيات ، كيهان‌شناسى ، علوم طبيعى ، جغرافيا و تاريخ از او به‌جاى مانده است . يكى ديگر از دانشمندان جامع و فيلسوفان بزرگ ابو على ابن سينا بود ( او را در اروپاى غربى اوتيزنا مىنامند ، 980 - 1037 ) . اثرش به نام « قانون دانش پزشكى » ازجمله بهترين تأليفات در زمينه پزشكى بود ؛ اين كتاب از عربى به لاتين ترجمه شده و تا پيش از نيمه سده هجدهم ميلادى به عنوان بهترين راهنماى دانش پزشكى در سرتاسر اروپا به‌كار مىرفت . پندارهاى فلسفى ابن سينا در كتاب معروفش به نام « شفا » بيان شده است .\r\nضمن سده‌هاى 9 - 11 معمارى ايران از پيشرفت چشم‌گيرى برخوردار بود . ساختمان هاى مساجد به شكل‌هاى مربع يا قائم الزاويه با سرسراها و سردرهاى بلند بنا گرديدند .\r\nدر سده‌هاى 11 - 12 نماهاى اين ساختمانها به شكل گنبدهاى هرمىشكل بنا گرديدند . از ميان بناهاى باقيمانده ، مقبره قابوس كه به شكل كثير الاضلاع ساخته شده و پوشش آن گنبد خيمه‌مانندى است ، قابل ذكر است . مصالح اصلى ساختمانهاى مهم در ايران آجر پخته بود .\r\nاما بگونه‌ايكه جغرافىنويس‌هاى سدهء دهم آگاهى مىدهند بيشتر از مردم شهرى معمولى در ساختمانهاى گلى يا خانه‌هائيكه با خشت خام بنا شده بودند ، زندگى مىكردند . نماى بيرونى اين ساختمانها با آجر پخته يا گچ‌كارى تزئين مىشد . بعد براى تزئين نماى ساختمانها ، موزائيك‌هاى شفاف لعاب‌دار يا گچ‌برىهاى نقش‌دار رنگارنگ به‌كار مىرفت .\r\nضمن سده‌هاى 10 - 12 در ايران پيشرفت مهمى در زمينهء صنايع هنرى انجام گرفت - توليد پارچه‌هاى نقش و نگاردار ، ساختن مليله‌دوزىهاى زينتى از طلا و نقره ، قاليبافى ، ساختن ظروف نقره‌اى ، برنزى و مسى با كنده‌كاريهاى زينتى و به‌ويژه توليد صنايع كاشى - كارى از آنجمله‌اند - توليد ظروف لعابى ظريف و چل‌چراغهاى بدل چينى نيز قابل توجه است .\r\nيكى از پديده‌هاى چشم‌گير فرهنگى در ايران افزايش شمارهء كتابخانه‌هاى عمومى دربارى بود . كتابخانه‌هاى شيراز ، اصفهان ، همدان ، ساوه ، رى ، نيشابور و مرو شهرت داشتند . مدارس عالى - مدرسه - معروف در اصفهان ، ساوه ، رى ، نيشابور ( مدرسهء نظاميه كه به وسيلهء نظام الملك بنيان‌گذارى شد ) ، مرو و بلخ وجود داشتند .\r\n\r\n","description":"","footnote":"","page_name":" 212 ","page_number":212},
  {"content":"\r\n\r\n\r\n9 . ايران زير چيرگى خانهاى مغول\r\n\r\nتصرف ايران به دست مغولان\r\nتشكيل امپراطورى مغول به وسيله چنگيز خان پىآمدهاى مهمى در زمينهء بين‌المللى دربرداشت . لشكريان مغول در سده 13 ، چين شمالى ( امپراطورى تزين ) ، چين جنوبى ( امپراطورى سون ) ، تبت ، تركستان خاورى ، آسياى ميانه ، ايران ، عراق عرب ، ماوراء قفقاز ، قفقاز شمالى ، اروپاى خاورى و كناره‌هاى ولگا و روسيه را تصرف كردند . استيلاى مغولان در كشورهاى نامبرده انگيزه سقوط اقتصادى اين كشورها به‌ويژه ايران و كشورهاى همسايه‌اش گرديد ، و همراه آن تغييراتى را در راههاى تجارتى آسيا - اروپا پديد آورد ، اين مسئله يكى از مهمترين انگيزه‌هاى عمومى عقب‌ماندگى كشورهاى آسيائى نسبت به كشورهاى باخترى گرديد . در پى اين رويداد روند عادى پيشرفت شكل فئودالى مالكيت زمين و وابستگى روزافزون دهقانان استثمارشونده به فئودالها در فاصلهء سده‌هاى 13 - 15 ، به‌كلى دگرگون شد .\r\nاتحاد سياسى مغولان در زمان چنگيز خان ( 1206 ) پس از پايان يافتن ستيز داخلى انجام يافت ، اما اين انگيزه گذرا بود فقط در اثر گرايش اشراف كوچ‌نشين - نظامى به فئوداليزه شدن از راه به دست آوردن غنائم جنگى و سرزمين‌هاى تازه ، نه‌تنها اين اتحاد از ميان نرفت\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nبلكه هرچه بيشتر استوار شد ، چنگيز خان به اشراف كوچ‌نشين مغول وانمود كرد كه از راه تصرف زمين‌هاى خارجى ممكن است غنائم جنگى سرشارى را بارها بيش از آنچه كه در نتيجه جنگ‌هاى داخلى به دست مىآيد ، تصرف كرد ، اين اقدام به اشراف فئودال امكان مىداد ، كه در پى اشغال كشورهاى ثروتمند خارجى ، امكان استثمار بيشترى را از كشت - كاران كشورهاى مغلوب داشته باشند و چه‌بسا اشغال چراگاههاى غنى خارجى دامداران مغول را از ثروت و نعمت سرشارى برخوردار مىكرد . چنگيز خان به خوبى مىفهميد كه فقط انجام سياست استيلاگرانه خارجى مىتوانست اعتماد اشراف كوچ‌نشين را به خود جلب و آنها را از خيانت و شورش و ستيز داخلى در قلمرو حكومتش بازدارد و اين گونه از متلاشى شدن دولتش جلو گيرد . براى اين منظور بايستى طرح تجاوز گسترده و نامحدودى را در خارج از مرزهاى مغول تهيه مىديد . علاوه بر اين طرح تجاوز به خارج از مرزهاى قلمرو مغول وسيله‌اى براى خاموش كردن و از ميان بردن تضاد طبقاتى داخلى ميان اشراف و توده‌هاى كوچ‌نشين وابسته ، به‌شمار مىآمد .\r\nانگيزهء اجتماعى پيروزى لشكريان چنگيز خان ( گذشته از استعداد سازمان‌دهى جنگى و پرورش كادرهاى فرماندهى در آموزشگاههاى صحرائى ) ناچيز بودن تضاد طبقاتى در جامعهء مغولان بود . اين گونه به آسانى مىتوانستند ارتش‌هاى كشورهاى همسايه را درهم كوبند - تضادهاى داخلى كشورهاى مورد تجاوز باعث خرد شدن پيشرفت فئودالى رژيم هايشان شده بود . علاوه بر اين دولت مغول كليهء نيروهاى جنگى كوچ‌نشينان آسياى مركزى را باهم متحد كرد ( نخستين‌بار پس از شكست خاقان ترك در سدهء ششم ) . اين اتحاديه نه‌تنها شامل مغولها بود بلكه عشاير ترك ، منچورى ، تونگوسى و تانگوسى را دربر داشت .\r\nچريكهاى سوار كوچ‌نشينان آسيائى هميشه از لحاظ ارزش جنگى و چالاكى بر ديگران برترى چشم‌گيرى داشتند ؛ ارزش اين ويژگيها به‌ويژه هنگاميكه زير رهبرى فرمانده شايسته‌اى متمركز شدند ، به اوج رسيد ، اين فرماندهى با اجراى طرحهاى جنگى دقيق و ايجاد انضباط آهنين در ميان رزمندگان ارزش جنگى يكانهاى پيكارگر را ده‌چندان كرد .\r\nتصرف آسياى ميانه و ايران به انگيزه ناتوانى دولت خوارزمشاه و تضاد سخت داخلى دستگاه آن دولت به آسانى انجام پذيرفت ، محمد خوارزمشاه كه به وفادارى استانداران زيردستش اعتماد نداشت ، طرح جنگى بسيار خطرناكى را به مرحله اجرا درآورد : بجاى آنكه همه چريكهاى استانها را گردآورى و زير فرماندهى خودش متمركز كند ، آنها را از هم پراكنده و به شكل پادگانهاى مجزا در شهرهاى دور و نزديك مستقر كرد . اين پادگانها كه از حمايت ساكنان شهرى محل برخوردار بودند ، غالبا دليرانه در برابر هجوم مغولان پايدارى مىكردند . اما هركدام جداجدا به وسيلهء تجاوزگران مغول نابود مىشدند .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nدر پائيز 1219 و بهار 1220 سرتاسر آسياى ميانه به وسيلهء مغولها اشغال شد ( به‌غير از خوارزم ، كه به سال 1221 تصرف گرديد ) . در تابستان 1220 ارتش چنگيز خان از آمودريا گذشت و در سالهاى 1220 - 1222 . سرتاسر خاك خراسان به دست لشكريان مغول ويران شد ، شهرهاى مرو ، بلخ ، هرات ، طوس ، نيشابور تصرف و هركدام كم‌وبيش ويران گرديدند . چنگيز خان به سال 1220 ضمن تعقيب محمد خوارزمشاه فرارى با يك يكان 30 هزار نفرى زير فرماندهى سرداران جبه و سوبوتاى ، قسمت شمالى ايران يعنى شهرهاى رى ، همدان ، ساوه ، قزوين ، مراغه ، اردبيل و غيره را ويران كرد و به كشتار دسته‌جمعى ساكنان اين شهرها پرداخت ، كشورهاى قفقاز شرقى را تاراج و به سال 1223 از گذرگاه دربند گذشت ، كيپاچك‌ها و شاهزاده‌نشين جنوب روسيه را كه به آنها كمك كرده بود روى رودخانه كالكه درهم شكست و سپس از طريق دشت‌هاى قزاقستان به مغولستان بازگشت .\r\nمحمد خوارزمشاه كه سخت دچار هراس شده بود ، در جزيره‌اى غير مسكونى واقع در كنارهء جنوبى درياى خزر پنهان شد و در دسامبر 1220 همانجا درگذشت . پسرش جلال الدين ( 1221 - 1231 ) در خراسان با مغولان دليرانه جنگيد ، اما در مرز هندوستان از آنها شكست خورد و در پايان سال 1221 به هندوستان گريخت . در آن هنگام لشكريان مغول دوباره بسيارى از شهرهاى شمالى ايران را ويران كردند ، ساكنانيكه ضمن هجوم نخستين جان سالم به‌در برده بودند ، هم‌اكنون كشته شدند يا به بردگى مغولان درآمدند ( 1224 ) . در همان سال 1224 جلال الدين خوارزمشاه از هندوستان برگشت و در آذربايجان جاىگزيد و نبرد با مغولان را از سر گرفت . به سال 1228 در نزديكى اصفهان آنها را شكست داد اما نتوانست از اين پيروزى بهره ببرد . جلال الدين رزمنده‌اى بسيار دلير و بااراده بود ، اما از سياست بهره‌اى نداشت . او نيروى خود را صرف نبردهاى بيهوده با گرجيان و ارمنيان و سلجوقيان آسياى صغير كرد و به چريكهاى شهرى كه ممكن بود به هنگام از كمك آنها برخوردار شود اهميت نداد . به سال 1231 جلال الدين كه داراى نيروى چندانى نبود سرانجام به دست مغولان شكست خورد ، و در حين فرار به سوى كوه - هاى كردستان كشته شد . فعال‌ترين رزمندگان عليه استيلاگران مغول بينوايان شهرى بودند ؛ در مرو ، هرات ، همدان ، اينها عليه مغولان قيام كردند ، در آن هنگام اشراف ايرانى ، فئودال هاى كوچ‌نشين ترك ، غالبا به آسانى طوق اطاعت مغولان را به گردن مىنهادند .\r\nآذربايجان به سال 1231 به مغولان تسليم گرديد ؛ بنابراين تبريز براى سومين‌بار از تاوان دادن معاف شد . اصفهان به سال 1237 به وسيله استيلاگران اشغال و ويران گرديد . در پايان سال‌هاى 30 سدهء 13 تقريبا سرتاسر ايران و ماوراء قفقاز به تصرف مغولان درآمد . فقط سرزمينهاى اسماعيليان كه در كوههاى البرز و كوهستان واقع بودند و همچنين\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nقلمرو خليفه بغداد - عراق عرب و خوزستان - از هجوم مغولان مصون ماندند .\r\n\r\nويژگيهاى استيلاى مغول\r\nمعمولا هجوم استيلاگران كوچ‌نشين به شهرها و روستاهاى كشاورزى هميشه با تاراج غارت ساكنان همراه بوده است و بنابراين ويرانى و كشتار يكى از ويژگيهاى اين گونه تجاوز است . اما تجاوز چنگيز خان و دستياران نزديكش - خانهاى بزرگ - با شيوه‌هاى سازمان‌داده شده‌اى انجام مىگرفت و به منظور ويرانى كامل منطقه و نابودى دسته‌جمعى ساكنان صلح‌جوى شهر و روستا مشخص مىشد . به‌طوركلى قوم مغول مردمى بىرحم و ددمنش نبودند و تا پيش از رهبرى چنگيز نامى از بيرحمى و بيدادگرى آنها در تاريخ برده نشده بود . اين خود چنگيز بود كه فرمان خونريزى و ويرانى را مىداد ؛ منظورش از اين سياست ايجاد هراس در ساكنان جاهاى مورد هجوم بود و قصد داشت روحيهء پايدارى مردم را با كشتار و ويرانگرىهاى هراسناك از ميان ببرد . ضمن محاصرهء شهرها به ساكنان معمولا هنگامى امان مىداد كه بيدرنگ تسليم مىشدند . اگر شهرى پس از پايدارى طولانى تسليم مىگرديد ، ساكنان آن را به صحرا مىبردند . اين مردم بايستى در آنجا زير نظر جنگجويان مغول مىبودند ، در آن هنگام طرح سازمان‌يافته تاراج دسته‌جمعى شهر به مرحلهء اجرا درمىآمد . پس از انجام اين كار مهاجمان به ساكنان اسير مىپرداختند : آنهائيرا كه با اسلحه پايدارى كرده بودند بيدرنگ مىكشتند ، خانواده‌هايشانرا به اسارت مىبردند ، بسيارى از دختران و زنان جوان را به كنيزى مىگرفتند و آنها را ميان اشراف و فرماندهان تقسيم مىكردند . آزموده‌ترين صنعتگران مانند بردگان ، به شاهزادگان و اشراف واگذار مىشدند ، اما سرنوشت اينان بهتر بود ، چون غالبا آنها را از خانواده‌هايشان جدا نمىكردند . مردان جوان تندرست را به كارهاى جنگى سنگين و غيرمهم يا حمل بنه جنگى مىگماشتند ، اما در جنگها اين افراد را در خط اول رزم وامىداشتند تا هدف تيرهاى هموطنان خودشان قرار گيرند . به برخى از ساكنان كه كارى از دستشان ساخته نبود اجازهء بازگشت به كلبه‌هاى ويران‌شده‌شان را مىدادند . بخش‌هاى روستائى هم مورد تاراج دسته‌جمعى قرار مىگرفتند ، مهاجمان دهقانانى را كه در روستاها مقيم بودند با خود مىبردند و براى محاصره شهرها از وجودشان استفاده مىكردند .\r\nاما هنگاميكه شهرى با جنگ و بدون تسليم ساكنان به تصرف مغولان درمىآمد ، يا اگر شهر تسليم‌شده‌اى دوباره سر به طغيان برمىداشت ، آنگونه كه در هرات به سال 1121 روى داد ، آنوقت فرماندهان ارتش مغول دستور كشتار دسته‌جمعى كليهء مردم آن شهر را مىدادند : ساكنان\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nرا از شهر بيرون مىبردند ، آنها را ميان رزمندگان مغول تقسيم مىكردند ، اين رزمندگان موظف بودند افراديرا كه تحويل گرفته‌اند با تبر ، كلنگ ، شمشير ، چماق و غيره نابود كنند .\r\nبنا بگواهى وقايع‌نگاران اين‌گونه كشتار دسته‌جمعى در مرو ، بلخ ، هرات ، طوس ، نيشابور ، سبزوار ، رى ، قزوين ، ساوه ، همدان ، مراغه ، اردبيل و چند شهر كوچك انجام گرفته است .\r\nپس از اين كشتار ، اسيران باسواد را وادار مىكردند كه كشته‌ها را شمارش كنند بنا به گفتهء تاريخ‌نگار جوينى در مرو شمارش كشتگان 13 روز طول كشيد .\r\nتاريخ‌نگاران ، استيلاى مغولان را بر ايران فاجعه‌انگيزترين رويدادهاى تاريخ برمىشمارند . تاريخ‌نگار ابن الاثير نوشت : « از زمانى كه خداوند تبارك و تعالى انسان را آفريد تا به امروز نظير چنين واقعه‌اى روى نداده است . . . اين مصيبت مانند جرقه‌اى درگرفت و شعلهء آن همه‌جا را سوزاند ، آن مانند ابر سياهى كه به وسيله باد منتشر مىشود ناگهان به همه‌جا سرايت كرد » . جوينى همچنين اعتراف مىكند : « در محلى كه مردم آن در برابر مغولان پايدارى كردند ، از صد هزار تن ساكنان آن فقط صد تن باقيماندند » .\r\n\r\nپىآمد استيلاى مغولان\r\nكاهش بىاندازهء جمعيت پس از كشتارهاى دسته‌جمعى مغولان ، آوارگى ، به بردگى رفتن ، فرار بسيارى از ساكنان باقيمانده ، نخستين پىآمد استيلاى مغولان بود . منابع تاريخى ارقام هراس‌انگيزى از كشتار ساكنان شهرهاى ايران به دست مىدهند . پس از كشتار هرات ، در شهر فقط 40 تن باقيماند ، در روستاهاى حومه اين شهر بيش از صد تن زنده نماندند . در بلخ 200 هزار تن كشته شدند . در حومهء بيهق ( در خراسان ) 70 هزار تن نابود گرديدند . كشته‌شدگان نيس تقريبا 70 هزار تن بودند . در مرو ، در شهر و روستاهاى حومه بيش از صد تن باقى نماند ؛ در طوس فقط 50 خانهء سالم به‌جا ماند ، كه در هريك بيش از يك تن زنده نبود . جغرافىنويس ياقوت دربارهء نيشابور نوشت : « تاتارها هركس را در آنجا مىزيست از خرد و كلان و زن و كودك ، كشتند . سپس آن شهر را ويران و با خاك يكسان كردند » .\r\nيكى ديگر از پىآمدهاى اين استيلا نابود شدن تأسيسات آبيارى و زمين‌هاى كشاورزى ، كاهش زمين‌هاى زير كشت ، نابود شدن دامها و از ميان رفتن نيروى كار انسانى در روستاها بود . بنا به آنچه كه دانشمند و تاريخ‌نگار ايرانى به نام رشيد الدين ( 1247 - 1318 ) ثبت كرده ، حتى در حدود سال 1295 در بسيارى از دهستانهاى ايران فقط 10 / 1 زمين\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nهاى زراعتى كشت مىشدند و 10 / 9 باير بودند .\r\nبسيارى از شهرها حتى در پايان سدهء سيزدهم و بعدها به همان وضع نيمه ويرانه باقى ماندند ، شهرهاى بزرگ و متوسط تبديل به شهرهاى كوچك و حتى روستا شدند .\r\nيكى از نتايج هجوم مغولان به ايران مهاجرت توده‌هاى عظيمى از كوچ‌نشينان مغول كه شماره‌شان بارها از تركان تجاوز مىكرد ، بود .\r\nآنگونه كه شهرت دارد ، در اثر سكونت دامداران كوچ‌نشين در بيشتر زمينهاى كشاورزى ، اين زمين‌ها باير گرديدند . اين روش كم‌خرج دامدارى كه به حساب خراب كردن زمين‌هاى كشاورزى ، دامهاى خود را مىچراندند باعث سقوط اقتصاد كشاورزى گرديد ، در سدهء سيزدهم سياست فشار مالياتى استيلاگران مانع از احياى اقتصاد كشور گرديد ، چون اين سياست شهرنشينان و روستائيان را به ورشكستگى كشاند . استانهاى جنوبى ايران - فارس ، لرستان ، كرمان در اثر استيلاى مغولان ويران نشدند ، چون اتابكان بيدرنگ به مغولان اظهار اطاعت كردند ، با اينهمه اين استانها هم در اثر فشار مالياتهاى سنگين به ناتوانى گرائيدند .\r\n\r\nبنيان‌گذارى دولت ايلخانان هلاكوئى\r\nخان بزرگ مغول به نام منكوقاآن ( 1251 - 1259 ) براى تصرف كشورهاى آسياى غربى ، اردوى بزرگى را زير فرماندهى برادرش هلاكو سازمان داد . ارتش هلاكو خان همين كه وارد ايران گرديد متصرفات اسماعيليان كه در كوههاى البرز و خوزستان قرار داشتند و حتى خود دژ الموت را به تصرف درآورد ( 1256 ) . هلاكو خان ضمن تصرف بغداد ، در فوريه 1258 به موجوديت خلفاى عباسى پايان داد . در سالهاى 30 - 50 سدهء 13 ايران و كشورهاى ماوراء قفقاز را حاكمان گماشتهء خان بزرگ اداره مىكردند . هلاكو خان پس از ورود به ايران اداره امور اين كشور را به دست گرفت و براى خود و نوادگانش حكومتى موروثى پديد آورد ، هلاكو و نوادگانش به لقب « ايلخان » ملقب بودند .\r\nدولت ايلخانى هلاكو ( 1256 - 1353 ) ، سرتاسر فلات ايران را با افغانستان كنونى ( به‌غير از استان بلخ و ماوراء النهر ) ، مرو ، عراق عرب ( با بغداد و بصره ) دزاژير ( بين النهرين عليا ) ، آذربايجان ( آذربايجان ايران كنونى ) ، اران و شيروان ( آذربايجان شوروى كنونى ) ، ارمنستان ، كردستان و قسمت خاورى آسياى صغير ( روم ) تا رود قزل ايرماق ( گاليس قديم ) ؛ گرجستان ، شاه‌نشين يونانى طرابوزان ، قلمرو سلطانهاى سلجوقى روم ، شاه‌نشين كيليكى ارمنى و شاه‌نشين جزيره قبرس را به تصرف درآورد . تبعيت ايلخانان از خان\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nبزرگ مغول اسمى بود ، و پس از آنكه به سال 1295 ايلخانيان دين اسلام را پذيرفتند ، رسما از پيروى قدرت خان بزرگ مغول كه بت‌پرست بود ، روى برتافتند .\r\nخان عشيره طلائى جوچى ( مغول ) كوشش كرد كشورهاى ماوراء قفقاز را تصرف كند و با هلاكوئيان به نبردهائى پرداخت . شيروان و گرجستان از اين جنگ‌ها به سختى آسيب ديدند . هلاكو خان ( 1256 - 1265 ) و جانشينانش تلاش بسيارى به كار بردند تا سوريه و فلسطين را اشغال كنند ، در آن هنگام اين كشورها زير تسلط مملوكان يا سلاطين مصر به‌سر مىبردند . اما سلاطين مصر از مدافعان دوآتشهء اسلام به‌شمار مىآمدند و جنگ با آنها از نظر مسلمانان ايران مطلوب نبود ، اين گونه ايلخانيان نخستين كه بت‌پرست بودند ، كوشش كردند از اتحاد با مسيحيان بهره ببرند - مناطق مسيحىنشين ، نواحى ساحلى سوريه ، فئودالهاى مسيحى گرجى و ارمنى بودند . در رابطه با اينها ايلخانيان نخستين ، برآن شدند مسيحيان را به اطاعت خود درآورند . هلاكو خان به سوريه قشون فرستاد و فرماندهى اين قشون را ، به كيت بوگو كه مغول مسيحى بود واگذار كرد . اين ارتش به دست مملوكان شكست خورد . اما ايلخان تا پيش از 1323 ، از كوشش براى تصرف سوريه دست برنداشت براى اين منظور سفيرى به اروپاى باخترى فرستاد و كوشش كرد تا با پاپ روم ، ژن و پادشاهان فرانسه و انگلستان پيمان اتحاد به‌بندد . اما لشكركشى ارتش ايلخان به سوريه با ناكامى كامل پايان يافت ، و اميدوارى به كمك مسيحيان اروپا از ميان رفت ، زيرا دولت‌هاى اروپاى غربى در آن هنگام توجه خود را به جنگهاى صليبى معطوف داشتند ، چون مسيحيان سوريه در فاصله 1289 و 1291 به وسيله سلطان مصر از زادگاه خود رانده شده بودند . نفوذ پاپ‌ها روى كشورهاى اروپاى غربى در آن هنگام ضعيف بود بنابراين نمىتوانستند به ايلخان كمك مؤثر كنند ، پاپ فقط كوشش داشت ايلخانان را به مسيحيت به‌كشاند . البته در اين كار توفيقى به دست نياورد . ايلخانان توانستند با ژن روابط بازرگانى برقرار كنند . در تبريز و شهرهاى ديگر باختر ايران در پايان سدهء 13 كلنىهائى از بازرگانان ژن اقامت داشتند و حتى ميسيونرهاى مذهبى كاتوليك در اين شهرها فعاليت مىكردند .\r\nسلطان مصر براى پيكار با هلاكو خان پيمانى با جوچى خان عشيره طلائى ( مغول ) منعقد كرد . هلاكوئيان ناگزير شدند گاهگاهى عليه اولوس جغتاى ( مغول ) وارد جنگ شوند .\r\nبه سال 1273 ارتش ايلخان ناگزير گرديد در جواب هجوم آباگا خان به خراسان ( 1265 - 1285 ) بخارا تصرف و آنجا را ويران كند . به سال 1295 دووا خان جغتاى خراسان را ويران كرد و 200 هزار تن از مردم آنجا را به بردگى برد .\r\n\r\nنظام داخلى هلاكوئيان\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nدولت ايلخانان هلاكوئى شامل تركيبى از كوچ‌نشينان فئودال پيشين مغول و ديوان سالاران و فئودالهاى پيشرفته و قديمى ايرانى بود . در دولت هلاكو خان تضاد طبقاتى بگونهء روزافزون افزايش مىيافت . در ميان طبقهء فئودالها هم تضاد داخلى وجود داشت . اين دستگاه از 4 گروه تشكيل مىشد : اشراف كوچ‌نشين نظامى كه بيشترشان مغول يا ترك بودند ؛ اشراف زمين‌دار محلى كه در استانها مىزيستند و بيشترشان ايرانى بودند ؛ ديوان‌سالاران كشورى كه همه ايرانى بودند ؛ و سرانجام روحانيان مسلمان ، اما در كشورهاى ماوراء قفقاز آذربايجان و استانهاى غربى روحانيان مسيحى نفوذ داشتند . دو گروه نخست كه از طبقهء فئودالها به‌شمار مىآمدند به‌طوركلى گرايش گريز از مركز داشتند ، يعنى خواهان پراكندگى فئودالى بودند . دو گروه آخر به برقرارى يك حكومت مركزى نيرومند زير فرمان ايلخانان علاقه داشتند .\r\nپيش از آغاز سدهء 14 خانها از قدرت كامل برخوردار بودند اما پس از پايان دورهء اشغال ، اشراف نظامى ، به قدرت زياد ايلخانان نيازى نداشتند و آخرين ايلخانان در دست دارودسته‌هاى رقيب به عنوان عروسكهائى به كار مىرفتند .\r\nايلخانان در دربار و قرارگاه‌هايشان بگونهء نيمه كوچ‌نشينى زندگى مىكردند ، چند ماه از سال را در پايتخت ( نخست مراغه ، سپس تبريز و در اوايل سده 11 در شهر نوبنياد سلطانيه نزديك قزوين ) به‌سر مىبردند ، و بقيهء سال را در اقامت‌گاه كوچ‌نشينى زمستانى - مغان ، دره رودخانه جغتو - يا قرارگاه تابستانى ، در كوههاى الاتاق يا قره‌داغ ، اقامت مىكردند . قسمت عمدهء اريستوكراتهاى مغول و ترك ، از روش زندگى كوچ‌نشينى عشايرى دست برنداشتند ، اينان زمين‌هاى حاصلخيز را تصرف و در اين نقاط به استثمار فئودالى ساكنان و روستائيان منطقه ادامه مىدادند . نخستين ايلخانان بت‌پرست ( به‌غير از توكودار احمد خان ، - 1282 - 1284 - كه اسلام آورد ) از مسيحيت و حتى بودائيسم حمايت مىكردند . اما كليه دستگاه ديوانسالارى ايلخانيان از اشراف بلندپايهء ايرانى مسلمان تركيب مىشد . در مركز دستگاه حكومت ايلخانان هميشه نخست‌وزير ايرانى خدمت مىكرد . وزيران و بلندپايگان ايرانى كه در خدمت ايلخانان بودند ، استيلاگران را در استثمار توده‌ها و جمع‌آورى ماليات كمك مىكردند ، اما خود آنها هم در اثر موقعيت شغلىاى كه داشتند ثروت فراوانى كسب كردند .\r\nارتش دولت ايلخانى شامل چريكهاى سوار وابسته به عشاير مغول يا ترك بودند ، كه تمام مردان اين قبايل به خدمت جنگى درمىآمدند . ارتش ، بنابر ياساى چنگيز خان به تومان‌ها يعنى يكان‌هاى ده هزار نفرى و سپس به واحدهاى هزار نفرى ، صد نفرى و ده نفرى سازمان داده شده بودند ؛ هريك از يكانهاى جز از ميان قبيله‌اى معين يا شاخه‌هاى آنها\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nبرمىخاستند : يكانهاى هزار نفرى وابسته به عشيره‌هاى اوئيراتى ، سلدوزى ، جلايرى ، كبرائيتى و غيره بودند . فرماندهى كل اين يكانهاى جزء را امير تومان به‌عهده داشت . فرماندهى يكانهاى هزار نفرى و صد نفرى و ده نفرى را اشراف عشاير محلى به عهده داشتند . در سازمان تومانها چريك هم وجود داشت - اين چريك‌هاى سوار و پياده را فئودالهاى محلى بايستى آماده مىكردند . قرار بر اين بود كه از هر 9 خانوار روستائى ساكن ، يك تن براى خدمات جنگى اعزام شود . سواران به اسلحهء كمان ، نيزه ، شمشير ، تبر و كمند براى گرفتن اسير مسلح بودند . اما سلاح‌هاى جنگى گروهى ويژه مثلا دستگاههاى قلعه‌كوب و غيره كه از چينىها و فرانك‌ها اقتباس شده بود ، ضمن نبرد به‌كار مىرفتند .\r\nبه اميران ، تيول جنگى يعنى اقطاع واگذار مىشد . رزمندگان معمولى در آغاز فقط حقوق و جيره و سهمى از غنائم جنگى را دريافت مىكردند . اما پرداخت حقوق بگونهء نامنظم انجام مىگرفت و هنگامى كه جنگ پايان مىيافت و غنائم جنگى كم مىشد ، رزمندگان مغولى به شكايت مىپرداختند و خواهان واگذارى زمين يعنى اقطاع به خود بودند . به سال 1303 غازان خان ناگزير شد خواسته‌هاى آنها را برآورد .\r\nاز رساله‌ايكه دانشمند نامدار ، ناصر الدين طوسى ( 1201 - 1274 ) دربارهء وضع مالى دولت آنزمان نوشته چنين برمىآيد كه مغولان هم مانند مسلمانان غنائم جنگى را ميان رزمندگان تقسيم مىكردند : 5 / 1 به خود ايلخان مىرسيد و در تقسيم بقيهء غنائم رزمندگان سوار 2 برابر پيادگان سهم مىبردند . اما پس از تصرف شهر يا ناحيه‌اى از نزخان‌ها غنيمت جنگى نمىگرفتند . عنوان ترخان به كسانى داده مىشد كه ضمن جنگ از داخل به نيروى مهاجم كمك مىكردند . و طبعا اينان از امتيازات ويژه‌اى برخوردار بودند .\r\nترخانها ماليات نمىپرداختند و اجازهء ورود به دربار خان را داشتند ، اينان تا 9 بار اگر مرتكب جرم يا جنايتى مىشدند ، از كيفر معاف بودند .\r\nدر زمان ايلخانان سيستم مالكيت فئودالى كه از پيش در ايران جارى بود ادامه يافت اما در روابط فئودالى دگرگونيهائى پديد آمد . از آنجا كه در زمان استيلاى مغولان قسمتى از اشراف ايرانى از ميان رفتند و املاكشان مصادره گرديد ، زمين‌هاى دولتى ( ديوانى ) به حساب مصادرهء املاك شخصى به ميزان زيادى افزايش يافت . اما رفته‌رفته در پى تقسيم زمين‌هاى دولتى ميان مالكان تازه - مستخدمان - كه نخست به عنوان اقطاع آنها را تصرف كردند و سپس مالك دائمى به‌شمار آمدند ، مالكيت خصوصى زمين‌ها سخت رايج شد .\r\nنمونه‌هاى زير گوياى رشد روزافزون مالكيت خصوصى زمين‌ها در آنزمان مىباشد :\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nوزير شمس الدين محمد جوينى ( برادرش تاريخ‌نگار جوينى ) پس از 20 سال اشتغال به كار وزارت ( 1263 - 1284 ) در حدود 40 ميليون دينار اندوخت كه اين مبلغ معادل درآمد دوسالهء دولت از محل مالكيت زمين‌ها ، گله‌ها و رمه‌ها بود ( سالى 20 ميليون دينار ) .\r\nوزير تاريخ‌نگار رشيد الدين فضل اللّه املاكى در حدود 770 / 12 فادان ( قطعه زمين مزروع ) يعنى 70 - 80 هزار هكتار زمين آبى قابل كشت ، 39 هزار اصله درخت خرما و تعداد زيادى تاكستان و باغ را صاحب بود . ( فقط روى دو تكه از زمين‌ها كه نزديك تبريز بودند 1200 برده كار مىكردند ) . ضمنا مالك 30 هزار اسب ، 10 هزار شتر 250 هزار گوسفند ، 20 هزار ماكيان ، 20 هزار اردك و غاز بود ، البته درآمد او از املاك وقفى كه متولى آنها به‌شمار مىرفت و همچنين املاكى را كه در زمان حياتش ميان 14 پسر و 5 دخترش تقسيم كرد ، به حساب نيامده است ، غازان خان شخصا مالك زمين‌هاى حاصلخيزى به مساحت 120 - 140 هزار هكتار در استانهاى مختلف بود .\r\nاستانهاى معينى را حكام گماشتهء ايلخان اداره مىكردند - اينان فرماندهان نظامى يا اشراف بلندپايه بودند . غالبا خويشاوندان وزيران به عنوان حاكمان استان‌ها برگزيده مىشدند ، مثلا در مرز سده‌هاى 13 - 14 از 14 تن پسران وزير رشيد الدين 10 نفرشان والى استانها بودند . اين گونه در جاهائى كه مالكيت موروثى برقرار بود ( مالكان جزء وابسته به دودمانهاى محلى ) در استانهاى تابع ايلخان ، معمولا در كنار مالكان جزء محلى حكام ايلخان قرار داشتند كه با به‌كار بردن نيروى نظامى ، كارهاى مالكان جزء را زير نظر مىگرفتند و از آنها ماليات جمع مىكردند و به خزانه مركزى مىفرستادند .\r\n\r\nسيستم مالياتى ايلخانان\r\nيكى از انگيزه‌هاى سقوط اقتصادى ايران در سدهء 13 سياست مالياتى استيلاگران مغول بود . در قشر بالائى استيلاگران مغول و اشراف محلى كه از آنها فرمانبردارى مىكردند ، دو خطمشى وجود داشت . طرفداران خطمشى نخستين كه بيشترشان وابسته به اشراف كوچ‌نشين مغول - ترك بودند ، كوشش داشتند رعيت‌ها را با روش غارتگرانهء نامحدودى استثمار كنند - رعيت‌ها عبارت از دهقانان و قشرهاى پائين شهرى بودند كه آنها را با تحميل ماليات‌هاى سنگينى به ستوه آوردند . هواخواهان خطمشى دوم كه بيشترشان وابسته به اشراف محلى بلندپايهء ايرانى بودند ، عقيده داشتند كه بازسازى خرابيهاى حاصل از استيلاى مغول براى پيشرفت اقتصاد كشور ضرورى است ، اينها برآن بودند كه ميزان ماليات‌ها و تكاليف دهقانان و شهرنشينان بايستى بگونه‌اى ثابت تعيين مىگرديد و از تحميل باج و خراجهاى\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nسنگينى كه افلاس و ورشكستگى آنها را فراهم مىآورد ، خوددارى مىشد ، در دولت ايلخانان تا پيش از سال 90 سدهء 13 خطمشى نخستين دنبال مىگرديد .\r\nمغولان به موازات ماليات‌هاى پيشين ، ماليات‌هاى تازه‌ايرا وضع كردند . در بسيارى از استانها مانند پيش ماليات ارضى يعنى خراج را مىگرفتند ( معمولا جنسى بود ) . در برخى ديگر روش ماليات‌بندى مغولى يعنى كوپچور و در چند استان از قبيل فارس هردو روش انجام مىگرفت . كوپچور را معمولا از كوچ‌نشينان مىگرفتند و آن چندان سنگين نبود - اين ماليات برحسب شماره دام‌ها تعيين گرديد ، بازاى هر صد راس دام بايستى يك رأس به عنوان ماليات به دولت پرداخت مىگرديد . اما كوپچور از رعيت‌هاى دهقان به شكل ماليات سرانه افراد ( نه دامها ) نقدا و به ازاء هر مرد دريافت مىگرديد ، وضع دريافت اين‌گونه ماليات اغلب تغيير مىكرد و بيشتر اوقات مأموران وصول از اين راه اخاذىهاى فراوان از رعيت مىكردند . علاوه بر اين كوپچور از كليه رعايا صرف‌نظر از ايمان دينىشان وصول مىشد ( پيش از استيلاى مغولان ماليات سرانه - جزيه - فقط از نامسلمانان اخذ مىگرديد .\r\nمسلمانان از پرداخت آن معاف بودند ) .\r\nعلاوه بر كوپچور و خراج دو نوع ماليات ديگر گرفته مىشد : ماليات فوق‌العاده‌اى كه معمولا جنسى بود به عنوان تدارك ارتش ، و ماليات ديگرى براى هزينه سفر و تأمين زيست مأموران و ماليات باغ‌ها و غيره اخذ مىگرديد . بيگارى دهقانان براى ساختن تأسيسات آبيارى ، ساختن دژها ، كاخ‌ها و ساختمانهاى دولتى توان‌فرسا بود . باوجوداين سنگين‌ترين وظايف ، منزل دادن و پذيرائى مأموران دولت بود . دهقانان و شهرنشينان ناچار بودند ، مأموران حكومت از امير گرفته تا پيك و مأموران كشورى با نوكرانشان را در خانه‌هايشان پذيرائى كنند ، اين مهمانان زوركى هميشه با زورگوئى صاحبان خانه را به ستوه مىآوردند . رشيد الدين مىنويسد كه بسيارى از رعيت‌ها عمدا خانه‌هايشان را نيمه ويرانه نگاه مىداشتند تا از منزل دادن به مأموران خوددارى كنند . نگاهدارى اسب‌هاى پيك‌ها و مأموران سوار سنگين‌ترين وظيفهء دهقانان بود . بگونه‌اى كه رشيد الدين ياد مىكند ، ماليات بندى روى پيشه‌وران و بازرگانان به اين گونه بود كه 10 % ارزش كالاهاى عمده‌فروشى و خرده‌فروشى مورد معامله به دولت تعلق مىگرفت . رعيت‌ها ناچار بودند فراورده‌هائى را كه به معرض فروش مىرساندند بسيار ارزانتر از بهاى واقعى بازار به دولت يا فئودالهاى محلى به‌فروشند .\r\nيكى از تحميلات سنگينى كه بر دوش رعيت سنگينى مىكرد سيستم پرداخت پول از سوى خزانه دولت به مستخدمان يا مأموران دولت بود ، اين گونه كه دولت به جاى پرداخت مستقيم حقوق ، پاداش و غيرهء مستخدمان از خزانه ، اين پرداختىها را به خزانه‌هاى محلى\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nحواله ( برات ) مىداد ، بيگمان اين مبلغ‌ها به حساب ماليات رعايا پرداخت مىشد . چه‌بسا اتفاق مىافتاد كه مأموران مالى محلى ، ماليات‌هاى جمع‌آورى شده را قبلا حيف‌وميل كرده بودند و ناگزير براى اين پرداخت‌ها چندبار با زور از رعايا پول جمع‌آورى مىكردند .\r\nبار سنگين اين روش ماليات‌گيرى و تحميل بيگارى كه تا پيش از سدهء 13 رواج داشت بر دوش دهقانان بود ، دهقانانى كه هست‌ونيست خود را در اثر تعدى مأموران ماليات‌گيرى يا اجاره‌كاران از دست مىدادند . اين اجاره‌كاران معمولا فئودالها يا ايغورهاى مغول بودند . در بسيارى از استانها دهقانان ناچار پيش از 80 % محصولشان را به دولت يا فئودالها تسليم مىكردند و اين گونه آنها به كلى از هستى ساقط مىشدند . جمع‌آورى ماليات با كتك و زور محصلان مالياتى همراه بود . اين چگونگىها به فرار دسته‌جمعى دهقانان از روى زمين انجاميد . بنا بگفتهء رشيد الدين گاهگاهى كه مأموران براى جمع‌آورى ماليات به روستائى وارد مىشدند حتى يك تن روستائى را نمىيافتند - ساكنان همه در بيابان‌ها ، جنگلها و كوهها پنهان مىشدند . مغولان بيشتر ماليات‌ها را برحسب زمينهاى زراعتىاى كه دهقانان روى آنها به كار سرگرم بودند برآورد مىكردند و به نيروى كار توجهى نداشتند .\r\nاين روش ظاهرا باعث كاهش سخت نيروى كار و افراد ماليات‌دهنده در روستا گرديد .\r\nاين استثمار بيرحمانه انگيزهء قيام‌هاى مردمى گرديد - به سال 1265 در فارس و به سال 1291 در لرستان قيام‌هائى درگرفت . در سالهاى 80 - 90 سدهء 13 جنبش‌هاى شورشى عمومى آغاز شد . دسته‌هائى چريكى شامل دهقانان فرارى ، بردگان ، كوچ‌نشينان فقيرى كه حتى در ميان آنها مغول هم بودند ، تشكيل گرديد ، اينان كه در دربندهاى كوهستانها ، جنگل‌ها و بيابانها پنهان شده بودند به مراكز و قرارگاههاى اميران حمله كردند .\r\n\r\nاصلاحات غازان خان\r\nدر پايان سدهء 13 وضع عمومى اقتصاد ايران به وخامت گرائيد . عيار پول‌هاى نقره‌اى به ميزان زيادى كاهش يافت و نرخ پول پائين آمد . پنجمين ايلخان به نام كيخاتو خان ( 1291 - 1295 ) كوشش كرد تا مانند چين پول كاغذى رواج دهد ، اما در عمل با ناكامى روبرو گرديد . ديرى نپائيد كيخاتو خان قربانى شورش قسمتى از اشراف مغول گرديد ، جانشين او بايدو خان پس از 6 ماه در پى شورش تازهء اميران مغول كشته شد . در اكتبر سال 1296 غازان خان پسر 24 ساله ازغون خان به سلطنت رسيد . غازان كه در جستجوى راه‌حلى براى خروج از بن‌بست اقتصادى بود برآن شد يك‌باره سياست ادارهء داخلى كشور را تغيير دهد . او خود را به اشراف بلندپايه ايرانى و روحانيان متكى كرد ، رسما اسلام را پذيرفت\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nو آن را دين رسمى دولت شمرد ، يك رشته اصلاحاتى را آغاز كرد ، رشيد الدين همدانى را به وزارت خود برگزيد . به موجب نامه‌هائيكه از اين شخص به دست آمده مىرساند كه ايدئولوگ و مبتكر اصلاحات نامبرده همين وزير بوده است ، اندازهء دقيق خراج و كوپچور در استانهاى گوناگون تعيين گرديد و براى پرداخت اين ماليات مهلت معلوم شد . سيستم پرداخت خزانه كه پيش از آن به وسيله حواله يا برات انجام مىگرفت ، ملغى شد . منزل دادن و پذيرائى اجبارى افسران و بلندپايگان و قاصدان در خانه‌هاى رعيت‌ها منع شد .\r\nاقدامهائى صورت گرفت ، تا رعيت‌ها از تعدى اميران ، اشراف و نوكرانشان تا اندازه‌اى در امان باشند . برخى از عوارض اضافى مالياتى در بعضى شهرها به كلى لغو و در برخى ديگر مثلا در اصفهان به نصف كاهش يافت . زمين‌هاى متروك و غيرمسكون با شرايط آسانى به مالكان زمين واگذار گرديد ، ميزان خراج اين زمين‌ها تا 4 / 3 ، 5 / 3 ، 2 / 1 ، بسته به وضع زمين و شرايط كشاورزى و آبيارى اين زمين‌ها ، كاهش يافت . البته اين مالكان ملزم گرديدند زمين‌هاى باير را با آبيارى مصنوعى آباد و بارور كنند . كارگران كارخانه‌ها ( بردگانى كه در كارگاههاى صنعتى دولتى كار مىكردند و فقط جيرهء ناچيزى دريافت مىكردند ) را آزاد كرد . فروش كنيزان را به روسپىخانه‌ها ممنوع اعلام داشت . سيستم يكنواختى براى اوزان در سرتاسر كشور برقرار كرد - من تبريز را كه پيش از آن در ايران رايج نبود به عنوان مقياس وزن رسمى اعلام داشت . سكه‌هاى جديد نقره را در كشور رواج داد : يك دينار معادل 6 درهم مساوى 13 گرم نقره بود . كارهاى آبيارى گسترده‌اى انجام گرفت . رشيد الدين در يادداشتهايش به‌طور مشروح يادآورى مىكند كه دو كانال مهم بين دو رودخانهء دجله و فرات حفر كرده و در كناره‌هاى آنها چند روستا پديد آورده است .\r\nسرانجام هدف از همهء اين اصلاحات كه به منظور بهبود وضع دهقانان و شهرنشينان انجام گرفت آن بود كه سطح اقتصاد كشور بالا رود و در پى بهتر شدن وضع رعيت‌هاى ماليات‌دهنده ، درآمد دولت بيشتر شود . ماليات‌ها اگرچه با دقت تنظيم شده بودند ، با اينهمه ميزان آنها زياد بود . نوشته‌هاى رشيد الدين دربارهء ماليات خوزستان در دست‌رس است ؛ در آنجا خراج زمين‌هاى دولتى 60 % محصول اما از زمين‌هاى مالكان خصوصى 10 % بگونهء جنسى ماليات دريافت مىگرديد ، باقيماندهء محصول ظاهرا بين مالكان خصوصى و دهقانان وابسته تقسيم مىشد ؛ ماليات‌هاى ديگر نقدى چندان مهم نبودند . قوانين غازان خان دهقانان را سخت به زمين وابسته مىكرد . به دهقانان فرارى كه نامهاىشان ثبت شده بود تا 30 سال مهلت داده شد كه به روستاهاى خود برگردند ، اما دربارهء بازگشت فراريان دولتى كه در ياساى چنگيز از آن نامبرده شده بود سخنى به ميان نيامد .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n\r\nسيستم تيول جنگى در زمان غازان خان\r\nغازان خان عليرغم گرايشش به سياست تمركز ناچار بود به خواسته‌هاى فرماندهان ارتش مغول گردن نهد . به سال 1303 فرمانى مبنى بر تقسيم زمين‌هاى اقطاع به فرماندهان نظامى اعم از اينكه مغول يا غير مغول بودند صادر كرد . اين زمين‌ها از محل املاك خانوادهء خان و زمين‌هاى ديوانى واگذار گرديدند ، اما به زمين‌هاى وقف و املاك خصوصى كارى نداشتند . اين املاك كه بگونهء اقطاع تقسيم شدند گاهگاهى به اندازهء يك دهستان بودند ، بگونه‌ايكه از نوشته‌هاى حمد اللّه برمىآيد قزوين اقامتگاه تابستانى و زمستانى كوچ‌نشينان مغول بود قسمتى از آذربايجان و شيروان همچنين وضعى را داشت . اين زمين‌ها در تيول اميران « هزار نفرى » يعنى فرماندهان وابسته به عشاير جزء مغول قرار گرفتند .\r\nاميران « هزار نفرى » بگونهء قرعه‌كشى اين زمين‌ها را ميان اميران « صد نفرى » و اينها هم به نوبهء خود ميان فرماندهان دسته ده نفرى تقسيم مىكردند . اما سهم گروه اخير كه از ميان رزمندگان معمولى بودند ، كم بود ، غالبا يك روستا يا قسمتى از يك روستا به آنها تعلق مىگرفت طبعا دهقانان وابسته به اين زمينها هم همراه با زمين تقسيم مىشدند .\r\nمالكيت موروثى اين زمينها كه در گذشته عملا انجام مىشد ، هم‌اكنون جنبه رسمى و قانونى به خود گرفت . اقطاع‌داران حق گرفتن بهرهء مالكانه و كليه ماليات‌ها را از دهقانان داشتند ، بابت نوعى ماليات كه قبلا به صندوق دولت پرداخت مىگرديد ، هم‌اكنون هر دهقان فقط 50 من غله به عنوان پيش‌كش به مالك اقطاع مىداد . در جاى ديگر گفته مىشود كه مالكان اقطاع از پرداخت ماليات معاف بودند ، اما مصونيت ادارى نداشتند . بازرس نظامى ديوان هر سال به زمين‌هاى اقطاع سر ميزد و زمين‌هاى كسانى را كه خدمات جنگى را ترك كرده بودند پس مىگرفت .\r\nاصلاحات غازان خان تا اندازه‌اى باعث نوسازى شبكه‌هاى آبيارى ، كه در زمان استيلاى مغول نابود گرديده بودند ، و رشد اقتصاد روستائى و زندگى شهرى ، گرديدند .\r\nدرآمد كلى حكومت از 17 ميليون دينار ساليانه به 21 ميليون دينار رسيد . اما با اين‌همه سطح پيشرفت اقتصاد كشور بارها پائين‌تر از آغاز سدهء 13 بود : درآمد دولت از همين سرزمين‌ها ، پيش از استيلاى مغولان 5 / 100 ميليون دينار ايلخانى بود . پس از تسلط مغول‌ها شماره روستاها به ميزان هراسناكى كاهش يافتند . مثلا در حومه هرات در آغاز سدهء دهم 400 روستا وجود داشت ، اما در آغاز سده 15 اين شماره فقط به 176 روستا رسيد ؛ در حومه جوين در آغاز سدهء 13 - 189 روستا ، اما در آغاز سدهء 15 جمعا 29 روستا بود .\r\nاصلاحات غازان خان ديرى نپائيد و از سقوط دولت ايلخانيان جلوگيرى نكرد .\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nبرادر و جانشين غازان خان الجاتيو ( محمد خدابنده ، 1304 - 1316 ) ، سياست برادرش را دنبال كرد ، او به وزير رشيد الدين و اشراف بلندپايه تكيه كرد . اما در زمان پسر و جانشينش ابو سعيد بهادر خان ( 1316 - 1336 ) دوباره سررشتهء كار به دست اشراف نظامى مغول - ترك افتاد ، در رأس آنها امير چوپان سركرده عشاير مغولى سلدوز بود . رشيد الدين به سال 1318 اعدام گرديد و شكل حكومت به وضع پيش از غازان خان ، با همان سنت‌ها و روش‌ها ، برگشت . تاريخ‌نگار وصاف درباره افزايش ماليات در فارس به سال 1318 مطالبى نوشته است . پس از سرنگونى امير چوپان به سال 1327 ، پسر رشيد الدين ، غياث الدين محمد رشيدى به وزارت برگزيده شد ، او خواست سياست پدرش را دنبال كند ، اما نتوانست از نابودى حكومت ايلخانيان جلوگيرد .\r\n\r\nسقوط سياسى ايران\r\nپس از مرگ ابو سعيد در دسامبر 1335 ، دستگاه حكومت هلاكوئى عرصهء ستيزهاى داخلى دسته‌هاى فئودال استانها ، كه هركدام يكى از افراد خانواده ايلخانى را آلت دست قرار داده بودند ، گرديد ، هريك از آنان كوشش داشتند حكومت را به دست گيرند . ازهم پاشيدن دولت ايلخانان پس از كشته شدن آخرين ايلخان به نام توگا تيمور خان به سال 1353 كه مدتى در گرگان مىزيست ، انجام گرفت .\r\nدر ايران چند دولت مستقل پديد آمدند . اينها يكى پس از ديگرى در سالهائى كه ستيز داخلى ميان دودمان مغول جريان داشت تشكيل شدند : دولت چوپانى در آذربايجان ( 1344 - 1356 ) به وسيلهء خان عشيره طلائى ( مغول ) به نام جانى بيك ( 1356 ) نابود گرديد ؛ حكومت جلايرى ( 1340 - 1411 ) نخست عراق عرب را گرفت و سپس خان عشيره طلائى را در آذربايجان مغلوب كرد ، ارمنستان و قسمتى از عراق عجم را به تصرف درآورد .\r\nچند دودمان ايرانى كه قبلا به اطاعت ايلخانان درآمده بودند ، پس از سقوط آنها مستقل شدند . نيرومندترين اين دولت‌ها دولت آل مظفر بود ( 1313 - 1393 ) ، اين دولت نخست يزد و سپس كرمان ( 1341 ) را تصرف كرد ، فارس و مركز آن شيراز را به سال 1354 گرفت و قسمت عمده عراق عجم و اصفهان را به متصرفات خود ملحق كرد ؛ دولت كوچك هرات ( دودمان كورت‌ها ، 1245 - 1389 ) قلمرو اين حكومت قسمت شرقى خراسان ، افغانستان كنونى و سيستان بود . از دولت‌هاى درجه دوم دولت بندرى هرمز قابل ذكر است اين دولت هردو ساحل خليج فارس را در اختيار داشت . در نتيجهء حمل كالاهاى بازرگانى از هندوستان ، چين ، عربستان به كشورهاى غربى ، و وجود بازرگانان واسطه در هرمز ،\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nوضع مالى فرمانروايان هرمز بسيار خوب بود ، اينها توانستند ارتش زمينى و دريائى مزدور با ناوگانى جنگى « 1 » كه شمارهء آنها بيش از 300 فروند بود ، تهيه كنند ؛ اتابكان لر كوچك و اسحقىها در باختر و گيلان نيز بگونهء مستقل بر قلمرو خود فرمان مىراندند .\r\nازهم‌پاشيدن دولت هلاكوئى نه‌تنها انگيزهء ستيز داخلى بلكه جدائى مالكان فئودال گرديد ، اما در اين هنگام خيزشهاى مردمى هم با نيروى دهقانان و بينوايان شهرى آغاز گرديد .\r\nهدف قيامهاى مردمى از سوئى عليه استيلاى بيگانگان و از سوى ديگر عليه تشديد استثمار فئودالهاى محلى بود . مهمترين جنبش‌هاى ضد فئودالى قيام سربداران در خراسان ( از سال 1337 ) ، جنبش سيدها در مازندران ( از اواسط سده 14 ) بود . در بخش بعد جزئيات اين جنبش‌ها ذكر خواهد شد .\r\n\r\n\r\n","description":"","footnote":"\r\n( 1 ) . شهر هرمز كه در كنارهء شمالى خليج فارس قرار داشت ، پس از هجوم عشيره مغولى نيكودرى ، به اطاعت ايلخانان درنيامد ، در آغاز سده 14 . به يكى از جزاير خليج فارس انتقال يافت . اين شهر بندرى از لحاظ جهانى داراى ارزش فراوان بود .\r\n","page_name":" 228 ","page_number":228},
  {"content":"\r\n\r\n\r\n10 ايران در دورهء بعد از مغول\r\n\r\nجنبش‌هاى مردمى در نيمه سدهء 14 - 15 .\r\nجنبش‌هاى مردمى در ايران در سده‌هاى 14 - 15 از سوئى عليه استثمار فئودالى و از سوى ديگر عليه چيرگى بيگانگان انجام گرفت - منظور از بيگانگان دولت‌هائى بودند كه از اشراف كوچ‌نشين مغول - ترك درست شده و بر پايه ياساى چنگيز خان در ايران فرمان مىراندند . در نخستين مرحله ، جنبش‌هاى دهقانان و بينوايان شهرى مشتركا عليه فئودالهاى كوچك ايرانى صورت مىگرفت كه خود اينها هم زير بار زور و تعدى اشراف نظامى مغول بودند . در مرحلهء دوم ، تضاد ميان فئودالهاى محلى كوچك با اشراف مغول ترك كه آنان مىخواستند هرچه زودتر اينان را از سر وا كنند از يكسو ، و دهقانان و پيشه - وران كه مىخواستند استثمار فئودالى از ميان برود ، برابرى اجتماعى برقرار گردد و ضروريات زندگى به‌طور مساوى تقسيم گردد ، از سوى ديگر ، در حال پيشرفت بود .\r\nپايهء ايدئولوژيك جنبش مردم ضمن سده‌هاى 14 - 15 شيعه‌گرى بود ، چون اين مذهب جدا با كيش حكومت مخالفت مىورزيد - كيش رسمى حكومت ، سنىاى بود كه از عرفان اسلامى الهام مىگرفت - بگونه‌اى كه و . و . بارتولد يادآورى مىكند ، شيعه‌گرى به اين انگيزه مورد استقبال مردم قرار گرفت كه برآن بود ، امام دوازدهم غايب شيعيان\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nظهور خواهد كرد ، ايمان راستين را به مردم ارائه خواهد داد و صلح را با خود خواهد آورد .\r\nطبق يكى از احاديث ، هنگامى كه امام دوازدهم مهدى ظهور كند « زمين را از بيداد و زور و ستم پاك و به‌جاى آن راستى و داد و صلح را برقرار خواهد كرد » ؛ شيعيان اعتماد داشتند كه مهدى با شمشير ، بيدادگران را نابود و بيداد را از روى زمين برخواهد انداخت و اين گونه هيچكس نخواهد توانست به ديگرى زور گويد . جغرافىنويس ياقوت مىنويسد :\r\nآن اندازه اعتقاد بازگشت مهدى موعود در ميان مردم به شدت رواج داشت كه در كاشان يكى از مهمترين كانونهاى شيعه‌گرى در ايران - سالخوردگان شهرى هرروز صبح زود از دروازهء شهر خارج مىشدند ، اينها اسبى را با زين و لجام مرصع و مزين بدون سوار با خود مىبردند ، تا اگر بگونهء ناگهانى امام مهدى ظهور كرد او را سوار بر اسب كنند و به شهر بياورند . مردم با داشتن پندار ظهور امام غايب مهدى ، پيش خود در انتظار يك انقلاب اجتماعى بودند .\r\nصوفيگرى و صوفيان بگونهء ويژه‌اى داشتن ثروت را ، به‌ويژه اگر نامشروع بود يعنى از راه ستم و غارت به دست مىآمد ، محكوم مىشمردند . در صوفيگرى ضمن محكوم شمردن ثروت و گرايش به آئين بينوائى كه به عنوان نجات روح از گناه قلمداد مىشد ، اعتراض بينوايان عليه عيش‌ونوش و شكوه و جلال طبقهء حاكم منعكس مىگرديد ، اما اين اعتراض بگونه‌اى منفى بود . در سده‌هاى 14 - 15 چند فرقه از درويشان صوفى اين اعتراض را بگونهء فعال درآوردند و در جنبش‌هاى مردمى شركت كردند .\r\n\r\nجنبش سربداران\r\nدر ميان قيامهاى مردمى جنبش سربداران از همه مهمتر بود . در سالهاى 30 سدهء 14 ، شيخ خليفه كه درويش و شيعه بود ايدئولوگ اين جنبش به‌شمار مىرفت ، او تبليغ خود را به شكل اندرزهاى صوفيانه با پندار « صلح‌خواهانه » در سبزوار ، در بخش بيهق خراسان آغاز كرد . او به دست يكى از آدم‌كشان مأمور از سوى فقيهان سنى به سال 1335 ، ترور شد ، اما شاگردش ، شيخ حسن جورى دنبالهء تبليغات او را گرفت ، پيروانش را به نام فرقهء درويشى حسنى سازمان داد . هركس كه به فرقهء او مىپيوست سوگند ياد مىكرد و ناچار بود خود را مسلح كند و به دعوت شيخ آماده نبرد مسلحانه گردد ، بيشتر از پيروان و مريدانش پيشه‌وران و صنعتگران بودند و خود او هم از ميان پيشه‌وران به پا خاسته بود ، اما شمارهء بىشمارى از روستائيان هم به اين فرقه وارد شدند . شيخ حسن جورى در شهرهاى خراسان گردش مىكرد و زير پوشش درويشى مردم را به قيام عليه دستگاه حاكم برمىانگيخت .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nامير مغول به نام ارغون شاه او را دستگير كرد و به زندان افكند .\r\nاما خواباندن اين جنبش كه بگونهء توده‌اى آغاز شده بود غيرممكن بود . در 16 مارس 1337 در روستاى باشتين نزديك سبزوار ، جائى كه بيشتر ساكنان آن از مريدان شيخ حسن جورى به‌شمار مىآمدند ، دهقانان چند تن از مأموران مغول را كه به خانه‌شان وارد شده و از آنها « شراب و زن » مىخواستند ، كشتند . دهقانان در يكى از گردهم‌آئىهايشان گفتند : « اين مردمى كه بر ما چيره‌اند ، فراوان زور مىگويند . اگر خداوند تبارك و تعالى به ما كمك كند ما ظلم را از ميان مىبريم و ظالم را نابود مىكنيم و اگر چنين نشد بگذار سرهايمان به دار رود ( به اين انگيزه آنها را سربداران مىگويند ) . اما زور و بيداد را تاب نخواهم آورد » . پسر مالك محلى عبد الرزاق جانب دهقانان را گرفت و تودهء دليران جوان\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nكه خود را چيزى كمتر از رستم پهلوان نمىدانستند ، او را به رهبرى خود برگزيدند .\r\nقيام به زودى اوج گرفت ؛ در اين قيام گذشته از دهقانان و پيشه‌وران ، خرده‌مالكان نيز شركت داشتند . ديرى نپائيد سربداران شهر سبزوار را به تصرف درآوردند و آنجا را مركز حكومت خود قرار دادند ( 1337 - 1381 ) . در همان سالهاى نخست قيام ، سربداران يك رشته شكست‌هائى به چريك‌هاى اشراف مغول - ترك وارد آوردند ، و سرتاسر باختر خراسان را با شهرهاى نيشابور ، طوس به قلمرو خود افزودند .\r\nآخرين ايلخان مغول به نام توگا تيمور خان كه به گرگان مهاجرت كرده بود ، رهبر سربداران را گويا براى بستن پيمان به عشيره‌اش دعوت كرد ، منظورش آن بود كه او را هنگام مهمانى پس از مستى دستگير كند . امير سربداران كه كرابى نام داشت با 300 مرد جنگى ( بنابر برخى از اسناد با 1000 تن ) به اردوگاه ايلخان وارد شد . سربداران كه از نيرنگ ايلخان آگاه شدند تصميم گرفتند بر او پيش‌دستى كنند . در اين مهمانى كرابى ايلخان را كشت ، افراد سربداران به مغولان حاضر تاختند قسمتى از آنها را كشتند و بقيه از زور هراس فرار را بر قرار برتر شمردند .\r\nاين رويداد در 13 دسامبر 1353 پيش آمد ، در اين هنگام گرگان به قلمرو سربداران ملحق شد . در دستگاه حكومت سربداران پيكار داخلى بين ميانه‌روان كه به خرده‌مالكان ايرانى اتكا داشتند ، و افراطيون كه هواخواه دوآتشهء درويشان فرقهء حسنى بودند آغاز شد ، گروه اخير نمايندگان پيشه‌وران و تا اندازه‌اى دهقانان بينوا بودند . اينان را شيخ حسن جورى كه به وسيلهء سربداران از زندان آزاد شده بود ، رهبرى مىكرد . او از پندار برابرى اجتماعى دفاع مىكرد . در جريان اين پيكارها فرمانروايان سربداران اغلب عوض مىشدند ( در ظرف 44 سال 12 امير عوض شدند ) . اگرچه غالبا اميران ، وابسته به جناح ميانه‌رو بودند ، اما زير فشار افراطيون گاهگاهى ناچار به پيروى از گرايشهاى افراطى مىشدند .\r\nدر زمان حكومت سربداران دهقانان فقط 15 / 3 محصول جمع‌آورى شده را به عنوان ماليات به دولت مىپرداختند و اضافه بر اين مبلغ ، دينارى از آنها به عنوان ماليات گرفته نمىشد . فرمانروا ، مقربان ، نوكران ( منظور مستخدمان نظامى است ) همه يك‌جور لباس مىپوشيدند و جامه‌هاى آنها شامل پارچه‌هائى از پشم گوسفند يا شتر بود . در خانهء فرمانروا هرروز گردهم‌آئىاى تشكيل مىشد كه حاضران غذا مىخوردند ، در اين اجتماع هركس اعم از ثروتمند و بينوا مىتوانست شركت كند و غذا بخورد . چريك‌ها معمولا از ميان دهقانان برگزيده مىشدند ، شماره آنها در آغاز 12 هزار تن ، بعدها 18 هزار تن و سرانجام 22 هزار تن مرد رزمنده بود ، همهء اينها از دولت حقوق جنسى مىگرفتند . رزمندگان سربداران به عنوان دليرترين پيكارجويان نامدار شدند .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nدر سالهاى 60 سدهء 14 ، پيكار داخلى دو دسته از سربداران به نبرد مسلحانه كشانده شد . آخرين فرمانرواى سربداران على مؤيد ، قيام‌كنندگان شيخى را درهم كوبيد ، رهبر درويشان به نام عزيز و 70 تن از سران پيروانش را كشت . اما حكومت خود على مؤيد بناتوانى گرائيد و گرگان و نيشابور را از دست داد .\r\n\r\nجنبش مردمى در استانهاى ديگر ايران در سدهء 14\r\nدر اواسط سده 14 رهبر فرقهء درويشان حسنى ، دومين جانشين حسن جورى ، به نام سيد قوام الدين مرعشى ، به مازندران مهاجرت كرد و در آنجا به تبليغ پرداخت .\r\nجنبش درويشان در مازندران از لحاظ محتواى اجتماعى و ايدئولوژيك با جنبش سربداران فرقى نداشت ؛ در اينجا هم به منظور برقرارى برابرى اجتماعى و تقسيم مساوى مالكيت ضرورتهاى زندگى تبليغ مىشد . اين گونه به سال 1930 در مازندران حكومت سيدها برقرار گرديد .\r\nهمتاى چنين جنبشى در گيلان هم گسترش يافت ، در قسمت شرق اين منطقه حكومت سيدها كه مركزش لاهيجان بود ، به فعاليت پرداخت ( 1370 - 1592 ) . اين دو حكومت بعدها رفته‌رفته به دولت‌هاى فئودالى معمولى تبديل شدند .\r\nبه سال 1373 قيام سربداران در كرمان درگرفت ، دولت دودمان آل مظفر در آنجا سرنگون شد . قيام‌كنندگان خزانهء حكومت را تصرف ، چند تن از فئودالهاى محلى را زندانى و زمين‌هاى اقطاع آنها را مصادره كردند . در پايان 1374 كرمان پس از يك محاصره 9 ماهه به وسيله ارتش آل مظفر زير رهبرى شاه شجاع تصرف گرديد و قيام‌كنندگان سركوب شدند .\r\nقيام بزرگ سربداران به سال 1365 در آنسوى مرزهاى ايران يعنى سمرقند و توابعش رويداد ، در آنجا سربداران مدت يك سال حكومت را به دست داشتند .\r\n\r\nايران در زمان چيرگى تيمور و تيموريان\r\nحكومت تيمور كه در آسياى ميانه آغاز گرديد ، سرانجام گسترش دامنه‌دار قدرت تيموريان را به دنبال داشت . تيمور ( در سالهاى 1370 - 1405 فرمانروائى داشت ) تلاش مىكرد تا ضمن از ميان بردن فتنه‌هاى فئودالى و سركوب كردن جنبش‌هاى مردمى ، قدرت مركزى نيرومندى را پديد آورد . او خوب مىفهميد كه براى جلب وفادارى و اعتماد\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nفئودالها به‌ويژه اميران مغول - ترك ، كه معمولا خودسر بودند و گاهگاهى سر به شورش برمىداشتند ، تنها راه‌حل ، تصرف كشورهاى خارجى است ، بنابراين او به فئودالها وعدهء اشغال زمين‌هاى تازه و غنائم جنگى سرشار را مىداد . اين گونه تيمور برآن شد لشكركشىهاى تاراجگرانه و خونينى را در مناطق عشيرهء طلائى ، و پس از آن در ايران و آسياى باخترى ، آغاز كند .\r\nشيوه‌هاى جنگى تيمور بسيار بيرحمانه بودند ويرانىهاى فراوانى را به بار آوردند ، اما ويرانيهاى ناشى از لشكركشىهاى تيمور به پايهء چنگيز خان نرسيدند . بر خلاف چنگيز خان ، تيمور نقشه‌هاى اقتصادى مشخصى را دنبال مىكرد . او كه مىخواست نظارت كاملى بر راههاى بازرگانى اروپا - آسيا داشته باشد ، كوشش داشت كشورهاى ايران ، ماوراء قفقاز و آسياى غربى را تصرف كند و اين گونه كليه راههاى كاروان‌رو تجارتى را كه از اين كشورها مىگذشتند زير نظارت بگيرد . اما راههاى كاروان‌رو شمالى از دشت‌هاى كناره‌هاى درياى سياه و درياى خزر مىگذشتند و تيمور مىپنداشت نمىتواند تسلط دائم خود را بر اين راه‌ها استوار گرداند ، برآن شد اين راهها را ببندد و بنابراين شهرهاى مهمى كه در سر اين راه‌ها قرار داشتند ويران كرد - اين شهرها همانا اورگنج ، سراى بركه ، هشتر خان ، آزو و غيره بودند .\r\nتيمور كوشش داشت تا به حساب غارت و ويرانى شهرهاى كشورهاى ديگر ، سطح اقتصاد ماور النهر را بالا به‌برد ، و به همين منظور ، تأسيسات آبيارى گسترده‌اى را در اين منطقه بنيان نهاد ، هزاران صنعتكار را از شهرهاى تصرف شده به اينجا كوچاند ، ساختمانهاى نوين و آراسته‌اى را در شهرهاى اين ناحيه بنا كرد ، سمرقند را كه به زادگاهش نزديك بود پايتخت قرار داد و نسبت به زيبا كردن و آبادى آن همت گماشت .\r\nدوران تصرف و اشغال ايران به وسيله ارتش تيمور از سال 1381 آغاز شد و به سال 1393 پايان يافت . تيمور به سال 1381 هرات را تصرف كرد و به دنبال آن دودمان كورت‌ها را از ميان برد ؛ سبزوار به سال 1381 به دست تيمور افتاد و حكومت سربداران در آنجا نابود گرديد . قيام تازهء سربداران كه به سال 1383 در سبزوار درگرفت با بيرحمى بسيار به وسيلهء تيمور سركوب شد : فرمان داد 2 هزار تن از شورشيان را زنده لاى ديوار گذاشتند و روى آنها را ديوار ساختند . پس از اشغال اصفهان به وسيلهء ارتش تيمور قيامى زير رهبرى جوان آهنگرى در آن شهر درگرفت ، ضمن اين شورش محصلان مالياتى تيمور به وسيله شورشيان كشته شدند . ارتش تيمور ضمن سركوبى اين قيام فرمان داد تا از سرهاى كشتگان شهرى ( گويا در حدود 70 هزار بودند ) برجها ساختند . به سال 1392 تيمور جنبش مردمى را در گرگان سركوب كرد و حكومت سيدها را در مازندران درهم كوبيد .\r\nبارى تيمور در ايران نه‌تنها مانند متجاوز بيگانه ، بلكه به عنوان سركوب‌كنندهء\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nخونين جنبش‌هاى مردمى وارد عمل گرديد . بنابراين ، قسمتى از فئودالها به‌ويژه اشراف كوچ‌نشين مغول ، ترك ، كه در ايران از عهدهء سركوبى جنبش‌هاى مردمى با زور برنمىآمدند ، از او پشتيبانى كردند .\r\nباختر ايران و كشورهاى ماوراء قفقاز نيز به وسيله ارتش تيمور تصرف شد . تبريز به سال 1386 ، و بغداد دوبار ، در سالهاى 1393 و 1401 ، به دست نيروهاى تيمور افتاد ؛ حكومت جلايريها تارومار شد و سلطان آن گريخت . به سال 1393 قلمرو دولت آل مظفر در فارس و كرمان به تصرف تيموريان درآمد . تيمور در زمان زندگيش منطقهء باخترى ايران با آذربايجان ، ارمنستان و عراق عرب را به پسرش ميرانشاه واگذاشت .\r\nپس از مرگ تيمور در قلمرو متصرفاتش ستيز داخلى درگرفت . سلطان احمد جلايرى از مصر بازگشت و با امير قره يوسف ، رهبر يك گروه از اتحاديه عشاير تركمن « قره قوينلو » ( به معنى گوسفند سياه كه تصوير آن روى پرچمشان ديده مىشد ) متحد شد ، گروه عشاير نامبرده در حوضهء درياچه وان سكونت داشتند . سلطان احمد به كمك عشاير قره قوينلو در نزديكى سردرود ارتش ميرانشاه تيمورى را شكست داد ، و خود ميرانشاه به سال 1408 كشته شد . اما پس از اين پيروزى بر سر تقسيم زمين‌هاى تصرف شده ميان متحدان اختلاف روى داد و به سال 1410 در نزديكى تبريز نبردى ميان آنها درگرفت . قره يوسف كه پيروز شد ، فرمان داد سلطان احمد را خفه كردند . بنابراين در قلمرو حكومت جلايريان ، دولت قره قوينلو زمامدار شد ( 1410 - 1468 ) ، اين قلمرو شامل آذربايجان ، ارمنستان ، كردستان ، عراق عرب بود ، قره قوينلوها تبريز را پايتخت قرار دادند . پادشاهان قره قوينلو - قره يوسف ( 1410 - 1420 ) و اسكندر ( 1420 - 1437 ) سرگرم نبردهاى پيوسته با تيموريان شدند .\r\nدشمن ديگر قره قوينلو و متحد تيموريان گروه ديگرى از اتحاديه عشاير تركمن به نام آق قوينلو ( به معنى گوسفند سفيد كه تصوير آن روى پرچشمان ديده مىشد ) كه عشيرهء بايندر در رأس آن قرار داشت ، بود . هردو گروه اتحاديهء عشايرى - قره قوينلو و آق قوينلو - در حدود سالهاى 1375 - 1380 تشكيل شدند ، اينها از عشاير كوچ‌نشين غز بودند كه با هجوم مغولها در سدهء 13 به سوى غرب رانده شدند . قلمرو آق قوينلو در قسمت علياى رودخانه دجله و دياربكر بود .\r\nباقى مناطق ايران به اضافه آسياى ميانه در نيمه اول سدهء 15 در قلمرو تيموريان باقى ماند . پسر و جانشين تيمور به نام سلطان شاهرخ ( 1405 - 1447 ) پايتختش را از سمرقند به هرات منتقل كرد ، و ماور النهر را به عنوان تيول به پسرش الغ بيك واگذاشت ( 1409 - 1449 ) ؛ شاهرخ خودش بدون واسطه فرمانروائى خراسان را مىگرداند و استانهاى ديگر ايران را ميان شاهزادگان تيمورى به عنوان تيول تقسيم كرد . او از تصرف\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nزمين‌هاى تازه چشم پوشيد ، و در حالى كه از يك‌پارچگى رهبرى نظامى برخوردار نبود ، اغلب به سركوبى فئودالهاى شورشى مىپرداخت ، اين شورشها گاهگاهى به وسيله خود شاهزادگان تيمورى برانگيخته مىشدند . شاهرخ به دستگاه ديوانسالارى كشورى ايرانى و روحانيان مسلمان متكى بود . او تقريبا روش سياست داخلى غازان خان را دنبال كرد - درحاليكه ميزان مشخص و دقيقى براى ماليات‌ها تعيين كرد ، تا اندازه‌اى وضع دهقانان را بهبود بخشيد ، اما اين كار نمىتوانست بحران عميق اجتماعى ايران را از ميان به‌برد .\r\nشاهرخ پس از يك رشته جنگهائى موفق شد قره قوينلو را به سختى شكست دهد ؛ جهانشاه قره قوينلو ( 1437 - 1467 ) خود را تابع تيموريان خواند . اما پس از مرگ شاهرخ ، جهانشاه اعلام استقلال كرد و خود را سلطان شناساند . او در فاصلهء سالهاى 1453 و 1457 ، از ستيز داخلى دولت تيمورى بهره برد ، و كليهء ايران باخترى را به تصرف درآورد و به سال 1458 خراسان را گرفت و هرات را اشغال كرد ، اما همين كه خبر شورش پسرش حسنعلى را در آذربايجان شنيد ، ناگزير شد با سلطان ابو سعيد سلطان تيموريان پيمان صلح ببندد ، او ضمن اين پيمان از خراسان چشم پوشيد ، اما عراق عرب ، فارس و كرمان را براى خود نگاهداشت ، زمينهائى كه در خاور دشت كوير - خراسان ، گرگان و سيستان قرار داشتند زير تسلط تيموريان باقى ماند .\r\n\r\nجنبش‌هاى مردمى در نيمه يكم سدهء 15\r\nبه سال 1405 سربداران ، قيام تازه‌اى را در سبزوار آغاز كردند ؛ به سال 1406 قيامى مردمى در مازندران درگرفت و دوباره حكومت سيدها روى كار آمد . در خراسان فرقهء مذهبى نوينى از شيعه‌ها به نام حروفىها پديد آمد . بنيان‌گذار اين فرقه فضل اللّه استرابادى بود كه با پندارهاى نوينى وارد ميدان پيكار شد . به سال 1387 تيمور او را نزد پسرش به شيروان فرستاد ، در آنجا ميرانشاه او را با دست خودش كشت . حروفىها ميرانشاه را ضد مسيحى مىشناختند ، اما دودمان تيمور را نزد خدا ملعون برمىشمردند .\r\nحروفىها يادگارهاى ادبى بسيار پرارزشى باقى گذاشته‌اند ، آنها ضمن پخش اعلاميه‌هائى بر پايهء حديثى ، ظهور فورى مهدى « فرمانرواى شمشير » را پيش‌گوئى و يادآورى مىكردند كه به محض ظهور امام غايب ، عوامل بيدادگرى يعنى فئوداليزم بيدرنگ نابود خواهد شد و حكومت داد و برابرى در سرتاسر جهان برقرار خواهد گرديد . ديرى نپائيد كه تبليغات اين فرقه در ميان بينوايان و روشنفكران شهرهاى ايران ، آذربايجان و ترك نفوذ كرد .\r\nبه سال 1427 سلطان شاهرخ در مسجد جامع هرات به وسيلهء احمد لر كه حروفى\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nبود ، از ناحيه شكم زخمى گرديد .\r\nدر سالهاى 1441 - 1442 يك قيام مردمى در خوزستان روى داد . رهبرى اين قيام را يكى از شيعه‌هاى افراطى به نام سيد محمد ملقب به « مشعشع » كه خود را منادى امام زمان معرفى مىكرد ، در دست داشت . قريب 10 هزار تن از دهقانان و عربهاى كوچ‌نشين بينوا پيرامونش گرد آمدند ؛ مشعشع اينان را متقاعد كرد كه آنچه دام دارند به‌فروشند و اسلحه خريدارى كنند . قيام‌كنندگان خود را فدائى مىناميدند و براى رسيدن به هدفهايشان از كشته شدن باكى نداشتند . آنها دودمانهاى مالكان محلى را نابود كردند و بسيارى از اشراف را كشتند و اموالشان را به تصرف درآوردند . چريكهاى استان فارس عليه اين خيزندگان وارد نبرد شدند ، اما شكست خوردند . اين قيام به وسيلهء يكى از شاهزادگان دودمان قره قوينلو سركوب شد . پس از چند سالى دوباره مشعشع بازگشت ، قيام از نو آغاز گرديد ، سرانجام دولت كوچكى نظير حكومت سربداران در خوزستان ، بين شوشتر و حويزه ، تشكيل داد . بعدها اين حكومت طبق معمول - به شاهزاده‌نشين فئودالى تبديل گرديد .\r\n\r\nحكومت‌هاى ايران در نيمه دوم سدهء 15\r\nپيكار ديرپاى دو دولت تركمن‌نژاد به آنجا رسيد كه به سال 1467 ، ارتش قره قوينلو به سختى از لشكريان آق قوينلو در نزديكى شهر موشاى ارمنستان شكست خورد در اين نبرد خود جهانشاه كشته شد . پس از اين رويداد اوزون حسن آق قوينلو ( 1453 - 1478 ) كه سردار بزرگى بود ، به سال 1468 آذربايجان را به تصرف درآورد . راست است كه سلطان ابو سعيد تيمورى به يارى پسر جهانشاه شتافت ، اما اوزون حسن ضمن اتحاد با شيروانشاه فرخ ياسار ، ارتش تيمورى را در دشت مغان محاصره كرد ؛ اين ارتش ازهم پاشيد و پراكنده شد و خود ابو سعيد هم به قتل رسيد . هم‌اكنون سرتاسر غرب ايران جزو قلمرو دولت آق قوينلو درآمد ، اما شرق ايران همانگونه زير تسلط تيموريان بود . دولت تيمورى پس از مرگ ابو سعيد به دو منطقه تقسيم شد - آسياى ميانه كه مركزش سمرقند ، و خراسان كه مركزش هرات بود ، در قسمت اخير سلطان حسين بايقرا ( 1469 - 1506 ) تسلط داشت كه شاعر نامدار ازبك عليشير نوائى ( 1441 - 1501 ) از مقربان او به‌شمار مىآمد .\r\nسلطان اوزون حسن آق قوينلو شخصيتى برجسته و در اداره امور كشور بسيار كاردان بود . او به منظور تعيين دقيق ميزان ماليات‌ها و از ميان بردن باج و خراجهاى غيرقانونى تحميلى به رعايا فرمانى به نام « قانون‌نامه » صادر كرد كه به منزلهء آئين‌نامهء مالياتى به‌شمار\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nمىآمد ، ضمن اين آئين‌نامه ، ماليات ارضى ، به موجب برخى از مدارك ، تا 6 / 1 محصول كاهش يافت ، اما اين آسان‌گيرى بسيار موقتى بود ، وضع دهقانان دوباره به وخامت گرائيد . اوزون حسن ناگزير بود در برابر منافع اشراف كوچ‌نشين اغماض كند و نتوانست حكومت متمركز نيرومندى را پديد آورد .\r\nاوزون حسن كه براى مقابله با تجاوز سرسختانه تركان عثمانى ناچار به پيكار بود ، پيمان اتحادى با يكى از مهمترين دشمنان دولت عثمانى يعنى ونيز منعقد كرد . سفيران ونيز يعنى كارترينو زنو ، يوسافان باربارو ، اموروسى كنتارينى كه ضمن سالهاى 70 سده 15 در دربار اوزون حسن در تبريز گرد آمدند ، ايران و كشورهاى مجاورش را با درود فراوان ترك گفتند . ميان اوزون حسن و فرستادهء دولت روس ، ايوان سوم و ماركورسوى ايتاليائى هم مذاكراتى انجام گرفت . در جنگ با تركان ، نخست اوزون كاميابى به دست آورد ، اما بعدها به سال 1473 در نزديكى ترجانه روى رودخانه فرات شكست خورد .\r\n\r\nروابط فئودالى در ايران ضمن سده‌هاى 14 - 15\r\nدر دولت‌هاى ايران ضمن سده‌هاى 14 - 15 فقط اتحاديه‌هاى جنگى - ادارى و مالكان فئودالى بزرگ و كوچك نفوذ داشتند . پراكندگى فئودالى و سيستم تيول جنگى در اين هنگام پيشرفت قابل ملاحظه‌اى كرد ، درعين‌حال تمركز مالكيت ارضى به دست فئودالهاى بزرگ بگونهء چشم‌گيرى شكل گرفت . فرمانهائيكه سلطان اويس جلاير ( 1356 - 1374 ) براى حقوق زيردستانش صادر كرده است ، نشان مىدهند كه در نيمه سده 14 مالكان زمين‌هاى اقطاع نه‌تنها از ماليات‌هاى اين زمين‌ها بهره مىبردند ، بلكه از مصونيت ادارى قضائى نيز برخوردار بودند . بعدها مالكيت تيول - اقطاع به سيورغال ( واژه مغولى است و مفهومش همان مواجب است ) تغيير نام يافت . سيورغال همان تيول موروثى بود و اندازهء آن امكان داشت از يك روستا تا يك استان كامل را دربرگيرد ، سيورغال به مستخدمان نظامى تعلق مىگرفت و صاحبان سيورغال از پرداخت ماليات به دولت مركزى معاف بودند و ضمنا از لحاظ ادارى و قضائى در برابر دولت مصونيت كامل داشتند .\r\nفرمانهاى سلطان اويس جلاير ( 1356 - 1374 ) نشان مىدهند كه در آن هنگام بستگى دهقانان به زمين بيش از پيش استوار گرديد . در يكى از اين فرمانها گفته مىشود :\r\n« رعيت‌هاى استان همدان . . . نبايستى از زمينهاى خود آواره شوند . پنهان‌شدگان ( فراريان ) بايد به روستاى پيشين خود برگردند ، آنها را مجبور كنيد در آباديهاى خودشان به كار زراعت پردازند » . در فرمان ديگرى گفته مىشود : « حاكمان استانها نبايد آنها را [ فراريان\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nرا 
  ] به خود راه دهند و بايد به سرعت به روستاهاى پيشين‌شان برگردانده شوند » .\r\nدر نيمه دوم سدهء 15 استثمار فئودالى هرچه بيشتر شدت يافت . در يكى از فرمانهاى پايان سدهء 15 - 27 و در ديگرى - 31 و در سومى 15 اصطلاح به‌كار رفته كه مفهوم آنها ماليات‌ها و وظايف ، و حقوقى است كه خزانه دولت به فئودالهاى مشخصى بر پايهء واگذارى تيول‌ها يا پاداش‌ها ، داده است . در ميان اين اصطلاحات از ماليات‌هاى ارضى ، كار اجبارى و بيگارى نام برده شده است - به‌طوركلى ، تقريبا تمام ماليات‌ها و وظايف در زمان مغولان رواج داشته است ، حتى از كليه رعيت‌ها ، ماليات سرانه هم دريافت مىگرديده است - اين ماليات همان كوپچور بود كه بعدها به سرشمارى تغيير نام يافت - جزيه كه نوعى ماليات سرانه ويژهء نامسلمانان بود ( در زمان ايلخانان نخستين از ميان رفت ) به سال 1306 دوباره برقرار گرديد .\r\nگسترش روش مصونيت مالياتى در زمين‌هاى سيورغال و وقف ، درآمد خزانه دولت را به ميزان زيادى كاهش داد . از آنجا كه همهء اين ماليات‌هاى جمع‌آورى شده به جيب مالكان منصوب سرازير مىشد طبعا قدرت مركزى به ناتوانى گرائيد و فئودالهاى بزرگ نيرو گرفتند . اشراف نظامى - كوچ‌نشين ترك مغول و كردها در باختر ايران در زمان تيموريان و آق قوينلو مانند پيش به عنوان رهبران سياسى بر مردم فرمان مىراندند . اين اشراف با نظام خودكامگى كامل رعايا را اداره مىكردند اگرچه دهقانان قانونا آزاد به‌شمار مىآمدند .\r\nدر نيمه دوم سدهء 15 ايران از لحاظ اقتصادى به سختى سقوط كرد . فرستادگان ونيزى ضمن گزارش‌هايشان دربارهء ركود كار كشاورزى در مغرب ايران ، دربارهء گرانى مواد خواربار و دربارهء ويرانى برخى از مناطق يادآوريهائى را كرده‌اند . نابسامانى زندگى شهرى در آنزمان نيز قابل ذكر است . جمعيت شهرهاى بزرگ به شدت كاهش يافت : جمعيت اصفهان به 50 هزار ، جمعيت سلطانيه به 7 هزار تن رسيد ؛ لار رويهمرفته داراى 2 هزار خانه و 5 هزار تن جمعيت بود ، در ساوه 2 هزار خانه و در نائين 500 خانه وجود داشت .\r\nدشواريهاى اقتصادى و كاهش بىاندازهء درآمد دولت مركزى باعث شد كه دولت آق قوينلو دو طرح اصلاح مالياتى را به موقع اجرا بگذارد . نخست معافيت مالياتى زمين‌هاى سيورغال‌ها را لغو كرد تا از اين راه درآمد دولت افزايش يابد ، دوم آنكه اخذ چند فقره ماليات را كه بر خلاف شريعت اسلام وضع شده بود ، لغو كرد تا وضع دهقانان بهبودى يابد . اين دو طرح به انگيزه پايدارى اشراف نظامى با ناكامى روبرو گرديد ، به نبرد انجاميد و احمد - پادشاه در اين پيكار كشته شد . پيروزى اشراف ، ستيز داخلى تازه‌اى را برانگيخت و در نتيجه اين ستيزها به سال 1500 قلمرو آق قوينلو به دو قسمت تقسيم\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nگرديد : سلطان مراد صاحب عراق عرب و عراق عجم و فارس گرديد و شاهزاده الوند مالك آذربايجان و ارمنستان شد .\r\n\r\nفرهنگ و ايدئولوژى ايران در سده‌هاى 13 - 15\r\nاستيلاى مغولان موقتا زندگى فرهنگى ايرانيان را به راه نيستى كشاند . حكومت ايلخانيان مغول كه از زمان هلاكو خان آغاز شده بود ، به ادبيات و شعر فارسى توجه نداشت ، چون مغولان زبان فارسى را به خوبى نمىفهميدند ، اما ايلخانيان با علاقه دانشمندان را به خدمت گرفتند : اين دانشمندان شامل پزشكان ، رياضىدانان كه از آنان براى اداره كار - هاى مالى حكومت و ساختمان بهره مىبردند ، كيهان‌شناسان كه از آنها براى ستاره‌شناسى در دربار استفاده مىكردند ، تاريخ‌نگاران به منظور نوشتن تاريخ ستايش‌انگيز از اشغالگران مغول و خوب جلوه دادن اعمال چنگيز خان و نواده‌هايش ، بودند . در زمان هلاكو خان رياضىدان و كيهان‌شناس نامدار نصير الدين طوسى رصدخانه بزرگى را در مراغه بنيان نهاد و كتابخانه‌ايرا با 20 هزار كتاب داير كرد ؛ در اينجا همراه با دانشمندان محلى ، ستاره‌شناسان هندى و چينى هم كار مىكردند . در مرز سده‌هاى 13 - 14 تأسيسات وزير رشيد الدين قابل ذكر است در تبريز محله‌اى به نام رشيديه وجود داشت كه متعلق به نامبرده بود ، او در تبريز كتابخانه‌ايرا بنياد نهاد كه 60 هزار كتاب داشت ، ضمنا چند مدرسه كه در هريك 6 الى 7 هزار دانشجو درس مىخواندند بنيان گذاشت ، در اين شهر بيمارستانى شامل مؤسسات علمى ساخت ، در اين بيمارستان 50 جراح ، چشم‌پزشك و متخصصان رشته‌هاى ديگر پزشكى كار مىكردند . در ميان اينان پزشكان سوريه‌اى ، مصرى ، هندى و چينى هم ديده مىشدند . بيمارستان ديگرى در همدان بنيان گذاشت . غازان خان هم به فرهنگ ايرانى آشنا بود و به چند زبان تسلط داشت بيمارستانى بزرگ و چند مدرسه در تبريز بنا كرد .\r\nمعمارى ايرانى در اين دوره نمونه‌هاى هنرى فراوانى را ارائه داده است . ظاهرا در سدهء 13 مقبرهء بدون تاريخى كه منصوب به علويان است ساخته شده - اين مقبره گنبد علويان نام دارد . در سدهء 13 - آغاز سدهء 14 مقبره‌هاى چند پهلوى گنبدى شكلى به گونه مقبره‌هاى مغولى در مراغه ، سلماس ، اصفهان ( مقبره امامزاده جعفر ) و شهرهاى ديگر ساخته شده‌اند . در مرز سده‌هاى 13 - 14 ساختمانهاى مهمى در تبريز و حومه آن بنا گرديدند ، از آن جمله ، مقبره غازان كه داراى گنبدى بسيار بلند و با سنگ مرمر تزئين شده بود ، و همچنين مسجد وزير ، تاج الدين عليشاه گيلانى بودند . « 1 » برخى از ساختمانهاى مهمى\r\n\r\n\r\n","description":"","footnote":"\r\n( 1 ) . اين يادگارها هنگام جنگ‌هاى ايران - ترك در مرز سده‌هاى 16 - 17 ويران گرديدند .\r\n","page_name":" 240 ","page_number":240},
  {"content":"\r\n\r\nكه در آغاز سدهء 14 ساخته شدند ، به شرح زيراند مسجد - مقبرهء هشت پهلو و گنبددار الجايتو خان در سلطانيه ؛ مسجدى در ورامين با سردر نوك‌تيز و گنبد كه با كاشىهاى لعابى رنگارنگى پوشيده شده است . كنده‌كاريهاى عالى محراب الجايتو خان در مسجد جامع قديمى اصفهان بسيار جالب است .\r\nدر سدهء 15 يك مسجد عظيم در مشهد ساخته شد ، اين مسجد به نام گوهرشاد ، زن سلطان شاهرخ بنا گرديده است ؛ مدرسه سلطان حسين در هرات نيز در همان زمان ساخته شد .\r\nضمن ساختمان مسجدها ، مقبره‌ها ، كاخ‌ها تزئينات كنده‌كارى و گچ‌بريهاى ظريف و زيبا به منظور روكشى ساختمانها به كار رفته است ، بيشتر اين تزئينات روى سردرها ، گنبدها و ديوارها انجام مىگرفت ضمنا كاشىكاريها و موزائيك‌هاى زيبا ازجمله تزئيناتى بود كه براى روكشى ساختمان به كار مىرفت .\r\nنمونه‌هاى عالى هنر مينياتور ايران در آنزمان به چشم مىخورد . بسيارى از دست نوشته‌هاى زيبا كه با مينياتورهاى بسيار عالى مزين شده‌اند از آنزمان به دست آمده است .\r\nمينياتورهاى سده‌هاى 13 - 14 مايهء چينى دارند و به نظر مىرسيد كه اين سبك‌ها به وسيلهء مغول‌ها به ايران منتقل شده‌اند . مينياتورهاى ايرانى اين دوره از لحاظ نمايش فرم لباسهاى مغولى و ايرانى از اهميت بسيارى برخوردارند . در سدهء 15 آموزشگاهى براى تعليم هنر مينياتور در هرات تشكيل شد ، استاد بزرگ اين هنر بهزاد ( تقريبا به سال 1455 متولد و پس از سالهاى 1535 / 36 درگذشته است ) بود . هنر ديرين ايران يعنى خوش‌نويسى نيز پيشرفت قابل ملاحظه‌اى كرد .\r\nدر اين دوره سرودن اشعار كلاسيك به زبان فارسى نيز رايج شد . شاعر نابغه ايرانى سعدى ( 1182 - 1292 ) استاد نظم و نثر فارسى و نويسنده معروف‌ترين داستانهاى اخلاقى در جهان ، به خلق آثار منظوم و نثر به نام گلستان و بوستان و همچنين مجموعهء غزلهائى در مرثيهء تصرف بغداد به وسيله هلاكو خان و غيره ، همت گماشت .\r\nيكى از بزرگترين شاعران ايرانى حافظ ( شمس الدين محمد 1320 - 1390 ) بود .\r\nاو هم مانند سعدى در شيراز مىزيست . ديوان ( مجموعه اشعار ) حافظ اثرى هنرى ممتاز و در نوع خود بىهمتاست .\r\nاز شاعر بلندپايه ، ابن يمين ( به سال 1368 درگذشت ) كه در جنبش سربداران شركت داشت اشعار مردمى و ضد فئودالى باقيمانده است ، عبيد زاكانى ( به سال 1370 درگذشت ) ضمن هجونامه‌اش بگونه‌اى خشمگينانه ، تباه‌كارىها ، سالوسىها و مفت‌خوريهاى اشراف را فاش ساخته است . تاريخ‌نگارى ايران در سده‌هاى 13 - 14 از پيشرفت قابل ملاحظه‌اى برخوردار بود .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nاز آثار نوشته‌ايكه بنا به دستور خانهاى اشغالگر مغول نوشته شده و اهميت فراوانى دارد اثر سه‌جلدى فارسى جوينى ( 1226 - 1283 ) جيره‌خوار فئودالهاى مغول خراسان است ، اين اثر شامل تاريخ زندگى چنگيز خان و جانشينانش ، و حتى تاريخ خوارزمشاهيان و اسماعيليان الموت است . مهمترين مورخ ايران در آنزمان رشيد الدين فضل الله همدانى ( 1247 - 1311 ) است . او كه پزشك ، لغت‌دان و اسلام‌شناس بود در حدود 1311 به يارى گروهى از همكارانش به نوشتن اثر عظيمى به زبان فارسى دربارهء تاريخ اقدام كرد نام اين اثر را « جامع التواريخ » گذاشت .\r\nنامه‌هاى خصوصى رشيد الدين به پسرانش كه واليان استانها بودند و همچنين مكاتبات او با بلندپايگان دولتى و اشراف روحانى از اهميت ويژه‌اى برخوردارند . از اين نامه‌ها اطلاعات گرانبهائى دربارهء سيستم مالياتى ، وضع دهقانان ، وضع بازرگانى ، ساختمان كانالهاى آبيارى و غيره به دست مىآيند .\r\nرشيد الدين - ايدئولوگ يكى از گروههاى طبقه فئودالها - درعين‌حال كه از دولتمردان نامدار بود با قشر روحانيان مسلمان روابط نزديك داشت ؛ او از هواخواهان قدرت مركزى نيرومند در حكومت ايلخانان بود و بنابراين با گرايشهاى پراكندگى فئودالى مخالفت مىورزيد ، اين گونه تكيه‌گاه استوارى براى اشراف كوچ‌نشين ترك - مغول به‌شمار مىرفت . هم جوينى و هم رشيد الدين باوجوداينكه هردو رسما در تأليفاتشان مغولان را ستوده‌اند ، دربارهء جنبه‌هاى تاريك و منفى فرمانروايان مغولى كاملا خاموش نبوده‌اند - نمونه‌هائى از ويرانى شهرها و استانها ، كشتارهاى دسته‌جمعى ، تاراجگريهاى همگانى ، اجراى سياست‌هاى مالياتى غارتگرانه و زورگوئىهاى مغولان را ذكر كرده‌اند .\r\nموضوعهاى جالبى دربارهء تاريخ سياسى و اجتماعى - اقتصادى ايران ضمن سده‌هاى 13 - 15 در آثار معروف تاريخ‌نگاران و جغرافىدانان نامدار اين دوره وصاف ، حمد الله قزوينى ، حافظ ابرو ، مير خوند و ديگران نوشته شده‌اند .\r\nدر اين دوره ، تاريخ‌نگارى به زبان فارسى تقريبا جاى تاريخ‌نگارى عربى را گرفته است .\r\nدر سده‌هاى 13 - 15 نفوذ صوفيگرى در اشعار و همچنين در زندگى اجتماعى مردم ايران به‌ويژه چشم‌گير بوده است . اين پديده در اثر هراس بىاندازه مردم از استيلاگران مغول ، بيدادگرى و بيرحمى قوم استيلاگر بود ، اين گونه بيشتر مردم ناگزير به جستجوى راه گريزى براى رهائى از اين ستم بودند ، قهرا از دنيا و نعمات آن دل مىكنديد و به رياضت‌كشى و زندگى تخيلى گرايش مىيافتند . نفوذ صوفيگرى بگونهء محسوس در اشعار سعدى و حافظ به چشم مىخورند ، بزرگترين شاعران صوفىگراى فارسىزبان جلال الدين\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nرومى ( 1207 - 1273 ) بود .\r\nدر اشعار رومى عرفان افراطى و وحدت وجود با تبليغ آزادمنشانهء انساندوستى ، آزادانديشى و اعتراض عليه ستم انسان بر انسان ، درهم آميخته‌اند .\r\nپندار صوفيگرى در اشعار بسيارى از شعراى اين زمان بيان شده است . گاهگاهى صوفيگرى به منزله پوششى براى آزادانديشى مذهبى يا فلسفى به كار رفته است ، چون فلسفهء وحدت وجود ممكن است بگونه‌اى پندار الحاد را به‌پوشاند .\r\nدر رابطه با بيان مختصر ايدئولوژى صوفيگرى ، در اين دوره هم مانند پيش صوفيگرى با فلسفهء عرفانى كشدارش هم « مؤمنان » ، هم « ملحدان » ، هم سنيان و هم شيعيان را با داشتن ايدئولوژيهاى گوناگون به سوى خود مىكشاند . به‌طوركلى عناصر ايدئولوژى صوفيگرى كه فراگرفتن آن براى صوفيان ضرورت داشت ، استقبال از بينوائى و تنگدستى و اميد به نعمات تخيلى از راه رياضت زندگى ، زير نظر مربى يا شيخ درويشان ( مرشد ) بود ، چون گويا فقط مرشد مىتوانست با خدا ارتباط داشته باشد .\r\nدر ميان خطمشىهاى گوناگون فرقه‌هاى صوفيه مىتوان به‌طوركلى دو جهت را مشخص كرد - يكى جهت « اعتدال » ( قائل شدن به توحيد ) و ديگرى جهت « افراط » ( قائل بودن به وحدت وجود ) .\r\nاز آنجا كه صوفيگرى داراى ايدئولوژى واحدى نبود ، نمىتوان درباره پايگاه اجتماعى اين فرقه اظهارنظر كرد محيطهاى اجتماعىايكه پيروان روندهاى گوناگون صوفيگرى از آنجاها برمىخاستند ، متفاوت بودند ، بنابراين فرقه‌هاى گوناگون دراويش در زمانهاى مختلف ، مىتوانستند گرايش‌هاى قشرهاى گوناگونى را منعكس كنند . گاهگاهى ، اعتراض شديد توده‌هاى مردم عليه ستم فئودالى ، زير پوشش نوعى از ايدئولوژى صوفى - گرى خودنمائى مىكرد ، در اين هنگام درويش‌ها نقش فعالى در جنبش مردمى ايفا مىكردند .\r\nاما درعين‌حال ، بگونه‌اى محسوس گرايش صوفيگرى در جهت منافع طبقهء فئودال به چشم مىخورد ، در اين هنگام ايدئولوگ‌هاى تز بينوائى يك‌باره تغيير ماهيت مىدادند و تبليغ مىكردند كه مثلا صوفى هم مىتواند ثروتمند باشد . فقط از نظر روحى نبايستى به ثروت علاقه داشته باشد ، و خود را صاحب مال به‌پندارد ، درويش ثروتمند چيزى جز امانت - دار اموالش نيست و بايد آنها را در راه خدا صرف كند . پنداشته مىشد كه چنين درويش ثروتمندى فقط بايد مقدار ناچيزى از ثروتش را براى مصرف زندگى خودش خرج كند و باقى را براى منظورهاى مذهبى و نيكوكارى به مصرف رساند ؛ اما هيچكس كار او را بازرسى نمىكرد و اصلا قوانين اخلاقى و سنت‌هاى صوفيگرى بگونه‌اى بود كه براى مرشدها هيچگونه محدوديتى قائل نمىشد . بسيارى از درويشان در ميان فئودالها حاميانى داشتند ،\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nو اينان هداياى بسيارى از قبيل زمين و اموال ديگر به آنها پيشكش مىكردند بگونه‌ايكه خود درويش‌ها بعدها به فئودالهاى بزرگى تبديل مىشدند .\r\nكيش رسمى حكومت‌هاى ايران در سده‌هاى 14 - 15 در تمام مناطق به‌غير از گيلان و مازندران سنى بود اكثريت جمعيت ايران نيز سنى به‌شمار مىآمدند . در بيشتر شهرها به‌غير از چندتائى از قبيل قم ، كاشان ، سبزوار و غيره ، شماره سنيان بر شيعيان برترى داشت . اما با در نظر گرفتن اينكه از نيمهء سده نهم تا آغاز سدهء 16 ، بسيارى از جنبش‌هاى مردمى در ايران زير پوستهء ايدئولوژيهاى گوناگون شيعه انجام گرفت ، مىتوان پنداشت كه بيشتر ساكنان روستاها بگونه سرى از آئين شيعه پيروى مىكردند ، اما با به‌كار بردن اصل « تقيه » آئين خود را سنى مىنماياندند .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\n11 حكومت صفويان ( سدهء 16 . م )\r\n\r\nصفويان و قزلباشان تا پيش از پايان سدهء 15 . م .\r\nتشكيل حكومت صفويان به جنبش قزلباشان كه تابع « مرشدان » فرقهء دراويش صفوى در اردبيل بودند ، بستگى داشت . اين فرقه از زمان شيخ صفى الدين اسحق ( 1252 - 1334 ) كه سمت ارشاد اين فرقه از دراويش را داشت به نام فرقهء دراويش صفوى نام برده شد . او داماد و شاگرد درويش نامدار شيخ زاهد ( به سال 1300 درگذشت ) بود . كمى پيش از نيمهء سدهء 15 داستانى بر سر زبانها افتاد كه شيخ صفى الدين دوازدهمين نواده امام موسى كاظم ( به سال 799 ، رحلت كرد ) است . بعدها پژوهندگان نسل صفويان را به كردها منسوب كردند .\r\nممكنست ، در آغاز فرقه درويشان صفوى در ميان مردم از محبوبيت برخوردار بوده‌اند . شيروانشاه اخساتان دوم كه تابع ايلخان ارغون خان ( 1284 - 1291 ) بود ، شيخ زاهد را متهم كرد كه رعيت‌ها را از كار كشاورزى بازمىدارد و او را به ويران كردن خانقاهش تهديد كرد . هنگاميكه شيخ صفى الدين جاى شيخ زاهد را گرفت فقط صاحب يك جفت\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n( قطعه زمين زراعتى است كه گويا به وسيله يك جفت گاو شخم مىشود ) زمين بود ، اما مريدان بسيارى از ميان دهقانان و كدخداها و پيشه‌وران داشت . فقط در پايان زندگيش شماره مريدانش بسيار كاهش يافت و منحصر به چند بازرگان و فئودال گرديد ، ولى دارائيش به 20 پارچه آبادى رسيد . در نيمه سدهء 15 شيوخ صفوى مالك تمام منطقهء اردبيل شدند و به فئودالهاى روحانى متنفذى تبديل گرديدند .\r\nدر اواسط سدهء 15 ، تكيه‌گاه مهم شيوخ صفوى ، عشاير كوچ‌نشين ترك ، آذربايجانى و آسياى صغير بود ، چون اينان پيرو آئين شيعه بودند و كوچ‌نشينان و دهقانان زير پوشش شيعه‌گرى عليه حكومت عثمانى كه سنى بود ، اقدام مىكردند . بنابراين 7 عشيره كوچ‌نشين ، خود را مريدان شيخ صفوى شناساندند : اين 7 عشيره عبارت بودند از شاملو ، روملو ، اوستاجلو ، افشار ، قاجار ، تكليو و ذو القدر ؛ بعدا شمارهء آنها افزايش يافت . در نيمه دوم سدهء 15 اين عشاير ترك « قزلباش » نام برده شدند ( به زبان تركى يعنى « سر قرمز » . اينان كلاههائى را به رنگ ارغوانى به سر مىگذاشتند كه به نشانهء 12 امام شيعه 12 خط بگونه راه‌راه روى آنها ديده مىشد ) ؛ قزلباشها ريش‌هايشان را مىتراشيدند و سبيلهاى درازى مىگذاشتند و روى سر تراشيده‌شان كاكل بلندى جا مىگذاشتند .\r\nنفوذ عشاير پيكارجوى ترك سرشت فرقهء دراويش صفوى را دگرگون كرد . اگر نخستين شيوخ صفوى داراى سرشتى صلح‌خواهانه و عارفانه بودند ، اما در زمان شيخ جنيد ( به سال 1460 كشته شد ) و شيخ حيدر ( به سال 1488 كشته شد ) مرشدهاى صفوى خوى عارفانه را ترك كردند و صوفيگرى را فقط به عنوان وسيله‌اى براى پيشرفت مقاصدشان به منظور جلب وفادارى و صداقت مريدان ظاهرا رواج دادند . روش پيكارجوئى شيعه‌گرى و انجام « جهاد مقدس عليه كفار » هم‌اكنون پايهء ايدئولوژى اين فرقه گرديد . باوجوداين قزلباشان فقط از لحاظ سنتى عنوان « درويشى » و صوفيگرى را به خود نسبت مىدادند .\r\nشيخ جنيد و حيدر به يارى عشاير قزلباش نامبرده و حتى طوايف طالشى و قره‌داغى پيوسته به انجام تجاوزهاى غارتگرانه‌اى زير شعار « جنگ به خاطر دين » عليه كشورهاى غير مسلمان مىپرداختند - اين مناطق غير مسلمان ، گرجستان و قلمرو يونانى ترابوزان بودند . اينان ضمن اين هجوم‌ها غنائم جنگى و اسيرانى را به چنگ مىآوردند ، اسيران را به عنوان برده در بازارهاى اردبيل به فروش مىرساندند . قزلباشان ضمن حمله به گرجستان هربار از سرزمين شيروان مىگذشتند . اين وضع شاهان شيروان را به هراس انداخت و بر آن شدند با قزلباشان به نبرد پردازند ، ضمن همين نبردها بود كه شيخ جنيد و حيدر كشته شدند .\r\nپس از كشته شدن حيدر ، سلطان يعقوب آق قوينلو اردبيل را به تصرف درآورد ( 1488 ) و پسر حيدر را اسير كرد ، پسر خردسال حيدر به نام اسماعيل ( به سال 1487 متولد شده\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nاست ) كه قزلباشان به او وفادار مانده بودند بعدها توانست در گيلان پنهان شود .\r\nشيخ جنيد و حيدر به عنوان رهبران قزلباشها از آئين شيعهء 12 امامى پيروى مىكردند . اما افراد طبقه پائين قزلباشان كه از شيعيان متعصب و افراطى به‌شمار مىآمدند براى شيوخ خود مقام و منزلتى بىاندازه قائل مىشدند و آنانرا مقربان خدا مىانگاشتند .\r\n\r\nايران در آغاز سدهء 16 و تشكيل حكومت صفوى\r\nدر آغاز سدهء 16 در ايران يك‌پارچگى سياسى وجود نداشت . بزرگترين حكومت‌ها در ايران سلطنت تيموريان در خراسان و دولتهاى آق قوينلو بودند . مقارن سال 1500 . م .\r\nقلمرو آق قوينلو ميان سلطان مراد ( عراق عجم ) و الوند ( آذربايجان و ارمنستان ) ، تقسيم شد . در فارس ، يزد ، كرمان ، عراق عرب و ديار بكر گروه ديگرى از آق قوينلو حكومت مىكردند كه اسما تابع سلطان مراد بودند . در ابركوه ، كاشان ، سمنان ، سيستان حكومت - هاى كوچكى مستقلا فرمانروائى مىكردند . در گيلان دو اميرنشين شيعه حكومت مىكردند - يكى در لاهيجان ( بيه‌پيش ) و ديگرى در رشت ( بيه‌پس ) . مازندران به ده حكومت مستقل تقسيم شده بود ؛ در خوزستان و حويزه دودمان شيعى مشعشع فرمانروائى داشتند . هريك از اين حكومت‌ها تابعانى داشتند . حكومت آق قوينلو پيوسته مورد تهديد تركهاى عثمانى تجاوزكار قرار داشت . اما وضع تيموريان در خراسان چنين بود : ازبك‌ها به سركردگى محمد خان شيبانى تمام قلمرو تيموريان را در آسياى ميانه به تصرف درآوردند . پيشرفت روند پراكندگى فئودالى ، اين هردو دولت را به ناتوانى كشاند .\r\nقلمرو حكومت آق قوينلو در اثر ستيزهاى داخلى و جدائىخواهى فئودالها از هم پاشيد . اصلاحات بدفرجام مالياتى ، سنگينى ماليات‌هاى تحميلى و ستم فئودالى باعث شديدتر شدن تضادهاى طبقاتى و افزايش هرچه بيشتر ناخشنودى تودهء دهقانان گرديد .\r\nدر چنين اوضاعى قزلباشان باوجود ناكامىهاى گذشته‌شان كه به كشته شدن شيخ حيدر و سپس قتل پسرش سلطان على گرائيد ، عليه رستم پادشاه آق قوينلو قيام كردند ( 1495 - م . ) ، شخص اخير كه فكر نمىكرد شكست بخورد ، منتظر موقع مناسب بود تا آنها را قلع و قمع كند .\r\nدر اين هنگام ستيز داخلى سختى در سالهاى 1498 - 1500 ميان مدعيان سلطنت دودمان آق قوينلو درگرفت و اين وضع بيشتر باعث ازهم‌پاشيدگى دولت نامبرده گرديد .\r\nقزلباشان در تابستان 1499 به تعرض پرداختند . اسماعيل كه 12 سال بيش نداشت با سرپرستش حسين بيك شاملو گيلان را ترك كرد و به قرارگاه تابستانى ايل اوستاجلو وارد\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nشد ، ايليان با احساسات فراوان از او استقبال كردند . اسماعيل همراه 300 قزلباش به اردبيل حمله كرد ، اما نتوانست آن را تصرف كند . اميران عشيرهء اوستاجلو تصميم گرفتند به سوى باختر بروند - از طريق قره‌باغ ، شوراگل و كاگيزمان به ارزنجان رهسپار شدند و منظورشان اين بود كه از قزلباشان آسياى صغير كمك دريافت كنند . در پايان 1499 - 7 هزار قزلباش زير پرچم شيخ اسماعيل جوان گرد آمدند . اينان به سوى شيروانشاه فرخ ياسار تاختند ارتشش را درهم شكستند ، به سال 1500 شماخى و به سال 1501 باكو را تصرف كردند اما نتوانستند شيروانشاه را كاملا مطيع كنند\r\nبه سال 1501 قزلباشان ، ارتش الوند آق قوينلو را درهم شكستند و وارد تبريز شدند اين گونه تبريز و سرتاسر آذربايجان را به تصرف درآوردند . اسماعيل جوان به سال 1502 خود را « شاهنشاه » اعلام داشت . اين گونه حكومت صفوى در ايران بنيان‌گذارى شد .\r\nاسماعيل نخستين‌بار در تبريز ضمن خطبه‌اى پيروى ايران را از آئين شيعه 12 امامى اعلام داشت و آشكارا سه خليفهء نخستين صدر اسلام را لعنت كرد ، اگرچه 3 / 2 ساكنان تبريز سنى بودند .\r\nبه سال 1503 ارتش شاه اسماعيل اول ( 1502 - 1524 ) ارتش مراد آق قوينلو را درهم شكست و مراد ناچار به بغداد گريخت . در سالهاى 1503 - 1504 قزلباشان ، قزوين ، قم ، كاشان ، اصفهان ، شيراز ، يزد و كرمان را تصرف كردند . در فاصلهء سالهاى 1506 و 1510 ، آنها ارمنستان ، كردستان و عراق عرب با بغداد را گرفتند . در همين هنگام قلمرو تيموريان خراسان به سال 1507 به وسيلهء كوچ‌نشينان ازبك اشغال گرديد . بيگمان پيكار ميان اينان و قزلباشان بر سر حاكميت مطلق ايران ، اجتناب‌ناپذير بود . شاه اسماعيل اول به سوى خراسان لشكر كشيد ، ضمن نبردى كه بين ارتش او و ازبكان در نزديكى مرو در - گرفت ، ازبكان به سختى شكست خوردند و به سال 1910 محمد خان شيبانى سركردهء اينان كشته شد . اين گونه خراسان و سيستان به قلمرو صفويان افزوده شد . گيلان و مازندران قبلا زير اطاعت دولت صفوى درآمده بود . قزلباشان براى تصرف آسياى ميانه كوشيدند ، اما به سال 1512 از ازبكان شكست سختى خوردند .\r\n\r\nدولت صفوى در سدهء 16 - م .\r\nحكومت نوينى كه صفويان بنيان نهادند ( 1502 - 1736 ) به نام دولت صفوى يا قزلباش موسوم گرديد . خاورشناسان نخستين اروپائى ، دولت صفوى را حكومتى وابسته به مليت ايرانى مىشناختند . اين نظريه درست نيست ، در دولت صفوى ضمن سدهء 16 هيچ\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nيك از ايرانيان در دستگاه حكومت شركت نداشتند . اما اينكه پادشاهان صفوى لقب « شاهنشاه » را براى خود برگزيدند به انگيزه مليت ايرانىشان نبود : اختيار اين لقب در زمان ساسانيان هم گوياى آن بود كه اين شاهان خود را فرمانرواى همهء شاهان ديگر كه وابسته به مليت‌هاى گوناگونى بودند مىشناساندند ، همتاى اين اصطلاح در اروپاى قرون وسطى هم معمول بود ، مثلا امپراطورى روم .\r\nسازمان حكومت صفوى كه با زور عشاير كوچ‌نشين ترك پديد آمده بود ، آميخته‌اى از عشاير و ملت‌هاى ناجور و ناهم‌آهنگ بود . در اين حكومت تا پيش از پايان سدهء 16 نقش رهبرى سياسى را اشراف نظامى - كوچ‌نشين قزلباشان ترك و آذربايجانى ايفا مىكردند .\r\nارتش اصولا شامل چريكهاى وابسته به عشاير كوچ‌نشين قزلباشان و غيره بودند ، شمارهء ناچيزى از افراد ارتش را چريكهاى فئودالهاى ساكن محلى تشكيل مىدادند . عناصر ايرانى ( ديوان‌سالاران كشورى و قشر روحانيان ) در دستگاه حكومت نقش درجهء دوم را داشتند ، درباريان و ارتشيان به زبان آذربايجانى سخن مىگفتند ؛ خود شاه اسماعيل اول به زبان آذربايجانى شعر مىگفت . اما در دبيرخانه بنابر سنت با زبان فارسى چيز مىنوشتند ، در زمان سلجوقيان ، خانهاى مغول و جانشينانشان هم همين رسم برقرار بود .\r\nآئين شيعه امامى كه كيش دستگاه حكومت بود بايستى اجبارا به وسيله كليه مسلمانان تابع پذيرفته مىشد . سنىها و شيعيان افراطى يعنى پيروان صوفيگرى افراطى ( ملحدان ) زير پيگرد قرار مىگرفتند . برعكس مسيحيان و يهوديان آزاد بودند و مىتوانستند به ايمان خود پابرجا باشند : شاه اسماعيل به اسقف بزرگ ارمنيان امتياز داد و از ميسيونرهاى كاتوليك پشتيبانى كرد ، چون دشمن بزرگ صفويان فقط تركان عثمانى سنى بودند . صفويان از وجود مسيحيان بهره مىبردند به‌ويژه با بازرگانان ارمنى و ميسيونرهاى كاتوليك ، از لحاظ انجام كارهاى تجارتى مثلا صدور ابريشم ، روابط نيكوئى برقرار كردند ضمنا با ديپلماتهاى كشورهاى اروپائى هم تماسهائى گرفتند .\r\nشيعه‌گرى كه به عنوان كيش دولتى در ايران رواج يافت ، سيماى اصليش را كه قبلا ايدئولوژى توده‌هاى مردم بود ، از دست داد و به تكيه‌گاه فئوداليسم تبديل گرديد . رژيم دولت‌هاى صفوى رسما شاهنشاهى و شيعى مذهب بود ( طبق افسانه‌هائى كه شايع شده بود نژاد صفويان به امام موسى كاظم امام هفتم مىرسيد ) و پادشاهان صفوى خود را جانشينان امام دوازدهم غايب ، محمد مهدى ، پيش از ظهور ، مىشناساندند . شاه همچنين خود را شيخ يا مرشد فرقهء صوفيان صفوى مىشمرد . قزلباشان ( اشراف و رزمندگان معمولى ) همانگونه خود را « درويش » و « صوفى » و مريد شاه كه « شيخ درويشان » بود قلمداد مىكردند ، اما عملا اينان هيچگاه به درويشان صوفى پيشين نمىمانستند ، و پندارهاى\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nصوفيگرى و روش‌هاى « فقيرى » را از ياد برده بودند . تنها تعصب شيعه‌گرى را آن هم به عنوان پوشش ايدئولوژيك براى جنگ با دولت‌هاى سنى ( تركهاى عثمانى ، خانهاى ازبك آسياى ميانه ) نگاهداشتند ، و دولت صفوى همانگونه مانند دولت‌هاى پيشين ايران ، دولت اشرافى بود .\r\n\r\nروابط فئودالى در ايران سدهء 16\r\nجامعهء فئودالى ايران در سدهء 16 چندان فرقى با جامعه‌هاى سده‌هاى 14 - 15 نداشت . نقش رهبرى سياسى را مانند پيش اشراف نظامى عشاير كوچ‌نشين ايفا مىكردند ؛ هم‌اكنون اين نقش به دست عشاير قزلباش يا كرد افتاده بود . سران عشاير كوچ‌نشين يا شاخه‌هاى آنها زمين‌هاى معينى را در اختيار گرفتند ( اولكا ) . واليان ايالات ( بيگلربگىها ) و حاكمان شهرستان‌ها از ميان اشراف اين عشاير برگزيده مىشدند ؛ و بنابراين غالبا اين اولكاها و حتى قشونها ( چريكهاى عشايرى مأمور خدمت در اين زمين‌ها ) پس از تصويب شاه بگونه موروثى به اين واليان يا حاكمان واگذار مىشدند .\r\nگذشته از يورت‌ها ( زمين‌هاى عشاير كوچ‌نشين در سده 16 ) املاك ارضى فئودالى و خصوصى ، مانند سابق و به اين شرح وجود داشتند : زمين‌هاى دولتى ( ديوانى ) ، املاك خانواده سلطنتى ( خاصه ) ، املاك وقف ، ملك‌هاى خصوصى ، سيورغال‌ها . اما نسبت بين آنها تغيير كرد . زمين‌هاى خاصه ، يورت‌ها و تا اندازه‌اى زمين‌هاى ديوانى افزايش يافتند .\r\nاما زمين‌هاى املاك خصوصى و سيورغال‌ها كاهش يافتند . صفويان سيورغالهاى پيشين را نگاهداشتند اما از واگذارى سيورغالهاى تازه خوددارى كردند ، چون سيورغالها از حقوق كامل مالكيت به اضافه حق وراثت برخوردار و از پرداخت هرگونه ماليات ارضى معاف بودند و از لحاظ قضائى و ادارى مصونيت كامل داشتند البته همه اين امتيازات به زيان دولت مركزى تمام مىشد .\r\nصفويان ترجيح مىدادند به‌جاى حقوق و پاداش مستخدمان و اشراف به آنها تيول واگذار كنند ، اين رسم در آغاز سده 15 معمول شد اما در زمان صفويان بگونهء گسترده‌اى رواج يافت . ضمن سده 16 ، درآمد فئودالى - مالياتى زمينى به عنوان مواجب يا پاداش هنگام عزيمت به مأموريت ، به مأموران بلندپايه واگذار مىشد ، اين تيول بسته به موقعيت ممكن بود مادام العمر يا بگونه موقت باشد اما موروثى نبود ، ضمنا مصونيت ادارى و قضائى هم نداشت . به‌طوركلى بيشتر زمين‌هاى زراعتى به هر شكلى به تصرف اشراف نظامى قزلباش‌ها درمىآمدند . اميران و بيك‌هاى قزلباش نه‌تنها رهبرى عشاير\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nو فرماندهى چريك‌ها را به عهده داشتند بلكه به عنوان مالك بزرگ زمين ، دهقانان قلمرو خود را مورد استثمار فئودالى قرار مىدادند .\r\nوضع افراد ايلياتى كوچ‌نشين كه در چارچوب سازمان عشيره‌اى ، هستهء ارتش را تشكيل مىدادند بارها بهتر از دهقانان ساكن روستاها يعنى رعايا بود . رعيت‌ها مانند پيش ناچار بودند در قيد مالكان فئودال به زمين وابسته باشند . اينان كه روى زمين‌هاى خاصه يا ديوانى ، يا زمين‌هاى متعلق به مأموران بلندپايه دولت كار مىكردند مورد استثمار بيرحمانه ترى قرار مىگرفتند ، چون مالكان تازه به‌دوران‌رسيده در اندوختن ثروت شتاب داشتند و درباره رفاه نسبى دهقانان اصلا دلسوزى نمىكردند ، اگرچه رعيت‌هاى روستائى قانونا آزاد شناخته مىشدند . اين دهقانان مانند پيش ، درآمد معمولى را از لحاظ محصول و ماليات ( ازجمله ماليات ارضى كه به مالوجهات شهرت داشت ) يا درآمد مالياتى ( روى زمين‌هاى تيول و سيورغال ) به مالك مىپرداختند . روش انجام وظايف اجبارى مانند سابق برقرار بود : اين وظايف ، انجام بيگارى يا كار اجبارى براى دولت ، تهيه آذوقه و عليق ارتش ، پذيرائى و منزل دادن به مأموران و غيره بودند . در شهرها طبق قانون مغولان از بازرگانان و پيشه‌وران مالياتى به نام تامگا مىگرفتند . دربارهء سنگينى اين نوع ماليات ، يادداشت يك بازرگان گمنام ونيزى كه دربارهء شهر تبريز نوشته ( 1514 - م . ) به‌جا مانده است .\r\nاو مىنويسد اندازه اين ماليات براى مسلمانان 5 % و براى نامسلمانان 10 % بهاى كالاى مورد معامله بود .\r\n\r\nسياست داخلى و خارجى صفويان در زمان اسماعيل اول و طهماسب اول\r\nتشكيل دولت‌هاى صفوى و پيشروى آنان به سوى باختر ، سلطان بايزيد دوم سلطان ترك ( 1481 - 1512 ) را سخت نگران كرد . چون ساكنان بيشتر متصرفات آسياى صغير او شيعيانى بودند كه براى قيام آمادگى داشتند . به موجب اطلاعاتى كه شخصيت سياسى ونيزى به نام مارينو سانوتو داده ، 5 / 4 ساكنان مسلمان آسياى صغير ، شيعه و با صفويان موافق بودند . سلطان بايزيد قصد جنگ را نداشت ؛ او نمايندگانى را نزد شاه اسماعيل فرستاد و مذاكرات صلح‌آميزى را با او آغاز كرد .\r\nبه سال 1511 در آسياى صغير كوچ‌نشينان و دهقانان شيعه قيام عظيمى را عليه تركها آغاز كردند . اين قيام را يكى از قزلباشان عشيره تكليو به نام حسن اوغلى ملقب به شاهقلى رهبرى مىكرد . سلطان ناگزير شد نيروى بزرگى از چريك‌ها را گردآورى كند . اين قيام\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبا دشوارى سركوب شد . شاه اسماعيل كمكى به اين قيام نكرد مهاجران آسياى صغير را كه به تبريز آمده بودند به سردى پذيرفت . ظاهرا شاه از قدرت تركها هراس داشت و نمىخواست كار را به قطع رابطه با بايزيد به‌كشاند بنابراين زير تأثير وسوسهء درگيرى در آسياى صغير قرار نگرفت ، علاوه‌براين از ميان قزلباشان آسياى صغير بسيارى از هواخواهان شيعهء افراطى يعنى عناصريكه طرفدار ايدئولوژى توده‌هاى مردم بودند ، وجود داشتند ، شاه اسماعيل و فئودالهاى بلندپايه قزلباش از اين رفقاى موقتى به انگيزهء داشتن پندارهاى اجتماعى و مذهبىشان ، پيش خود ، مىترسيدند . پس از استوارى وضع صفويان در ايران ناگزير بايستى خود را از دست اينها خلاص مىكردند .\r\nپسر و جانشين بايزيد دوم ، سلطان سليم ( 1512 - 1520 ) كه مردى دلير و جنگجو بود ، سياست گسترش‌خواهى را دنبال مىكرد . براى آنكه عقب جبهه را آرام نگهدارد در آغاز سخت به پيگرد شيعيان آسياى صغير پرداخت . به سال 1513 - 40 هزار تن از شيعيان را كشت و بسيارى از آنانرا به زندان افكند . سليم كه خود را براى لشكركشى به ايران آماده مىكرد چهار نامه براى اسماعيل فرستاد ، ضمن اين نامه‌ها با لحن مغرورانه و اهانت آميزى او را به « كفر » و « بىشرفى » متهم كرد و از او خواست تا توبه كند ، در غير اين صورت « تمام قلمروش را با زور تصرف خواهد كرد » . در آوريل 1514 سليم اول جنگ را آغاز كرد ؛ تركها در 23 اوت 1514 در نبردى نزديك چالدران قزلباشها را به سختى شكست دادند . و موقتا تبريز را گرفتند . سليم اول پيشنهاد صلح اسماعيل را رد كرد و به جنگ با ايران ادامه داد ؛ جانشين او سلطان سليمان قانونى ( 1520 - 1566 ) به جنگ ادامه داد .\r\nاين جنگ و بيشتر جنگ‌هاى ميان ايران و عثمانى زير پوستهء پيروان شيعه و سنى انجام گرفت ، اما واقعيت اين بود كه اين پيكارها بر سر تصرف سرزمينهاى مهم استراتژيك كه از آنها راههاى كاروان‌رو تجارتى مىگذشتند ، جريان داشت . در مراحل نخستين اين جنگ ، تركها برنده بودند و ايران فقط به دفاع مىپرداخت . تركان ارمنستان باخترى ، كردستان و عراق عرب ( بغداد - به سال 1534 و بصره به سال 1546 ) را تصرف كردند ، به باختر ايران تاختند و سه بار بگونهء موقت تبريز را اشغال كردند ( 1533 ، 1534 ، 1548 ) و حتى اصفهان را به سال 1548 گرفتند . به سال 1555 پيمان صلحى در اماسيه با شرايط زير بين ايران و ترك بسته شد : عراق عرب با بغداد ، كردستان ، ارمنستان باخترى و گرجستان از ايران جدا و به قلمرو تركها ملحق مىشد . دولت ايران مناطق آذربايجان ، شيروان ، ارمنستان خاورى و گرجستان خاورى را براى خود نگاه ميداشت ؛ شاهزاده‌نشينان كارتلى و كاختى جزو قلمرو ايران به‌شمار مىآمدند و بنابراين هردو شاهزاده‌نشين خاورى گرجستان خود مختارى خود را حفظ مىكردند . منطقه قارص بايستى تخليه مىگرديد .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nشاه طهماسب اول ( 1524 - 1576 ) كه كودكى ده‌ساله بود به تخت سلطنت نشست ، در آغاز بازيچهء دست خانهاى قزلباش و سلطانها بود . به سال 1525 ميان رهبران عشاير روملو و اوستاجلو اين بحث درگرفت كه كدام‌يك از آنها نايب السلطنه و مربى شاه باشند ، اين بحث به ستيز داخلى گرائيد . به سال 1526 عشيرهء اوستاجلو سر به شورش برداشت ، به سال 1531 عشيرهء شاملو قيام كرد و تبريز را به باد تاراج گرفت . اميران قزلباش تا آنجا از قدرت مركزى شاه پيروى مىكردند كه خواسته‌هايشان مبنى بر واگذارى زمين به عنوان حقوق و اشغال مقامهاى عالى ، برآورده مىشد .\r\nشاه طهماسب اول بر خلاف پدرش اسماعيل كه بسيار پرتوان و مردم‌دار بود ، فرمانرواى بااستعدادى به‌شمار نمىآمد . اما هنگاميكه به سن بلوغ رسيد كوشش داشت كليه كارهاى رهبرى را به دست گيرد . او به ميزان ماليات‌هاى ارضى افزود ؛ چندبار به ماوراء قفقاز لشكر كشيد و قدرت حكومت مركزى را در گرجستان خاورى استوار كرد ؛ به سال 1538 شيروان را رسما به قلمروش افزود ، دولت شيروانشاه را منحل و قيامهاى مردمى آنسامان را سركوب كرد . خانهاى ازبك بخارائى و خانهاى خوارزم پيوسته به خراسان تجاوز مىكردند . ضمن نبردهائى با ازبكان به دفاع اكتفا كرد . اين جنگ‌ها هم زير پوستهء پيكار شيعه و سنى انجام مىگرفتند ؛ قانون سنيان ساكن آسياى ميانه مانند تركان چنان بود كه اسير كردن و به بردگى بردن ساكنان صلح‌جوى شيعه را حلال مىشمردند - و دولت‌هاى سنى از اين حق بهرهء فراوان مىبردند .\r\nتلاشهاى شاه طهماسب اول به منظور اجراى سياست تمركز در دستگاه دولتى به نتيجه نرسيدند . او اغلب ناچار مىشد كه استانهاى شورشى و حتى اميران متمرد قزلباش را سركوب كند . به سال 1535 فرمانرواى گيلان ( بيه‌پس ) به نام امير دوباج شوريد . به سال 1538 محمد صالحى كه يكى از اشراف محلى استراباد بود ، در آن ديار دولت مستقلى را تشكيل داد . به سال 1547 برادر تنى شاه طهماسب الكاس ميرزا كه بيگلربگى شيروان بود ، مىخواست از دولت مركزى جدا شود و در قلمرو خود حكومت مستقلى را بنيان نهد . او در اين كار كامياب نشد و ناگزير به سلطان ترك پناه برد . به سال 1550 در منطقه استراباد عشاير تركمن طغيان كردند ، اين شورش به سال 1558 سركوب شد .\r\nپس از بستن پيمان صلح اماسيه ، شاه طهماسب كوشش داشت كه جنگى ميان تركان و ايرانيان درنگيرد . به سال 1559 پسر سلطان سليمان ترك ، يعنى بايزيد ، عليه پدرش شوريد ، چون ناكام شد ، در جستجوى پناهگاهى در ايران بود . امكان داشت با پناه دادن وارث تاج و تخت دولت عثمانى و حمايت از او ، دولت ايران امتيازات چشم‌گيرى به دست آورد ، اما شاه طهماسب ترسو پس از دو سال مذاكره او را به سلطان سليم تحويل داد و به ازاى\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nاين خيانتش پول كلانى گرفت . هنگاميكه همايون تيمورى دومين سلطان امپراطورى « مغول كبير » در هندوستان ، به منظورهائى از پيگرد سلطان وقت از هندوستان گريخت و به سال 1544 به ايران پناه برد ، شاه نه‌تنها او را پذيرفت ، بلكه كمكش كرد تا به سال 1555 به هندوستان برگشت و به سلطنت رسيد . شاه طهماسب به ازاى اين كمك ، استان قندهار و توابعش را دريافت كرد .\r\nبه سال 1553 ، هنگاميكه راههاى دريائى تجارتى انگلستان از طريق درياى سفيد و شاهزاده‌نشين تابع روسيه و هشترخان ايجاد شد ، نخستين‌بار روابط تازه‌اى ميان دولت‌هاى اروپائى و ايران پديد آمد ، دولت‌هاى نامبرده به برقرارى روابط تجارتى با ايران از طريق روسيه علاقه‌مند بودند ، اين راهها از قلمرو تركيه مىگذشتند . از راههاى ولگا - درياى خزر كه در قلمرو روسيه آباد شده بودند ، بازرگانان انگليسى ، بهره مىبردند .\r\nنمايندهء انگليسى كمپانى بازرگانى « مسكو » آنتونى جنكينسون ، همراه با سفير انگليس چنسلر وارد روسيه گرديد و به وسيله ايوان چهارم « مخوف » پذيرفته شد ، اين هيئت پس از ديدار از مسكو نخست به بخارا ( 1558 - 1559 ) و سپس از راه ولگا - خزر به ايران رهسپار گرديد ( 1561 - 1563 ) . ضمن راه جنكينسون ، از سوى بيگلربگى شيروان ، ابدال خان اوستاجلو پذيرائى شد . اينها در شماخى موافقت كردند تا كالاى مربوط به بازرگانان انگليسى كه بيشترشان ابريشم خام صادراتى ايران و پارچه‌هاى ابريشمى بودند ، از طريق راههاى روسيه - به انگلستان و بالعكس حمل شوند . جنكينسون به عنوان سفير انگلستان مىخواست شاه طهماسب را در قزوين ديدار كند ، درصورتيكه او واقعا سفير نبود . طهماسب كه كوشش مىكرد روابط نيكوئى با تركان داشته باشد از انجام مذاكره با جنكينسون سر باز زد . اما در پى پشتيبانى ابدال خان اوستاجلو كه به صدور ابريشم ايران علاقه داشت ، روابط كمپانى انگليسى « مسكو » با شيروان و صدور ابريشم از راه ولگا - خزر روبراه شد .\r\nدر ربع چهارم سدهء 16 روابط ديپلماتيك ميان ايران و روسيه برقرار گرديد . بازرگانى ميان روسيه - ايران نيز رونق گرفت . به سال 1571 سفير ونيزى دالساندرى به شاه طهماسب پيشنهاد كرد كه يك اتحاد جنگى ميان ايران و ونيز عليه تركها تشكيل شود ، اما شاه اين پيشنهاد را رد كرد .\r\nافزايش ميزان ماليات‌ها در زمان طهماسب اول به شدت روى اقتصاد ايران اثر گذاشت . شاه ضمن 14 سال آخر سلطنتش نتوانست حقوق ارتش را به‌پردازد . بهاى دينار آن اندازه پائين آمد كه در پايان سدهء 16 - 200 دينار معادل يك مثقال نقره ارزش داشت .\r\nدرآمد دولت كه به سال 1558 تقريبا 5 ميليون دينار طلا بود به سال 1571 به 3 ميليون دينار كاهش يافت . در سالهاى آخر دولت شاه طهماسب اول وضع داخلى ايران بسيار وخيم\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nشد - دهقانان در اثر افزايش ماليات‌ها ، كم‌حاصلى و آفات بىاندازه فقير شدند ، هجوم راهزنان و ستيز داخلى فئودالها موجب ناامنى راههاى كاروان‌رو شد و بيشتر اين راهها متروك گرديدند . خراسان از هجومهاى غارتگرانه پيوسته ازبك‌ها رنج مىكشيد .\r\nپايتخت ايران كه در تبريز نزديك مرز تركيه بود ، به سال 1548 به شهر قزوين منتقل گرديد .\r\n\r\nجنبش‌هاى مردمى در سدهء 16 - م .\r\nجنبش‌هاى مردمى ايندوره كاملا بررسى نشده است . در سالهاى 1535 - 1536 قيامى از سوى پيشه‌وران ، بينوايان شهرى و دهقانان در هرات درگرفت ، اين قيام در اثر فشارهائيكه از سوى بيگلربگى شاه ، مأموران و لشكريان براى گرفتن باج انجام مىيافت ، رويداد . به سال 1568 - احمد خان لاهيجانى فرماندار بيه‌پيش در گيلان قيام كرد ، توده‌هاى مردم به اين قيام پيوستند . اگرچه خان از سوى دولت دستگير و در دژ استخر زندانى شد ، توده‌هاى مردم از نبرد دست برنداشتند ، به سال 1569 ، 18 هزار چريك مردمى براى نبرد جمع‌آورى شدند . به سال 1570 - اين قيام به وسيله والى گيلان سركوب گرديد ، او هفتمين فرزند شاه ، محمود ميرزا بود ، زمين‌هاى گيلان ميان اميران عشيرهء اوستاجلو و ايلات قزلباش ديگر تقسيم گرديد . فشار اين اميران دوباره انگيزهء قيام دهقانان و بينوايان شهرى به سال 1571 گرديد ، اين قيام هم به سال 1572 به وسيله رزمندگان عشيرهء اوستاجلو سركوب شد .\r\nشورش پيشه‌وران و بينوايان شهر تبريز شايسته بررسى است ، اين شورش به سال 1571 آغاز گرديد . تبريز ، شهرى با جمعيت 300 هزار تن ، پس از انتقال پايتخت به اصفهان همانگونه يكى از شهرهاى مهم ايران و گرهء مواصلاتى راههاى كاروان‌رو تجارتى بود .\r\nدربارهء سرشت طبقاتى اين جنبش ، مىتوان از گفته منابع تاريخى بهره برد كه قيام كنندگان را يك مشت مردم « عوام » ، « چركين جامگان » ، « اراذل » و « رجاله‌ها » شناسانده‌اند سركردگى آنها را بافندگان ، كفاشان ، سبزىفروشان ، شاگرد خياطها ، ساربانان ، پهلوانان ( پهلوانان حرفه‌اى ) به عهده داشتند ، رهبر قيام پهلوان يارى بود ، بهانهء اين شورش را فشارهاى بىاندازه عليقلى خان اوستاجلو ، والى تبريز مىشمردند . خانه والى ، منازل اشراف و ثروتمندان شهر اشغال و ويران گرديدند . در شهر قدرت به دست قيام‌كنندگان افتاد . اشراف از شاه درخواست كردند براى سركوب كردن اين شورشيان « كثيف » ارتش\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nگسيل دارد ، اما شاه به خواسته آنها ترتيب اثر نداد ، ظاهرا ، چون مدت‌ها افراد ارتش شاه حقوق و مقررى خود را دريافت نكرده بودند ، به آنها اعتماد نداشت . يوسف بيك اوستاجلو به عنوان والى تبريز برگزيده شد او مأموريت يافت با شورشيان وارد مذاكره شود .\r\nيوسف بيك موفق شد ، كلانتران و كدخدايان محله را متقاعد كند تا از پيكار با اشراف دست بردارند ؛ ميان آنها توافق حاصل شد و هردو طرف براى اجراى مواد توافق سوگند خوردند . اما اين توافق بينوايان شهرى را راضى نكرد و ميان هواخواهان پهلوى يارى و رزمندگان همراه يوسف بيك نبرد درگرفت ، فقط به سال 1573 يعنى دو سال پس از آغاز قيام ، ارتش شاه موفق شد اين قيام را سركوب كند .\r\nچگونگى اين قيام شاه طهماسب اول را به هراس افكند ، او فقط به اعدام چند تن از رهبران و 150 تن از فعالان قيام اكتفا كرد ، اجازه نداد توده‌ها سركوب و شهر به وسيلهء ارتش ويران گردد . براى دلجوئى از ساكنان شهر ، شاه ساكنان تبريز را از پرداخت همه ماليات‌ها معاف كرد .\r\nپائين آمدن سطح زندگى در شهر شاه طهماسب را ناچار كرد كه از قسمتى از عوارض چشم بپوشد ، ماليات و عوارض كالاهاى مورد معامله پيشه‌وران و سوداگران در ايران بسيار گران بود . بنابراين شاه برآن شد اين ماليات‌ها را به ميزان زيادى تخفيف دهد ، اما عوارض ورود و صدور كالا از خارج همانگونه باقى ماند .\r\n\r\nايران در پايان سدهء 16 - م .\r\nشاه طهماسب اول در ماه مه 1576 درگذشت ، پس از درگذشت او ميان اشراف قزلباش آشفتگى فراوانى حكمفرما گرديد ، شاه 12 پسر داشت ، طبق معمول هريك از آنها نزد يكى از سران عشاير قزلباش كه عنوان سرپرستى يا لله‌گرى آنها را داشتند ، به‌سر مىبردند . اميران هريك از اين عشاير قزلباش فرزند شاه را دست‌پرورده خود مىانگاشتند .\r\nاميران عشيره اوستاجلو دست‌پرورده خود ؛ حيدر ميرزا را به عنوان شاه شناساندند ، اما اميران عشاير ديگر شورش كردند و پس از زدوخوردهاى خونين او را كشتند . اميران عشيره افشار قدرت را به دست آوردند ، دست‌پروردهء آنها اسماعيل بود كه به فرمان پدرش شاه طهماسب 19 سال در زندان دژ قهقهه به‌سر مىبرد .\r\nشاه اسماعيل دوم ( 1576 - 1578 ) به آزمندى و بيرحمى شهرت يافت ، او به كشتار دسته‌جمعى دست زد و 6 برادرش را كشت . كوشش داشت با سنيان متحد شود و لعن فرستادن به سه خليفهء نخستين صدر اسلام را منع كرد ، اين اقدام او نفرت اشراف و روحانيان\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nشيعه را برانگيخت . گويا در اثر مصرف بىاندازهء ترياك ناگهان درگذشت ، برخى از منابع تاريخى اظهار داشتند كه او را مسموم كرده‌اند .\r\nشوراى عالى ( ديوان عالى ) اميران و بلندپايگان ، پسر شاه طهماسب اول ، سلطان محمد را كه ملقب به خدابنده بود ، به نام محمد خدابنده ، شاه اعلام داشتند ( 1578 - 1587 ) ، اين مرد ناتوان و بىاراده ، زير نفوذ زنش كه مادر دو فرزند حمزه و عباس بود قرار گرفت ، او به اشراف بلندپايهء ايرانى و علماى روحانى متكى بود ، و مىپنداشت مىتواند به كمك آنها موضوع تمركز را در دستگاه حكومت برقرار كند . به همين انگيزه بعدها به تحريك اميران قزلباش كشته شد .\r\nبه سال 1578 سلطان مراد سوم ، ترك ( 1574 - 1594 ) ، عليرغم پيمان صلح سال 1555 اماسيه دژ قارص را اشغال و از آنجا حمله به ايران را آغاز كرد . هم‌اكنون طرح تركها چنان بود كه كشورهاى شرقى ماوراء قفقاز و كناره‌هاى باخترى درياى خزر را به تصرف درآورند تا راههاى ولگا - خزر را كه مهمترين شاهراه‌هاى تجارتى بودند زير نظارت خود بگيرند . ارتش ترك به گرجستان خاورى ، ارمنستان خاورى و آذربايجان يورش برد و در همه‌جا تخم مرگ و ويرانى را كاشت . پيشرفت تركها نخست در اثر دفاع دليرانه و ارث تاج و تخت يعنى حمزه ميرزا متوقف شد ، ارتش او دوبار تركان را شكست داد . اما خود حمزه ميرزا در اثر توطئهء اميران قزلباش كشته شد . در سالهاى 1585 - 1588 تركها تمام خاك شيروان ، قره‌داغ و آذربايجان را اشغال كردند ، تبريز را گرفتند و اين شهر را به سختى ويران كردند . پس از تصرف تبريز حتى سيدها را از شهر خارج ، به استانبول بردند و آنها را به عنوان برده فروختند ، با اين وضع تكليف مردم ديگر معلوم است كه چه به سرشان آمد !\r\nدر اين ميان در خراسان فرزند شاه خدابنده به نام عباس ميرزا كه كودكى خردسال بود والى اسمى خراسان به‌شمار مىرفت ، سرپرست او به نام عليقلى خان شاملو ضمن اتحاد با با مرشد قلى خان اوستاجلو و پشتيبانى عشاير زير رهبريشان ، به سال 1581 عباس ميرزا ( متولد 1571 . م ) را شاه ايران اعلام كردند و قصدشان آن بود كه به نام اين كودك در سرتاسر ايران فرمان رانند . اينان پس از آنكه از كشته شدن حمزه ميرزا يگانه مخالف نيرومندشان آگاه شدند هردو به سوى قزوين رهسپار و آن شهر را اشغال كردند . شاه محمد خدابنده در آن هنگام سرگرم سركوبى جنبش مردمى در فارس بود ، با ارتشش فارس را رها كرد اما ديرى نپائيد ، درگذشت . عباس 12 ساله با كمك اميران قزلباش شاهنشاه سرتاسر ايران گرديد ( 1587 - 1629 ) .\r\nدر پايان سده 16 وضع خارجى و داخلى ايران بسيار وخيم بود ، كشور از نابسامانى\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nاقتصادى هراسناكى رنج مىبرد . استانهاى شمال غربى ايران زير اشغال تركان بود ، قسمت عمدهء استان خراسان با مرو ، هرات ، مشهد ، زير اشغال ارتش خان ازبكى بخارا قرار داشت .\r\nسلطان هندوستان به نام اكبر شاه با دولت ايران چهرهء خصمانه‌اى به خود گرفت و مدعى مالكيت افغانستان شد . ستيز داخلى فئودالها و قيام‌هاى مردمى وضع را هرچه بيشتر آشفته مىكرد .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\n\r\n12 استوارى دولت صفويان\r\n\r\nايران در مرز سده‌هاى شانزدهم - هفدهم . م .\r\nدر آغاز فرمانروائى شاه عباس كه بعدها لقب « كبير » يافت اوضاع داخلى و خارجى ايران بسيار آشفته بود . ارمنستان خاورى ، شيروان ، آذربايجان مىجوشيدند و مرزهاى غربى كشور زير اشغال ارتش ترك بودند . نيروهاى خانهاى ازبكى - بخارائى تقريبا سرتاسر خراسان را در تصرف داشتند . وضع مردم استانهاى غربى و شرقى بسيار آشفته بود ، تركها و ازبكان ، گروه‌گروه از اين مردم را دستگير ، از زادگاههاى خود بيرون مىبردند و به عنوان برده مىفروختند . راه ولگا - خزر و همچنين راههاى كاروان‌رو تجارتى بندرهاى مديترانه همه به وسيلهء تركها بسته شدند . ميزان بازرگانى خارجى و داخلى سخت كاهش يافت .\r\nضمن رابطه با اين انگيزه‌ها و همچنين در نتيجه سياست مالياتى شاه سابق اقتصاد ايران به ورطه سقوط سرازير مىشد .\r\nدر درون ايران پيوسته ميان عشاير قزلباش و مالكان فئودال محلى ستيز داخلى در جريان بود ، و حتى در اثر تحميل ماليات‌هاى سنگين قيام‌هاى مردمى اوج مىگرفت . به سال 1588 ، شاهورديخان والى لرستان قيام كرد ، و به سال 1589 شاهزاده رستم ميرزا كوشش داشت سيستان را تصرف كند . عشاير قزلباش ذو القدر در فارس و افشار در كرمان قيام\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nكردند . فرماندار محلى اصفهان به نام يوسف بيك به‌پا خاست و به سال 1590 شاه ناچار شد با او از در سازش درآيد . در جنگل‌هاى گرگان گروهى از دهقانان به نام « سياه‌پوشان » به جنگ‌هاى چريكى عليه دولت مىپرداختند .\r\nدر گيلان احمد خان لاهيجانى حاكم پيشين بيه‌پيش كه به وسيله شاه خدابنده ابقا شده بود به سال 1509 مستقلا با تركها رابطه برقرار كرد و آشكارا از دولت شاه جدا شد ، اما سرانجام به وسيله ارتش شاه قلع و قمع شد و گريخت . در اين هنگام شاه تمام خاك گيلان را به ملك شخصى خودش تبديل كرد . در رابطه با افزايش ماليات‌ها قيام « چركين جامگان » يعنى توده‌هاى مردم آغاز گرديد ، اين قيام هم به سال 1593 به وسيله ارتش شاه سركوب شد . در همان سال خيزش مردمى طالش و لرستان ، و به سال 1596 قيام سيد مبارك در خوزستان فرونشانده شد . شاه عباس به مازندران لشكر كشيد و چهار دودمان محلى حاكم آن سامان را برانداخت و اين استان را هم به املاك شخصى خودش افزود .\r\nدولت شاه عباس اول به دولت تزارى روس زير فرمانروائى فدورا ايوانويچ پيشنهاد عمليات جنگى مشترك عليه تركها را داد ، منظورش آن بود كه سواحل درياى خزر قفقاز و شيروان را كه مركز صدور ابريشم بود از تركها پس بگيرد . به اصرار دولت روس سفير شاه عباس به نام هادى بيك ( در اسناد رسمى روس آندى بيك ذكر شده است ) در مسكو رسما متعهد شد كه دولت ايران دربند و باكو را به دولت روس واگذار كند . اما روسيه كه در اثر جنگهاى طولانى با كشورهاى اروپائى ناتوان شده بود و از تهديد لهستان و سوئد بيم داشت ، صلاح ندانست خود را با دولت نيرومند ترك درگير كند ، و به انجام عمليات جنگى جزئى در مرز شمالى داغستان اكتفا كرد .\r\nبه سال 1590 شاه عباس ناگزير شد به بستن پيمان صلح استامبول با تركها تن در دهد ، ضمن اين پيمان ، گرجستان شرقى ، ارمنستان شرقى ، شيروان ، آذربايجان ( به غير از اردبيل و طالش ) ، قسمت مهمى از لرستان و قسمتى از مناطق غربى ايران ازجمله شهرهاى همدان و زنجان ، به دولت عثمانى واگذار گرديد . شاه از درنگى كه به وسيلهء پيمان صلح با تركها پديد آمده بود ، بهره برد و نيروى خود را صرف سركوبى قيامهاى داخلى و نبرد با ازبكان كرد . او ضمن نبردى قطعى در هرات ازبكان را شكست سختى داد ؛ ضمن سالهاى 1597 - 1598 سرتاسر خراسان ازجمله شهرهاى نيشابور ، مشهد ، هرات و مرو به تصرف شاه درآمد .\r\n\r\nاصلاحات و سياست داخلى شاه عباس اول\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nسياست داخلى شاه عباس اول بر پايه پيكار با پراكندگى فئودالى و جدائىخواهى مالكان بزرگ فئودال ، استوارى قدرت مركزى و تبديل ايران به يك حكومت يك‌پارچه و نيرومند ، استوار بود . بنابراين شاه از همان آغاز سلطنتش به آن گروه از طبقه فئودالها متكى شد كه به ايجاد يك قدرت مركزى نيرومند گرايش داشتند - بيشتر ديوان‌سالاران ، به ويژه در خراسان ، ايرانى بودند . در ارتباط با اين سياست ادارى ، نقش رهبرى دستگاه حكومت از عناصر كوچ‌نشين ترك - آذربايجانى ، به شهرنشينان ايرانى منتقل گرديد .\r\nبزرگترين دستيار شاه عباس در انجام اين سياست وزيرش حاتم بيك اردوبادى و پس از او پسرش ابو طالب بيگ كه به‌جاى پدر منصوب شد ، بود .\r\nشاه عباس با پشتيبانى عناصر ايرانى كوشش داشت تا نيروهاى توليدى داخلى ايران را احيا كند ، و از همه مهمتر به آبادى مناطق مركزى ايران و عراق عجم كه بزرگترين شهر آن اصفهان بود ، همت گماشت ، و به سال 1598 شاه پايتختش را به اين شهر منتقل كرد . براى انجام اين منظور شاه به اصلاحات مالياتى دست زد . در سالهاى 1598 / 99 در سرتاسر عراق عجم ماليات دامدارى « چوپان بيگى » را لغو كرد ، ماليات‌هاى ديگر را به ميزان چشم‌گيرى كاهش داد . اصفهان و توابعش به مدت يكسال از پرداخت ماليات معاف شد ، بعدها به سال 1613 مدت اين معافيت به 3 سال رسيد . پس از آن مالكان و دهقانان از پرداخت ماليات ارضى به مدت يكسال معاف شدند ، دهقانان املاك خاصه و دولتى هم از پرداخت بهرهء مالكانه بخشوده شدند . اين تخفيف شامل مردم جنگ‌زدهء خراسان اعم از روستائيان ساكن و كوچ‌نشينان هم گرديد . تعدادى از شهرها كه زير اشغال تركها بودند ( اردوباد ، دربند و غيره ) پس از آنكه آزاد شدند از معافيت مالياتى برخوردار شدند . افزايش ماليات‌ها كه در سالهاى 70 - 80 سدهء 16 مقرر شده بود ، لغو گرديد . انجام اين اقدامات بيگمان وضع دهقانان و شهرنشينان را بهبود مىبخشيد و منظور شاه را كه احياى اقتصاد كشور بود عملى مىكرد ، حتى شاه براى ازهم‌پاشاندن قدرت اشراف قزلباش به پشتيبانى ساكنان ايرانى متكى شد .\r\nدولت شاه عباس اول خوب مىفهميد كه كاميابيهاى ارتش ترك تا حدى به سازماندهى نظامى آن ارتش بستگى داشت ، رزمندگان ارتش ترك بگونهء دائم در خدمت ارتش بودند ، درصورتيكه در ايران غير از يكان 6 هزار نفرى گارد سوار شاه ، بقيه رزمندگان را چريكهاى فئودالى تشكيل مىدادند كه در اصل وابسته به عشاير كوچ‌نشين بودند . بنابراين شاه عباس در كنار چريكهاى فئودالى ، ارتش منظمى شامل 12 هزار تن تفنگچى پياده ، توپچيان كه از ميان جوانان ايرانى برگزيده مىشدند و يكانهاى سوار به نام « غلامان » كه اجبارا از ميان جوانان ارمنى و گرجى انتخاب و در ايران آموزش ديده و به دين اسلام در\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nآمدند ، سازمان داد . شمارهء چريكهاى قزلباش كه از دولت حقوق مىگرفتند ، به 30 هزار تن كاهش يافت . به‌طوركلى در زمان شاه عباس 120 هزار تن رزمنده وجود داشت كه از ميان آنها 45 هزار تن جزو ارتش منظم و 75 هزار تن چريك فئودالى بودند . در زمان جانشين شاه عباس شمارهء ارتش منظم كاهش يافت .\r\nتاريخ‌نگار انگليسى ملكلم ضمن نوشتن تاريخش ادعا كرده است كه گويا شاه عباس اول سازمان چريكهاى عشايرى قزلباش را منحل و به‌جاى آنها سازمان چريكى تازه‌اى به نام « شاهسون » به وجود آورده است . هم‌اكنون نادرستى اين ادعا به ثبوت رسيده است .\r\nاز منابع تاريخى ديگر استنباط مىشود كه چريكهاى عشايرى قزلباش وجود داشته‌اند . از نوشته‌هاى اسكندر منشى چنين برمىآيد كه 15 عشيره قزلباش با 35 امير فعاليت مىكرده‌اند .\r\nفقط عشيره تكليو كه اغلب باعث شورش مىشد ، طبق فرمان سال 1596 ، منحل اعلام و ازهم پاشيده شد .\r\nاصلاحات نظامى شاه عباس اول نيز داراى اهميت سياسى بود . تشكيل كادر دائمى ارتش از اهميت چريكهاى فئودالى ( كه هميشه قابل اطمينان نبودند ) كاست و نقش سياسى اشراف قزلباش و عشاير كوچ‌نشين ديگر ترك را ، ضعيف كرد .\r\nدر زمان شاه عباس اول قدرت مركزى حكومت استوار شد و دستگاه ديوانسالارى كه ايرانيان گردانندگان آن بودند ، گسترش يافت . عناصر ايرانى تسلط سياسى را به دست گرفتند ، اگرچه نقش عناصر ترك در دستگاه حكومت به‌ويژه در ارتش هنوز بسيار مهم بود .\r\nاصلاحات شاه عباس اول باعث رشد نيروهاى توليدى و افزايش اهميت سياسى استانهاى ايرانى در چارچوب حكومت صفوى گرديد .\r\nايران داراى يك حكومت متمركز گرديد ، اگرچه دولت شاه كاملا موفق نشد روند پراكندگى فئودالى را از بن بركند .\r\nسياست شاه عباس اول كه به سوى پيشرفت اقتصادى ايران مركزى گرايش داشت تا اندازه‌اى گوياى اين مسئله است كه نقش رهبرى سياسى از اشراف كوچ‌نشين آذربايجانى به ديوانسالاران شهرى ايرانى منتقل گرديد . قشر اخير پيوندى ناگسستنى با مالكان فئودالى دولت و بازرگانان بزرگى كه به كار تجارت خارجى مىپرداختند ، داشت . اين سياست به ويرانى شهر ارمنىنشين جلفا واقع در كنارهء رود ارس و كوچ دادن اجبارى ساكنان آن شهر به اصفهان گرائيد ، منظور از اين كار آن بود كه مركز بازرگانى بين‌المللى ابريشم كه در سده 16 جلفا بود ، به داخل ايران منتقل شود و راه كاروان‌رو بازرگانى ابريشم از طريق اصفهان و خليج فارس رونق گيرد . ضمن اين كوچ اجبارى نيمى از ارامنه جلفا از زور گرسنگى ، بيماريهاى واگيردار و حملهء راهزنان كوچ‌نشين تلف شدند . براى اسكان\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nباقيماندگان ، شاه در حومهء اصفهان محله‌اى به نام جلفا ساخت ، به جلفاى نوساز خودمختارى داده شد . بازرگانان ارمنى جلفاى نو ، كارگذاران شاه در صدور ابريشم و معاملهء با خارج بودند . در آنزمان ابريشم خام و پارچه‌هاى ابريشمى از كالاهاى مهم صادراتى ايران به شمار مىآمد .\r\nشاه عباس كه مىخواست به جمعيت استانهاى مركزى ايران بيفزايد فرمان داد شمارهء زيادى از دهقانان و پيشه‌وران و صنعتگران را از ارمنستان خاورى ، شيروان ، گرجستان خاورى به اصفهان كوچ دهند ، به‌ويژه پس از سركوبى قيام مردمى گرجستان كه سركردهء آنها گئوركى ساكادز بود به سال 1623 ، اين تصميم اجرا گرديد ( از كاختى تنها تا 100 هزار تن به ايران كوچ داده شدند ) .\r\nدر زمان شاه عباس اول اصلاحات پولى انجام يافت . واحد پولى جديد عباسى شامل يك مثقال ( 6 / 4 گرم ) نقره و معادل 200 دينار بود ؛ تومان - ده هزار دينار يا 50 عباسى بود . اما در ايران سكه‌هاى پولى گوناگون با ارزش‌هاى مختلف ، ازجمله پولهاى تركى و اروپائى رايج بود .\r\nبنا به ملاحظات سياسى شاه عباس برآن شد سنىهاى هواخواه تركان يا خانهاى ازبك را از زادگاههايشان به خارج كوچ دهد . بنابراين ملاحظات سياسى شاه از روحانيان مسيحى پشتيبانى مىكرد . به آنها از لحاظ پرداخت ماليات و غيره امتيازاتى داد ، به‌ويژه به كشيشان ارمنى و كاتوليك ارج مىنهاد چون از آنها به عنوان نمايندگانش در رابطه با دادوستدهاى اقتصادى و مناسبات سياسى كشورهاى اروپائى بهره مىبرد .\r\nبراى گسترش دامنه بازرگانى و صنعت ، شاه ناگزير بود به امنيت راههاى كاروان‌رو به‌پردازد ، بنابراين پيكار بىامانى را عليه راهزنان آغاز كرد ، كاروانسراهاى بىشمارى را در راهها ساخت و جاده‌هاى نوينى را بنيان نهاد - از آن جمله شاهراه وسيعى را در طول كنارهء درياى خزر در مازندران ساخت كه در ازاى آن 270 كيلومتر و كف آن از تخته سنگ‌فرش شده بود . چند شهر را از پرداخت ماليات معاف كرد .\r\nدر زمان شاه عباس اقدامهاى گسترده‌اى به منظور ايجاد ساختمانها انجام گرفت ، پايتخت يعنى اصفهان نوسازى شد . در نيمهء سدهء هفتم اين شهر يكى از بزرگترين پايتخت‌ها با ميدانها و خيابانهاى وسيع بود ، پيرامون آن به 38 كيلومتر مىرسيد و جمعيت آن 600 هزار تن بود ( در پايان سده 16 فقط 80 هزار تن جمعيت داشت ) ، در حومه اصفهان 1500 پارچه آبادى پديد آمد . در اصفهان و شهرهاى ديگر بازارهاى سرپوشيده ، پل‌ها ، مسجدها ، مدرسه‌ها ، كاخها و غيره ساخته شدند . كارهاى آبيارى دقيق و مهمى انجام يافت :\r\nدر نزديكى كاشان سد معروفى به نام بند كوهرود بنا گرديد . سدهاى كوچكتر ديگرى ساخته\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nشدند .\r\n\r\nسياست خارجى شاه عباس اول . ايران در زمان جانشينان شاه عباس\r\nشاه عباس كه خود را براى جنگ با تركها آماده مىكرد ، كوشش داشت با كشورهاى اروپائى ، كه با تركها دشمنى داشتند ، روابط سياسى برقرار كند ، به سال 1600 او يك هيئت نمايندگى سياسى به سركردگى حسينعلى بيك ، همراه با انتونى شرلى انگليسى به مسكو ، پراگ ، و نزد امپراطور آلمان ، به روم پيش پاپ و به اسپانيا فرستاد . به سال 1602 سفير امپراطورى آلمان و فرستادهء پادشاه اسپانى و پرتقال به ايران وارد و به حضور شاه رسيدند .\r\nبه سال 1603 شاه عباس جنگ تازه‌اى را عليه تركها آغاز كرد ؛ در اين جنگ براى نخستين‌بار پس از صد سال ارتش ايران به تعرض عليه تركها پرداخت و تاكتيك دفاعى به تركان تحميل شد . به سال 1603 شاه صفوى بر تركان چيره شد و ارتش شاه تبريز ، جلفا ، نخجوان و ايروان را به تصرف درآورد . در فاصله سالهاى 1603 و 1607 ارتش ايران ، آذربايجان ، ارمنستان خاورى ، گرجستان خاورى و لرستان ( تمام سرزمينهائى را كه تركان در فاصله سالهاى 1578 و 1590 اشغال كرده بودند ) را تصرف كرد . در اين هنگام ساكنان شهرهاى باكو و دربند عليه اشغال‌گران ترك قيام و شهرهايشان را به ارتش شاه تسليم كردند . در جنگ با تركها ، سردار ايرانى اللّه‌وردى خان كه ارمنىنژاد بود شهرت فراوانى كسب كرد . بنابر پيمانى كه به سال 1612 در استانبول بسته شد ، تركها از استانهاى تصرف شده به وسيله ايرانيان چشم پوشيدند ؛ و مرز ميان قلمرو ترك و ايران همان مرزهاى سال 1578 تعيين گرديد ، اما ايران ملزم شد به عنوان تاوان جنگ هرسال 200 خروار ابريشم خام ( تقريبا 60 هزار كيلوگرم ) به دولت ترك تحويل دهد . به سال 1616 دولت عثمانى دوباره جنگ را آغاز كرد ، ارتش ترك همراه ارتش خان كريمه دوباره به ناحيهء شرقى ماوراء قفقاز هجوم برد . اما تركها در نزديكى سراب به سال 1618 از شاه عباس شكست خوردند ، در اين سال پيمان صلح سراب بسته شد و ضمن آن شرايط پيمان 1612 تأئيد گرديد ، ضمنا مقدار ابريشمى كه دولت ايران ساليانه به دولت عثمانى بايستى تحويل مىداد به 100 خروار كاهش يافت . صلح سراب و برقرارى روابط صلح‌آميز با ازبك‌ها به شاه عباس اول امكان داد تا عليه سلطان مغول كبير يعنى جهانگير لشكركشى كند ، به سال 1622 قندهار را از چنگ خان مغول بيرون آورد .\r\nشاه برآن شد با پرتقاليها برآويزد و آنها را از هرمز بيرون كند . بندر هرمز واقع در جزيره‌اى در خليج فارس از پيش مركز تجمع كالاهاى تجارتى براى عبور از راههاى\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nكاروان‌رو داخل ايران يا صدور از راه دريائى به‌شمار مىرفت اين كالاها معمولا از هندوستان ، چين ، عربستان و كشورهاى اروپاى باخترى به آن جزيره وارد و به مقصدهايشان صادر مىشدند . بيدرنگ پس از كشف راههاى دريائى پيرامون افريقا و هندوستان به وسيله واسكودگاما به سال 1498 ، پرتقاليها با ناوگان جنگى نيرومند چند نقطه را در كناره‌هاى افريقا و حتى نقاطى را در باختر هندوستان ( گوا و غيره ) اشغال كردند . به سال 1507 پرتقاليها هرمز را گرفتند و بعدا آن را از دست دادند ، اما به سال 1515 دوباره آن را تصرف كردند ، اين‌بار آن را استوار نگاهداشتند . هرمز از لحاظ صدور ابريشم به اروپاى باخترى ، براى ايران بسيار اهميت داشت . ايران برآن بود ، ابريشم را از راه خاك عثمانى كه با او دشمنى مىورزيد ، صادر نكند ، چون مبالغ زيادى بابت عوارض ترانزيت از طريق راههاى دريائى هرمز ، دريافت مىكرد . مذاكرات دربارهء شرايط صدور ابريشم از راه هرمز با پادشاه اسپانيا و پرتقال ، به نتيجه‌اى نرسيد . در اين هنگام دولت شاه تا اندازه‌اى به كمپانى انگليسى هند شرقى گرايش يافت ، چون اين كمپانى بدون واسطه ابريشم ايران را مىخريد ، بنابراين سود بيشترى را نصيب ايران مىكرد . به سال 1620 كمپانى هند شرقى ناوگانش را به منظور تصرف هرمز در اختيار شاه عباس گذاشت . بيگلربگى فارس امامقلى خان پسر سردار نامدار اللّه‌ورديخان فرماندهى ارتش شاه را به عهده داشت . در پى عمليات مشترك ارتش شاه و ناوگان كمپانى هند شرقى ، هرمز تصرف شد و پرتقاليها بيرون رانده شدند . شاه عباس كه ناوگان نيرومندى براى دفاع از هرمز در اختيار نداشت و از سوئى نمىخواست بندر جزيره‌اى هرمز پايگاهى براى ناوگان كمپانى هند شرقى باشد ، ناگزير بندر تجارتى را به ساحل قاره‌اى تنگه منتقل كرد و لنگرگاه تازه‌اى به نام بندر عباس بنا نهاد .\r\nكمپانى هند شرقى به ازاى كمكى كه به شاه كرد ؛ امتيازهائى گرفت ، قسمتى از اين امتيازها حق دريافت سهمى از درآمد گمرك بندر عباس و گماشتن نمايندگان بازرگانى در آن بندر بود .\r\nاما انگليسها انتظارى بيش از اين چيزها را داشتند ، آنها مىخواستند ، در مالكيت هرمز با دولت ايران شريك شوند و حق انحصارى صدور ابريشم از ايران به اروپاى باخترى را به دست آورند و ضمنا حقوق برون‌مرزى براى رعاياى انگليسى در ايران به دست آورند . از آنجاكه نتوانستند اين امتيازات را بگيرند روابط انگليس‌ها با ايران به تيرگى گرائيد . ديرى نپائيد عمال تجارتى هلندى در بندر عباس پيدا شدند و با انگلستان به رقابت پرداختند .\r\nبه سال 1623 شاه عباس اول دوباره جنگ با تركها را آغاز كرد ، بغداد و كليهء سر - زمين عراق عرب ازجمله شهرهاى مقدس شيعيان از قبيل نجف ، كربلا و حتى جازير ( بين النهرين عليا ) به تصرف ارتش شاه درآمد ، اين جنگ با كاميابيهاى متناوب ادامه يافت\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nو به سال 1639 پس از مرگ شاه عباس اول پايان يافت .\r\nدر زمان شاه عباس اول دولت صفوى به منتهاى قدرت رسيد . شاه عباس از شخصيت‌هاى ممتاز دولتى و نظامى به‌شمار مىرفت ، او علاقه بسيارى به تكنيك و فرهنگ مادى كشورهاى اروپائى داشت ، دانشمندان و هنرمندان را تشويق مىكرد . درعين‌حال مردى بيرحم و خودكامه بود ، يكى از كارهاى زشت او كشتن پسر بزرگش صفى ميرزا بود كه نزد مردم محبوبيت فراوان داشت ضمنا فرمان داد دو تن از پسران كوچكترش را هم كور كنند .\r\nنوه و جانشين شاه عباس اول شاه صفى ( 1629 - 1642 ) ، جوانى بيمارگونه ، هوسباز و بيرحم بود ، او بيشتر نزديكان شاه عباس را از خود راند ، به پرارزش‌ترين سرداران پدربزرگش ، امامقلى خان بدگمان شد و فرمان كشتن او را داد . وضع سياست خارجى ايران در زمان او به ناپايدارى گرائيد . هجوم ازبكان از سر گرفته شد ، اگرچه اين هجوم دفع گرديد ، اما قندهار به‌وسيله ارتش مغول كبير ، شاهجهان تصرف گرديد . ارتش سلطان مراد چهارم ترك ( 1623 - 1640 ) تعرض را آغاز كرد لشكريان ترك چند شهر از جمله تبريز و همدان را گرفتند و ويران كردند ، به سال 1638 بغداد به دست تركان افتاد .\r\nجنگ با انعقاد پيمان قصر شيرين پايان يافت ( 1639 ) ، به‌موجب اين پيمان در مرزهاى ايران و ترك تجديدنظر شد و برمبناى قرارداد سال 1612 اين مرزها تعيين گرديد . از اين زمان به بعد تا سال بيستم سدهء 18 ميان ترك و ايران صلح برقرار بود .\r\nپس از شاه صفى پسرش شاه عباس دوم كه مردى صلح‌خواه و آرام بود به سلطنت رسيد ( 1642 - 1666 ) . در زمان او اقتصاد ايران به پيشرفت چشم‌گيرى نائل آمد ، روابط بازرگانى و سياسى ايران با اروپاى غربى افزايش يافت . هلنديها در بازرگانى ايران نخستين نقش را به‌عهده داشتند ، اينها حق صدور ابريشم را بدون گمرك از دولت ايران به دست آوردند .\r\nجهانگردان اروپائى آنزمان از رونق شهرها و امنيت راههاى تجارتى ايران ياد كرده‌اند .\r\nعمال بازرگانى فرانسوى در اصفهان و بندر عباس به فعاليت مىپرداختند . روابط تجارتى ايران و روس هم استوار شد ، اين گونه در شماخى يك كاروانسراى « شاهى » براى بازرگانان روسى ايجاد گرديد ، در اين محل ، كالاهائى از قبيل قلع ، مس ، چرم و پوست سمور مورد دادوستد قرار مىگرفت . اما در آن هنگام نخستين برخورد جدى ميان دولتين ايران و روس پيش آمد . در اثر تاراج كاروان بازرگانان شيروانى ، دولت شاه ، قزاقهاى تاراجگر را به اين كار متهم كرد ، به سال 1653 بيگلربگى شاه با چريكهاى زير فرمانش به كشورهاى ماوراء قفقاز و مرز دژ روسى يعنى شهرك سونژن حمله كرد . بازرگانان روسى در ايران و بازرگانان ايرانى در خاك روسيه بازداشت شدند . به سال 1662 اين اختلاف بر طرف شد .\r\nاستانهاى كنارهء درياى خزر به سال 1667 در معرض حمله قزاقهاى دشت رازين قرار\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nگرفتند . اما دولت ايران دريافت كه هجوم « قزاقهاى كافر » بدون اطلاع تزار روس الكسى ميخائيلويچ انجام يافته است . ارتش شاه عباس دوم به سال 1649 قندهار را به زور پس گرفت و كوشش‌هاى مغول كبير براى بازپس‌ستاندن اين استان بىنتيجه ماند . در زمان شاه عباس دوم پيگرد سنيان از سوى دولت قطع گرديد .\r\nقيام مردمى گيلان به سال 1629 در نتيجه تحميل ماليات‌هاى سنگين بر مردم آن استان بود : گيلان تا پيش از پايان سدهء 16 نيمه مستقل به‌شمار مىآمد و پس از آن تبديل به ملك شخصى شاه شد ، شاه عباس تخفيف‌هائى را كه از لحاظ مالياتى براى استانهاى مركزى ايران قائل شده بود ، به مردم گيلان نداد ؛ در گيلان همانگونه مانند پيش ميزان ماليات‌ها سنگين بودند . در آوريل 1629 براى نخستين‌بار فئودالهاى محلى پديد آمدند ، اينان پس از مرگ شاه عباس اول ، موقع را براى بازسازى استقلال پيشين گيلان مناسب ديدند .\r\nآنها يكى از نوادگان مطرود شاه عباس اول را كه وابسته به دودمان خانهاى بيه‌پس گيلان به نام كلينجار سلطان بود ، پيدا كردند ، او را فرمانرواى گيلان شناساندند و ملقب به « عادلشاه » كردند . « توده‌هاى بينوا و مردم محروم و بىنام و نشان » پيرامون او گرد آمدند و متحد شدند . شماره خيزندگان به سى هزار تن رسيد . ديرى نپائيد كه قيام دهقانان بگونه مستقل آغاز شد و عادلشاه و اميران زيردستش ديگر نقش فعالى در اين جنبش نداشتند .\r\nوزير شاه در گيلان بيه‌پس برآن شد « ارتش بدبخت چركين‌جامگان » را قلع و قمع كند ، اما خودش به‌سختى شكست خورد . پس از اين رويداد وزير ، كلانتر شهر و قسمت مهمى از اشراف گريختند . « ارتش چركين‌جامگان » رشت ، فومن ، لاهيجان و شهرهاى ديگر را تصرف كردند . سرتاسر اين استان به دست قيام‌كنندگان افتاد .\r\nدر رشت خيزندگان انبارها و خزائن دولتى را تصرف كردند ، 200 خروار ( 60 هزار كيلو ) ابريشم خام را كه به‌وسيله مأموران شاه به‌عنوان ماليات از دهقانان گرفته شده بود ، از انبارها بيرون ريختند و آنها را به رعايا و ماليات‌دهندگان و محرومان بخشيدند .\r\nدولت شاه سركوبى اين قيام را به سارو خان طالشى سپرد . نامبرده چريكهائى را از اميرنشين‌هاى مجاور و اشراف گيلان كه به شاه صفى وفادار بودند ، گردآورد ، از عدم تشكل و عمليات بدون سازمان خيزندگان بهره برد و به سال 1629 در نبردى نزديك كوچصفهان آنها را شكست داد . عادلشاه اسير گرديد و در اصفهان زير شكنجه قرار گرفت .\r\nقيام سركوب شد ، اما دسته‌هاى پراكنده‌اى از دهقانان در جنگلهاى انبوه گيلان پنهان شدند و گاهگاهى به نبردهاى پارتيزانى عليه قدرت شاه مىپرداختند .\r\n\r\nروابط فئودالى در ايران در سدهء 18 - م .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nدر زمان شاه عباس اول پهنهء زمين‌هاى دولتى و املاك خصوصى شاه بسيار گسترده‌تر شد . در اين هنگام زمين‌هاى ديوانى برمبناى ارتزاق تابعان اشراف نظامى به مأموران دولت واگذار گرديد ، اين زمين‌ها به عشاير كوچ‌نشين كه در رأس آنها اميران و بيك‌ها قرار داشتند تعلق گرفت ، اينان به شيوهء سنت‌هاى كوچ‌نشينان دهقانان ساكن را بارها بيش از پيش استثمار مىكردند .\r\nدر سدهء 18 زمين‌هاى وقف هم گسترش يافتند . به سال 1671 املاك وقف متعلق به مسجد صفويان در اردبيل به شرح زير بود : 40 پارچه آبادى فقط در جنوب آذربايجان ، در شهر اردبيل 200 باب خانه ، 9 حمام ، 8 كاروانسرا ، تمام بازار ، بازار سرپوشيده ويژهء عمده‌فروشان ، 200 دكان با حق دريافت عوارض از بازرگانان ؛ در تبريز 100 خانه و 100 دكان . در قزوين چند كاروانسرا و حمام ؛ در مغان ، گيلان و گرگان زمين‌هاى زراعتى و منابع درآمد ديگر .\r\nاز ميان املاك فئودالى شرطى ، تيول از همه بيشتر بود ، زمين‌هاى سيورغال ( زمينهاى موروثى با حق دريافت ماليات‌ها و عوارض به وسيله مالك منصوب و مصونيت‌هاى ادارى ) بارها كاهش يافتند . بيشتر تيول‌ها به‌عنوان حق مأموريت به مأموران بلندپايه واگذار مىشدند . بعضى از تيول‌ها مادام العمر به مأموران تعلق مىگرفتند به مأموران و مستخدمان دون‌پايه مقررىاى به عنوان « همه‌ساله » داده مىشد ، يعنى مقدار معينى از درآمد مالياتى زمينهاى مشخص دولتى را بدون حق اداره كردن اين زمين‌ها ، به اين مأموران مىپرداختند .\r\nدر زمان شاه عباس اول بار ماليات روى رعيت‌هاى ساكن استانهاى مركزى ايران سبك‌تر شد . اما در زمان جانشين شاه عباس اول اندازهء ماليات آنها رفته‌رفته بالا رفت ، در پايان سدهء 17 ( 1698 ) اندازهء ماليات‌ها به شدت افزايش يافت . در نيمه دوم سده 17 رفته رفته ميزان بهرهء فئودالى رو به فزونى نهاد . اين چگونگى گوياى آن بود كه در ارتباط با رشد روزافزون روابط كالائى - پولى ، هم دولت و هم فئودالها هزينه‌هاى گزافى را بايستى تحمل مىكردند ، بنابراين مىكوشيدند هرچه بيشتر به درآمدهاى خود بيفزايند ، به‌ويژه پس از پايان جنگ‌هاى خارجى در نيمه دوم سدهء 17 كه درآمد اشراف نظامى از محل غنائم جنگى قطع شده بود تلاش مىشد تا از راه بهره مالكانه زمين‌ها به درآمد خود بيفزايند .\r\nقلم اصلى ماليات مانند پيش ماليات ارضى يا خراج بود ، هم‌اكنون اين ماليات به نام « مالوجهات » موسوم شد . اين ماليات ، جنسى و تقريبا معادل 15 % الى 20 % محصول بود . انواع ديگر ماليات‌ها كه از سده‌هاى 13 - 14 رايج شده بود از رعايا گرفته مىشد ، ماليات باغ‌ها 10 % محصول بود ، عوارض فوق‌العاده‌اى از قبيل عوارض سيورسات و عليق\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nقشون و حتى انجام وظايف مسكن دادن و پذيرائى مأموران ديوانى و بيگارى به رعيت‌ها تحميل مىشد . از نامسلمانان 20 تا 50 ساله مانند پيش ماليات سرانه « جزيه » را مىگرفتند .\r\nتمام دهقانان موظف بودند كه در موارد گوناگون براى مالكان و حاكمان ، پيش‌كش‌هاى جنسى يا نقدى به اندازه‌اى مختلف ، به‌عنوان عيدى و غيره تقديم كنند .\r\nرايج‌ترين شكل استثمار فئودالى دهقانان دريافت بهرهء مالكانه بگونه سهم محصول بود كه گاهگاهى بهاى آن نقدا از كشت كار دريافت مىگرديد . « سهم ارباب » از زمين ( كه غالبا موروثى بود ) 5 / 1 تا 3 / 1 محصول از زمين‌هاى زراعتى ، و بيشتر از 2 / 1 از باغ‌ها تعيين شده بود . اما اين سهم ، درصورتيكه دهقانان علاوه بر زمين و آب ، دامهاى كارگر يا بذر را از ارباب مىگرفتند افزايش مىيافت ، در چنين مواردى اين سهم ممكن بود به 80 % و حتى 90 % جمع محصول ، با ماليات‌هاى مقرره ، برسد .\r\nبنابه آنچه كه جهانگرد كمپ‌فر در سدهء 17 يادداشت كرده است ، در روستاهاى حومهء اصفهان كه روابط كالائى - پولى رايج بود ، بهرهء مالكانه ، بيشتر نقدا از دهقانان وصول مىگرديد - اينان بايستى براى هر جريب ( قطعه زمينى به مساحت 2500 متر مربع ) زمين زير كشت 33 عباسى مىپرداختند . از زمين‌هاى شخصى شاه ، درصورتيكه شاه به عنوان مالك ، زمين را با آب و بذر به دهقانان واگذار مىكرد ، دهقانان بايستى 3 / 2 محصول را ( به اضافه ماليات ) به شاه تسليم مىكردند . اگر شاه دهقانان منطقه‌اى را به اصطلاح آزاد مىگذاشت و ماليات آنها را مىبخشود ، دراينصورت سهم شاه به 4 / 3 محصول مىرسيد ؛ اگر شاه دهقانان را از كار اجبارى ( بيگارى ) معاف مىكرد ، دراينصورت سهم بهرهء مالكانه شاه به 8 / 7 محصول بالغ مىشد . دهقانان مانند پيش « مردمى آزاد » به‌شمار مىآمدند ، اما در شرايطى كه از هرگونه حقوقى محروم بودند زيردست مالكان يا مباشران خودكامه به زندگى ادامه مىدادند : نظاميان و مأموران حكومت كه در خانه‌هاى دهقانان اقامت مىگزيدند ، اگر آنچه را كه مىخواستند برايشان آماده نمىگرديد ، ميزبانشان را سخت كتك مىزدند ، آنها را وادار مىكردند كه برايگان برايشان كار كنند ، دهقانان ناگزير بودند اسبان يا دواب‌سوارى و باريشان را به رايگان عليق دهند و پرستارى كنند ، گاهگاهى پولهائى با زور به عنوان پيشكشى از آنها گرفته مىشد .\r\nموضوع بردگى در ايران مانند همهء مناطق شرق رواج داشت . اما بردگانى را كه معمولا از قفقاز و هندوستان مىآوردند به‌طوركلى به‌عنوان مستخدم خانه به كار مىگماشتند ، يا آنها را به كشورهاى ديگر براى فروش صادر مىكردند ؛ به كار بردن بردگان در كارهاى توليدى از قبيل كشاورزى و صنعت كمتر رايج بود .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n\r\nنظام حكومتى ايران در سدهء 17\r\nرهبرى سياسى در ايران رفته‌رفته از دست اشراف كوچ‌نشين - نظامى خارج و در اختيار ديوانسالاران كشورى ايرانى قرار گرفت ، اينان به روحانيان و بازرگانان مهم متكى بودند . ظاهرا در گذشته هيچ دستگاه دولتىاى اين اندازه بزرگ و پيچيده مانند هم‌اكنون نبود .\r\nشاه قدرت نامحدودى داشت . در اختيار او يك شوراى عالى ( مجلس اعلى ) كه وظيفه‌اش مشاوره در امور دولت بود ، قرار گرفت . در اين شورا هفت ركن فعاليت مىكردند ( اركان دولت ) : وزير بزرگ ( اتابك الدوله ) ؛ معاون وزير بزرگ ( مجلس‌نويس ) ؛ قاضى بزرگ كه كارهاى مهم سياسى و كشورى را مىگرداند ( ديوان بيگى ) ؛ رئيس چريكهاى فئودالى عشاير قزلباش ( قورچىباشى ) ؛ رئيس يكان غلامان سوار ( قوللر آغاسى ) ؛ رئيس يكانهاى پياده‌نظام ( تفنگچى آغاسى ) ؛ رئيس تشريفات دربار شاه ( ايشك آغاسى باشى ) ؛ سرفرماندهى كل قواى ايران ( سپه‌سالار كل ايران ) فقط هنگام بحث در مسائل نظامى و لشكركشى به مجلس اعلى فراخوانده مىشد . در پايان سدهء 17 دو مقام بلندپايهء ديگر به مجلس اعلى پيوستند : اينان رئيس امور مالى ايران ( مستوفى الممالك ) و رئيس تأسيسات كاخهاى سلطنتى ( ناظر بيوتات ) بودند . در اختيار مقام اخير كارگاههاى صنعتى دربار ، اصطبل‌ها و اماكن دربارى ديگر قرار داشت ؛ رئيس شكارچيان شاه ( مير شكارباشى ) نيز جزو بلندپايگان دربار به‌شمار مىآمد .\r\nهمهء اين بلندپايگان و مقامهاى ديگر ، سازمان‌هاى ادارى فعالى را ( ديوان‌ها ) با شعبات آن در اختيار داشتند . مهمترين اين دستگاه‌ها در اختيار وزير بزرگ بود ( ديوان الممالك ) . وزير بزرگ بعد از شاه بالاترين مقام را داشت ، او كار كليه ديوانها را نظارت مىكرد و مهر شاه در اختيارش بود . بر خلاف دستگاه حكومتى ترك كه وزير بزرگ درعين حال فرماندهى كل قوا را به‌عهده داشت ، در ايران وظيفهء وزير بزرگ فقط گرداندن كارهاى كشورى بود . و از آنجا كه قدرت اجرائى عالى را در اختيار نداشت ، در هر زمان ممكن بود به فرمان شاه از مقام خود بر كنار و حتى اعدام گردد . علاوه‌بر ديوانهاى نامبرده ، سازمانهاى ادارى ديگرى در دستگاه دولت وجود داشتند كه مهمترين آنها پرسنل ادارى دربار شاه بودند .\r\nكليه سرزمينهاى دولتى به دو قسمت نابرابر تقسيم مىشدند ، قسمتى جزو قلمرو ديوان و قسمت ديگر جزو قلمرو خاصه ( دارائى شخصى شاه ) بودند . در قلمرو ديوان علاوه‌بر زمينهاى دولتى زمينهاى بخش‌هاى ديگر ، به غير از املاك شاه ؛ قرار داشتند . در قلمرو خاصه ( املاك شخصى شاه ) املاك خانواده شاه و ملك‌هاى خصوصى و زمين‌هاى وقف\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nبودند ، اما زمين‌هاى دولتى و تيول‌ها جزو خاصه به‌شمار نمىآمدند . زمين‌هاى قلمرو ديوان در اختيار وزير بزرگ بودند اما زمين‌هاى خاصه را دستگاه ادارى ( ديوان ) ويژه‌اى مىگرداند . ديوانهاى ويژهء خاصه رأسا سهام بهرهء مالكانه ، ماليات‌ها و درآمدهاى ديگر ارضى را ، به استثناى آنهائيكه از پرداخت ماليات معاف بودند ، مانند سيورغالها ، زمين‌هاى وقف و غيره ، دريافت مىكردند . در رأس روحانيان شيعه دو مقام ( صدر ) ، يكى براى رتق و فتق امور مربوط به ديوان و ديگرى براى كارهاى املاك خاصه ، تعيين گرديد .\r\nمهمترين مقام محلى در دستگاه حكومت والى ( استاندار ) بود - برخى استانها خود - مختار بودند و بنابراين استانداران محلى تحت الحمايهء شاه بگونه موروثى بر اين استانها فرمان مىراندند : واليان ( شاهان ) كارتلى و كاختى ، عربستان ، لرستان و كردستان ايران از آن جمله بودند . استانهائيكه خودمختار بودند خودشان كارهاى ادارى ، مالى و قضائىشان را اداره مىكردند . دولت شاه كمتر در امور داخلى آنها دخالت مىكرد . وابستگى اين استانها به شاه فقط فرستادن پيشكشىهائى بود كه به نام باج اجبارا براى شاه مىفرستادند ، و هنگام جنگ هم چريكهائى براى خدمت در قشون شاه اعزام مىداشتند . حاكمان موروثى سيستان هم از چنين حقوقى برخوردار بودند ، اگرچه سيستان تيولى به‌شمار نمىرفت .\r\nدستگاههاى ادارى يا ديوانهاى استانها زير نظر بيگلربگىها اداره مىشدند ، اينها درعين‌حال از چريكهاى وابسته به فئودالهاى محلى به عنوان نيروى انتظامى و اجرائى بهره مىبردند و بر اين چريكها فرماندهى داشتند . اين مقامها را ( در سدهء 16 بيشتر آنها موروثى بودند ) ، به‌طوركلى رؤساى عشاير قزلباش اشغال كرده بودند . شاه عباس اول كوشيد تا اين بيگلربگىهاى موروثى را منحل كند ، اما تا اندازه‌هاى به اين كار كامياب شد . براى محدود كردن قدرت اين عناصر شاه عباس اول تنى چند از مأموران مركزى را كه تابع مركز بودند به استانهاى آنها مأمور كرد ؛ اينان بايستى مراقب بيگلربگىها مىبودند و كارهاى آنها را به مركز گزارش مىدادند . زيردست بيگلربگىها فرمانداران ( حاكم‌ها ) بودند ، مقام حاكمان بيشتر موروثى بود و از ميان فئودالهاى محلى برگزيده مىشدند ، غالبا رؤساى عشاير كوچ‌نشين ، يك منطقه حاكم‌نشين را به عنوان يورت عشيره‌شان در اختيار مىگرفتند و طبعا فرمانروائى اين منطقه را به عهده داشتند . چريكهاى فئودالى استان از اين مناطق تأمين مىشدند . بيگلربگىها و حاكمان در چارچوب منطقه‌شان بودجهء معينى داشتند . جهانگردان اروپائى دربارهء خودكامگى و خودسرى اين حكام چيزهائى نوشته‌اند .\r\nاستانهاى قلمرو خاصه ( اردبيل ، گيلان ، مازندران ، اصفهان و غيره ) را وزيران معين و مستوفيان ويژه با كادر ادارىاى كه از سوى ديوان خاصه تعيين مىگرديد ، اداره مىكردند .\r\nروش رفتار اينها نسبت به دهقانان بهتر از بيگلربگىها نبود . درآمد استانهاى خاصه براى\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nهزينه دربار و كارمندانش مصرف مىشد .\r\n\r\nشهر ، صنعت و بازرگانى در سده 17 - م .\r\nدر آغاز سدهء 17 ، پس از زمانى ركود ، بهبودى اقتصادى ايران آغاز گرديد ، اين چگونگى در پيشرفت شهرها و رونق روابط پولى - بازرگانى كشور مؤثر واقع شد . پس از اصفهان با 600 هزار نفر جمعيتش شهر تبريز از لحاظ اهميت در درجه دوم قرار داشت .\r\nجهان‌گردان اروپائى اطلاعات مشروحى در اين‌باره داده‌اند كه گوياى رشد روزافزون بسيارى از شهرها بوده است .\r\nدر سدهء 17 - م . مسئله خودگردانى شهرى مانند پيش در شهرها عملى نمىشد : فقط اين خودگردانى در چارچوب بخش‌هاى معينى از شهر انجام مىگرفت ، در اين بخش‌ها سران و كدخداها از ميان خود مردم انتخاب مىشدند و ضمنا اصناف پيشه‌وران و روحانيان هم رئيس خود را برمىگزيدند . در رأس كارهاى داخلى شهر كلانتر قرار داشت ، اين شخص را فرماندار دولت شاه از ميان اشراف فئودال محلى ( گاهگاهى اين مقام ارثى بود ) يا بازرگانان بزرگ ، برمىگزيد . وظيفهء كلانتر دفاع از منافع و حقوق شهروندان از لحاظ قضائى ، پيگرد بزهكاران ، و نرم‌تر كردن فشارهاى مأموران شاه و حاكم نسبت به مردم بود .\r\nاو موظف بود ، مبلغ ماليات و ميزان وظايف را كه از سوى دولت براى مردم شهر تعيين شده بود ميان ساكنان محله‌ها و اصناف پيشه‌وران تقسيم كند . اين گونه كلانتران به عنوان نمايندگان و مدافعان شهروندان به‌شمار مىآمدند ، اما عملا نمايندگان طبقه بالاى مردم شهر و حافظ منافع آنها بودند . ساكنان جلفاى نو از شاه عباس اول حق انتخاب كلانترشان را از ميان بازرگانان بزرگ كسب كردند .\r\nاصناف پيشه‌وران در سده 17 ، نسبت به سابق نقش مهمترى را در زندگى شهرها ايفا كردند ، اصناف ، بزرگتر خود را با تصويب كلانتر برمىگزيدند . در اول سال كلانتر ، بزرگتران اصناف را در جلسه‌اى فرامىخواند و در آن سهميهء مالياتى هر صنف را به‌طور جداگانه تعيين مىكرد . هر صنف هم براى خود جلسه‌اى تشكيل مىداد و ماليات محوله را ميان اعضاى صنف تقسيم مىكرد ، البته اندازه اين ماليات به بزرگى و كوچكى كارگاه و ميزان درآمد هر عضو صنف بستگى داشت . در شهرهاى ايران اصناف صنعتكار هم مانند اتحاديه‌هاى كاسب‌كاران به تيره‌هاى دراويش حيدرى يا نعمت اللهى وابسته بودند ؛ ميان اين دو فرقه دراويش هميشه رقابت وجود داشت و گاهگاهى كارشان به ستيز مىانجاميد .\r\nاستادكاران كارگاههاى دربار ، از امتيازات ويژه‌اى برخوردار بودند . هم‌اكنون\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nاينان مانند سدهء پيش برده‌وار كار نمىكردند ، بلكه استادكاران آزادى به‌شمار مىآمدند كه به ازاى كارشان مزد كافى مىگرفتند و حتى در پايان سال پاداشى هم دربار به آنها مىداد .\r\nدر ميان صنايع ، پارچه‌بافى مهمتر از همه به‌شمار مىرفت . مصنوعات حرير فقط به منظور رفع نيازمنديهاى اشراف و شهريان توانگر و براى صدور به بازارهاى خارجى توليد مىشد . مراكز توليد حريرهاى زربفت ، پارچه‌هاى ابريشمين ، مخمل و غيره : اصفهان ، كاشان ، يزد ، تبريز ، شيراز ، قزوين ، كرمان ، مشهد و شهرهاى ديگر بودند .\r\nبهترين پارچه‌هاى پشم شترى در يزد ، كرمان ، قزوين ؛ و پشم گوسفندى در مازندران و دوراك در كناره خليج فارس بافته مىشدند . قالىبافى ايران در سطح هنرى بسيار عالىاى قرار داشت ، قالىهاى ايرانى از راه تركيه به بسيارى از كشورهاى اروپائى صادر مىشدند .\r\nقاليهاى پشمى كرمان با نقش‌هائى به رنگ‌هاى ثابت نباتى و قاليهاى پشمى و ابريشمى كاشان و شيراز از شهرت جهانى برخوردار بودند .\r\nپس از يك دوره طولانى ركود در توليد كاشىكارى و سفال‌كارى ايرانى ( ساختن\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nچينى ، بدل چينى ، ميناكارى و كاشى براى ساختمانها ) دوباره اين صنعت شكوفان شد .\r\nفراورده‌هاى كاشىكارى زيبائى در كاشان ، نائين ، اصفهان ، شيراز ، كرمان ، يزد ، مشهد توليد مىشد . فراورده‌هاى پوستى ايران به‌ويژه توليد چرم ساغرى قزوين و صوفيان ( تبريز ) شهرت فراوانى داشت . جهانگردان اروپائى كمان‌ها و شمشيرهاى فولادين ايرانى را در جهان بىهمتا برشمرده‌اند . فولاد در كناره‌هاى درياچهء نىريز فارس توليد مىشد و بهترين تيغه‌هاى شمشير را در قم و قزوين مىساختند . فراورده‌هاى رنگرزى ، شيشه‌گرى در ايران توليد مىگرديد . كاغذ اگرچه از لحاظ جنس پست‌تر از انواع اروپائى و آسياى ميانه‌اى بود اما در ايران هم ساخته مىشد . توليد صابون ارزان‌بها براى مصرف همگان در ايران به مقياس گسترده‌اى رايج بود .\r\nوضع بازرگانان بزرگ بسيار آبرومند بود . بيشتر بازرگانان بزرگ نمايندگانى را به كشورهاى ديگر مىفرستادند . در ايران بازرگانانى وجود داشتند كه به كشورهاى معينى از قبيل سوئد و چين نماينده مىفرستادند . بازرگانى خارجى بيشتر ، در دست ارمنىهاى مسيحى و تا اندازه‌اى هلنديها ، انگليسها و فرانسويان بود . علاوه بر بازرگانان ارمنى جلفاى نو فقط عمال انگليسى و هلندى حق صدور ابريشم خام را به خارج از كشور داشتند .\r\nبازرگانى داخلى فقط به وسيلهء بازرگانان ايرانى انجام مىپذيرفت .\r\nعلاوه بر ابريشم خام و پارچه‌هاى ابريشمى ، تيماج ، چرم ساغرى ، پشم شتر و گوسفند ، قالى ، ظروف بدل چينى ، جواهرات و سنگ‌هاى گرانبها به‌ويژه فيروزه و مرواريد از ايران به كشورهاى اروپاى باخترى صادر مىشد .\r\nميزان دادوستد بازرگانى بين ايران و روس به شدت افزايش يافت . صادرات ايران به روسيه كه از طريق ولگا - درياى خزر ( از راه شماخى يا گيلان ) فرستاده مىشد ، در درجه اول ، پارچه‌هاى گوناگون ابريشمى ، پارچه‌هاى پنبه‌اى ، شمشير و زين و يراق ويژهء قزلباشها ، مرواريد ، فيروزه و ميوه‌هاى خشك شده بودند .\r\nصادرات ايران به تركيه گذشته از پارچه‌هاى ابريشمى و پشمى ، تيماج ، آهن‌آلات و غيره بودند . از ايران اسب ، خرما ، كشمش و ميوه‌هاى ديگر ، عطر گل ، ظروف بدل چينى ، تيماج و برده به هند صادر مىشد .\r\nدر سدهء 17 واردات ايران از كشورهاى اروپاى باخترى ، ماهوت و پارچه‌هاى اعلى از انگلستان ، هلند و فرانسه ، آئينه از ونيز ، فراورده‌هاى شيشه‌اى و فلزى ، كاغذ ، كالاهاى لوكس ، شكر و شراب بودند . ورود كالاهاى اروپائى به ايران اهميت فراوان داشت ، اما اين كالاها به اندازه‌اى نبودند كه با كالاهاى صنعتى ايرانى رقابت كنند . فقط كالاهائى از اروپاى غربى و روسيه به ايران وارد مىگرديدند كه در درون كشور ، توليد نمىشدند : مانند ماهوت\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nاز روسيه ، انواع پوست‌ها ، چيت‌ها ، پارچه‌هاى كتانى ، ابزار آهنى ، مس ، اسلحهء گرم ، ماهى ، عسل ، موم ، عرق و غيره .\r\nاز هندوستان پارچه‌هاى ظريف پنبه‌اى و ابريشمى ، فراورده‌هاى فلزى ، عاج ، مواد رنگى ، نيل هندى فراورده‌هاى داروئى و عطر ، ادويه ، سنگهاى گرانبها ، برده و كالاهاى ترانزيتى از كشورهاى خاور دور وارد ايران مىگرديدند . بازرگانى ايران با هندوستان و كشورهاى خاور دور ، به دست هنديان انجام مىگرفت ، در بسيارى از شهرهاى تابع دولت صفوى حتى در نقاط دوردست مانند شماخى و باكو محله‌ها يا شهرك‌هاى هندىنشين وجود داشتند .\r\nبگونه‌اى كه يكى از جهانگردان يادداشت كرده است ، پديدهء خطرناك سقوط اقتصادى ايران در سده 17 ، نابرابرى وارادات و صادرات كالاهاى ايران و هند به زيان ايران به چشم مىخورد ؛ بگونه‌اى كه سرازير شدن پولهاى نقرهء صفويان به سوى هندوستان كاملا محسوس بود .\r\nيكى از ويژگيهاى روند پيشرفت اقتصادى ايران در سده 17 ، بزرگ شدن شهرهاى ايران بود ، شهرهاى صنعتى و بازرگانى مركز و غرب و شمال ايران ( اصفهان ، شيراز ، قزوين ، همدان ، قم ، كاشان ، يزد ، كرمان ، رشت لاهيجان ) ، آذربايجان ( تبريز ، اردبيل ) ، شيروان ( شماخى ، باكو ) به سرعت گسترش يافتند . برعكس شهرهاى خاورى ايران ، غير از مشهد ، استراباد و قندهار ، دوران ركود را پيمودند ، اين چگونگى گوياى كاهش فعاليت‌هاى اقتصادى در آسياى ميانه بود .\r\n\r\nفرهنگ ايران در سده‌هاى 16 - 17\r\nدر زندگى فرهنگى ايران اين زمان شكوفائى و فعاليت‌هاى هنرى كه در سده‌هاى 9 - 15 در حال پيشرفت بودند از ميان رفتند . انگيزه‌هاى اين پديده كه نه‌تنها ايران بلكه كليه كشورهاى شرق را زير تأثير قرار داد ، هنوز بررسى نشده‌اند . بيگمان يكى از اين انگيزه‌ها عقب‌ماندگى اقتصادى و تكنيكى كليه كشورهاى آسيا در اين مدت ، ضمن مقايسه با كشورهاى اروپاى باخترى بود . اما اين سقوط فرهنگى در كليه رشته‌ها يك‌باره انجام نپذيرفت ؛ در جريان سده‌هاى 16 - 17 چند رشته فرهنگى شكوفائى خود را از سر گرفتند .\r\nمعمارى ايرانى ، آثار هنرى بسيار پرارزشى را در اين سده‌ها بجا گذاشته است . مسجد صفويان با مقبره‌هاى شيخ‌ها و شاهان اين دودمان در اردبيل از آنجمله‌اند .\r\nاصفهان كه در زمان شاه عباس اول پايتخت گرديد به‌كلى نوسازى شد . خيابانهاى وسيع و ساختمانهاى مهمى در آن شهر ايجاد گرديد . در ميدان مركزى شهر ( ميدان شاه ) كه به\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nتازگى بنا شده بود ، مسجد شاه با قبهء بسيار بلند و گلدسته‌هاى زوجى و سردرها و طاق‌هاى مرتفع كه نماهاى آنها كاشىكارى شده بودند ، ساخته شد . مسجدهاى ديگر ، مقبره‌ها و كاخهائى با ايوانهاى بزرگ و فواره‌ها بنا گرديدند . در بيرون شهر اصفهان كاخ معروف شاه در فرح‌آباد و اشرفيه ساخته شد .\r\nدر سده 16 و نيمه اول سدهء 17 دورهء نوينى از شكوفائى و رونق هنر مينياتور در ايران بود . در سدهء 16 آموزشگاه هنرى معروف مينياتور كه ضمن سدهء 15 به وسيله هنرمند نامدار بهزاد در هرات بنيان‌گذارى شده بود ، به كار ادامه داد . در آغاز سدهء 17 آموزشگاه عالى نقاشى در اصفهان ايجاد گرديد . يكى از استادان اين هنر به نام محمد زمان نسخه خطى شاهنامه و ديوان نظامى را بگونهء مينياتور نقاشى كرد . بزرگترين استاد نقاشى آموزشگاه نقاشى استاد رضا عباسى بود ؛ چند شاهكار مينياتور اين استاد شهرت فراوانى كسب كرد و در سال سىام سده 17 در اروپاى باخترى تكثير شد .\r\nدر سده‌هاى 16 - 17 هنر خوش‌نويسى در ايران رواج كامل يافت .\r\nيكى از رشته‌هاى هنرى كه اهميت فراوانى داشت هنر روسازى ساختمانها بگونهء موزائيك از آجرهاى كاشى لعابى بود . هنر نقاشى روى قالى و پارچه‌ها كه ضمن آنها تصاوير زيبائى با شيوهء تكنيكى پيشرفته و رنگهاى ثابت روى قالى يا پارچه نقش مىشد بىهمتا و ممتاز بود ؛ روى اين قاليها يا پارچه‌ها نفوذ مينياتور سبك تبريزى و اصفهانى به چشم مىخورد .\r\nوضع ادبيات در سدهء شانزدهم همانگونه در حال ركود بود ، اين ركود بيدرنگ پس از مرگ آخرين شاعر نامدار جامى ( به سال 1492 ) پديد آمد . راست است كه قسمتى از سنت‌هاى هنرى پيشين تكنيك شعرى دنبال شد ، و در سده‌هاى 16 و 17 قسمتى از اين سنت‌ها تقليد گرديد ، اما در مفهوم و معانى اشعار اين دوره هيچگونه تحرك يا ابتكارى به چشم نمىخورد . پندارهاى تازه‌اى ضمن اين اشعار ارائه نشدند و موضوعهاى همان شاعران پيشين تكرار گرديده‌اند ، حتى نفوذ صوفيگرى كه ضمن اشعار شاعران پيشين ديده مىشدند هم‌اكنون هم عين آنها تقليد گرديد .\r\nدر رشته‌هاى علوم ( رياضى ، كيهان‌شناسى ، پزشكى و طبيعى ) آثار ارزشمند و تازه‌اى در اين زمان خلق نگرديدند ، فقط نوسازى رصدخانه مراغه كه در زمان هلاكو خان مغول بنيان‌گذارى شد به وسيله شاه اسماعيل اول قابل ذكر است .\r\nتاريخ‌نگارى ايران در سده‌هاى 16 - 17 از پيشرفت چشم‌گيرى برخوردار بود . يكى از آثار مهم در زمينهء تاريخ ايران كه ضمن سدهء 16 نوشته شده « احسن التواريخ » است ، اين اثر را حسن بيگ روملو ، يكى از اميران نامدار عشيره قزلباش آذربايجانى روملو ، نوشته\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nاست .\r\nيكى از منابع تاريخى پرارزش ايران كه بيشتر دربارهء تاريخ كردها نوشته شده ، اثر شرف خان بيدليسى به نام « شرف‌نامه » است .\r\nتاريخ‌نگار برجستهء سدهء 17 اسكندر بيك تركمن ملقب به منشى ( 1560 / 61 - 1633 ) است . او وابسته به يكى از عشيره‌هاى تركمن آذربايجانى و منشىباشى وزير بزرگ شاه عباس اول بود . اثر بزرگ او به نام « تاريخ عالم‌آراى عباسى » شامل تاريخ جنگ‌ها و اصلاحات شاه عباس اول است ، ضمن اين نوشته از رويدادهائى كه در استانهاى تابع دولت صفوى اتفاق افتاده و همچنين دربارهء جنبش‌هاى مردمى ياد مىكند . از اين نوشته اطلاعات جالبى دربارهء وضع عشاير كوچ‌نشين و اميران آنها ، دربارهء فئودالهاى زمين‌دار ، و درباره مالكان فئودال محلى و غيره به دست مىآيد .\r\nاثر ميرزا سامى به نام « تذكرة التواريخ » تصوير جامعى از دستگاه حكومتى صفويان را در ايران مىنماياند ، در اين نوشته ، دربارهء روحانيان بلندپايه ، اميران ، دستگاه حكومت ، روش ادارهء پايتخت ( اصفهان ) ، حقوق مأموران ، درآمدها و تركيب چريكهاى زير فرمان واليان و حاكمان وابسته به مالكان فئودال محلى ، و دربارهء درآمد و هزينه و به‌طوركلى بودجه ايران ، اطلاعات گسترده‌اى داده شده است .\r\n\r\n","description":"","footnote":"","page_name":" 277 ","page_number":277},
  {"content":"\r\n . \r\n","description":"","footnote":"","page_name":" 278 ","page_number":278},
  {"content":"\r\n\r\n\r\nايران عصر جديد\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\n13 ايران در پايان سده 17 تا نيمه نخستين سده 18\r\nدر پايان سدهء 17 ايران در روند بحران اقتصادى قرار گرفت و در پى آن دچار ناتوانى سياسى شد . انگيزه‌هاى اصلى اين پديده افزايش روزافزون استثمار فئودالى و فشار سنگين مالياتى روى طبقهء دهقانان بود ، به‌ويژه از پايان سدهء 17 به بعد رشد نامتناسب نيروهاى توليدى در بخش اقتصاد روستائى و به دنبال آن شدت تضاد طبقاتى ميان فئودالها و دهقانان ، حتى ميان بلندپايگان دولت صفوى و مليت‌هاى تابع آن دولت ( گرجىها ، ارمنىها ، آذربايجانيها ، لزگىها ، كردها ، افغانان ) انگيزه‌هاى ناتوانى دستگاه حاكم گرديدند ، ستيزهاى داخلى طبقه فئودالها انگيزهء مهمى در ايجاد اين بحران‌ها بشمار مىآمد ، اين ستيزها ميان ديوانسالاران كشورى و روحانيان شيعه از يكسو ، و اشراف نظامى عشاير كوچ‌نشين از سوى ديگرى در جريان بود . در پايان سدهء 17 سقوط اقتصادى ايران مقارن با اقدامات استيلاگرانه كشورهاى اروپاى غربى به سوى خاور گرديد ، اين كشورها پس از گشايش راه دريائى اروپا به هندوستان ، از كناره‌هاى قارهء افريقا ، در پايان سدهء 15 به شرق راه يافتند . بنابراين راههاى كاروان‌روى كه از خاك ايران مىگذشتند و خاور را به باختر متصل مىكردند ، اهميت ترانزيتى خود را از دست دادند .\r\nدر زمان شاه سليمان ( 1666 - 1694 ) ، كه مردى ناشايسته و خودكامه بود ، نخستين\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nنشانه‌هاى ناتوانى سياسى ايران آشكارا به چشم مىخورد . در اين هنگام در برابر تاخت‌و تاز خانهاى ازبك پايدارى جدىاى از سوى دولت نشان داده نشد . هلنديان جزيرهء قشم را در خليج فارس تصرف كردند .\r\nدر زمان شاه سلطان حسين ( 1694 - 1722 ) كه بازيچهء دست روحانيان شيعه ناآگاه بود ، ميزان ماليات‌ها به سختى افزايش يافتند . در پايان سدهء 17 سقوط اقتصادى ايران آشكارا به چشم مىخورد .\r\nدر نيمهء دوم سده 17 ميزان ماليات‌ها رفته‌رفته بالا رفتند ، در فاصله سالهاى 1698 و 1701 چند قلم مالياتى 2 الى سه برابر شدند ، ضمنا نه‌تنها دهقانان و شهريان ، بلكه كوچ‌نشينان هم كه در سدهء 17 وضعشان نسبتا قابل تحمل بود ، دچار بينوائى و نابسامانى گرديدند ؛ علاوه‌بر اين سه نوع ماليات تازه وضع شد . اگر از يكسو اين افزايش ماليات‌ها و درآمدهاى فئودالى باعث سقوط اقتصادى و كاهش درآمدهاى دولت و فئودالها مىشد ، از سوى ديگر افزايش استثمار فئودالى به نوبه خود باعث ويرانى روستاها مىگرديد و به همين علت روند سقوط اقتصادى در روستاها با شتاب بيشترى پيش مىرفت .\r\nاين سياست مالياتى باعث گريز و آوارگى دسته‌جمعى دهقانان گرسنه و برهنه‌اى گرديد كه به منظور رهائى از گير محصلان مالياتى ، زمين‌هاى زير كشت‌شان را ترك مىكردند .\r\nاگر در سدهء 17 مقررات وابستگى اجبارى دهقانان به زمين و تحريم تغيير مكان آنها در استانهاى مركزى ايران به مرحلهء اجرا درنيامد ، در آغاز سدهء 18 ، دولت شاه ناچار شد اين مقررات را به سختى اجرا كند . به سال 1710 - م . شاه سلطان حسين ( 1694 - 1722 ) فرمانى صادر كرد كه به موجب آن دهقانان ناگزير بودند در روستاهاى بومى خود طبق فهرست - هاى مالياتى كار كنند . اما رعيت‌ها خودسرانه روستاهاى خود را ترك و به جاى ديگر تغيير مكان مىدادند ، بنابراين مأموران ، روستا به روستا دنبال آنها مىگشتند و كسانى را كه تا 12 سال پيش روستاى خود را ترك كرده بودند ، اجبارا به زادگاه خودشان برمىگرداندند ؛ پس از اين مدت آنها را دوباره در سياههء ماليات‌دهندگان آن روستا منظور و ماليات محوله را از آنها مىگرفتند .\r\nسقوط اقتصاد روستاها نه‌تنها باعث كاهش درآمد خزانه شاه ، بلكه انگيزهء كم شدن بهرهء فئودالى گرديد . شيخ محمد على حزين ( سالهاى 20 - 30 سدهء 18 ) اطلاع مىدهد كه درآمد املاك موروثى گيلان آن اندازه كم شد كه بهرهء ساليانه اين املاك تكافوى هزينه يك ماه را نمىكرد . ويرانى روستاها انگيزه كاهش بازرگانى داخلى گرديد .\r\nركود بازرگانى خارجى هم بسيار حائز اهميت بود . شاه سلطان حسين كه مىخواست درآمد خزانه دولت را از راه تجارت خارجى افزايش دهد ، به منظور كاستن نفوذ كمپانى\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nهلندى دو پيمان بازرگانى با فرانسويان بست كه به موجب آنها براى بازرگانان آنها امتيازاتى بيشتر از آنچه هلنديان داشتند ، قائل شد . بازرگانان فرانسوى نه‌تنها از پرداخت عوارض گمركى معاف گرديدند ، بلكه امتيازات برون‌مرزى را هم از شاه گرفتند : حق دادرسى افراد فرانسوى در ايران را حتى هنگاميكه طرف دعوا ايرانى بود ، كنسولگرى هاى فرانسه به عهده داشتند ؛ اما فرانسويان نتوانستند از امتيازات اين پيمان بهره ببرند ، چون ديرى نپائيد كه ايران صحنهء عمليات جنگى و ستيزهاى داخلى گرديد .\r\nشاه سلطان حسين كه فرمانروائى ناشايسته و بىاراده بود كاملا زير نفوذ روحانيان شيعه قرار داشت . بنا به توصيه اينان ، شاه پيگرد بيرحمانهء سنىها را كه بيشترشان در خاور ماوراء قفقاز ، كردستان ، افغانستان به‌سر مىبردند ، آغاز كرد ، سنيان مدت‌ها در ايران از پيگرد دولت مصون بودند . شيعيان افراطى يعنى درويشان صوفى « ملحدين » هم زير پيگرد قرار گرفتند . وضع ارامنه مسيحى ، گرجيان و آسوريان نيز بدتر شد .\r\n\r\nجنبش‌هاى آزادى مردمى در قلمرو دولت صفوى\r\nسنگينى بار ماليات ، تعدى و اخاذيهاى مأموران شاه به‌ويژه در مناطقى كه ساكنان آن غير ايرانى بودند بگونهء روزافزونى شدت مىيافت ، نفرت و بيزارى از صفويان باعث شد كه در چند استان جنبش‌هائى جدائىخواهانه و قيام‌هائى روى دهد . اين جنبش‌ها رنگ مذهبى داشتند ، و ظاهرا يا با شعار دفاع سنيان در برابر تعدى شيعيان ، يا آنگونه كه در ارمنستان و گرجستان روى داد ، زير شعار آزادى مسيحيان از زير يوغ مسلمانان ، انجام گرفت .\r\nتقريبا به سال 1700 خرده‌مالكان فئودال و روحانيان ارمنى ، به وسيله يكى از ارمنيان ملىگرا ، به نام اسرائيل اورى باب مراوده را با دولت روسيه باز كردند ، به آن دولت وعده دادند ، در صورت ورود روسها به كشورهاى ماوراء قفقاز ارمنيان و گرجيان مسيحى از آنها بگونهء فعال پشتيبانى خواهند كرد . اشراف و روحانيان ارتودكس طرح ارتباط با پطر اول را تهيه كردند . ضمن تماسهاى بازرگانى ، ساكنان كشورهاى ماوراء قفقاز ، نه‌تنها مسيحيان گرجى و ارمنى ، بلكه مسلمانان آذربايجانى هم به روسها گرايش يافتند . يك مبلغ مذهبى ژزوئيت در آنزمان نوشت : « تقريبا تمام مردميكه در نزديك درياى خزر به‌سر مىبرند ، هميشه به درگاه خداوند دعا مىكنند كه هرچه زودتر مسكويها به شهرهايشان وارد شوند و آنها را از قيد پادشاهان ايرانى آزاد كنند » .\r\nبه سال 1709 در شهر تبريز قيامى درگرفت ، به سال 1711 لزگىها و مردم داغستان\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nبه‌پا خاستند . فئودالهاى محلى سنى به سركردگى سرخاى خان و حاجى داود زير پوشش روحانيت سنى جنبش را براى انجام منظورهاى خود مهار كردند و سرشت استيلاگرانه به آن دادند . به سال 1712 لزگىها شماخى را گرفتند و ويران كردند ؛ در اين ماجرا قريب 300 تن بازرگان روسى كشته شدند و كالاهايشان كه در حدود 4 ميليون روبل بود به تاراج رفت . بعدها سرخاى خان و حاجى داود در رديف هواخواهان وفادار تركان عثمانى درآمدند .\r\nجنبش لزگىها سركوب شد ، اما به سال 1719 دوباره آغاز گرديد ؛ به سال 1721 لزگىها دوباره شماخى را گرفتند و به كشتار شيعيان پرداختند .\r\nبه سال 1715 شورش كردان سنى آغاز گرديد و تا سالهاى بعد دنبال شد ؛ كردها چند بار شهر اصفهان را تهديد كردند . به سال 1717 عربهاى مسقط ، بحرين و جزاير ديگر خليج فارس را اشغال كردند و به كناره‌هاى جنوبى ايران هجوم بردند ، به سال 1717 كوچ‌نشينان شاهسون در مغان ، به سال 1720 لرها و به سال 1721 بلوچها قيام كردند .\r\nحاكم سيستان به نام ملك محمود به سال 1723 عليه شاه قيام كرد و مشهد را به تصرف درآورد .\r\nبه سال 1722 در سيونيك ارمنىها به سركردگى داويد بيك قيام كردند و اين شورش تا سال 1731 ادامه داشت ، به سال 1722 مردم استان تحت الحمايه گرجستان خاورى قيام كردند . رهبر قيام‌كنندگان عليه شاه ايران ، فرمانرواى كارتلى ، و اختانگ 6 ، هواخواه روسها بود . او با نيرويش به سوى گنجه حمله كرد لزگىها را عقب زد و شهر را از محاصره نجات داد . در اين هنگام ارتش روس به مرزهاى ماوراء قفقاز شرقى وارد شد .\r\n\r\nخيزش افغانان ، حملهء افغان و پيكار مردم ايران عليه استيلاى افغانان\r\nمهمترين قيامهاى مردم زير استيلاى دولت صفوى ، قيام عشاير نيمه كوچ‌نشين و نيرومند غلزائى افغان بود كه به سال 1709 در استان قندهار آغاز گرديد . اين قيام به وسيله رؤساى عشاير و كلانتران شهر قندهار زير رهبرى ميرويس سازمان داده شد و با شعار پيكار سنيان عليه حكومت شيعه ، آغاز گرديد . قيام‌كنندگان قندهار را گرفتند ، بيگلربگى شاه ، گرگين خان را كشتند و افراد پادگان شاه را قتل‌عام كردند . ميرويس دو بار ( در سالهاى 1711 و 1712 ) ارتش شاه را كه براى سركوبى غلزائيان اعزام شده بود ، شكست داد . پس از مرگ ميرويس به سال 1715 ، برادر و جانشين‌اش مير عبد الله مىخواست با شاه سلطان حسين سازش كند ، اما غلزائيان اين حركت را خيانت پنداشتند . مير عبد الله كشته شد و پسر ميرويس يعنى\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nمير محمود جاى او را گرفت . او همراه با اشراف عشاير به درون توده‌هاى عشاير غلزائى نفوذ و جنبش را كه سرشت آزادى ملى داشت به پيكار استيلاگرانه تبديل كرد .\r\nدر اين هنگام در استان هرات به سال 1716 يكى ديگر از عشاير افغان سنى به نام ابدالى به‌پا خاست . به سال 1719 افراد اين عشاير ارتش شاه را شكست دادند و هرات را گرفتند . نابسامانى همگانىايكه در دستگاه حكومت شاه صفوى حكمفرما بود به مير محمود امكان داد تا به سال 1720 لشكركشى خود را به درون ايران آغاز كند ، اما اين لشكر كشى به ناكامى گرائيد . در پايان سال 1721 مير محمود به لشكركشى تازه‌اى ، از راه سيستان و كرمان ، به سوى اصفهان اقدام كرد . هجوم افغانهاى غلزائى از اين جهت به آسانى كامياب شد ، كه پس از مرگ شاه عباس اول شماره كادرهاى ارتش منظم و توپخانه دولت شاه به ميزان چشم‌گيرى كاهش يافت . افغانها كه به اصفهان نزديك شدند ، در 8 مارس 1722 ارتش شاه را در گلناباد حومه اصفهان به سختى شكست دادند ، شهرك ارمنىنشين جلفاى نو را تصرف كردند و از ارمنيان ساكن آنجا مبلغى در حدود 120 هزار تومان تاوان گرفتند و اصفهان را به محاصره درآوردند . پادگان اصفهان ، شهرنشينان و دهقانان روستاهاى حومه دليرانه در برابر افغانان پايدارى كردند . اما پايتخت پس از 7 ماه تحمل محاصره از زور گرسنگى و قحطى از پاى درآمد . تلاشهاى وارث تاج و تخت ، طهماسب ميرزا به منظور گردآورى نيرو از قزوين براى كمك به پايتخت بىنتيجه ماند . سرانجام شاه سلطان حسين پس از تلاشهاى ناكامانه براى مذاكره با افغانها در 22 اكتبر 1722 در اردوگاه مير محمود حضور يافت ، شهر و تاج و تخت سلطنت را به او تحويل داد . مير محمود با ارتشش وارد اصفهان شد و به تخت نشست و خود را شاهنشاه ايران اعلام داشت .\r\nاگرچه افغانان غلزائى قسمت مهمى از سرزمين‌هاى مركزى ايران ، ازجمله شهرهاى كاشان ، قم ، قزوين و غيره را به تصرف درآوردند ، اما وضع آنها در اين نقاط بسيار ناپايدار بود ، چون اعمال زور و انجام تاراج‌هاى ويرانگرانه افغانها پايدارى توده‌اى مردم ايران را به‌طوركلى عليه آنها برانگيخت . مثلا در قزوين سردار افغانى به نام امان الله خان در حدود 20 هزار تومان از مردم تاوان خواست و ضمنا آنها را مجبور كرد تا زيباترين دختران شهر را به افراد ارتش افغان تسليم كنند ، ارتش او تمام شهر را به باد تاراج گرفت . نخست دهقانان قزوين عليه افغانان به‌پا خاستند ، پس از آن بينوايان شهرى ، پيشه‌وران و حتى بازرگانان به شورش پيوستند . در ژانويه 1723 خيزندگان قسمتى از افغانان را قتل‌عام كردند و قسمت ديگر را از شهر بيرون راندند . در كاشان و خونسار و جاهاى ديگر همتاى چنين قيامى رويداد . شيخ على حزين كه در آنزمان مىزيست مىنويسد كه ضمن اين قيام « عوام الناس » يعنى دهقانان ، پيشه‌وران و قشرهاى متوسط شهرى كه داراى احساسات\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nميهن‌پرستى خشمگينانه‌اى بودند نقش اصلى را به عهده داشتند . بنا به گفته شيخ حزين بيشتر روستاها از وجود افغانان پاك شد و تا 7 سال اينها به اطاعت افغانان درنيامدند .\r\nافغانان بسيارى از شهرهاى سر راهشان ازجمله يزد را با وجود حمله‌هاى پيوسته و طولانى نتوانستند تصرف كنند . مردم جنوب ايران هم در برابر هجوم افغانان به سختى پايدارى كردند . شيراز پس از پايدارى دليرانه و طولانى مردم ، سقوط كرد .\r\nدر اصفهان هم وضع استيلاگران ناپايدار بود . به منظور پيش‌گيرى از خيزش مردم در اصفهان مير محمود كه به بدگمانى دچار شده بود در ژانويه 1723 - تمام خويشاوندان شاه سلطان حسين و اشراف ايرانى را به ميهمانى دعوت كرد و بگونهء ناجوانمردانه‌اى 300 تن از آنها را كشت . پس از آن به اعدام و كشتار ساكنان شهر پرداخت و دستور ويرانى خانه‌هايشانرا داد ضمنا از شهرك ارمنىنشين جلفاى نو هم مبلغ زيادى جريمه گرفت .\r\nپايدارى مردم ايران در برابر استيلاگران افغان در سالهاى 1723 - 1722 از يك مركز رهبرى نمىشد و بگونه‌اى پراكنده انجام مىگرفت . راست است كه در استانهاى شمالى ايران مردم از استيلاگران فرمانبردارى نمىكردند و خود را تابع پسر شاه مخلوع يعنى طهماسب دوم ( 1722 - 1732 ) مىشناساندند . اما طهماسب نامبرده تا مدتى نتوانست نيروى جنگى كافى براى نبرد با افغانان گرد آورد ، و براى مسلح كردن توده‌هاى مردم هم كارى انجام نداد .\r\n\r\nمداخلهء روسها و تركان\r\nپطر اول به سال 1721 جنگ با سوئديها را با كاميابى پايان داد و توانست سياست فعالانه‌ايرا در رابطه با كشورهاى ماوراء قفقاز كه از پيش مورد توجهش بودند ، اجرا كند .\r\nمنظور دولت پطر اول آن بود كه كناره‌هاى غربى و جنوبى درياى خزر را تصرف و مناطق ابريشم‌خيز اين ناحيه را در اختيار خود درآورد . پطر اول ناگزير بايستى به خواسته‌هاى قيام‌كنندگان آنزمان يعنى ارمنيان و گرجيان كه خواستار كمك از دولت روس بودند ترتيب اثر مىداد . اما اشغال متصرفات تركيه در شرق ماوراء قفقاز و كناره‌هاى غربى درياى خزر را با وجود اهميت فراوانى كه داشتند صلاح ندانست ، چون اگر چنين مىكرد در اثر ايجاد منطقه جنگى در مرزهاى جنوبى كشورش به بازرگانى ايران و روسيه در راههاى ولگا - درياى خزر زيان وارد مىآمد . در ژوئن 1722 پطر اول بيانيه‌اى صادر كرد و ضمن آن اعلام داشت كه روسيه هيچ‌گونه اقدامى عليه دولت شاه سلطان حسين نخواهد كرد اما براى مهار زدن به سركشىهاى سرخاى خان و حاجى داود كه در شماخى بازرگانان روسى\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nرا قتل‌عام كرده‌اند ، و به منظور دفاع از آزادى گرجيان و ارامنه مسيحى اقدام خواهد كرد .\r\nارتش روس در سپتامبر 1722 دربند و در تابستان 1723 باكو را اشغال كرد . با دريافت تقاضاى كمك گيلانيان به منظور نبرد با افغانها ، پطر اول يكانهاى روسى را از راه دريا به انزلى و رشت اعزام داشت .\r\nتركها كه از ورود ارتش روس به مرزهاى ماوراء قفقاز ، در پى نابسامانى اوضاع دولت صفوى ايران بسيار نگران شدند ، در بهار 1723 عليه ايران به تعرض پرداختند ؛ ارتش ترك به ارمنستان خاورى و گرجستان خاورى هجوم برد و تفليس را اشغال كرد .\r\nتهديد از سوى تركها شاه طهماسب دوم را ناچار كرد تا سفيرى را به سن‌پطرزبورك بفرستد ، ديپلمات آزموده‌اى به نام اسماعيل بيك مأمور مذاكره با پطر شد ، او در سپتامبر 1723 پيمانى را با پطر اول در پطرزبورك منعقد كرد ، به موجب اين پيمان پطر اول متعهد شد طهماسب دوم را در پيكارش عليه افغانها كمك كند ، و به ازاى آن دولت روسيه خطوط دربند و شيروان همچنين دربند و باكو ، حتى استانهاى گيلان ، مازندران و گرگان ( استراباد ) را در اختيار مىگرفت . بر پايه اين پيمان دولت روسيه يكانهائى از ارتشش را به گيلان فرستاد ، اما مازندران و گرگان عملا به وسيله ارتش روس اشغال نشدند .\r\nپيمان سال 1723 ايران و روس و هجوم تركان به كشورهاى ماوراء قفقاز روابط ميان دولتهاى روسيه و تركيه را سخت تيره كرد و چيزى نمانده بود كه بين آنها جنگ درگيرد ، اما پطر اول پس از جنگ‌هاى 20 ساله با سوئديها ، صلاح ندانست كشورش را به جنگ تازه‌اى با تركها كه از سوى انگليسها و فرانسويان پشتيبانى مىشدند ، درگير كند ، دو دولت اخير از قدرت روسيه بيم داشتند . بنا به ميانجيگرى فرانسويان در 24 ژوئن 1724 پيمانى ميان دولت‌هاى ترك و روس در استانبول بسته شد ، به موجب اين پيمان دولت روسيه ملزم شد كه استانهاى كناره درياى خزر را كه طبق پيمان سال 1723 ايران و ترك اشغال كرده بود ، تخليه كند . اما تركان سرزمينهاى ماوراء قفقاز خاورى ، آذربايجان ( غير از اردبيل ) و قسمتى از استانهاى غربى ايران از قبيل كرمانشاه و همدان را زير اشغال نگاهداشتند .\r\nعملا تركان جنگ با ايران را ادامه دادند ، در سالهاى 1724 - 1725 ، تبريز و سرتاسر خاك آذربايجان ، اردبيل ، غرب ايران با كرمانشاه ، لرستان ، همدان و حتى قزوين را تصرف كردند . توده‌هاى مردم ايرانى و آذربايجانى فعالانه به دفاع در برابر استلاگران پرداختند ، به‌ويژه نبرد دفاعى قهرمانانه شهرنشينان تبريز جالب توجه است . شاه طهماسب دوم بدون اينكه فعاليتى انجام دهد در مازندران زير حمايت فتحعلى خان قاجار كه بيگلربگى استراباد و رئيس عشيرهء قاجار به‌شمار مىآمد ، به‌سر مىبرد .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nدر اين هنگام خيزش بختياريان عليه افغانان آغاز شد ، رهبران اين قيام را شخصى به نام صفى ميرزا كه خود را فرزند شاه سلطان حسين مىشناساند ، به عهده داشت . اين رويداد مير محمود را برانگيخت تا در فوريه 1525 كشتار دسته‌جمعى ديگرى را در اصفهان فرمان دهد ، او فرمان داد كليهء مردان خاندان سلطنتى صفوى را به غير از شاه سلطان حسين اعدام كنند . اما در اين هنگام در ميان اشراف افغانى دودستگى رويداد . مير محمود سرنگون و كشته شد و در آوريل 1725 اشرف پسرعموى محمود به تخت نشست . اشرف بارها از محمود در سياست آزموده‌تر بود و به‌خوبى مىفهميد كه براى استوارى قدرت دودمان سلطنتى افغان در ايران ، افغانان نبايد مانند استيلاگران بيگانه عمل كنند بلكه به عنوان ايرانى بر ايرانيان فرمان رانند . اشرف كوشش كرد كه به اشراف و بلندپايگان ايرانى امتياز بدهد ، اما افغانان از اين سياست اشرف خوششان نمىآمد و مىخواستند به عنوان قوم غالب در ايران فرمان رانند .\r\nدر اين ميان تركان به تصرف سرزمينهاى اشغال شده اكتفا نكردند ، و ارتش خود را به سوى اصفهان گسيل داشتند . اشرف عليه تركان وارد نبرد گرديد و به سال 1726 آنها را شكست داد . به سال 1727 تركان حاضر به انعقاد پيمان صلح در همدان شدند شرايط صلح چنين بود : اشرف ، سلطان احمد سوم فرمانرواى ترك را به عنوان خليفه همه مسلمانان سنى به رسميت شناخت ؛ سلطان هم پادشاهى اشرف را بر ايران تائيد و او را تحت الحمايهء سلطان عثمانى قلمداد كرد ؛ اشرف گذشته از استانهائيكه به موجب پيمان 1724 به تركها واگذار شده بود ، خوزستان ، زنجان ، قزوين و تهران را به تركها واگذاشت .\r\n\r\nپيدايش نادر ، بيرون راندن افغانان روابط ايران با تركان و روسها\r\nپايدارى ايرانيان در برابر اشغال‌گران ترك و افغان روزبه‌روز افزايش مىيافت ، در اين هنگام مركز جنبش در مازندران بود . به سال 1726 يكى از سرداران پرتوان و بااستعداد ايرانى به نام نادر خان افشار به نيروى شاه طهماسب دوم پيوست . نادر از ميان عشيره ترك افشار برخاسته بود ، قسمتى از اين عشيره در زمان شاه اسماعيل اول به خراسان كوچ داده شد . به سال 1688 نادر در اين منطقه به دنيا آمد . هنگام نوجوانى با مادرش به وسيله ازبكان خوارزم به بردگى برده شد ، او از اسارت گريخت ، به خراسان برگشت و در خدمت دسته‌هاى چريكى فئودالهاى محلى درآمد ، ديرى نپائيد خودش تعدادى چريك گرد آورد ، دژ كلات را كه در شمال خراسان قرار داشت به تصرف درآورد ، اين دژ را مستحكم\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nكرد و به عنوان پايگاه از آن بهره برد .\r\nديرى نپائيد نادر به خدمت شاه طهماسب دوم درآمد ، شاه طهماسب او را به واليگرى خراسان منصوب كرد ، نادر اراده خود را به شاه بىاراده طهماسب تحميل و او را متقاعد كرد تا فتحعلى خان قاجار را كه رقيب اصلى نادر بود ، به قتل برساند . در فاصلهء سالهاى 1726 و 1729 ، نادر ملك محمود سيستانى را شكست داد و مشهد را كه به تصرفش درآمده بود ، از او پس گرفت ، افغانان ابدالى كه هرات را در تصرف داشتند از او شكست خوردند و هرات را تخليه كردند اين گونه نادر سرتاسر خراسان را به تصرف درآورد . در اين هنگام نادر از سوى شاه طهماسب دوم به طهماسبقلى خان ملقب گرديد ، و ادارهء كليه استانهائى را كه به نام شاه طهماسب دوم تصرف كرده بود ، به دست گرفت . ضمنا شاه به عنوان آلت دست ساده‌اى در اختيار نادر بود .\r\nكاميابيهاى نادر اشرف افغان را نگران كرد . او با 30 هزار سپاهى به سوى خراسان رهسپار شد و در اكتبر 1729 نزديك دامغان به سختى شكست خورد و لشكريانش تارو مار گرديدند . نادر ضمن تعقيب افغانان غلزائى شكست خورده و فرارى به سوى اصفهان تاخت و در 29 نوامبر 1729 يك بار ديگر در نزديكى مورچه‌خورت اصفهان ، آنها را به سختى شكست داد . اشرف با ارتشش اصفهان را تخليه كرد و پيش از بيرون رفتنش كشتار ديگرى در شهر راه انداخت ، شهر را به باد تاراج داد و شاه مخلوع ، شاه سلطان حسين را اعدام كرد . نادر به اصفهان وارد شد و ديرى نپائيد كه شاه طهماسب دوم را به تخت نشاند .\r\nنادر ضمن تعقيب افغانان فرارى به فارس ، در آغاز سال 1730 در نبردى نزديك استخر آنها را تارومار كرد و شيراز را گرفت . اشرف به بلوچستان گريخت و در آنجا به دست يكى از خانهاى بلوچ كشته شد ، در اين هنگام ايران از وجود افغانان پاك گرديد .\r\nدر همان سال 1730 نادر به تعرض عليه تركان پرداخت ، آنها را شكست داد و همدان ، كرمانشاه ، اردبيل و تبريز را آزاد كرد . فرمانده ارتش روس در ماوراء قفقاز ژنرال لواشف ارتش نادر را كمك كرد . ديرى نپائيد كه نادر به سركوبى قيام تازه افغانان ابدالى در خراسان سرگرم گرديد . در اين هنگام شاه طهماسب دوم كه از پيروزىهاى نادر و قدرت روزافزون او به هراس افتاده بود ، برآن شد شخصا با تركها وارد نبرد گردد ، اما شكست خورد و چيزى نمانده بود اسير شود . به سال 1731 طهماسب دوم با تركان پيمان صلح بست ، به موجب اين پيمان سرزمين‌هاى واقع در شمال رود ارس به تركان واگذار گرديد ، علاوه‌براين 9 بخش از استان كرمانشاه به عنوان خرج سفره به احمد پاشا والى بغداد واگذار شد .\r\nدر اين ميان استانهاى كنارهء درياى خزر كه به وسيله روسها اشغال شده بودند ، در اثر\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nجنگ‌زدگى به ويرانى گرائيده و نه‌تنها سودى براى روسها دربرنداشتند بلكه هزينه‌هاى گزافى را براى آندولت پديد آوردند . پس از آنكه به سال 1725 پطر اول درگذشت دولت روس علاقه‌اى به ماوراء قفقاز نشان نداد . اين دولت مىخواست استانهاى كنارهء درياى خزر را به شاه طهماسب دوم برگرداند ، به شرط آنكه اگر به قدرت رسيد اجازه ندهد اين مناطق به دست تركها بيفتد . بنابراين روسيه در حالى كه در انتظار نتيجه جنگ بود از اتحاد با ايران استقبال مىكرد . اين گونه در آغاز سال 1732 در رشت پيمانى ميان روسيه و ايران بسته شد كه به موجب آن روسها از مازندران و گرگان چشم پوشيدند ، گيلان بيدرنگ به ايران بازگردانده شد ، اما دولت روس ملزم گرديد زمينهاى كناره درياى خزر واقع در شمال رودخانه كورى را در صورت پاك شدن زمين‌هاى ماوراء قفقاز از تركان ، به ايران پس بدهد .\r\nنادر پيمانى را كه ميان طهماسب دوم و تركها به سال 1731 بسته شده بود ننگ‌آور اعلام داشت و آن را به رسميت نشناخت او كنگره‌اى ( قوريلتاى ) از اميران و اشراف ايران تشكيل داد ، در اين كنگره موفق شد طهماسب دوم را رسما از سلطنت خلع و پسر 8 ماهه‌اش به نام عباس سوم را به جاى او منصوب كند ( او رسما در سالهاى 1734 - 1736 شاه بود ) .\r\nالبته قدرت واقعى در دست نادر بود . ديرى نپائيد ارتش نادر به سال 1733 تركها را در كركوك شكست داد و در جريان سالهاى 1734 - 1735 سرتاسر خاور ماوراء قفقاز را از وجود آنها پاك كرد . به سال 1735 نادر نخستين لشكركشى را عليه مالكان و جامعهء عشيره‌اى - پدرسالارى « آزاد » داغستان آغاز كرد ، اما نتوانست به نتيجهء قطعى برسد .\r\nضمن محاصره دژهاى مستحكمى كه به وسيله تركها اشغال شده بود ( گنجه و غيره ) نادر از كمك مهندسان و توپخانهء روسها بهره برد . اين چگونگى مانع تقاضاى نادر از روسها مبنى بر تخليه كنارهء درياى خزر يعنى باكو و دربند نشد . روسيه با اين تقاضا موافقت كرد ، به شرط آنكه نادر ضمن نبرد روسها با تركان با روسها متحد شود و با آنها پيمان صلح جداگانه‌اى نه‌بندد . نادر اين شرط را نپذيرفت و بيدرنگ با دولت تركيه وارد مذاكره شد ، به سال 1736 پيمان جداگانه‌اى با آنها بست ، به موجب اين پيمان تركها بايستى تمام سرزمينهائيرا كه پيش از پيمان 1722 متعلق به ايران بود ، به اين دولت برمىگرداندند . اما اين پيمان به وسيله ترك‌ها امضا نشد و به مرحله اجرا درنيامد .\r\n\r\nقوريلتاى مغان و اعلام پادشاهى نادر\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nبه سال 1736 پيوستگى سياسى دولت ايران كامل شد ، اما مملكت در اثر جنگهاى پىدرپى داخلى و خارجى به بحران مالى دچار شده و به حال ورشكستگى اقتصادى كامل درآمده بود . روستاها در اين زمينه بيشتر از همه رنج مىكشيدند . بسيارى از دهقانان يا در اثر رويدادهاى جنگ كشته شدند يا به وسيله تركان و غلزائيان به بردگى رفتند . تنها در حومه اصفهان ، از 1500 پارچه آبادى هزارتاى آنها خالى از سكنه گرديدند . كاريزها ، سدها و تاسيسات آبيارى ديگر به كلى ويران شدند . نسبت به زندگى دهقانان آنزمان مىتوان از نوشته فارسىاى كه در بالاى سردر مسجد ونداد نزديك نخجوان به تاريخ 1145 ه . ق ( 1732 / 3 ميلادى ) ديده مىشود ، قضاوت كرد . در آنجا نوشته شده : « در اين زمان از زور گرسنگى ، بينوائى و تيره‌روزى ، جهنمى پديد آمده بود ، در عرض يك سال روستاى ونداد و پيرامونش سه بار مورد حمله و تاراج قرار گرفت ، بسيارى از مؤمنان ، اعم از زن و مرد كشته شدند و به بردگى رفتند ، بندگان خداى ديگر آواره شدند ، از رود ارس گذشته و در آن سوى ساحل اقامت گزيدند . در اين روزها رشتهء دادوستد و مراوده ازهم گسيخت » .\r\nبيشتر مناطق جنگ‌زده به‌ويژه شهرهاى باخترى و مركزى مانند تبريز ، قزوين ، اصفهان ، شيراز ، يزد به ويرانى گرائيدند . كاهش قدرت خريد روستائيان و شهرنشينان باعث سقوط بازرگانى و صنعت داخلى گرديد . راهزنى در راههاى كاروان‌رو بازرگانى و ناامنى اين راه‌ها بازرگانى خارجى ، ازجمله معامله ابريشم را هم دچار ركود كرد .\r\nمالكان و فئودالهاى محلى و همچنين خود نادر بدون توجه به‌هم‌پاشيدگى اقتصادى ، دربارهء كاهش ميزان ماليات‌ها از رعايا نمىانديشيدند و كوشش داشتند طبق قوانين پيشين از دهقانان ماليات وصول كنند ، به انگيزهء بينوائى بىاندازهء دهقانان وصول ماليات كامل از آنها غيرممكن بود و اين گونه بيشتر آنها بابت ماليات‌هاى پس‌افتاده به محصلان وامدار بودند . از زمان شاه سلطان حسين بنا به دستور دولت مقدار نقرهء سكه‌هاى رايج ( عيار ) به ميزان چشم‌گيرى كاهش يافت . نامرغوب بودن جنس مسكوك نقره ارزش پول را 10 الى 12 بار ، ضمن مقايسه با پول پايان سده 17 ، كاهش داد .\r\nنادر آشكارا دريافت كه دودمان صفوى نه‌تنها قدرت واقعى را در كشور از دست داده ، بلكه اعتبار اين دودمان در ميان قسمتى از اشراف فئودال از ميان رفته است ، بنابراين بر آن شد ، از پيروزيهاى نظامى و همچنين شهرتش دربارهء « آزاد كردن ايران » بهره ببرد و تخت سلطنت را اشغال كند . بنابراين ناگزير بود ، پشتيبانى فئودالها را جلب و به وسيله آنها طرفدارى توده‌هاى مردم را به سود خود برانگيزد . براى اين منظور در ژانويه 1736 در اردوگاه جنگيش واقع در دشت مغان « قوريلتاى » ( كنگره ) بزرگى تشكيل داد . اين قوريلتا نه‌تنها شامل سرداران لشكر ، بلندپايگان و اشراف روحانى و سران عشاير كوچ‌نشين\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nبود ، بلكه چند تن از ريش‌سفيدان شهرها و روستاها هم در آن شركت داشتند . اسقف كاتوليك ارمنى به نام ابراهام كرتاتسى هم براى شركت در اين قوريلتا دعوت شد . در حدود 20 هزار تن در اين كنگره حضور داشتند . شمارهء افراد حاضر در اين اجتماع با نوكران و كارگذاران اعضاى اصلى رويهمرفته به 100 هزار تن مىرسيد . نقش اصلى را در اين قوريلتاى 54 تن خان ايفا مىكردند ، ديگران جزو سياهه لشكر بودند .\r\nنادر از حاضران در اجتماع خواست تا از ميان خودشان يك تن را به عنوان شاهنشاه ايران برگزينند . گفته شد كه شاه عباس سوم كودك و اسما اين مقام را دارد ، خود نادر هم بنا به گفتهء خودش از كار خسته شده و مىخواهد به استراحت بپردازد . سرانجام همهء حاضران دريافتند كه چشم‌پوشى نادر از ادارهء امور كشور رياكارانه است و دربارهء انتخاب شاه نمىتوانند آزادانه بينديشند . روحانيان شيعه بنا بر سنت ، به شدت پاىبند دودمان صفوى بودند و چند تن از اميران قزلباش هم جدا مخالف انتخاب نادر ، به عنوان شاه بودند . اما ملاباشى سركردهء صنف روحانيان جرأت كرد و اظهار داشت كه سلطنت بايد در دودمان صفوى باقى بماند ، او بعدا بنا به دستور پنهانى نادر به قتل رسيد . در اين قوريلتاى هيچكس جرأت نكرد شخص ديگرى را جز نادر به پادشاهى برگزيند . نادر رياكارانه اين گزينش را نپذيرفت ، حاضران ناگزير شدند با التماس از نادر بخواهند تا سلطنت ايران را بپذيرد ، سرانجام نادر با شرايطى تقاضاى آنها را قبول كرد . يكى از شرايط ، تغيير روشهاى كيش شيعه كه آئين دولتى و رسمى بشمار مىرفت ، در رابطه با كيش سنى بود ، او پيشنهاد كرد كه شيعيان و سنيان كشور بايد باهم سازش كنند و متحد شوند . باوجوداينكه در اين قوريلتاى چهره‌هاى مهم روحانيان شيعه حضور داشتند جرأت نكردند با اين پيشنهاد مخالفت كنند . نادر در ماه مارس 1736 رسما شاهنشاه ايران اعلام شد و عباس سوم را كه كودك 4 ساله‌اى بود و هم‌اكنون از مقام اسمى سلطنت بر كنار شد ، نزد پدرش به خراسان فرستادند ، بعدها بنا به فرمان نادر هردو كشته شدند و اين گونه كار دودمان صفوى پايان يافت .\r\n\r\nسياست خارجى و داخلى نادر شاه\r\nنادر شاه افشار ( مارس 1736 - 1747 - م . ) به تثبيت مرزهاى پيشين ايران اكتفا نكرد . تمام دورهء حكومتش به جنگ‌هاى استيلاگرانه و تاراجگرانه خارجى گذشت . انگيزه اصلى گزينش سياست استيلاگرانه نادر تلاش به منظور بهبود بخشيدن وضع مالى دولت و سازش با اشراف فئودال تازه ، اعم از ساكن و كوچ‌نشين بود ، اين سياست به او امكان مىداد كه\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nقشرهاى نامبرده را به حساب غنائم جنگى ثروتمند كند ، به اين منظور ضرورت داشت تا ارتشى نيرومند كه افراد آن از روستاها و مناطق جنگ‌زده و ويران شده كشور انتخاب مىشدند ، پديد آورد ، هستهء مركزى ارتش نادر شاه ، پيكارگران عشاير تركمن ، ازبك و افغان بودند ، براى نگهدارى اين ارتش به پول فراوانى نياز بود .\r\nهنگاميكه نادر شاه در سالهاى 1737 - 1738 عشاير افغان را مطيع كرد به دولت « مغول كبير » هندوستان اعلام جنگ داد ، بهانه‌اش اين بود كه دولت هند به فراريان شورشى افغانى پناه داده است ، ارتش نادر ، محمد شاه « سلطان مغول كبير » را در مارس 1739 ضمن نبردى در كرنال شكست داد و پايتخت او يعنى دهلى را تصرف كرد ، اين شهر و مناطق ديگر كشور هند به وسيله سپاهيان نادر غارت شدند . غنائم جنگىاى كه از هندوستان به چنگ نادر افتاد ، دست‌كم 700 ميليون روپيه برآورد شده است . نادر شاه سرزمينهاى تصرف شده هند را به محمد شاه واگذار كرد و فقط سرزمين واقع در باختر رود سند را به قلمروش افزود .\r\nبه سال 1740 نادر شاه به خان‌نشين ازبك يعنى بخارا و خيوه حمله كرد . عبد الفيض خان بخارائى خود را تحت الحمايهء نادر اعلام داشت . خيوه ( خوارزم پيشين ) پس از پايدارى سرسختانه‌اى ناگزير به اطاعت نادر درآمد . نادر 30 هزار تن از ايرانيان را كه در خيوه به حال بردگى به‌سر مىبردند ، آزاد كرد و به اسيران روسىاى كه در آن ديار به حال بردگى به‌سر مىبردند ، اجازه داد به ميهن‌شان بازگردند .\r\nنادر در سالهاى 1741 - 1743 به لشكركشى بسيار دشوارى اقدام كرد ، منظورش آن بود كه خان‌نشين‌هاى « جامعه مختار » مناطق كوهستانى داغستان را مطيع كند . اما تا اندازه‌اى به اين كار كامياب نشد ، چون پايدارى داغستانىها بر پايهء جنگ مردمى واقعى انجام گرفت .\r\nنادر جنگ تازه‌اى را عليه تركها در سالهاى 1743 - 1746 آغاز كرد . اگرچه ارتش ايران ضمن اين نبردها كاميابىهائى به دست آوردند ، اما نتوانستند وضع خود را استوار كنند ، چون در اين هنگام در ايران و كشورهاى تابعه قيامهائى رويداد و نادر ناگزير شد قسمتى از نيروهايش را از صحنه عمليات تركها خارج كند . طبق پيمان صلح كردان به سال 1746 مرز ميان قلمرو ايران و ترك مانند پيش تثبيت شد . نادر شاه دوبار در سالهاى 1737 و 1741 نيروئى براى تصرف عمان و جنوب شرقى عربستان گسيل داشت ، اما ضمن اين لشكركشىها كاميابى به دست نياورد .\r\nپس از سال 1740 سياست استيلاگرانهء نادر با ناكامى روبرو شد . اين لشكركشىها هزينه‌هاى سنگينى را دربر داشتند . ضمنا در اثر ناكاميها ، غنائم جنگى چشم‌گير و تصرف\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nسرزمينهاى تازه‌اى نصيب دولت نادر نمىشد .\r\nبه موجب برخى مدارك نادر شاه درباره تصرف سرزمينهاى كنارهء درياى خزر مىانديشيد .\r\nتلاش نادر به سال 1743 به منظور ساختن ناوگان جنگى در درياى خزر زير رهبرى ماجراجوى انگليسى به نام التن ، و لشكركشى نادر به داغستان باعث نگرانى دولت روس گرديد ، اين دولت نيروهاى جنگيش را در كيزليار كنار مرز ايران متمركز كرده اما كار به جنگ نكشيد . نادر به منظور استوارى حاكميت ايران بر خليج فارس اقدام به ساختن ناوگان جنگى در بوشهر كرد ، و در آنجا كارگاه توپ‌سازى بنا نهاد .\r\nنادر مشهد را پايتخت قرار داد . او مىكوشيد سياست تمركز را در حكومت به مرحلهء اجرا درآورد ، اما در شرايط تيرگى اوضاع اقتصادى كشور و عدم پيوستگى استانهاى تابعه به يكديگر اين پندار ، خيالى خام بود . اگر فعاليت‌هاى نادر تا پيش از سال 1736 كه پيرامون بيرون راندن استيلاگران بيگانه و اتحاد كشور دور مىزد ، از پشتيبانى مردم ايران برخوردار بود ، اما سياست استيلاگرانه بعدى او و جنگ‌هاى پيوسته‌اش كه انگيزهء سنگينى ماليات بر روى توده‌ها و باعث ويرانى بيشتر كشور شده بود ، مورد بيزارى مردم قرار گرفت .\r\nغنائم جنگىاى كه به دست مىآمد ، براى پيشرفت و شكوفائى نيروهاى توليدى به كار نمىرفتند ، و در زمان نادر ، ايران از نظر اقتصادى به پيشرفتهاى زمان شاه عباس اول نائل نيامد .\r\nگنج‌هائيكه به عنوان غنيمت جنگى از هندوستان گرفته شده بود ، قسمتى به مصرف هزينه جنگى رسيدند و قسمت ديگر به عنوان اندوختهء مرده در خزانه نادر واقع در كلات انبار شدند .\r\nنادر براى استوارى قدرت مركزى كوشش كرد ميزان زمين‌هاى زراعتى دولتى را افزايش دهد ، بنابراين قسمت مهمى از املاك وقف را مصادره كرد ، و املاك قسمتى عشاير قزلباش را نيز از آنها پس گرفت ، اين اقدامات بايستى به ناتوانى نفوذ روحانيان شيعه و اميران قزلباش كه به دودمان سرنگون شده صفوى وفادار بودند ، منتهى مىگرديد ، اما چنين نشد و خشم اين گروههاى متنفذ طبقه فئودالها را هرچه بيشتر برانگيخت .\r\nطرح پيوستگى شيعيان با سنيان كه به وسيلهء نادر پيشنهاد شد ضمن بحث‌هائى از سوى فقيهان سنى با سردى روبرو گرديد . اين طرح بر مبناى گرايش‌هاى مذهبى ارائه نگرديد بلكه منظور از آن به دست آوردن امتيازات سياسى بود ( نادر از روحانيان ارمنى هم پشتيبانى مىكرد ) اهميت سياسى اين طرح به قرار زير بود : نادر مىپنداشت كه پيگرد و آزار سنيان در زمان شاه سلطان حسين انگيزه شورش در استانهاى داغستان ، كردستان ، افغانستان شده است . و با اجراى اين طرح مىخواست اشراف سنى كرد ، افغان ، ازبك و غيره را به سوى خود به‌كشاند و حتى مايل بود ضربه‌اى به نفوذ روحانيان شيعه كه با او دشمنى مىورزيدند ،\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nوارد آورد . بنابراين ، طبق طرح نادر مذهب شيعه 12 امامى بايستى در رديف پنجمين مذهب سنى به نام مذهب جعفرى درمىآمد و لعن فرستادن به سنيان و سه خليفه اول صدر اسلام بايستى از سوى شيعيان نهى مىشد . اما هم شيعيان و هم سنيان متعصب بگونهء پنهانى با اين سازش مخالفت ورزيدند و اعلاميهء نادر فقط در روى كاغذ ماند . الحاق شيعهء مذهب جعفرى را به آئين سنى ، سنيان ترك و ازبك هيچكدام به رسميت نشناختند .\r\nپس از لشكركشى به هند نادر ( در ماه مارس 1739 ) طى فرمانى استانهاى ايران را\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nتا سه سال از پرداخت ماليات معاف كرد . اما بعدها اين تخفيف كه در همه‌جا كاملا اجرا نشد به وسيله خود نادر لغو گرديد ، ضمنا او به سال 1743 فرمان داد مالياتهائى را كه در سالهاى بخشودگى وصول نشد از رعايا وصول كنند . از سال 1744 ميزان ماليات‌ها افزايش يافت . در اين هنگام اخذ ماليات از رعاياى بينوا با شكنجه ، زجر و غارت توأم بود . بنا به گفته تاريخ‌نگار قرن 18 محمد كاظم ، كسانى را كه نمىتوانستند ماليات مقرره را به‌پردازند كور مىكردند يا زبانشان را مىبريدند ، بسيارى از استانها « به‌طوركلى كسانى كه از پرداخت ماليات عاجز بودند ، زنان يا كودكانشانرا به برده‌فروشان مىفروختند و بهاى آنها را بابت ماليات برمىداشتند » .\r\nگفتن اين مسئله ضرورت ندارد كه دولت نادر اصلا درباره نوسازى نيروهاى توليدى كشور نمىانديشيد . در چند منطقه به‌ويژه در استانهاى شرقى ايران ، تأسيساتى براى آبيارى ايجاد گرديد ، برخى از شهرها و قصبات بدون سكنه نوسازى و به وسيلهء شهرنشينان يا روستائيان يا كوچ‌نشينانى كه اجبارا ترك ديار كرده بودند ، مسكون گرديدند . اما بناهاى اين محلها بىنظم و ناپايدار بودند ، ضمنا اين ساختمانها را با بيگاريها ، بدون دريافت مزد يا خود رعيت‌ها مىساختند .\r\nسياست نادر شاه نه‌تنها موجب ناخشنودى دهقانان و شهرنشينان گرديد ، بلكه باعث بيزارى قسمتى از فئودالها به‌ويژه اشراف نظامى قزلباش و اشراف روحانى شد . در برابر اين ناخشنودى همگانى و ضعف اقتصادى و نارسائىهاى ديگر ، دستگاه حكومت نادر تنها مىتوانست با روش زور ، استبداد ترور و اعدام‌هاى دسته‌جمعى ، چاره‌جوئى كند .\r\n\r\nقيام مردمى و كشتن نادر شاه\r\nسياست مالياتى نادر مستقيما باعث رويداد يك رشته قيامهائى از سوى شهرنشينان ، دهقانان و كوچ‌نشينان كشورهاى اشغال شده و خود ايران گرديد . به سال 1742 شورشى در خيوه و بلخ درگرفت ، در سالهاى 1740 و 1743 دو قيام بزرگ دهقانى در شيروان رويداد ، سركردگان اين قيام‌ها مدعيان حكومت بودند و به نام سام ميرزا شاهزاده صفوى ، قيام كردند . اين قيامها به سختى سركوب شدند . سركردهء قيام مردمى سال 1743 در گرجستان شرقى گيوى اميلاخوارى بود . در سالهاى 1743 - 1744 سرتاسر خاك فارس به وسيلهء قيام كنندگان كوچ‌نشين و دهقانان تصرف شد ، اين قيام دامنهء گسترده‌اى يافت ؛ بيگلربگى فارس به نام تقى خان به اين قيام پيوست و رهبرى آن را به عهده گرفت .\r\nدر منطقهء قارص كه جزو سرزمين تركيه بود فراريان ايرانى زير رهبرى درويشى كه\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nخود را شاهزاده صفى ميرزا مىشناساند ، قيام كردند . در اردوى اين شخص بسيارى از دهقانان فرارى ، كوچ‌نشينان و حتى فئودالها با چريكهاى زيردستشان گرد آمدند . اين جنبش قفقاز خاورى را تهديد مىكرد . اما ارتش نادر به سال 1743 توانست اين اردو را درهم كوبد و صفى ميرزاى خيالى را دستگير كند . در فاصله سالهاى 1743 و 1746 - امواج طغيان ، دهقانان و كوچ‌نشينان خراسان ، كرمان و استانهاى بختيارى و لرستان را فرا گرفت . تمام اين شورشها به وسيلهء ارتش نادر سركوب شدند . به سال 1747 قيامى مردمى در سيستان درگرفت ( در اين قيام فئودالهاى محلى هم شركت داشتند ) ، انگيزهء اين قيام ناتوانى مردم نسبت به پرداخت ماليات هنگفتى به مبلغ 500 هزار تومان بود ؛ اين قيام به بلوچستان هم رسيد . نادر برادرزاده‌اش به نام عليقلى ميرزا را براى سركوبى اين قيام به سيستان فرستاد ، اما او ضمن انجام اين مأموريت متوجه نفرت همگانى مردم از نادر شاه شد ، بنابراين خودش به اين قيام پيوست و رهبرى آن را به دست گرفت ، و خود را شاه خواند .\r\nنادر كه به همهء درباريان و سرداران خود دربارهء ساخت‌وپاخت با عليقلى خان بدگمان بود ، تصميم گرفت خودش شخصا اين شورش را در سيستان سركوب كند . اما اينان پيشدستى كردند . نادر در ژوئن 1747 در اثر توطئه‌اى هنگام شب در چادرش كه در خبوشان بود ، كشته شد .\r\nپس از مرگ نادر شاه ، در ايران ازهم‌پاشيدگى سياسى ، ستيز داخلى و پيكار ميان دارودسته‌هاى فئودال به منظور به دست گرفتن قدرت آغاز گرديد ، و حتى حاكمان فئودال هريك در قلمرو خود علم جدائىخواهى برافراشتند .\r\n\r\nزوال فرهنگ\r\nدر پايان سدهء 17 - آغاز سده 18 ، در پى جنگهاى تقريبا پيوسته ، ستيزهاى داخلى و نابسامانى اوضاع اقتصادى ، زوال فرهنگى ايران به چشم مىخورد .\r\nاز آثار تاريخى اين دوره ، آرامگاه درب امام و مدرسه مادر شاه كه شاه سلطان حسين براى مادرش بنا كرد ، مىباشند . اين مدرسه داراى سردر و گنبد بسيار بلند و اماكن ديگر است . ساختمانهاى نامبرده از شاهكارهاى معمارى ايران به‌شمار مىروند .\r\nدربارهء دستگاه حكومتى نادر شاه و وضع كشورهاى زير اشغال او در سده‌هاى 18 تا 20 آثارى به زبان فارسى در ايران ، آسياى ميانه و هندوستان مسلمان نوشته شده‌اند .\r\nپرارزش‌ترين اين نوشته‌ها تاريخ نادرى اثر ميرزا مهديخان و كتاب سه جلدى تاريخ عالم آراى نادرى اثر محمد كاظم است . اين نوشته‌ها ضمن بيان رويدادهاى تاريخى مدارك پر\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nارزشى دربارهء وضع اجتماعى - اقتصادى كشور و حتى شرح كامل قيام‌هاى مردمى ايرانيان را به دست داده‌اند .\r\nدر اين زمان اجتماع ايران وارد مرحله‌اى از ركود در زمينهء دانش و هنر و حتى پيشرفت‌هاى علمى گرديده است .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n\r\n14 ايران در نيمه دوم سدهء 18 ( زنديه ، برقرارى قدرت دودمان قاجاريه )\r\n\r\nستيزهاى فئودالى پس از مرگ نادر شاه\r\nپس از كشته شدن نادر شاه دولت عظيمى كه در پى كشورگشائى او در ايران پديد آمد ، چون پايگاه‌هاى اقتصادى و سياسى استوارى نداشت به زودى ازهم پاشيد و به حكومت - هاى مستقل فئودالى تبديل گرديد . يكانهاى رزمندهء افغانى به سركردگى احمد خان ابدالى ( درانى ) كه جزو ارتش نادر خدمت مىكردند ، به افغانستان برگشتند . احمد خان ابدالى استانهاى قندهار ، هرات ، پنجاب و كشمير را تصرف كرد و افغانستان را كشورى مستقل اعلام داشت ، و خودش را فرمانرواى آن كشور خواند .\r\nخانهائيكه توطئه قتل نادر را چيده بودند ، در ژوئن 1747 ، برادرزادهء نادر به نام عليقلى خان را شاه ايران اعلام داشتند . عليقلى خان كه به سلطنت رسيد فرمان كشتن تمام فرزندان و نوه‌هاى نادر ، به استثناى نوه بزرگش شاهرخ ميرزا ، را صادر ، و حتى نادر را به انجام كارهاى بيدادگرانه محكوم كرد . به نشانهء اينكه او بر خلاف نادر روش‌هاى دادگرانه‌اى را در اداره كشور اعمال خواهد كرد نام « عادلشاه » را روى خود گذاشت اما اين اقدامات نتوانستند موقعيت او را استوار گردانند . پس از يك سال سرنگون شد و به وسيلهء برادرش\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nابراهيم كور گرديد . پس از اين رويداد ، طغيانهائى در ميان درباريان و همچنين ستيزهائى داخلى در ميان فئودالها درگرفت . به سال 1751 ، سرتاسر خاك ايران به يك مشت حاكم‌نشين هاى فئودال كه خود را مستقل اعلام كردند و درعين‌حال با يكديگر به ستيز مىپرداختند ، تجزيه گرديد .\r\nخراسان در اثر دخالت فعال فرمانرواى افغان ، احمد ابدالى و يكانهاى زير فرمانش رسما مستقل اعلام گرديد و در رأس اين حكومت نوهء نادر شاه را كه ضمن ستيزهاى داخلى كور گرديده بود ، منصوب كردند .\r\nاستراباد و سپس مازندران زير فرمان رئيس ايل قاجار ، محمد حسن خان قاجار درآمد .\r\nدر جنوب آذربايجان يكى از فرماندهان زيردست نادر شاه به نام آزاد خان كه جزء عشيرهء غلزائى افغان بود ، حكومت مىكرد . در گيلان هدايت الله خان كه يكى از فئودالهاى متنفذ محلى بود استقلال آن منطقه را اعلام داشت .\r\nعليمردان خان بختيارى و كريمخان كه رهبر عشيره‌اى از لرها ، به نام زند بود ، حكومت اصفهان را به دست گرفتند . عشيرهء زند در منطقه ملاير مىزيست . در زمان هجوم افغانان ، زنديان در برابر آنها و همچنين در برابر حملهء تركان به سختى پايدارى مىكردند . در زمان نادر زنديان با چند عشيرهء ديگر به زور ، به يكى از مناطق خراسان يعنى درگز كوچانده شدند . پس از مرگ نادر زنديان به زادگاه خود بازگشتند . ضمن نبردى كه ميان كريمخان زند و عليمردان خان به سال 1753 در اصفهان درگرفت دومى كشته شد و كريمخان زند فرمانرواى بلامنازع اصفهان و قسمت مهمى از جنوب ايران گرديد . سال بعد كريمخان توانست دامنهء پيروزيهايش را به جنوب آذربايجان به‌كشاند . نبرد ميان كريمخان و قاجاران تا پيش از سال 1758 با كاميابيهاى متناوب ادامه داشت ، در اين سال چريكهاى او قاجارها را درهم شكستند و محمد حسن خان قاجار كشته شد . سپس تا سال 1760 كريمخان ، كرمان ، يزد و اين گونه تقريبا سرتاسر خاك ايران به استثناى خراسان را به تصرف درآورد ، در اين استان شاهرخ كور فرمانروائى مىكرد و تحت الحمايهء كريمخان زند بود .\r\n\r\nسياست داخلى كريمخان زند\r\nدر زمان فرمانروائى كريمخان ستيزهاى خانمان‌برانداز و خونين فئودالى در درون ايران تقريبا پايان يافت . اين ستيزهاى پيوسته تقريبا 15 سال ، پس از آنكه اقتصاد كشور در اثر استيلاى افغانان و حتى جنگهاى ويران‌كننده نادر شاه به نابودى گرائيده بود ، ادامه داشتند ، و مردم ايران به‌ويژه روستائيان را به مصيبت‌بارترين فاجعه‌ها سوق دادند .\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nاقتصاد روستائى ، صنعت ، بازرگانى داخلى و خارجى و تأسيسات آبيارى در آستانهء نابودى قرار گرفتند .\r\nمنابع تاريخى ايران كريمخان زند را فرمانروائى دادگر و جوانمرد شناسانده‌اند ، نوشته‌اند كه او براى احياى اقتصاد ايران دلسوزى فراوان كرده است ، نسبت به پيشرفت اقتصاد روستائى ، صنعت ، بازرگانى و پيكار عليه سوءاستفادهء حاكمان محلى فراوان كوشيده است . كريمخان پس از آنكه توانست بر سرتاسر كشور ايران چيره گردد خود را شاه نخواند و وكيل الدوله شناساند . او شيراز را به عنوان پايتخت دولتش برگزيد .\r\nبه منظور جلوگيرى از اخذ باج و خراجهاى غيرقانونى به وسيله حاكمان محلى ، كريمخان براى حاكمان و مأموران بلندپايهء دولت حقوق معينى كه مستقيما از خزانهء دولت پرداخت مىشد ، تعيين كرد ، اخذ باج و خراج‌ها و پيشكش‌هاى سنتى را از دهقانان ممنوع كرد . بنا به فرمان او كارهاى حاكمان پيوسته زير نظارت برگزيدگان دولت مركزى انجام مىگرفت ، اينان بايستى پيوسته درباره اوضاع مالى منطقه به او گزارش مىدادند . در اصفهان و برخى از شهرهاى ديگر بهاى ثابتى براى خواربار و كالاهاى ديگر تعيين كرد . براى حفظ امنيت ساكنان شهرها مقرر داشت گشتىهاى شبانه در شهر بگردند .\r\nدر شيراز پايتخت كريمخان كارهاى آبادانى فراوانى انجام گرفت . صنعتگران و استاد - كارانى را كه نادر ضمن لشكركشى از هندوستان آورده بود ، در آن شهر گرد آورد . در شهر كاخهاى تازه ، كاروانسراها ، مسجد وكيل ، بازار و حمام وكيل را بنيان نهاد ، باغهاى تازه‌ايرا پديد آورد . روى گورهاى شاعران نامدار ايرانى مانند سعدى و حافظ مرقدهائى را ساخت . كريمخان فرمان داد تا كف خيابانهاى شيراز و بازارها را سنگ‌فرش كنند و در دو سوى خيابانها نهرهاى آب روان بسازند .\r\nبر خلاف نادر ، كريمخان از مذهب تشيع و روحانيان شيعه پشتيبانى مىكرد . گور - هاى شخصيت‌هاى نامدار مذهب شيعه را ترميم كرد و روى آنها را مرقدهائى ساخت .\r\nاقدامهاى سودمندى به منظور پيشرفت صنايع و حمايت از صنعتگران انجام داد .\r\nبراى تعيين ميزان ماليات پيشه‌وران ، با رؤساى صنوف مشورت مىكرد . اقداماتى به منظور بنيان‌گذارى كارگاههاى بزرگ صنعتى انجام داد . مثلا در شيراز كارگاه شيشه‌گرى بنيان نهاد ، فراورده‌هاى اين كارگاه نه‌تنها در ايران بلكه در كشورهاى همسايه هم به فروش مىرسيدند .\r\nكريمخان ضمن تلاشش به منظور جلوگيرى از سقوط اقتصاد روستائى و احياى كشاورزى ، وظايف فئودالى دهقانان را بگونه مشخص و ثابت تعيين ، و هرگونه تحميل وظايف يا ماليات هاى اضافى را كه از پيش معمول بود ملغى كرد .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nدر پى اين اقدامات و حتى در نتيجهء پايان ستيزهاى فئودالى ، اقتصاد كشور ازجمله كشاورزى و صنعت رفته‌رفته در كشور پيشرفت را آغاز كرد .\r\n\r\nقيامهاى مردمى در سالهاى 60 - آغاز سال 70\r\nكوشش‌هاى كريمخان به منظور محدود كردن بيدادگرى حاكمان و فئودالها تقريبا بىاثر بودند . خانهاى فئودال محلى و حاكمان به دستورات و فرمانهاى كريمخان ترتيب اثر ندادند و به دهقانان و شهرنشينان ماليات و وظايفى را بارها بيش از ميزان مقرره به وسيله كريمخان ، تحميل مىكردند .\r\nبه موجب اطلاعاتيكه نمايندگان روسى در ايران آنزمان داده‌اند ، مثلا حاكم رشت به سال 1768 مبلغى معادل 300 هزار روبل ماليات براى خزانه مركزى از مردم گرفت ، اضافه بر آن ، مبلغ 400 هزار روبل ديگر براى خودش از مردم اخاذى كرده است . در مناطق ديگر ايران هم اين گونه بيدادگرىها روا بود . اين چگونگىها اعتراض مردم روستاها و شهرنشينان را برانگيخت و آنها را به جنبش خودبخودى واداشت . به سال 1768 در اردبيل قيامى مردمى درگرفت ، ضمن اين قيام خان محلى كشته شد . در سالهاى 60 قيامى در كرمان رويداد ، رهبرى اين قيام را زغال‌فروشى از روستاى دران كوهپايه به نام تقى به عهده داشت . بهانهء اين قيام بيدادگرى و خودسرى خدامراد خان زند ، حاكم كرمان نسبت به تقى درانى بود . در اين هنگام تقى درانى توانست سيصد تن از افراد مسلح را گرد آورد ، او با اين افراد ، كرمان را گرفت و خدامراد خان را كشت . قيام‌كنندگان تا مدتى ديرپا توانستند كرمان را نگهدارى و بر آن فرمان رانند . به فرمان تقى درانى دارائى بيشتر از توانگران و بازرگانان كرمان مصادره شد . در خود كرمان تفنگ‌ها و باروت‌هاى ممتازى براى جنگ ساخته مىشد .\r\nكريمخان سرانجام براى سركوبى اين قيام يكى از آزموده‌ترين سرداران خود يعنى نظر على خان زند را با سپاهيانى نيرومند به كرمان گسيل داشت ، اين شخص شهر را محاصره كرد . او بر آن شد هم‌بستگى مردم كرمان را با تقى درانى بگسلد ، بنابراين به قيام‌كنندگان وعده داد ، اگر از پيرامون تقى پراكنده شوند ، به آنها تأمين خواهد داد . اين نيرنگ مؤثر واقع شد دهقانان كه نيروهاى اصلى جنبش را تشكيل مىدادند ، درحاليكه وضع آنها در پى اين قيام بهبود نيافته بود ، تقى درانى را رها كردند و به روستاهاى خود بازگشتند . صنعتگران و شهرنشينان ديگر هم از تقى درانى نااميد شدند ، چون او ضمن فرمانروائيش تغييراتى در سيستم ماليات‌گيرى پيشين نداد و مانند سابق از شهرنشينان ماليات مىگرفت ؛ اين گونه\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nشهريان با نظر على خان تماس گرفتند ، دروازه‌هاى شهر را گشودند ، تقى خان به وسيله نيروهاى اعزامى شاه زند دستگير شد ، او را به شيراز رساندند و به فرمان خود كريمخان اعدامش كردند .\r\nقيام مردم عليه حاكمان در مازندران و كناره‌هاى خليج فارس نيز رويداد . به موازات پيكار عليه جنبش مردم كريمخان ناگزير شد سركشى و طغيان فئودالهاى معينى را نيز سركوب كند . يكى از اين فئودالهاى سركش حاكم بندر ريگ در كنارهء خليج فارس به نام مير محمد بود ، اين فئودال حملات راهزنانه‌اى را عليه كشتىهاى تجارتى آغاز كرده و مانع از رفت‌وآمد كشتىها از راه دريائى مىگرديد .\r\nحاكم زنجان و استان خمسه نيز از اطاعت كريمخان سرپيچيد . اما بيشتر اين قيام‌ها و شورش‌ها عليه حكومت كريمخان پراكنده بودند و جنبهء اختلافهاى محلى را داشتند ، بنابراين نسبتا فورى و به آسانى سركوب مىشدند .\r\n\r\nسياست خارجى كريمخان\r\nتصرف هندوستان به وسيلهء انگليسيان كريمخان را سخت نگران كرد ، چون بيم آن را داشت كه مبادا ايران هم سرنوشت هندوستان را پيدا كند ، بنابراين تلاش مىكرد استقلال كشور را در برابر تجاوز دولت‌هاى اروپايى نگهدارد . نتيجهء اين نگرانى آن شد كه كريمخان به ميزان چشم‌گيرى روابط سياسى و بازرگانى خود را با دولت‌هاى بيگانه محدود كرد .\r\nكريمخان به‌ويژه از گسترش نفوذ انگليسها در ايران مىترسيد . راست است كه به سال 1763 ، پس از پايان جنگهاى 7 ساله در اروپا ، هنگاميكه وضع انگلستان در هندوستان و شرق به ميزان چشم‌گيرى استوار گرديد ، كريمخان ناچار شد در مورد بازرگانى گذشت‌هائى را دربارهء انگليسها روا دارد .\r\nدر نيمه دوم سدهء 18 موقعيت دولتهاى اروپاى باخترى در ايران بسيار ضعيف بود .\r\nعمال بازرگانى انگليسى و هلندى فقط در جزاير و كناره‌هاى خليج فارس فعاليت داشتند .\r\nكريمخان كه از اشغال هندوستان به وسيله انگليسها پند گرفته بود ، اجازه نداد اينان در شيراز و داخل كشور نفوذ كنند . فعاليت انگليسيان و هلنديان در آن هنگام فقط به كارهاى بازرگانى محدود بود . در آنزمان دولت‌هاى اروپائى در زندگى اقتصادى و سياسى كشور ايران نفوذ چندانى نداشتند .\r\nدر زمان كريمخان روابط بازرگانى ايران و روس رونق داشت . مراكز مهم بازرگانى ايران و روس بندر هشتر خان و بندر انزلى در ايران بودند . روسها ، ماهوت ، مخمل ،\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nفراورده‌هاى آهنى ، شكر ، گندم و آرد به ايران صادر مىكردند . از ايران ، پارچه‌هاى ابريشمى ، پنبه ، برنج ، حنا و كالاهاى ديگر به روسيه صادر مىشد . به موازات پيشرفت گستردهء بازرگانى ميان ايران و روس بين اين دو دولت مذاكرات سياسى دربارهء مسائل نظامى انجام گرفت .\r\nدر سالهاى 1766 / 67 يك هيئت روسى وارد ايران گرديد و به سال 1778 هيئت روسى ديگرى به ايران اعزام شد ، منظور از اعزام اين هيئت انعقاد پيمان اتحاد سياسى و نظامى بين ايران و روس عليه دولت تركيه بود . در اين هنگام كه كريمخان نسبت به تركان موضع خصمانه‌اى داشت ، پيشنهاد روسها را پذيرفت ، اما مرگ او كه به سال 1779 رويداد مانع از انجام اين طرح گرديد .\r\nدر نيمه دوم سدهء 18 امپراطورى عثمانى راه زوال را مىپيمود ؛ تركان سرگرم جنگ با مردم بالكان بودند ، اينان مىخواستند از زير يوغ تركها آزاد و مستقل شوند .\r\nضمنا جنگ با روسها هم اين دولت را به ناتوانى كشاند . در ارتباط با اين اوضاع عراق عرب و بصره را عمر پاشاى بغدادى مستقلا اداره مىكرد . در نيمه سالهاى 70 ، ميانهء كريمخان با او به‌هم خورد و عمر پاشا قسمتى از تعهدات خود را در برابر ايران زيرپا گذاشت .\r\nپس از شكايات بىنتيجه‌ايكه دولت ايران از عمر پاشا به سلطان عثمانى كرد ، كريمخان در آغاز سال 1775 نيروئى سى هزار نفرى را به بصره فرستاد تا آنجا را اشغال كند . انگيزهء مهم اين لشكركشى آن بود كه كريمخان كوشش داشت اين شهر واقع در مصب شط العرب را تصرف كند چون اينجا مهمترين مركز بازرگانى خليج فارس به‌شمار مىآمد . محاصرهء بصره 13 ماه طول كشيد . هنگام محاصره ، انگليسها به نيروهاى ترك كمك مىكردند ، به آنها اسلحه و سازوبرگ مىرساندند . اما با وجود كمك انگليسها ، تركان به سال 1776 ناچار به تسليم شدند و بصره به تصرف ايرانيان درآمد . بصره مدت كمى در تصرف ايرانيان بود ( تقريبا سه سال ) . به سال 1779 ، پس از مرگ كريمخان ارتش ايران بصره را رها كرد و اين شهر دوباره به تصرف تركان درآمد .\r\n\r\nازسر گرفتن جنگ‌هاى فئودالى پس از مرگ كريمخان\r\nدر پى تدبيرهاى كريمخان مبنى بر پايان دادن به ستيزهاى داخلى ، قابل ذكر است كه ضمن سالهاى 70 سدهء 18 كاميابيهائى در زمينهء ترميم نابسامانيهاى اقتصادى و پيشرفت كشور ، به دست آمد . رفته‌رفته اقتصاد روستاها نوسازى شد و بسيارى از روستائيان به دهاتشان كه از ميان نرفته بودند ، برگشتند ، تاسيسات آبيارى تعمير گرديدند و حتى ساختمان - هاى تازه‌اى به اين منظور ايجاد شد ، وسعت زمين‌هاى زير كشت افزايش يافت ، صنعت و\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nبازرگانى داخلى رو به بهبودى نهاد .\r\nاما روند تجديد حيات اقتصادى ايران پس از مرگ كريمخان ، در پى ستيزهاى پيوسته فئودالى متوقف شد . از سال 1779 تا 1788 ستيزهاى خونينى به منظور به چنگ گرفتن قدرت ميان فئودالهاى بلندپايهء خاندان زند درگرفت ، اين ستيزها پس از به قدرت رسيدن لطفعلى خان زند آخرين شاه دودمان زنديه ، پايان يافت . تعويض شاهان خاندان زند با زدوخوردهاى خونينى همراه بود . هنگاميكه افراد خاندان زند در مركز و جنوب ايران بر سر به دست گرفتن قدرت سرگرم زدوخورد بودند ، در شمال ( در مازندران و استرآباد ) ، قاجاران به استوار كردن مواضع‌شان مىپرداختند . از ميان خانهاى قاجار آقا محمد خان اخته كه مردى بىرحم و پرتوان بود به‌پا خاست ، او مدت 15 سال در شيراز نزد كريمخان - زند به عنوان گروگان به‌سر مىبرد . پيش از مرگ كريمخان آقا محمد خان از شيراز گريخت و به منطقه‌ايكه ايل قاجار سكونت داشت ( در ناحيهء استراباد ) رفت . در اينجا ميان آقا - محمد خان و برادرانش براى به دست گرفتن قدرت ستيز درگرفت ، آقا محمد خان ضمن پيكار پيروز شد . در سالهاى بعد برادرانش كوشش كردند با او مخالفت كنند ، اما تلاشهايشان بىنتيجه ماند و شكست خوردند .\r\nآقا محمد خان پس از آنكه قدرتش را بر ايل قاجار استوار كرد بر آن شد دامنهء چيرگيش را بر مناطق همسايه‌اش در ايران گسترش دهد . به سال 1783 بر استراباد ، مازندران و گيلان چيره گرديد ، به سال 1785 قاجاران تهران ، قم ، كاشان و اصفهان را گرفتند .\r\nبه سال 1789 آقا محمد خان شيراز را محاصره كرد ، اما شهر داراى برج و باروهاى استوارى بود و آقا محمد خان توپ و وسائل شكستن اين استحكامات را در اختيار نداشت . بنابراين پس از يك ماه محاصرهء بىنتيجه ، با ارتشش به تهران برگشت . به سال 1791 آقا محمد خان تقريبا سرتاسر آذربايجان را به تصرف درآورد .\r\n\r\nبرقرارى قدرت دودمان قاجار\r\nدر پايان سال 1794 آقا محمد خان قاجار توانست جانشين كريمخان زند را نابود كند و استانهاى اصلى كشور ايران ، به استثناى خراسان و قسمتى از كردستان را به تصرف درآورد . لازم به يادآورى است كه آقا محمد خان همزمان با نبردهاى عليه زنديان و پس از آن ، ناگزير شد نبردهائى را عليه بسيارى از خانهاى بىاهميت ، كه از اطاعت او سرپيچى مىكردند ، انجام دهد .\r\nآقا محمد خان پس از آنكه تمام مناطق ايران را به تصرف درآورد ، فرماندارى استانهاى\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nبزرگ و مهم را به خويشاوندان نزديك و هم‌طايفه‌هايش كه از وفاداريشان مطمئن بود ، واگذار كرد . در بعضى جاها آقا محمد خان فرمانداران پيشين را درصورتيكه بدون نبرد تسليم شده و چيرگى او را به رسميت شناخته بودند ، در مقامهاى خود ابقا كرد . اما براى اينكه امكان سركشى را به اين خانها ندهد ، چند تن از بستگانشان را به عنوان گروگان نزد خود نگاه داشت . فرمانداران يا استاندارانى كه در برابرش پايدارى مىكردند ، آنها را با شيوه بسيار بيرحمانه‌اى سركوب مىكرد . زمين‌ها ، روستاها و كليه دارائى خانهاى سركش را مصادره مىكرد و به هواخواهانش مىبخشيد ، اينان ناگزير بودند به ازاء اين بخشش يكانهاى مسلحى براى نبرد در اختيار خان قاجار بگذارند ، آقا محمد خان اين گونه امكان سركشى خانهاى زيردستش را سلب و نيروى سياسى و نفوذ اقتصادى آنها را در منطقه‌شان از ميان مىبرد ، او با تقسيم زمين‌هاى مصادره شده ميان هواخواهانش ، نقطه - هاى اتكائى از خانهاى وفادار و مطيعش در همهء مناطق به وجود آورد .\r\nآقا محمد خان مىكوشيد كه دهقانان ، پيشه‌وران ، صنعتكاران و به‌طوركلى توده‌هاى وسيع مردم را با زور و ارعاب به اطاعت خود وادارد ، كور كردن ، كشتار دسته‌جمعى ، ساختن منار از سرهاى كشته‌شدگان ، به بردگى بردن زنان و كودكان ، آنگونه كه به سال 1794 در كرمان انجام داد - همهء اين اقدامهاى ددمنشانه را شاه قاجار براى سر سپردن مردم به كار مىبرد . بيشتر اوقات آقا محمد خان خانواده‌ها و ايلاتى را كه جرأت مىكردند در برابرش پايدارى كنند يا آنكه به آنها در آينده گمان سركشى مىبرد با زور به نقاط دور دست و بدون آبادى كوچ مىداد .\r\nآقا محمد خان به سال 1785 اقامتگاهش را شهر تهران كه در شمال ايران قرار داشت برگزيد ، اين شهر نسبتا به استراباد مسكن ايل قاجار كه آقا محمد خان از آنجا به‌پا خاست ، نزديك بود ، علاوه بر اين مناطق جنوبى ايران در اثر حملهء افغانان و ستيزهاى داخلى به سختى آسيب ديده ، ويران شده و كيفيت پيشين را كه مراكز زندگى اقتصادى ايران بودند ، از دست دادند . اين چگونگى باعث كاهش ميزان دادوستد بازرگانى در خليج فارس و كشورهاى ساحلى جنوبى گرديد . شهر تهران از لحاظ داشتن چراگاه‌ها براى اسبان ارتش آقا محمد خان قاجار داراى اهميت درجه دوم بود . اين انگيزه‌ها باعث شدند كه آقا محمد خان شهر نسبتا كوچك و بىاهميت تهران را به عنوان اقامتگاهش برگزيند .\r\nآقا محمد خان پس از درهم شكستن پايدارى زنديان براى لشكركشى به شيروان و گرجستان كه مىپنداشت به ايران تعلق دارند ، آماده شد . او در اين كار شتاب كرد چون از رشد جنبش گرجيان كه همسايه روسيه بودند ، آگاهى داشت ( به سال 1783 پادشاه گرجستان به نام هراكلى دوم با روسها موافقت‌نامه‌اى را امضا كرده بود كه به موجب آن روسها حفاظت\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nگرجستان شرقى را به عهده گرفتند ) ، لشكركشى آقا محمد خان در بهار 1796 همراه با تاراجگرى و ويرانگرى سرزمين‌هاى اشغالى آغاز گرديد . در سپتامبر 1795 يكانهاى آقا محمد خان وارد تفليس شدند . با وجود پايدارى بىباكانه ارتش گرجستان ، دسته‌هاى ايرانى آنها را درهم شكستند وارد شهر شدند ، پس از تاراج و ويرانى ددمنشانه شهر را به آتش كشيدند . هزاران تن از ساكنان تفليس ، ازجمله پيران ، زنان و كودكان قتل‌عام شدند ، فقط 12 هزار تن از ساكنان كه اسير شده بودند ، به عنوان برده به تهران اعزام گرديدند . اعمال اين گونه رفتارهاى ددمنشانه ، نابودى و به بردگى بردن هزاران تن از مردم ، ويران كردن يادگارهاى تاريخى و فرهنگى گرانبها و غيره را آقا محمد خان و نزديكانش به حساب پيكار به خاطر رواج دين اسلام گذاشتند . هجوم تاراجگرانهء آقا محمد خان به گرجستان ، بيرحمى و ددمنشى ارتش بىشمارش باعث نفرت و بيزارى هرچه ژرف‌تر گرجيان و ساكنان خان‌نشين ماوراء قفقاز نسبت به اشغال‌گران گرديد و پندار پيوستگى اين مناطق به خاك روسيه هرچه بيشتر نيرو گرفت .\r\n\r\nكشته شدن آقا محمد خان قاجار\r\nآقا محمد شاه سپس با ارتشش به سوى خاور رهسپار شد تا آخرين استان مهم ايران يعنى خراسان را مطيع كند ، در اين هنگام نادر ميرزا پسر شاهرخ كور ، خراسان را فرمانروائى مىكرد . هدف ديگر از اين لشكركشى آن بود كه آقا محمد خان مىخواست گنج‌هاى نادر شاه را كه از هندوستان آورده و گويا در اختيار شاهرخ بود تصرف كند . هنگاميكه ارتش آقا محمد - خان به مشهد نزديك مىشد نادر ميرزا به افغانستان گريخت .\r\nپس از چيرگى بر خراسان آقا محمد شاه دوباره به سوى گرجستان و خان‌نشين ماوراء قفقاز رهسپار شد . هنگام محاصره دژ شوشى در ماه مه 1797 در پى توطئه درباريانش كشته شد .\r\nپس از كشته شدن آقا محمد خان ، خانها و رهبران عشاير كه رهبرى يكانهاى ارتش او را به عهده داشتند اردوگاه شوشى را ترك كردند و اين گونه ارتش مأمور محاصره شوشى ازهم پاشيد .\r\nديرى نپائيد كه دوباره آتش پيكار ، به منظور به دست گرفتن قدرت ميان وارث تاج و تخت يعنى فتحعلى خان و مدعيان ديگر سلطنت شعله‌ور شد . در خراسان نادر ميرزا به كمك ارتش افغان به‌پا خاست و مشهد را تصرف كرد . خانهاى خراسان كه نمىخواستند به اطاعت قاجاران گردن نهند به او پيوستند . در منطقه قزوين و سلطانيه صادق خان شكاكى\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nتبعيت از شاه تازه را نپذيرفت . فتحعلى خان نخست صادق خان شكاكى را مطيع كرد و با نيروئى به سوى مشهد رهسپار شد . در اوت 1799 نادر ميرزا تسليم گرديد و خانهاى خراسان به اطاعت فتحعلى شاه درآمدند .\r\nاين گونه در اواسط سال 1801 فتحعلى شاه توانست پايدارى رقيبان اصلىاش را در هم شكند و موقعيت سلطنتش را استوار گرداند . استانهاى ايرانى تابع او داراى ويژگيهائى بودند . اين استانها و شهرستانها را خانهاى فئودالى فرمانروائى مىكردند كه كمتر زير نظارت دولت مركزى و شاه بودند ، اينان نه‌تنها ماليات قابل توجهى به دولت مركزى نمىدادند ، بلكه گاهگاهى از اطاعت شاه روى برمىتافتند فتحعلى شاه بيشتر ناچار مىشد كه براى مطيع كردن آنها نيروى نظامى به كار برد .\r\n\r\nنظام اقتصادى - اجتماعى و سياسى\r\nدر پايان سدهء 18 و آغاز سده 19 ايران كشور كشاورزى پس‌افتاده‌اى بود كه به‌طور كلى قشر فئودالها آن را مىگرداندند و عشاير كوچ‌نشين با نظام روابط توليدى نيمه فئودالى - نيمه پدرسالارى زندگى مىكردند ، در همان هنگام در كشورهاى اروپائى روابط سرمايه‌دارى در حال شكوفائى بود . انگيزه‌هاى عقب‌افتادگى اجتماعى - اقتصادى ايران ، در درجه اول استيلاى پىدرپى و خانمان‌برانداز بيگانگان در قرون وسطى و حتى جنگ و ستيز - هاى داخلى و پيوستهء فئودالها بود ، به‌ويژه اين كيفيت كه ضمن سرتاسر سدهء 18 در ايران ادامه داشت ، جامعهء ايرانى را از پاى درآورد . استيلاى بيگانگان و ستيزهاى فئودالى داخلى ، روستاها و شهرها را به ويرانى كشاند ، صنايع را از ميان برد و پيشرفت اجتماعى - اقتصادى كشور را متوقف كرد . ويرانى سيستم‌هاى آبيارى باعث شد كه در پهنه‌هاى گسترده‌اى از زمين‌هاى قابل كشت كار كشاورزى غيرممكن گردد ، نوسازى تاسيسات آبيارى هم نيازمند به زمان طولانى و كار توان‌فرسا بود ، بنابراين بيشتر از زمين‌هاى بارور استانها به بيابانهاى بايرى تبديل شدند .\r\nاصل نظام اجتماعى ايران بر پايه مالكيت فئودالى شاه ، خانها و فئودالهاى روحانى ، روى زمين‌هاى كشاورزى و آب ، استوار بود . شاه كه بزرگترين مالك زمين‌هاى كشاورزى ايران به‌شمار مىرفت به خانهاى زيردستش به‌جاى حقوق و پاداش زمينهائى را به عنوان تيول ( مواجب موقت و مشروط ) و سيورغال ( حقوق موروثى ) و درآمد شهرها را واگذار مىكرد . در پايان سدهء 18 و آغاز سدهء 19 شكل‌هاى اصلى مالكيت زمين به شرح زير بودند :\r\nخالصه يا املاك دولتى ، در كنار اين زمين‌ها املاك متعلق به شخص شاه و اعضاى خانواده‌اش\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nهم وجود داشتند ؛ املاك خانها كه قسمت عمده آنها بابت مواجب به شكل تيول يا سيورغال به خانها تعلق گرفته بود ؛ املاك وقف كه طبق وصيت‌نامه مالك در حين زندگيش به مسجدها يا اماكن مقدسه مسلمانان واگذار مىشد و طبعا اين املاك در اختيار روحانيان قرار مىگرفت و قابل خريدوفروش نبودند ؛ زمين‌هاى متعلق به عشاير ( عملا مالك اين زمين‌ها خانها بودند ) ؛ زمين‌هاى اربابى يا ملك كه شامل املاك خصوصى فئودالها بودند ( مالكان اين زمين‌ها معمولا ملاكان يا بازرگانان بودند ) ؛ زمين‌هاى عمومى ( معمولا اين‌گونه زمين‌ها چراگاه يا باير بودند ) ؛ و زمين‌هاى خرده مالك كه متعلق به مالكان خرده‌پا بودند . زمين‌هاى سه گروه اخير چندان اهميت نداشتند .\r\nدهقانان كه به راستى زمينى از خود نداشتند ، روى املاك فئودالهاى گوناگون ، با شرايط اسارت‌آور اجازهء فئودالى كار مىكردند . محصول ، بين دهقانان ساكن يعنى رعيت‌ها و ارباب يا فئودال بر پايه فرمول قرون وسطائى 5 سهمى تقسيم مىشد : دارندگان زمين ، آب ، بذر ، دام كارگر و نيروى كار هركدام يك سهم از محصول را مىبردند . بنابراين ، دهقان كه عموما دارنده زمين و آب نبود و حتى غالبا بذر و دام كارگر هم در اختيار نداشت ، از نصف تا ثلث و حتى 5 / 1 محصول بيشتر نصيبش نمىشد . علاوه بر اين دهقانان ناگزير بودند قسمتى از مواد خوراكى يا اجناس مصرفى فئودال‌ها يا ارباب‌ها را تأمين كنند ( مثلا روغن ، پشم ، تخم مرغ ، مرغ و غيره ) و وظائف شاقى به عهده آنها گذاشته مىشد مثلا كار بدون دريافت مزد در ساختمان راهها ، دژها ، كانال‌ها و همچنين تهيه خواربار و عليق افراد ارتشى بدون دريافت بها ، پذيرائى مجانى از مأموران رهگذر ، تقديم پيشكشى اجبارى به فئودال ، پرداخت باج‌هاى اضافى و غيره ازجمله وظائف تحميلى به دهقانان بودند . در دهات ، استبداد و تعدى نامحدودى از سوى خانهاى فئودال و مباشرانشان نسبت به رعايا اعمال مىشد ، داورى و نظم و نسق روستائيان ، تعيين و اجراى مجازات‌ها به عهده اينان بود . بينوائى همگانى و گرسنگى ، بيمارىهاى طاعون و و با از پديده‌هاى معمولى دهات ايران به‌شمار مىرفت .\r\nعلاوه بر رعيت‌هاى دهقان ساكن روستاها ، در سرتاسر كشور عدهء زيادى از مردم ( تقريبا 3 / 1 تمام جمعيت ايران ) به حال كوچ‌نشينى يا نيمه كوچ‌نشينى ( ايلياتى ) زندگى مىكردند كه كار بيشتر اينها دامدارى بود . رهبران ايلهاى كوچ‌نشين كرد ، لر ، بلوچ ، قشقائى ، شاهسون ، تركمن و غيره ، افراد معمولى ايل‌هاى خود را شديدا استثمار مىكردند . افراد ايل ناچار بودند هرسال تعداد معينى گوسفند يا دام و فراورده‌هاى دامى به عنوان عوارض يا ماليات به خان بدهند ، ضمنا موظف به چراندن دامهاى خان و انجام وظايف تحميلى\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nفئودالى ديگر بودند . اين استثمار فئودالى زير پوشش سنت‌هاى باقيمانده نظام پدرسالارى انجام مىگرفت و رؤساى ايل از اين سنت‌ها به منظور استوارى قدرتشان بهره مىبردند .\r\nلازم به يادآورى است كه عشاير كوچ‌نشين و نيمه كوچ‌نشين آنزمان نقش بسيار مهمى را در زندگى اجتماعى ، اقتصادى و سياسى كشور ايفا مىكردند . خانها ( رهبران عشاير ) صاحب دسته‌هاى چريك مسلح سوار و يكانهاى رزمى بودند . يكانهاى سواره‌نظام ايران از همين ايلات كوچ‌نشين تأمين مىگرديدند . اينان غالبا نيروى مهمى براى ايجاد آشفتگىها و ستيزهاى فئودالى داخلى ايران به‌شمار مىآمدند و نقش تعيين‌كننده‌ايرا هنگام كودتاهاى دربارى و به تخت نشاندن شاه معينى ايفا مىكردند . تصادفى نبود كه دولت‌هاى صفوى ، نادر شاه ، زنديه و قاجاريه با اتكا به يكانهاى مسلح عشاير قدرت را به دست گرفتند و خودشان هم از ميان فئودالهاى بلندپايه اين عشاير برخاستند .\r\nدهقانان ساكن ، كوچ‌نشينان و نيمه كوچ‌نشينان گذشته از كشاورزى و دامدارى به كارهاى قاليبافى ، پارچه‌بافى و صنايع دستى ديگر خانگى مىپرداختند .\r\nدر شهرها به موازات پيشرفت صنايع ، سازمانهاى صنعتى قرون وسطائى نگاهداشته شده بودند . رفته‌رفته كارگاههاى پيشرفته‌اى نيز پديد آمدند : صنعتگران در خانه مواد نيم‌ساخته را آماده مىكردند و بعدا براى توليد فراورده به پاى كار مىآوردند . بسيارى از بافندگان مواد اوليه را از صاحب كارگاه نمىگرفتند بلكه به هزينه خودشان آنها را تهيه مىكردند ( معمولا اين گونه بافندگان كاسب‌كاران معمولى هم بودند ) ، فقط از دستگاه هاى صاحب‌كار براى بافندگى بهره مىبردند . قسمتى از پارچه‌ها در خانه‌ها بافته نمىشدند ، بلكه در ساختمانهاى بزرگى به نام « كارخانه » يا در بازارها تهيه مىگرديدند ، البته در اين گونه جاها بافندگان زيادى در يك‌جا به كار سرگرم بودند .\r\nمحصولات صنايع خانگى كه به وسيله دهقانان و كوچ‌نشينان دامدار در كارگاههاى ساده آماده مىشدند نيازمنديهاى كشور را از لحاظ پارچه‌هاى نخى و ابريشمى و ظروف مسى تأمين مىكردند . قالى ، برخى از پارچه‌ها و كالاهاى ديگر به خارج ، ازجمله كشورهاى همسايه ، روسيه و اروپاى باخترى صادر مىشدند .\r\nصنايع با بازرگانى پيوندى ناگسستنى داشتند . معمولا كارگاهها در بازارها متمركز بودند در اين‌جا هم كالا توليد مىشد و هم به فروش مىرسيد . بازار نه‌تنها مركز اقتصادى بلكه به ميزان چشم‌گيرى مركز زندگى سياسى شهر به‌شمار مىآمد . گاهگاهى به نشانه اعتراض عليه تعديات دولت ، پيشه‌وران و كاسب‌ها ، بازارها را مىبستند و اين گونه زندگى شهر راكد مىشد .\r\nبازرگانى داخلى نسبتا به ميزان گسترده‌اى رواج داشت و قسمت مهمى به دست\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nبازرگانان كوچك و متوسط انجام مىگرفت . بازرگانان با سرمايه‌هاى بزرگ كمتر وجود داشتند . پيشرفت طبيعى گردش كالا و ايجاد بازار واحد ، به انگيزه پراكندگى فئودالى روند عادى خود را طى نمىكرد ، شورش گاه‌به‌گاه خانهاى جدائىخواه و جاه‌طلب ، تعدى حكام ، اقدامات فرسوده كنندهء روحانيان كه كارهاى قضائى و دادرسى كشورى به دست آنها اداره مىشد ، راهزنىهائيكه در راههاى بازرگانى انجام مىگرفتند و باعث اخذ عوارض به منظور امنيت راهها از بازرگانان و پيشه‌وران مىشدند - همه اينها راه پيشرفت بازرگانى و كسب و كار را سد مىكردند . بين راه رشت ، واقع در شمال ايران به بوشهر واقع در كناره خليج فارس ، در 14 نقطه عوارض راهدارى از حمل‌كنندگان كالا گرفته مىشد . در استانهاى مختلف كشور مقياس‌هاى وزن گوناگونى رواج داشت . در بيشتر استانها براى خود پول سكه مىزدند . همه اين دشواريها از انجام بازرگانى داخلى به‌طور عادى جلوگيرى مىكردند و سرمايه‌ها و كار مؤسسات بازرگانى را راكد نگاه مىداشتند . يكى از انگيزه‌هاى پس - افتادگى كارگاههاى صنعتى همين دشواريها بودند . در اثر نارسائى جريان سرمايه آزاد ، ربح پولهائى كه به وام گذاشته مىشدند به 50 حتى صددرصد در سال رسيد .\r\nبازرگانى خارجى ايران در پايان سدهء 18 و آغاز سدهء 19 اهميت چندانى نداشت و نقش درجه 2 را در اقتصاد كشور ايفا مىكرد .\r\nدربارهء روابط سياسى بايد گفت ايران داراى رژيم فئودالى سلطنتى با اختيارات نامحدود شاه كه در رأس اين رژيم قرار داشت ، بود . براى انجام كارهاى دولت شاه نخست‌وزيرى ( صدراعظم ) را برمىگزيد . در زمان آقا محمد شاه و دهه اول سلطنت فتحعلى شاه ، صدراعظم ، حاجى ابراهيم بود ، زمانيكه آقا محمد خان عليه لطفعلى خان زند به شيراز حمله كرد ، حاجى ابراهيم نامبرده كه كلانتر شيراز بود به آخرين شاه زند خيانت ورزيد و اين گونه پايهء حكومت قاجاران استوار شد . حاجى ابراهيم نفوذ فراوانى روى فتحعلى شاه جوان داشت و شاه بدون نظر او هيچگونه تصميمى را نمىگرفت . افزايش نفوذ او روى شاه ممكن بود در آينده موجب مزاحمت خود شاه شود ، به سال 1808 او متهم به حيف‌وميل پولهاى خزانه شاه گرديد و به زندان افتاد و ديرى نپائيد در زندان مرد .\r\nگذشته از صدراعظم 3 وزير ديگر در دستگاه حكومت فعاليت مىكردند : 1 . مستوفى الممالك كه كارهاى مالى دولت را مىگرداند . 2 . منشى الممالك كه دبيرخانه سلطنتى را اداره مىكرد و كارهاى مربوط به روابط با كشورهاى خارجى را انجام مىداد . 3 . وزير جنگ كه مسئول ادارهء عمليات جنگى و ارتش بود . علاوه بر اينها ، ايشك آقاسى مسئول انجام كار - هاى بىشمار دربارى ، فراشباشى مسئول انتظامات و كارهاى پليسى ، خواجه‌باشى رئيس خواجه‌هاى حرمسرا و مير آخورباشى كه مسئول نگاهدارى اسبهاى سلطنتى و غيره بودند ،\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nدر دستگاه حكومت اهميت فراوانى داشتند . اينان فقط به شخص شاه خدمت مىكردند و اهميت آنها از وزيرانى كه كارهاى مهم دولتى را انجام مىدادند ، كمتر نبود .\r\nاز لحاظ تقسيمات كشورى ايران به 30 شهرستان ( ولايت ) و چهار استان ( ايالت ) تقسيم مىشد : اين چهار ايالت ، آذربايجان ، خراسان ، فارس و كرمان بودند . در رأس هر ايالت يك استاندار ( والى ) و در رأس هر ولايت فرماندار ( حاكم ) قرار داشت . واليان مهمترين ايالت‌ها را خود شاه برمىگزيد و معمولا فرزندان شاه ( شاهزادگان ) يا خويشاوندان بسيار نزديك او بودند . والى مهمترين و ثروتمندترين ايالت آنزمان يعنى آذربايجان پسر ارشد شاه ، عباس ميرزاى وليعهد بود . از آنزمان به بعد اين سنت را شاهان قاجار رعايت كردند و وليعهدها را با سمت واليگرى به آذربايجان مىفرستادند . فرمانروائى بخش‌ها كه تابع ايالات و ولايات بودند به خانهاى متنفذ محلى مورد اعتماد شاه و واليان ، واگذار مىگرديد . واليان و حاكمان كه معمولا از ميان شاهزادگان انتخاب مىشدند ، در كار - هايشان استقلال كامل داشتند . آنها هم براى خود وزير مىگماشتند ، پولهاى مسى را سكه مىزدند ، عوارض و ماليات‌ها را به ابتكار خودشان از مردم مىگرفتند . كيفرها و مجازات‌ها را خودسرانه نسبت به بزهكاران اجرا مىكردند ، حتى حكم اعدام مىدادند و غيره . گاهگاهى ميان حكام همسايه ستيزهاى « مرزى » درمىگرفت كه به برخوردهاى مسلحانه مىانجاميد .\r\nبارها عمليات جنگى ميان حكام درگرفت ، از آن جمله در زمان سلطنت فتحعلى شاه ميان دو فرزندش كه يكى حاكم بروجرد و بختيارى و ديگرى فرمانرواى كرمانشاه و خوزستان بود ، نبرد سختى رويداد . حاكمان ولايت‌ها موظف بودند هرساله مبلغ معينى را كه گويا به عنوان ماليات از مردم مىگرفتند به خزانه شاه مىرساندند و هر زمان كه لازم مىشد نيروهاى مسلح زير فرمانشان را براى جنگ يا سركوبى شورش‌هاى داخلى احضار و در اختيار شاه مىگذاشتند ، دربار شاه علاقه چندانى به دخالت در امور داخلى استانها يا شهرستانها نداشت .\r\nاما اين عدم دخالت به شرطى بود كه مبلغ تعيين شده را به خزانه شاه تحويل مىدادند و همچنين هنگام احضار نيرو بيدرنگ چريكهاى زير فرمانشان را در اختيار شاه مىگذاشتند .\r\n( البته بيشتر اوقات اين كار دقيقا انجام نمىگرفت ) . مثلا درآمد ايالت مهم خراسان در طى نيمه نخستين سدهء 19 اصلا به خزانه شاه نرسيد . در خراسان ، كرمان و مناطق ديگر طغيان‌هائى از سوى خانهاى محلى ، عليه قدرت شاه و حاكمان تابع او ، برانگيخته شد .\r\nرؤساى ايلات ازجمله عشاير قشقائى ، بختيارى ، كرد ، لر ، بلوچ ، از استقلال كاملى برخوردار بودند . اينان در مناطقى كه ايلهايشان كوچ مىكردند به عنوان خانهاى مستقل فرمانروائى داشتند ، حتى گاهگاهى قدرت شاه را در مناطق زيردستشان به رسميت نمىشناختند .\r\nجمع‌آورى ماليات و عوارض به اشخاص معينى اجاره داده مىشد و اين اجاره‌كاران\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nبارها بيشتر از مبلغى كه بايستى به خزانه شاه مىپرداختند ، از مردم اخاذى مىكردند .\r\nرشوه‌خوارى در آنزمان دامنه گسترده‌اى به خود گرفت . مناصب ، مقام‌ها ، عناوين و لقب‌ها به وسيله خود شاه به اشخاص فروخته مىشد . رشوه به اصطلاح خودشان « پيشكشى » معمولا آشكارا بگونه رسمى ردوبدل مىگرديد . معمولا از ميان نامزدهاى حكومت ولايات آنكه بيشتر به شاه پيشكشى مىداد ، برگزيده مىشد .\r\nبيشتر پولهائى كه به عنوان ماليات از مردم دريافت مىگرديد صرف نگهدارى دربار شاه و حرم‌سراهاى دربارى مىگرديد . هريك از شاهزادگان ( حكام ولايات ) براى خودشان دربارى داشتند ، اگرچه دربارهاى اينها نسبت به دربار شاه كوچكتر بودند .\r\nروحانيان شيعهء مسلمان نقش مهمى را در زندگى اجتماعى - سياسى كشور ايفا مىكردند . روحانيت ، رژيم فئودالى موجود را تقديس و تبليغ مىكرد كه گويا كليهء مقررات و ضوابط دستگاه حكومت بر پايه قوانين قرآن و شريعت اجرا مىگردد . مجتهدان و علماى بزرگ استثنائا حق تفسير قرآن و شريعت را داشتند و مىتوانستند قوانين مقدسه قرآن را با شرايط موجود منطبق كنند . حتى خود شاه گاهگاهى به روحانيان بزرگ مراجعه مىكرد و دربارهء انجام بعضى از تصميم‌ها و انطباق آنها با اصول اسلام از آنها مصلحت مىجست ، منظورش از اين كار آن بود كه مىخواست ، اعتبار و نفوذ دستورات دينى را در انجام تصميماتش به رخ رعايا بكشد . روحانيان بزرگ املاك وقفى و دارائىهاى ديگرى را در اختيار داشتند و از لحاظ اقتصادى موقعيت‌هاى مهمى را احراز كرده بودند . بارها چنين روى مىداد كه روحانيان بزرگ به وسيله دلالان يا چهره‌هاى كاذب ديگر ، يا بگونه مستقيم به كار بازرگانى و حتى رباخوارى مىپرداختند . علاوه بر اين روحانيان بزرگ ، قدرت مذهبى نيرومندى به‌شمار مىآمدند ، اينان آموزش مردم و داورىهاى كشورى ( به عنوان حاكم شرع ) را به دست داشتند قاضى شرع به كارهاى دينى از قبيل ، اختلافات بر سر تقسيم ارث ، كارهاى ازدواج و طلاق ، كارهاى بازرگانى و به‌طوركلى به كليه دعواهاى حقوقى رسيدگى مىكرد . قضات بزرگ در اين موارد مجتهدان بودند ، اينان كه شهرت و نفوذ چشم‌گيرى در ميان روحانيان داشتند . حاكم شرع ناميده مىشدند . احكام اينان ، درصورتيكه مجتهد بزرگتر يا متنفذترى آنها را لغو نمىكرد ، قطعى بودند . در شهرها قاضى بزرگ از ميان برجسته‌ترين و نامدارترين چهره‌هاى روحانى برمىخاست . در روستاها ملاهاى محلى وظايف قضات را انجام مىدادند . برخى از روحانيان از داشتن مقام مهم قضاوت سوء استفاده مىكردند و مرتكب اخاذى و رشوه‌گيرى مىشدند .\r\nعلاوه بر قضات شرعى ، قاضيان غير مذهبى ( قاضى عرف ) هم فعاليت مىكردند ، اينان جزو ديوانيان غير مذهبى بودند . در اينجا بيشتر به بزه‌هاى جنائى و خلاف‌ها از قبيل\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nدزدى ، قتل و غيره رسيدگى مىشد ، ملاك كيفر اين گونه جرائم عرف و عادت بود . در رأس اين قضات خود شاه قرار داشت . كليه مدرسه‌ها كه شمارهء آنها ناچيز بود زير نظارت روحانيت قرار داشت و دروسى كه در اين مدارس تدريس مىشدند بر پايه فقه اسلامى بودند .\r\nشاه و حاكمان زيردستش از نفوذ روزافزون علماى روحانى و مجتهدان بيم داشتند و گاهگاهى مىكوشيدند تا از نفوذ آنها بكاهند . اما اختلاف نظر ميان شاه و حاكمان از يكسو و روحانيان بلندپايه از سوى ديگر چندان ژرف نبود . همين كه رژيم فئودالى از سوى توده‌هاى ستم‌كشيده مردم تهديد مىشد ، اشراف فئودال و روحانيان بلندپايه ، اختلافاتشان را كنار مىگذاشتند و متحدا براى مطيع كردن توده‌هاى مردم اقدام مىكردند .\r\nلازم به يادآورى است كه وضع روحانيان دون‌پايه ، به‌ويژه آنها كه در روستاها مىزيستند بگونهء چشم‌گيرى با وضع علما و مجتهدان فرق داشت . از سهام درآمد املاك وقف كه در اختيار روحانيان مهم و بلندپايه بود ، چيزى نصيب روحانيان دون‌پايه نمىشد .\r\nاينان از بابت حق قضاوت هم درآمدى نداشتند ، چون معمولا ثروتمندان ، حل‌وفصل دعاويشان را به محاضر روحانيان نامدار ارجاع مىكردند . بنابراين بيشتر روحانيان دون پايه براى گذران ناگزير بودند به كارهاى صنعتى ، بازرگانى و حتى كشاورزى به‌پردازند .\r\nاين گونه ، قشر روحانيان دون‌پايه از لحاظ وضع اقتصادى و اجتماعى به قشر زحمت‌كشان نزديكتر بودند و بر خلاف روحانيان بلندپايه كه جزو طبقهء استثمارگران به‌شمار مىآمدند ، هيچگونه امتيازات اجتماعى نداشتند . بنابراين نمايندگان قشر روحانيان دون‌پايه گاهگاهى ضمن موعظه‌ها و تبليغاتشان منافع طبقات وسيع زحمتكشان را بازمىتاباندند .\r\nعقب‌ماندگى اجتماعى - اقتصادى ايران در پايان سدهء 18 و آغاز سدهء 19 بازتابى از سقوط همگانى فرهنگ مردم بود . در اين دوره هيچگونه ابتكارى در زمينه فرهنگ شكوفان و دانش در ايران ديده نشد ، ركود و پس‌افتادگى ادبيات ، فلسفه و هنر جاى خود را دارد . در زمينه هنر نقاشى مينياتور از زمان گذشته تقليد مىشد ؛ در زمينه ادبيات ؛ نثر و شعر با عبارات پرآب و رنگ و پر طمطراق بدون محتوا و مفهوم و به كار بردن واژه‌هاى مغلق نوشته مىشدند ؛ در زمينه معمارى همان سبك‌هاى بسيار قديمى تقليد مىگرديدند .\r\nاما باوجود اين عقب‌ماندگى اجتماعى - اقتصادى ، سياسى و فرهنگى ، ايران در پايان سدهء 18 به صورت كشورى مستعمره يا وابسته به دولت‌هاى اروپاى غربى ، درنيامد .\r\nموقعيت دولت‌هاى اروپائى در ايران ضعيف بود . گرايش اروپائيان به ايران در آن زمان فقط به منظور انجام بازرگانى مىنمود . عمال بازرگانى انگليسها و هلنديها در نيمه دوم سده 18 در كناره‌هاى خليج فارس فعاليت مىكردند . دولت‌هاى اروپائى نفوذ اساسىاى\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nدر سياست داخلى و خارجى ايران نداشتند و بنابراين دولت ايران كمتر در صحنه سياست‌هاى دولت‌هاى اروپائى درگير شد . اما سقوط اجتماعى - اقتصادى و ناتوانى عمومى ايران شرايط مناسبى را براى نفوذ سرمايه‌هاى خارجى پديد آورد و رفته‌رفته اين كشور هم تبديل به يكى از كشورهاى وابسته اروپائيان گرديد .\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n\r\n15 پيكار انگليس‌ها و فرانسويان بر سر ايران\r\n\r\nجنگ‌هاى ايران - روس در آغاز سدهء 19 - م .\r\nدر پايان سدهء 18 دامنهء اشغال استعمارى فرانسه و انگلستان در جهان گسترش يافت و مداخلهء دولتهاى نامبرده در ايران به منظور آن بود كه اين كشور را به پايگاه استراتژيك براى تجاوز به كشورهاى خاور ميانه و نزديك تبديل كنند . ناپلئون پس از ناكامى لشكر - كشىاش به مصر به سال 1798 طرحى تهيه كرد كه از راه خشكى به هندوستان حمله كند و مىپنداشت مىتواند كشور ايران را براى اجراى اين طرح پايگاه تجاوز قرار دهد . به سال 1796 يك هيئت فرانسوى وارد تهران شد و منظورش آن بود كه شاه را به جنگ با روسها برانگيزد ، و حتى كوشش داشت دولت ايران را وادارد تا كشورش را به عنوان پايگاهى در جنگ با انگليسها در اختيار فرانسويان بگذارد . اما پس از كشته شدن آقا محمد شاه ، نخست‌وزير ايران حاجى ابراهيم ، نمايندگان دولت فرانسه را بدون مذاكره از ايران به كشورشان برگرداند .\r\n\r\nپيمان انگليس و ايران به سال 1801 - م .\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nانگلستان هم كوشش داشت دولت ايران را به عنوان وسيله‌اى به منظور اجراى سياست تجاوزكارانه استعماريش به خود جلب كند . منظورش آن بود كه در برابر طرح حمله فرانسويان از راه ايران به هندوستان واكنش نشان دهد و ضمنا مىخواست اجازه ورود آزادانه كالاهاى بازرگانى انگلستان را از دولت ايران به دست آورد . دولت انگلستان به سال 1800 نماينده‌اى به نام سروان مالكم از هندوستان به ايران فرستاد و به او مأموريت داد تا گرايش شاه را به سوى انگلستان عملى سازد .\r\nمالكم به وسيلهء تطميع و رشوه در 4 ژانويه 1801 توانست پيمانى سياسى و بازرگانى را بين ايران و انگليس منعقد كند . كه به موجب آن شاه متعهد شد ، هنگاميكه دولت افغانستان به قلمرو بريتانيا در هندوستان تجاوز كند ، دولت ايران به افغانستان حمله‌ور شود و با آن كشور هيچگونه پيمان صلحى نبندد ، مگر آنكه از ادعاى خود مبنى بر اشغال سر - زمين‌هاى متعلق به انگلستان ، چشم بپوشد . شاه همچنين ملزم شد كه از مذاكرهء با فرانسويان خوددارى كند ، هيئت نمايندگى فرانسه را از ايران براند و اجازهء اقامت به آنها را در ايران ندهد . انگلستان هم متعهد شد ، كه سازوبرگ و اسلحه و مهمات ارتش ايران را هنگاميكه مورد حمله فرانسويان يا افغانان قرار گيرد ، تأمين كند . در زمينهء بازرگانى ، بازرگانان انگليسى و هندى به موجب اين پيمان امكان يافتند آزادانه در كليه بندرهاى جنوبى ايران اقامت گزينند ، و بدون پرداخت حقوق گمركى به ايران ، ماهوت ، فراورده‌هاى فولادى و آهنى را وارد كشور كنند .\r\nپيمان مالكلم حتى عليه روسيه هم بود . به دولت ايران وعده داده شد هنگام تيرگى روابط ايران و روس دولت بريتانيا از ايران پشتيبانى خواهد كرد .\r\n\r\nپيوستن گرجستان به روسيه\r\nبه سال 1800 پادشاه كارتلى - كاختى به نام گئوركى 12 ، به تزار روس مراجعه و از او تقاضا كرد كه قلمرو پادشاهى او را به امپراطورى روسيه ملحق كند . در 12 سپتامبر 1801 الكساندر اول ، تزار روس بيانيه‌اى را صادر و ضمن آن الحاق گرجستان شرقى را به روسيه رسما اعلام داشت . در سالهاى 1803 - 1804 شاهزاده‌نشين‌هاى مينگرل و گورى ، و به سال 1810 آنجاريا تبعيت امپراطورى روسيه را پذيرفتند . الحاق گرجستان به روسيه مفهوم پيشرفته‌اى را داشت چون اين سرزمين از هجومهاى ويرانگرانهء و فشارهاى غارتگرانه كارگذاران شاه ايران و پادشاهان سلطان ترك رهائى مىيافت . از ميان رفتن پراكندگى و تجزيهء گرجستان ، پيشرفت نيروهاى توليدى و فرهنگى آن سرزمين را امكان‌پذير مىساخت .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nدرعين‌حال الحاق گرجستان به قلمرو تزار روس به معنى آن بود كه در اين سرزمين رژيم استعمارى تزاريسم برقرار مىشد و البته سنگينى بار اين رژيم روى شانه‌هاى تودهء مردم گرجستان تحميل مىشد . اما اين كيفيت ضمن مقايسه با بيدادگرى فئودالهاى ايرانى و ترك بارها تحمل‌پذيرتر بود .\r\nپس از الحاق گرجستان به روسيه قسمتى از گروههاى دست راستى وابسته به خانهاى ماوراء قفقاز سخت به روسيه علاقمند شدند و دولت تزارى روس از اين گرايش به منظور گسترش مرزهايش بهره برد . به سال 1803 ، شاهزاده تسيتيانوف فرمانرواى گرجستان پيشنهاد كرد خان گنجه تبعيت دولت روس را بپذيرد ، دليلش آن بود كه اين خان‌نشين قبلا جزو قلمرو گرجستان بوده است اما اين پيشنهاد از سوى خان گنجه رد شد . باوجود اين در ژانويه 1804 ارتش روسيه به دژ اقامتگاه خان گنجه حمله كرد و آنجا را به تصرف درآورد .\r\n\r\nنخستين جنگ بين ايران و روس\r\nدر ماه مه 1804 شاه ايران خواست كه ارتش روس بيدرنگ گرجستان ، گنجه و خان‌نشين‌هاى ديگر را تخليه كند . اين گونه نخستين مرحله جنگ ايران و روس آغاز گرديد و تا سال 1813 پايان يافت . در نيمه ژوئيه 1804 در نبردى نزديك اچميادزين ارتش روس زير فرماندهى تسيتيانوف ، ارتش ايران را كه زير فرماندهى عباس ميرزا ، وليعهد شاه و والى آذربايجان ، عمليات مىكرد شكست داد . به سال 1805 خان‌نشين‌هاى شكى ، شيروان و قره‌باغ جانب روسها را گرفتند ؛ ارتش روس بيدرنگ سرزمين‌هاى آنها را اشغال كرد .\r\nبه موجب پيمان سال 1801 شاه مداخلهء انگليسها را به سود ايران تقاضا كرد . اما انگليسها كه به سال 1805 ضمن ائتلاف ضد ناپليون با روسيه متحد شده بودند به تقاضاى شاه مبنى بر كمك به ايران جوابى ندادند . ناپليون از اين موقعيت بهره برد ، به سال 1806 هيئتى فرانسوى را كه ازجمله اعضاى آن ژوبر ، رميه و غيره بودند به تهران اعزام داشت .\r\nژوبر به شاه پيشنهاد كرد كه يك پيمان اتحاد نظامى عليه انگلستان و روسيه با فرانسه ببندد ، ضمنا به او وعده داد فرانسهء ناپليون در پس‌گرفتن گرجستان از روسيه به او كمك خواهد كرد ، و حتى اسلحه و سازوبرگ و مهمات در اختيار شاه خواهد گذاشت . بنابراين شاه بايستى پيمان اتحاد با انگلستان را لغو و همراه با فرانسه به هندوستان حمله مىكرد . ژوبر موفق نشد پيمانى با اين شرايط را به تصويب شاه برساند .\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nدر اين هنگام ارتش ايران به سختى از روسيه شكست خورده بود . به سال 1806 يكانهاى روسى دربند ، باكو ، ساليانى ، مغان و شهرهاى ديگر ماوراء قفقاز را به تصرف درآوردند . در اثر اين رويدادها شاه ناچار شد پيشنهاد فرانسويان را بپذيرد . رضا خان به عنوان نماينده شاه نزد ناپليون فرستاده شد و مأمور گرديد كه پيمان با فرانسه را از سوى دولت ايران امضا كند .\r\n\r\nپيمان دفاعى - تعرضى ايران و فرانسه به سال 1807 - م . و ميسيون گاردان .\r\nدر ماه مه 1807 در قرارگاه ناپليون نزديك فين كنشئين پيمان دفاعى - تعرضى ايران و فرانسه امضا گرديد . به موجب اين پيمان شاه ملزم شد روابط سياسى و بازرگانى را با انگلستان قطع كند ، و به آن دولت اعلان جنگ دهد ، افغانها را هم راضى كند كه براى عبور ارتش فرانسه از راه ايران - افغانستان به سوى هندوستان ، راه دهند ، خواربار ارتش فرانسه را در ايران تأمين كند و بنادر ايران واقع در خليج فارس را براى ناوگان فرانسه بگشايد . هردو طرف متعهد شدند كه در مورد جنگ يكى از طرفين با روسيه ، مشتركا عليه آن دولت وارد جنگ شوند . ناپليون تماميت ارضى سرزمين ايران را تضمين كرد و وعده داد روسيه را واخواهد داشت تا گرجستان را به ايران پس بدهد ، متعهد شد اسلحه و ساز و برگ و مهمات ارتش ايران را تأمين كند و براى تربيت ارتش ايران مربيانى را به تهران بفرستد .\r\nشاه و عباس ميرزا بر آن شدند ارتش را نوسازى و به بسيج نيروى منظم اقدام كنند ، چون ثابت شد انگيزهء شكست ارتش ايران در جنگ با روسها ناتوانى جنگى و سازمانى اين ارتش بوده است ، زيرا نيروهاى جنگى ايران چيزى جز دسته‌هاى چريكهاى فئودالها و يكانهاى نامنظم خانها نبودند . پس از انعقاد پيمان ايران و فرانسه به سال 1807 يك ميسيون نظامى فرانسوى كه شماره اعضاى آن نسبتا بسيار بود ، زير نظر ژنرال گاردان وارد ايران شد . اين ميسيون به سازماندهى و ترتيب نظامى ارتش ايران طبق نمونه اروپائى به كار پرداخت ، اين ارتش شامل پياده‌نظام و توپخانه بود و بايستى در كنار چريكهاى فئودالى نبرد مىكرد . درعين‌حال اعضاى اين ميسيون نظامى فرانسوى دربارهء خط سير عبور ارتش فرانسه به هندوستان بررسى و كسب اطلاع مىكردند .\r\nگاردان حتى موفق شد يك پيمان بازرگانى ميان ايران و فرانسه منعقد كند و به موجب آن اتباع فرانسه از امتيازات كاپيتولاسيون برخوردار شدند ، فرانسويان ضمن پيمانشان با\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nآخرين پادشاه صفوى شاه سلطان حسين همچنين پيمانى را با ايران بستند ، اما آن پيمان به مرحلهء اجرا درنيامد . ضمن اين پيمان بازرگانى ، حقوق و امتيازاتى به اتباع و بازرگانان فرانسه داده شد كه مرجع حل‌وفصل دعاويشان كنسولگريهاى فرانسه مىبود . اين قرارداد بازرگانى كه در سدهء 19 منعقد گرديد نخستين پيمانى به‌شمار مىرود كه ايران با يك دولت اروپائى بست و به موجب آن حق برون‌مرزى و كاپيتولاسيون را به يكى از دولتهاى اروپائى واگذار كرد .\r\n\r\nصلح تيلزيت ، دگرگونى اوضاع بين - المللى و پيمان سال 1809 با انگليسها\r\nديرى نپائيد كه اوضاع بين‌المللى از ريشه دگرگون شد . در 7 ژوئيه 1807 پيمان صلحى ميان فرانسه و روسيه در تيلزيت بسته شد و ضمن آن هردو دولت عليه انگلستان متحد شدند . پس از بسته شدن پيمان تيلزيت ناپليون از كمك به ايران در جنگ با روسيه چشم پوشيد . گاردان اصرار ورزيد كه شاه با روسيه صلح كند و مربيان نظامى فرانسه را از تربيت ارتش ايران بازداشت .\r\nدر اين ميان ايرانيان ضمن جنگ با روسها به سختى شكست خوردند . به سال 1808 ارتش روسيه نخجوان را اشغال و ايروان را محاصره كرد . در اين هنگام براى دومين‌بار جان مالكلم همراه يك يكان جنگى هندى به خليج فارس وارد شد . به دنبال او يك نمايندهء ديگر انگليسى به نام هارفورد جونس به بوشهر آمد ، نامبرده مستقيما از انگلستان فرستاده شده بود . بنا به تقاضاى گاردان ، ايرانيان ، جونس را به تهران راه ندادند ، اما پيشنهاد انگليسيان مبنى بر كمك آنها به ايران ، به شرط قطع رابطه با فرانسويان ، به تهران فرستاده شد . شاه به گاردان و هيئت همراهش تكليف كرد تا خاك ايران را ترك كنند . پس از عزيمت گاردان ، در مارس 1809 جونس به تهران وارد گرديد ، در آن هنگام پيمان ديگرى به سال 1809 بين ايران و انگليس بسته شد ، به موجب آن شاه متعهد شد روابطش را با فرانسه و كشورهاى ديگرى كه با انگلستان دشمنى داشتند ، قطع كند ، و مانع آمدوشد كشتىهاى جنگى انگليسى در خليج فارس نشود . انگلستان كه كوشش مىكرد از ايران به عنوان ابزارى عليه روسيه بهره برد متعهد شد تا پايان جنگ ايران و روس هرساله مبلغ 160 هزار تومان كمك مالى به ايران بدهد و ضمنا مربيان نظامى و اسلحه براى ارتش ايران بفرستد .\r\nاين گونه ، پيمان 1809 ايران و انگليس مستقيما عليه روسيه بسته شد . انگلستان مىپنداشت با عقد اين پيمان ، ايران به ادامهء جنگ با روسيه برانگيخته خواهد شد ، و امكان ادامه\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nپيشروى بيشتر روسها از ماوراء قفقاز و برقرارى چيرگى آنها در خليج فارس و مناطق مجاور آن ، از ميان خواهد رفت . جونس مانع از مذاكرات صلح عباس ميرزا با فرماندهى ارتش روس در قفقاز شد ، و ايران را برانگيخت تا جنگ با روسها را دنبال كند .\r\nبه سال 1810 دوباره مالكلم وارد ايران شد و با خود توپ براى ارتش ايران آورد ؛ همراه او مربيان نظامى هم بودند . دولت انگليس ميزان كمك مالى ساليانه به ارتش ايران را به 200 هزار تومان افزايش داد ، سفير جديد انگلستان به نام آوزلى كه به تازگى وارد ايران شد كمك مالى سه‌ساله را به شاه تقديم داشت ، ضمنا مقدارى توپ و تفنگ و ساز و برگ جنگى به ارتش ايران تحويل داد .\r\nاما كمك‌هائيكه از لحاظ اسلحه ، پول يا مربيان نظامى به منظور جنگ با روسيه از سوى فرانسه و انگلستان به ايران واگذار گرديدند ، نتوانستند روند نامساعد جنگ را به سود ايران تغيير دهند . روسيه از لحاظ جنگى يكى از كشورهاى پيشرفته به‌شمار مىرفت و ورزيده‌ترين ارتش‌هاى نوين را در اختيار داشت . نيروى پس‌افتاده و فئودالى ايران از لحاظ سازمان ، آزمودگى جنگى و اسلحه با روسيه قابل مقايسه نبود . افراد ارتش ايران عادت داشتند كه ضمن هجومهايشان به تاراج دارائى مردم صلح‌جو ، ويرانى شهرها بپردازند ، اينان فقط مطيع خانهاى فئودال خودشان بودند ، چون بدون سازمان به نبرد مىپرداختند ، طبعا نمىتوانستند در برابر ارتش منظم روسيه كارى انجام دهند . تجديد سازمان ارتش شاه كه نخست زير نظر فرانسويان و سپس انگليسيان انجام مىگرفت ، بسيار به كندى پيش مىرفت و با مخالفت خانها كه اين گونه نفوذشان در كشور ايران كاهش مىيافت ، روبرو شد . ساكنان ماوراء قفقاز كه جنگ در سرزمين‌شان جريان داشت ، نسبت به شاه و ارتشش دشمنى مىورزيدند ، آماده بودند زير اطاعت روسها درآيند و از تبعيت كارگذاران و ارتش شاه كه بارها آنها را تاراج كرده و به كشتار و بردگيشان اقدام كرده بودند ، هرچه زودتر ، رهائى يابند . ارمنىها و مردم ديگر حتى عشاير ماوراء قفقاز بارها مسلحانه عليه ارتش شاه وارد عمل شده به سود روسها نبرد مىكردند و اين گونه به عمليات جنگى روسها كمك فراوان مىشد . شاه و سرداران نظامىاش كوشش داشتند با شيوه‌هاى قرون وسطائى نبرد كنند ، اين شيوه‌ها چيزى جز ويرانگرى مناطق مرزى و كوچ دادن اجبارى مردم چند ايل و روستا به جنوب رود ارس نبودند . اما مردم ماوراء قفقاز هم در برابر رفتارهاى ددمنشانه كارگذاران شاه واكنش نشان مىدادند . نيروهاى ايرانى در اثر چنددستگى و وجود تضاد در ميان طبقه حاكم يعنى فئودالها ، دچار ناتوانى هراس‌انگيزى شدند . چند تن از خانهاى محلى جانب ارتش روس را گرفتند . در خراسان و برخى استانهاى ديگر ، هنگام جنگ ايران و روس تقريبا بگونهء پيوسته شورشهائى درگرفت و خانها عليه حكومت شاه قيام كردند . در ارتباط\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nبا اين اوضاع فتحعلى شاه و عباس ميرزا تنها مىتوانستند در جنگ با روسها ، از چريك‌هاى آذربايجان و استانهاى مجاور آن منطقه بهره ببرند .\r\nدر اكتبر 1812 نبردى در نزديكى اسلاندوز درگرفت ، ضمن اين نبرد ارتش روس ، چريكهاى عباس ميرزا را به سختى شكست دادند و چيزى نمانده بود كه خود عباس ميرزا به اسارت روسها درآيد . پس از اين شكست عباس ميرزا جدا مىخواست با روسها پيمان صلح ببندد . عقب راندن ناپليون از سرزمين روسيه به وسيله ارتش تزار ، شاه را متقاعد كرد كه اميد او مبنى بر ناتوان شدن ارتش روس ضمن جنگ با ناپليون پندارى بيهوده است .\r\nپيمان صلح گلستان در 12 / 24 اكتبر 1813 امضا شد . در اين پيمان ، داغستان ، گرجستان با ايالت شوراگل ، ايمپرتى ، گورى ، مينگرلى و آنجازى ، خان‌نشين‌هاى قره‌باغ ، گنجه ، شكى ، شيروان ، دربند ، كوبين ، باكين و طالش به امپراطورى روس ملحق شدند .\r\nشاه از ادعاى مالكيت و حاكميت بر اين سرزمين‌ها چشم پوشيد . دولت روس متعهد شد كه اگر ضرورت پيدا كرد شاهزاده وليعهد را در اشغال تخت شاهى ايران كمك كند . در اين پيمان قيد گرديد كه اگر ميان فرزندان شاه ستيزى درگيرد مادام كه شاه تقاضا نكند ، روسيه در نزاع آنها دخالت نداشته باشد . در ماده 5 اين پيمان قيد شد كه روسيه استثنائا حق اعزام ناوگان جنگى را به درياى خزر دارد . اما ايران از داشتن ناوگانى در اين دريا چشم پوشيد . بازرگانان هردو كشور حق بازرگانى آزاد در كشور ديگر را داشتند . عوارض گمركى نسبت به كالاهاى وارداتى هردو كشور 5 % بهاى كالاها تعيين گرديد . شرايط نامبرده به اين منظور در پيمان قيد شد كه بازرگانان روسى از پرداخت عوارض و مالياتهاى داخلى ديگر در ايران معاف باشند و در اين مورد دولت ايران از آنها پشتيبانى كند .\r\n\r\nپيمان ايران و انگليس به سال 1814 - م .\r\nپيمان صلح گلستان ضربهء نيرومندى به نقشه‌هاى تجاوزكارانهء انگليسها كه كوشش داشتند ايران را زير نفوذ خود گرفته و قسمت جنوبى حوضهء درياى خزر را زير نظارت خود قرار دهند ، وارد آورد . انگليسها از قدرت نفوذ روسيه در ايران به هراس افتادند و پنداشتند روسها از آلت دست قرار گرفتن دولت ايران به عنوان وسيله‌اى براى اجراى سياست‌هاى تجاوزكارانه‌شان ، در آينده جلوگيرى خواهند كرد ، بنابراين بر آن شدند با شاه كه پيمان گلستان را امضاء كرده بود وارد مذاكره شوند و او را به جنگ مجددى عليه روسها برانگيزند ، البته وعدهء همه‌گونه كمك را به او دادند . پيمان تازهء ايران و انگليس در 25\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nنوامبر 1814 در تهران امضاء شد . اين پيمان بر مبناى پيمان سال 1809 ايران انگليس تنظيم گرديد . طبق اين پيمان شاه ملزم به انجام تعهدات زير شد : كليه پيمانها و اتحادهائى كه قبلا با دولت‌هاى اروپائى دشمن انگلستان بسته بود ، لغو كند ؛ به هيچيك از كشورهاى اروپائى اجازه ندهد ارتش‌هايشان را از راه ايران به هندوستان گسيل دارند ؛ فرمانروايان خوارزم ، بخارا و سمرقند را وادار كند كه ارتش‌هاى دولت‌هاى اروپائى را به منظور اعزام به هندوستان ، به سرزمين‌هايشان راه ندهند ، هنگام رويداد جنگ ميان افغانستان و هندوستان بريتانيا ، ارتش ايران به كمك انگليسها وارد نبرد شود ؛ مربيان نظامى را براى تربيت ارتش ايران فقط از انگلستان يا كشورهاى دوست آن كشور فراخواند . انگلستان طبق اين پيمان متعهد شد كه : در مورد حملهء هريك از كشورهاى اروپائى ( منظور روسيه است ) به ايران ، با اعزام نيروهاى هندى به اين دولت كمك كند ، يا آنكه ساليانه در حدود 200 هزار تومان به عنوان كمك مالى به ايران بپردازد ؛ در تجديد مرزهاى ايران و روس كه طبق پيمان گلستان به سال 1813 تعيين گرديده ، به ايران كمك كند . در امور داخلى ايران مداخله‌اى نداشته باشد و سرزمين ايران را به هيچوجه زير اشغال نظامى درنياورد و حتى هنگام رويداد جنگ ميان ايران و افغانستان دخالت نكند .\r\nانگلستان پس از امضاى پيمان 1814 كوشش داشت كه ايران را به ابزارى براى انجام سياست استعماريش تبديل كند . او سعى مىكرد كه اين نقشه تجاوزكارانه را در ماوراء قفقاز و حوضه درياى خزر پياده كند . به سال 1810 انگليسها از شاه اجازه گرفته بودند تا در كناره‌هاى درياى خزر ، ناوگان جنگى بسازند . پيمان سال 1814 در درجه اول پيمانى عليه روسيه بود ، چون اين كشور در آن هنگام مانع بزرگى در راه مقاصد تجاوزكارانهء انگلستان در خاور ميانه به‌شمار مىآمد . تاريخ‌نگار نامدار ايران عباس اقبال به حق پيمان 1814 انگليس و ايران را ارزيابى كرده و آن را زيان‌بخش‌ترين پيمان‌ها در تاريخ ايران نام برده است . او مىنويسد : « اين پيمان سياست خارجى دولت ايران را زير نظارت انگليس قرار داد و دولت ايران با امضاى اين پيمان عملا استقلال سياسى خود را از دست داد » .\r\nبه سال 1817 يك هيئت نمايندگى روسى به رياست ارمولو وارد ايران شد ، اين هيئت مأموريت داشت تا با دولت ايران پيمان اتحادى عليه تركها ببندد ، و اگر ممكن شود بگونه‌اى جلو نفوذ انگليسيان را در ايران بگيرد و حتى موافقت شاه را براى ايجاد كنسولگرى روس در گيلان و استراباد به دست آورد . اما در اين هنگام شاه و دربارش روحيه ضد روسى داشتند . شاه به تحريك انگليسها آماده جنگ مجدد با روسها شد . در ارتباط با اين وضع هيئت ارمولو در مذاكراتش ناكام شد و در همان سال 1817 اين فرستاده به روسيه بازگشت .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nدر اين هنگام عباس ميرزا پس از 7 سال ( از 1814 تا 1821 ) به تجديد سازمان ارتش پرداخت و به موفقيت‌هائى نائل آمد .\r\n\r\nجنگ ايران و ترك 1821 - 1823 - م .\r\nپس از تجديد سازمان ارتش شاه جنگ ايران و ترك درگرفت ، اين جنگ به سال 1821 آغاز گرديد و انگيزهء آن را برخوردهاى پىدرپى ميان دو كشور برشمردند . مرزهاى ميان ايران و ترك در آن هنگام مشخص نبود و نسبت به بعضى از مناطق مرزى ، هردو دولت ادعاى مالكيت داشتند . عشاير مرزى بدون مانع از خاك تركيه به ايران و بالعكس كوچ مىكردند . به سال 1820 فرماندار ترك ارض روم به برخى از عشاير فرارى ايران پناه داد و درخواست عباس ميرزا را مبنى بر بازگرداندن آنها به ايران ، رد كرد . علاوه بر اين در اثر شكايات زوار ايرانى درباره تعديات و رشوه‌گيرىهاى مأموران ترك در مكه ، كربلا و نجف ، بلندپايگان دولت ايران داراى روحيه‌اى ضد ترك شدند . همهء اين انگيزه‌ها باعث برخوردهاى متناوب مرزى ميان ايران و ترك مىگرديدند . به‌ويژه تنفر دستگاه حاكم ايران نسبت به تركها از آنجا ناشى شد كه مأموران ترك كاروان همراه يكى از زنان فتحعلى شاه را كه عازم زيارت مكه بود با خشونت بازرسى كردند ، بهانهء آغاز جنگ ميان ايران و ترك از اينجا ريشه گرفت . شاه ايران بر آن شد ، از موقعيت دشوار سلطان ترك كه سرگرم جنگ با قيام‌كنندگان يونانى و سركوبى قيام بالكان بود ، بهره ببرد . در پائيز 1821 عباس ميرزا با ارتشش از راه خوى و چالدران به سرزمين كردستان ترك حمله كرد ، وان ، بايزيد و چند شهر ديگر را گرفت و ارض روم را به محاصره درآورد . قسمت ديگرى از نيروى ايرانى ، سليمانيه را گرفتند و سرتاسر خاك ارمنستان و كردستان عثمانى را تا ديار بكر ، اشغال كردند .\r\nسرانجام ارتش ايران به كركوك و بغداد رسيد و اين شهرها را به محاصره درآورد .\r\nديرى نپائيد مذاكرات صلح آغاز شد و به امضاى پيمان صلح ارض روم ميان ايران و ترك در 28 ژوئيه 1823 گرائيد . باوجوداينكه در اين جنگ پيروزى از آن ايران بود ضمن پيمان براى ايران امتيازى اساسى منظور نگرديد . سرتاسر زمينهائى كه ارتش ايران تصرف كرده بود به تركيه پس داده شد . طرفين متعهد گرديدند در امور داخلى يكديگر مداخله نكنند ، و به‌ويژه ايران تعهد كرد از دخالت در امور كردستان عثمانى خوددارى كند .\r\nو از يارى كسانى كه عليه دولت عثمانى به پا مىخيزند روى برتابد . ايران و تركيه نيز متعهد شدند كه مرزهاى موجود را كه كاملا مشخص نبودند ، نقض نكنند . بنابراين در جريان سدهء 19 پس از اين پيمان گاهگاهى ستيزهاى مرزى بين ايران و ترك درمىگرفت . دولت\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nترك متعهد شد كه به زائران ايرانى فشار وارد نياورد و از بازرگانان ايرانى هنگام عبور از خاك تركيه بابت كالاهائيكه همراه داشتند عوارض ديگرى به‌جز 4 % بهاى كالا ، دريافت نكند . طرفين متعهد شدند كه عشاير ياغى يا شورشى كشور ديگر را به خاك خود راه ندهند و از آنها پشتيبانى نكنند . نرمش شاه ايران و نمايندگانش در زمينهء عقد پيمان ارض روم به سال 1823 ، روشنگر آن بود كه شاه مىخواست خود را براى جنگ تازه‌اى عليه روسيه آماده كند و مايل نبود ، روابط حسن همجواريش را با تركها تيره كند .\r\n\r\nجنگ دوم ايران و روس و پيمان تركمن‌چاى به سال 1828\r\nكاميابيهاى ارتش ايران در جنگ با تركها روح انتقامجويانه دربار شاه را عليه روسها هرچه بيشتر نيرو بخشيد . ديپلماسى انگلستان به نوبه خود پيگيرانه تلاش مىكرد كه جنگ تازه‌اى را ميان ايران و روس برانگيزد ، و اين گونه موقعيت روسها را در خاور نزديك و ميانه ناتوان كند . در آن هنگام نفوذ انگلستان روى دربار شاه روزافزون بود .\r\nد . ماكدونالد سفير انگلستان در ايران با شيوه‌هاى نيرنگ‌بازانه‌اى از راه تطميع و وعده ، عملا سمت رايزنى شاه را به دست گرفت . مقدارى توپ و تفنگ و مهمات از طريق بندرهاى جنوب وارد ايران گرديدند . عباس ميرزا شماره بىشمارى از ارتش ايران را در مرزهاى ماوراء قفقاز ايران و روس متمركز كرد .\r\nدربار شاه ، انگليسها و روحانيان بلندپايهء ايران ، تبليغات گسترده‌اى را به منظور جنگ عليه روسها آغاز كردند ، اين اقدامات عليرغم آمادگى دولت روس به منظور آغاز مذاكره صلح‌آميز دربارهء تعيين دقيق مرزهاى دو كشور ، انجام مىگرفت . در بهار 1826 انگليس‌ها به پرداخت كمك مالىاى كه به موجب پيمان 1814 بايستى هنگام جنگ به ايران مىپرداختند ، اقدام كردند .\r\nدولت روس به منظور اجتناب از رويداد جنگ تازه‌اى با ايران هيئت نمايندگى ويژه‌اى زير رهبرى شاهزاده منشيكوف به ايران فرستاد ، به او مأموريت داده شد كه دربارهء موارد اختلاف مرزى در ناحيه طالش و منطقه درياچه كئوك‌چاى با شاه مذاكره كند . اما شاه اعزام منشيكوف و آمادگى او را براى مذاكره ، نشانه ناتوانى دولت روس انگاشت و حتى از پذيرفتنش روى برتافت . اين گونه هيئت منشيكوف با ناكامى به روسيه بازگشت .\r\nدر 23 ژوئن 1826 مقام عالى روحانيت ايران فتواى جهاد عليه روسيه را صادر كرد و در ژوئيه 1826 ارتش ايران بگونه‌اى غافل‌گيرانه به نيروى روسى واقع در منطقه‌هاى ايروان ، قره‌باغ و طالش حمله كرد . روسها انتظار چنين حمله‌اى را نداشتند و براى نبرد\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nآماده نبودند ، در آغاز ناگزير عقب نشستند : ارتش ايران لنكران ، ساليانى ، شيروان ، گنجه و شهرهاى ديگر منطقه ماوراء قفقاز را اشغال كرد . اما در سپتامبر و اكتبر 1826 نيروهاى روسى ، ايرانيان را ضمن نبردى در نزديكى شمخور نزديك گنجه شكست دادند . يكانهاى ارتش عباس ميرزا كه در قسمت شرقى جبهه مىجنگيدند به كناره جنوبى رود ارس گريختند .\r\nارتش ايران كه به وسيلهء عباس ميرزا و با كمك مربيان انگليسى تجديد سازمان يافته بود تقريبا ازهم پاشيد ، كوشش به منظور گردآورى و سازماندهى مجدد ارتش به نتيجه‌اى نرسيد . فرزندان ديگر شاه و خانهاى فئودالها از اطاعت عباس ميرزا سرپيچيدند و ترجيح دادند مستقلا يكانهايشان را رهبرى كنند . در زمستان 27 / 1826 ، در اختيار عباس ميرزا تنها يك مشت افراد مفلوك باقيماندند .\r\nاين گونه تلاش عباس ميرزا به منظور تشكيل يك ارتش منظم طبق نمونه اروپائى عملا با ناكامى روبرو شد . انگيزه مهم اين كيفيت آن بود كه اصلاحات نظامى عباس ميرزا پايگاه اجتماعى - اقتصادى استوارى نداشت و فقط بيهوده از سيستم نظامى اروپائى تقليد مىكرد . بعدها فردريك انگلس درباره اصلاحات نظامى ايران نوشت : « در ايران بربريت آسيائى با سيستم سازمان نظامى اروپائيان پيوند خورد » . در ايران آن زمان نيروئى كه بتواند در برابر جدائىخواهى خانهاى فئودال برابرى كند بسيار ضعيف بود و شاهزاده علاقمند به تمركز نيروى دولت ضمن سازمان دادن يك ارتش منظم زير فرماندهى واحد بود .\r\nبه سال 1827 ، ارتش روس زير فرماندهى ژنرال پسكويچ به كمك مردم محلى دژ سردارآباد و ايروان را تصرف كرد . ارمنيان و مردم ديگر ماوراء قفقاز به ارتش روس در نبرد با نيروهاى ايرانى كمك كردند . اينان دسته‌هاى داوطلبى را سازمان دادند و همراه ارتش روس به نبرد پرداختند ؛ ساكنان اين سرزمين روسها را به عنوان آزادكنندگانشان از زير يوغ ستم خانها و شاه استقبال كردند . ارتش روس از اين اوضاع مساعد بهره برد ، بدون آنكه با پايدارى مواجه شود از رود ارس گذشت و شهرهاى خوى ، مرند و تبريز را اشغال كرد . در اين هنگام ديپلماسى انگلستان كه از پيشروى ارتش روس به سوى تهران به هراس افتاد ، شاه را متقاعد كرد كه به حكم ضرورت با روسها وارد مذاكرات صلح شود .\r\nاما در آغاز مذاكره نمايندگان شاه كوشش داشتند كه مذاكرات را كش بدهند ، بنابراين ارتش روس پيشروى را ازسر گرفت و شهرهاى اروميه و اردبيل را تصرف كرد . اين رويداد شاه را ناچار كرد تا از تأخير در مذاكره چشم بپوشد ، و در تاريخ 10 / 22 فوريه 1828 در روستاى كوچكى بين تبريز و تهران به نام تركمن‌چاى پيمان صلح بين ايران و روس بسته شد ، اين پيمان را ا . س . گريبايدوف كه در آن هنگام مسئول امور خارجى ستاد پسكويچ بود تنظيم كرد .\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nپيمان صلح تركمن‌چاى ، طبعا پيمان پيشين يعنى گلستان را لغو كرد و جاى آن را گرفت . مرزهاى تازه‌اى ميان ايران و روس برقرار شد و قسمت عمدهء مرز ايران و روس همان رود ارس تعيين گرديد . شاه ايران ناچار شد نه‌تنها از ادعاهاى خود مبنى بر مالكيت گرجستان و آذربايجان شمالى چشم بپوشد ، بلكه موافقت كرد ارمنستان خاورى به روسيه ملحق شود . ايران به موجب اين پيمان ملزم شد مبلغ 20 ميليون روبل بابت تاوان جنگ به دولت روسيه بپردازد . ماده 8 اين پيمان ، شرايط پيمان صلح گلستان مبنى بر حق منحصر به فرد دولت روس را در نگاهداشتن ناوگان جنگى در درياى خزر تأئيد كرد . اين شرط نه تنها به زيان دولت ايران بود بلكه عليه تلاش دولتهاى بريتانيا و فرانسه به منظور استفاده از درياى خزر به عنوان پايگاه تعرض به روسيه به‌شمار مىرفت . چنان كه قبلا گفته شد تلاش انگليسها به منظور گرفتن اجازه از شاه براى ساختن ناوگان جنگى در درياى خزر تصادفى نبود . در پيمان تركمن‌چاى الزام طرفين به ردوبدل سفير و حق ايجاد كنسولگرى و نمايندگى تجارتى در شهرها ، تأئيد شد . در ماده 13 اين پيمان حق بازگرداندن اسيران جنگى و به‌طوركلى بازگشت آزادانه اتباع دو كشور به ميهن‌شان قيد گرديد .\r\nضمن پيمان تركمن‌چاى يك قرارداد بازرگانى هم به امضا رسيد ، در اين قرارداد مواد پيمان گلستان تأئيد گرديد ، و بازرگانان هردو طرف حق بازرگانى آزاد در كشور ديگر را داشتند ، بابت گمرك كالاهاىشان فقط 5 % بهاى كالا را مىپرداختند و از پرداخت ماليات‌هاى ديگر داخلى معاف بودند ، اين گونه بازرگانان روسى نسبت به پرداخت عوارض گمركى و مالياتى ديگر در داخل ايران ، از اين بخشودگى بهره مىبردند .\r\nدر پيمان صلح و بازرگانى تركمن‌چاى به دولت روس حق قضاوت كنسولى داده شد .\r\nاتباع روس در ايران از حقوق برون‌مرزى برخوردار گرديدند - طبعا در مورد دعاوىشان به دستگاههاى قضائى ايران نيازى نداشتند و البته اين امتياز بزرگى براى اتباع روس به‌شمار مىرفت . بازرگانان روسى كه در ايران به‌سر مىبردند نسبت به همكاران ايرانىشان از امتيازات فراوانى برخوردار شدند .\r\nپيمان سال 1828 - م . به جنگ ايران و روس و همچنين ادعاهاى شاه ايران و خانها نسبت به مالكيت گرجستان ، ارمنستان و خان‌نشين‌هاى ماوراء قفقاز ، پايان داد . پىآمدهاى عينى جنگ‌هاى ايران و روس براى گرجيان ، ارامنه و آذربايجانيان جنبه پيشرفته‌اى داشتند و مردم اين سرزمين‌ها را از غارتگريها و زورگوئيهاى خانهاى ايرانى و فئودالهاى ترك رهائى بخشيدند . از اين‌پس مردم قفقاز و ماوراء قفقاز از هجوم و ويرانگرى اقوام بيگانه در امان بودند .\r\nبه همين منظور ، ارمنيان ، آذربايجانيان و مردم ديگر ماوراء قفقاز ، هنگام جنگ ايران و روس به ارتش روسيه كمك كردند . رجال پيشرفته ساكنان ماوراء قفقاز ضمن پيكار با بيدادگريهاى ،\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nحاكمان فئودال عقب‌افتادهء تركيه و ايران ، در سدهء 18 به روسيه گرايش يافتند . مثلا رجل مترقى آذربايجانى سده 18 فتحعلى خان كوبينى كه براى اتحاد آذربايجان پيكار مىكرد ، از هواخواهان نزديك روسيه بود و بارها براى دريافت كمك به دولت روس مراجعه كرد .\r\nانديشمند نامدار آذربايجانى سدهء 19 كه از پيروان بلين دوبرولوبوا و چرنيشفسكى به‌شمار مىرفت ، ميرزا فتحعلى آخوندف بود ، او الحاق آذربايجان شمالى به روسيهء را بسيار پيشرفته توصيف كرد و آن را ستود .\r\nالحاق ، ماوراء قفقاز به روسيه ، به هجوم‌هاى غارتگرانه و خانمان‌برانداز اشغالگران ترك و ايران پايان داد ، پراكندگى فئودالى و ستيز ميان فئودالها را پايان بخشيد و روابط اقتصادى هرچه نزديكتر مردم اين سرزمين را با روسيه تأمين كرد . اين چگونگى روند از هم‌پاشيدگى روابط فئودال - پدرسالارى را سريع‌تر و امكان پيشرفت به سوى بورژوازى را آسانتر كرد . الحاق اين سرزمين‌ها به روسيه هرچه بيشتر به ساكنان گرجى ، ارمنى و آذربايجانى امكان داد تا با فرهنگ انقلابى - دموكراتيك مردم پيشرفته روس آشنا شوند . ادبيات كلاسيك روس ، فراگيرى دانش‌هاى نوين پيشرفته آن ديار نقش عظيمى را در پيشرفت انديشه‌هاى مترقى اجتماعى اين مردم ايفا كردند . تصادفى نبود كه ف . انگلس به سال 1851 نوشت : « روسيه عملا نقش پيشرفته‌اى را در روابطش با شرق ايفا مىكند . . . . .\r\nتسلط روسيه بر مناطق درياى سياه ، درياى خزر و آسياى مركزى انگيزهء پيشرفت مردم اين مناطق در زمينه فرهنگ و تمدن مىشود . . . . » .\r\nاما ناگفته نماند كه با الحاق ماوراء قفقاز به روسيه ، تزاريسم اين سرزمين را به مستعمرهء خود تبديل كرد و سياست ستم ملى را بر مردم اين ديار روا داشت . نمايندگان قشرهاى پيشرفتهء روسيه پيوسته پيكار مردم ماوراء قفقاز عليه ستم تزاريسم را با دلسوزى دنبال و آنها را در اين پيكار يارى مىكردند . مردم روسيه بزرگ در كنار توده‌هاى ماوراء قفقاز ، پيكار عليه بيدادگرى تزاريسم را رهبرى مىكردند . به‌ويژه مردم روس نقش تعيين كننده‌اى را در اين پيكار داشتند . در اين هنگام سرنوشت‌هاى مردم ماوراء قفقاز و مردم روس درهم آميختند اينها بعدها همگام ، زير رهبرى مردم پيشرفته روس يوغ تزاريسم را درهم شكستند و در راه ساختمان جامعهء نوين و رژيم اجتماعى نوبنياد به جلو راندند .\r\nالحاق گرجستان ، ارمنستان خاورى و آذربايجان شمالى به روسيه نه‌تنها نشانه پيروزى دولت روس بر كشور پس‌افتاده فئودالى ايران بود ، بلكه ضربهء سختى به نقشه‌هاى استعمارى انگلستان كه در آن هنگام كوشش مىكرد بر ايران و ماوراء قفقاز چيره گردد و از گسترش نفوذ روسيه در اين مناطق جلو گيرد ، وارد آورد .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n\r\nكشتن ا . س . گريبايدوف\r\nپىآمد جنگ ايران و روس و امضاى پيمان تركمن‌چاى باعث استوارى موقعيت روسيه در ايران و ژرف‌تر شدن تضاد انگليس و روس در ايران گرديد . براى پرداخت تاوان به دولت تزارى روس ( به موجب پيمان تركمن‌چاى ) در ايران ماليات‌هاى فوق - العاده‌اى به توده‌هاى مردم تحميل گرديد . اخذ اين ماليات‌ها با سوءاستفاده مأموران شاه توأم بود و اين خود خشم مردم را هرچه بيشتر برانگيخت ، اين مردم پيش از اين جريانها هم مورد بيدادگرى و ستم عمال شاه قرار داشتند و بار سنگين هزينه توان‌فرساى جنگ ايران و روس را بر دوش گرفته بودند . قهر و خشم توده‌هاى مردم همان اندازه كه متوجه تزار روس بود ، به سوى شاه و دربارش هم گرايش داشت و اين خشم پس از پايان آخرين جنگ به منتها حد خود رسيد . اما درباريان فتحعلى شاه و روحانيان كوشش داشتند كه اين قهر توده‌هاى مردم را به سوى روسيه و نماينده‌اش در ايران سوق دهند . هواخواهان شاه و روحانيان بلندپايه كه سركرده آنان مجتهد بزرگ ميرزا مسيح بود ، تبليغات ضد روسى گسترده و تندى را در مسجدها و بازارها آغاز كردند ، اينان تأكيد مىكردند كه يگانه انگيزهء بدبختىهاى ايران گويا روسها مىباشند . نمايندگان انگليسى كه از افزايش نفوذ روسها در ايران بيمناك بودند ، تا مىتوانستند به اين تبليغات دامن زدند . روحانيان و هواخواهان اللّه يار خان را عليه روسيه و نمايندگانش در ايران برانگيختند . پس از امضاى پيمان تركمن - چاى وزير مختار دولت روسيه در ايران ا . س . گريبايدوف بود .\r\nا . س . گريبايدوف كه به موجب فرمان اجراى مواد پيمان را به عهده داشت و بايستى مبلغى را كه به عنوان تاوان به دولت ايران تحميل شده بود ، دريافت مىكرد ، به دولت تزارى روس دربارهء دشواريهاى پرداخت اين خسارت و تحميل آن بر دوش مردم گرسنه و بينواى ايران گزارش داد . در گزارشى كه به تاريخ 20 اكتبر 1828 به عنوان وزارت امور خارجه دولت تزارى نوشت ، مثلا دربارهء بىپولى شاه و اينكه عباس ميرزا ناچار شده است براى پرداخت اين تاوان شمعدانهاى نفيس طلا و اشياء ديگر حرمسرايش را ذوب و به شمش تبديل كند ، شرح مفصلى داد . گريبايدوف به‌خصوص يادآورى كرد ، در شرايطى كه روسيه سرگرم جنگ با تركهاست پافشارى دربارهء دريافت فورى اقساط اين خسارت چندان سودى دربرندارد : اين نرمش نخست از عمليات حاد و خصمانه دولت ايران جلوگيرى مىكند و دوم اينكه با اين روش ممكن است عباس ميرزا را به سوى روسيه كشاند . اما توصيه‌هاى گريبايدوف اثرى روى دولت روسيه نداشتند و به او ابلاغ شد بايد كليه مبلغ خسارت را وصول كند .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nدر ژانويه 1829 يكى از خواجه‌سراهاى حرم شاه بنام ميرزا يحيى و دو دختر ارمنى از حرم اللّه يار خان به ا . س . گريبايدوف پناهنده شدند ؛ اينان از مردم قفقاز بودند و از گريبايدوف خواستند تا آنها را به ميهن‌شان بازگرداند . ا . س . گريبايدوف به خوبى مىدانست كه پشتيبانى از خواسته‌هاى اينها ممكنست فرجام هراسناكى را دربرداشته باشد . اما پيش خود پنداشت كه رد خواسته‌هاى اين مردم قفقاز كه به موجب مادهء 13 پيمان تركمن‌چاى حق بازگشت به ميهن‌شان را داشتند ، ناجوانمردانه است ، با اينهمه آنها را زير حمايت خود گرفت و در سفارت روس پنهانشان كرد . انگليسها از اين رويداد بهره بردند ، اللّه يار خان و روحانيان بلندپايه را برانگيختند تا به اين بهانه آشكارا به گريبايدوف حمله كنند . مجتهد ، ميرزا مسيح فتوائى صادر كرد و قتل گريبايدوف را مباح دانست . در مسجدها و بازارها اعلام شد كه سفير روس قوانين و سنت‌هاى اسلام را در كشور اسلامى شكسته است . اين شعار در كوچه و بازار به گوش مىرسيد - به سفارت روس حمله كنيد و گريبايدوف را بكشيد .\r\nدر 30 ژانويه 1829 ، انبوهى از مردم متعصب زير رهبرى نوكرهاى اللّه يار خان و روحانيان به سفارت روس هجوم بردند ، ساختمان سفارت را ويران و گريبايدوف و همه مستخدمان سفارت را تكه‌تكه كردند ، فقط منشى سفارت به نام مالتزوا جان سالم بدر برد ، او توانست هنگام هجوم خود را پنهان كند . شاه از آمادگى اين جمعيت براى حمله به سفارت از پيش آگاه بود ، اما هيچگونه اقدامى براى جلوگيرى نكرد .\r\nكارمندان دولت تزار كوشش داشتند تا خود گريبايدوف را متهم كنند ، آنها اين روايت را درست كردند ، كه گويا بدرفتارى خود او باعث رويداد اين فاجعه كشتار سفارت روس شده است . دولت روسيه از انجام اقدامات شديد به منظور كيفر قاتلان گريبايدوف كه نمايندهء رسمى آن دولت به‌شمار مىرفت ، چشم پوشيد ، شايد انگيزه‌اش در آن زمان جريان جنگ دولت روسيه با تركها بود و به همين علت مىكوشيد از تيرگى روابطش با ايرانيان جلو گيرد . علاوه بر اين دولت تزار مىترسيد كه در صورت فشار بر ايران ، نظريهء پسكويچ تحقق يابد چون او گزارش داده بود : « امكان دارد به آسانى انقلاب عليه دولت ايران درگيرد و دامنه آن به قلمرو دولت روسيه در ماوراء قفقاز كشانده شود » . اين گونه تزار نيكلاى اول نه‌تنها پوزش‌خواهى و پيشكشى فتحعلى شاه را كه به وسيله نوه‌اش ، خسرو ميرزا به پطرز - بورگ فرستاد ، پذيرفت ، بلكه با تخفيف ميزان تاوان به 2 ميليون روبل از ايران موافقت كرد .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n\r\n16 ايران در ربع دوم سدهء 19 نفوذ سرمايه‌هاى خارجى در ايران\r\n\r\nمسئله هرات\r\nانگلستان بگونه‌اى پيگيرانه به استوار كردن موقعيت خود در ايران ادامه داد .\r\nاين دولت از سركشى خانهاى خراسان عليه قدرت شاه پشتيبانى مىكرد و منظورش آن بود كه نفوذ انگليسها را در خراسان پابرجا كند و از قدرت عملى شاه ايران بر هرات كه فرمانروايان آن فقط اسما سلطنت شاه را بر آن منطقه به رسميت مىشناختند ، مانع گردد .\r\nانگليسها منطقهء هرات را مهم مىشمردند ، چون براى اين نقطه ضمن طرح‌هايشان به منظور تجاوز استعمارى به منطقه آسياى ميانه و حوضه درياى خزر ، ارزش استراتژيك فراوانى قائل بودند . دولت بريتانيا همچنين در نظر داشت از هرات به منظور پوشاندن گذرگاههاى شمال غربى به هندوستان بهره ببرد و اين ناحيه را به مركزى استراتژيك براى تجاوزهاى بعديش ، تبديل كند . فردريك انگلس به سال 1858 دربارهء ارزش اين مركز استراتژيك مهم نوشت : « هرات نقطه‌ايست كه به دست هريك از دولتهاى نيرومند بيفتد ، آندولت ممكن است هم بر ايران و هم بر تركستان چيره گردد . . . . . » .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nهنگام جنگ ايران و روس پيوسته خانهاى خراسان به سركشى و شورش مىپرداختند .\r\nو مىخواستند از زير فرمان شاه خارج شوند . پس از انعقاد پيمان تركمن‌چاى شاه نيروئى را زير فرمان عباس ميرزا براى سركوبى چند تن از خانهاى شورشى به يزد و خراسان فرستاد .\r\nسپس فتحعلى شاه و عباس ميرزا برآن شدند هرات را كاملا مطيع كنند ، در آن هنگام فرمانرواى هرات كامران ميرزا بود كه عملا شاه را فرمان نمىبرد و بيشتر اوقات از خانهاى شورشى خراسان پشتيبانى مىكرد .\r\nبه سال 1833 ارتش ايران زير فرماندهى محمد ميرزا هرات را محاصره كرد . اما در اكتبر 1833 عباس ميرزا كه وليعهد شاه بود ، در مشهد درگذشت . محمد ميرزا كه از درگذشت پدرش آگاه شد ، مدعى تاج و تخت سلطنت بعد از مرگ پدربزرگ پيرش فتحعلى شاه كه بيمار بود ، گرديد ، بنابراين از محاصرهء هرات چشم پوشيد ، با كامران ميرزا از در مسالمت وارد شد و موافقت كرد كه نامبرده رسما خود را تابع شاه بشناساند و هرسال مبلغ معينى به خزانه شاه تحويل دهد ، محمد ميرزا پس از اين قرار به سوى تهران رهسپار گرديد ، به عنوان وليعهد ايران و والى آذربايجان به تبريز رفت .\r\nدر اكتبر 1834 فتحعلى شاه درگذشت ، پس از مرگش در ايران چند تن مدعى سلطنت ايران شدند ، سه تن از فرزندان فتحعلى شاه با محمد ميرزا به مخالفت برخاستند . ضمن ستيزهائى كه براى تصرف تاج و تخت ايران درگرفت سرانجام با پشتيبانى انگليسها ، پيروزى نصيب محمد ميرزا نوهء فتحعلى شاه گرديد ؛ انگليسها تا آنجا كه مىتوانستند محمد شاه را در اشغال تاج و تخت يارى كردند و منظورشان آن بود شاه ايران را در اختيار گيرند . و اين گونه از نفوذ روزافزون روسها در دربار شاه جلوگيرى كنند . سفير بريتانيا به نام كمپ‌بل در اختيار محمد ميرزا پول گذاشت تا از تبريز به سوى تهران لشكركشى كند . فرماندهى ارتش محمد ميرزا را يك افسر انگليسى به نام ليندسى به عهده داشت .\r\nانگليسها پس از اين تلاش‌ها شاه تازه را در اختيار گرفتند ، و به خود وابسته كردند ، اين مسئله به‌ويژه از نظر آنان اهميت روزافزونى يافت . چون هم‌اكنون سرزمين ايران نه‌تنها از نظر استراتژيك بلكه از لحاظ اقتصادى به عنوان بازار فروش كالاهاى صنعتىشان ، سخت مورد توجه قرار گرفت . ضمن ارتباط با اين چگونگى انگليسها مىخواستند پيمانى بازرگانى با شرايطى همتاى شرايط پيمان تركمن‌چاى با ايران منعقد كنند . اما به اين كار كاملا توفيق نيافتند . اينان فقط توانستند در ماه مه 1836 فرمان ويژه‌اى را از شاه بگيرند كه اتباع بريتانيا از برخى تخفيف‌هاى ويژهء بازرگانان روس پس از پيمان تركمن‌چاى ، برخوردار شوند . ضمن اين فرمان بازرگانان انگليسى حق وارد كردن آزادانه كالا را به ايران با پرداخت عوارض گمركىاى نظير آنچه كه همتاهاى روسىشان مىپرداختند ، به دست آوردند .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nيك ميسيون نظامى انگليسها هم در انجام مأموريتش به ايران ناكام گرديد ، بيدرنگ پس از آنكه محمد ميرزا شاه شد ، به منظور زير نظر گرفتن ارتش ايران اين ميسيون به ايران اعزام گرديد . اما شاه امتيازاتى را كه اين هيئت از دولت ايران مىخواست ، به آنها نداد .\r\nميان اين ميسيون و دربار شاه اختلاف درگرفت ، و به سال 1837 ضمن ارتباط با لشكركشى دوباره شاه به هرات ، اين هيئت ايران را ترك كرد .\r\nمحمد شاه به سال 1837 عليرغم نقشهء انگليسها به هرات لشكر كشيد ، اما اينان آماده بودند تا خودشان هرات را تصرف كنند و ضمن جنگ با روسها ، ماوراء قفقاز را از قلمرو روسيه منتزع و خان‌نشين‌هاى آسياى ميانه را تصرف كنند . انگليسها كوشش داشتند تا ايران و افغانستان را به سوى خود بكشانند و ضمن جنگشان عليه روسيه ، هرات را به مركز استراتژيك به منظور تجاوز به آسياى ميانه ، تبديل كنند . دولت انگليس لشكركشى شاه به هرات را مغاير با نقشه‌هاى اشغال‌گرانه خود انگاشت ، چون در اين صورت سياست روسيه در خاورميانه كامياب مىشد .\r\nمسئلهء هرات با تضاد منافع روس و انگليس در اين منطقه پيوندى ناگسستنى داشت .\r\nاما شاه ايران كه به اين لشكركشى اقدام كرد ، مىخواست يك رشته مسائلى را كه وابسته به روابط ميان ايران و افغانستان بودند ، حل كند . منظورش آن بود كه نخست پايدارى خانهاى خراسان را كه از پشتيبانى فرمانرواى هرات برخوردار بودند ، درهم‌شكند ؛ دوم آنكه به ادعاهاى خانهاى افغان نسبت به مالكيت سيستان پايان دهد ؛ و سرانجام قدرت خود را در هرات كه در زمان صفويان و نادر شاه جزو قلمرو ايران بود ، پابرجا كند .\r\nمحاصرهء هرات به سال 1837 سخت ناخشنودى انگليسيان را برانگيخت ، اينان از طريق سفيرشان ماك نيل كوشش كردند تا شاه را از محاصره هرات بازدارند ، اما تلاششان بىنتيجه ماند . سرانجام سفير به شانتاژ و تهديد پناه جست و اعلام داشت كه دولت بريتانيا حضور ارتش ايران در هرات و اشغال سرزمين افغانستان را از سوى اين دولت ، عمليات خصمانه‌اى عليه انگلستان برمىشمارد . سپس ماك‌نيل به عنوان اعتراض اردوگاه شاه را ترك و به سوى مرز تركيه رهسپار شد و تهديد كرد كه از ايران خواهد رفت . در همين هنگام يك اسكادران از كشتىهاى جنگى انگليسى وارد خليج فارس شدند و جزيره خارك را اشغال كردند . آنگونه كه ماك‌نيل اظهار مىداشت ، منظور انگليسها تنها دفاع از هرات در برابر حملهء شاه ايران نبود ، بلكه مىخواستند خانهاى افغانستان و ايران را زير حمايت خود بگيرند و سرزمين‌هايشان را به مراكز استراتژيك عليه روسيه تبديل كنند . انگليسيها همچنين از شاه خواستند كه با آنها پيمانى بازرگانى منعقد كند و به اتباع انگليسى حقوق برون‌مرزى بدهد .\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nپس از آنكه انگليسها ايران را به جنگ تهديد كردند ، شاه در سپتامبر 1836 از محاصره هرات چشم پوشيد . اما ارتش ايران به استوار كردن دژهاى خوريان و شهر فرح و سبزوار كه جزو قلمرو خان‌نشين هرات بود ، همت گماشت . دولت ايران از پذيرفتن تقاضاى انگليسها مبنى بر اعطاى حق برون‌مرزى به اتباع بريتانيا سر باززد . بنابراين ماك‌نيل در نوامبر 1838 قطع روابط سياسى بريتانيا را با ايران اعلام داشت و كشور را ترك كرد .\r\n\r\nامضاى پيمان‌هاى نابرابر ايران با انگلستان و كشورهاى سرمايه‌دار ديگر\r\nناكامى محاصرهء هرات در سالهاى 1837 - 1838 ضربهء سختى به حيثيت شاه ايران چه در داخل كشور و چه در صحنهء بين‌المللى ، وارد آورد . انگلستان كوشش مىكرد تا فشار بيشترى به شاه وارد آورد . شاه كه مىكوشيد خود را از اين بن‌بست برهاند نماينده‌اى به نام حسين خان را براى مذاكره به لندن فرستاد . ضمن اين مذاكره انگليسها به منظور تجديد روابط سياسى 9 شرط را به ايران پيشنهاد كرد : مهمترين آنها به شرح زير بودند : 1 . فرا خواندن ارتش ايران از دژهاى خوريان و نقاط ديگر قلمرو افغانستان . 2 . انعقاد پيمان بازرگانى ميان ايران و انگليس كه ضمن آن اتباع انگليسى از حقوق كاپيتولاسيون برخوردار باشند . ايران ناگزير شد اين شرايط را بپذيرد و ارتشش را از دژهاى خوريان و نقاط ديگر افغانستان بيرون برد ( در ماه مارس 1841 ) . ديرى نپائيد روابط سياسى ميان انگلستان و ايران تجديد گرديد و ماك‌نيل دوباره به تهران بازگشت . در همان هنگام پيمان بازرگانى ميان انگلستان و ايران ، با شرايط پيشنهادى دولت بريتانيا ، مبنى بر اينكه رعاياى آندولت از حقوق برون‌مرزى برخوردار و از پرداخت عوارض گمركى داخلى معاف باشند ، منعقد گرديد . اين گونه به كالاهاى انگليسى وارده به ايران فقط 5 % بهاى كالا ، گمرك تعلق مىگرفت و بازرگانان آن كشور از پرداخت ماليات‌ها و عوارض ديگر در داخل ايران معاف گرديدند .\r\nبعدها كشورهاى سرمايه‌دار اروپائى ديگر از اين حقوق و امتيازات كشور ايران بهره بردند : به سال 1855 فرانسه و به سال 1857 بلژيك ، دانمارك ، هلند ، سوئد و نروژ پيمان‌هاى بازرگانى مشابهى را با ايران منعقد كردند . به سال 1856 دولت ايالات متحده امريكا پيمان نابرابرى را كه رسما « پيمان دوستى و بازرگانى » ناميده مىشد با ايران بست و به موجب اين پيمان اتباع امريكا هم از حقوق برون‌مرزى برخوردار\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nشدند . اين نخستين پيمان رسمى ميان ايران و امريكا بود . پس از اين امريكائيان كوشش داشتند تا زمينه نفوذ استعمارى دولت‌شان را از راه اعزام ميسيونرهاى مذهبى در ايران پابرجا كنند . به سال 1834 ميسيونرهاى مذهبى امريكائى در اروميه مستقر شدند و رفته رفته دامنهء فعاليت‌هايشان را به آذربايجان و استانهاى مركزى ايران گسترش دادند .\r\nميسيونرهاى امريكائى امكانات مالى فراوانى در اختيار داشتند ؛ زير پوشش فعاليت‌هاى مذهبى و ايجاد تأسيسات فرهنگى و پزشكى ، به تبليغات دامنه‌دارى به سود امريكا دست زدند و به كسب اطلاعات در زمينه‌هاى گوناگون اقتصادى - اجتماعى مردم ايران پرداختند .\r\n\r\nپيمان ايران و ترك در ارض روم به سال 1874\r\nدر بخش پيشين گفته شد كه ضمن پيمان صلح ايران و ترك كه در 28 ژوئيه 1823 پس از پايان جنگ ميان دو كشور منعقد گرديد ، دقيقا مرزهاى ميان دو كشور تعيين نشد .\r\nدر ارتباط با اين چگونگى ، گاهگاهى ستيزهاى مرزى درمىگرفت . به‌ويژه اين ستيزها در سالهاى 40 در منطقهء شهر سليمانيه شدت يافت . حتى شكايات زائران كربلا و نجف مبنى بر فشار و تعديات مأموران ترك در اين مناطق متبركه روزبروز بيشتر مىشد . همهء اين رويدادها به تيرگى روابط ايران و ترك گرائيد ، به‌ويژه پس از آنكه به سال 1837 فرماندار ترك بغداد كوشش مىكرد به رونق بازرگانى بندر ايرانى محمره ( خرمشهر امروزى ) زيان وارد آورد ، اين تيرگى روابط بيشتر شد . فرماندار نامبرده ، محمره را كه با بندر بصره رقابت مىكرد مورد حمله قرار داد . در پى ميانجيگرى ديپلمات‌هاى انگليسى و روسى مقيم تهران و استانبول ، به منظور رفع اختلاف ايران و ترك ؛ در ارض روم كنفرانسى با شركت چهار دولت نامبرده تشكيل شد . اين مذاكره چند سال طول كشيد و در تاريخ 19 / 31 ماه مه 1847 ميان ايران و ترك پيمانى بسته شد . به موجب دومين پيمان ارض روم ، ايران از ادعايش بر سليمانيه و قسمت غربى منطقه زهاب چشم پوشيد . تركيه هم به نوبهء خود حق حاكميت ايران را بر بندر محمره و كنارهء چپ شط العرب به رسميت شناخت ، و حتى كشتىرانى آزاد كشتىهاى ايرانى را روى شط العرب از مصب اين رود به بالا تا نقطه‌اى كه مرزهاى ايران و ترك روى اين رودخانه به هم مىپيوست ، آزاد اعلام داشت . تركيه متعهد شد كه براى زائران ايرانى موانعى ايجاد نكند . تركيه و ايران موافقت كردند كميسيون فوق‌العاده‌اى به منظور تعيين دقيق مرزهاى دو كشور تشكيل دهند . نمايندگان بريتانيا و دولت تزارى روس هم جزو اعضاى اين كميسيون بودند . مرز ميان ايران و ترك در شط العرب هم دقيقا تعيين نشد . اين كيفيت به انگليسها امكان داد ، از خطوط مرزى نامشخص\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nبهره ببرند و اختلاف ميان ايران و ترك را در اين مرزها حل نكنند تا بهانه‌اى براى مداخله دولت‌شان در امور اين دو كشور ، در دست داشته باشند .\r\n\r\nنفوذ سرمايه‌هاى بيگانه در ايران و اثر آن در اوضاع داخلى كشور\r\nنفوذ دولت‌هاى بيگانه در ايران پس از انعقاد پيمان‌هاى تركمن‌چاى به سال 1828 و پيمان بازرگانى ايران و انگليس به سال 1841 ، به ميزان چشم‌گيرى افزايش يافت .\r\nكنسول‌هاى دولت تزارى روس و دولت بريتانيا ضمن بهره بردن از حقوق برون‌مرزى نه‌تنها اتباع كشور خود ، بلكه برخى از شهروندان ايرانى را كه به آنها وابستگى داشتند زير حمايت خود گرفتند . گاهى اتفاق مىافتاد كه بنا به درخواست آنها حاكمان شهرها عوض مىشدند .\r\nاز امتيازهائى كه دولتهاى اروپائى از ايران گرفتند . سرمايه‌هاى اروپاى باخترى بيشترين بهره را از آنها بردند ، در درجهء اول انگليسها به منظور تبديل ايران به بازار فروش كالا - هاى صنعتىشان از سالهاى 30 سده 19 ميزان صدور پارچه‌هاى انگليسى را به ايران افزايش دادند ؛ اين كالا تقريبا معادل 10 / 9 اقلام وارداتى ايران را تشكيل مىداد . از سال 1827 تا 1834 واردات پارچه ايران 2 / 1 2 برابر افزايش يافت . به سال 1833 از راه طرابوزان و تبريز به مراكز مهم بازرگانى ايران ، مبلغ 15 ميليون روبل ، و به سال 1838 تقريبا 40 ميليون روبل كالاى اروپائى وارد ايران گرديد .\r\nدر رابطه با بحران بازرگانى سالهاى 1836 - 1837 بازرگانان ايرانى قادر نبودند كالاهاى خريدارى شده از كمپانىهاى اروپائى را به فروش برسانند ، بنابراين كمپانى هاى نامبرده اعتبار آنها را بريدند و خودشان در تبريز تجارتخانه يا شعبه‌هاى بازرگانى پديد آوردند . اين گونه بازرگانان ايرانى در برابر خارجيان جا را خالى كردند . رقابت تجارتخانه‌هاى ايرانى با خارجيان امكان‌پذير نبود چون بازرگانان بيگانه به انگيزه استفاده از حق كاپيتولاسيون در ايران و يك رشته امتيازات سياسى ديگر ، و همچنين به علل اقتصادى نسبت به تجار ايرانى برترى چشم‌گيرى داشتند . تجارتخانه‌هاى اروپائى كالاهاى مورد مصرف ايران را مستقيما از منچستر مىخريدند ، اما ايرانيان عين همان كالاها را از دست دوم يا سوم با بهاى گرانترى بايستى از قسطنطنيه تهيه مىكردند .\r\nموازنه بازرگانى ايران با كشورهاى بيگانه هرسال به ميزان چشم‌گيرى به زيان ايران تغيير مىكرد . صدور ابريشم گيلان كه يكى از مهمترين اقلام صادراتى ايران بشمار\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nمىرفت ، در پى رقابت كالاى مشابه هندى ، يونانى و حتى تركى به شدت كاهش يافت . به سال 1846 با وجود برداشت خوب محصول و بهاى كم ، صدور ابريشم ايران از سال پيش كمتر بود . در سال‌هاى 30 سده 19 از ايران به ماوراء قفقاز و استانهاى ديگر روسى كناره درياى خزر پارچه‌هاى نخى و ابريشمى ساخت ايران ، هرسال به ميزان 5 ميليون روبل صادر مىشد . اما در سالهاى 40 صدور اين اقلام كالا كاهش يافت ، چون ديگر كالاهاى نامبرده در اين استانهاى روسى محل فروش نداشتند .\r\nورود كالاهاى خارجى به ايران پىآمد ويران‌كننده‌اى روى صنايع دستى و خانگى ايران داشت ، چون اين مصنوعات ديگر نمىتوانستند در برابر رقابت كالاهاى خارجى تاب آورند . كالاهائيكه در كارخانه‌هاى اروپاى باخترى توليد مىشدند دو الى سه بار ارزانتر از كالاهاى مشابه ايرانىشان به فروش مىرسيدند .\r\nوزيران شاه و حكام شهرستانها به‌جاى آنكه اقدامهائى به منظور دفاع از توليد كالا - هاى ايرانى در برابر رقابت كالاهاى بيگانه انجام دهند ، شرايط مساعدى را براى فعاليت بازرگانى و كمپانىهاى خارجى فراهم مىآوردند ، اين گونه راه براى نفوذ كالاها و سرمايه - هاى خارجى در ايران كاملا باز شد .\r\nدر پى اين اوضاع راه پيشرفت سرمايه‌گذارى داخلى به منظور ايجاد كارگاههاى بزرگ و كارخانه‌ها كه آن هنگام در ايران در حال پيدايش بودند ، تقريبا به كلى بسته شد . كارگاههاى صنايع دستى به كلى از ميان رفتند . كارل ماركس پىآمد رقابت كالاهاى اروپائى را در كشور - هاى شرقى ، ازجمله ايران به سال 1853 ضمن مقاله‌اى زير عنوان « انقلاب در چين و در اروپا » چنين شرح مىدهد : « ورود فراورده‌هاى خارجى آنچنان نفوذى را روى صنايع چين گذاشت ، كه در زمانهاى پيشين صادرات اين كشور روى آسياى صغير ، ايران و هندوستان داشت . در چين ريسندگان و بافندگان به سختى از رقابت كالاهاى خارجى رنج مىبردند و اين چگونگى انگيزه نابسامانى و آشفتگى زندگى اجتماعى آن ديار گرديد » .\r\nورود كالاهاى صنعتى اروپاى باخترى به ايران و رقابت آنها نه‌تنها روى مصنوعات و ساخته‌هاى وطنى اثر گذاشت ، بلكه كليهء زمينه‌هاى زندگى اجتماعى - اقتصادى كشور را به دگرگونى كشاند . رقابت خارجى بنيان صنايع خانگى و دستى را از بن بركند و به نظام اقتصادى موجود لطمه شديدى وارد آورد .\r\nروابط پولى - كالائى به شدت رونق گرفت . پيشرفت روابط پولى از پيش مثلا در سده‌هاى 8 - 9 پيش از چيرگى مغولان و دوره‌هاى ديگر تاريخ قرون وسطى در ايران ، رويداده بود . اما در آن زمان روابط پولى باعث ويرانى بنيان نظام اقتصادى فئودالى نمىشد . در آندوره اين وضع در پى پيشرفت مبادله ميان استانها و كشورهائى پيش آمد كه\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nآنقدرها فرقى با اوضاع كشورهاى اروپائى ، پيش از دگرگونىهاى اخير نداشتند ، هم‌اكنون در سدهء 19 پيشرفت روابط كالائى - پولى در اثر نفوذ سرمايه‌هاى عظيم صنعتى اروپاى باخترى در ايران پديد آمده بود و تلاش مىشد اين كشور به بازار فروش منسوجات و كالاهاى ديگر دولت‌هاى اروپائى تبديل گردد . اين پديده صنايع محلى را به نابودى كشاند .\r\nبه‌ويژه كه دولت ايران ناچار بود به اتباع بيگانه امتيازات سياسى و اقتصادى مهمى بدهد .\r\nافزايش روابط پولى - كالائى در چنين شرايطى ، اقتصاد فئودالى ايران را فلج كرد .\r\nدر پى اين وضع بحران مالكيت تيولى نيز شدت يافت . خانها كه نيازمنديشان به پول روزافزون بود ، در رابطه با وظايف فئودالى دهقانان ، كوشش داشتند ، بهرهء مالكيت را نقدا از دهقانان بگيرند يا اجناسى را كه به اين عنوان از دهقانان مىگرفتند هرچه زودتر تبديل به پول كنند . خانها نه‌تنها فراورده‌هاى كشاورزى سهميه مالكيت‌شانرا مىفروختند ، بلكه كوشش مىكردند سطح زمين‌هاى زير كشت را گسترش دهند و حتى بخشى از اين زمين‌ها را در گرو وامهائى كه از رباخواران مىگرفتند ، مىگذاشتند و گاهگاهى اين زمين‌ها يا روستاها را مىفروختند .\r\nاين گونه در نيمه سدهء 19 زمين‌هاى زراعتى نه بر مبناى تيول و مالكيت فئودالى بلكه بر پايه مالكيت خصوصى گسترش يافت ؛ سرمايه‌داران خصوصى در اثر هجوم كالاها و رقابت سرمايه‌هاى خارجى به ايجاد كارگاهها يا كارخانه‌هاى صنعتى توانا نبودند و ناگزير سرمايه‌هايشان را براى خريد زمين‌هاى زراعتى به كار مىبردند . زمين‌داران تازه به دوران رسيده به كاهش يا از بين بردن ستم فئودالى نسبت به دهقانان گرايش نداشتند . برعكس ميزان استثمار آنان را افزايش دادند اينان در برگشت پولى كه بابت خريد زمين داده بودند شتاب مىكردند . و ميزان اجاره يا وظايف ديگر دهقانان را بالا بردند .\r\n\r\nافزايش ناخشنودى مردم\r\nدر نيمهء سدهء 19 نفوذ دولت‌هاى بيگانه بيشتر از طريق شاه ، وزيران ، حكام و بلند - پايگان در ايران اعمال مىشد . اينان اجراكنندگان تدابيرى بودند كه به سود سرمايه‌هاى خارجى طرح مىشدند . بنابراين ناخشنودى مردم كه ضمن ارتباط با نفوذ سرمايه‌هاى خارجى شدت مىيافت ، در بيشتر موارد مستقيما متوجه ستمگران داخلى مىشد و ظاهرا دولت‌هاى خارجى و نمايندگانشان با مردم معمولى برخوردى نداشتند .\r\nانگيزه‌هاى ناخشنودى بازرگانان ايرانى ، از ميان رفتن حقوق فردى و اختيار دارائى ، رواج خودسرى حكام و بلندپايگان ، رشوه‌خوارى ، وجدان‌فروشى و اخاذى حاكمان شرع\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nكه به دعاوى اتباع ايران رسيدگى مىكردند ، ايجاد عوارض سنگين گمركى و مالياتى ، تاراجگرى و راهزنى در راهها و شورش خانهاى فئودال ، كه از روند عادى پيشرفت بازرگانى جلوگيرى مىكردند ، امتيازات بازرگانان خارجى و غيره بودند . اما چند تن از سوداگران و بازرگانان داخلى با پرداخت رشوه و پيشكشى معمولا ثروتمند شدند ، اينها روابط نيكوئى با دستگاه حاكم داشتند و مىتوانستند بدون اشكال به كار و كسب عادى و پرسود خود سرگرم شوند ، اين گونه اشخاص هم به تغيير اوضاع در كشور كمتر گرايش داشتند . رواج كالاهاى خارجى در ايران كوبنده‌ترين ضربت را به صنايع كشور وارد آورد :\r\nصنعتگران ضمن اينكه از تعدى فئودالها رنج مىبردند در اثر رقابت كالاهاى خارجى از پاى درآمدند . بنابراين ناخشنودى نه‌تنها در ميان صنعتگران ، بلكه در ميان صاحبان و استادكاران كارگاههاى بزرگ هم بالا گرفت .\r\nروحانيان دون‌پايه بنا به موقعيت اجتماعى - اقتصادىاى كه داشتند ، شرايط زندگىشان بيشتر به بازرگانان ميانه و كوچك و صنعتگران نزديك‌تر بود تا روحانيان بلندپايه . اينان همه‌روزه با توده‌هاى مردم آميزش داشتند و تقريبا تنها قشر باسواد در ميان توده‌ها به‌شمار مىآمدند ، چند تن از اين روحانيان از ستم فئودالى و محروميت مردم آگاهى داشتند .\r\nبنابراين بيشتر نمايندگان روحانيان دون‌پايه منعكس‌كنندهء روحيهء تودهء مردم بودند و به حكم ضرورت در رأس جنبش‌هاى مردمى قرار مىگرفتند .\r\nاز همه گذشته نفوذ سرمايه‌هاى خارجى اين پىآمد را داشت كه وضع طبقه استثمار شونده ، يعنى دهقانان در ايران بارها بدتر شد . افزايش روابط كالائى - پولى كار را به آنجا كشاند كه سهم بهرهء مالكانه مالكان و وظايف تحميلى به دهقانان به عناوين گوناگون بارها افزايش يافت . در اثر افزايش ماليات‌هاى نقدى ، دهقانان گاهگاهى ناگزير مىشدند قسمتى از محصولات خود مثلا پنبه و تنباكو را هنگام كشت تقريبا مفت بگونهء سلف به دلالان بفروشند . رباخوارى سخت رايج شد و بيگمان دهقانانى كه ناگزير ، گير ربا - خواران بىانصاف مىافتادند ، هيچگاه قدرت رهائى از قيد آنها را نداشتند ، همراه با گسترش مالكيت خصوصى و زمين‌هاى زير كشت مسئله بيگارى كشيدن از دهقانان سخت رايج شد .\r\nرقابت كالاهاى اروپائى به‌ويژه مصنوعات انگليسى با صنايع خانگى كه جدا به معاش دهقانان كمك مىكرد ، سخت زيان وارد آورد . در بسيارى از استانها گرسنگى و قحطى پديد آمد . طاعون ، و با و بيماريهاى واگيردار ديگر به‌گونه پيوسته مردم را درو مىكردند . مثلا در سالهاى 1830 ، 1831 و 1835 اپيدمى و با سخت در آذربايجان شيوع يافت . اين بيماريها گاهگاهى بيش از نيمى از ساكنان يك منطقه را نابود مىكردند .\r\nدهقانان به منظور رهائى از اين اوضاع نابسامان ناچار روستاهايشان را رها و\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nبه شهرها گريختند . بسيارى از روستاها از سكنه خالى و كشت‌زارها باير شدند . اين فراريان روستاها كه در شهرها كارى براى خود پيدا نمىكردند ناگزير به بينوايان و گدايان شهرى مىپيوستند . اين گونه اعتراض و خشم دهقانان با اعتراضهاى بينوايان شهرى كه در اثر ورشكستگى پيشه‌وران و صنعتگران و قشرهاى ديگر شهرى پديد آمده بودند ، توأم شد و اوج گرفت .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n\r\n17 قيام بابىها ، اصلاحات امير كبير\r\nدر پايان سالهاى 40 سده 19 نوعى قيام خودبخودى توده‌هاى مردم آغاز گرديد ، اين جنبش به منظور اعتراض عليه بيداد شاه و خانها انجام گرفت . به سال 1847 ، پيشه‌وران ، بازرگانان خرده‌پا و بينوايان شهرى زنجان عليه حاكم قيام كردند ؛ حاكم از شهر بيرون رانده شد . در همان سال موج شورش شهر اصفهان را فراگرفت ، به سال 1848 در تبريز ، يزد و شهرهاى ديگر جنبش آغاز گرديد .\r\n\r\nباب و آموزش‌هاى او\r\nنقش رهبرى اين شورش‌ها و قيام‌ها را فرقهء بابى ايفا مىكرد . بنيان‌گذار اين فرقه باب بود . پيدايش فرقه‌هاى مذهبى و تبليغات اين فرقه‌ها از قديم بازتاب ايدئولوژيك توده‌هاى مردم ناخشنود بوده است ( مثلا ، مزدكىها ، خرم‌دينان و غيره ) .\r\nنام واقعى باب عليمحمد بود . او در 20 اكتبر 1819 در شيراز از ميان خانواده‌اى سيد برخاست ، پدرش به كار بازرگانى پارچهء نخى مىپرداخت . خود سيد عليمحمد پس از رسيدن به سن بلوغ به مدت 5 سال به كار بازرگانى در بندر بوشهر سرگرم شد . پس از آن به منظور زيارت عازم كربلا و نجف گرديد ، در آنجا پيروان مذهب شيخى كه ظهور فورى\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nمهدى موعود مسلمانان را تبليغ مىكردند ، فعاليت داشتند ، سيد به آنها پيوست . مهدى امام دوازدهم مسلمانان بود كه بنا به روايتى هزار سال پيش ناپديد شده و براى از ميان بردن بيدادگرى و برقرار كردن نظام عادلانه در روى زمين ، بايستى ظهور مىكرد .\r\nبه سال 1843 رهبر فرقهء شيخى به نام سيد كاظم درگذشت و جانشينى نداشت . به سال 1844 سيد عليمحمد خود را باب ناميد ( باب به معنى در است و منظور از اين نام درى است كه مهدى موعود از آن طريق دستورات را به مردم صادر مىكند ) . به سال 1847 او خودش را پيامبر مهدى شناساند و به جاى قرآن كتابى به نام « بيان » منتشر كرد ، در اين كتاب اصول آموزش دينىاش بيان مىشد . باب مىانديشيد كه جوامع بشرى پيوسته در حال پيشرفتند و رهبران اين جوامع بنا به مقتضيات زمان عوض مىشوند ، زمانهاى بعدى با زمانهاى پيشين فرق دارند و بايستى نظام و قوانين نوين ويژه زمان بر جامعه‌ها حكومت كنند . نظام‌ها و قوانين پيشين به انگيزه كهنگى در دورهء جديد نمىتوانند نافذ باشند .\r\nخداوند قوانين تازه را از طريق پيامبر به جامعه ابلاغ مىكند . رهنمودهاى پيامبر از راه كتاب مقدس به مردم ارائه مىشود ، و بنابراين كتاب تازه جاى كتاب قديمى را مىگيرد .\r\nاين گونه پيامبران پىدرپى به هنگام تعويض مىشوند و كتاب مقدس جديد هم جاى كتاب مقدس قديم را مىگيرد . بنا به عقيده باب تورات را موسى ارائه داد ، عيسى انجيل را به مردم نمود و محمد قرآن را آورد .\r\nسيد عليمحمد باب\r\nباب به اين موضوع تكيه داشت كه :\r\nدورهء پيامبرى محمد سپرى گرديده ، قرآن و شريعت او كهنه شده‌اند و بايستى تغيير كنند . هم‌اكنون زمان آن فرارسيده كه پيامبر تازه يعنى مهدى ظهور كند ، او در كتاب مقدسش قوانين نوى را به مردم ارائه مىدهد تا در روى زمين داد و بهروزى برقرار شود . اما حاكمان و علما ( حاكمان شرع و روحانيون بلندپايه ) كه قدرت را در دست داشتند ، به قرآن و شريعت متكى بودند ، اينان نمىخواستند از نظام و قوانين قديمى دست بردارند . به عقيدهء باب اعمال و رفتار اينها باعث شد كه روى زمين\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nبيدادگرى و ستم حكمفرما گردد .\r\nباب كه خود را پيامبر جديد شناساند ، ضمن كتاب بيان يعنى كتاب مقدس جديدش ، برابرى تمام مردم ازجمله زنان را اعلام داشت . او تاكيد كرد كه به مرور زمان آموزشهاى او در تمام جهان گسترده خواهند شد ، اما هم‌اكنون دين بابى فقط در 5 منطقه ايران يعنى آذربايجان ، مازندران ، عراق عجم ( ايران مركزى ) ، فارس و خراسان نفوذ خواهد كرد .\r\nدر قلمرو بابيان فقط مردمى كه به دين بابى گرويده‌اند زندگى خواهند كرد . تمام كسانى كه از پيروى « بيان » خوددارى كنند ، ازجمله بيگانگان ، فعلا از اين 5 منطقهء مقدس اخراج ، كليه دارائىشان مصادره و ميان بابيان تقسيم خواهد شد . بعدها يك رشته رهنمودهائى دربارهء دفاع از حقوق فردى و مالكيت و قوانين وراثت ازسوى سيد عليمحمد صادر گرديد .\r\nبه موازات اين رهنمودهاى كلى كه بگونهء مبهمى آرزوهاى توده‌هاى وسيع مردم را در چارچوب رژيم ضد فئودالى و برابرى توده‌ها ، منعكس مىكرد ، باب خواسته‌هاى معينى از مردم را به ميان كشيد كه بيشتر منافع بازرگانان را تأمين مىكردند ، مثلا دادن وام اجبارى ، حفظ اسرارنامه‌هاى بازرگانى ، مقررات درصد سود رباخوارى ، حق خروج بازرگانان از مناطق مقدس براى كار ، از آن جمله بودند .\r\nآموزش‌هاى باب بگونه‌اى استوار منافع توده‌هاى زحمت‌كش دهقانان و پيشه‌وران جزء را تأمين نمىكردند . در نخستين دورهء تبليغات ( پيش از نيمه سال 1848 ) ، باب و شاگردانش مستقيما در ميان توده‌هاى مردم به تبليغ نمىپرداختند . آنها كوشش داشتند شاه ، درباريان و تنى چند از حكام و روحانيان را به سوى خود به‌كشانند . اما هيئت حاكمه در جواب تبليغات بابىها فرمان پيگردشان را صادر كردند . خود باب به سال 1847 . م .\r\nبازداشت شد ، نخست در دژ ماكو و سپس در دژ چهريق ( در غرب درياچه اروميه نزديك مرز ايران و ترك ) زندانى گرديد ، شاگردان باب هم زير پيگرد قرار گرفتند .\r\nبابيان فقط هنگامى در ميان توده‌هاى وسيع مردم تبليغات را آغاز كردند كه متقاعد شدند تبليغاتشان در ميان هيئت حاكمه به ناكامى گرائيده است ، ديرى نپائيد توده‌هاى مردمى كه زير فشار نظام موجود رنج مىكشيدند خودبخود پيرامون بابيان گرد آمدند و به آنها پيوستند . علاوه بر اين در ميان شاگردان باب چهره‌هاى مشخصى ديده مىشدند كه با توده‌هاى مردم بستگى داشتند . برجسته‌ترين اين چهره‌ها كه وابسته به خانواده‌اى دهقان بود ملا محمد على بارفروشى نام داشت ، اينان آموزشهاى معلم خود را دنبال و در اجراى اصول دموكراتيك آن مبالغه كردند .\r\nدگرگونى در روش تبليغات بابىها در روستاى بهدشت كه در خاور شهر شاهرود\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nقرار دارد آشكار گرديد . در اين روستا ضمن نيمهء سال 1848 ، محمد على بارفروشى ، مبلغ نامدار بابىها به نام قرة العين و بسيارى از بابىهاى ديگر گردهم آمدند . در گردهم‌آئى بهدشت كه چند روز طول كشيد ، ملا محمد على بارفروشى اعلام داشت از آنجا كه هنگام ظهور پيامبر تازه فرارسيده است ، قوانين و ضوابط گذشته و همچنين قرآن و شريعت ، قدرت نفوذ خود را از دست داده‌اند ، و بنابراين هم‌اكنون مردم از قيدوبندهاى پيشين آزاد شده‌اند ، نبايستى ماليات يا بهرهء مالكانه را به اربابان خود به‌پردازند . علاوه بر اين اعلام داشت كه در سرزمين‌هاى مقدس آينده همهء « بزرگان » يعنى فئودالها از كليه امتيازات و حقوق كنونى خود محروم خواهند بود ، مالكيت‌ها و كليه دارائىهاى شخصى لغو خواهند گرديد . همهء اموال جزو دارائىهاى عمومى خواهند شد و هر فردى سهم خود را از اين اموال خواهد گرفت . علاوه بر اين ضمن تبليغات در اين گردهم‌آئى بگونه‌اى قاطع‌تر از آنچه باب فتوا داده بود ، برابرى زن و مرد ، و مقررات حقوق دموكراتيك ديگر اعلام شد .\r\nتبليغات بابىها در بهدشت دهقانان روستاهاى نزديك را برانگيخت تا گردهم آيند و دربارهء پايان ستم و بيدادگرى و ايجاد سرزمين مقدس كه در آنجا همهء مردم با يكديگر برابر و خوشبخت خواهند زيست به تبليغ پردازند . آنوقت حاكمان كه نگران شده بودند ، از شاهرود دسته‌هاى مسلحى را به بهدشت فرستادند و اين جمعيت را پراكندند . بابىها از بهدشت به مناطق گوناگون پخش شدند و به تبليغ پندارهاى خود پرداختند .\r\nملا محمد على بارفروشى همراه عده‌اى از شاگردانش به مازندران رهسپار گرديد و در شهر بارفروش ( بابل كنونى ) به تبليغات پرداخت .\r\n\r\nمرگ محمد شاه و قيام بابىها در مازندران\r\nدر سپتامبر 1848 محمد شاه در تهران درگذشت و پس از مرگ او ، تا پيش از جلوس شاه تازه ، ناصر الدين ، در استانها آشفتگى و شورش حكمفرما گرديد . در خراسان ، اصفهان ، كرمان ، شيراز و يزد ، مردم عليه حاكمانشان شوريدند . حاكم مازندران و نزديكانش شهر را ترك و به تهران رهسپار شد تا موقعيت خود را نزد شاه تازه استوار كند . در شهر - هاى ديگر فقط حاكمان محلى باقيماندند و آنها كه احساس ناپايدارى مىكردند مراكز خود را ترك كردند .\r\nبابىها برآن شدند كه از اوضاع ناپايدار موجود بهره ببرند و پندارهايشان را جامعهء عمل به‌پوشانند . در ماه اكتبر اينان تقريبا 700 هواخواه در بارفروش داشتند كه آشكارا مسلح شدند . بابيان پس از زدوخورد مسلحانه‌اى با خانهاى محلى ، از بارفروش بيرون\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nرفتند و در جنگلى نزديك مقبره شيخ طبرسى ، تقريبا 20 كيلومترى جنوب خاورى بارفروش ، موضع گرفتند .\r\nبابىها برآن شدند . زمانى ديرپا در اين جايگاه بمانند ، در نزديكى مقبره دژى را ساختند و از آنجا تبليغات‌شانرا در ميان دهقانان آغاز كردند ، ديرى نپائيد كه در اين جايگاه تقريبا 2 هزار تن گرد آمدند ، بيشترشان دهقانان و صنعتگران بودند ، اينان نه‌تنها از روستا - هاى نزديك بلكه از استانهاى ديگر ايران به اينجا روى آوردند .\r\nرهبران بابىها ( ملا محمد على بارفروشى و ملا حسين بشرويه ) كوشش داشتند در اينجا مالكيت خصوصى را ملغى كنند ، دارائى همگانى پديد آورند و برابرى همه مردم را عملا به موقع اجرا گذارند . كليه اموال موجود ، جزو دارائى همگانى اعلام شد . همهء اموال در اختيار افراد مشخصى از بابيان قرار گرفتند . هزينه عمومى بابىها از محل همين اموال تأمين مىشد .\r\nهنگاميكه خبر قيام بابىها در مازندران به تهران رسيد ، ميرزا تقى خان امير نظام ، نخست‌وزير شاه تازهء ناصر الدين شاه به خانهاى مازندران فرمان داد ، با نيروهاى محلى اين قيام را سركوب كنند . اما بابىها دسته‌هاى مسلح خانها را درهم شكستند و آنها را ناچار به فرار كردند .\r\nبسيارى از خانهاى مازندرانى و روحانيان كه از پيروزى بابىها به هراس افتادند ، از شهرها و املاك خود گريختند و به كوهها پناه بردند . اينان شايعات افتراآميزى را در ميان مردم پخش كردند كه گويا بابىها اموال مردم را غارت مىكنند و زنان اشتراكى دارند و غيره .\r\nدر اكتبر 1848 ارتش شاه براى سركوبى بابيان از تهران به مازندران گسيل گرديد ( تقريبا 2 هزار نفر ) ، اين نيرو هم از بابىها شكست خورد .\r\nتبليغات بابىها گسترش يافت و روزبه‌روز شمارهء پيروانشان رو به فزونى نهاد . در فوريه 1849 ميرزا تقى خان به سفير روس به نام شاهزاده دولگوروكى گفت : عقيده دارد شمارهء بابىها در تمام ايران به صد هزار نفر مىرسد . در زنجان هم بابىها آماده قيام بودند .\r\nدربار شاه از اين رويدادها بسيار نگران شد . نيروى تازه‌نفسى ، در حدود 7 هزار تن از تهران به سوى قلعهء شيخ طبرسى فرستاده شد . محاصره دژ بابىها آغاز گرديد ، روحانيان عليه بابىها فتواى « جهاد » دادند . اما پس از ديرزمانى زدوخورد ارتش شاه كاميابى به دست نياورد . سرانجام ارتباط بابىها با روستاهاى پيرامون بريده شد . ذخيرهء خواربار محاصره شوندگان پايان يافت ، در اثر گرسنگى عده‌اى از بابيان از درون دژ بيرون آمدند و به\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nاردوگاه ارتش شاه تسليم شدند .\r\nباوجود اين اوضاع ، پيش از ماه مه 1849 بابىها توانستند حمله‌هاى ارتش شاه را كه شماره‌شان بالغ بر ده هزار تن بود ، درهم شكنند . شمارهء بابىهاى محصور درون دژ در اين هنگام كاهش يافت و به 250 تن رسيد . در آغاز ماه مه بابىها از پايدارى دست برداشتند ، چون فرمانده ارتش شاه ، مهديقلى ميرزا به قرآن سوگند خورد اگر از پايدارى منصرف شوند جان آنها در امان و آزاد خواهند شد . اما هنگاميكه بابىها اسلحه را به زمين گذاشتند ، سربازان شاه بگونه‌اى ناجوانمردانه همه آنها را قتل‌عام كردند . دژ بابىها هم ويران گرديد .\r\nپس از سركوبى قيام مازندران فعاليت بابىها در شهرها و استانهاى ديگر نه‌تنها پايان نيافت بلكه به ميزان چشم‌گيرى گسترده شد . به دژ چهريق كه باب در آنجا زندانى بود ، نه‌تنها از استانهاى گوناگون ايران ، بلكه از تركيه و هندوستان افرادى به عنوان زيارت رهسپار مىشدند . در تهران هم شماره بابيان به سرعت افزايش يافت .\r\nشاهزاده دولگوروكى در تاريخ 12 فوريه 1850 در اين‌باره به وزير خارجهء روسيه ، نسلرود گزارش داد : « تهران در آشفتگى و هراس غوطه‌ور است ، بابيان نظام موجود را به رسميت نمىشناسند و عقيده دارند كسانى كه از آنها پيروى نمىكنند اموالشان بايد مصادره شود » . در فوريه 1850 ، دولت در تهران يك سازمان سرى بابىها را كشف كرد ، اين سازمان مىخواست از عاملان سركوبى بابىها در مازندران انتقام بگيرد ، شاه ، امير نظام و چهره‌هاى روحانى بلندپايه را ترور كند و قدرت را به دست گيرد . تقريبا 40 تن از اعضاى اين سازمان سرى دستگير شدند و 7 تن از آنها در ملأ عام اعدام گرديدند .\r\n\r\nقيام بابىها در زنجان\r\nدر ماه مه 1850 قيام بابىها در زنجان آغاز گرديد . سازمانده و رهبر اين قيام ملا محمد على زنجانى بود . يكى از شركت‌كنندگان اين قيام به نام ميرزا جانى در كتابش به نام « نقطة الكاف » دربارهء اين قيام نوشت ، كه به سال 1847 چندين هزار دهقان در منطقهء زنجان پيرو ملا محمد على بودند . در بهار 1850 او در زنجان و مناطق مجاور آن شهر 15 هزار پيرو داشت . ملا محمد على از روحانيان متنفذ به‌شمار مىرفت . بابىها آشكارا آماده پيكار بودند : باروت ، سرب و مهمات ديگر براى نبرد ذخيره كردند .\r\nدر ماه مه 1850 بنا به دستور حاكم زنجان يكى از بابىها دستگير شد . اين رويداد بهانه‌اى براى آغاز قيام به دست آنها داد . بابيان زندان را ويران و همهء زندانيان را آزاد\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nكردند . سپس دژ شهر را گرفتند . شهر به دو بخش تقسيم گرديد : بخش شرقى را بابىها اشغال كردند و بخش غربى در تصرف مخالفان باقى ماند . خانها و توانگران از بخش اشغالى بابىها گريختند . از هردو سو در خيابانهاى زنجان سنگرها و دژهائى بنا گرديدند .\r\nتودهء اصلى قيام‌كنندگانرا پيشه‌وران و دهقانان تشكيل مىدادند . علاوه بر آنها بسيارى از بازرگانان خرده‌پا و روحانيان دون‌پايه هم در اين قيام شركت داشتند . نقش رهبرى را در اين قيام روحانيان دون‌پايه ، پيشه‌وران و بازرگانان خرده‌پا به عهده داشتند . نزديكترين دستياران ملا محمد على ، كاظم آهنگر ، نانوا و بازرگان حاجى عبد الله بود . صنعتگران براى قيام‌كنندگان اسلحه مىساختند . زنان هم در اين قيام شركت فعال داشتند و در كنار مردان نبرد مىكردند .\r\nرهبران بابىها اعلام داشتند كه يك حكومت نوين خوشبخت با نظام عادلانه بنيان - گذارى خواهند كرد ، اين حكومت بگونه جاودان پايا خواهد ماند و همهء بابىها اعضاى برابر حقوق اين جامعه خواهند بود . مانند قيام‌كنندگان شيخ طبرسى ، اينها هم كليه دارائىها را اشتراكى اعلام داشتند .\r\nدر پايان ماه مه دسته‌هاى نيروى دولتى از تهران براى سركوبى قيام‌كنندگان وارد زنجان شدند ، اما حمله‌هايشان به وسيلهء بابىها دفع گرديد و بسيارى از افراد ارتش شاه در اين نبرد كشته شدند .\r\nميرزا تقى خان نخست‌وزير شاه به منظور پيش‌گيرى از گسترش قيام بابىها ، دربارهء اعدام باب نزد شاه اصرار ورزيد . او ضمن گزارشى كه دربارهء اين مسئله به شاه داد گوشزد كرد ، ما دامى كه باب زنده است ، قيام پيروانش پايان نمىيابد و ممكنست به يك انقلاب عمومى تبديل شود و دودمان قاجار از تخت پادشاهى سرنگون گردد .\r\nدر آغاز ژوئيه 1850 به فرمان شاه ، باب در تبريز تيرباران شد .\r\nاما اعدام باب از جنبش بابيان نكاست . بابىهاى زنجان سرسختانه به پايدارى ادامه دادند . نيروى نظامى بزرگى ( در حدود 30 هزار تن ) با توپخانه براى نبرد با آنها به زنجان اعزام گرديد اين نيرو قسمتى از شهر را كه زير اشغال بابىها بود زير بمباران توپخانه گرفت . اما قيام‌كنندگان با وجود تحمل تلفات سنگين و گرسنگى چند ماه به پايدارى ادامه دادند ، و فقط در پايان دسامبر 1850 اين قيام سركوب شد . فرماندهان ارتش شاه به سربازان دستور دادند مدافعانى را كه اسلحه به زمين گذاشته بودند قتل‌عام كنند .\r\nدر آغاز 1851 ، بابىها دوباره فعاليت را در زنجان آغاز كردند و براى تعرض تازه‌اى عليه دولت آماده شدند . اما نيروهاى آنها پراكنده بودند و جنبش در همان مراحل نخستين سركوب گرديد .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nقيام بابىها در نىريز\r\nدر ژوئن 1850 سه قيام مهم از سوى بابىها برانگيخته شد . در آن هنگام مردم نىريز و مناطق مجاورش از سوءاستفاده‌ها ، فشارهاى بيرحمانه و خودكامكى حاكم‌شان به ستوه آمدند و خشمگينانه مىخواستند حكومت را واژگون كنند . در ژوئن 1850 سيد يحيى دارابى همراه با صدها تن از پيروان و شاگردان باب به نىريز وارد شد ، در آغاز همين سال قيام بابيان زير رهبرى سيد نامبرده در يزد انجام گرفته بود . سيد يحيى و پيروانش پندارهاى بابىگرى را در مسجدها تبليغ كردند . در ظرف چند روز چند هزار تن از ساكنان شهر و روستاهاى مجاور به او پيوستند . حاكم و مأموران محلى در نخستين زدوخورد از بابيان شكست خوردند و شهر را تخليه كردند . بابىها دژ كهنه‌ايرا كه در نزديكى نىريز بود ، اشغال كردند .\r\nديرى نپائيد از شيراز نيروهائى دولتى براى سركوبى قيام‌كنندگان به نىريز اعزام شدند . اين نيرو دژ نىريز را محاصره كرد ، با توپ آن را به باد بمباران گرفت . بابىها دست به شبيخون زدند اما اين شورش‌شان با تحمل تلفات سنگينى ، به وسيله ارتش شكست خورد .\r\nنخستين شكستى كه نصيب بابىها شد باعث نااميدى و ناپايدارى دهقانان بدون سلاح پيرو آنها گرديد ، اينان دژ را رها كردند . شمارهء صنعتگران و پيشه‌وران كه جزو پايدارترين پيروان بابىها به‌شمار مىآمدند ، در نىريز كم بود . فرمانده ارتش شاه در نىريز ضمن پيكار با بابىها از روش تجربه شده نيرنگ‌بازى ، بهره برد . او به سيد يحيى قول داد كه جانش در امان خواهد بود ، بنابراين پيشنهاد كرد ، دژ را تخليه كند . هنگاميكه سيد يحيى اين كار را انجام مىداد ، ارتش به دژ حمله برد و هركس را كه باقيمانده بود قتل‌عام كرد .\r\nسيد يحيى هم در اين ضمن كشته شد . حاكم و خانها بگونه‌اى ددمنشانه ساكنان روستاهاى مجاور را سركوب كردند چون گويا اينها به بابىها كمك كرده بودند .\r\nدر جواب اين ددمنشىها ، ديرى نپائيد كه دهقانان قيام دوم خود را در منطقه نىريز آغاز كردند .\r\nخانواده‌هاى كامل روستائى دهات خود را ترك و به كوهها پناه بردند . براى سركوبى قيام‌كنندگان نيروى ارتشى بىشمار با توپخانه و يكانهاى مسلح محلى وارد عمل شدند .\r\nاما بابىها ( زن و مرد ) با دلاورى مأيوسانه‌اى از كوهها فرود آمدند و ضمن يك دستبرد شبانه توپهاى ارتش را از كار انداختند . ضمن يكى از اين يورش‌هاى شبانه بابىها به شهر نىريز نفوذ كردند و حاكم را كشتند .\r\nتا ديرزمانى قيام‌كنندگان بابى مواضع استوار كوهستانى خود را حفظ كردند . بسيارى\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nاز سربازان كه براى بابىها دلسوزى مىكردند از حمله جدى به آنها چشم پوشيدند . به منظور سركوبى اين قيام رزمندگان عشيره‌اى كوهستانى را به ميدان وارد كردند . جمع كل نيروهاى ارتش و يكانهائى كه عليه قيام‌كنندگان به عمليات مىپرداختند ، بالغ بر ده هزار تن بودند . سرانجام قيام‌كنندگان پراكنده شدند و ارتباطشان با روستاهاى نزديك قطع گرديد ، مهماتشان پايان يافت ، اما از آنجا كه اميدى به گرفتن تأمين نداشتند ، نوميدانه به دفاع پرداختند : بسيارى از آنها ضمن جنگ‌هاى تن‌به‌تن كشته شدند و باقى اسير گرديدند .\r\nاين سركوبى بارها خشن‌تر از نخستين قيام نىريز انجام يافت . چند تن از بابىها را زنده سوزاندند ( بسيارى از زنان و كودكان در يك غار كوهستانى سوخته شدند ) و بقيه را يا تيرباران كردند يا به بردگى بردند . بسيارى از اسيران را به شيراز فرستادند و در آنجا پس از شكنجه‌هاى جانگداز اعدام كردند .\r\n\r\nسوءقصد بابىها به جان ناصر الدين شاه به سال 1852 و سركوب شدن آنان\r\nدومين قيام نىريز آخرين تعرض توده‌اى دهقانان و صنعتگران زير رهبرى بابىها عليه دستگاه حاكم بود . پس از آن جنبش بابىها سرشت توده‌اى خود را از دست داد ، دهقانان و پيشه‌وران رفته‌رفته از پيروى بابىها چشم پوشيدند . تلاشهاى تعرضى بابيان به سال 1852 در بارفروش ، زنجان و آذربايجان ، از سوى توده‌ها پشتيبانى نشد و ديرى نپائيد دولت آنها را سركوب كرد . پيشروان بابىها كه بيشترشان وابسته به روحانيان دون - پايه و بازرگانان بودند براى پيكار با دستگاه حاكم شيوه ترور را برگزيدند . در اوت 1852 اينان با ناكامى به جان ناصر الدين شاه سوءقصد كردند ، در پى اين سوءقصد شاه زخم كوچكى از اصابت تير طپانچه برداشت . سوءقصدكنندگان در حين ارتكاب ، در محل دستگير شدند . پس از اين رويداد ده‌ها تن كه احتمالا مشكوك به هواخواهى بابيان بودند بازداشت گرديدند . تقريبا تمام اين افراد را اعدام كردند . پيگرد و اعدام بابيان در سرتاسر ايران آغاز گرديد .\r\n\r\nارزيابى قيام بابيان\r\nجنبش بابىگرى ، قيامى دموكراتيك و ضد فئودالى به‌شمار مىآيد ، لبهء تيز اين جنبش ، حتى بگونهء عينى متوجه سرمايه‌هاى اسارت‌آور خارجى در ايران بود ؛ بيشتر پيروان اين\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nجنبش ، دهقانان بودند . سرشت اين جنبش طبعا تأمين منافع دهقانان بود و البته به وسيلهء طبقهء كارگر رهبرى نمىشد ، ( ويژگيهايش ، محدود و پراكنده بودن ، سازماندهى ضعيف ، نفوذ ايدئولوژى مذهبى و غيره بودند ) . اين ويژگيها گوياى آنند كه قيام بابىها جنبشى دهقانى بوده است ، اگرچه ضمن اين قيام قشرهاى ديگرى از مردم شركت داشتند ؛ و رهبران آن غالبا از ميان روحانيان دون‌پايه و بازرگانان خرده‌پا برخاستند .\r\nاصل جنبش بابىها در دو جهت پيش مىرفت : 1 . يكى جنبش دموكراتيك و توده‌اى به نمايندگى دهقانان ، بينوايان شهرى و صنعتگران ، اينان تلاش مىكردند كه رژيم فئودالى را سرنگون و استثمار را به‌طوركلى از ميان ببرند ، و 2 . روندى كه در جهت منافع سوداگران و تا اندازه‌اى برخى از مالكان جلو مىرفت ، اين جريان تنها به اصلاح رژيم موجود گرايش داشت . بعدها ، هنگاميكه پيشرفت اجتماعى - اقتصادى ايران آهنگ تندترى به خود گرفت و تضاد طبقاتى رو به شدت نهاد ، هريك از اين جريانها تقريبا بگونه‌اى مستقل به سمت‌هاى متفاوتى گرايش يافتند : يكى به سوى دموكراتيسم و ديگرى به سوى ليبراليسم متوجه شد ( در انقلاب مشروطيت 1905 - 1911 اين پديده آشكارا به چشم مىخورد ) .\r\nتقاضاى الغاى مالكيت خصوصى و برقرارى مالكيت اشتراكى در شرايط تاريخى ايران در سدهء 19 ، تقاضاى وهم‌انگيزى بشمار مىآمد ، اما در پناه آن كوشش دموكراتيك - انقلابى نهفته بود - پندار از ميان بردن حق مالكيت فئودالى روى زمين و ابزار توليد ديگر و ايجاد دگرگونيهائى به منظور برابرى حقوق دهقانان از آن جمله بودند . جنبه‌هاى پيشرفته قيام بابيان در آن بود كه باعث تركاندن پايه‌هاى رژيم فئودالى شدند و راه را براى روابط بورژوائى باز كردند .\r\nدر اثر پس‌افتادگى اجتماعى - سياسى ايران و وجود بقاياى روابط قرون وسطائى كه هنوز نيرومند بودند ، قيام بابيان تقريبا سرشت جنبش‌هاى توده‌اى قرون وسطى را داشت - شكل مذهبى ، شعار اموال اشتراكى ، آرزوى ايجاد حكومت خوشبختى و جاودانى و غيره نمونه‌هائى از شعارهاى قرون وسطائى اين جنبش بودند . روحانيان مسلمان رسما رژيم فئودالى را مقدس مىشمردند ، حل كليهء مسائل اقتصادى - سياسى به استناد قرآن و شريعت انجام مىگرفت . براى توجيه ستم فئودالى ، دين توده‌هاى وسيع مردم ، روشن‌ترين و قابل‌قبول‌ترين شكل ايدئولوژى بود . در چنين شرايطى براى خيزش عليه نظم اجتماعى موجود ، بگونه‌ايكه انگلس يادآورى كرده است : « بايستى هاله تقدس از سر اجتماع محو مىشد » ؛ اين كلام انگلس مربوط به جنگ دهقانان آلمان در سدهء 16 مىباشد كه كاملا با وضع قيام بابيان قابل انطباق است .\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nقيام بابىها در ايران موجى از طوفان انقلابى نيمه سدهء 19 در كشورهاى خاورى بود ( قيام سپاهيان در هندوستان ، قيام تايپين‌ها در چين ) كه به نوبه خود قسمتى از بحران - هاى انقلابى نيمه سده 19 باختر و خاور به‌شمار آمد . در شرق جنبش‌هاى انقلابى معلول تضادهاى رژيم فئودالى بودند كه در نتيجه نفوذ سرمايه‌هاى خارجى در كشورهاى شرقى ، پديد آمدند .\r\nانگيزه اصلى شكست قيام بابيان را مىتوان ، خودبخودى بودن ، ضعف سازمانى ، محدود و پراكنده بودن ، ناهم‌آهنگى قيام‌هاى استانهاى گوناگون و از همه مهمتر نبودن يك هستهء رهبرى كه بگونهء روشن هدف‌ها و مسائل جنبش را بشناسد و جهت درست پيكار را ارائه دهد ، برشمرد .\r\n\r\nبهائىگرى\r\nدر نيمه دوم سدهء 19 سرمايه‌هاى بيگانه هرچه ژرف‌تر در ايران نفوذ كردند و آثار آنها در زندگى اجتماعى - اقتصادى جامعه هرچه بيشتر نمودار گرديدند . قسمت عمدهء بازرگانان ايرانى نقش نمايندگان يا دلال‌هاى سرمايه‌داران خارجى را ايفا مىكردند يا به عبارت ديگر به سرمايه‌داران كمپرادور تبديل شدند . استقلال كشور ، پيكار به خاطر نفوذ اين يا آن كشور بيگانه ، گرايش‌هاى راديكالى گروهى از مردم به منظور دگرگونى نظام موجود ، اينها هيچكدام با منافع كمپرادورها هم‌آهنگ نبودند . يكى از شاگردان باب به نام بهاء الله به عنوان ايدئولوگ اين قشر از سرمايه‌داران يعنى كمپرادورها در ايران خودنمائى كرد . بهاء الله از كليه آموزشهاى انقلابى - دموكراتيك باب روى برتافت و آنها را عملا رد كرد . او آشكارا عليه انقلاب و روش‌هاى پيكار انقلابى به فعاليت پرداخت . ضمن پيامهايش كه براى شاه فرستاد ، در همه‌جا ثابت كرد ، او و پيروانش ( بهائيان ) جزو رعاياى مطيع شاه هستند و هرگونه حركت انقلابى را عليه شاه محكوم مىكنند ؛ او ضمن آموزش - هائى پيروانش را از انجام كارهاى سياسى بازداشت و هدف و مرامش را « تزكيهء روح و قلب مردم » قرار داد ؛ سلاح بهائيان فقط تبليغ صلح جهانى ، نه عمليات قهرآميز ، بود .\r\nبهائىگرى سرسختانه از مالكيت خصوصى و نابرابرى اجتماعى مردم دفاع مىكرد . بهاء الله كه بازتابنده منافع كمپرادورها بود عليه استقلال ملى ايران نظر مىداد . او اعلام كرد كه هيچ انسانى نبايد به دوست داشتن وطنش افتخار كند ، او نبايد تنها وطنش ، بلكه همه جهان را دوست بدارد . ضمن رابطه با اين پندار ، بهائيان اعلام داشتند كه بايد مرزهاى ملى در جهان از ميان بروند ، همه مردم با يك زبان سخن گويند ، يك دولت جهانى در دنيا حكومت\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nكند ، ضمنا پندار پيوند علم و دين و غيره را هم تبليغ مىكردند .\r\nبهائىگرى به شكل ايدئولوژى كمپرادورها كه در خدمت سرمايه‌هاى خارجى كار مىكردند ، درآمد . اينان خواهان انحراف مردم از داشتن پندار پيكار به خاطر آزادى ملى و انحلال رژيم فئودالى ، بودند . بهائىگرى با پندارهاى « جهان وطنى » اش ابزارى براى اجراى سياست امپرياليستى در ايران گرديد .\r\n\r\nاصلاحات امير كبير\r\nقيام بابىها بهترين گواه ژرف‌تر شدن تضادهاى اجتماعى در ايران بود . عناصر دورانديش طبقهء حاكم به خوبى مىفهميدند كه بايد هرجور شده اين وضع دگرگون گردد .\r\nاينان آشكارا مىديدند كه اگر وضع به همين منوال بپايد ، خطر جدى جنبش توده‌هاى دهقان و شهرنشين ، آنها را تهديد مىكند و چه‌بسا كشور ايران به يكى از مستعمرات كشور هاى اروپائى تبديل شود . ضمن ارتباط با اين اوضاع گروه كوچك و مشخصى از عناصر طبقه حاكم ضرورت انجام اصلاحاتى را تأكيد مىكردند . زمين‌داران تازه بدوران رسيده يعنى ملك‌داران كه به بازار و امور تجارتى كشاورزى وابسته بودند و جزو اشراف به‌شمار نمىآمدند ، سخت علاقمند بودند كه سامان استوارى در كشور برقرار شود ، پراكندگى فئودالى ، راهزنى ، تعدى حكام از ميان برود ، قدرت مركزى استوار گردد ، وضع راهها و وسايل ارتباط شهرها بهبود يابد و سرانجام اصلاحاتى در زمينه‌هاى مالى و سيستم دادرسى و قضائى ، عملى شود .\r\nبيان كننده منافع اين گروه از طبقه حاكم نخستين صدراعظم ناصر الدين شاه ، ميرزا تقى خان بود . نژادش به اريستوكراتهاى فئودال نمىرسيد ، نخست كنار دست پدرش آشپزى مىكرد و سپس در خانه نخست‌وزير محمد شاه به كار منشىگرى پرداخت .\r\nميرزا تقى پس از كشته شدن ا . س . گريبايدوف ، به عنوان منشى ، همراه هيئت اعزامى زير نظر خسرو ميرزا به پطرزبورگ ، بود . به سال 1843 كه ميرزا تقى به عنوان نماينده ايران در كنفرانس ارض روم براى حل مسائل مرزى ايران و تركيه شركت كرد عنوان خان ازسوى شاه به او اعطا شد . هنگاميكه در تركيه به‌سر مىبرد با تنظيماتىها ( اصلاح‌گران ) آشنا شد ، در اين هنگام اينان سرگرم اصلاحاتى در دستگاه حكومتى تركيه بودند ، تقى خان پس از تماس با اينان معتقد شد كه در ايران هم انجام اصلاحاتى از اين نوع ضرورت دارد . پس از بازگشت از تركيه او به عنوان وزير آذربايجان در خدمت ناصر الدين جوان كه والى آذربايجان و وليعهد ايران بود ، گماشته شد . پس از مرگ\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nمحمد شاه ، ميرزا تقى خان همراه ناصر الدين شاه از تبريز به تهران آمد و به عنوان نخست - وزير و فرمانده ارتش انتخاب گرديد ، و بنابر شغلى كه به عهده او واگذار گرديد لقب امير نظام به او اعطا گرديد .\r\nهنگاميكه ميرزا تقى خان به مقام نخست‌وزيرى رسيد ، كوشش كرد تا اصلاحاتى به منظور استوارى حكومت مركزى و محدود كردن نفوذ دولت‌هاى بيگانه به‌ويژه انگلستان در ايران ، انجام دهد . نخستين‌بار او به كار اصلاحات در ارتش پرداخت . با بىانضباطى يكانهاى ارتش و فرماندهانش به پيكار برخاست ، برآن شد حقوق سربازان را مستقيما از صندوق دولت پرداخت كند .\r\nميرزا تقى خان به منظور كاهش ناخشنودى و جلوگيرى از جوشش دهقانان برآن شد در چارچوب مقررات مشخصى استثمار دهقانان را به وسيله خانها محدود كند . براى اخذ بهرهء مالكانه و وظايف دهقانان قوانين معينى كه البته باز هم به سود خانها بود ، وضع كرد .\r\nاو مىخواست تا از فشار بىاندازه روى دهقانان كه انگيزه برانگيختن آنها به شورش بود ، جلوگيرد ، اين گونه رژيم فئودالى موجود را به ناپايدارى كامل تهديد كرد . تقى خان اين اقدامات را مانند همه طرحهاى اصلاحى ديگر تنها به منظور استوارى قدرت دولت مركزى انجام داد ، چون برقرارى چنين ضوابطى براى سركوبى قيامهاى توده‌اى و جلوگيرى از طغيان خانها ضرورت داشت ، حتى از فشار دولت‌هاى خارجى روى ايران مىكاست .\r\nدر ميان دولتمردان نامدار ايرانى ، ميرزا تقى خان از همه بيشتر با نفوذ روزافزون انگليسها در ايران مخالفت مىورزيد ، او كوشش داشت از فشارهاى اسارت‌بار دولت‌هاى بيگانه روى ايران به‌كاهد و مىخواست دولت ايران در اجراى سياست‌هاى داخلى و خارجيش مستقل باشد . شاهزاده دولگوروكى به وزير امور خارجه دولت تزارى ، نسلرود نوشت كه هنگام قيام فئودال بزرگ ، سالار ، در خراسان تقى خان مىترسيد كه انگليسها در امور داخلى ايران مداخله كنند . انگليسها بگونه‌اى پيوسته سياست ناتوان كردن دولت ايران را دنبال و از روحيهء جدائىخواهى خانهاى مرتجع پشتيبانى مىكردند . به قول دولگوروكى امير نظام گفت : « ما نه مىخواهيم خراسان ، مصر ثانى شود و نه آنها ( يعنى انگليسها ) امكان مداخله در امور داخلى ايران را داشته باشند » .\r\nميرزا تقى خان چهره‌هائيرا كه مطيعانه فرمانهاى نمايندگان دولت انگليس را اجرا مىكردند از مقامهاى مهم دولتى بر كنار كرد و كسانى را سركار گذاشت كه كمتر در برابر خارجيان تسليم‌پذير بودند . ضمنا ميرزا تقى خان به عنوان هواخواه نزديك روسها شهرت يافت ، او مىپنداشت كه سياست دولت روس در جهت منافع دولت ايران است .\r\nتقى خان ضمن تلاشش براى بهبود بخشيدن اوضاع مالى كشور پيكار گسترده‌اى را\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nعليه اختلاس ، فروش مقامهاى دولتى ، رشوه‌خوارى و سوءاستفاده‌هاى ديگر آغاز كرد ، از شمارهء كارمندان دولت كه در زمان محمد شاه مواجب‌هاى گزافى مىگرفتند و عملا كارى انجام نمىدادند ، كاست . حقوق كارمندانى را كه در خدمت دولت باقى ماندند به نصف كاهش داد . بيشتر از شاهزادگان خاندان فتحعلى شاه كه معمولا مستمريهائى مستقيما از حكام ايالات و ولايات مىگرفتند ، از دريافت اين پولها محروم شدند ، در عوض به آنها وعده داده شد كه مستمرىشان از خزانهء شاه پرداخت خواهد گرديد .\r\nدر پى تدابير ميرزا تقى خان ، در ظرف سه سال دوران نخست‌وزيريش وضع مالى ايران بگونهء چشم‌گيرى بهبود يافت . كسر بودجهء دولت از ميان رفت .\r\nميرزا تقى خان توجه ويژه‌اى به سامان دادن كارهاى داخلى كشور معطوف داشت . او با حاكمان سوءاستفاده‌چى و تاراجگران راههاى تجارتى شهرها به پيكار برخاست ، صنايع داخلى را تشويق كرد ، و به توليد تفنگ و سلاح‌هاى ديگر در ايران فرمان داد .\r\nاقداماتى به منظور پيشرفت بازرگانى داخلى و خارجى انجام داد . حاكمان يا مأمورانى را كه براى بازرگانان مانع ايجاد مىكردند ، كيفر مىداد . در پايتخت اقدام به ساختن بازارها و كاروانسراهاى مناسب كرد . طرح آب‌رسانى آب از رودخانه كرج به شهر تهران را تهيه ديد ، همچنين اقدامهاى ديگرى به منظور عمران پايتخت انجام داد .\r\nميرزا تقى خان به گسترش آموزش و پرورش در ايران علاقه داشت . بنا به فرمان او جوانان ايرانى براى تحصيل به خارج از كشور ، به‌ويژه به روسيه ، فرستاده شدند و استادان و معلمان خارجى را براى تدريس به ايران فراخواند . در تهران مدرسه دار الفنون به دست او بنيان‌گذارى شد . اقدام به انتشار نخستين روزنامه در ايران كرد . در شرايط پس‌ماندگى فرهنگى ايران ، اين اقدامات گام مهمى در راه پيشرفت به‌شمار مىرفتند . در ارتباط با گرايش فراوان امير كبير به فرهنگ و دانش بايد يادآورى كرد كه نخستين كتاب چاپ شده به نام « مآثر سلطانيه » در سالهاى 1825 / 26 به وسيله چاپ سنگى در تبريز منتشر شد ، محتواى اين كتاب مطالب تاريخى ، و شامل تاريخ سلطنت فتحعلى شاه قاجار و پيشينيانش بود .\r\nامير نظام همراه با اين اقداماتش كوشش داشت كه نفوذ روحانيان بلندپايه در كارهاى حكومتى را محدود كند . هنگاميكه پيشواى روحانيان تبريز ( شيخ الاسلام تبريز ) به بر - انگيختن مردم عليه امير نظام و اصلاحاتش پرداخت ، ميرزا تقى خان فرمان تبعيد او را از تبريز صادر كرد . امير نظام همچنين امام جمعه تهران ( يكى از روحانيان بلندپايهء شهر ) را از داشتن محل بست در مسجدش محروم كرد ، از اين‌پس افراد زير پيگرد مأموران نمىتوانستند براى رهائى از كيفر در مسجد او به بست نشينند .\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nبا اجراى اين سياست‌ها روحانيان بلندپايه و گروههاى فئودال اريستوكرات كه در زمان محمد شاه قدرت حكومت را در دست داشتند و نمىخواستند از امتيازها و روش‌هاى كهنه كشوردارى كه بر پايه استثمار بيرحمانه توده‌ها بنيان‌گذارى شده بود ، چشم بپوشند ، عليه ميرزا تقى خان به‌پا خاستند . رهبرى اين گروهها را مادر ناصر الدين شاه و روحانيان بلندپايه تهران به عهده داشتند . نمايندگان انگليسى در ايران اين گروهها را پشتيبانى مىكردند ، اينان كوشش داشتند اصلاحات امير كبير را به‌هم بزنند ، چون اين رفرم‌ها مىتوانستند از چيرگى اسارت‌بار انگليسها در ايران جلوگيرند . بنابراين انگليسها تلاش مىكردند كه امير نظام را از مقام صدارت بر كنار و يكى از دست‌نشاندگان خودشان يعنى وزير جنگ ميرزا آقا خان نورى را به جاى او برگمارند .\r\nروحانيان ضمن بهره‌برى از ناخشنودى موجود مردم ، آشكارا آنها را عليه امير - نظام و اصلاحاتش برانگيختند . در ماه مارس 1849 مخالفان او ، شورش چند فوج از سربازان پادگان تهران را عليه امير نظام سازمان دادند .\r\nسربازان شورشى كه مدتى حقوقشان را دريافت نكرده بودند پيرامون خانه ميرزا - تقى خان گرد آمدند و از شاه خواستند تا امير نظام را از مقام خود بر كنار كند . شاه قصد انجام اين تقاضا را داشت ، اما سربازان موافقت كردند پراكنده شوند ، و اين بار ميرزا تقى خان در مقام صدارت باقى ماند .\r\nناصر الدين شاه جوان در آغاز از ميرزا تقى خان و پيكارهايش براى انجام اصلاحات پشتيبانى مىكرد . به نشانهء اعتماد كاملش به او ، با وجود آنكه نژادش به « عوام » مىرسيد ، خواهر تنىاش را به عقد ازدواج ميرزا تقى خان درآورد . اما سرانجام دشمنان امير نظام موفق شدند بدگمانى شاه را عليه او برانگيزند : به شاه وانمود كردند كه گويا امير نظام قصد سرنگون كردن او و اشغال تخت و تاج سلطنت را دارد و اينكه گويا اصلاحات او به اين منظور انجام گرفته تا در ميان مردم و به‌ويژه بين ارتشيان محبوبيت به دست آورد . در پى اين تحريكات ميرزا تقى خان مورد بىلطفى شاه قرار گرفت . در نوامبر 1851 امير نظام از مقام صدارت و فرماندهى ارتش بر كنار و سپس به كاشان تبعيد شد ، در اين شهر بنا به فرمان شاه او را كشتند .\r\nنخست‌وزير تازه ( ميرزا آقا خان نورى انگليسىخواه ) ، بيشتر از اصلاحاتى را كه تقى خان آغاز كرده بود ناديده انگاشت يا عقيم گذاشت .\r\nاصلاحات امير نظام در پى تلاشهاى گروهى از طبقهء حاكم كه طرفدار استوارى قدرت دولت مركزى بودند ، انجام گرفت ، در آن هنگام به نظر آنها اين اصلاحات به منظور سركوبى قيامهاى توده‌ها ضرورى شمرده مىشد . قبلا يعنى هنگاميكه امير كبير سرگرم سركوبى\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nقيام بابىها بود ، اريستوكراتهاى فئودال و روحانيان بلندپايه ، امير كبير و اصلاحاتش را تحمل مىكردند . هم‌اكنون آن قشر اجتماعىاى كه اين اصلاحات به سودشان تمام مىشد ، بىنهايت ناتوان شده بودند ، و نمىتوانستند اصلاح‌گران را به اندازه كافى عليه دسائس دشمنان داخلى و انگليسيان پشتيبانى كنند . به اين انگيزه امير نظام در انجام طرحهاى اصلاحى پيشرفته‌اش با ناكامى روبرو شد .\r\n\r\nجنگ ايران و انگليس در سالهاى 1856 - 1857 و پيمان صلح پاريس\r\nپس از درهم شكستن قيام بابىها و ناكامىهاى طرح‌هاى اصلاحى امير نظام ، كشور ايران سخت به ناتوانى گرائيد و بعدها شرايط مساعدى براى نفوذ سرمايه‌هاى خارجى و تبديل ايران به كشورى نيمه مستعمره ، فراهم شد .\r\nاريستوكراسى فئودال ، كاملا قدرت دولت را در دست گرفت و پيكار خود را نه تنها عليه توده‌هاى وسيع مردم بلكه بر ضد آن قشرى از طبقهء حاكم كه هواخواه انجام اصلاحات و محدوديت نفوذ بيگانگان بودند ، دنبال كرد . ديرى نپائيد شاه و اريستوكراسى فئودال با انجام خواسته‌هاى دولت‌هاى بيگانه موافقت كردند و از برآوردن تقاضاهاى توده‌ها روى برتافتند . اين گونه در آغاز نيمه دوم سدهء 19 جو حاكم بر اوضاع ايران ، پيوستگى فئودالهاى بزرگ با دولتهاى خارجى و سركوبى توده‌ها به وسيلهء اين اتحاد ناميمون بود ، اين وضع تا آغاز سدهء 20 ادامه داشت .\r\nدر ايران به‌ويژه دولت‌هاى انگلستان و روسيه تزارى ، نفوذ فراوان داشتند ، و گاهگاهى رقابت اين دولت‌ها در صحنهء ايران به مراحل حادى مىرسيد . رقابت ميان اين دو دولت نه‌تنها در ايران ، بلكه در كشورهاى ديگر خاور نزديك و ميانه ( ازجمله تركيه و افغانستان ) هم جريان داشت ؛ جنگ كريمه كه در سالهاى 1853 - 1856 به وقوع پيوست بهترين دليل اين مدعاست .\r\nدر چنين شرايطى انگلستان به بررسى مسئلهء هرات سرگرم بود ؛ در نتيجه بررسىهائى كه اخيرا آن دولت در اين‌باره مىكرد هرات را كليد افغانستان و گذرگاه شمال باخترى به سوى هندوستان مىشناخت .\r\nانگلستان كه جنگ كريمه را آغاز كرده بود ، كوشش داشت حوضه درياى سياه را زير نظارت خود بگيرد و حتى روسيه را از قفقاز ، ماوراء قفقاز و مناطق كناره درياى خزر بيرون راند .\r\nانگليسها ضمن گفتگوهاى پنهانى ، دربارهء دفاع از هندوستان ، بگونه‌ايكه كسى را ناراحت\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nنكنند ، حتى كوشش داشتند ايران ، خيوه و بخارا را زير اطاعت خود درآورند . براى انجام طرحهاى تجاوزكارانه ، انگلستان مىكوشيد ، از هرات به عنوان يك پايگاه استراتژيك ، به منظور تعرض به ايران و آسياى ميانه بهره ببرد .\r\nدر 25 ژانويه 1853 انگلستان از صدراعظم ايران كتبا تعهد گرفت كه در كارهاى داخلى خانهاى هرات دخالت نكند ، انگلستان هم اعلام داشت اين كار را نخواهد كرد .\r\nدر آستانهء جنگ كريمه ، دولت ايران مىخواست از جنگ ميان انگليس و روس بهره ببرد و موقعيت خود را در آن منطقه كه صحنهء نقشه‌هاى تجاوزكارانه انگلستان بود ، استوار كند . براى اين منظور پيش از آغاز اين جنگ ، در ژوئيه 1853 ايران مذاكراتى را با روسيه آغاز كرد تا با آن دولت پيمان اتحاد نظامى منعقد كند . اما در پى فشار انگلستان و فرانسه و حتى عدم تمايل روسيه به اتحاد نظامى با ايران ، اين مذاكره بىنتيجه ماند .\r\nبه سال 1854 ايران رسما بيطرفى خود را در مورد جنگ كريمه اعلام داشت .\r\nاما در اين هنگام شاه بر آن شد از گرفتارى انگليسها در جنگ با دولت روسيه بهره ببرد : دوباره به هرات حمله كند و مانع اشغال اين شهر به وسيله دوست محمد خان و انگليسها گردد . انگليسها كوشيدند تا مانع لشكركشى شاه به هرات شوند اما نتوانستند . روابط انگليس و ايران سخت تيره شد .\r\nدر پايان سال 1855 ، سفير انگليس در تهران ، مرى كه دريافت ، جلوگيرى از لشكركشى ايران به هرات غيرممكنست ، قطع روابط سياسى انگليس را با ايران اعلام داشت . بهانهء ظاهرى اين اقدام نزاع ميان سفير انگليس و صدراعظم بر سر منشى ايرانى هيئت انگليسى به نام ميرزا هاشم بود . در آغاز سال 1856 ارتش ايران از مشهد به هرات رهسپار شد ، در ماه مه همان سال آن شهر را به محاصره درآورد و سپس در 26 اكتبر 1856 آن را تصرف كرد .\r\nتقريبا در همان هنگام - اول نوامبر 1856 - انگليسها جنگ عليه ايران را آغاز كردند . يك اسكادران از ناوهاى جنگى انگليس به خليج فارس وارد شد ؛ در 4 دسامبر انگليسها جزيره خارك را اشغال و در 10 دسامبر بوشهر را گرفتند . در فوريه 1857 ارتش انگليس از بوشهر به سوى برازجان رهسپار گرديد . اما پس از نبردى در نزديكى خوشاب ( 8 فوريه 1857 ) يكانهاى انگليسى از اين منطقه برگشتند ، گويا قرار بود تعرض انگليسىها در دره رودخانهء كارون آغاز گردد . در پايان مارس 1857 انگليسها بندر محمره ( خرمشهر كنونى ) را اشغال و با كشتى به سوى بالاى رود كارون رهسپار شدند . در اول آوريل نيرو - هاى انگليسى شهر اهواز را گرفتند . اما در همان هنگام به آنها آگاهى رسيد كه در 4 مارس 1857 در پاريس ميان ايران و انگليس پيمان صلح امضا شده است .\r\nانگليس‌ها ناچار شدند كه در انعقاد پيمان صلح با ايران شتاب كنند ، انگيزه‌هاى اين\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nشتاب مربوط به سياست داخلى آن دولت و شورش هندوستان در آغاز سال 1857 ( نخستين مرحله قيام ملى ) بود . نيروهاى انگليسى در آنجا وضع دشوارى داشتند ، چون بسيارى از افراد اروپائى كه انگليسها مىتوانستند آنها را در سركوبى هنديها به كار برند ، مأمور ايران بودند ، كارل ماركس در تاريخ 30 ژوئن 1857 در روزنامه « نيويورك ديلى تريبون » نوشت كه قيام هندوستان « به محض اينكه سربازان اروپائى درگير جنگ ايران ، به هندوستان وارد شدند ، اوج گرفت » . انگليسها ناگزير بودند بيدرنگ تمام سربازانشان را از ايران به هندوستان گسيل دارند . باوجود كاميابيهاى انگليسها ، پيمان صلح با شرايطى بسته شد كه براى اينان در برابر تعهدات ايران در سال 1853 هرات ، سود چندانى دربرنداشت .\r\nهنگام مذاكرات پاريس انگليسها ناچار شدند از بسيارى از دعاويشان چشم بپوشند ، مثلا يكى از آنها ، ادعايشان دربارهء « برخوردارى از منافع و امتيازات ويژه » در كناره - هاى خليج فارس و غيره بود .\r\nطبق پيمان صلح پاريس شاه متعهد شد : 1 . كليه نيروهاى خود را از هرات و نقاط ديگر افغانستان بيرون ببرد . و از اين‌پس هيچگونه ادعائى نسبت به مالكيت اين سرزمين ها نداشته باشد ، 2 . استقلال هرات و افغانستان را به رسميت بشناسد 3 . هنگام بروز اختلاف نظر ميان ايران از يكسو و هرات و افغانستان از سوى ديگر ، دولت ايران حل اين اختلاف را به حكميت و ميانجيگرى دولت انگليس واگذارد . انگليسها متعهد شدند كه عمليات جنگى را قطع و نيروهايشان را از كليه بندرها ، نقاط و جزاير متعلق به ايران ، بيرون ببرند . روابط ديپلماتيك ميان انگلستان و ايران به سال 1857 دوباره تجديد شد .\r\nجنگ انگليس و ايران در سالهاى 1856 - 1857 جزئى از سياست استعمارى تجاوزكارانه بود كه انگليسها در نيمه سدهء 19 به منظور چيرگى بر آسياى صغير ، قفقاز ، ايران ، افغانستان ، خان‌نشين‌هاى آسياى ميانه و حتى به بند كشيدن چين ( « جنگ‌هاى ترياك » ) طرح كردند .\r\nشكست ايران در جنگ با انگليسها در نتيجهء پس‌ماندگى اقتصادى ، سياسى و نظامى اين كشور فئودالى بود . اين پديده‌ها شرايط كاملا مساعدى را به منظور تبديل ايران به يك كشور نيمه مستعمره ايجاد كردند .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n\r\n18 تبديل ايران به يك كشور نيمه مستعمره\r\nدر نيمه دوم سدهء 19 روند به اصطلاح نفوذ « صلح‌آميز » سرمايه‌هاى خارجى در ايران ، اين منطقه را به كشورى نيمه مستعمره تبديل كرد . اين روند با رشد سرمايه‌دارى و آخرين مرحله آن يعنى امپرياليسم در جهان ارتباط مستقيم داشت . و . اى . لنين سرشت امپرياليسم را چنين توصيف مىكند : « كاپيتاليسم به آن مرحله‌اى از پيشرفت مىرسد كه چيرگى انحصارها و سرمايه‌هاى مالى شكل مىگيرد ، آنگاه صدور سرمايه اهميت ويژه‌اى مىيابد ، جهان ميان تراست‌هاى بين‌المللى تقسيم مىشود و سرانجام به تقسيم كليه سرزمين‌هاى جهان ميان كشورهاى سرمايه‌دارى درجه يك مىانجامد » .\r\nرشد سرمايه‌دارى در مرحله امپرياليسم به دگرگونى سياست استعمارى دولت‌هاى امپرياليست ، در رابطه با كشورهاى پس‌مانده شرق از قبيل چين ، تركيه ، ايران گرائيد .\r\nدربارهء اين دگرگونى سياست استعمارى در دوران امپرياليسم . و . اى . لنين مىنويسد :\r\n« بنا به انگيزه‌هاى ( قديمى ) بىشمارى : سياست استعمارى سرمايه‌هاى مالى ، پيكار بخاطر به دست آوردن منابع مواد خام ، و صدور سرمايه در مناطق زير نفوذ را شدت مىدهد : مناطقى كه براى انجام معاملات پرسود و اخذ امتيازات انحصارى پردرآمد ، كاملا مساعداند » .\r\nپيكار سرمايه‌هاى مالى بزرگترين دولت‌هاى سرمايه‌دارى براى تقسيم جهان ، به منظور به دست آوردن بازار فروش كالاهاى صنعتى و منابع مواد خام ، و همچنين صدور سرمايه\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nبه مناطق زير نفوذ ، شكاف ژرفى را ميان دو كشور انگلستان و روسيهء تزارى ، در زمينهء رقابت اقتصادى و سياسى ، در صحنه كشور ايران باعث شد . اما نابرابرى پيشرفت سرمايه‌دارى در كشورهاى گوناگون به آنجا كشانده شد كه در پايان سدهء 19 و به‌ويژه در آغاز سدهء 20 ، سروكله تاراجگر امپرياليست ديگر به نام آلمان در شرق نمايان گرديد ، اين دولت هم هرچه بيشتر تلاش مىكرد تا امكان استثمار مردم شرق ، ازجمله ايران را يك‌جا به دست آورد . دولت سرمايه‌دار ديگرى به نام امريكا در صحنه ايران ظاهر شد ، اين دولت هم مانند آلمان كوشش مىكرد تا در استثمار استعمارى مردم ايران شركت كند . اين پديده‌ها در رقابت دو دولت روس و انگليس در صحنه ايران اثرى جدى داشتند و حتى در سياست داخلى كشور هم سخت مؤثر گرديدند .\r\nرشد سرمايه‌دارى و امپرياليسم و پيكار كشورهاى سرمايه‌دار به خاطر صدور سرمايه ، در ايران به شكل واگذارى امتيازات اقتصادى و سياسى به كشورهاى بيگانه ، گرفتن وام از آنها و گشوده شدن بانك‌هاى خارجى خودنمائى كرد . سرمايه‌هاى خارجى حتى به درون سيستم اقتصاد روستائى ايران هم نفوذ كردند و بنا بخواستهء دولت‌هاى امپرياليست ، ايران به زائده‌اى از منابع مواد خام آن كشورها تبديل شد .\r\nدر جريان تبديل ايران به كشور نيمه مستعمره به حكم ضرورت روابط فئودالى در روستاها و رژيم اقتصادى ، سياسى فئودالى ، در مقياس كشور همانگونه مانند سابق باقى ماند . در نيمهء دوم سدهء 19 به منظور استثمار مشترك مردم ايران ، اتحادى ميان امپرياليست - هاى خارجى از يك‌سو و حاكمان ايرانى ، فئودالهاى بلندپايه مرتجع از سوى ديگر برقرار گرديد ، گروههاى اخير به عنوان نمايندگان سرمايه‌داران خارجى در ايران به فعاليت پرداختند .\r\nيكى از ويژگيهاى دوران نفوذ امپرياليسم ، ژرف‌تر شدن ستم ملى و تلاش سرمايه هاى مالى به منظور شكستن استقلال ملى و به اطاعت درآوردن مردم شرق ، ازجمله ايران ، در زمينه‌هاى اقتصادى و سياسى است . بيگمان اين اوضاع پايدارى مردم ستمكش را برمىانگيخت و جنبش‌هاى ضد امپرياليستى و ضد فئودالى مردم را در ايران و كشورهاى ديگر شرق پديد مىآورد .\r\nاين گونه بسيارى از ويژگيهاى تاريخ ايران در عصر جديد ، به تاريخ جهان بستگى دارد .\r\n\r\nامتيازات و وامهاى انگليس‌ها\r\nانگلستان و روسيه تزارى نقش مهمى را در اسارت اقتصادى ايران و تبديل آن\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nبه كشورى نيمه مستعمره ايفا كردند . نخستين‌بار انگليسها امتياز ايجاد خطوط تلگرافى را در ايران از دولت شاه گرفتند . هنگام قيام توده‌هاى مردم هندوستان عليه انگليسها در سال هاى 1857 - 1859 ، انگليسها به اين فكر افتادند كه بايستى يك ارتباط دائمى ميان هندوستان و بريتانيا برقرار كنند . اين گونه برآن شدند كه خطى تلگرافى ميان انگلستان و هندوستان از طريق ايران ايجاد كنند تا هم تسلط استعمارى خود را بر هندوستان استوار گردانند و هم ايران را هرچه بيشتر به بريتانيا وابسته كنند .\r\nدر سالهاى 1862 ، 1865 و 1872 انگليسها با دولت ايران قراردادى را بستند كه به موجب آن ادارهء كل تلگراف هند و اروپا اين حق را به دست آورد تا به حساب ايران ، خطى تلگرافى ميان خانقين - تهران - بوشهر ايجاد كند . اين خط در بوشهر به كابل زير دريائى فائو - جاسك - مسقط - كراچى مىپيوست .\r\nبه موجب قرارداد مورخ 2 آوريل 1868 ، به دولت انگلستان اجازه داده شد يك خط تلگرافى زمينى از جاسك تا گواتر به مرز بلوچستان انگليس بكشند .\r\nدر 11 ژانويه 1868 دولت ايران امتياز ايجاد خط تلگرافى جلفا - تهران را به كمپانى تلگراف هند و اروپا داد اين خط از لندن - تورن - ورشو - ادسا - تفليس - جلفا مىگذشت . كمپانى تلگراف هند و اروپا موافقت دولت‌هاى آلمان و روس را جلب كرد تا خطوط تلگرافى را از كشورهاى آنها بگذراند .\r\nسپس به موجب قرارداد 15 اوت 1901 دولت ايران متعهد شد زير نظر انگليسها و به حساب وامهائيكه از آنها دريافت مىكرد ، علاوه بر خطوط تهران - بوشهر - بلوچستان ، سه رشته سيم از تهران تا مرز بلوچستان انگليس از طريق كاشان ، يزد و كرمان ، بكشد .\r\nاين خطوط هم مورد بهره‌بردارى اداره كل تلگراف هند و اروپا قرار گرفت . علاوه‌براين ، خط تلگراف تهران - مشهد ، اگرچه رسما به دولت ايران تعلق داشت اما عملا زير نظارت انگليسها بود . بازرسى و تعمير اين خطوط را انگليس‌ها به عهده داشتند ، اما هزينهء آنها را بعدا از دولت ايران مىگرفتند .\r\nاين خطوط تلگرافى به دست انگليسها اداره مىشد و براى ارتباط انگلستان با هندوستان مورد بهره‌بردارى قرار مىگرفت . در بسيارى موارد تلگرامهاى مردم محلى ايران را براى مخابره نمىپذيرفتند . اگرچه ايجاد اين خطوط به ميزان زيادى با هزينه دولت ايران انجام گرفت ، در پايان سال 1869 دولت ايران مبلغى بالغ بر 47 هزار ليره انگليسى به كمپانى بدهكار گرديد كه آن را در ظرف 20 سال پرداخت .\r\nموعد نخستين امتياز تلگراف 5 تا 25 سال بود اما اين مدت بارها تمديد شد .\r\nانگليس‌ها به نام كاركنان و كارمندان تلگرافخانه ، بسيارى از افسران ارتش خود را\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nاز هندوستان به ايران مىفرستادند . كارمندان انگليسى تلگرافخانه‌ها و شعبات آن از حقوق برون‌مرزى در ايران بهره مىبردند و حتى تلگرافخانه‌ها را به عنوان محل بست به دادخواهان واگذار مىكردند « تلگرافچى » هاى انگليسى با مردم محلى تماس مىگرفتند ، فعالانه در امور داخلى ايران مداخله داشتند ، نقش حكم يا ميانجى را در منازعات محلى ايفا مىكردند و به تبليغات مىپرداختند . تلگرافخانه‌ها و شعبات آن به بخش‌هاى گسترده‌اى از شبكه جاسوسى انگلستان در ايران تبديل گرديدند و به عنوان عملىترين وسيله براى استوارى سياست نفوذ بريتانيا در اين كشور به‌شمار مىآمدند .\r\nدر پى گرفتن امتياز تلگراف ، انگليس‌ها برآن شدند از منابع ثروت ملى ايران به ميزان گسترده‌اى بهره‌كشى كنند .\r\nدر ژوئيه 1872 يكى از اتباع بريتانيا به نام بارون . يو . رويتر امتيازهائى را كه از نظر ملت ايران اسارت‌بار و ورشكست‌كننده بودند ، به شرح زير از شاه گرفت : حق انحصارى ساختن راه‌آهن و ترامواى ، استخراج معادن نفت و معادن ديگر ( به استثناى طلا ، نقره و سنگ‌هاى گرانبها ) ، بهره‌بردارى از جنگلها ، ايجاد كانالها و قنات‌ها و به‌طوركلى تأسيسات آبيارى . رويتر با پرداخت 20 هزار ليره انگليسى به شاه اختيار اداره و وصول گمركات را در سرتاسر ايران به مدت 25 سال به دست گرفت ؛ علاوه‌براين به او قول داده شد كه امتياز تأسيس بانك‌ها ، ساختمان راههاى شوسه ، خطوط تلگرافى ، كارخانه‌ها و كارگاهها و غيره به او داده خواهد شد . زمين‌هائى را كه رويتر براى انجام كارهايش لازم داشت به رايگان در اختيار مىگذاشتند ، هرچه مىخواست مىتوانست از نيروى كار محلى بهره ببرد و درآمدش تا اندازهء معينى از سوى دولت تضمين شد . امتياز گيرنده از پرداخت كليه ماليات‌ها و عوارض خارجى و داخلى معاف بود . به ازاى همهء اين امتيازها رويتر موظف بود از 15 تا 20 % سود خالص حاصله از كارهايش را به دولت ايران بپردازد . براستى ناصر الدين شاه با دادن چنين امتيازى به رويتر تمام منابع ثروت ملى ايران را به سرمايه‌داران انگليسى تسليم كرد . با عملى شدن چنين امتيازى ، سرمايه‌هاى انگليسى كليه منابع ثروت و اقتصاد ايران را قبضه مىكردند . حتى لرد كورزن درباره اين امتياز در كتابى به نام « ايران و مسئله ايران » نوشت : « هنگاميكه موضوع اين امتياز انتشار يافت آن به عنوان پرارزش‌ترين سند تسليم كليهء منابع صنعتى و اقتصادى ايران به دست بيگانگان تلقى شد » .\r\nاين ساخت‌وپاخت شاه با سرمايه‌داران انگليسى خشم و اعتراض توده‌هاى وسيع مردم ، حتى درباريان خود شاه را برانگيخت . در پى اعتراضهاى داخلى و حتى واكنش‌هاى منفى دولت روسيه ، ناصر الدين شاه مجبور شد به سال 1873 الغاى اين امتياز اسارت‌بار ايران را اعلام دارد .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nاما انگليسها از ربودن ثروتهاى طبيعى ايران چشم نپوشيدند . به تلافى الغاى قرارداد 1872 ناصر الدين شاه به سال 1889 امتياز تأسيس بانك شاهنشاهى را در ايران به يو . رويتر واگذار كرد . بانك انگليس حق انحصارى انتشار اسكناس را به دست آورد ، براى نخستين‌بار اجبارا در ايران پول كاغذى رايج شد . كليه درآمدهاى دولت ايران بايستى در اين بانك به حساب جارى ريخته مىشد ، اين بانك ضرب مسكوكات و تبديل ارز خارجى را در اختيار گرفت . بانك نامبرده استثنائا حق بهره‌بردارى از منابع معدنى ، ازجمله نفت را در سرتاسر خاك ايران با اختيار بازفروش اين امتيازات ، از دولت ايران به دست آورد . بانك نامبرده به اشخاص متفرقه وام مىداد و سپرده و غيره قبول مىكرد .\r\nاگرچه بانك انگليس كارهاى بانكى دولت ايران را انجام مىداد و ظاهرا بانكى دولتى به‌شمار مىرفت اما عملا از مركز لندن اداره مىشد و تابع قوانين ايران نبود . اين بانك شعبه‌هائى در تبريز ، رشت ، مشهد ، يزد ، اصفهان ، شيراز ، بوشهر و نمايندگيها و شعبه‌هاى فرعى در نقاط ديگر ايران داير كرد - سرتاسر مراكز مهم بازرگانى كشور از شبكه بانك انگليس پوشيده شد و اين گونه در ژرفاى زندگى اقتصادى و سياسى كشور ايران نفوذ كرد .\r\nدر برابر همهء اين امتيازها بانك فقط بايستى 6 % از درآمد خالص خود را به دولت ايران مىپرداخت . بانك شاهنشاهى يكى از مهمترين ابزار امپرياليسم انگلستان براى به بند كشيدن جامعه ايران بود .\r\nبه سال 1888 كمپانى انگليسى « برادران لينچ » از دولت ايران امتياز كشتىرانى انحصارى را در قسمت پائين رودخانه كارون گرفت . سپس اين كمپانى از طريق بانك شاهنشاهى امتياز ساختن و بهره‌بردارى راه شوسه اهواز - اصفهان را به دست آورد ، و حتى اداره راههاى تهران - قم - سلطان‌آباد ، و تهران - اصفهان را به عهده گرفت انگليسها تقريبا به‌طور كامل اختيار كشتىرانى در خليج فارس را به دست گرفتند .\r\nدر ماه مارس 1891 دولت ايران قراردادى با كمپانى انگليسى تالبوت امضاء و به موجب آن حق انحصارى خريد و فروش و اصلاح تنباكو را در سراسر ايران به كمپانى نامبرده تفويض كرد . كمپانى تالبوت نمايندگان خود را به همه مناطق ايران فرستاد ، اينان بگونه‌اى خشونت‌آميز در زندگى داخلى كشور مداخله مىكردند . اين چگونگى در سالهاى 1891 - 1892 خشم توده‌هاى مردم را برانگيخت و تظاهرات خشم‌آميزى در تهران - تبريز و شهرهاى ديگر ايران عليه كمپانى نامبرده و دولت آغاز شد ، در پى اين آشفتگىها شاه ناچار شد اين امتياز كمپانى تالبوت را لغو كند .\r\nبراى پرداخت غرامت به كمپانى تالبوت بانك شاهنشاهى مبلغ 500 هزار ليره استرلينگ به شاه وام داد و در ازاى آن درآمد گمرك جنوب ايران را در گرو گرفت . اين نخستين وام\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nاسارت‌بار بود كه دولت ايران از خارجيان گرفت .\r\nدر 28 ماه مه 1901 دولت ايران زير فشار سفير انگليس ، گ . د . ولف به يكى از اتباع بريتانيا به نام و . ن . دارسى امتياز انحصارى بهره‌بردارى از معادن نفت در سرتاسر ايران به استثناى 5 استان شمالى را داد ، اين 5 استان ، آذربايجان ، گيلان ، مازندران ، استراباد و خراسان بودند . دارسى در 4 / 3 پهنهء ايران كه داراى ذخاير عظيم نفت بودند حق استثنائى اكتشاف ، توليد ، عمل آوردن و فروش نفت را به دست آورد . در ازاى اين امتياز به دولت ايران بايستى مبلغ ناچيزى پرداخت مىگرديد : فقط پس از ايجاد شركت و بهره - بردارى از نفت 20 هزار ليره استرلينگ نقد و در جريان كار 16 % از درآمد نفت به ايران داده مىشد ضمنا سالى 2 هزار تومان بابت حق مالكيت چاههاى مورد امتياز كه پيش از اين به وسيله ابزار دستى در منطقه از آنها بهره‌بردارى مىشد و هم‌اكنون در اختيار صاحب امتياز قرار مىگرفت بايستى از سوى دارسى پرداخت مىگرديد . پس از آن به سال 1908 در ناحيهء ميدان - نفتون در جنوب خاورى شوشتر ذخاير عظيمى از نفت كشف شد ، در آوريل 1909 بر مبناى امتياز دارسى در لندن شركت نفت انگليس و ايران تشكيل گرديد .\r\nاين شركت بعدا در چارچوب دولت بريتانيا نقش عظيمى را در انقياد و تاراج مردم ايران به سود امپرياليسم انگلستان ، ايفا كرد .\r\nپيش از جنگ جهانى اول ميزان سرمايه‌گذارى انگليسها در ايران به 7 / 9 ميليون ليره استرلينگ بالغ شد . در ميان دولتهاى خارجى ديگر از لحاظ صدور سرمايه به ايران انگلستان مقام اول را داشت .\r\n\r\nامتيازات و وامهاى روس‌ها\r\nسرمايه‌داران روسى و رژيم تزاريسم هم تلاش مىكردند تا از منابع ايران بهره‌كشى كنند و بنابراين كوشش داشتند اجازه ندهند انگليسها انحصارا بر ايران چيره شوند .\r\nبه سال 1879 يك كمپانى روسى امتياز ايجاد خط تلگرافى ميان استراباد و چيكيشليار را كه جزو خاك روسيه بود و در شمال خليج حسنقلى قرار داشت از دولت ايران گرفت . در اين خط كاركنان روسى كار مىكردند .\r\nدر دسامبر 1888 ، يكى از اتباع روسى به نام ليانوزف از دولت شاه امتياز بهره - بردارى از صيد ماهى را در آبهاى سواحل ايرانى درياى خزر از آستارا تا اترك گرفت ، حتى به او اجازه داده شد در رودخانه‌هائيكه از خاك ايران به دريا ريخته مىشد به صيد ماهى بپردازد .\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nدر 31 آوريل 1890 يك سرمايه‌دار روسى به نام ا . س . پلياكوف امتيازى مبنى بر تاسيس بانكى به نام « بانك استقراضى ايران » به مدت 75 سال از شاه گرفت . نخستين وظيفه اين بانك دادن وام به متقاضيان به ازاى گرو گرفتن كالا يعنى اموال منقول ، اوراق بهادار و حتى اشياء قيمتى بود . ديرى نپائيد كه بانك استقراضى زير نظارت بانك دولتى و وزارت دارائى روس درآمد و عملا به يك مؤسسه دولتى روسيه تزارى تبديل شد . در پايان 1907 اين بانك در تهران ، تبريز ، رشت و مشهد ، شعبه‌ها ، و در قزوين ، همدان ، انزلى ، اروميه ، اصفهان ، سيستان و سبزوار نمايندگيهائى را داير كرد . درآمد عوارض گمركى شمال ايران به اين بانك ريخته مىشد ، دولت ايران توسط اين بانك از دولت روس وام مىگرفت .\r\nبانك نامبرده به ايرانيان هم اعتبار بانكى مىداد . ميان بانك‌هاى انگليسى و روسى رقابت سختى پديد آمد .\r\nدر 9 نوامبر 1890 پلياكوف امتياز ايجاد سازمان بيمه و كارهاى حمل و نقل را از دولت شاه گرفت و بر مبناى آن « شركت بيمه و حمل و نقل ايران » را بنيان نهاد . اين شركت راههاى شوسهء انزلى - قزوين - تهران ، و قزوين - همدان را ساخت و حتى امتياز ساختمان بندر انزلى را هم گرفت . آن ارتباط كشتىرانى ميان ايران و روسيه را از راه درياى خزر برقرار كرد و شركت‌هاى « قفقاز و مركورى » ، « شركت شرق » و غيره را تشكيل داد و بر اساس پيوستن اين شركت‌ها « دفتر حمل و نقل ايران » پديد آمد .\r\nبه سال 1902 بانك استقراضى امتياز ساختمان راه شوسهء جلفا - تبريز - قزوين را گرفت .\r\nاما دربارهء ايجاد خط آهن در ايران بايد يادآورى كرد كه دولت‌هاى امپرياليستى ( روسيه تزارى و انگلستان ) اجازهء ساختمان راه‌آهن را به ايران ندادند . در پايان 1890 دولت ايران ملزم شد كه به هيچ كشورى امتياز ساختن راه‌آهن را تا مدت ده سال ندهد و سپس به سال 1899 اين تعهد را تا سال 1910 تمديد كرد . اين گونه بخاطر امپرياليست‌ها ايران از حق ايجاد راه‌آهن در كشور خودش محروم شد .\r\nبه سال 1900 روسيه وامى به مبلغ 5 / 22 ميليون روبل با وثيقهء درآمد گمرك شمال به ايران واگذار كرد ، در ضمن دولت ايران ملزم شد كه 500 هزار ليره وام دريافتى از انگلستان را پس بدهد و از اين‌پس تا مدت ده سال فقط از دولت روسيه وام بگيرد و ضمنا تا سال 1910 اقدام به ايجاد راه‌آهن نكند . به سال 1902 ايران وام تازه‌اى به مبلغ 10 ميليون روبل از روسيه گرفت .\r\nتا پيش از جنگ جهانى اول رويهم‌رفته روسها 146 ميليون روبل در ايران سرمايه - گذارى كردند .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nعلاوه بر امتيازهاى واگذارى به روس و انگليس ، دولت شاه يك رشته امتيازهائى به دولتهاى ديگر اروپائى واگذاشت . يك شركت بىنام‌ونشان راه‌آهن و ترامواى بلژيكى به سال 1888 بر مبناى امتيازى كه گرفت ساختمان و بهره‌بردارى راه‌آهن باريك تهران - شاه عبد العظيم را آغاز كرد و حتى ايجاد خط آهن واگن اسبى را هم در شهر تهران ، اين شركت به دست گرفت و از آن بهره‌بردارى كرد . سرمايه‌داران بلژيكى امتياز تشكيل قمارخانه و شراب‌سازى و كارخانه قند را هم از ايران گرفتند . شركت يونانى « كوسيس و تئوفيلاكتوس » كه مركزش در باكو بود امتياز بهره‌بردارى از جنگلهاى ايران در كنارهء درياى خزر را از دولت ايران گرفت . به فرانسويان نيز امتياز حفارى تپه‌هاى آثار باستانى داده شد آنها اجازه گرفتند تا نيمى از اشياء كشف شده را از ايران خارج و به فرانسه بفرستند .\r\n\r\nبازرگانى خارجى\r\nدر نيمه دوم سدهء 19 بازرگانى خارجى ايران با دولت‌هاى اروپائى به ميزان چشم - گيرى افزايش يافت . در آغاز سدهء 20 بسيارى از بنگاههاى بازرگانى اروپائى و شعبات آنها در ايران سرگرم كار شدند ( « شركت انگليسى بازرگانى خليج فارس » ، « شركت روسى صنعتى و بازرگانى در ايران و آسياى ميانه » ، شركت هلندى « گوتز و پسر » ، شركت سوئدى « تزيگلر » و غيره ) . بيش از 80 % سرمايه‌هاى خارجى كه در ايران به كار مىرفتند ، روسى يا انگليسى بودند .\r\nبه سال 1901 روسيه و به سال 1903 انگلستان با ايران يك قرارداد گمركى امضاء كردند كه به موجب آن عوارض گمركى كالاهاى وارداتى به ايران يا كاملا از ميان رفت يا به ميزان چشم‌گيرى كاهش يافت . اين چگونگى راه ورود كالاهاى انگليسى و روسى را به خاك ايران گشود .\r\nبازرگانى خارجى ايران سرشت مستعمراتى داشت . واردات بارها بيش از صادرات بود و كسرى موازنه صادرات و واردات كشور هرسال به زيان دولت ايران رو به فزونى بود .\r\nاقلام وارداتى ايران در درجه اول ، پارچه‌هاى نخى ، پشمى ، ابريشمى و پس از آن شكر ، چاى ، نفت روشنائى ، فرآورده‌هاى فلزى و كالاهاى صنعتى ديگر بودند . از ايران ، پنبه ، خشكبار ، قالى ، برنج ، ابريشم ، پوست ، ترياك ، صمغ ، پشم ، تنباكو صادر مىشد . نسبت بهاى كالاهاى وارده به كالاهاى صادره ايران البته به زيان ايران بود .\r\nپارچه‌هاى انگليسى بيشتر از هر كالاى ديگرى به ايران وارد مىشدند . بازرگانى ايران با انگلستان هميشه به زيان ايران تمام مىشد . ميزان كالاهاى وارده از انگلستان\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n4 يا 5 بار بيشتر از كالاهاى صادره از ايران به آن كشور بود . رقابت كالاهاى صنعتى وارده از انگلستان صنايع خانگى و دستى ايران را از ميان برد و در پايان سده 19 و آغاز سده 20 كارگاههاى سنتى و ملى ايران به كلى ناپديد شدند . نارسائيهاى بازرگانى خارجى ايران كه تقريبا در نتيجه دادوستد با انگليسها پديد آمده بود باعث ته‌كشيدن ذخاير ارزى و ويرانى بنيان اقتصاد ايران گرديد .\r\nمقدار كالائى كه ايران به روسيه صادر مىكرد ، طبق معمول بيشتر از كالاهاى وارداتى آن كشور بود ، تقريبا 3 / 2 كل كالاهاى صادراتى ايران در بازارهاى روسيه به فروش مىرسيد .\r\nتقريبا صددرصد پنبه ، خشكبار ، برنج ، پوست و مقدار زيادى پشم ، قالى و كالاهاى ديگر كه صدور آنها به نفع ايران بود ، به روسيه صادر مىشد . اقلام مهم كالاهائى كه از روسيه وارد ايران مىشد ، شكر ، پارچه‌هاى نخى ، شيشه ، چينىآلات ، فراورده‌هاى بدل چينى ، نفت روشنائى ، فراورده‌هاى فلزى بودند . بازرگانى با روسيه براى ايران اهميت فراوان داشت ، مناطق شمالى اين كشور از لحاظ اقتصادى كاملا با روسيه ارتباط داشتند .\r\nافزايش آهنگ بازرگانى خارجى ايران با اقتصاد روستائى اين كشور رابطه‌اى نزديك داشت ، چون اقتصاد روستائى بايستى با نيازمنديهاى صادراتى ايران هم‌آهنگ مىشد . كشت پنبه ، برنج ، تنباكو ، ترياك ، در مناطقى كه مناسب براى توليد اين محصولات بودند ، افزايش يافت . مثلا استانهاى شمالى ايران توليدكننده برنج ، خشكبار و پنبه بودند كه همه اين محصولات به روسيه صادر مىشدند .\r\n\r\nاسارت سياسى ايران\r\nهم‌زمان با انقياد اقتصادى ايران ، روند اسارت سياسى اين كشور به وسيله دولت‌هاى سرمايه‌دار كه در رأس آنها انگلستان و روسيه تزارى بودند ، به تندى پيش مىرفت .\r\nمهمترين ابزار روسيه تزارى براى نفوذ سياسى در ايران ، بريگاد قزاق در تهران بود ، اين يكان به سال 1879 بنا به تقاضاى شاه ، به وسيله سرهنگ دوم ستاد ارتش روس به نام دومانتويچ ، و سه افسر قزاق و 5 درجه‌دار روس در تهران سازمان داده شد . اينان طبق نمونه قزاقهاى روس يك هنگ سوار قزاق پديد آوردند ، بعدها اين سازمان گسترش يافت نخست به تيپ قزاق و هنگام جنگ جهانى اول به لشكر تبديل گرديد . فرماندهى اين تيپ به عهدهء يك افسر قزاق روسى بود ، معمولا سرهنگ ستاد ارتش روس كه فرماندهى اين يكان را به عهده داشت ، مستقيما زير فرمان شاه به‌شمار مىرفت . افسران مربى سمت فرماندهى برخى از يكانهاى جزء را داشتند . افسران ايرانى ، استواران و تا اندازه‌اى\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nدرجه‌داران تيپ از ميان فرزندان خانها و مباشرانشان برگزيده مىشدند . ديرى نپائيد كه اين بريگاد قزاق به تنها يكان رزمى منظم و باانضباط ايران تبديل گرديد و نقش مهم گارد سلطنتى را به عهده گرفت .\r\nاين گونه دولت تزارى روس داراى موقعيت استوارى در تهران شد . اين دولت مىكوشيد تا نفوذ سياسى خود را در ايران ، از طريق دولت مركزى شاه ، اعمال كند و بنا براين به استوارى قدرت شاه علاقمند بود . علاوه‌براين كنسولهاى تزارى ، بانك استقراضى ، مؤسسات صاحب امتياز روسى و كانالهاى ديگرى از اين قدرت تزار بيشترين بهره را مىبردند .\r\nدستگاه حاكم امپرياليستى انگليس در صحنهء ايران با روسيه تزارى رقابت مىكرد و بنابراين خواهان ناتوانى دولت مركزى ايران بود . انگليسها از پراكندگى قدرت در كشور و روحيهء جدائىخواهى خانها ، مثلا شيخ خزعل در خوزستان و حتى بختياريها و بلوچها و خانهاى ديگر ، پشتيبانى مىكردند .\r\nدر پايان سدهء 19 انگليسها بارها به سرزمين‌هاى ايران تاختند و قسمت مهمى از مناطق مرزى ايران ازجمله خاور بلوچستان و بخشى از سيستان را تصرف كردند . تصرف اين مناطق به وسيله به اصطلاح كميسيون تعيين حدود مرز ( در مكران 1870 - 1871 و در سيستان 1872 ، 1896 ، 1903 - 1905 ) تائيد شد ، در اين كميسيون نمايندهء ارتش انگليس در سرزمين ايران حضور داشت .\r\nسرداران بلوچ ( رهبر عشاير ) مرتبا از انگلستان كمك مالى ( ماهيانه از 100 تا 500 روپيه ) و اسلحه دريافت مىكردند . اينان به دولت ايران ماليات نمىپرداختند و آشكارا از دولت سرپيچى مىكردند .\r\nانگليسها چيرگى خود را در خليج فارس هم استوار كردند . به بهانهء « پيكار با راهزنان دريائى » و « جلوگيرى از تجارت برده » تمام پهنهء خليج فارس زير نظارت نيروى دريائى انگلستان قرار داشت . شيخ‌هاى محلى عرب كاملا زير فرمان انگليسها بودند و طبق قراردادهاى منعقده وظيفه داشتند با انگليسها در حال صلح باشند ، كليه دعاوى را بايستى نمايندهء دولت بريتانيا در بوشهر كه به قول لرد كورزن « شاه بدون تاج خليج فارس » به‌شمار مىرفت ، حل‌وفصل مىكرد .\r\nانگليسها به منظور استوارى نفوذ سياسيشان در ايران نه‌تنها از نمايندگان سياسى و كنسولهايشان در ايران بهره مىبردند ، بلكه شعبات بانك شاهنشاهى ، كمپانى نفت ، شركت‌هاى راه و كشتىرانى ، تلگرافخانه‌ها ، ميسيونرهاى مذهبى انگليسى كه بيشترشان در شهرهاى مركزى و جنوبى ايران متمركز بودند ، راه پيشرفت نفوذ سياسى بريتانيا را در\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nايران مىگشودند .\r\nدر پايان سدهء 19 - آغاز سدهء 20 در دستگاه دولت ايران تنى چند از بلژيكىها كار مىكردند . به سال 1898 دولت ايران سه تن از كارمندان بلژيكى را كه در رأس آنها نوز بود به منظور سازمان دادن اداره گمرك ، طبق نمونه اروپائى به كار فراخواند : قبلا درآمد گمرك ايران به وسيله اجاره وصول مىشد . در پايان سال 1902 قريب 30 تن كارمند بلژيكى در گمرك ايران كار مىكردند . به سال 1904 نوز به عنوان مدير كل گمرك ايران و سپس به وزارت پست برگزيده شد . علاوه‌بر اين مقام ، رياست خزانه ، اداره امور گذرنامه و عضويت شوراى دولتى به او واگذار گرديد . اما مأموران بلندپايهء بلژيكى ضمن انجام كارهايشان نقش مستقلى را انجام نمىدادند ، در بيشتر موارد اينان واسطهء انجام سياست - هائى بودند كه به سود دولت‌هاى انگلستان و روسيه تزارى تمام مىشدند ، فقط نمايندگان اين دولت‌ها فعاليت‌هاى نوز را رهبرى مىكردند .\r\nدر آغاز سدهء 20 ايران به ميزان چشم‌گير و آشكارى در آستانهء 1905 - 1911 استقلال ملى خود را از دست داد . شاه ، بسيارى از وزيران ، حكام و خانهاى فئودال ، اينها همه به ابزارهائى به منظور انجام سياست‌هاى امپرياليست‌ها ، تبديل گرديدند . ميان امپرياليست‌هاى خارجى و فئودالهاى بلندپايه ايرانى اتحادى پديد آمد ، البته اين اتحاد موقعيت دارودسته فئودالهاى حاكم را استوار مىكرد .\r\nناصر الدين شاه سه بار به خارج از كشور ( روسيه و اروپا ) سفر كرد ( در سالهاى 1873 ، 1878 و 1889 ) . پس از بازگشت از اين سفرها برآن شد در دستگاه حكومتش برخى نوگرائى هاى ظاهرى را كه عبارت از دگرگونيهائى در سازمان دولت و دربار شاه به سبك اروپائيان بود ، برقرار كند . وزارت‌خانه‌هاى تازه‌اى ازجمله وزارت كشور ، دادگسترى ، فرهنگ ، پست و تلگراف را در دستگاه دولت پديد آورد ؛ چند مدرسه غير مذهبى به سبك اروپائى براى تحصيل فرزندان اشراف بنا نهاد ؛ درباريان را وادار كرد تا به شيوهء اروپائيان لباس بپوشند . اقدامهائى را به منظور محدود كردن قدرت قضائى روحانيان بلندپايه انجام داد .\r\nاما اين اقدام بسيارى از آنان را عليه شاه برانگيخت . اقدامات شاه به منظور فرنگىمآب كردن ايران در اصول اقتصاد فئودالى و نظام سياسى ايران مؤثر واقع نشد ، اين كارها چيزى را عايد كشور و توده‌هاى مردم نكرد فقط به سود نفوذ استعمارى خارجيان در ايران تمام شد .\r\n\r\nباقيماندن روابط پس‌ماندهء فئودالى و بدتر شدن وضع توده‌هاى مردم\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nاستوارى موقعيت سرمايه‌هاى خارجى در ايران به باقيماندن رژيم سياسى پس‌افتاده فئودالى كمك شايانى كرد ، اين سرمايه‌ها ايران را به كشورى نيمه مستعمره تبديل و روى اقتصاد كشور و موقعيت طبقات اجتماعى ايران به سختى نفوذ كردند .\r\nوابستگى استوار اقتصاد روستائى با بازرگانى خارجى و سازگارى آن با نيازمندى - هاى بازار باعث شد كه فئودالهاى بزرگ و بلندپايگان از موقعيت دولتى خود بهره ببرند و به بهانه‌هاى گوناگون زمين‌هاى خرده‌مالكان را از دستشان بربايند و سرانجام زمين‌هاى پهناورى را زير مالكيت خود متمركز كنند .\r\nتسلط سرمايه‌هاى خارجى و رژيم فئودالى ايران مانع از پيشرفت صنايع سنتى و وطنى گرديدند . بنابراين سوداگران ، رباخواران ، روحانيان ، كارمندان توانگر دولت سرمايه‌هاى خود را به مصرف خريد زمين از خانها يا شاه مىرساندند و براى ايجاد موسسات صنعتى به كار نمىبردند . زمين‌هاى پهناور و بزرگ براى كشت محصولاتى به كار مىرفت كه مورد تقاضاى بازارهاى خارجى بودند . همه اين كيفيات به رشد مالكيت مالكان نوع جديد كمك مىكردند ، البته اين زمين‌ها به اريستوكراتهاى فئودال تعلق نداشتند . در اين هنگام مالكيت تيولى قديم ازهم پاشيده شد . زمين‌ها از دست اريستوكراتهاى فئودال خارج و به سوداگران ، روحانيان ، مأموران بلندپايهء دولت تعلق گرفت . قسمت عمدهء بورژوازى كلان و متوسط بازرگانى ، پيوندى ناگسستنى با اين گونه مالكيت فئودالى داشتند .\r\nافزايش زمين‌هاى مالكان خصوصى ، چگونگى دستگاه اقتصاد روستائى و وابستگى آن به بازارهاى خارجى ، وضع دهقانان را هرچه بيشتر وخيم كرد . اين مالكان تازه بدوران رسيده ، بر اساس همان ملاكهاى فئودالهاى سابق دهقانان را بگونهء شديدترى استثمار مىكردند . سهم بهرهء مالكانه را افزايش دادند ، دهقانان را مجبور كردند از كشت محصولات سنتى دست بردارند و به زراعت محصولات تازه ( پنبه ، تنباكو ، خشخاش ) بپردازند ، ضمنا ناگزير بودند بارورترين قطعه‌هاى زمين را براى كشت اين محصولات به كار برند .\r\nپيشرفت روابط كالائى - پولى و افزايش ميزان عوارض و ماليات‌هاى نقدى از دهقانان باعث شد كه دهقانان به ستوه آمده زير بار فشار رباخواران خرد شوند . بيشتر اوقات رباخوار خودش مالك بود ، در چنين شرايطى اندازهء فشار روى دهقانان از لحاظ انجام وظايف فئودالى شديدتر مىگرديد . دهقانان از داشتن هرگونه حقوق سياسى محروم بودند و در برابر مالكان و قدرت‌هاى محلى هيچگونه وسيلهء دفاع نداشتند .\r\nوضع دهقانان به‌ويژه در جنوب ايران ، ازجمله كرمان و استانهاى ديگر ، بسيار توان فرسا بود . در آنجا مالكان تا 5 / 4 محصول و حتى بيشتر را از دهقانان به عنوان بهره مالكانه\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nو غيره مىربودند . در بم ، نرماشير ، جيرفت و مناطق ديگر كرمان حتى روش بردگى در اقتصاد روستائى به كار مىرفت . خريد و فروش دهقانان نه‌تنها در كرمان بلكه در خراسان هم رواج داشت . مثلا به سال 1905 ، هنگاميكه ساكنان قوچان به انگيزهء قحطى نتوانستند ماليات محوله را بپردازند ، حاكم قوچان به عوض ماليات ، 300 دختر قوچانى را به زور از مردم گرفت و آنها را به خانهاى تركمن فروخت .\r\nاين روش استثمار فئودالى بيرحمانه سرانجام به گدائى و ورشكستگى دهقانان گرائيد و حتى گرسنگى عمومى و بيماريهاى واگيردار طاعون و و با بسيارى از دهقانان را از ميان برد . پس از نيمه دوم سدهء 19 در ايران بارها قحطى درگرفت . ( در سالهاى 1860 - 1861 ، 1869 - 1872 ، 1879 - 1880 و بعد ) شمارهء تلفات اين قحطى به 10 % جمعيت رسيد .\r\n\r\nتلاش براى ايجاد صنايع ملى\r\nنيمهء دوم سدهء 19 در ايران روابط بورژوائى و بورژوازى ملى پديد آمد . كار مزدورى به مقياس گسترده‌اى رايج شد . در كشور سرمايه‌هاى چشم‌گيرى پديد آمد ، اين سرمايه‌ها در دست سوداگران بزرگ و نمايندگان فئودالهاى بلندپايه بودند . شرايطى براى پيشرفت سرمايه‌دارى و گذار از دوران صنايع دستى به صنايع كارخانه‌اى و كارگاهى به وجود آمد .\r\nدر تهران ، تبريز ، اصفهان ، شيراز ، يزد ، بوشهر و شهرهاى ديگر ايران اقدامهائى در زمينه تأسيس شركت‌هاى سهامى يا غير سهامى در رشته‌هاى گوناگون بازرگانى ، صنايع ، صرافى ، مسافربرى و حمل‌ونقل زمينى - دريائى انجام گرفت . در سالهاى 1882 / 83 در تبريز بازرگان م . كوزه‌كنانى و برادرش و م . صراف شركتى به نام « اتحاديه » درست كردند كه در آن كارهاى بانكى و صرافى را انجام مىدادند ، اين شركت 15 سال دوام يافت . در سال - هاى 1898 / 99 يك بازرگان كازرونى شركت « اسلاميه » را در اصفهان بنا نهاد و كارگاهى ريسندگى را ايجاد و پارچه‌هاى بافت ايران را توليد و معامله مىكرد ، شركت « مسعوديه » هم با خارج معاملات بازرگانى انجام مىداد . در يزد به سال 1892 / 93 شركت « منصوريه » ، در شيراز . شركت « فارس » كه چك و براتهاى آن برابر اسناد بانك شاهنشاهى اعتبار داشت ، فعاليت مىكرد . به سال 1899 / 1900 هفده بازرگان تهرانى براى انجام بازرگانى داخلى و خارجى شركتى به نام « شركت عمومى » تأسيس كردند . بازرگانان بوشهرى و شيرازى يك شركت كشتىرانى به نام « ناصرى » تشكيل دادند ، كشتىهاى آنها مرتبا بين بوشهر و جده درآمدوشد بودند . شركت‌هاى سهامى ديگرى هم پديد آمدند .\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nدر اين هنگام كارگاهها و كارخانه‌هاى ملى هم تأسيس شدند . به سال 1858 / 59 در نزديكى تهران يك كارگاه ريسندگى تأسيس شد كه پس از چند سال از كار افتاد . به سال 1879 / 80 حسين خان سپه‌سالار در تهران كارخانهء گاز را بنيان نهاد كه بعدها به كمپانى بلژيكى واگذار شد . به سال 1890 / 91 صدراعظم امين الدوله ، نزديك تهران يك كارخانه كبريت‌سازى تأسيس كرد . به سال 1899 / 1900 يك كارخانه قندسازى در كهريزك ايجاد گرديد . به سال 1894 / 95 صنيع الدوله در تهران يك كارگاه ريسندگى تأسيس كرد . علاوه‌براين در نيمه دوم سدهء 19 ، در تهران ، اصفهان ، گيلان ، مازندران و جاهاى ديگر كارخانه‌هاى ديگرى تأسيس شدند :\r\nكارخانه كاغذسازى ، نساجى ، ظرف‌سازى ، ابريشم‌بافى و غيره از آن جمله بودند ، اما بيشتر اين تلاشها در اثر رقابت كالاهاى خارجى بىنتيجه ماندند و تأسيسات ناگزير به تعطيل شدند .\r\nبسيارى از كارگران و صنعتكاران بىكار ماندند . اينها هم به دهقانان ورشكسته و فقر زده ملحق گرديدند و توده عظيمى از مردم گرسنه را پديد آوردند . هزارها تن از دهقانان ، كارگران ، پيشه‌وران ورشكسته كه از گرسنگى و بينوائى جان سالم بدر مىبردند در پايان سده 19 - آغاز سده 20 هرسال براى كار به روسيه - قفقاز و كناره‌هاى درياى خزر مهاجرت مىكردند . تنها از آذربايجان ايران به سال 1905 ، 62 هزار تن به روسيه مهاجرت كردند . در پايان نخستين دهه سدهء 20 جمع كوچندگان ايرانى به خاك روسيه در حدود 200 هزار تن بودند .\r\n\r\nپيدايش بورژوازى ملى\r\nعناصر پيشرفته‌اى كه از ميان بورژوازى ملى و مالكان ليبرال برخاستند ، رفته‌رفته احساس كردند كه سياست شاه و فئودال‌هاى بلندپايه در مورد ادارهء امور كشور بسيار خطرناك و هلاكت‌بار است و در ميان اين قشر از مردم پندار بورژوازى ملى پديد آمد . اين احساس ملى نخست در ميان روشنفكران پديدار شد .\r\nيكى از نمايندگان برجستهء بورژوازى ملى ايران در نيمه دوم سده 19 ملكم خان بود كه در پاريس تحصيل كرده بود . هنگاميكه به ايران برگشت ، در وزارت امور خارجه به كار گماشته شد و جزو صاحبمنصبان بلندپايه آن وزارت‌خانه درآمد . به سال 1858 با شركت فعال او گروه سرى « آدميت » طبق نمونهء لژ فراماسيون سازمان يافت ؛ قسمت عمدهء اعضاى اين گروه تحصيل‌كرده‌هاى اروپا و نمايندگان روشنفكران ليبرال بودند . ملكم خان از طريق اين گروه بگونه‌اى سرى به انتشار پندارهاى اصلاحات رژيم سياسى و برقرارى يك رژيم « طبيعى » يعنى محدود كردن اختيارات سلطنت و تا اندازه‌اى آزاديهاى بورژوائى ،\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nدفاع از حقوق و دارائى فردى و غيره اقدام كرد ، يكى ديگر از رهبران گروه آدميت يوسف خان مستشار الدوله بود كه پندارهاى راديكال‌ترى داشت . در نوشتهء او به نام « يك كلام » او خواست كه در ايران حكومت پارلمانى برقرار شود . سرانجام در پايان سدهء 19 هنگاميكه ملكم خان در لندن روزنامه « قانون » را انتشار مىداد ، او هم دربارهء برقرارى حكومت مشروطه و ايجاد پارلمان تبليغ مىكرد . دولت شاه ، اعضاى اين گروه را زير پيگرد قرار داد ، انتشار روزنامه‌ها و آثار ملكم خان را ممنوع كرد .\r\nنقش مهم را در بيدارى احساسات ملى مردم آذربايجان و به‌طوركلى سرتاسر ايران ، روشنفكران پيشرفته آذربايجانى ايفا مىكردند . اينان زير نفوذ پندارهاى دموكراتيك - انقلابى روشنفكران روسى يعنى دموكراتهاى گرتزن ، بلينسكى ، چرنوشفسكى ، دوبرولوبو قرار داشتند . آثار روشنفكر و دموكرات نامدار آذربايجانى ميرزا فتحعلى آخونداف كه ضمن آنها به نظام فئودالى ، جهل‌پرستى ، بيداد و خودكامگى شاه ، بىامان تاخته است ، به‌ويژه در ميان اين روشنفكران ، از محبوبيت ويژه‌اى برخوردار بوده‌اند . نوشته‌هاى عبد الرحيم - طالبوف كه در قفقاز مىزيست اما اصلا تبريزى بود نيز مورد توجه روشنفكران آذربايجانى قرار داشت و دست به دست مىگشت . داستان زين العابدين مراغه‌اى به نام « سفرنامه ابراهيم بيگ » كه پيش از انقلاب ايران منتشر شد . و بىسوادى ، موهوم‌پرستى و دغلبازى روحانيان مرتجع را فاش مىكرد ، به ميزان گسترده‌اى در ميان روشنفكران شهرت داشت .\r\nدر پايان سده 19 در ميان مردم ايران و كشورهاى ديگر خاور نزديك و ميانه ، به‌ويژه بين روحانيان و بورژواهاى خرده‌پا پندار پان اسلاميسم بگونهء گسترده‌اى تبليغ مىشد ، مبناى اين پندار ، اتحاد كليهء مردم مسلمان و تشكيل يك امپراطورى واحد اسلامى زير نظر يك خليفه اسلام بود . اين اتحاديه بايستى زير پرچم اسلام در جهان به‌پا مىخاست .\r\nدرعين‌حال پان اسلاميسم كليه مسلمانان را دعوت مىكرد با يكديگر متحد شوند و عليه بيگانگان به پيكار برخيزند . به عبارت ديگر تبليغات پان اسلاميسم اعتراض توده‌هاى وسيع مردم را عليه تسلط سرمايه‌هاى خارجى در ايران و كشورهاى مسلمان و عليه انقياد اقتصادى و سياسى مردم اين كشورها به وسيله بيگانگان ، بازمىتاباند . درعين‌حال پان اسلاميسم هواخواه بقاى رژيم فئودالى بود . و . اى . لنين ، پان اسلاميسم را به عنوان روندى كه كوشش داشت « جنبش‌هاى آزادى ملى عليه امپرياليسم اروپائى و امريكائى را ضمن پابرجائى موقعيت خانها ، مالكان ، ملاها و غيره ، متحد كند » برمىشمرد .\r\nبيدارى احساسات ملى در ميان گروههاى بورژوا نيز پندارهاى نوگرايانه‌اى را در آنها پديد آورد ، تأسيس مدارس غير مذهبى طبق نمونهء اروپائى ( مدارس رشديه ) ايجاد كتابخانه ( مثلا كتابخانه ملى در تهران و تبريز ) انتشار روزنامه‌ها به زبان فارسى در خارج\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nاز كشور به وسيله مهاجران ايرانى ( « اختر » در استانبول ، « حكمت » در مصر ، « حبل المتين » در هندوستان و غيره ) از آن جمله بودند .\r\nدر نخستين سالهاى سدهء 20 در ايران سازمانهائى سرى به منظور پيكار عليه سازشكارى - هاى دولت شاه با بيگانگان و انجام اصلاحاتى در چارچوب خواسته‌هاى بورژوازى تشكيل شد . از سال 1901 به بعد در تهران گروهى سرى پديد آمد كه به وسيله پخش اعلاميه‌هاى پنهانى عليه وامهاى خارجى شاه و صدراعظم ايران ، تبليغات را آغاز كرد .\r\nبه سال 1905 از ميان مالكان ليبرال ، بورژواها ، صنعتگران سطح بالا ، روحانيان روشنفكر انجمنى سرى به نام « انجمن مخفى » تشكيل شد ، هدف اين انجمن بگونه‌ايكه در اساسنامه‌اش ذكر شده بود ، بيدار كردن توده‌هاى مردم ايران و انجام طرحهاى اصلاحى در سرتاسر كشور بود . اعضاى اين انجمن ضمن جلساتشان عليه سوءاستفاده و رشوه‌خوارى مأموران دولت و قسمتى عليه كارمندان بلژيكى اداره گمرك كه در رأس آنها نوز بود ، اظهار نظر مىكردند . ريشه همه اين مخالفت‌ها با دولت رنگ مذهبى داشت و به احكام قرآن و قوانين اسلام استناد مىشد .\r\nدر ماه مه 1905 خواسته‌هاى زير ضمن مراجعه به وزيران و انتشار در روزنامه‌ها به وسيله اين انجمن اعلام شد : تأسيس شوراى « عدالت‌خانه » كه كارش تهيه قوانين عادلانه در زمينهء دعاوى قضائى حقوقى و جزائى بود ، اصلاح سيستم ماليات ، برقرارى نظم و انضباط در ارتش ، تعيين حقوق و وظايف حكام و شهروندان ، محدود كردن فعاليت‌هاى وزيران و ملاها در حدود قوانين شريعت ، تشويق بازرگانان داخلى ، تجديد سازمان گمرك و وضع عوارض گمركى به منظور حمايت از كالاهاى ايرانى در برابر رقابت كالاهاى خارجى ، ايجاد كارخانه‌ها و كارگاهها ، استخراج معادن و تأسيس مدارس غير مذهبى ، سروسامان دادن به وضع خواربار و ايجاد سامان در پرداخت مستمرىها و حقوق‌ها . البته دربارهء سرشت بورژوامنشانهء اين تقاضاها جاى شك و ترديد نيست .\r\n\r\nجنبش‌هاى توده‌اى در نيمهء دوم سدهء 19 و نخستين سالهاى سدهء 20\r\nپس از قيام بابىها در سالهاى 1848 - 1852 ، تا پيش از سالهاى 90 سدهء 19 در ايران جنبش توده‌اى مهمى ، به استثناى چند فقره شورشهاى خودبخودى كه عليه دولت شاه و فئودالها انجام گرفت ، روى نداد . در آغاز سالهاى 60 شورشهايى خودبخودى از سوى دهقانان آذربايجان ، خراسان ، فارس ، اصفهان و خوزستان پديد آمد . به انگيزهء قحطى و\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nكمبود خواربار شورشهائى از سوى شهروندان تهران ، تبريز ، يزد ، كاشان ، قم و شهرهاى ديگر رخ داد .\r\nاما در آغاز سالهاى 90 يعنى همان هنگام كه تبديل ايران به كشورى نيمه مستعمره براى همگان آشكار شد ، جنبش‌هاى توده‌اى عليه فعاليت‌هاى اسارت‌بار امپرياليست‌ها و قدرت دولت فئودال ايران هرچه بيشتر گسترش يافت و اين جنبش‌ها بگونهء سازمان‌يافته‌اى خودنمائى كردند .\r\nبه سال 1891 در ايران بزرگترين جنبش سده 19 عليه كمپانى تالبوت ، پيمانكار انگليسى تنباكو در ايران آغاز گرديد . دامنهء اين جنبش كه صددرصد ، ضد امپرياليستى بود ، تهران ، تبريز ، اصفهان ، شيراز و شهرهاى ديگر ايران را فراگرفت . شرايط اين پيمان كه براستى براى ايران توان‌فرسا و به سود تاراجگرى سرمايه‌هاى انگليسى بود ، يك‌باره و مستقيما با منافع توده‌هاى وسيع مردم برخورد كرد . اينان از دادن امتياز تنباكو به انگليس‌ها بيشتر از هر امتياز ديگر متأثر شدند و روحانيان بلندپايه زير فشار جنبش توده‌ها در پايان 1891 ، طبق فتوائى ، استعمال دخانيات را تا لغو اين امتياز تحريم كردند . دكه‌هاى تنباكو فروشى بسته شدند و استعمال دخانيات حتى در درون دربار شاه هم ممنوع گرديد . تظاهرات مردم عليه امتياز انگليسها هرچه بيشتر بالا گرفت . نرخ سهام بانك شاهنشاهى ايران به نصف كاهش يافت . در پايان دسامبر 1891 در تهران براى جنگ با بيگانگان تا لغو اين امتياز ، همه مردم به جهاد فراخوانده شدند . در آغاز ژانويه 1892 انبوه جمعيت پيرامون كاخ شاه گرد آمدند و به سوى آن سنگ پرتاب كردند . ارتش به سوى مردم آتش گشود چند تن كشته و زخمى شدند اما اين اقدامات نتوانستند جلو جنبش ضد امپرياليستى مردم را بگيرند . براى انگليسها و شاه روشن شد كه انجام امتياز تنباكو محكوم به ناكامى است .\r\nدر ژانويه 1892 رسما لغو امتياز تنباكو اعلام شد و پس از آن تظاهرات پايان يافت .\r\nجنبش عليه امتياز تنباكو نخستين تظاهر توده‌اى در پايان سدهء 19 به‌شمار مىرفت كه مستقيما و آشكارا عليه امپرياليست‌هاى خارجى در ايران انجام گرفت . اين جنبش به منزله تكانى بود كه جنبش‌هاى ضد فئودالى و ضد امپرياليستى توده‌ها را در آينده پديد آورد .\r\nدر سالهاى 1893 - 1894 - خيزش‌هاى مردمى ديگرى به انگيزه قحطى و گرانى نان در مشهد ، اصفهان ، شيراز و شهرهاى ديگرى پا گرفت .\r\nدر چارچوب پيشرفت ناخشنودى توده‌ها ، در اول ماه مه 1896 ميرزا رضا كرمانى كه هواخواه پان اسلاميسم بود ، ناصر الدين شاه را ترور كرد . رضا كرمانى پيش از اين ، بارها در اثر تظاهر عليه بيداد و خودكامگى عاملان شاه در تهران و كرمان مورد شكنجه و آزار مأموران دولت قرار گرفته بود .\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nپس از كشته شدن ناصر الدين شاه پسرش مظفر الدين به تخت نشست ، اين شاه هم ضمن جابه‌جا كردن برخى از وزيران و حكام ، سياست ارتجاعى پدرش را در اداره امور كشور دنبال كرد . در اين هنگام نفوذ نمايندگان دولت‌هاى بيگانه كه به يارى آنها شاه به سلطنت رسيده بود ، در ايران هرچه بيشتر افزايش يافت . در چنين اوضاع و احوالى ناخشنودى و آشفتگى توده مردم ايران اوج گرفت .\r\nجنبش‌هاى ضد امپرياليستى به‌ويژه بيشتر در جنوب ايران كه امپرياليست‌هاى انگليسى در آنجاها امرونهى مىكردند ، گسترش يافت . به سال 1897 در شهر شوشتر به علت بيرون بردن گندم از ايران درحاليكه خود كشور دچار كمبودى بود ، خيزشى توده‌اى عليه انگليسها درگرفت . مردم خشمگين به انبارهاى خواربار انگليسها هجوم بردند . حاكم محلى شوشتر به طرفدارى از انگليسها به وسيله نيروى دولتى ، قيام‌كنندگان مسلح را سركوب كرد ، اينان سربازخانه را محاصره و كوشيدند شوشتر را تصرف كنند . اين قيام سرانجام به وسيله چريك - هاى بختيارى كه شماره‌شان به 7 هزار تن مىرسيد ، در شوشتر سركوب شد . اما جنبش ضد - انگليسى در اين منطقه بيش از يكسال ادامه يافت .\r\nدر پايان سدهء 19 يك قيام پارتيزانى ضد انگليسى در كناره‌هاى درياى عمان و خليج فارس درگرفت . مردم محلى به تلگرافخانهء انگليسها در ريشهر ( نزديك بوشهر ) هجوم بردند و آنجا را ويران كردند . به سال 1898 انگليسها ناچار شدند ناوگان جنگى به منظور سركوبى اين شورش اعزام دارند ، نيروهاى انگليسى در بندر جاسك پياده شدند و عمليات عليه پارتيزانها را كه در مواضع كوهستانى سخت‌گذر موضع گرفته بودند ، آغاز كردند .\r\nدر سالهاى آخر سدهء 19 و آغاز سدهء 20 تقريبا در سرتاسر ايران شورشهائى كه آنها را « بلواهاى قحطى » نام مىبردند ، جريان داشت . نايابى گندم و گرانى بهاى آن باعث شد كه مالكان بىانصاف ، حكام و توانگران ديگر اين ماده حياتى را احتكار كنند . اينان گندمها را در انبارها احتكار مىكردند و اين گونه بهاى آن بگونهء مصنوعى بالا مىرفت ، جلو نانوائىها توده‌هاى فشرده‌اى از مردم گرسنه گرد مىآمدند . اين اوضاع باعث شورش مردم مىشد و طبعا پليس در برابر آنها پايدارى مىكرد و عده‌اى از آنها كشته يا زخمى مىشدند .\r\nدر ماه اوت 1878 گرسنگان تبريز به خانه‌هاى محتكران گندم ريختند و آنها را ويران كردند . در پائيز 1899 و سال 1900 در تهران شورش درگرفت . در سالهاى 1901 - 1903 تظاهراتى توده‌اى در تهران - تبريز ، اصفهان ، يزد ، شيراز ، بوشهر رويداد . تظاهر كنندگان عليه صدراعظم امين السلطان برانگيخته شدند و او را متهم كردند كه ايران را به بيگانگان فروخته است ، اين تظاهرات همچنين عليه كارمندان بلژيكى اداره گمرك و امتياز گمركى جديد كه از سوى دولت به روسها و انگليسها داده شده بود ، انجام گرفت . در تبريز\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nبلژيكيها ناچار شدند موقتا از شهر بيرون روند . در رابطه با هدف جنبش كه در درجه اول تهديد عليه قدرت صدراعظم بود ، امين السلطان در سپتامبر 1903 مجبور به استعفا شد .\r\nاما به جاى او شخصيت مرتجع ديگرى به نام عين الدوله به صدارت منصوب گرديد ، اين آدم سياست سلفش را دنبال كرد . به سال 1904 شيوع بيمارى و با وضع را وخيم‌تر كرد .\r\nبه سال 1905 موج شورش مردمى سرتاسر ايران را فراگرفت . ميان بازرگانان و بازاريان در بازارها ، مسجدها ، عليه كارمندان بلژيكى و رياست نوز ، حتى عليه عين الدوله تبليغات گسترده‌اى آغاز گرديد . در بهار 1905 بازارهاى تهران بسته شدند و قسمتى از بازرگانان تهرانى در حرم شاه عبد العظيم نزديك تهران به نشانهء اعتراض عليه تعرفهء گمركى تازه و رفتار نوز به بست نشستند . سمت اين جنبش عليه فئودالهاى مرتجع داخلى و عليه محتكران بزرگ ، رئيس شعبهء بانك شاهنشاهى انگليس ، رابينو ، والى شاهزاده فرمانفرما ، پيشوايان روحانيان ، امام جمعه و مالكان وابسته به حكومت ، آغاز شد . يك جوشش همگانى عليه بانك‌هاى بيگانه و انتشار اسكناس به وسيله بانك شاهنشاهى درگرفت .\r\nدر شيراز هم به انگيزهء سوءاستفاده‌هاى والى فارس شعاع السلطنه شورش درگرفت .\r\nهمدان ، بوشهر ، كرمان و شهرهاى ديگر ايران هم در تب‌وتاب و آشفتگى به‌سر مىبردند .\r\nدر كرمان پليس به روى جمعيت آتش گشود ، چند تن كشته شدند و 40 تن زخمى گرديدند .\r\nبه فرمان والى كرمان مجتهد نامدار شهر حاجى ميرزا محمد رضا و تنى چند از چهره‌هاى روحانى ديگر را به چوب بستند .\r\nدر نوامبر 1905 انبوه مردم ، ساختمان بانك استقراضى روس را در بازار تهران ويران كردند .\r\nاين واقعيات گواه بر وخامت اوضاع عمومى ايران در پايان 1905 بودند و ضرورت داشت تا با ايجاد تكانى اين شورش‌ها و جنبش‌هاى خودبخودى و پراكندهء مردم به‌هم به‌پيوندند و به قيامى همگانى عليه ارتجاع داخلى و امپرياليست‌هاى خارجى تبديل شوند .\r\nاين تكان را انقلاب سال 1905 روسيه در ايران پديد آورد .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n\r\n19 انقلاب ايران 1905 - 1911 - م ( مشروطيت )\r\nدر آغاز سده 20 شرايط لازم براى انجام يك تركش انقلابى در ايران پديد آمد ، اين پديده به ژرف‌تر شدن تضاد اجتماعى داخلى و حتى تضاد نيروهاى امپرياليستى و افزايش تلاش‌هاى مردم ايران براى كسب استقلال ملى ، بستگى داشت . شكست روسيه تزارى در جنگ با ژاپون و انقلاب سال 1905 روسيه به تكان جنبش انقلابى ايران كمك شايانى كرد ، در آن هنگام ملت‌هاى ايران و روس باهم روابط نزديك داشتند و بيگمان جنبش انقلابى روسيه اثرى ژرف روى توده‌هاى ايران باقى گذاشت . پيكارهاى انقلابى روسيه تا پيش از انقلاب 1905 هم روى ايران نفوذ داشتند ، مهمترين كانال اين نفوذ ، مهاجران ايرانى در قفقاز به‌ويژه شهر باكو بودند . در اين شهر به سال 1906 هفت هزار كارگر ايرانى ميزيستند كه شامل بيش از 5 / 1 كارگران باكوئى بودند . كار در قفقاز به‌ويژه در صنعت نفت ، و شركت كارگران در اعتصابهاى كارگرى باكو - همه اينها مدارسى انقلابى براى مهاجران ايرانى به‌شمار مىآمدند . بلشويك‌هاى قفقاز بسال 1904 براى كار كردن در ميان كارگران مسلمان ( ايرانى و آذربايجانى ) يك سازمان ويژهء سوسيال دموكرات بنام « همت » به وجود آوردند ، رهبران اين سازمان م . عزيربگوف و ا . جاپاريدز بودند . مهاجران ايرانى از باكو به ميهن بازمىگشتند با خود پندارهاى انقلابى عليه شاه ، فئودالها و امپرياليست‌ها\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nرا به ارمغان مىآوردند . نفوذ انقلابى بازگشتگان مهاجر ايرانى به‌ويژه پس از آغاز انقلاب روسيه ، در ايران افزايش يافت .\r\nو . اى . لنين ضمن مقاله‌اى زير عنوان « بيدارى در آسيا » نوشت : « بدنبال جنبش روسيه به سال 1905 ، انقلاب دموكراتيك سرتاسر آسيا را فراگرفت . . . . جهان سرمايه‌دارى و جنبش سال 1905 روسيه سرانجام آسيا را از خواب بيدار كرد . صدها ميليون از ساكنان اين قاره كه در اثر ركود دوران قرون وسطى كوبيده و مهجور شده بودند ، از خواب غفلت بيدار شدند و به سوى زندگى نوين و پيكار به خاطر به دست آوردن ابتدائىترين حقوق انسانى و دموكراسى گام نهادند » .\r\n\r\nآغاز انقلاب و اعلام مشروطيت\r\nجنبش انقلابى توده‌اى در ايران بيدرنگ به دنبال انقلاب 1905 روسيه آغاز گرديد .\r\nبهانه مستقيم اين جنبش رويدادهاى تهران بودند : به فرمان حاكم شهر تهران 17 بازرگان دستگير و به چوب بسته شدند ، گويا آنها امريه حاكم را دربارهء كاهش بهاى قند اجرا نكرده بودند . اين سركوبى همراه با اخبار سوءاستفاده‌ها و تعديات حاكم كرمان ، بيدادگريهاى مأموران شاهزاده شعاع السلطنه والى فارس و واليان و حكام استانهاى ديگر كشور ، خشم همگانى را در تهران برانگيخت . در دسامبر 1905 به نشانهء اعتراض به رفتارهاى دولت تمام بازارها ، دكانها و كارگاههاى صنعتى پايتخت بسته شدند . قسمتى از روحانيان متنفذ به پيشوائى مجتهدان ، سيد محمد طباطبائى و سيد عبد اللّه بهبهانى از شهر تهران بيرون رفتند و در شاه عبد العظيم به بست نشستند . اين تظاهرات و بست‌نشينى در شيراز ، مشهد و شهرهاى ديگر ايران هم انجام گرفت . تظاهركنندگان خواهان بركنارى عين الدوله مرتجع از مقام صدارت ، انفصال نوز بلژيكى از كار و برقرارى « عدالت‌خانه » براى رسيدگى به دادخواهىهاى مردم بر پايه داد و قانون برابرى بودند . شاه كه زير فشار اين جنبش قرار گرفته بود در ژانويه 1906 مجبور شد وعدهء انجام اين تقاضاها را بدهد .\r\nاما اين وعده‌هاى شاه مانورى ارتجاعى بود . پس از آنكه اين جوشش پايان يافت ، دربار شاه فشار روى شركت‌كنندگان اين خيزش را افزايش داد .\r\nدر برابر اين اقدام در ژوئيه 1906 موج تازه‌اى از جنبش مردم به خروش آمد . در تهران اعتصاب عمومى اعلام شد ، بازارها و دكانها بسته شدند ، چند هزار تن از مردم در سفارت انگليس به بست نشستند . قسمت عمدهء روحانيان به جنبش پيوستند و به نشانهء اعتراض از شهر تهران به قم رهسپار شدند . هم‌اكنون تظاهرات نه‌تنها در جهت بركنارى عين الدوله\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nبلكه برقرارى قانون اساسى و مشروطيت ، تشكيل مجلس به‌پيش مىرفت . اين جنبش به تبريز ، اصفهان ، شيراز و شهرهاى ديگر سرايت كرد . در اين جريانها ارتش آشكارا با مردم همدردى مىكرد . اعتصاب عمومى ، تظاهرات ، جنبش مردمى در استانهاى ايران ، بيرون رفتن روحانيان از تهران به قم همه اينها شاه را به گذشت وادار كردند .\r\nدر 29 ژوئيه 1906 عين الدوله از مقام صدارت بر كنار و به جاى او نصر اللّه خان مشير الدوله كه روحيه‌اى ليبرال مآبانه داشت منصوب گرديد . در 5 اوت فرمان مشروطيت از سوى شاه صادر شد . اما پس از آنكه اعتصابها و تظاهرات پايان يافتند ، مرتجعان كوشش كردند تا از اجراى مفاد فرمان و تشكيل مجلس جلوگيرى كنند و شاه را متقاعد كردند كه از انجام انتخابات چشم بپوشد .\r\nدسائس مرتجعان موج تازه‌اى از خشم و آشفتگى مردم را برانگيخت ، اين آشفتگى به‌ويژه در تبريز شديدتر از هر جاى ديگر بود ، در اين هنگام گروه سوسيال دموكرات زير رهبرى على موسيو در تبريز فعاليت مىكرد . در سپتامبر 1906 در تبريز اعتصاب عمومى اعلام گرديد ، بازارها بسته شدند . از ميان نمايندگان بازرگانان ، روحانيان و مالكان براى نخستين‌بار در ايران انجمن ( كميته انقلابى ) تشكيل شد ، وظيفهء اين انجمن نظارت عملى نسبت به عمليات عاملان شاه بود . يك سازمان دموكراتيك انقلابى به نام « مجاهدين » زير رهبرى سوسيال دموكراتهاى ايران تشكيل شد ، پندارهاى اين سازمان با سوسيال دموكراسى منطبق بود و رهبرى قشرهاى دموكراتيك مردم تبريز را به دست گرفت .\r\nدر 9 سپتامبر شاه زير فشار انقلابى مردم ناگزير اعلام انتخابات مجلس را داد .\r\nاين انتخابات بر مبناى دو مرحله‌اى و طبق سيستم كوريا « 1 » انجام گرفت ، نمايندگان مجلس از ميان 6 طبقه يا صنف ( شاهزادگان قاجار ، روحانيان ، اريستوكراتهاى فئودال ، بازرگانان ، مالكان و كشاورزان ، صنعتگران ) برگزيده شدند . محدوديت‌هاى سنى و داشتن دارائى براى نمايندگان منظور گرديد . تمام زنان ، دهقانان ، كارگران ، بينوايان شهرى ، اكثريت صنعتكاران و بازرگانان خرده‌پا از حق انتخاب شدن محروم بودند .\r\n\r\n\r\n","description":"","footnote":"\r\n( 1 ) . كوريا  Curia  - تقسيم‌بندى شهروندان رومى بر مبناى نژاد خانوادگى در زمان رمولوس ( 753 - 715 - ق . م . ) بود . هر قسمت را كوريا مىناميدند . گويا تمام شهروندان رومى به 30 كوريا تقسيم مىشدند . نمايندگان اين كورياها در مجلس مشورتى روم ( قديمىترين شوراى سياسى جهان ) شركت مىكردند و هركدام داراى يك راى بودند . بعدها مجلس سناى روم و سپس شوراى شهر روم كوريا ناميده شد . م .\r\n","page_name":" 379 ","page_number":379},
  {"content":"\r\n\r\n\r\nمجلس اول و تنظيم قانون اساسى\r\nدر 7 اكتبر نخستين جلسهء مجلس تشكيل شد . نمايندگان اين مجلس شامل اريستو - كراتهاى فئودال ، بازرگانان عمده و بورژوازى متوسط ، روحانيان ، مالكان زمين ، صنعتكاران متنفذ و بلندپايه بودند . نمايندگان صنعتكاران و بورژوازى شهرى ، جناح چپ اين مجلس را تشكيل مىدادند .\r\nنخستين دورهء مجلس هم از نظر تركيب نمايندگان و هم از لحاظ سرشت فعاليتش ضمن مقايسه با دوره‌هاى بعدى نسبتا پيشرفته بود .\r\nدر ماه‌هاى اكتبر - دسامبر 1906 مجلس به بسيارى از مسائل مبرم روز رسيدگى كرد . در شرايط بحرانى گندم و نان اين مجلس حداكثر بهاى نان را ( يك من 24 شاهى ) تعيين كرد . پيشنهاد دولت را دربارهء دريافت وام خارجى نپذيرفت ، دربارهء طرح ايجاد سازمان بانك ملى ايران در برابر بانك‌هاى انگليس و روس به مذاكره پرداخت در مجلس بارها عليه مستشاران بلژيكى و نفوذ امپرياليست‌هاى خارجى گفتگو شد . علاوه‌براين مجلس به كار رسيدگى به دادخواست‌هاى مردم پرداخت .\r\nمهمترين كار مجلس در پايان 1906 تهيهء قانون اساسى بود . در 30 دسامبر 1906 مظفر الدين شاه كه در آستانه مرگ بود قانون اساسى را امضاء كرد . اين قانون نخستين قسمت قانون اساسى ايران را شامل مىشد و ضمن آن موقعيت و حقوق كامل مجلس استوار و تأئيد گرديد . واگذارى امتياز ، دريافت وام از بيگانگان ، انعقاد پيمان با دولتهاى بيگانه ، تغيير مرزهاى كشور ، ايجاد راه‌آهن و راههاى شوسه - تمام اين اقدامات بايستى با تصويب مجلس انجام مىگرديد . در كنار مجلس عوام ( مجلس شوراى ملى ) ايجاد مجلس ديگرى در سطح بالاتر ( مجلس سنا ) در نظر گرفته شد ، اما چنين مجلسى هنگام انقلاب تشكيل نگرديد . هنگام تهيه و تأئيد قانون اساسى مرتجعان ناگزير در چارچوب محدوديت قدرت شاه از ادامهء فعاليت‌هايشان محروم مىشدند . درعين‌حال هواخواهان قانون اساسى در اين‌باره گذشت كردند و اصلى را مبنى بر تشكيل مجلس سنا كه ضمن آن شاه در موارد معينى حق تعطيل مجلس را داشت در قانون نامبرده گنجاندند .\r\n\r\nبحران ژانويه - فوريه سال 1907 - م .\r\nپس از مرگ مظفر الدين شاه در 8 ژانويه 1907 - محمد على پسرش كه روحيه‌اى كاملا ارتجاعى داشت به سلطنت رسيد . به دنبال اين رويداد در ماه‌هاى ژانويه - فوريه\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n1907 مرتجعان نخستين تلاش خود را به منظور حمله مجدد به مجلس و جنبش انقلابى آغاز كردند . شاه تازه آشكارا دشمنى خود را عليه مجلس نشان داد . نيروهاى ارتش زير فرمانش را به منظور انجام كودتائى متمركز كرد . اما تلاش ارتجاع براى حمله به آزاديخواهان خشم عمومى توده‌ها را برانگيخت ، موج تازه‌اى از اعتراض توده‌هاى مردم عليه مرتجعان در تهران ، تبريز ، رشت ، اصفهان و شهرهاى ديگر ايران به حركت درآمد .\r\nدر تبريز قيام مسلحانه مردم عليه نيروهاى شاه آغاز گرديد .\r\nدر تهران نزاع ميان مجلس و شاه شدت يافت . مجلس بگونهء جدى از شاه و دولت مىخواست كه متمم قانون اساسى را تصويب و جدا اصول اين قانون را به مرحلهء اجرا درآورد ( تاكنون شاه و دولت از اجراى آن خوددارى كرده بودند ) ؛ آنگونه كه در قانون قيد شده بود وزيران در برابر مجلس مسئول بودند ، نه شاه ؛ خواسته مجلسيان آن بود كه خارجيان از مقام وزارت پست بر كنار شوند ( منظورشان نوز بود ) ؛ انجمن‌هاى ايالتى و ولايتى از سوى شاه به رسميت شناخته شوند ؛ نوز و پريم بلژيكى را از پست وزير گمركات و مديريت كل گمرك و غيره بر كنار كنند . در اين هنگام ضرورت داشت ارتجاع عقب‌نشينى كند : شاه خواستهء مجلس را مبنى بر كنار گذاشتن نوز و پريم پذيرفت و طى فرمان ويژه‌اى موافقت خود را با رژيم مشروطيت در ايران اعلام داشت .\r\nبا پذيرش قانون اساسى پس از رويدادهاى ژانويه - فوريه 1907 ، نخستين دوره انقلاب پايان يافت ، در اين هنگام در اردوگاه هواخواهان مشروطيت مرزبندى مشخصى وجود نداشت ، مالكان ليبرال ، روحانيان ، بورژواهاى بازرگان همراه با بازرگانان خرده پا و ميانه ، صنعتكاران و قشرهاى ديگر بورژواهاى كوچك شهرى كه در كنار آنها بينوايان شهرى كارگران هم وجود داشتند - همه اينها باهم هواخواه برقرارى مشروطيت بودند .\r\nآنوقت جنبش دهقانى و كارگرى گسترش چندانى نداشت . دهقانان و كارگران امكان ابراز خواسته‌هاى طبقاتى خودشان را نداشتند ، خرده بورژواهاى شهرى به اردوگاه ليبرالها پيوستند ، گروه اخير جنبش مشروطيت را در جهت تأمين حقوق مردم رهبرى مىكردند .\r\n\r\nفعاليت جنبش دموكراتيك و مرزبندى نيروهاى طبقاتى در اردوگاه هواخواهان مشروطيت\r\nبه سال 1907 جنبش انقلابى به مرحلهء تازه‌اى گام نهاد . انقلاب ، توده‌هاى وسيع مردم را به حركت درآورد و آنها را براى پيكار برانگيخت . فعاليت قشرهاى دموكراتيك مردم يعنى دهقانان ، كارگران ، مستخدمان ، خرده بورژواهاى شهرى افزايش يافت ، هر\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nيك از اين قشرها خواسته‌هاى ويژه خود را به ميان كشيدند . در ارتباط با اين اوضاع ، قسمتى از روحانيان ، مالكان ليبرال و بورژواهاى بزرگ ، با اوج‌گيرى و ژرف‌تر شدن جنبش انقلابى در كشور به مخالفت برخاستند و مقدمات تصادم ميان اين دو گروه پديد آمد ، اين گروه عقب‌نشينى از مواضع انقلابى را آغاز و خود را به مواضع مرتجعان نزديك كرد ، اين گونه در ميان عناصر هواخواه سابق مشروطيت و جنبش راستين دموكراتيك شكافى پديد آمد و مرز مواضع اين دو گروه تقريبا مشخص گرديد .\r\nجنبش توده‌اى اعتراض عليه بيداد و خودكامگى عناصر ارتجاعى و فئودالها شدت يافت . زير فشار اين جنبش در اصفهان عموى مرتجع شاه به نام ظل السلطان كه فرماندار كل اصفهان بود از مقام خود بر كنار شد . در آوريل 1907 بنابه ابتكار مجاهدين تبريز ، پيشواى روحانيان و مجتهد آن شهر به نام ميرزا حسن را كه به صف مرتجعان پيوسته بود ، از شهر بيرون كردند . در ماه مه انبوه قحطىزدگان تبريز ، محتكر گندم ، بازرگان حاجى قاسم اردبيلى را بدار آويختند . در بهار 1907 ساكنان ماكو خان مرتجع محل به نام اقبال - السلطنه را از شهر بيرون راندند . جنبش عليه بيداد و خودكامگى مأموران دولت در كرمان ، فارس ، كرمانشاه ، مشهد ، گيلان ، مازندران ، زنجان و استانها و شهرهاى ديگر ايران ، اوج گرفت .\r\nضمن اوج گرفتن جنبش توده‌اى ضد امپرياليستى ، تحريم كالاهاى بيگانه آغاز شد .\r\nتعرض عليه كارمندان بلژيكى گمرك ادامه يافت . در آستارا ، انزلى ، تبريز بارها عليه سرمايه‌داران روسى ، بانك استقراضى ، بانك شاهنشاهى ، افسران تزارى كه فرماندهى يكانهاى بريگاد قزاق را به‌عهده داشتند و غيره تظاهرات انجام گرفت . به‌ويژه در جنوب ايران جنبش ضد امپرياليستى عليه انگليسها به ميزان گسترده‌اى ادامه يافت ؛ چندبار برخوردهائى ميان مستخدمان كنسولگريها و مؤسسات خارجى ديگر با مردم در اصفهان ، كرمانشاه ، شيراز ، بوشهر رويداد ، مردم ، مؤسسات انگليسى را بايكوت كردند ، در مناطق نفت‌خيز جنوب هم آشفتگىهائى پديد آمد . در برابر اين جنبش انگليسها به زور و تهديد مسلحانه پناه جستند . در اكتبر 1907 اينان قايق توپدار به رودخانه كارون فرستادند ، پس از آن يك رزمناو انگليسى در كناره جزيرهء هنگام پهلو گرفت . يكانهائى از سربازان انگليسى با مأموريت كيفر دادن به شركت‌كنندگان در تظاهرات ضد انگليسى ، به منطقه نفت خيز اعزام گرديدند .\r\nجنبش دهقانان ، نخست در شمال و سپس در استانهاى مركزى و جنوبى گسترش يافت ، اينان از پرداخت ماليات و بهره مالكانه و انجام وظايف فئودالى خوددارى كردند ، گندمها و دامهاى اربابى را تصرف و املاك بعضى از فئودالها را غارت و به ويرانى كشاندند .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nشورش‌هاى دهقانى به سال 1907 ، در ماكو ، طالش گيلان ، قوچان ، سيستان و منطقهء اصفهان اوج گرفت . در طالش ( منطقه گرگان رود ) دهقانان به‌پا خاسته به جايگاه اربابى موروثى حاكم طالش امين السلطنه ، حمله كردند ، آنجا را ويران و برنجهاى انباشته شده در انبارها و دامهاى اربابى را ميان خود تقسيم كردند . دهقانان روستاهاى آذربايجانى متعلق به مرتجع معروف امير بهادر جنگ ، مباشر ارباب را كشتند و از پرداخت بهرهء مالكانه و ماليات به او خوددارى كردند .\r\nبه سال 1907 براى نخستين‌بار در تاريخ ايران اعتصاب كارگران و مستخدمان آغاز گرديد . اعتصاب‌كنندگان باربران و قايق‌رانان بندرهاى بوشهر و انزلى ، تلگرافچيان ، كارگران چاپخانه‌ها ، كارگران صيد ماهى درياى خزر وابسته به ليانوزف ، مستخدمان سرپائى وزارتخانه‌ها و غيره بودند . خواسته‌هاى آنها اقتصادى ( دريافت حقوقهاى عقب افتاده و غيره ) و سياسى ( بركنارى وزيران مرتجع ) و غيره بودند . نخستين سازمانهاى كارگرى - اتحاديه‌هاى كارگرى ، تلگرافچىها و كارگران واگن در تهران ، اتحاديه كارگران قالىبافى و شالبافى كرمان - در ايران ايجاد گرديد . اما جنبش كارگران و مستخدمان چندان سازمان يافته نبود و بگونه خودبه‌خودى انجام مىگرفت ، فقط اخيرا اين سازمانها درست شده بودند .\r\nدر تمام كشور انجمن‌هاى گوناگون سازمان يافت . اگرچه نهاد اين انجمن‌ها بر پايه پندارهاى بورژوائى بنيان‌گذارى شده بود ، اما به شكل مهمترين سازمان به‌منظور انجام فعاليت‌هاى انقلابى قشرهاى دموكراتيك وارد ميدان گرديدند . به موازات تشكيل انجمن‌هاى ايالتى و ولايتى ، انجمن‌هائى از نوع باشگاههاى سياسى مانند انجمن‌هاى كشاورزى ، اتحاديه‌هاى صنفى و گروههاى ديگر تشكيل گرديدند . در نيمه سال 1907 فقط در تهران تقريبا 140 انجمن ، در رشت - 12 انجمن ، در كرمانشاه ده انجمن و غيره تشكيل شدند . در بسيارى از شهرها انجمن‌ها بر كارهاى دولت شاه نظارت مىكردند ، وظايف قضائى را انجام مىدادند ، بهاى گندم را تعيين مىكردند ، مدرسه و قرائتخانه گشودند .\r\nدر بسيارى از شهرها و مناطق شمال ايران ، گروههاى « غيرقانونى » مجاهدين تشكيل شد ، اين گروهها براى تأمين استقلال ملى ايران و پيشرفت روند تحول بورژوا - دموكراتيك فعاليت مىكردند ، اعضاى اين گروهها را خرده بورژواهاى انقلابى تشكيل مىدادند كه شامل : صنعتكاران ، سوداگران ، مالكان جزء ، و حتى كارگران و دهقانان بودند . سرشت و برنامه اين گروهها به سوسيال - دموكراسى نزديك بود و چپ‌ترين سازمانهاى سوسيال - دموكراتيك در كشور به‌شمار مىآمدند . از طريق سازمان سوسيال دموكرات باكو به نام « همت » ، مجاهدين ايران با سازمانهاى بلشويكى ماوراء قفقاز ارتباط داشتند و از آنها الهام\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nمىگرفتند ، بيگمان اصول خواسته‌هاى مجاهدين ايران و برنامه‌هاى سياسىشان برمبناى آزمودگيهاى آنها تنظيم مىگرديد . برنامه مجاهدين كه ضمن سپتامبر 1907 در مشهد تنظيم گرديد به قرار زير بود : حق انتخابات مستقيم ، برابر و مخفى براى عموم مردم ؛ آزادىهاى فردى ، اجتماعى ، قلم و بيان و حق اعتصاب ؛ مصادره املاك شاه ، بازخريد زمين‌هاى خانها و تقسيم آنها ميان دهقانان ؛ 8 ساعت كار در روز ؛ آموزش رايگان و اجبارى همگانى . مجاهدين دسته‌هاى داوطلب مسلح گارد انقلابى را سازمان دادند اينها عبارت بودند از : فدائيان كه از ميان تهيدستان شهرى برگزيده مىشدند ، دهقانان ، كارگران و خرده‌بورژواها كه در رأس نيروهاى مسلح انقلابى قرار داشتند .\r\nمجاهدين علاوه‌بر سازمان دادن يكانهاى فدائى ، به تبليغات انقلابى دست زدند ، به گردآورى اعانه براى كارهاى انقلابى همت گماشتند . آنها پيگيرترين ارگانهاى انقلابى به‌شمار مىآمدند در بيشتر موارد مبتكر و سازمان‌دهندهء حملات توده‌ها عليه شاه ، فئودالها و امپرياليست‌ها بودند ، ذكر اين نكته ضرورت دارد كه در نتيجه وجود اكثريت عناصر خرده بورژوا در سازمان مجاهدين ، زيانهائى به پيشرفت روند انقلاب وارد آمد ، همين‌ها بودند كه سكتاريسم ، توطئه‌گرى و ترور انفرادى را در ميان مجاهدين رواج دادند .\r\nدر سالهاى انقلاب ، مطبوعات ، ازجمله مطبوعات دموكراتيك به ميزان گسترده‌اى انتشار مىيافتند . پس از اين سالها در حدود 350 روزنامه و هفته‌نامه منتشر شدند ، ازجمله 150 عنوان در تهران 50 عنوان در تبريز ، 25 عنوان در رشت ، 20 عنوان در اصفهان و 10 عنوان در مشهد انتشار يافتند . روزنامه‌ها و مجله‌هاى طنزآميز از محبوبيت ويژه‌اى در ميان توده‌ها برخوردار بودند ، اينان بيشتر رويدادهاى مهم سياسى را در قالب هجو و طنز در مقالاتشان مىگنجاندند . مطبوعات دموكراتيك نقش مهمى را در زندگى اجتماعى سياسى ايران ايفا مىكردند ، اينان سلاحهاى نيرومندى در دست قشرهاى دموكرات به منظور پيكار عليه امپرياليسم و ارتجاع ايران بودند .\r\nمجلس زير فشار جنبش دموكراتيك مردم به سال 1907 ، تصميم‌هاى پيشرفته‌اى را گرفت : مستمرى اريستوكراتهاى فئودال و هزينه‌هاى شخصى دربار و شاه را كاهش داد ، برآن شد تا به اصطلاح « ماليات‌هاى اضافى » را وارد خزانه دولت كند ، تيول‌هاى فئودالى را لغو كرد ، قانونى به‌منظور پيكار عليه رشوه‌خوارى و اخاذى گذراند ، اقدامات پيشرفته‌اى در چارچوب طرحهاى بورژوازى انجام داد . اين مجلس موفق شد تنى چند از عناصر ارتجاعى را كه مقام‌هاى مهم وزارت جنگ و استاندارى ايالات را اشغال كرده بودند ، از كار بر كنار كند . بنابه تقاضاى مجلس سالار معظم كه مرتكب فروش دختران و زنان بجنوردى و قوچانى به تركمن‌ها شده بود ، به زندان افتاد . اين مجلس عليه مرتجع‌ترين فئودالهاى\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nمحلى به پيكار برخاست .\r\nهمراه با اين اقدامات ، مجلس كه بيشتر نمايندگانش از عناصر مالك - بورژوا تشكيل شده بود ، از اوج گرفتن جنبش دموكراتيك در هراس بود و بنابراين به‌طوركلى نسبت به قيام دهقانان ، انجمن‌هاى انقلابى و سازمان مجاهدين و فدائيان دشمنى مىورزيد . اكثريت نمايندگان مجلس هواخواه حفظ قدرت فئودالهاى باقيمانده در روستاها و مخالف هرگونه دگرگونىاى در روابط موجود ميان دهقانان و مالكان بودند .\r\nدر آغاز سال 1907 مجلس تعرض عليه انجمن‌ها ، سازمان مجاهدين و فدائيان را آغاز كرد . اين تعرض را روحانيان برانگيختند . در 18 فوريه ( 3 مارس ) 1907 نمايندهء روحانيان رشت در مجلس به نام بحر العلوم اعلام كرد كه انجمن رشت آرامش مردم را بهم مىزند و اينكه انجمن چيزى جز « كانون انقلاب و هرج‌ومرج نيست » . در 27 مارس ( 9 آوريل ) آيت اللّه طباطبائى اعلام داشت : « ما دامى كه مجلس وجود دارد ، انجمن اضافى است و باعث نابسامانى و سوءتفاهم در كشور مىشود » . او از مجلس خواست به وزير كشور مراجعه و از او به‌خواهد تا اقدامهائى عليه « فعاليت‌هاى زيان‌بخش انجمن‌ها انجام دهد » ، مجلس هم با اين پيشنهاد موافقت كرد .\r\nمجلس نسبت به سازمان مجاهدين و فدائيان پندار كينه‌توزانه‌ترى داشت .\r\nدر اول آوريل 1907 مجلس قانونى را دربارهء انجمن‌هاى ايالتى و ولايتى تصويب كرد كه به‌موجب آن تا اندازه‌اى به آنها حق نظارت در سازمانهاى ادارى دولت را در ايالات ، مىداد ، اما درعين‌حال قشرهاى دموكراتيك مردم را از شركت در انتخابات انجمن محروم و حق مداخلهء در امور سياسى را از انجمن‌ها سلب كرد .\r\nشاه و ارتجاع كه ازهم‌پاشيدگى آينده هواخواهان مشروطيت را پيش‌بينى مىكردند ، به سال 1907 نيروهائى را براى حمله به آنها گردآوردند . شاه امين السلطان مرتجع را از خارجه فراخواند و او را به‌جاى مشير الدوله ليبرال‌مآب به نخست‌وزيرى منصوب كرد . در اراك ( سلطان‌آباد ) ، قم ، ماكو ، قره‌داغ ، تهران و شيراز ، ضمن بهار و تابستان سال 1907 حمله‌هاى فئودالهاى مرتجع عليه جنبش‌هاى دموكراتيك و شركت‌كنندگان در اين جنبش‌ها آغاز گرديد . در ماه مه 1907 شاه از امضاى متمم قانون اساسى كه به‌وسيله كميسيون مجلس آماده شده بود ، خوددارى كرد . اين چگونگى باعث تظاهرات توده‌ها در تهران و اعتصاب عمومى در تبريز گرديد .\r\nامين السلطان عناصر مرتجع را به حمله‌هاى تحريك‌آميز عليه مردم برمىانگيخت ، و اين وضع خشم و اعتراض مردم را تندتر كرد ؛ در 18 اوت 1907 امين السلطان به‌وسيله يكى از اعضاى سازمان فدائيان ترور شد .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\n\r\nمتمم قانون اساسى\r\nاوج‌گيرى جنبش مردم شاه را ناگزير كرد كه در تاريخ 7 اكتبر 1907 - متمم قانون اساسى را امضاء كند ، اين متمم مهمترين قسمت قانون اساسى ايران به‌شمار آمد .\r\nضمن آن‌كه برپايه پندارهاى بورژوائى طرح شده بود ، برابرى همه مردم در مقابل قانون ، مصونيت افراد و دارائى اشخاص ، آزادى قلم و بيان ( شرايط محدودكننده آن ، عدم تناقض با اصول اسلام بود ) ، آزادى مطبوعات ، اجتماعات و انجمن‌ها ، تضمين مىشد . ضمن اين قانون ، تشكيل دادگاههاى غير مذهبى در كنار حاكم شرع ( ويژه روحانيان بود ) پيش‌بينى شد . اصول تفكيك قوا در آن پيش‌بينى گرديد : قوهء قضائيه مسئول رسيدگى به دعاوى حقوقى و جزائى بود . شاه ايران حقوق گسترده و ويژه‌اى داشت : هيچگونه مسئوليتى را در قبال كارهاى دولت عهده‌دار نبود ، فرمانده كل قواى مسلح به‌شمار مىآمد و حق اعلان جنگ و انعقاد پيمان صلح را داشت ، مىتوانست وزيران را عزل و نصب كند . درعين‌حال شاه موظف بود در مجلس براى نگاهدارى رژيم مشروطيت ، سوگند وفادارى ياد كند . متمم قانون اساسى اجازهء تشكيل انجمن‌هاى ايالتى و ولايتى را داده بود . دين رسمى و دولتى ايران اسلام و شيعهء اثنى عشرى اعلام گرديد . ضمن متمم قانون اساسى به روحانيان حقوق و امتيازات گسترده‌اى تفويض گرديد . در نظر گرفته شد ، كميسيونى مركب از 5 تن از روحانيان بلندپايه تشكيل گردد ، اين كميسيون مىتوانست كليه قوانين مصوبه مجلس را با قوانين شرع تطبيق و درصورتيكه مغاير دين اسلام بودند ، رد كند ، اما پس از تأئيد اين كميسيون كليه قوانين نزد شاه فرستاده مىشد و براى اجرا تصويب مىگرديد .\r\nدر شرايطى كه بقاياى رژيم فئودالى در ايران حكمفرما بود و بيداد فئودالها مانند پيش در ميان دهقانان ادامه داشت ، اعلام اين قانون كه از پندار بورژوائى مايه مىگرفت ، بسيار پيشرفته به‌شمار مىرفت و اهميت فراوانى داشت .\r\nمتمم قانون اساسى مانند خود قانون منافع گروههاى مالك - بورژوا را باز مىتاباند ، به‌سوى رفورم رژيم سياسى بر مبناى پندار بورژوازى گرايش داشت اما درعين حال از مالكيت مالكان بر زمين و رواج روابط فئودالى پشتيبانى مىكرد .\r\nپس از تصويب متمم قانون اساسى ، عقب‌نشينى عناصر ليبرال از مواضع انقلابى آغاز شد ، اينان مىپنداشتند با تصويب اين قانون مسئلهء انقلاب پايان يافته است ، حتى از پيشرفت روند انقلاب فعالانه و آشكارا جلوگيرى كردند و اين گونه تقريبا به جناح ارتجاعى نزديك شدند .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n\r\nسياست دولت‌هاى امپرياليستى\r\nسياست دولت‌هاى انگليس ، روسيه تزارى و آلمان بگونه‌اى ژرف با پيشرفت روند انقلاب در ايران خصمانه بود . درعين‌حال اين دولت‌ها با يكديگر دربارهء مسائل ايران رقابت داشتند . امپرياليست‌هاى انگليسى ، هدف‌هاى امپرياليستى خود را زير پوشش تبليغات ضد روسى پنهان مىكردند و زير نقاب رياكارانه‌اى با مشروطيت و جنبش دموكراتيك ايرانيان ، همدردى نشان مىدادند . برخى از انگليسها ازجمله خبرنگار روزنامه « تيمس » در تهران به نام د . فرزر چنين نظر داد ، كه ايران گويا ناچار است ، رژيمى بگونه مشروطيت انگلستان در كشورش برقرار كند . اما عملا انگليسها دشمنان استقلال ملى ، آزادى و دموكراسى در ايران بودند . پندار انگليسها درباره اين وقايع از بررسى گزارش مارلينگ سفير انگلستان در ايران به گرى وزير امور خارجه آن دولت در 2 ژانويه 1908 به خوبى روشن مىشود ، او نوشت : « ايران شايستگى ادارهء امور كشورش را ندارد و حتى پس از دو نسل ديگر چنين آمادگىاى را نخواهد داشت » . اينان بارها با خشونت ، حاكميت و تماميت ارضى ايران را شكستند ، از همان آغاز انقلاب عليه جنبش انقلابى مردم دخالت مسلحانه كردند ( مداخله در جزيرهء هنگام و كناره خليج فارس ، مداخله در بلوچستان و سيستان ) . انگليسها با مرتجع‌ترين عناصر فئودال ايران پيوندى ناگسستنى داشتند ( ظل - السلطان ، شيخ خزعل ، قوام الملك شيرازى ) و مىكوشيدند ايران را در بند انگليسها نگاهدارند ، رژيم سلطنتى و روابط فئودالى را در اين كشور استوار كنند . راست است كه انگليسها بىميل نبودند محمد على شاه را كه وابسته به روسها بود سرنگون كنند و به جاى او دست‌نشانده خدمتگذارشان ، مثلا ظل السلطان مرتجع را به تخت بنشانند ، چون اينان بارها آشكارا و بگونهء پنهانى از او پشتيبانى كردند .\r\nتزاريسم كه جنبش‌هاى دموكراتيك مردم روسيه و ملتهاى تابع ديگرش را سركوب كرده بود ، تكيه‌گاه نيروهاى ارتجاعى ايران و دشمن انقلاب مردم اين كشور به‌شمار مىرفت . اما شكست تزاريسم در جنگ با ژاپون و انقلاب سال 1905 روسيه اين دولت را ناتوان كرد و مانع از آن شد كه در نخستين سالهاى انقلاب در ايران مداخلهء مسلحانه كند . همين كه زخم‌هاى شكست ژاپون و انقلاب 1905 بهبود يافت ، سياست روسيه تزارى نسبت به ايران تجاوزكارانه‌تر گرديد .\r\nدر آغاز انقلاب ايران تلاش دولت آلمان به منظور نفوذ اقتصادى و سياسى در اين كشور افزايش يافت . از سال 1906 آلمانها مرتبا با كشتى از هامبورك به خليج فارس رفت و آمد داشتند و مىخواستند بندرى را در كنارهء خليج ، از ايران اجاره كنند . آلمانها مىخواستند\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nاز طريق راه‌آهنى كه در پايان سدهء 19 به بغداد كشيده بودند و ضمن طرحهايشان اتصال يك شاخه از آن را به تهران در نظر داشتند ، در ايران نفوذ كنند . اينان به صدور كالاهايشان به ايران افزودند و امتيازات چندى گرفتند ، از آن جمله يك بانك آلمانى با امتيازات بسيار در تهران بنيان نهادند ، مشاوران مالىشان را به ايران تحميل كردند ، به دولت وام دادند ، در تهران مدرسهء آلمانى گشودند و غيره . امپرياليست‌هاى آلمان تبليغات عوام‌فريبانه‌اى را عليه انگليسها و روسها آغاز كردند ، سالوسانه مدعى بودند كه گويا آلمان با جنبش آزادى ملى ايران همدردى مىكند و علاقه‌مند به استوارى استقلال اقتصادى و سياسى اين كشور است . درعين‌حال آلمانها ترك‌ها را برانگيختند تا سرزمين‌هاى ايران را در منطقه درياچه اروميه اشغال كنند .\r\nآلمانها ، تركها را تشويق كردند تا از شكست روسها در جنگ با ژاپون بهره ببرند و حتى از آنجا كه خط مرزى دقيق و مشخصى ميان ايران و ترك وجود نداشت ، در پايان سال 1905 تركها نيروهاى خود را از مرز گذراندند ، ساوجبلاغ ( مهاباد كنونى ) و مناطق ديگر خاك ايران را كه نزديك درياچه اروميه بود ، اشغال كردند .\r\n\r\nموافقت‌نامه انگليس - روس به سال 1907\r\nنفوذ آلمانها در خاور نزديك و ايران ، مقدمات انقلاب ايران و جنبش آزادى ملى در هندوستان باعث شدند كه تضاد ميان بريتانيا و روسيه در خاور تا اندازه‌اى تخفيف يابد ، بنابراين انگليسها با روسها موافقت كردند كه ايران و خاورميانه را به دو منطقه نفوذ تقسيم كنند . تقسيم‌بندى مناطق نفوذ ، پيش از جنگ روس - ژاپون هم از سوى انگليسها پيشنهاد شد ، اما در آن زمان روسيه اين پيشنهاد را نپذيرفت . فقط در پايان سال 1905 به انگيزه ناتوان شدن آن دولت در پى جنگ با ژاپون و انقلاب 1905 روسيه ، تزاريسم به مذاكره با انگليسها در اين‌باره تن درداد .\r\nموافقت‌نامه دربارهء مرزبندى مناطق نفوذ در ايران ، افغانستان و تبت در چارچوب طرح قرارداد انتانت ميان انگليس - فرانسه - روسيه در 31 اوت 1907 امضا شد .\r\nطبق اين موافقت‌نامهء امپرياليستى قسمتى از خاك ايران واقع در شمال خط قصر شيرين - اصفهان - يزد - ذو الفقار در محل اتصال مرزهاى ايران ، افغان و روس ، به عنوان منطقه نفوذ روس و قسمت ديگرى از سرزمين ايران واقع در جنوب شرقى خط بندر عباس - كرمان بيرجند - گازيك در مرز ايران و افغانستان به سوى شرق بيرجند ، منطقه نفوذ انگليسها ، تعيين گرديد . انگليس و روسيه تزارى متقابلا متعهد شدند ، هيچگونه امتياز سياسى و\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nاقتصادى در منطقه نفوذ طرف ديگر ، از دولت ايران نگيرند و مانع فعاليت يكديگر در منطقه نفوذ خودشان نشوند . دولت تزارى حضور و منافع دولت بريتانيا را در خليج فارس به رسميت شناخت و از هرگونه ادعائى نسبت به نفوذ در منطقهء خليج ، چشم پوشيد . اما رقابت ميان انگليس و روس در ايران پس از عقد موافقت‌نامه 1907 بگونه پنهانى ادامه داشت . اين موافقت‌نامه تنها عليه انقلاب ايران تمام شد چون پس از امضاى آن انگليس و روسيه در مناطق نفوذشان آزادانه مىتوانستند مداخله مسلحانه كنند و عملا هم اين قرارداد براى خفه كردن انقلاب ايران بگونه فعالانه‌اى به كار رفت . ايرانيان كه از عقد اين موافقت‌نامه آگاه شدند به سختى خشمگين گرديدند ، و در پى آن دولت ايران از به رسميت شناختن آن سر باززد و مجلس به تقسيم ايران به منطقه نفوذ رسما اعتراض كرد .\r\n\r\nتلاش براى كودتاى ضدانقلابى در دسامبر 1907 و پيكار نيروهاى دموكراتيك با مرتجعان در نيمهء سال 1908 - م .\r\nارتجاع ايران زير رهبرى شاه مىپنداشت كه با امضاى موافقت‌نامه انگليس و روس و كنار رفتن ليبرال‌ها از صفوف انقلابيون ايران موقعيتش استوار شده ، بنابراين در پايان سال 1907 نيروهاى ضدانقلاب را به منظور سركوبى انقلابيون متمركز كرد . شاه ضمن گردآورى يكانهاى نظامى در تهران از دولت و مجلس خواست تا انجمن‌ها را تعطيل كنند .\r\nدر دوم دسامبر بنا به فرمان دربار شاه جمعيت انبوهى از مرتجعان در ميدان توپخانه تهران گردآمدند ، اينان خواستار انحلال مجلس و انجمن‌ها طبق فرمان شاه شدند .\r\nتعرض مرتجعان خشم توده‌هاى مردم را در پايتخت و استانها برانگيخت ، مردم به دولت و مجلس فشار آوردند تا از تعطيل انجمن‌ها خوددارى كنند . به منظور دفاع از جايگاه مجلس و انجمن‌ها چند هزار تن ، ازجمله بسيارى از فدائيان مسلح ، مجاهدان و اعضاى انجمن‌هاى انقلابى گرد آمدند . در بسيارى از شهرها اعتصاب عمومى اعلام شد و يكانهاى داوطلب انقلابى تشكيل گرديدند . انجمن‌هاى تبريز ، رشت ، مشهد ، قزوين ، كرمان و شيراز در تلگراف‌خانه‌ها گرد آمدند و خواستار شدند تا محمد على شاه مرتجع از سلطنت خلع گردد .\r\nاز شهرهاى ديگر يكانهاى داوطلب مسلحى براى دفاع مجلس به تهران آمدند . كابينه وزيران دولت استعفا داد . در اين هنگام اوضاع به سود شاه نبود . اما مجلس به سازش گرايش داشت و مذاكره با شاه را آغاز كرد ، در پى اين مذاكره طرفين به توافق رسيدند .\r\nشاه يك بار ديگر سوگند خورد كه به مشروطيت وفادار خواهد ماند ، و نمايندگان مجلس متعهد شدند از شاه پشتيبانى كنند و نسبت به سلطنت او شك و ترديد به خود راه ندهند .\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nاين گونه نمايندگان مالكان - بورژواها با دربار مرتجع شاه از در سازش درآمدند .\r\nدر نيمهء نخستين سال 1908 پيكار ميان نيروهاى دموكراتيك و مرتجع هرچه بيشتر شدت يافت . در تبريز انجمن ارتجاعى « اسلاميه » درست شد ، اين انجمن برخوردهاى مسلحانه در شهر را برانگيخت . تعرض مرتجعان در تهران ، شيراز و شهرها و مناطق ديگر دنبال شد .\r\nاز سوى ديگر جنبش دهقانان به ميزان چشم‌گيرى گسترش يافت . قيام دهقانان طالش ادامه داشت ، قيام‌ها و شورشهاى دهقانى در مناطق اردبيل - آستارا ، فندرسك ( استراباد ) ، درگز ( خراسان ) آغاز گرديد . ضمن قيام ضد فئودالى بم و نرماشير ( كرمان ) بردگان هم به دهقانان پيوستند ، اين بردگان در بسيارى از مناطق كرمان ، روى زمين‌هاى فئودالها كار مىكردند .\r\nدر مناطق صيد ماهى ليانوزف ، كارگران ، باربران ، قايقرانان انزلى دست به اعتصاب زدند ، در كارگاههاى قالىبافى سلطان‌آباد ( اراك ) شورش درگرفت اين گونه جنبش ضد امپرياليستى به اوج خود رسيد . در ماه‌هاى مه - ژوئن تعرض عليه ساختمانهاى بندرى انزلى كه به وسيله سرمايه‌داران روسى ساخته مىشدند ، آغاز گرديد . كارگران محلى ساختمان بندر چند بار دست از كار كشيدند . در مناطق مركزى و جنوبى ايران حملات ضد انگليسى ادامه يافت . در نزديكى شهر قم ضمن آوريل 1908 شعبه كمپانى انگليسى لينچ كه به كار جمع آورى عوارض راهدارى مىپرداخت ، ويران شد . انجمن‌ها و بازرگانان بنادر جنوبى ايران در خليج فارس ، از آغاز سال 1908 كشتىهاى خط دريائى « بريتيش - اينديا » را بايكوت كردند ، اين كمپانى كوشش داشت سرويس حمل‌ونقل دريائى مسافر - كالا را بين هندوستان و بنادر خليج فارس به خود اختصاص دهد . انجمن بندر عباس در تابستان 1908 مسئلهء تحويل گرفتن سازمان تلگراف بندر عباس و همچنين خط پستى بندر عباس - كرمان را مطرح كرد ، اين سازمانها زير نظر انگليسها اداره مىشدند . تظاهرات ضد انگليسى ديگرى نيز رويدادند .\r\nدر همه‌جا انجمن‌هاى محلى تشكيل گرديدند و نفوذ آنها بگونهء چشم‌گيرى در زندگى اجتماعى - سياسى مردم ديده مىشد . در تهران ضمن ژوئن 1908 تقريبا 200 انجمن تشكيل گرديد . در 28 فوريه 1908 سوءقصد نافرجامى عليه جان شاه رويداد .\r\nبا همه اين احوال گرايش اكثريت ليبرالها و پيشوايان مجلس به محدود كردن جنبش دموكراتيك مردم و تلاش به منظور سازش با ارتجاع آشكارا به چشم مىخورد .\r\n\r\nكودتاى ضدانقلاب در 28 ژوئن 1908\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nتاكتيك سازشكارانه ليبرال‌ها ، نبودن يك دستگاه رهبرى براى پيش‌برد جنبش انقلابى و كمك دولت‌هاى امپرياليستى ( روس و انگليس ) به ضدانقلابيون - همهء اين انگيزه‌ها ارتجاع را برانگيخت كه عملياتى جدى عليه انقلاب انجام دهد . شاه كه از پيش ارتش ارتجاعى زير فرمانش را جمع‌وجور كرده بود ، در 22 ژوئن حكومت نظامى اعلام داشت و به فرمانده روسى بريگاد قزاق ، سرهنگ لياخوف فرمان داد مجلس و مسجد سپهسالار را كه در نزديكش بود به وسيله نيروى قزاق اشغال و كليه مدافعان مشروطيت را كه در آنجا گرد آمده بودند ، خلع سلاح كند .\r\nدر 23 ژوئن ، بريگاد قزاق ساختمان مجلس ، انجمن آذربايجانىها و مسجد سپهسالار را بمباران كرد ، اين گونه كودتاى دولتى ارتجاعى در ايران انجام گرفت : پايدارى مدافعان مجلس و انجمن‌ها درهم‌كوبيده شد ، بسيارى از نمايندگان مجلس ازجمله نمايندهء محبوب تبريز به نام مستشار الدوله و اعضاى انجمن‌ها ، دستگير گرديدند ، آنها را به زنجير بستند و به زندان انداختند و در معرض شكنجه قرار دادند . نماينده مجلس ميرزا ابراهيم خان را هنگاميكه بازداشت بود ، كشتند . به فرمان شاه سردبير روزنامه محبوب « صور اسرافيل » ميرزا جهانگير خان و واعظ نامدار كه يكى از رهبران جنبش مشروطيت به‌شمار مىرفت به نام ملك المتكلين را خفه كردند . سلطان العلماى خراسانى سردبير روزنامه « روح القدس » قاضى ارداقى ، سيد جمال و چند تن ديگر را نابود كردند . تقىزاده و چند تن ديگر از نمايندگان مجلس در جايگاه سفارت انگليس در تهران به بست نشستند . انگليسها به اميد اينكه بعدها از وجودشان به سود خود بهره ببرند به اين نمايندگان پناه دادند . بسيارى از نمايندگان آشكارا هواخواهى خود را از شاه اعلام داشتند . هنگام حمله به مجلس بيش از 300 تن از مدافعان آن جايگاه كشته شدند . شماره تلفات و زخميان نيروهاى شاه در حدود 100 تن بود ؛ انحلال مجلس و انجمن‌ها اعلام گرديد ، انتشار روزنامه‌ها ممنوع شد . در تهران مقررات حكومت نظامى اجرا گرديد . در شهرهاى ديگر ايران ، غير از تبريز ، انجمن‌ها تعطيل و از انتشار روزنامه‌ها جلوگيرى شد اين گونه سامان ارتجاعى دوباره برقرار گرديد .\r\nعين الدوله و آصف الدوله و تنى چند از مرتجعان دوآتشهء ديگر به سمت استاندارى و فرماندارى گماشته شدند .\r\n\r\nقيام تبريز در سالهاى 1908 - 1909 - م .\r\nپس از ويرانى مجلس ، كانون پيكارهاى انقلابى ايران به تبريز منتقل گرديد . كوشش مرتجعان به منظور تصرف شهر و قلع و قمع مجاهدين و فدائيان ، قيام مسلحانهء توده‌هاى\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nتبريزى را برانگيخت ، در اين قيام ، دهقانان ، كارگران ، صنعتگران و بورژوازى ملى شركت داشتند . انجمن تبريز كه بيشتر اعضاى آن مالكان ، سوداگران ، روحانيان بودند ، ازهم پاشيد . رهبران ليبرال اين جنبش در نخستين حملهء ارتجاع پنداشتند كه پيكار آنها شكست خورده است ، پراكنده شدند و برخى خواستند به كنسولگرىهاى بيگانه پناه ببرند .\r\nرهبرى قيام تبريز را نمايندگان قشرهاى دموكراتيك توده‌ها به دست گرفتند : ستار رهبر پرتوان جنبش پارتيزانى توده‌ها عليه ارتش شاه و فئودالها ، و باقر بنا در رأس اين قيام قرار گرفتند ، و حتى رهبر سازمان سوسيال دموكرات تبريز ، على موسيو ، على دواچى و حاجى مهدى آقا از لحاظ سياسى به اين قيام كمك كردند . ستار در اين قيام نقش برجسته‌اى را ايفا مىكرد ، در مطبوعات روسى و اروپائى غربى او را همتاى « پوگاچف » يا « گاريبالدى ايران » برمىشمردند . به پاس خدمات ستار و باقر در پيكار عليه ارتجاع و شاه مردم آنها را « خان » ناميدند ، به ستار لقب « سردار ملى » و به باقر لقب « سالار ملى » دادند ، يكى از دستياران نزديك ستار در عمليات رزمى حسين باغبان بود . فرماندهان يكانهاى فدائى انقلابى ، مثلا ايلدرم دهقان ، نايب محمد آقاى نجار ، مير عبد الحسن فشنگچى و غيره بودند .\r\nبراى اداره كارهاى شهر انجمن تازه‌اى برگزيده شد . قيام‌كنندگان خواهان تجديد مشروطيت و تشكيل مجلس تازه بودند . اگرچه اين قيام سرشت دموكراتيك داشت ، با وجود اين تبريزيها نتوانستند ، مالكيت فئودالى را از ميان ببرند .\r\nدر مدت 4 ماه تا اكتبر 1908 انقلابيون تبريز به نبردهاى بىامانى عليه نيروهاى ارتجاعى ادامه دادند . در برابر قيام‌كنندگان نه‌تنها نيروهاى شاه و مرتجعان محلى ، بلكه دسته‌هاى غارتگر قرچه‌داغى به سركردگى رحيم خان چليپانلو ، دستجات شاهسون زير فرمان نصر اللّه خان يورتچى و دسته‌هائى از مرند به رياست فئودال معروف شجاع نظام ، نبرد مىكردند . اين نبردها با كاميابىهاى متناوب تا ژوئيه به سود انقلابيون ادامه يافت ؛ در ماه اوت 1908 مرتجعان موفق شدند تقريبا تمام تبريز را به استثناى قسمتى از محلهء اميرخيز كه يكانهاى انقلابى ستار در آنجا متمركز بودند ، به تصرف درآورند . اما ستار و رهبران ديگر قيام تبريز از پشتيبانى توده‌هاى وسيع مردم تبريز برخوردار بودند و پيوسته داوطلبان بىشمارى به يكانهاى انقلابى مىپيوستند . در اكتبر 1908 قيام‌كنندگان تبريز موفق شدند ارتش شاه و مرتجعان مسلح را از تبريز بيرون رانند .\r\nو . اى . لنين با دقت روند نبرد تبريز را دنبال مىكرد ، در مقاله‌اى زير عنوان « مادهء منفجره و سياست جهانى » كه در 23 ژوئيه ( 5 اوت ) 1908 انتشار داد ، درباره قيام تبريز نوشت : « در كشورى كه هم‌اكنون ميان صاحب هندوستان از يكسو ، و دولت ضدانقلابى روسيه از سوى ديگر تقسيم شده وضع انقلابيون ايران دشوار است . اما با نبرد سرسختانه\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nتبريز كه بارها به پيروزى انقلابيون انجاميده ، به نظر مىرسد ، ارتش شاه حتى با وجود كمك لياخوف روسى و ديپلماتهاى انگليسى با پايدارى سختى از پائين مواجه شده است . چنين جنبش انقلابىاى كه مىتواند پايدارى رزمى رزمندگان را توان بخشد و قهرمانان ديگرى را از ميان عشاير برانگيزد و به كمك فراخواند - نمىتواند از ميان برود ، و حتى در صورت پيروزى كامل ارتجاع ايران ، در چنين شرايطى خشم عظيم توده‌ها را دوباره عليه ستمگران برخواهد انگيخت » « 1 » .\r\nانقلابيون روسى و به‌ويژه ساكنان ماوراء قفقاز كمك شايانى به قيام‌كنندگان تبريز كردند : اينان به كارهاى تبليغاتى در ميان مردم پرداختند ، در سازمان دادن و آموزش يكانهاى داوطلب نقش مهمى داشتند . كارگاههائى به منظور تهيه بمب و نارنجك در تبريز درست كردند ، در نبردهاى عليه ارتش شاه و مرتجعان شركت داشتند . در گيرودار نبرد از قفقاز يكانهاى مسلح داوطلبى به تبريز وارد شدند .\r\nپس از بيرون راندن ارتش شاه از تبريز ، انقلابيون مرند ، مراغه ، خوى ، سلماس و شهرهاى ديگر آذربايجان را تصرف كردند . پس از اشغال شهرها و روستاها به ايجاد انجمن‌ها و تشكيل يكانهاى مسلح فدائى در اين‌جاها همت گماشتند ، مالكان مرتجع محلى را بيرون راندند ، انبارهاى گندم و دامهاى آنها را مصادره كردند . دهقانان از انجام وظايف فئودالى سر باززدند . دارائىهاى شاه را در آذربايجان به تصرف درآوردند . نظم و امنيت را در همه‌جا برقرار كردند . وظايف ارگان عالى ادارى را در تبريز ، انجمن ايالتى انجام مىداد . براى اداره امور جنگى ، كميته‌اى جنگى زير نظر ستار و باقر تشكيل گرديد . در پايان 1908 در سرتاسر خاك آذربايجان 40 هزار فدائى آماده شد . 20 هزار تن تنها در شهر تبريز حضور داشتند . با كمك انقلابيون ماوراء قفقاز در تبريز بيمارستان و آموزشگاههاى تازه بنيان‌گذارى شدند . روزنامه‌ها از نو منتشر گرديدند .\r\nدر ژانويه 1909 ارتش شاه و دسته‌هاى فئودالهاى ارتجاعى دوباره تبريز را محاصره كردند . اما مردم تبريز با وجود قحطى و گرسنگى كه در اثر محاصره پيش آمده بود ، تا ماه آوريل 1909 با كاميابى حمله‌هاى مرتجعان را دفع كردند .\r\nقيام تبريز كليه نيروهاى ارتجاعى را براى مقابله به سوى خود كشاند و باعث اوج گيرى جنبش‌هاى انقلابى در سرتاسر كشور ايران گرديد .\r\nدر خراسان و مركز آن مشهد ، جنبشى براى بازگيرى مشروطيت اوج گرفت . در مناطق درگز ، و كلات ، ضمن دسامبر 1908 - ژانويه 1909 ، قيام مسلحانهء دهقانان عليه قدرت\r\n\r\n\r\n","description":"","footnote":"\r\n( 1 ) . به مجموعه آثار لنين . جلد 17 ص 177 مراجعه شود .\r\n","page_name":" 393 ","page_number":393},
  {"content":"\r\n\r\nشاه و فئودالها انجام يافت .\r\nدر اصفهان ضمن ژانويه 1909 ، طرفداران مشروطيت قدرت را به دست گرفتند ، يكانهاى مسلح ايل بختيارى به اين قيام پيوستند . قيام ديگرى در جنوب ايران ، منطقه لار به سركردگى يكى از هواخواهان مشروطه ، به نام سيد عبد الحسين درگرفت .\r\nدر 8 فوريه 1909 نيروهاى انقلابى رشت قيام كردند و قدرت شهر به دست هواخواهان مشروطيت افتاد ، طرح اين قيام با دقت و آمادگى كامل تهيه شد ، در اين قيام مانند تبريز انقلابيون قفقاز شركت داشتند . در آنجا كميته‌اى انقلابى به نام « ستار خان » تشكيل شد ، اين كميته زير نفوذ انقلابيون سوسيال دموكرات قرار داشت . در برابر اين كميته گروه داشناكهاى ارمنى ، به سركردگى يفرم داويديان تشكيل شد . در آغاز 1909 ، داشناك‌ها در جنبش انقلابى عليه شاه شركت كردند ، اما بعدها اينان به ليبرالها و مرتجعان ايرانى پيوستند و از وجودشان براى پيكار عليه عناصر انقلابى و خلع سلاح فدائيان و غيره استفاده شد .\r\nهنگام قيام رشت كه زير نظر « كميتهء ستار خان » انجام يافت ، حاكم گيلان به نام سردار افخم كشته شد ، انقلابيون ، موسسات دولتى ، تلگرافخانه ، قورخانه را اشغال كردند و بر فراز اين مؤسسات پرچم سرخ برافراشتند . در 10 فوريه انجمن رشت برگزيده شد ، شوراى جنگى تشكيل و دادگاه ايجاد گرديد . به دنبال تصرف رشت انقلابيون در شهرهاى انزلى ، لنگرود ، فومن و شهرها و مناطق ديگر گيلان ، قدرت را به دست گرفتند و در اين شهرها انجمن تشكيل دادند . پس از به دست گرفتن قدرت انقلابى در منطقه گيلان ، فدائيان گيلانى به كمك انقلابيون قفقازى آمادهء حمله به تهران به منظور سرنگونى محمد عليشاه و بازيابى مشروطيت شدند .\r\nدر مارس 1909 مشروطه‌خواهان اداره بندر بوشهر و بندر عباس را به دست گرفتند .\r\nنيروهاى شاه در اثر نبردهاى قهرمانانهء مردم تبريز ازهم پاشيدند و حملات ضد شاه در شهرها و استانهاى ديگر ايران آغاز گرديد .\r\nارتش شاه در موقعيتى نبود كه بتواند مقاومت تبريزيهاى محاصره شده را درهم شكند . در چنين شرايطى امپرياليست‌هاى انگليسى و تزاريسم به محمد عليشاه توصيه كردند به مردم وعدهء بازسازى مشروطيت را به‌دهد و خودشان به مداخلهء مسلحانه پناه جستند . در جنوب ايران ( بوشهر ، بندر عباس و لنگه ) انگليسها نيرو پياده كردند ، انجمن‌ها را بهم زدند جنبش‌هاى دموكراتيك را سركوب كردند . در پايان آوريل 1909 دولت روسيه به تحريك ديپلماتهاى انگليسى ، به بهانهء دفاع از اتباع بيگانه و رساندن خواربار به آذربايجان ، نيروهائى را به تبريز گسيل داشت . با ورود ارتش روس به تبريز قيام آن شهر پايان يافت .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nارتش شاه و يكانهاى مرتجع از پيرامون تبريز عقب نشستند . بيدرنگ بازداشت انقلابيون ماوراء قفقاز كه در تبريز نبرد مىكردند و نيز همرزمان ايرانىشان در تبريز آغاز گرديد ، فدائيان خلع سلاح شدند . فرماندهى نيروهاى روسى در تبريز و همچنين مرتجعان ايرانى اى كه به اين شهر بازگشته بودند ، ستار خان و باقر خان را دستگير نكردند و نسبت به انحلال انجمن هم تصميمى نگرفتند . انجمن تبريز ادارهء امور شهر را دنبال كرد . تلاشهاى شاه به\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nمنظور ورود عين الدوله به شهر كه از سوى او به فرماندارى آذربايجان منصوب شده بود ، بىنتيجه ماند . تبريزيها جدا از پذيرفتن او خوددارى كردند و عين الدوله ناگزير شد به تهران برگردد . والى موقت آذربايجان يعنى اجلال الملك كه از سوى انجمن برگزيده شده بود ، كار خود را دنبال كرد .\r\nدر ميان كليه رويدادهاى انقلاب 1905 - 1911 ايران ، قيام تبريز از همه مهمتر و پيگيرانه‌تر بود . جنبش انقلابى تبريز كاملا سرشت دموكراتيك داشت . بر خلاف تهران و بسيارى از مناطق ايران ، جنبش انقلابى تبريز به وسيله مالكان ليبرال و بورژوازى رهبرى نمىشد ، بلكه رهبرى اين قيام را ستار ، باقر ، على موسيو و ديگران كه از ميان قشرهاى دموكراتيك توده‌ها به‌پا خاسته بودند ، اداره مىكردند . هنگام قيام تبريز ، پيكار بىامان توده‌هاى مردم به‌خاطر دموكراسى ، آزادى و استقلال ايران گسترش يافت .\r\n\r\nسرنگونى محمد عليشاه\r\nقيام تبريز و جنبش‌هاى ضد شاه در نقاط ديگر كشور كه به دنبال دفاع قهرمانانه مردم تبريز در مقابل نيروهاى ارتجاعى پديد آمدند ، ضربهء كوبنده‌اى را به حكومت ارتجاعى محمد عليشاه وارد آوردند . ضمن ژوئيه 1909 در نتيجهء حمله فدائيان گيلان از شمال و يكانهاى چريك بختيارى از اصفهان و تصرف تهران به دست اينها محمد على شاه از سلطنت خلع و پسر خردسالش احمد به تخت نشست . عضد الملك كه يكى از شاهزادگان پير دودمان قاجار بود به عنوان نايب السلطنه برگزيده شد . تجديد رژيم مشروطيت سال 1906 - 1907 در ايران اعلام گرديد . يك دولت موقت مركب از فئودالهاى ليبرال و خانهاى بختيارى به رياست سپهدار ، فئودال بزرگ مخالف محمد عليشاه ، تشكيل شد ، سپهدار هنگام حركت فدائيان گيلان به تهران به آنها پيوست . وزارت كشور به عهدهء يكى از سردگان ايل بختيارى يعنى سردار اسعد واگذار شد و يفرم داشناك مقام رياست پليس تهران را به عهده گرفت .\r\nخانهاى بختيارى به اين انگيزه زير پرچم مشروطه‌خواهان گرد آمدند ، چون مىپنداشتند ، با اين ترتيب مىتوانند نفوذ خود را آنگونه كه در ميان ايل بختيارى پابرجا بود ، در سرتاسر خاك ايران استوار كنند . گويا انگليسها اينان را براى اين كار برانگيختند چون مىكوشيدند از اين راه جاى پاى خود را در ايران محكم كنند و نفوذ روسها را در اين كشور از ميان ببرند . در مقام حكام ولايات و ايالات دولت تازه ، نمايندگان فئودالهاى بلند پايه هيئت حاكم سابق با حفظ ويژگيهاى پيشين ، قرار گرفتند .\r\nگروههاى مالك - بورژواى ليبرال ضمن اينكه از پيروزى مردم عليه شاه مرتجع\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nبه سود خود بهرهء فراوان بردند ، كوشش داشتند جلو پيشرفت انقلابى توده‌ها را بگيرند .\r\nرژيم سلطنتى و دودمان قاجار و حتى امتيازهاى خارجى ، مؤسسات و ادارات ، بريكاد قزاق همانگونه دست‌نخورده سر جاى خود باقى ماند . فقط در دستگاه دولت چند تن از مرتجعان درجه 2 قرار گرفتند . براى سركردهء مرتجعان ايران يعنى شاه سابق محمد على ، ساليانه صد هزار تومان مستمرى تعيين گرديد و قرار شد از ايران بيرون رود ، بعدها نامبرده با همين پول براى بازگرداندن قدرتش به تلاش پرداخت . دولت سپهدار مىكوشيد از راه وام گرفتن از بيگانگان و تحميل ماليات‌هاى تازه ( ماليات حمل‌ونقل ، ماليات نمك و غيره ) بر دوش توده‌هاى زحمت‌كش كشور ، از دشواريهاى مالى رهائى يابد . در پايان سپتامبر 1909 دولت سپهدار كوشش كرد فدائيان به‌ويژه فدائيان قفقازى را از ميان ببرد . به فدائيان تكليف شد اسلحه‌شانرا به دولت تحويل دهند و از تهران خارج شوند . اما اينان از اجراى دستور دولت سرپيچيدند و اظهار داشتند رهبران به وعده‌هاى پيش از حركت به تهران وفا نكرده‌اند ، عملا مشروطيت به مرحلهء اجرا درنيامده ، مجلس تشكيل نگرديده و تقاضا داشتند فدائيان روى فعاليت وزيران نظارت داشته باشند . پايدارى جدى فدائيان ، دولت را به هراس انداخت و اين‌بار ناچار شد عقب‌نشينى كند .\r\nدر فعاليت‌هاى دولت سپهدار نشانه‌هائى از انقلابى بودن ديده نمىشد . بيدرنگ پس از سرنگونى محمد عليشاه اين دولت در راه ساخت‌وپاخت با عناصر ارتجاعى گام نهاد و برآن شد جنبش‌هاى دموكراتيك را سركوب كند .\r\n\r\nتشكيل مجلس دوم و احزاب سياسى\r\nدر ماه نوامبر 1909 دورهء دوم مجلس ايران تشكيل شد . انتخاب نمايندگان اين مجلس بر طبق قانون تازهء انتخابات انجام گرفت ، اين قانون طبق فرمان محمد عليشاه تهيه شد و در آستانه سرنگونىاش امضاء گرديد . در اين قانون ، انتخابات با سيستم كوريا ( يا صنفى ) و دو مرحله‌اى لغو شد ، اما محدوديت از لحاظ دارائى و محروميت زنان و غيره همانگونه پابرجا ماند . لغو سيستم صنفى به منظور محروميت صنف صنعتكاران از نمايندگى بود ، چون در مجلس اول نمايندگان اين صنف به چپ گرايش داشتند و به توده‌هاى مردم وابسته بودند .\r\nدر تركيب مجلس دوم نمايندگان دموكرات بارها كمتر از مجلس اول وجود داشت :\r\nدر اين مجلس نمايندگان صنعتگران و پيشه‌وران حضور نداشتند و به همان نسبت شماره نمايندگان فئودال - اريستوكرات و مالكان بيشتر بود ؛ اين مجلس قوانين مهمى را وضع\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nنكرد و اين گونه كار چشم‌گيرى را انجام نداد . خطمشى مجلس دوم تنها كوشش براى فاصله گرفتن اين مجلس از توده‌هاى مردم بود . در آغاز برخى مسائل كم‌وبيش مهم در پشت درهاى بسته و كميسيونهاى مجلس مطرح مىگرديد ، و سپس در مجلس علنى مورد مذاكره قرار مىگرفت . اما در اين جلسات عمومى مجلس هم تماشاچيان كه در نتيجه خشم محافل اجتماعى و روزنامه‌هاى چپ برانگيخته شده بودند مانع از گرفتن تصميم نمايندگان مىشدند ، مردم خواهان طرح كليه مسائل در جلسهء علنى بودند . در مجلس دوم دو فراكسيون « اعتداليون » و « دموكراتها » فعاليت داشتند .\r\nفراكسيون « دموكرات » وابسته به حزب دموكرات بودند كه پس از تشكيل مجلس دوم تشكيل شد و منعكس كننده منافع بورژوازى ملى بود . اعضاى اين حزب اغلب از روشنفكران راديكال ، بورژواها ، مالكان ، بازرگانان و تا اندازه‌اى صنعتگران بودند ، اين حزب كوشش مىكرد كارگران و دهقانان را به سوى خود بكشاند . به اين منظور 10 ساعت كار روزانه ، يك روز تعطيل در هفته ، تحريم كار كودكان تا 14 ساله ، وضع قانون عادلانه‌اى بر پايه روابط مالك و دهقان ، لغو پرداخت بهرهء مالكانه اضافى و وظايف تحميلى فئودالها به دهقانان ، الغاى قدرت سياسى مالكان در دهات ، تقسيم زمين‌هاى دولتى ميان دهقانان ، در برنامهء اين حزب گنجانده شد . علاوه بر اين خواسته‌ها در برنامهء حزب دموكرات از دفاع رژيم مشروطه ، آزادى بيان و مطبوعات ، آزادى فردى و مصونيت خانه و آزادىهاى بورژوائى ديگر سخن به ميان آمده بود . حزب دموكرات همچنين جدائى روحانيت از دولت ، تحويل املاك وقف به دولت براى هزينهء فرهنگ ، انجام آموزش اجبارى ، صدور قانونى عليه احتكار و غيره را خواستار بود .\r\nحزب دموكرات نتوانست دهقانان ، كارگران و قشر گسترده خرده بورژوازى را به سوى خود بكشاند و به اين ترتيب به صورت يك حزب نسبتا كوچك بورژوازى درآمد .\r\nدر زمينهء سياست خارجى دموكراتها بارها بيشتر از « اعتداليون » عليه نفوذ روسيه تزارى و انگليسها تظاهر مىكردند و كوشش داشتند خود را به دولت‌هاى امپرياليست ديگر يعنى آلمان و ايالات متحده امريكا متكى كنند .\r\nرهبر فراكسيون دموكرات در مجلس دوم سليمان ميرزا اسكندرى بود . حتى حسن تقىزاده ، ملك الشعراى بهار ، حسينقلى خان نواب و ديگران هم نقش مهمى را در اين حزب ايفا مىكردند .\r\nحزب دموكرات در مشهد ، تبريز و چند شهر ديگر شعبه‌هاى كوچكى را سازمان داد .\r\nارگان مطبوعاتى اين حزب در تهران روزنامه « ايران نو » بود كه در اوت 1909 انتشار يافت .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nفراكسيون « اعتداليون » هم خود را به حزبى به همين نام منسوب مىكرد . اين فراكسيون در مجلس دوم نقش راست افراطى را به عهده داشت ، از منافع اريستوكراتهاى فئودال ، مالكان و بورژوازى وابسته ( كمپرادور ) دفاع مىكرد ، و بيگمان در جهت خواسته‌هاى انگلستان و تزاريسم گام برمىداشت . در سياست خارجى هم اين فراكسيون صددرصد از دولت‌هاى نامبرده پيروى مىكرد .\r\nدر فاصله ميان مواضع دو فراكسيون نامبرده ، گروه‌بندى مالك - بورژواى كوچكى به نام حزب « اتحاد و ترقى » خودنمائى مىكرد . اين حزب فقط 4 نماينده در مجلس داشت .\r\nگذشته از حزبهاى سياسى مالك - بورژواى نامبرده بالا ، در تبريز ، رشت و شهرهاى شمالى ديگر ايران گروههاى كوچكى كه وابسته به مجاهدين سوسيال دموكرات بودند ، وجود داشتند ، اعضاى اين گروهها معمولا خرده بورژوا به‌شمار مىآمدند . اينان نماينده‌اى در مجلس نداشتند و در ميان قشرهاى دموكراتيك توده‌ها كار مىكردند ، باشگاههاى سياسىاى پديد آوردند ، ميتينگ‌هائى را برپا مىداشتند و سياست‌هاى دولت‌هاى امپرياليستى را فاش مىكردند .\r\nدر پائيز 1909 بنا به تصميم كميتهء بلشويكى باكو ، گ . ك . ارجنيكيدز به رشت وارد شد ، او كمك‌هاى شايانى در زمينهء ايدئولوژى ، سياسى و سازمانى به جنبش دموكراتيك گيلان كرد . به ابتكار او در رشت باشگاه بين الملل ايجاد شد . گ . ك . ارجنيكيدز ، پندارهاى ماركسيستى را تبليغ مىكرد ، جلسه‌هاى بحثى را دربارهء انقلاب 1905 روسيه ، دربارهء اوضاع بين‌المللى ، دربارهء پيكارهاى كارگران و دهقانان ايرانى ، رهبرى مىكرد . او سياست دولتهاى امپرياليستى را فاش و از فعاليت‌هاى داشناك‌ها پرده برداشت . به ابتكار گ . ك .\r\nارجنيكيدز ، گروه سوسيال - دموكرات رشت بخش « مانيفست كمونيستى » نوشتهء ماركس به زبان فارسى ترجمه گرديد ؛ ترتيبى داده شد كه مطبوعات بلشويكها را از آنسوى مرز به ايران وارد كنند ، اين نشريات از طريق باشگاههاى سياسى ميان ايرانيان پخش مىگرديدند .\r\nگ . ك . ارجنيكيدز در ميان قشرهاى دموكراتيك توده‌هاى رشت از اعتبار چشم‌گيرى برخوردار بود . او در تابستان 1910 از ايران خارج شد .\r\nپس از سرنگونى محمد عليشاه در بسيارى از شهرهاى ايران دوباره انجمن‌ها تأسيس شدند و مطبوعات آزادانه نشر يافتند . اما اين انجمن‌ها از اعتبار و محبوبيتى كه ضمن دورهء اول مجلس در زندگى سياسى كشور به دست آورده بودند هم‌اكنون بهره‌اى نداشتند .\r\nسازشكارى عناصر ارتجاعى حاكم ، در رابطه با سياست‌هاى دولت‌هاى امپرياليستى ، اعتراض قشرهاى دموكراتيك مردم را برانگيخت . در بسيارى از شهرها در اثر گرانى و نايابى گندم و تحميل ماليات‌هاى تازه طغيان و شورش درگرفت . در منطقه‌هاى آستارا ،\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nطالش ، استراباد و درگز دوباره آتش شورش و طغيان برافروخته شد . اعتصاب كارگران و كارمندان برخى از مؤسسات ( تلگرافخانه‌ها ، چاپخانه‌ها ، مستخدمان وزارت‌خانه‌ها ) آغاز گرديد . جنبش ضد امپرياليستى گسترده‌اى عليه حضور ارتش‌هاى خارجى در ايران رويداد .\r\nدر سرتاسر كشور مصرف كالاهاى بيگانه تحريم شد .\r\n\r\nدولت مستوفى الممالك و ميسيون . م . شوستر\r\nچون دولت سپهدار نتوانست ايران را از بن‌بست اقتصادى و سياسى بيرون بياورد ، ناگزير در ژوئيه 1910 كنار رفت و به جاى او مستوفى الممالك كه از سوى « دموكرات‌ها » پشتيبانى مىشد نخست‌وزير گرديد . اعضاى دولت تازه هم شامل نمايندگان مالكان فئودال بودند و همه مىكوشيدند روند انقلابى توده‌ها را كور كنند ، البته براى اين منظور با مرتجعان شناخته شده و دولت‌هاى امپرياليستى ساخت‌وپاخت داشتند . يكى از كارهاى اين دولت خلع سلاح يكانهاى فدائى به وسيله چريكهاى بختيارى و پليس در تهران بود .\r\nدر زمينه سياست خارجى ، دولت مستوفى الممالك به آلمان و ايالات متحد امريكا گرايش داشت ، ولى درعين‌حال سياست خود را مانند سپهدار بر پايهء خواسته‌هاى دو دولت انگليس و روس توجيه مىكرد .\r\nاما دولت مستوفى الممالك هم در اثر ناتوانى در حل مسائل نامبردهء پيش ، در آغاز سال 1911 كنار رفت و به جاى او دوباره سپهدار به نخست‌وزيرى منصوب شد ، اين يكى هم همان سياست پيشين را دنبال كرد . در بهار سال 1911 سپهدار وام تازه‌اى به مبلغ يك ميليون و دويست و پنجاه هزار ليره استرلينگ از انگلستان گرفت . سپهدار به عنوان « ايجاد امنيت و آرامش » كوشش مىكرد تا ممكنست جنبش‌هاى دموكراتيك را خفه كند .\r\nبه سال 1911 يك هيئت مستشارى مالى امريكائى به رياست م . شوستر وارد ايران گرديد . اعزام ميسيون شوستر نخستين تلاش جدى امپرياليسم دولت امريكا به منظور به كار گرفتن سرمايه‌هاى امريكائى با شرايط استثمار استعمارى ايران بود . در نخستين سالهاى 30 سدهء 19 چند ميسيونر مذهبى امريكائى در ايران اقامت گزيدند و در آغاز انقلاب ايران اينها در اروميه ، تبريز ، همدان ، رشت ، قزوين ، تهران سخت فعاليت داشتند . دولت ايران و مجلس در زمينه اداره امور مالى به شوستر اختيارات تام داد ( نظارت بر كليه عمليات مالى كشور ازجمله امتيازات ، وامها ، وصول ماليات و درآمدهاى ديگر دولت ، تنظيم بودجه دولت ، ايجاد بنگاه‌ها و ادارات مالى و غيره ) .\r\nشوستر امريكائى زير نقاب علاقمندى به استقلال ملى كشور ايران ، وامهاى خارجى\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nرا به دولت تحميل نمود ، زمينهء واگذارى امتيازهاى نفت و راه‌آهن را از سوى ايران به دولت امريكا آماده كرد . او پشتيبانى دموكرات‌ها را به خود جلب و حتى روابط بسيار نزديكى با داشناك‌ها ، خان‌هاى بختيارى و عناصر ارتجاعى ديگر برقرار نمود . او كه كوشش داشت در ايران خودسرانه به كار پردازد و از دولت ايران تبعيت نكند ، براى خودش پليس پنهانى سازمان داد و كوشيد نيروهاى مسلح ايران را در اختيار بگيرد بنابراين نيروى مسلح 10 - 12 هزار نفرىاى به نام ژاندارمهاى مالى تشكيل داد ، گويا اين نيرو را براى جمع‌آورى ماليات بسيج كرد . او مىپنداشت كه يگانه نيروى منظم ايران ( بريگاد قزاق ) بيش از 1500 تن نيست ، بنابراين تشكيل نيروى 10 - 12 هزار نفرى به نام ژاندارم مالى مىتواند هم ماليه و هم نيروى مسلح كشور را در اختيار امريكا قرار دهد . شوستر كوشش داشت مدت اختيارات تام و فوق العاده خود را به مدت 40 سال تمديد كند . اين امريكائى كه دولت روسيه و موضعش در ايران را مانع بزرگى در راه اجراى نقشه‌هاى امريكا مبنى بر انقياد ايران مىانگاشت ، سعى مىكرد به انگلستان متكى شود و كوشش داشت ميان ايران و روس نزاع راه بيندازد . او با سياست تحريك‌آميزش زيان بزرگى به ايران وارد آورد . شوستر در حالى كه دولت و وزيران ايران را از قصدش آگاه نمىكرد ، دربارهء وامها ، امتياز راه‌آهن ، درباره خريد اسلحه و غيره مذاكراتى انجام مىداد و از راه واگذارى يا رد اعتبار مالى به وزيران منتهاى فشار را به دولت ايران وارد مىآورد .\r\n\r\nتلاش محمد على براى بازپس گرفتن تاج و تخت\r\nتلاش دولت ليبرال براى سركوبى جنبش‌هاى دموكراتيك ، مقيد شدن روزافزون دولت ايران به وسيله دولتهاى امپرياليست ، تجديد فعاليت مرتجعان در منطقه‌هاى گوناگون كشور - همه اين انگيزه‌ها شاه سابق را برانگيخت تا دوباره هوس تصرف تاج و تخت ايران را در سر بپروراند . در ژوئيه 1911 ضمن چشم‌پوشى و مساعدت پنهانى دولت تزار روس محمد على ، از درياى خزر گذشت و در كناره جنوب خاورى آن يعنى گمش‌تپه پياده شد . او با كمك برخى از رهبران مرتجع تركمن توانست نيروى مسلحى چند هزار نفرى را جمع‌آورى و به سوى تهران حركت كند . در همين هنگام برادرش ، سالار الدوله در كردستان و حاكم مراغه ( آذربايجان ) به نام صمد خان شجاع الدوله ، خانهاى شاهسون و چند فئودال مرتجع ديگر در منطقه خودشان قيام كردند .\r\nتعرض شاه سابق خشم توده‌هاى مردم ايران را برانگيخت . دوباره يكانهاى داوطلب مسلحى سازمان يافتند . در پائيز 1911 ، يكانهاى شاه سابق و هواخواهانش در برابر\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nنيروهاى متحد ارتش دولتى و داوطلبان شكست خوردند و محمد على ناگزير شد در آغاز سال 1912 - دوباره به خارج بگريزد .\r\n\r\nسركوبى انقلاب 1905 - 1911 ، سرشت و اهميت اين انقلاب\r\nماجراى ناكامى شاه سابق به مرتجعان داخلى نشان داد كه با نيروى خودشان قادر نخواهند بود ، به تنهائى انقلاب را سركوب كنند . اين كار تنها با كمك مستقيم نيروهاى مسلح دولت‌هاى امپرياليستى - انگلستان و روسيه انجام گرفت ، ارتش‌هاى اين دولت‌ها چند شهر و منطقه ايران را اشغال كردند . ضمن اكتبر 1911 در بندر جنوبى ايران ، بوشهر يكانهاى تازه‌اى از نيروهاى انگليسى پياده شدند ، و سپس به سوى شيراز و شهرهاى جنوبى ديگر گسيل گرديدند . در نوامبر 1911 ، نيروهاى تازه‌اى از روسيه وارد خاك ايران گرديدند . تحريكات شوستر كه با نمايندگان دولت تزارى در تهران در رابطه با مصادره اموال برادر شاه سابق شعاع السلطنه ، به نزاع پرداخت ، به دست روسها بهانه داد كه نيروهاى بيشترى به خاك ايران بفرستند .\r\nدر نوامبر 1911 نماينده دولت تزارى روس با پشتيبانى انگليسها از دولت ايران خواست كه شوستر را به استعفا وادارد و از اين به بعد هم هيچ مستشار خارجىاى را بدون اجازه دو دولت روس و انگليس استخدام نكند . در برابر اين التيماتوم كه آشكارا حق حاكميت ايران را نقض مىكرد در كشور طوفانى از خشم مردم به خروش آمد ؛ مجلس ناگزير شد اين التيماتوم را رد كند . در اين هنگام دولت تزارى روس يكانهاى نيرومندى از ارتش را به آذربايجان ، گيلان و خراسان اعزام داشت . اين نيروها پايدارى يكانهاى داوطلب ايران را درهم شكستند و انقلاب را در شمال كشور كاملا سركوب كردند ، رهبران فدائيان و انجمن‌ها را بيرحمانه از ميان بردند . در جنوب هم انقلاب به وسيله ارتش انگليس سركوب شد . در همين هنگام ضمن دسامبر 1911 در تهران كودتائى ضدانقلابى به وسيله نيروى دولتى پليس و يكانهاى بختيارى رويداد . مجلس و انجمنها تعطيل و روزنامه‌هاى چپ توقيف شدند . اين گونه انقلاب ايران به‌كلى سركوب گرديد .\r\nانقلاب 1905 - 1911 ، انقلابى بورژوازى ، ضد فئودالى و ضد امپرياليستى بود ، نيروهاى اين انقلاب در آذربايجان و گيلان عناصر پيشرفته بورژوا - دموكرات بودند .\r\nمهمترين نيروى محركه اين انقلاب دهقانان ، طبقه كارگر كه تازه وارد ميدان شده بود ،\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nصنعتگران و بورژوازى ملى بود « 1 » . در اين انقلاب آشكارا دو روند به پيش مىرفت : يكى روند دموكراتيك ( كه عاملان آن كارگران ، دهقانان ، صنعتگران و قشر بينوايان شهر و سرانجام خرده بورژواها بودند ) ، در جهت اين روند كوشش مىشد كه مسئله انقلاب بورژوا دموكراتيك و آزادى ملى حل شود ؛ ديگرى روند ليبرالى كه عاملان آن بورژواها و مالكان كلان و روحانيان متنفذ بودند . اينان پس از تشكيل مجلس و اعلام مشروطيت و انجام چند رفورم ، موضع انقلابى را رها كردند و در راه پيكار عليه دموكراسى و ساخت و پاخت با مرتجعان و امپرياليست‌ها گام نهادند . اگرچه انقلاب ايران شكست خورد ، اما اين رويداد اثرى ژرف در تاريخ ايران به‌جا گذاشت . اين انقلاب ضربت كوبنده‌اى به رژيم فئودالى و سلطنت قاجار وارد آورد ، باعث بيدارى توده‌هاى مردم و آگاهى آنها از زندگى سياسى و سرانجام كشانده شدن آنها به سوى پيكار عليه ستم بقاياى فئودالها و امپرياليست‌ها گرديد .\r\nانقلاب 1905 - 1911 فصل تازه‌اى را در تاريخ مردم ايران گشود - اين فصل همانا دوره انقلاب بورژوا دموكراتيك و آزادى ملى بود كه در ايران آغاز شد .\r\nيكى از انگيزه‌هاى اصلى شكست انقلاب مشروطيت ، فقدان رهبرى اصلى جنبش دموكراتيك در ايران بود - آن‌زمان هنوز در اين كشور طبقهء پرولتارياى صنعتى شكل نگرفته بود ، چون تنها اين طبقه مىتوانست جنبش ضد فئودالى و ضد امپرياليستى را رهبرى كند و هدف واقعى پيكارهاى انقلابى را بنماياند . طبقه كارگر نوزاديكه تازه در عرصه پيكار پيدا شده بود ، با ناتوانى و سازمان سياسى نابسامانش ، قدرت آن را نداشت تا مسائل مهم انقلاب را حل كند . بنابراين ليبرالهاى ايرانى در همه‌جا ، به‌جز تبريز ، خود را پيشتاز جنبش شناساندند و از كاميابيها و پيروزىهاى توده‌ها به سود خود بهره بردند .\r\nهمين كه ليبرالها رهبرى را در دست گرفتند ، هرچه بيشتر تلاش كردند تا از پيشرفت انقلاب جلو گيرند و اجازه ندادند روند انقلابى توده‌ها به پيش رود ، سرانجام همين ليبرالها با فئودالهاى مرتجع و امپرياليست‌هاى بيگانه ، براى سركوبى انقلاب ، سازش كردند .\r\nانگيزه ديگر شكست انقلاب آن بود كه قشرهاى دموكراتيك - دهقانان و كارگران - نقش مستقل و پيشتازى را در بيشتر مراكز مهم جنبش به دست نداشتند . مهمترين طبقهء استثمارشونده كه اكثريت آنها دهقانان بودند فعالانه در انقلاب شركت نكردند . جنبش\r\n\r\n\r\n","description":"","footnote":"\r\n( 1 ) . بورژوازى ملى ايران در دوره انقلاب 1905 - 1911 اصلا شامل بورژوازى بازرگانى بود كه ارتباطى با سرمايه‌هاى خارجى نداشت . ضمنا قشر كوچكى از بورژوازى صنعتى كه تازه پديد آمده بود جزو بورژوازى ملى به‌شمار مىرفت .\r\n","page_name":" 403 ","page_number":403},
  {"content":"\r\n\r\nدهقانان عليه قدرت شاه و فئودالها در همه‌جا گسترش نيافت ، فقط در چند منطقه آذربايجان ، گيلان ، خراسان ، كرمان ( منطقه بم و نرماشير ) شورشهائى رويداد . كيفيت اين جنبش‌ها همه خود به‌خودى ، بدون سازمان و ناجور بود ، در كشور ايران كه روستائيان اكثريت مردم را تشكيل مىدادند ، كاميابى انقلاب به ميزان زيادى وابسته به شركت دهقانان در جنبش انقلابى بود .\r\nسومين انگيزهء مهم شكست ، تركيب نيروهاى ضد انقلاب بود ، اين نيروها نه‌تنها عناصر مرتجع داخلى ، بلكه دولتهاى امپرياليستى روس و انگليس را هم شامل مىشد ، همين دولت‌ها بودند كه ارتش‌هاى خود را براى سركوبى انقلاب به خاك ايران گسيل داشتند . پيروزى مرتجعان و شكست انقلابيون روسى در سال 1905 نيز كمك شايانى به شكست انقلاب مشروطيت ايران كرد .\r\nانقلاب ايران زير تأثير انقلاب 1905 روسيه آغاز شد و جريان يافت ، اما اين انقلاب هم به نوبه خود از اهميت بين‌المللى گسترده‌اى برخوردار شد چون در برانگيختن پندارهاى انقلابى كشورهاى شرق نقش مؤثرى را ايفا كرد . تأثير انقلاب 1905 روسيه به دنبال ايران ، جنبش ضد امپرياليستى مردم هندوستان را در سالهاى 1906 - 1908 برانگيخت ، به سال 1908 « انقلاب تركيه جوان » در تركيه ، و به سال 1911 انقلاب چين آغاز شد .\r\nپس از سركوبى انقلاب ايران ، كشورهاى امپرياليستى هرچه بيشتر مردم ايران را به بند كشيدند . در فوريه 1912 دولت ايران ناگزير شد موافقت‌نامه 1907 انگليس و روس را درباره تعيين منطقه نفوذ به رسميت بشناسد . از سال 1911 تا 1914 دولت شاه وامهاى تازه‌اى از خارجيان گرفت : از انگليسها 2 ميليون ليره استرلينگ و از روسها 14 ميليون روبل . انگليسها با مقياس گسترده‌اى از معادن نفت جنوب يعنى خوزستان بهره‌كشى را آغاز كردند . كمپانى نفت ايران و انگليس در كنار بانك شاهنشاهى ايران به سال 1909 به يكى از مهمترين عوامل نفوذ امپرياليسم انگلستان در ايران تبديل گرديد .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\n\r\n20 ايران در سالهاى جنگ جهانى اول\r\nدر اوت 1914 در اروپا نخستين جنگ جهانى ميان گروه‌بندى اطريش - آلمان و ائتلاف انگليس ، فرانسه و روسيه آغاز گرديد . اين جنگ در اثر نابرابرى پيشرفت اقتصادى كشورهاى امپرياليستى و تغيير تناسب قواى آنها ، رويداد . و . اى . لنين يادآورى كرد كه اين جنگ نشانهء « بحران تاريخى بزرگى » بود . يكى از انگيزه‌هاى مهم رويداد اين جنگ تلاش « به خاطر تقسيم مستعمرات » ، و « به خاطر به چنگ آوردن سود و امتيازهاى بيشتر در بازارهاى جهان » به وسيله امپرياليست‌ها بود .\r\nديپلمات‌هاى هردو ائتلاف جنگى فعاليت‌هاى گسترده‌ايرا به منظور جلب متحدان تازه به سوى خود آغاز كردند . در نوامبر 1914 تركيه رسما وارد جنگ شد ، سياست دولت وقت تركيه منافع امپرياليست‌هاى آلمانى را تأمين مىكرد ، چون گروههاى دست راستى تركيه از قبيل پان تورك‌ها و پان اسلاميست‌ها ، آرزومند تشكيل يك « حكومت تركيهء بزرگ » بودند و گويا آلمانها هم از اين پندار پشتيبانى مىكردند . آلمانها و تركها در انديشه آن بودند كه پاى ايران را هم به جنگ بكشانند . سياست اشغال‌گرانه امپرياليست‌هاى آلمان در ايران ، مانند انگليسها و روسها در زير پوشش گفتارهائى از قبيل حفظ حاكميت ايران و غيره پنهان بود . هدف واقعى سياست آلمانها در ايران ضمن طرح پيشنهاد آنها به اين\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nدولت به سال 1915 كاملا آشكار شد ، آنها ضمن اين طرح مىخواستند امضاى مقاوله نامه‌ايرا به ايران تحميل كنند كه به موجب آن اين دولت رك و راست تحت الحمايه آلمان قرار مىگرفت . انگلستان و روسيه تزارى درعين‌حال كه اقدامهائى عليه دسايس آلمان در اين زمينه انجام مىدادند ، نمىخواستند به دست دولت ايران بهانه‌اى بدهند تا به انگيزه درگيريش در جنگ به سود متفقين بعدا ادعاى خسارت كند ، بهتر دانستند كه ايران رسما وارد جنگ نشود و نسبت به روسيه و انگليس موضع بيطرفانه‌اى به سود اين دو دولت اختيار كند .\r\nدر نخستين ماه‌هاى جنگ در ايران تظاهرات ضد امپرياليستى پراكنده‌اى رويداد ، قسمتى از اين تظاهرات ، عليه يكانهاى ارتش روس كه در برخى از نقاط شمال ايران براى سركوبى انقلاب پادگان بودند ، انجام گرفت . دولت مستوفى الممالك كه در اوت 1914 روى كار آمد اعلاميه‌اى مبنى بر ضرورت بيرون رفتن نيروهاى روسى صادر كرد ، اما اين درخواست رد شد . در كنار مرزهاى ايران نيروهاى ترك ، انگليسى و روسى متمركز شدند .\r\nدولت‌هاى متخاصم ، بيطرفى ايران را كه در 2 نوامبر 1914 اعلام شده بود ، رعايت نكردند و عمليات جنگى را در سرزمين ايران آغاز كردند .\r\n\r\nعمليات جنگى در ايران ضمن آغاز جنگ\r\nدر 23 اكتبر 1914 كشتىهاى نيروبر حامل ارتش زمينى انگليسى - هندى ، زير حفاظت ناوهاى جنگى وارد خليج فارس شدند و از 4 نوامبر عمليات جنگى را در قسمت جنوبى بين النهرين آغاز كردند . اين نيروها در دهم نوامبر آبادان را اشغال ( در اين نقطه يكانى از ماه مه 1914 پادگان بود ) و حتى در بندر بوشهر هم نيرو پياده كردند ، نيروهاى انگليسى - هندى كه در خاك ايران و جزيره بوبيان متمركز بودند به بين النهرين حمله و بصره را اشغال كردند . اين گونه شاهرگ مهم شط العرب كه راه ورود كشتىها از خليج فارس به عمق عراق و جنوب غربى ايران به شمار مىرفت ، در نوامبر 1914 به تصرف انگليسها درآمد . در لندن اين منطقه را به عنوان يك مركز استراتژيك به منظور تجاوز به خاك ايران و كشورهاى عرب همسايه‌اش مىشناختند و آن را حلقه‌اى از زنجير مستملكات استعمارى انگلستان در آسيا برمىشمردند . فرماندهى نيروهاى آلمان - ترك هم به تمركز نيرو در اين منطقه همت گماشت . درعين‌حال جاسوسان و عوامل اطلاعاتى آلمانى و ترك در ايران به فعاليت مىپرداختند . سلطان ترك به عنوان خليفهء اسلام به كليه مسلمانان سنى فتواى جهاد داد و اعلام داشت كه دولت‌هاى روسيه ، انگلستان و فرانسه تلاش مىكنند تا « نور\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nآسمانى اسلام را خاموش كنند » ، اما آلمان و اطريش - مجارستان را مدافع اسلام شناساند .\r\nمجتهدان شيعه هم در كربلا ، نجف ، سامره و كاظمين طى فتواى ويژه‌اى شيعيان را به جهاد فرا خواندند . گروهى از عوامل ويژه آلمانى به ميان عربهاى كوچ‌نشين و عشاير ايرانى خوزستان فرستاده شدند و ضمن تحريك‌شان عليه انگليسها ، كوشش كردند تا آنها را به انجام پيكارهاى پارتيزانى ضد انگليسى و سوزاندن مؤسسات آنها در صنعت نفت و انفجار لوله‌هاى نفت ، برانگيزند . چون توليد نفت در اين هنگام كه جنگ آغاز شده بود ، براى انگليسها داراى اهميت حياتى بود و سوخت ناوگان انگليسى با نفت ايران تأمين مىشد ، انگليسها يكانهائيرا به منظور پيكار با عشاير و جاسوسان آلمانى از آبادان به اهواز و مسجد سليمان اعزام داشتند . در نخستين ماه‌هاى سال 1915 - ارتش بريتانيا يك رشته نبردهاى پراكنده‌ايرا در منطقه رود كارون و كرخه عليه اين پارتيزانها انجام داد . در ژوئن 1916 - لوله‌هاى نفت كه مدت 5 ماه از كار افتاده بودند ، دوباره ترميم شدند . حفظ لوله‌ها و به‌طوركلى صنعت نفت ، به عهده يكانهاى كوچكى از ارتش انگليس واگذار شد ، اين يكانها قسمت جنوب غربى ايران از خليج فارس تا اهواز و ميدان نفتون را در گرماگرم نبرد زير اشغال داشتند ( اين منطقه به جبههء كارون موسوم بود ) .\r\nيكى ديگر از مراكز عمليات جنگى ، مناطق شمال غربى ايران بود . اشغال اين مناطق طبق طرحهاى جنگى آلمان - ترك انجام گرفت ، بنا بود نيروهاى ترك از اين نقاط به ماوراء قفقاز هجوم برند و پس از اشغال گذرگاه منطقه باكو - آسياى ميانه ، همهء مسلمانان اين منطقه ، ازجمله ايران و افغانستان را به « جهاد مقدس » برانگيزند . در اثر فعاليت‌هاى سرى گروههاى انقلابى محلى و تحريك شبكهء جاسوسى ترك - آلمانى در منطقهء اروميه تقاضاى خروج ارتش روس از خاك ايران شدت گرفت و جنگ‌هاى پارتيزانى عليه روسها آغاز گرديد . در اكتبر 1914 كردان تركيه تصادفا به خاك ايران تجاوز و از كردهاى ايرانى و فدائيان محلى پشتيبانى كردند ، اينان عليه يكانهاى روسى پادگان اروميه وارد نبرد شدند . در نوامبر 1914 در سارى قميش ( جنوب غربى قارص ) ضربت اصلى را به روسها وارد آوردند ، ارتش ترك هم در ناحيه خوى ، سمت به ساوجبلاغ به خاك ايران تجاوز كرد و با پادگان روسى اين ناحيه كه در جناح چپ ارتش قفقاز موضع داشت درگير نبرد شد . در 19 دسامبر 1914 به يكانهاى روسى كه از اين منطقه دفاع مىكردند دستور داده شد به جلفا عقب‌نشينى كنند ، ارتش روس بدون درگيرى شهرهاى منطقه اروميه ، ساوجبلاغ و تبريز را تخليه و به سوى مرز عقب نشست . با اين نيروهاى روسى هزاران تن از ساكنان مسيحى منطقه فرار كردند و به خاك روسيه پناه بردند .\r\nبا عقب‌نشينى ارتش روس ، يكانهاى ترك - كرد در دسامبر 1914 ساوجبلاغ\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nو نقاط ديگر را اشغال كردند . در آغاز سال 1915 اين يكانها وارد شهرهاى اروميه ، مراغه ، خوى و تبريز شدند . ارتش ترك و چريكهاى كرد به امر و نهى در مناطق زير اشغال خود پرداختند و به تاراج اموال ساكنان دست زدند . در مناطق اشغال شده و حتى در خود تهران تبليغاتى به منظور ورود دولت ايران به جنگ ، به سود آلمانها ، شدت گرفت . اما تبليغات پان اسلاميست‌ها و پان تركيست‌ها در مناطق زير اشغال تركها به كاميابى نرسيد ، چون تركها با مردم صلح‌جوى ساكن اين مناطق با بيرحمى رفتار مىكردند .\r\nسركوبى تركها به وسيلهء ارتش روس ، هنگام عمليات سارى قميش ، در جبهه قفقاز ، نقشه‌هاى فرماندهى آلمان - ترك را نقش بر آب كرد . ديرى نپائيد نيروهاى زير فرماندهى ژنرال چرنوزوبوف ، فرمانى دريافت كردند تا تعرض عليه تركها را آغاز كنند . در 28 ژانويه 1915 ارتش روس ضمن نبردى در ناحيه صوفيان بر تركان پيروز شد و يكانهاى ترك - كرد را ناگزير به فرار كرد ، اينان ناچار شدند به قطور ، ديلمقان و مراغه عقب بنشينند . در 30 ژانويه 1915 يكانهاى ارتش روس بدون جنگ تبريز را اشغال كردند . تعرض بعدى روسها به سمت اروميه و ساوجبلاغ و به سال 1915 در قطور با موفقيت انجام گرفت ، ارتش ترك و يكانهاى سوار محلى در همه‌جا ناگزير شدند به باختر عقب‌نشينى كنند ، اما قسمتى از آنها در نزديكى درياچه اروميه ماندند . نبردهاى بعدى ميان نيروهاى منظم ترك و روس از آذربايجان ايران به منطقه وان و كردستان ايران منتقل گرديد . و . اى . لنين ضمن ارزيابى وضع موجود آنزمان در آغاز جنگ نوشت : « ايران در اين جنگ رسما بىطرف است . اما عملا روسها و انگليسها از يكسو - تركها و آلمانها از سوى ديگر در ايران با هم مىجنگند و سرزمين ايران مورد تاراج ، ويرانى و كشتار هر دو دسته قرار مىگيرد » .\r\n\r\nموافقت‌نامهء انگليس - روس به سال 1915\r\nدر سالهاى جنگ باوجوداينكه دو دولت روس و انگليس دربارهء مسائل جنگ با يكديگر مشاوره مىكردند و هماهنگ بودند ، اما در صحنه ايران تضاد اين دو دولت بر سر برترى امتيازات انحصارى كشور ايران روزبه‌روز شدت مىيافت . در پى مذاكرات سرى طولانى سرانجام به روسيه وعده داده شد پس از پايان جنگ ، بغازهاى درياى سياه به تصرف روسها درآيد ، ديپلماسى انگليس هم اين امتياز را گرفت كه دولت روسيه تسلط انگليسها را بر منطقه بىطرف ايران ( قرارداد 1907 ) به رسميت بشناسند . در مارس 1915 يادداشت متقابلى ميان ديپلماتهاى دو دولت در اين‌باره ردوبدل شد ( سوزانف - گرى ) كه متمم قرارداد 1907 اين دو كشور بشمار آمد ، به موجب اين موافقت‌نامه تقريبا سرتاسر منطقهء\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nبىطرف به استثناى مناطق اصفهان و يزد و منطقه كوچكى مجاور محل اتصال مرزهاى ايران و افغان ، به منطقه نفوذ انگلستان افزوده شد . ضمنا فعاليت بانك شاهنشاهى انگليس در منطقه نفوذ روس در اين موافقت‌نامه قيد گرديد . اين مقاوله‌نامه تسلط بىچون‌وچراى انگلستان را در منطقهء بيطرف محرز كرد ، اين گونه سرزمين ايران به‌طوركلى به دو منطقه نفوذ ميان امپرياليست‌هاى شمال و جنوب تقسيم گرديد و ايران « تقريبا به صورت كشورى مستعمره درآمد » .\r\n\r\nوضع داخلى ايران\r\nجنگ باعث بينوائى و تنگدستى بيشتر توده‌هاى مردم ايران گرديد ، استثمار توده‌ها شدت يافت و شرايط لازم اقتصادى براى فعاليت سريع جنبش آزادى ملى توده‌ها فراهم گرديد ، البته در رأس اين جنبش باز هم بورژواهاى ناتوان محلى قرار داشتند . در اثر كاهش كالاهاى وارداتى به ايران شرايط مساعدى براى پيشرفت بورژوازى داخلى پديد آمد . گروههاى بورژوا - مالك و خرده بورژوازى ، در استفاده از وضع موجود به منظور انجام عمليات بورس‌بازى شتاب مىكردند . احتكار انواع كالاها ، كمك مالى خارجى به برخى از اشخاص ، امكان انجام معاملات بازرگانى با بعضى از واحدهاى نظامى خارجى و سرانجام شدت استثمار زحمتكشان ، تا اندازه‌اى باعث افزايش سرمايه‌هاى شخصى و رشد توليد كالاهاى محلى گرديد . اشغال برخى از مناطق به وسيله نيروهاى نظامى خارجى ، و حتى تلاش امپرياليست‌ها براى تحميل برخى از هزينه‌هاى عمليات جنگى به دوش ايرانيان ( مثلا تعمير لوله‌هاى نفت شركت نفت ايران و انگليس ) باعث برانگيختن خشم مردم ايران گرديد و روحيه ضد امپرياليستى گروههاى ميهن‌پرست جامعه ايران را توان بخشيد . در شرايط فشار و زور امپرياليست‌هاى روس و انگليس و گرايش نسبى ايرانيان به امپرياليسم آلمان كه در ايران مواضع اقتصادى مهمى را در اختيار نداشت ، نمايندگان طبقه حاكم به دو دسته تقسيم شدند ، عده‌اى سياست انگليس و روس را عينا در ايران اجرا مىكردند و عده ديگر هواخواه آلمانها بودند . گروههاى دست‌راستى ايرانى كوشش مىكردند با روش كجدار و مريز با اين دو گروه‌بندى جنگى بيگانه رفتار كنند و از تضاد ميان آنها بهره ببرند .\r\nگيرودار جنبش آزادى ملى در ايران به فعاليت‌هاى حزب دمكرات ايران و كميته پان اسلاميسم « اتحاد اسلام » كه ضمن آغاز جنگ با شركت عوامل ترك در تهران تشكيل گرديد ، وابسته بود .\r\nهنگام انتخابات مجلس سوم حزب دمكرات دوباره تجديد سازمان يافت و توانست\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nمحبوبيتى كسب كند و فراكسيون متنفذى را در مجلس پديد آورد . در نتيجهء پيكار اين فراكسيون در آغاز سال 1915 تقريبا تمام مجلس جانب حزب دمكرات را گرفت ، پيكار عليه روس و انگليس را وظيفهء هر ايرانى وطن‌پرست اعلام داشت و آشكارا به سود آلمانها نظر داد .\r\nروزنامه ارگان حزب دموكرات « ايران نو » ضمن تائيد آلمانها نوشت كه گويا هدف آلمانها فقط بازرگانى در ايران است ، و اينكه اينها به استقلال كشور ايران كارى ندارند ، بلكه برعكس تا آنجا كه بتوانند از استقلال ايران دفاع مىكنند . كميته دموكراتها در تهران ، ارتباط كامل خود را با مهاجران ايرانىايكه در بغداد ، اسلامبول و برلن كميته حزب دمكرات تشكيل داده بودند ، برقرار كرد .\r\nكاميابى مهم حزب دمكرات تشكيل كابينه دولت به سال 1915 ، زير رياست مستوفى الممالك بود ، در تركيب اعضاى اين دولت وزيران آلمان‌دوست شركت داشتند .\r\nحزب دموكرات‌خواهان لغو رژيم كاپيتولاسيون ، قطع اداره امور پستى به وسيله خارجيان ، داشتن استقلال در اداره امور مالى دولت ، اقدام قاطع دولت به منظور حفظ حاكميت ايران بود .\r\nهنگام گشايش مجلس سوم سازمان حزب دموكرات بگونهء چشم‌گيرى تقويت شد و اين پديده در فعاليت دولت بسيار مؤثر واقع گرديد . ضمن يادداشتى كه دولت ايران به سفير روس داد ، از او خواست تا اقدامهائى به منظور بيرون بردن ارتش روس از ايران به عمل آورد . دولت ايران در ماه مه 1915 از دولتهاى انگليس و روس خواست كه درآمدهاى گمركىايكه از آغاز جنگ تاكنون به ايران پرداخت نشده ، تحويل دهند و ضمنا سررسيد پرداخت قسط وامها را تا ژوئن 1918 به تعويق اندازند .\r\nدولت‌هاى انگليس و روسيه تزارى كه در ايران به يكانهاى نظامىشان تكيه داشتند ، مداخله در امور داخلى ايران را دنبال كردند و كوشيدند در كابينه بحران پديد آورند و وزيران هواخواه خودشان را در دولت به كار گمارند . در نتيجهء مداخله امپرياليست‌هاى خارجى ، از اوت 1914 تا نوامبر 1917 در تهران ده بار كابينه ايران دچار بحران شد .\r\n\r\nفعاليت شبكه جاسوسى آلمانها و تركها\r\nبه سال 1915 تبليغات آلمان‌دوستى در ايران به كاميابى چشم‌گيرى نائل آمد . اخبار گسترده‌اى دربارهء پيروزيهاى درخشان و عالى بودن اسلحه آلمانها ، دربارهء وضع وخيم كشورهاى متفقين در كليه جبهه‌هاى جنگ در سرتاسر كشور ايران از طريق شبكه جاسوسى آلمان - ترك پخش مىشد ، شايعاتى منتشر گرديد كه گويا تمام آلمانها و در رأس آنها\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nقيصر آلمان ، ويلهلم دوم به دين اسلام گرويده‌اند ، ضمنا دربارهء خويشاوندى « گروههاى آريائى » ملت‌هاى آلمان و ايران تبليغات گسترده‌اى منتشر شدند . ضمن اعلاميه‌ها و تحريكات شفاهى شبكه جاسوسى آلمانها از كليه مردم مسلمان دعوت مىشد تا با يكديگر متحد شوند و كميته‌هاى پان اسلاميسم تشكيل دهند و با كشورهاى متفقين به پيكار برخيزند ، اطمينان داشته باشند كه دولت آلمان گويا دوست همه دولتهاى مسلمان است و اصلا به خاطر آنهاست كه با انگلستان و روسيه وارد جنگ شده است .\r\nدر بهار 1915 هيئتى آلمانى زير نظر نيدر ماير و گن‌تينگ همراه 220 سرباز ترك با وسائل حمل‌ونقل و اسلحه و پول از بغداد به قصر شيرين وارد شدند ، اينها عازم افغانستان بودند . هيئت نيدر ماير مدتى در اصفهان كه مركز فعاليت‌هاى شبكه جاسوسى آلمانها بود ، ماند ، سپس به سوى كابل رهسپار گرديد ، قسمتى از همراهانش را با اسلحه و طلا در ايران به‌جا گذاشت ، ضمنا در طول خط سير اين گروه به افغانستان تبليغات گسترده‌اى به سود دولت آلمان انجام داد .\r\nفعاليت شبكه جاسوسى آلمان - ترك آشكارا در مناطق مركزى و جنوبى ايران به‌ويژه در آستانه روزهاى عزادارى محرم ( نوامبر 1915 ) گسترش يافت . به شعبه‌هاى بانك و كارمندان انگليسى و روسى در كرمانشاه ، بوشهر ، سلطان‌آباد ، شيراز ، اصفهان ، يزد ، كرمان و همدان حمله شد . اين جاسوسان از گرايش آلمان دوستى دموكراتها در مجلس و دولت ايران بهره بردند و كوشش داشتند ايران را به اتحاد جنگى آلمان و ترك عليه متفقين وارد كنند .\r\n\r\nقيام در شيراز\r\nاوضاعى كه به سال 1915 در شهرهاى مهمى چون شيراز ، كرمان و اصفهان پيش آمد ، دليل بر آن بود كه اين نقاط نه‌تنها مراكز فعاليت شبكه جاسوسى آلمان ، بلكه كانون - هاى جنبش آزادى ملى كه سخت با انگليسها دشمنى مىورزيدند ، بودند . يكانهاى ژاندارم يگانه نيروهاى مسلح محلى در اين شهرها بودند كه زير نفوذ سازمانهاى محلى حزب دموكرات و جاسوسان آلمانى قرار داشتند ، ژاندارم‌ها در رابطه با حقوق ناچيزى كه دولت به آنها مىپرداخت بسيار آشفته بودند . به سال 1915 در شيراز « كميتهء دفاع از استقلال ملى » تشكيل شد ، اين كميته اعلام داشت بايد براى حفظ استقلال كشور به نبرد مسلحانه دست زد و از پندار آلماندوستى پشتيبانى كرد . كميتهء نامبرده روزنامه‌اى هم منتشر كرد . علاوه بر اين كميتهء « اتحاد اسلام » هم با شعار جهاد و تبليغات پان اسلاميسم به فعاليت پرداخت .\r\nضمن اين پيكارها تاكتيك ترور انفرادى هم به كار برده مىشد . در اكتبر 1915 سوء قصد -\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nهائى به جان مأموران انگليسى انجام گرفت . شبكه جاسوسى آلمانها ( بنا به گفته ژنرال انگليسى پ . سايكس شماره آنها در ايران 300 تن بود ) تا آنجا كه مىتوانست كوشش داشت ناسيوناليست‌ها را به قيام وادارد . در دهم نوامبر 1915 قيامى زير رهبرى كميته قيام و شبكه جاسوسى آلمان به رياست واسموس كه خود را « ژنرال كنسول آلمان در جنوب ايران » مىشناساند ، آغاز گرديد . بنا به دستور او كنسول آلمان به نام واسترو به كمك ناسيوناليست‌هاى ايرانى ، كنسول انگليس و بيشتر انگليسها را بازداشت كرد .\r\nدر اين قيام يكانهاى ژاندارم شركت داشتند ( يكانهاى ژاندارم ، نيروهاى نظامىاى بودند كه زير فرماندهى افسران سوئدى و ايرانى قرار داشتند ، اين سازمان به سال 1911 در ايران تشكيل شد ) كه در ميان آنها بسيارى هواخواه حزب دموكرات بودند . شعبه بانك شاهنشاهى شيراز به تصرف قيام‌كنندگان درآمد . عشاير كوچ‌نشين پيرامون فارس هم عليه انگليسها قيام كردند و قسمتى از اينها تنگستانىها بودند . در حدود 5 ماه شيراز و مناطق مجاور آن ، خودمختارانه به وسيلهء كميته دموكرات‌ها اداره مىشد .\r\nدولت ايران زير فشار امپرياليست‌هاى روس و انگليس در تهران ناچار شد يكى از فئودالهاى بزرگ فارس به نام قوام الملك را به والىگرى فارس بگمارد ، او مأموريت داشت كه شورش فارس را فرونشاند . اما در دسامبر 1915 از قيام‌كنندگان شكست خورد . فقط هنگاميكه مقدارى اسلحه و توپ با توپچىهاى « سپاهى هندى » ، در بندر عباس از انگليسها دريافت كرد و توانست چند تن خان را با خود همدست كند ، و به وسيله آنها دسته‌هاى چريكىاى براى نبرد آماده كند ، دوباره حركت به سوى شيراز را آغاز كرد . او موفق شد اهل خمسه را با خود همدست كند و يكانهاى ژاندارم لار را كه از آلمانها و تركها پشتيبانى مىكردند شكست دهد ، و سرانجام به سوى شيراز حركت كرد . اما پيش از آنكه وارد شهر شود كشته شد ، ولى پسر كوچكش يعنى قوام الملك كوچك قدرت را به دست گرفت و در آوريل 1916 قيام شيراز را سركوب كرد .\r\n\r\nرويدادهاى كرمان و اصفهان\r\nدر ماه مه 1915 هواخواهان حزب دموكرات و شبكه جاسوسى آلمانها زير رهبرى برنستورف موقعيت بسيار خوبى در كرمان داشتند .\r\nدر سپتامبر 1915 هنگ ژاندارمرى كرمان از انجام دستورات فرماندهى ژاندارمرى در تهران ، سرپيچيد . كميته‌اى پديد آمد كه طرح پيكار عليه كنسول‌هاى انگليس و روس را در كرمان مىخواست اجرا كند . ژاندارمها و يكانهاى سازمان مجاهدين كرمان وابسته\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nبه حزب دمكرات ، شعبه بانك شاهنشاهى و ساختمان تلگرافخانه انگليسها را در كرمان اشغال كردند . در جنوب شرقى ايران جنبش مسلحانهء ضد انگليسى در ميان عشاير آغاز گرديد .\r\nگروه محافظ مرزى انگليسى كه در طول مرزهاى شرقى ايران مستقر بودند كانونهاى شورش را در شيراز و شهرهاى ديگر درهم كوبيدند و گروه‌هاى وابسته به شبكه جاسوسى آلمان - ترك را در كرمان و بلوچستان ايران از مردم جدا و وادار به فرار كردند . شبكهء جاسوسى آلمان به اسارت انگليسها درآمد . والى كرمان كه خان بختيارى بود در آغاز جانب خيزندگان را گرفت ، اما يك‌باره تغيير جهت داد و به سوى انگليسها گرائيد ، يكانهاى زير فرمان والى در خلع سلاح قيام‌كنندگان شركت كردند . در ژوئيه 1916 كرمان به وسيله انگليس‌ها اشغال گرديد .\r\nدر اصفهان تبليغاتى جدى به سود آلمانها ، با ورود مجتهد آقا نور اللّه به اصفهان ضمن نوامبر 1914 ، آغاز گرديد . او ضمن همكارى با شبكه جاسوسى آلمانها ، گردهم‌آئىهائى در مسجدها سازمان داد ، ضمن موعظه‌هايش به انگليس و روس لعنت مىفرستاد . حزب دموكرات ايران كه در آغاز 1915 در اصفهان تجديد سازمان يافته بود ، به تبليغ پندارهاى خود در روزنامه محلى « زاينده رود » پرداخت . ضمن اين تبليغات تحريم ارز بانك شاهنشاهى و همه بانك‌هاى خارجى از مردم تقاضا مىشد . در آباديهاى پيرامون شهر ، روحانيان عليه انگليسها و روسها اعلام جهاد دادند . در همه‌جا جوش و خروش درگرفت و اين تبليغات ، مسلمانان متعصب و ناسيوناليست‌هاى دوآتشه را عليه انگليسها برانگيختند . ساختمان - هاى بانكها و تلگرافخانه‌ها به وسيله ژاندارمها اشغال شدند . حتى قسمتى از بختياريها كه روحيهء انگليسىخواهى را داشتند ، همچنين مردم محلى به وسيله كنسول آلمان جمع‌آورى و مسلح شدند ، عملا اصفهان به وسيله كميته‌اى اداره مىشد كه در رأس آن بازرگانان بزرگ و روحانيان قرار داشتند و اينها فقط به يكانهاى مسلح نامبرده متكى بودند . كميسيون ويژه‌اى مأمور جمع‌آورى پول و وسيله براى پيكار گرديدند . كميتهء اصفهان دولت را آگاه كرد كه آماده است براى بيرون راندن انگليسها از اهواز به نبرد پردازد . اين جنبش اصفهان پس از ورود ارتش روس در مارس 1916 به اصفهان ، پايان يافت .\r\n\r\nسركوبى جنبش آزادى ملى . تشكيل « كميته دفاع ملى » در قم\r\nامپرياليست‌هاى انگليس و روس كه از جنبش آزادى ايرانيان و فعاليت شبكه جاسوسى آلمانها در ايران به هراس افتادند ، با يكديگر توافق كردند كه پادگانهائى در طول مرزهاى\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nشرقى ايران به منظور پوشش مستقر كنند ، در اكتبر 1915 . به فرمان دولت تزارى روس يك سپاه اعزامى قزاق زير فرماندهى ژنرال باراتوف در بندر انزلى پياده شد . هم‌زمان با رهسپارى اين سپاه از انزلى به قزوين ، يكان روسى ديگرى زير فرمان ژنرال زولوتارف كه در ماه مه در قزوين مستقر شده بود ، به تهران رهسپار گرديد . در 15 نوامبر 1915 اين سپاه تقريبا به نزديكى پايتخت رسيد و كرج را اشغال كرد . در ارتباط با نزديكى نيروى عظيم روسى به پايتخت ، اعضاى سفارت آلمان و ترك ، چند تن از وزيران و قريب 40 نماينده مجلس و حتى عده‌اى از روحانيان ، پليس شهر و يكانهاى ژاندارم و مجاهد در ظرف يك روز تهران را ترك و به قم رهسپار شدند . احمد شاه در تهران ماند .\r\nدر قم « كميتهء دفاع ملى » تشكيل شد ، در اين كميته بسيارى از اعضاى حزب دمكرات شركت داشتند . گردآورى پول ، اسلحه و خواربار آغاز گرديد ، گويا همه براى لشكركشى به تهران و نبرد با نيروهاى روسى و انگليسى آماده شدند و يكانهائى از كاشان و اصفهان به قم وارد شدند .\r\nسپاه روس ، كه در قزوين ، ينگى امام و كرج مستقر بود ، در آغاز دسامبر 1915 به سوى همدان و قم رهسپار گرديد در نبردهائيكه نزديكى آبادىهاى ايلچى ، سلطان بولاغ و لاله‌كيان در 9 دسامبر 1915 روى داد نيروهاى ژاندارم و چريكهاى ملى كه شماره‌شان 7 هزار تن بود به كلى شكست خوردند . در 16 دسامبر سپاه باراتوف ، بدون توجه به مجاهدين ، همدان را اشغال كرد .\r\nيكانهاى سوار ژاندارم و بختيارى زير فرماندهى انقلابى نامدار به نام امير حشمت كه شماره‌شان به 1700 سوار مىرسيد و به منظور حمله به تهران در رباط كريم متمركز شده بودند در 22 دسامبر 1915 به وسيله يكانهاى قزاق روسى تارومار شدند و عقب نشستند ، در ظرف همان روز ، يكانهاى سپاه روس كه به سوى جنوب تهران پيشروى مىكردند قم را به تصرف درآوردند . در نتيجهء به اصطلاح لشكركشى ارتش روس به سوى تهران فعاليت جاسوسان آلمانى - ترك فلج شد . ضربت كوبنده‌اى به جنبش خروشان آزادى ملى ايران وارد آمد .\r\nهيئت « كميته دفاع ملى » كه گرداننده فعاليت‌هاى كميته‌هاى فرعى و يكانهاى مسلح بود ناچار شد با شتاب قم را ترك و از راه كاشان و اصفهان به كرمانشاه رهسپار گردد .\r\n\r\nدولت « ملى » در كرمانشاه و عمليات جنگى در سال 1916\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nدر فوريه 1916 يك دولت « ملى » زير رهبرى فئودال بزرگ و حاكم لرستان « نظام السلطنه » در كرمانشاه تشكيل شد . در تركيب اين دولت رهبران حزب دموكرات و اعتداليون شركت داشتند . نمايندگان آلمان - ترك هم حتى در تشكيل اين دولت مداخله كردند . سفيرانى از سوى اين دولت به برلين و استانبول فرستاده شدند . آلمان اميدوار بود كه ضمن كمك به انجام طرح تشكيل اين دولت در آينده ايران را زير حمايت خود قرار خواهد داد .\r\nديرى نپائيد كه ميان دولت نظام السلطنه و رهبر حزب دمكرات ، سليمان ميرزا ، اختلاف نظر جدى در زمينه بسيارى از مسائل سياسى پديد آمد ، انگيزه‌اش آن بود كه دولت « ملى » بيش از حد زير نفوذ فرماندهى ارتش ترك - آلمان قرار گرفت . « اين دولت » تنى چند از دموكرات‌ها را كه زير بار سياست تحميلى آلمانها و تركها نمىرفتند ، و از منظورهاى مغرضانه آنها مبنى بر اتحاد با ايران تبعيت نمىكردند ، بازداشت كرد .\r\nرويدادهاى جنگ در اين هنگام وضع نامساعدى را براى دولت « ملى » پديد آورد .\r\nدر 19 مارس ارتش تزار اصفهان را اشغال كرد ، يكانهاى مجاهدى كه به كرمانشاه اعزام شده بودند در اول ژانويه 1916 كنگاور را ترك كردند . در 27 فوريه اينان به وسيله يكانهاى اعزامى سپاه باراتوف شكست سختى خوردند و از كرمانشاه عقب نشستند ، در دهم ماه مه قصر شيرين را از دست دادند . در ماه مه 1916 اين دولت « ملى » ، رهبران حزب دموكرات و هواخواهان آنها و قسمتى از ژاندارمها به خاك تركيه مهاجرت كردند .\r\nهنگام عقب‌نشينى به مرز نمايندگان دموكرات‌ها و اعتداليون انحلال احزاب خود را اعلام داشتند .\r\nبه سال 1916 ارتش روس از قصر شيرين به تعرض ادامه داد و عمليات جنگى را در خاك تركيه به سمت موصل و خانقين آغاز كرد . اما پس از تسليم انگليسها در آوريل 1916 به تركها در ناحيه كوت العماره ، فرماندهى ارتش ترك ، نيروهاى فارغ شده از عمليات محاصره را به جبههء ايران گسيل داشت ، در تابستان 1916 ، ارتش ترك قصر شيرين ، كرمانشاه و همدان را اشغال كرد . تعرض تركها به وسيله ارتش روس در گردنهء شمال غربى همدان متوقف شد .\r\nتركها بيش از 6 ماه اين مناطق را زير اشغال داشتند .\r\nدر نيمه سال 1916 اعضاى « دولت ملى » و نمايندگان مجلس كه طرفدار اتحاد با آلمان - ترك بودند دوباره در كرمانشاه ظاهر شدند .\r\nدر تهران دولت تازه‌ايكه وزيران آن هواخواه انگليس و روس بودند . روى كار آمد اما عملا قدرت واقعى به دست سفيران و فرماندهان يكانهاى نظامى اين دولت‌ها بود .\r\nقدرت شاه اسما پابرجا بود . در آغاز سال 1917 سرزمين‌هاى شمالى ايران تا اصفهان\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nزير اشغال ارتش روس بود ؛ ترك‌ها مناطق باخترى را تا همدان در تصرف داشتند . ارتش انگليس ، جنوب ايران را اشغال كرده بود .\r\n\r\nيكان تفنگداران جنوب ايران\r\nدر تابستان 1916 نمايندگان انگلستان و روسيه در تهران به بهانه « حفظ نظم و امنيت » و حتى پيكار با خطر آلمان - ترك ، دولت شاه را مجبور كردند با افزايش شماره افراد بريگاد قزاق ايران در شمال كشور تا 11 هزار نفر موافقت كند ، در جنوب ايران هم سازمانى نظامى به نام پليس جنوب كه شماره آن بسته به نظر فرماندهان انگليسى باشد ، ايجاد گردد .\r\nدر مارس 1916 يك هيئت نظامى ويژه‌اى زير نظر ژنرال پ . سايكس وارد بندر عباس گرديد . مأموريت سايكس تشكيل يكان نظامى تازه‌اى از افراد محلى و فرماندهى افسران انگليسى بود ، تا به وسيله آنها سركشى عشاير ضد انگليسى را سركوب كند ، فعاليت شبكه جاسوسى باقيمانده آلمانها را از ميان ببرد و مناطق جنوبى ايران را اشغال كند .\r\nسازمان اين نيروى تازه انگليسى « تفنگداران جنوب ايران »  ( S . P . R . )  نامداشت « 1 » .\r\nافراد اين يكان كه از ساكنان محلى گرفته شده بودند ، قسمتى از ژاندارمهاى سابق بودند كه طبق نمونه ارتش انگليس - هندى آموزش ديدند ، در جريان سال 1916 ، مكران ، كرمان ، يزد ، شيراز را اشغال كردند . مردم ايران در برابر « پليس جنوب » انگليسى پايدارى نشان دادند و بارها به آنها دستبرد زدند . با وجود كيفر سختى كه در انتظار حمله‌كنندگان به اين يكانها بود ، يورش‌هاى ضد انگليسى در جنوب ايران ادامه داشت . طولانىترين زدوخوردهاى نيروهاى انگليسى با اين مخالفان ، نبرد با عشاير بلوچ ، بهارلو ، و قشقائى بود . در كازرون افراد  S . P . R .  مورد حمله جدى مخالفان محلى زير رهبرى كميتهء حزب دموكرات قرار گرفته و از شهر بيرون رانده شدند . انگليسها بيرحمانه خيزندگان را سركوب كردند .\r\n\r\nجنبش جنگل\r\nيكى از كانون‌هاى پيكار ضد امپرياليستى مردم ايران در دوره جنگ جهانى اول ،\r\n\r\n\r\n","description":"","footnote":"\r\n( 1 ) .  S . P . R .  خلاصهء عبارت  South Parsian Riflers  يعنى تفنگداران جنوب ايران است . م .\r\n","page_name":" 416 ","page_number":416},
  {"content":"\r\n\r\nشمال كشور و مناطق كوهستانى استان گيلان بود ، در اين مناطق پارتيزانها مواضع خود را در جنگلهاى سخت‌گذر برگزيدند و بنابراين پيكارجويان اين منطقه به « جنگلىها » ناميده شدند . رهبر پارتيزانهاى جنگلى كوچك خان بود .\r\nكوچك خان كه فرزند يك بازرگان خرده‌پاى رشتى بود از ميان خرده بورژواهاى شهرى بپاخاست . او كه آموزش دينى را فراگرفته بود فعالانه در انقلاب 1905 - 1911 ايران شركت داشت . كوچك خان در آغاز جنگ به سوى فعاليت‌هاى كميته « اتحاد اسلام » كشانده شد و در پايان به سال 1914 با چند تن از همفكرانش در گيلان به سازمان دادن يكانهائى به منظور شركت در جهاد عليه خارجيها پرداخت . افراد اين يكانها شامل دهقانان ، دهقانان مزدور كرد ، خرده بورژواها ، صنعتگران و قسمت كوچكى از روحانيان ، مالكان كوچك ، و تا اندازه‌اى مالكان و روشنفكران بودند . برنامهء اين گروه متحد شامل سه ماده بود : بيرون راندن اشغال‌گران و به چنگ آوردن استقلال ايران ، برقرارى نظم و سامان در كشور و از ميان بردن بيدادگرى ، پيكار با بيداد و خودكامگى . شعار تبليغاتى اين گروه ، اتحاد همه مسلمانان بود . رهبران اين گروه ، كميتهء محلى « اتحاد اسلام » را تشكيل دادند ، اين كميته شامل 72 تن بود كه بيشتر اعضاى آن روحانيان محلى بشمار مىآمدند .\r\nشبكه جاسوسى آلمان - ترك در ايران به اميد اينكه استانهاى شمالى ايران را به منطقهء عمليات جنگى عليه روسها تبديل كنند ؛ با كوچك خان تماس گرفتند و به او اسلحه رساندند . در ميان جنگلىها چند افسر آلمانى و اطريشى وجود داشتند ، اينان اسيران جنگى فرارى از اردوگاههاى روسى واقع در تركستان بودند حتى چند تن افسر ترك هم در ميان جنگليها ديده مىشدند . جنبش جنگلىها از سوى مستوفى الممالك نخست‌وزير وقت ايران تائيد گرديد .\r\nيكانهاى جنگل در نبرد عليه سپاه ژنرال باراتوف شركت كردند . در آغاز 1916 ارتش روس در ناحيه ماسوله شكست سختى به جنگلىها وارد آورد ، پس از اين شكست تقريبا يك سال جنگليها به هيچگونه عمليات رزمى تن درندادند . از سال 1917 اينان دوباره در گيلان نبرد را آغاز كردند و نفوذشان در مناطق كناره‌اى مازندران و استراباد ، گسترش يافت .\r\n\r\nوضع اقتصادى ايران در پايان جنگ\r\nاشغال ايران به وسيله ارتش‌هاى دولت‌هاى متخاصم ، انجام عمليات جنگى در خاك\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nاين كشور و اقدامات سركوب‌گرانه نيروهاى خارجى سخت وضع اقتصادى كشور را به نابسامانى كشاند .\r\nجنگ ، ارتباط اقتصادى داخلى استانها را فلج كرد و زيان فراوانى به بازرگانى خارجى ايران وارد آورد . از سالهاى 1913 - 1914 تا 1917 - 1918 صدور پنبه ايران از 83 ميليون قران به 25 ميليون قران كاهش يافت ؛ برنج از 41 ميليون قران به 20 ميليون قران رسيد ؛ خشكبار از 70 ميليون به 48 ميليون قران ؛ و غيره . كاهش ميزان بازرگانى با روسيه ، به‌ويژه سقوط فاحش صادرات به اين كشور در سالهاى 1916 - 1917 يكى از انگيزه‌هاى مهم كاهش كشت پنبه ، برنج و فرآورده‌هاى ديگر گرديد و اين گونه بورژوازى بازرگان را در رابطه با فروش مواد خام به روسيه ، به ورشكستگى كشاند . درآمد گمرك به شدت كاهش يافت بگونه‌ايكه دولت از پرداخت اقساط وامهاى انگليس و روس عاجز ماند ، در ماه مارس 1915 مجلس سوم اعلام داشت كه كميسيون مالى بايد از ايرانيان تشكيل شود و قانون فراخوانى بيگانگان براى اداره امور مالى كشور لغو گردد . اما در نيمه سال 1916 مشاوران انگليسى و روسى در وزارت دارائى ايران حضور داشتند . كميسيون مالى ايران تبديل به آميخته‌اى از مشاوران مالى انگليسى - روسى - بلژيكى - ايرانى گرديد .\r\nدر شرايط جنگ ، نمايندگان بورژوازى ملى از سرمايه‌گذارى براى توليدات صنعتى خوددارى كردند ، برتر شمردند سرمايه‌هايشان را نگاهدارند ، يا براى توليد كالاهاى كوچك ، سوداگرى ، معاملات زمين‌هاى كشاورزى و رباخوارى به كار برند . فراوانى امتيازهاى خارجى ، مانند سابق ايرانيان را از امكان بهره‌برى از ثروتهاى طبيعىشان بازمىداشت .\r\nدرعين‌حال جنگ جهانى اول باعث ايجاد چند خط آهن در برخى از شهرهاى مرزى ايران گرديد . نخستين راه‌آهن باريك از جلفا به تبريز و يك شاخه آن به كناره درياچه اروميه ( صوفيان - شرفخانه ) ساخته شد . پس از ساختمان راه‌آهن روسى در ماه مه 1916 انگلستان هم يك رشته خط آهن از شمال باخترى هندوستان ، از نيشكى به ميرجاوه و زاهدان كشيد .\r\nاز اين خط پس از جنگ به عنوان يك شاهرگ تجارتى بهره‌بردارى شد . بنا به ملاحظات استراتژى جنگى ، ارتش روس و انگليس قسمتى از راههاى خاكى و گذرگاههاى ايران را تعمير كردند . شمارهء كارگران صنعت نفت در منطقه شركت نفت ايران و انگليس افزايش يافته و تا اندازه‌اى توليد كالاهاى كم‌اهميت محلى بيشتر از سابق شد .\r\nارتش‌هاى انگليس ، روس و ترك در منطقهء زير اشغالشان هر كارى مىخواستند خودسرانه انجام مىدادند ، خواربار ، دامها ، حيوانات بارى و محصولات را مصادره مىكردند . دهقانان از بيدادگرى و خودسرى فئودالهاى محلى و خانهاى عشاير كوچ‌نشين بيش از پيش رنج مىكشيدند . دولت مركزى از وصول ماليات استانها عاجز بود . در كشور\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nبه سختى كاهش خواربار احساس مىشد ، و از سال 1917 به بعد تقريبا در تمام نقاط ايران ، قحطى و بيماريهاى واگيردار ، درگرفت . ساكنان از محل‌هاى ويران شده‌شان پراكنده شدند . در آغاز سال 1917 وضع اقتصادى و مالى كشور به شدت بحرانى بود .\r\n\r\nانقلاب فوريه 1917 در ايران و روسيه\r\nدر فوريه 1917 در روسيه ، انقلابى بورژوا - دموكراتيك رويداد ، انتشار اين خبر در ايران شور و شوق فراوانى با اميد دگرگونى سياست خارجى روسيه ، در توده‌هاى ايرانى پديد آورد . اين واقعيت كه خودكامگى تزار روس از ميان رفته بود ، امكان دگرگونى روابط مردم ايران را با ملت روس نويد مىداد ، بنابراين ايرانيان نسبت به مردم انقلابى روس احساسات بسيار مهرانگيزى داشتند .\r\nحزب دموكرات كه هنوز نيروى فعال خود را حفظ كرده بود ، سازمانش را در پايتخت و شهرهاى ديگر تجديد كرد و به تبليغات ضد انگليسى در روزنامه‌هاى وابسته ، از قبيل « ايران » ، « نوبهار » ، « زبان آزاد » پرداخت و سياست استعمارى انگلستان را در ايران فاش كرد . پيكار انتخاباتى مجلس چهارم آغاز گرديد . در اين هنگام در مواضع حزب دموكرات ايران دو جهت كاملا مشخص به چشم مىخورد : جناح چپ كه فعالانه عليه ارتش‌هاى روس و انگليس پيكار مىكرد و خواستار پيشرفت مبارزهء جانانه ضد امپرياليستى بود ؛ جناح راست كه از نمايندگان اشراف فئودال ، بورژواهاى بازرگانى كلان و ديوان‌سالاران تشكيل مىشد ، در موضع مقاومت منفى باقيماند .\r\nدر ماه مارس 1917 در تهران « كميته مجازات » تشكيل شد ، در تركيب اين كميته احسان الله خان و دموكرات‌هاى ديگر شركت داشتند . « كميته مجازات » پيكار خود را بر مبناى ترور انفرادى انگليسىخواهان شناخته شده ، آغاز كرد و به انجام چند ترور پرداخت ، نخست‌وزير ، وثوق الدوله و احمد شاه را هم تهديد به مرگ كرد . در ماه مه ، پس از استعفاى كابينهء وثوق الدوله دولت تازه‌اى شامل وزيران دموكراتهاى راست روى كار آمد و انتخابات مجلس چهارم را اعلام داشت . شركت دوبارهء وثوق الدوله و وزيران انگليسىدوست ديگر در اين كابينه ، باعث آشفتگى و خشم فراوان در شهر گرديد . در ژوئيه 1917 يك روز پيش از اجراى برنامه سوء قصد به وثوق الدوله ، اعضاى « كميته مجازات » لو رفتند ، عده‌اى بازداشت شدند و كميته منحل گرديد ، چند تن از اعضاى اين كميته ازجمله احسان الله خان فرار كردند و به گيلان نزد جنگليها رفتند .\r\nسياست خارجى دولت موقت بورژوازى روسيه همانگونه مانند زمان تزار ، امپرياليستى\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nبود . فرق ديپلماسى دولت موقت روسيه دربارهء روابط ايران با دولت تزارى درآن بود كه هم‌اكنون سركوبى جنبش‌هاى آزادى ملى و ضد امپرياليستى مردم ايران به ابتكار دولت انگلستان واگذار گرديد . عملا هيچگونه دگرگونى اصولىاى در سياست روسيه پس از انقلاب فوريه روى نداد . سفير روس مينورسكى ، ژنرال باراتوف و سرهنگ بيچرخوف با نيروهاى زير فرمانشان همانگونه در ايران ماندند .\r\nدر جواب مراجعه محافل اجتماعى ايران ، وزير خارجه دولت موقت روس ميليوكف در 17 مارس 1917 به سفيرش مينورسكى در تهران آموزشهاى زير را داد : « لازمست به اطلاع دولت شاه برسانيد ، كه دولت روسيه مانند پيش از سياست همكارى متقابل با دولت بريتانيا در امور ايران پيروى مىكند و . . . . . سياست دولت روس هيچگونه دگرگونىاى را تحمل نخواهد كرد . . . . اما در نظر داشته باشيد به انگيزه نظام جديديكه ما داريم مبادا آشكارا عليه گرايش‌هاى ليبرالى در ايران تظاهر كنيد . بنابراين بهتر است در اين‌گونه موارد ابتكار را به دست سفير انگليس بدهيد و فقط از اقداماتش پشتيبانى كنيد » . جانشين ميليوكف در مقام وزارت امور خارجه ، يعنى ميليونر نامدار ترشچنكف به نوبه خود در 9 مه 1917 به مينورسكى تلگرامى به شرح زير فرستاد : « جهت كلى سياست ما در ايران ، همانگونه كه سلف من يادآورى كرده ، مانند پيش همكارى متقابل كامل با انگليسها خواهد بود » در همان هنگام دولت موقت روس به سفير انگليس در پتروگراد دربارهء استوارى سياست همكارى متقابل دو دولت در ايران اطمينان داد و به‌ويژه يادآورى كرد كه روسها « دليلى مبنى بر گرايش‌شان به دموكراتهاى ايران نمىبينند » .\r\nبه سال 1917 عمليات جنگى در خاك ايران به شرح زير گسترش يافت .\r\nدر ماه مارس تركها پس از نبردهاى سرسختانه با ارتش روس در ايران ناگزير همدان ، كرمانشاه را ترك و عقب‌نشينى كردند . ارتش روس به تعرض خود در خاك تركيه ادامه داد و تا سرزمين‌هاى جنوبى خانقين و قزل رباط پيش‌راند . دولت موقت روس كه قصد ادامه جنگ را داشت نيروهاى اضافى به ايران فرستاد . از اول مارس 1917 نيروهاى روسى كه در شمال ايران به‌سر مىبردند اقدام به تشكيل كميته‌هاى سربازى كردند و در برخى موارد ، اتحاد كميته‌هاى سربازى - افسرى و شوراهاى كارگرى - دهقانى و گزينش كميته‌هاى اجرائى را عملى ساختند ، اين سازمان‌ها نمايندگان منافع دهقانان ، كارگران ، بازرگانان روسى مهاجر در ايران بودند . شوراها و كميته‌هاى اتباع روسى در ايران ارتباط خود را با شورا - هاى باكو ، تفليس و تاشكند برقرار كردند . در چند كميته سربازى بلشويك‌ها نفوذ داشتند .\r\nدر تبريز شوراى نمايندگان سربازان و كارگران درست شد ، اين شورا كارهاى تبليغاتى وسيعى روى ارتش انجام مىداد و ارتباط خود را با كميتهء ايالتى حزب دموكرات برقرار\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nكرد . در چند شهر ايران شوراها همراه سازمانهاى حزب دموكرات ، تظاهرات اول ماه مه و ژوئيه 1917 را برگزار و ضمن آنها اعتراض خود را عليه سياست خارجى امپرياليستى دولت روسيه اعلام داشتند . در اوت 1917 در تبريز ضمن كنفرانس كميته ايالتى حزب دموكرات كه در آن 480 نماينده شركت داشتند ، استقلال حزب دموكرات آذربايجان اعلام شد ، كميته مركزى اين حزب انتخاب گرديد و در رأس كميته مركزى ، ايرانى انقلابى محمد خيابانى قرار گرفت .\r\nدر اثر انقلاب روسيه توده‌هاى وسيع ايرانيان كه به ماوراء قفقاز و تركستان مهاجرت كرده بودند به پيكارهاى سياسى كشانده شدند . به سال 1916 در باكو كارگران ايرانى صنعت نفت يك سازمان سياسى سوسيال - دموكرات به نام « عدالت » به وجود آوردند . اين حزب به شكل يك حزب پرولتارياى بين‌المللى سازمان يافت . در ماه مه 1917 ضمن كنفرانس باكو برنامه آن مورد تائيد قرار گرفت و كميته مركزى براى خود برگزيد . در صدر اين كميته كارگر انقلابى نامدار اسد اللّه غفارزاده بود . هفته‌نامه « عدالت » كه به زبان فارسى و آذربايجانى منتشر مىگرديد و مجلهء « بيرق عدالت » به عنوان ارگان حزب نشر مىيافت . به سال 1917 حوزه‌هاى حزب عدالت در ماوراء قفقاز و تركستان به فعاليت پرداختند . در برنامه حداقل اين حزب ، يكى از مسائلى كه بايستى روى آن كار مىشد ، تشكيل و گسترش اين سازمان در ايران و متحد كردن كليه عناصر انقلابى اين كشور بود .\r\nويژگيهاى ماه‌هاى فوريه - اكتبر 1917 فعاليت نيروهاى آزادى ملى و پديد آمدن حزب پرولتاريائى است ، كه شرايط لازم را براى مرحله نوين جنبش آزادى ملى در ايران آماده كرد ، فعاليت اين نيروها از انقلاب كبير سوسياليستى اكتبر روسيه الهام مىگرفت .\r\n\r\n","description":"","footnote":"","page_name":" 421 ","page_number":421},
  {"content":"\r\n . \r\n","description":"","footnote":"","page_name":" 422 ","page_number":422},
  {"content":"\r\n\r\n\r\nايران زمان معاصر\r\n\r\n","description":"","footnote":"","page_name":" 423 ","page_number":423},
  {"content":"\r\n\r\n\r\n21 جنبش آزادى ملى در ايران پس از انقلاب سوسياليستى اكتبر در روسيه كودتاى دولتى 1921 - م . ( اسفند 1299 شمسى )\r\n\r\nانقلاب كبير سوسياليستى اكتبر در روسيه و ايران\r\nانقلاب كبير سوسياليستى اكتبر در روسيه ، دگرگونى ژرفى را در تاريخ جهان آغاز كرد . اين انقلاب ضربت نيرومندى را به سيستم امپرياليستى ، به سيستم مالكيت استعمارى وارد آورد . انقلاب اكتبر مواضع مردم كشورهاى استعمارزده و اسير امپرياليسم ، ازجمله ايران را به منظور پيكار آزادى ملى ، استوار كرد . اين انقلاب راه انقلابهاى آزادىبخش مردم زير ستم امپرياليسم را گشود . اين گونه دورهء نوينى در تاريخ ايران آغاز شد .\r\nاز نظر روابط با كشورهاى شرق ، نخستين دولت شوروى كارگرى - دهقانى ، بر پايه اصول سياست ملى لنينى ، برابرى همه مليت‌ها ، احترام و حاكميت مردم شرق و پيشرفت صلح‌آميز و روابط دوستانه با كليه مردم را در برنامه كار خود گذاشت . در دومين كنگرهء شوراهاى سرتاسر روسيه ، لغو كليه پيمانهاى نابرابر با كشورهاى خارجى اعلام گرديد ، به منظور افشاى اصول سياست تاراجگرانه دولت‌هاى امپرياليستى در ايران و كشور - هاى ديگر خاور ، دولت شوروى كليه متن پيمانها و موافقت‌نامه‌هاى سرى دولت تزارى\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nو دولت موقت روسيه را با دولت‌هاى امپرياليستى ديگر انتشار داد . يكى از اسنادى كه انتشار يافت ، موافقت‌نامه سرى روسيه تزارى با انگليسها مبنى بر تقسيم ، منطقه « بيطرف » خاك ايران به سال 1915 بود .\r\nدر 20 نوامبر ( 3 دسامبر ) 1917 اعلاميه‌اى خطاب به « كليه مسلمانان زحمتكش روسيه و شرق » به اين شرح انتشار يافت : « جمهورى روسيه و دولت كميسارياى خلقهاى شوروى با اشغال خاك كشورهاى ديگر مخالف است . . . پيمان تقسيم ايران را ملغى اعلام و آن را از ميان برده است . همين كه عمليات جنگى پايان يابد ، ارتش روس از ايران خارج خواهد شد و ايرانيان حق تعيين سرنوشت خود را خواهند يافت » .\r\nضمن امضاى قرارداد برست ليتوفسكى در 2 ( 15 ) دسامبر 1917 دربارهء متاركهء جنگ ، خروج نيروهاى روسى و ترك از خاك ايران پيش‌بينى شد . در دسامبر 1917 ، دولت شوروى اعلاميه‌اى دربارهء تخليه ايران از ارتش روس صادر كرد ؛ اين كار در ژانويه آغاز و در مارس 1918 پايان يافت . در ايران فقط يكانهاى گارد سفيد زير فرمان ژنرال باراتوف باقيماندند ، كه به خدمت انگليسها درآمدند . در 14 ( 27 ) ژانويه 1918 دولت شوروى طى يادداشتى الغاى كليهء پيمانها و قراردادهاى نابرابر را با دولت ايران رسما اعلام داشت و ضمن آن يادآورى كرد كه هيچگونه محدوديت يا فشارى به حقوق مردم ايران مبنى بر به دست آوردن آزادى و استقلال وارد نخواهد شد ؛ ضمنا پيمان سال 1907 انگليس روسيه مبنى بر تقسيم ايران به مناطق نفوذ ، لغو گرديد .\r\nاين تصميمها و اقدامات دولت نوبنياد شوروى اثرى ژرف روى مردم ايران گذاشت ، توده‌هاى وسيع مردم با جوش و خروش از اين اعلاميه‌ها استقبال كردند . دولت شاه زير فشار افكار عمومى مردم ايران ناگزير شد در دسامبر 1917 دولت شورى را به رسميت بشناسد .\r\nبه دنبال انقلاب اكتبر در ايران جنبش دموكراتيك توده‌اى و آزادى ملى اوج گرفت .\r\nدر همه‌جا ميتينگ‌ها و تظاهرات گسترده‌اى عليه سياست امپرياليستى انگليسها و برقرارى روابط دوستانه با روسيه شوروى آغاز شد . در رشت ، انزلى ، تبريز ، همدان ، كرمانشاه ، شوراهاى محلى مشتركى شامل نمايندگان سربازان انقلابى روس و مردم ايران تشكيل گرديد . در گيلان عمليات يكانهاى پارتيزان جنگلى شدت يافت ، اينان قسمت مهمى از استان گيلان ازجمله مركز آن ، يعنى شهر رشت را اشغال كردند ، هم‌اكنون جنگلىها زير شعارهاى « ايران براى ايرانىها » و « نابود باد انگليس » پيكار را دنبال مىكردند .\r\nطبقه كارگر نوپاى ايران فعالانه به پيكار برخاست و رفته‌رفته توانست رهبرى جنبش آزادى ملى محلى را به دست گيرد . به سال 1918 در تهران اتحاديه‌هاى كارگران\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nچاپخانه‌ها ، معلمان ، نانواها ، كارگران واگن ، پست و مستخدمان تلگرافخانه‌ها تشكيل گرديد . در تبريز ، رشت و انزلى هم اتحاديه‌هائى درست شدند . اينان بدون واسطه و مستقيما در جنبش‌هاى ضد امپرياليستى شركت مىكردند . سازمانهاى حزب سوسيال دموكرات « عدالت » در شهرهاى شمالى ايران سخت به فعاليت پرداختند ، اين حزب از كارگران مهاجر ايرانى در پايان جنگ جهانى در باكو تشكيل شده بود .\r\nدر آذربايجان ، فعاليت حزب دموكرات آذربايجان شدت يافت ، اين حزب ضمن اوت 1917 در چارچوب حزب دموكرات ايران تشكيل شده بود . عناصر اين حزب ، خرده بورژواها ، مالكان پيشرفته ، روشنفكران ، روحانيان دون‌پايه و حتى كارگران و دهقانان بودند ، اين حزب خواهان پيكار سخت با امپرياليسم و اجراى دگرگونى دموكراتيك در ايران بود . جنبش‌هاى ضد امپرياليستى در استانهاى ديگر كشور هم اوج گرفتند .\r\n\r\nاشغال ايران به وسيله انگليسها و موافقت‌نامه انگليس - ايران\r\nامپرياليست‌هاى انگليسى از اينكه ارتش روس ايران را تخليه كرد ، بهره بردند .\r\nاينان مىپنداشتند ، با اين اوضاع شرايط مساعدى را به منظور انجام طرحهاى انقياد دولت ايران و تصرف ماوراء قفقاز به دست آورده‌اند . انگليسها همچنين از رشد جنبش‌هاى آزادى ملى در شمال ايران برآشفتند . و كوشش داشتند آنها را خفه كنند و نگذارند آثار اين جنبش‌ها به مناطق ديگر ايران و به هندوستان سرايت كند .\r\nامپرياليست‌هاى امريكائى هم در سالهاى 1918 - 1920 مىكوشيدند در ماوراء قفقاز نفوذ كنند و اين منطقه را به شكل تحت الحمايه امريكا درآورند ، يا آنكه اقلا ارمنستان را زير حمايت خود بگيرند . منظور امريكائيها خفه كردن قدرت شوروى و تصرف منابع نفت باكو بود .\r\nانگليسها به بهانهء پيكار عليه ارتشهاى ترك و آلمان كه در ماه مه 1918 ، قسمت باخترى آذربايجان ايران و تبريز را گرفتند ، خود را براى اشغال ايران آماده كردند . در آغاز سال 1918 ، يكانهاى انگليسى زير فرماندهى ژنرال دنسترويل ، از راه همدان ، قزوين ، منجيل و رشت به سوى شمال ايران گسيل گرديدند . يك ستون از نيروهاى انگليسى زير فرماندهى ژنرال مالسون به منظور تصرف استانهاى كناره درياى خزر به سوى شمال خاورى ايران اعزام گرديد .\r\nاشغال‌گران انگليسى با تظاهرات خشمگينانه و خصمانه مردم ايران روبرو شدند .\r\nميتينگ‌ها و تظاهرات اعتراض‌آميز مردم آغاز گرديد ، روزنامه‌هاى تهران عليه اشغال‌گران\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nمقاله‌ها منتشر كردند . در ماه مه 1918 در جنوب ايران ( فارس ) خيزش ضد انگليسى قشقائىها درگرفت .\r\nانگليسها در ايران فقط از پشتيبانى فئودالهاى مرتجع بلندپايه و سرمايه‌داران وابسته ( كمپرادورها ) برخوردار بودند ؛ ارتش بريتانيا از يكانهاى گارد سفيد روسى كه در ايران استخدام كرده بودند ، نيز بهره بردند . در پايان ژوئن ، يكانهاى انگليسى زير فرمان ژنرال دنسترويل ، رشت و انزلى را اشغال كردند شوراهاى محلى را منحل و رهبران آنها را به هندوستان تبعيد كردند . جنگليهاى زير فرمان كوچك خان سخت در برابر اشغال‌گران به پايدارى پرداختند ، اما بعدها كوچك خان در اوت 1918 از نبرد با انگليسها دست كشيد و با ژنرال دنسترويل به توافق رسيد ، به موجب اين موافقت‌نامه كوچك خان ملزم شد ، اجازهء عبور نيروهاى انگليسى را كه به سوى باكو پيش مىرفتند ، بدهد ، و خواربار اين نيروها را تأمين كند ، افراد انگليسى را كه به اسارت گرفته بود ، آزاد كند و غيره . دنسترويل هم موافقت كرد ، قدرت كوچك خان را در گيلان به رسميت بشناسد ، اما منظور دنسترويل از اين موافقت‌نامه مانورى بيش نبود ، مىخواست پايدارى جنگليها را در برابر نيروهاى انگليسى از ميان ببرد . ديرى نپائيد انگليس‌ها پيمان خود را شكستند و نيروهايشانرا براى سركوبى جنگليها مأمور كردند ، اين گونه اينان ناگزير شدند دوباره به جنگل پناه برند .\r\nدر اوت 1918 مداخله‌گران انگليسى به كمك اس . ار . ها ( سوسيال‌هاى انقلابى ) ، داشناك‌ها و منشويك‌ها باكو را به بهانه دفاع آن منطقه در برابر حملهء ارتش ترك ، اشغال كردند ، اما ضمن 14 سپتامبر در آستانهء اشغال باكو به وسيله ارتش ترك ، اينها با شتاب با اموال ربوده شده به انزلى برگشتند .\r\nدر نيمه سال 1918 سرتاسر خاك ايران زير نظارت انگليسها بود . در 12 اوت يك دولت انگليسىخواه به رياست وثوق الدوله در تهران روى كار آمد . در اين هنگام افسران انگليسى ، بريگاد قزاق و يكانهاى نظامى ديگر را در ايران زير فرمان داشتند . دولت وثوق الدوله به تحريك انگليس‌ها ، رسما از پذيرفتن هيئت ديپلماتيك شوروى زير نظر اى . ا . كولوميتزوف در ژوئيه 1918 ، خوددارى كرد . در 2 نوامبر 1918 سربازان انگليسى همراه با افراد گارد سفيد روسى ، هيئت نمايندگى شوروى را تارومار كردند ، همكاران آنها را اسير و به عنوان تبعيدى به هندوستان فرستادند . فقط اى . ا . كولوميتزوف توانست بگريزد و خود را به مسكو برساند . دولت وثوق الدوله به سال 1919 يادداشتى به كنفرانس صلح پاريس تقديم داشت كه به موجب آن ادعاى مالكيت قسمتى از خاك شوروى ( آذربايجان شوروى ، ارمنستان ، قره‌باغ ، قسمتى از استانهاى داغستان و كناره درياى خزر ) را داشت .\r\nدرعين‌حال وثوق الدوله مذاكرات دربارهء موافقت‌نامه‌اى با انگليسها را آغاز كرد كه به موجب\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nآن ايران به كشورى تحت الحمايهء انگليسها تبديل مىشد .\r\nبا وجود روابط خصمانه دولت ارتجاعى وثوق الدوله با روسيه شوروى ، اين دولت كوشش داشت تا مردم ايران را از بند اسارت امپرياليست‌ها آزاد كند و به تلاشهاى خود در بارهء ايجاد روابط دوستانه با ايران ادامه داد . در 26 ژوئن 1919 دولت شوروى طى يادداشتى به دولت و مردم ايران دوباره اعلام داشت كه دولت شوروى رژيم كاپيتولاسيون را لغو و از كليهء امتيازاتى كه دولت تزارى روس به زيان ايران كسب كرده چشم مىپوشد .\r\nضمن اين يادداشت يادآورى شد كه دولت شوروى كليه اشياء قيمتى ، بنگاهها و سرمايه - هاى روسى موجود در ايران را به ايران وامىگذارد .\r\nدر ژوئيه 1919 دولت شوروى دوباره نماينده تام الاختيار خود ، اى . ا . كولوميتزوف را به ايران اعزام داشت ، اما ضمن راه ، در جزيرهء آشوراده قزاقهاى ايرانى به دستور انگليسها او را دستگير و در 14 اوت كشتند .\r\nدر 9 اوت 1919 قراردادى كه از نظر مردم ايران اسارت‌بار بود بين ايران و انگليس امضاء شد . به موجب اين قرارداد انگليسها امكان يافتند ، مستشاران خود را در كليه وزارت - خانه‌ها و ادارات ايران به كار گمارند ؛ براى ارتش ايران افسر ، اسلحه و ساز و برگ تأمين كنند ، سازمان ارتش ايران را تجديد و نيروى مسلح يك‌پارچه‌اى زير نظر افسران انگليسى ترتيب دهند . براى انجام اين اقدامات انگليسها متعهد شدند به ايران وام بدهند . اما اين وام پس از ابقاى مستشاران انگليسى در رأس ماليهء ايران ، قابل پرداخت بود . انگليسها مىتوانستند در ايران راه‌آهن و وسايل ارتباطى ديگر ايجاد كنند . ضمن اين قرارداد پيش - بينى مىشد كه كميسيون مختلطى براى تجديد نظر در تعرفه‌هاى گمركى ايران تشكيل شود .\r\nاين گونه قرارداد تحميلى سال 1919 انگليس - ايران ، عملا ايران را به كشورى تحت الحمايه انگليس تبديل مىكرد و البته پايگاهى براى تحريكات و اقدامات ضد شوروى انگليسها در ايران پديد مىآمد .\r\nانگليسها بدون انتظار تصويب مجلس ايران ، اجراى مواد اين قرارداد را آغاز كردند . يك هيئت مالى انگليسى زير نظر ارميتاج اسميت به ايران وارد شد و در رأس بازرسى مالى كل ايران قرار گرفت . افسران انگليسى قسمت‌هاى ارتش ايران را زير نظر گرفتند . به سال 1920 مقاوله‌نامه گمركى ايران و انگليس امضاء گرديد ، و ضمن آن عوارض گمركى ناچيزى براى ورود كالاهاى انگليسى در نظر گرفته شد ، اما براى كالاهاى شوروى اين عوارض به اندازه‌اى سنگين بود كه به تحريم ورود اين كالاها مىمانست . انگليس‌ها همچنين « بانك شرق » و كمپانى « نفت شمال » را در ايران تأسيس كردند ، كمپانى اخير مىكوشيد منابع نفتى شمال ايران را تصرف كند . طرحهائى به منظور ايجاد راه‌آهن و راه‌هاى شوسه\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nدر ايران تهيه گرديد . در بازارهاى ايران منحصرا دادوستد كالاهاى انگليسى انجام مىگرفت و طبعا بهاى كالاهاى وارداتى انگليسى كه بدون رقيب در بازار معامله مىشدند بسيار بالا بودند ، ضمنا از سوى انگليسها غله خريدارى و احتكار مىگرديد . در نتيجهء اين اوضاع بهاى كالاهاى ضرورى اوليه و مواد خواربار بگونهء سرسام‌آورى افزايش يافت . و اين گونه قحطى و بيمارى سرتاسر كشور را فراگرفت .\r\nانگليسها در كليهء امور ايران دخالت و امر و نهى مىكردند . دولت وثوق الدوله هر ماه 225 هزار ليره استرلينگ از انگليسها كمك مالى مىگرفت و سياست انگليسىخواهى را در ايران دنبال مىكرد .\r\nدولت بريتانيا بر زندگى اجتماعى - سياسى كشور ايران نظارت كامل داشت . انگليسها شركت‌كنندگان در جنبش‌هاى آزادى ملى و هواخواهان دوستى با شوروى را تارومار ، چند تن را بازداشت و عده‌اى را تيرباران كردند يا تحت الحفظ به هندوستان فرستادند . ايران فقط اسما خود را دولتى مستقل برمىشمرد . در ژوئيه 1919 هنگاميكه وثوق الدوله قرار داد 1919 انگليس - ايران را براى تصويب به مجلس چهارم كه تازه تشكيل شده بود ، برد ، لنين گفت : « انگليس ايران را اسير كرد » .\r\nاما اين قرارداد انگليسها نتوانست به مرحلهء اجرا درآيد . طرحهاى انگليس‌ها به ميزان زيادى در سايه سياست دوستى شوروى نسبت به ملت ايران به زودى از هم پاشيد . در 28 اوت 1919 دولت شوروى خطاب به « كارگران و دهقانان ايران » اعلام داشت كه دولت كارگران - دهقانان جمهورى روسيه رسما اعلام مىدارد ، اين قرارداد انگليس - ايران را به رسميت نمىشناسد . با استوار شدن موقعيت دولت روسيه شوروى و فشار افكار عمومى ايرانيان ، به سال 1920 مذاكرات ايران و شوروى دربارهء بستن پيمان ميان دو دولت آغاز گرديد و اين گونه موضع امپرياليسم انگلستان در ايران به سستى گرائيد .\r\nتا اندازه‌اى انگيزهء فروريختن طرحهاى انگليسها در ايران تضاد سخت ميان خود امپرياليست‌ها بود ايالات متحد امريكا و فرانسه در برابر گسترش متصرفات استعمارى انگلستان در جهان به‌ويژه در ايران واكنش نشان دادند .\r\nنيرومندترين ضربت را به موافقت‌نامه 1919 انگليس - ايران ، گسترش جنبش آزادى ملى ايران و كشورهاى همسايه آن يعنى تركيه و افغانستان با الهام گرفتن از انقلاب كبير سوسياليستى اكتبر ، وارد آورد .\r\n\r\nاوج جنبش آزادى ملى در ايران ، قيام دمكرات‌ها در تبريز\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nامضاى قرارداد انگليس و ايران و امرونهى امپرياليست‌هاى انگليسى در اين كشور موج خشم و اعتراض و اوج‌گيرى جنبش ضد امپرياليستى را به‌ويژه در شمال كشور ، برانگيخت . در بسيارى از شهرها ميتينگ‌هاى توده‌اى ، تظاهرات و « بست » ها درگرفت ، تراكت‌ها و اعلاميه‌هائى با شعار « مرگ بر انگلستان » ، « مرگ بر دولت انگليسىخواه وثوق الدوله » و غيره پخش شدند ، روزنامه‌ها ، شخصيت‌هاى اجتماعى برجسته ، بسيارى از بازرگانان و نمايندگان روحانيان عليه اين قرارداد به‌پا خاستند . سرتاسر كشور را جنبش ضد انگليسى فراگرفت . قلع‌وقمع مداخله‌گران مسلح بيگانه به وسيله ارتش سرخ در درون روسيه و استقرار مجدد قدرت شوروى در ماوراء قفقاز ، مردم را براى پيكار جانانهء آزاديبخش عليه اشغال‌گران انگليسى و دست‌نشاندگان مرتجع ايرانىشان ، تشويق كرد .\r\nدر 7 آوريل 1920 در تبريز قيام دموكراتهاى آذربايجان زير رهبرى شيخ محمد - خيابانى و با پشتيبانى تمام مردم شهر آغاز گرديد . در تبريز قدرت به دست « كميسيون - اجتماعى » كه از سوى حزب دموكرات آذربايجان براى ادارهء قيام تعيين شده بود ، افتاد و در ژوئن 1920 دولتى ملى زير رهبرى شيخ محمد خيابانى در آذربايجان تشكيل گرديد .\r\nشيخ محمد خيابانى كه از ميان خانواده‌اى بازرگان به‌پا خاسته بود يكى از شخصيت‌هاى روحانى برجسته بشمار مىآمد . در سالهاى 1908 - 1909 در قيام تبريز شركت فعال داشت .\r\nبه سال 1909 به عنوان نماينده مجلس دوم برگزيده شد ، در اين مجلس به فراكسيون « دموكراتها » پيوست و عليه سياست امپرياليست‌ها پيكار مىكرد . در نخستين سالهاى جنگ جهانى اول او ضمن جنبش‌هاى ضد امپرياليستى ، عليه انگلستان و روسيه تزارى و همچنين عليه آلمانها و تركها فعاليت مىكرد . به سال 1918 هنگام اشغال تبريز به وسيلهء مقام - هاى نظامى ترك بازداشت و به قارص فرستاده شد ، به سال 1919 به تبريز بازگشت و تشكيل حزب دموكرات آذربايجان را اعلام داشت .\r\nمحمد خيابانى و هواخواهانش قاطعانه عليه قرارداد 1919 به پيكار برخاستند ، براى استوارى استقلال ملى ، رژيم ايران را جمهورى اعلام داشتند ، به اصلاحاتى دموكراتيك پرداختند ، آذربايجان ايران را در چارچوب كشور ايران ، خودمختار اعلام داشتند و با روسيه شوروى روابط بازرگانى و ديپلماتيك برقرار كردند . پس از قيام آوريل در تبريز ، دامنه قدرت دموكراتها تا اروميه ، خوى ، اردبيل ، مراغه ، سلماس ، زنجان گسترده شد و آذربايجان به نام « آزادستان » اعلام گرديد .\r\nپس از آنكه دموكرات‌ها قدرت را به دست گرفتند اقدامهائى به منظور بهبود وضع توده‌هاى مردم انجام يافت . به خودسريها و بيدادگريهاى مأموران شاه پايان داده شد .\r\nدر شرايط كمبود خواربار پيكار عليه احتكار انجام گرفت . بهاى خواربار و كالاهاى ديگر\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nكاهش يافت ، مدرسه‌ها و بيمارستانهاى تازه‌اى گشوده شدند .\r\nقيام دموكراتهاى آذربايجان اثر ژرفى روى موقعيت تهران گذاشت . دولت مرتجع وثوق الدوله زير تأثير گسترش جنبش‌هاى مردمى در ژوئن 1920 ناگزير به استعفا شد و دولت مشير الدوله روى كار آمد ، در تركيب كابينه تازه شخصيت‌هاى بورژوازى ملى شركت داشتند ، كه عليه قرارداد 1919 ايران - انگليس و پيروى دولت ايران از سياست انگليس‌ها به كار پرداختند و خواهان روابط حسن همجوارى با دولت روسيه شوروى بودند .\r\nاين دولت مذاكره دوبارهء انعقاد پيمان شوروى - ايران را آغاز كرد . درعين‌حال اقدام - هائى را به منظور سركوبى قيام دموكراتهاى آذربايجان و جنبش آزادى ملى در استانهاى ديگر انجام داد .\r\nقيام دموكراتهاى آذربايجان كه عاملان آن ، بازرگانان ملى ، خرده بورژواهاى شهرى ، بينوايان ساكن شهر و طبقهء كارگر تازه به دوران رسيده بودند ، نقطه‌هاى ضعف فراوان داشتند .\r\nويژگى رهبران بورژواى قيام كه در رأس آنها شيخ محمد خيابانى قرار داشت ، نااستوارى و دودلى بود ، اينان به پيكار جانانه‌اى عليه مرتجعان تن درندادند . هواخواهان مرتجعان را در تبريز و قزاقهاى پادگان آن شهر را خلع سلاح نكردند ؛ اقدامهائى به منظور مسلح كردن توده‌ها انجام ندادند و تنها به بسيج عده معدودى داوطلب پرداختند . مرتجعان بدون مانع در تبريز به كارشكنى سرگرم شدند ، با همفكرانشان در خارج از شهر و حتى با فرماندهان ارتش شاه رابطه برقرار كردند . خيابانى به خواسته‌هاى دهقانان مبنى بر دگرگونى وضع موجود روستائيان توجهى نكرد و توده‌هاى اصلى دهقانان را در قيام شركت نداد . با جنبش‌هاى آزادى ملى مناطق ديگر ايران تماسى نگرفت . طرفداران خيابانى از تاكتيك دفاع منفى پيروى مىكردند و به عمليات تعرضى دست نمىزدند ، اگرچه اوضاع منطقه‌هاى ديگر كشور براى گزينش تاكتيك تعرضى بسيار مساعد بود .\r\nهمهء اين انگيزه‌ها به دولت شاه و انگليس‌ها كمك كردند تا اين قيام را سركوب كنند .\r\nدر اوت 1920 دولت ايران نيروى بزرگى را كه به وسيلهء انگليسها مجهز شده بود ، به تبريز فرستاد . همراه با ارتش شاه مخبر السلطنه كه به عنوان والى آذربايجان تعيين شد به منظور مذاكره با خيابانى وارد تبريز گرديد . به او اجازه ورود به تبريز داده شد ، اين گونه توانست با ضد انقلابيون و قزاق‌هاى شهر تماس بگيرد . در 11 سپتامبر مخبر السلطنه به قزاقها و يكانهاى مسلح ضد انقلاب فرمان داد به تبريز حمله كنند . در 12 سپتامبر ارتش شاه در حالى كه مقاومت دموكراتها را درهم شكست ، تبريز را اشغال و شركت‌كنندگان در قيام را بيرحمانه سركوب كرد . در 14 سپتامبر ، شيخ محمد خيابانى رهبر قيام دستگير و با وضع ددمنشانه‌اى كشته شد .\r\n\r\n","description":"","footnote":"","page_name":" 431 ","page_number":431},
  {"content":"\r\n\r\n\r\nتشكيل جنبش انقلابى در گيلان . حزب كمونيست در ايران\r\nمهم‌ترين جنبش آزادى ملى ايران در سالهاى 1920 - 1921 ، در گيلان گسترش يافت .\r\nانگيزهء غيرمستقيم پيشرفت اين جنبش تجديد قدرت شوروى در باكو ضمن 28 آوريل 1920 و بيرون راندن مداخله‌گران انگليسى و افراد گارد سفيد ، از باكو و انزلى در ماه مه 1920 ، بود . پس از اين رويداد جنگليها به سركردگى كوچك خان از جنگل‌هاى ناحيه فومن بيرون ريختند و در 4 ژوئن 1920 ، رشت و انزلى را اشغال كردند .\r\nدر گيلان جمهورى اعلام شد . در 5 ژوئن دولت موقت انقلابى و شوراى جنگ انقلابى جمهورى به رياست كوچك خان تشكيل گرديد . در برنامه اين دولت ، رژيم جمهورى در سرتاسر خاك ايران در نظر گرفته شده بود ، الغاى پيمانهاى نابرابر ، حقوق مالكيت فردى تمام شهروندان ، برابرى حقوق همه مليت‌ها و « حفظ اسلام » در آن قيد گرديد . كوچك خان به مناسبت استقرار حكومت شوروى در سرتاسر خاك روسيه پيام تبريكى با امضاى خودش و از سوى مردم ايران براى و . اى . لنين فرستاد . در گيلان جبههء واحدى تشكيل گرديد ، در اين جبهه عناصر زير شركت داشتند : گروه كوچك خان كه اعضاى آن داراى گرايش‌هاى ناسيوناليستى و وابسته به قشرهاى بازرگانان و مالكان بودند ؛ گروه روشنفكران خرده بورژوازى به سركردگى احسان الله خان ؛ گروه كردها كه از مزدوران كرد تشكيل مىشدند رهبرى آنها را خالو قربان و كمونيست‌هاى ايرانى به عهده داشتند .\r\nحزب كمونيست ايران به سال 1920 بر مبناى حزب سوسيال دموكرات « عدالت » تشكيل شد . در 22 - 24 ژوئن 1920 كنگرهء حزب « عدالت » در انزلى تشكيل و تصميم گرفت نامش را به « حزب كمونيست » تغيير دهد ضمنا برنامه حزب را زير شعار تحقق هرچه زودتر مواد آن به اين شرح تائيد كرد : بيرون راندن امپرياليست‌هاى انگليسى از ايران و الغاى قرارداد اسارت‌بار 1919 ايران و انگليس ، سرنگونى دودمان قاجار و برقرارى رژيم جمهورى توده‌اى در ايران ، تشكيل يك دولت دموكراتيك و ارتش توده‌اى ، تشكيل مجلس مؤسسان بر پايه انتخابات با رأى مستقيم و مخفى مردم . كنگره ، يك كميته مركزى انتخاب و تصميم گرفت از كوچك خان پشتيبانى كند .\r\nيكانهاى انقلابى گيلان ، آن منطقه را از وجود ارتش شاه پاك كردند . در ماه ژوئيه منجيل و قسمتى از استان مازندران تا بارفروش را به زير اشغال درآوردند .\r\nاما در ژوئيه 1920 اين جبهه واحد در گيلان از هم پاشيد . ميان كوچك خان و كمونيست‌هاى ايرانى كه در آن هنگام در ميانشان عناصر خرده بورژوا اكثريت داشتند و شايسته رهبرى مسائل جنبش آزادى ملى نبودند ، اختلاف نظر پديد آمد . انگليسها و عوامل\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nشاه در گيلان خودشان را در درون جنبش انقلابى جا زدند ، و به ژرف‌تر كردن اختلاف پرداختند . عناصر چپ در چارچوب كميته مركزى حزب كمونيست با گروه احسان الله خان متحد شدند و تائيد كردند كه گويا ايران هم‌اكنون يك كشور سرمايه‌دارى است و بايستى انقلابى سوسياليستى در اين كشور انجام گيرد . اينان به رشت ، انزلى و نقاط ديگر گيلان رفتند و اموال خرده‌مالكان ، خرده‌بورژواها ، صنعتكاران و حتى دهقانان را مصادره كردند .\r\nدر چنين شرايطى به تبليغات عليه دين ، قرآن و روحانيان هم پرداختند ، خواستند تا بيدرنگ زنان چادرها را از سر بردارند ، از همكارى با كوچك خان و بورژوازى ملى روى برتافتند .\r\nكوچك خان مخالف گسترش جنبش انقلابى و انجام اصلاحات ارضى كه مىتوانست دهقانان را به جنبش انقلابى بكشاند ، بود . ناپايدارى سياسى يكى از ويژگيهاى سرشت او بشمار مىآمد . او محرمانه با نمايندگان دولت شاه به مذاكره پرداخت ، و به عمليات رزمى عليه ارتش شاه پايان داد . همهء اين انگيزه‌ها جبهه واحد گيلان را به نابودى كشاند .\r\nدر 19 ژوئيه 1920 كوچك خان با دسته‌هاى زير فرمانش رشت را ترك كرد و در جنگل‌هاى منطقه فومن موضع گرفت . « چپ‌هاى » منشعب از كميته مركزى حزب كمونيست با گروه احسان الله خان در 31 ژوئيه دولت تازه‌اى در رشت تشكيل دادند - كميته ملى آزادى ايران بيانيهء پروعدووعيدى مبنى بر آزاد كردن توده‌ها ، مصادره و تقسيم كليه املاك مالكان ميان دهقانان ، لغو وظايف اضافى دهقانان و غيره صادر كرد . ضمنا تحويل برنج كه عملا اضافه محصول بهره مالكانه بشمار مىرفت ، اجبارى اعلام گرديد . دولت احسان الله خان نه‌تنها دام كارگر و بذر در اختيار دهقانان نگذاشت ، بلكه بيشتر اوقات دامهاى خود آنها را مصادره مىكرد . به ماليات‌هاى توده‌هاى شهرى از قبيل صنعتگران و بازرگانان خرده‌پا افزود . پس از ورود به رشت و شهرهاى ديگر نگهبانانى را دم دروازه‌ها مىگماشت تا از ورود محصولات دهقانان به بازارهاى شهر جلو گيرند .\r\nدر اوت 1920 بدون آمادگى قبلى دولت احسان الله خان حمله به تهران را آغاز كرد ، يكانهاى زيردستش به سختى شكست خوردند ضمنا رشت به تصرف قزاق‌ها درآمد .\r\nدر اكتبر 1920 قزاق‌ها رشت را اشغال كردند و قيام‌كنندگان گيلانى ناچار شدند در مازندران بمانند .\r\nاين سياست افراطى ، دولت احسان الله خان را از اعتبار انداخت . اعضاى كميته مركزى ، پيكار عليه او و گروه‌هاى چپ افراطى داخل حزب را آغاز كردند . در اين پيكار ، نمايندگان كنگرهء مردم شرق در باكو نقش اصلى را ايفا كردند . اينان در سپتامبر 1920 سياست احسان الله خان را محكوم شمردند .\r\nدر اكتبر 1920 عناصر ماجراجو از سازمان كميته مركزى حزب كمونيست ايران\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nخارج شدند . رهبرى سازمان تازه كميته مركزى را يكى از سازمان‌دهندگان حزب « عدالت » به نام حيدر عمو غلى تاريوردى به دست گرفت . اين كميته تزى را طرح كرد كه ضمن آن وضع اجتماعى - اقتصادى كشور و تاكتيك حزب كمونيست ايران را به روشنى مشخص مىنمود .\r\nدر اين تز ، گفته شد كه هم‌اكنون ايران در مرحله گذار از زندگى پدرسالارى قبيله‌اى و فئودالى به سرمايه‌دارى است و بنابراين جنبش‌هاى خالص سوسياليستى را در شرايط كنونى رد كرد و حتى مسئلهء اتحاد تمام طبقات اجتماعى را از پرولتاريا گرفته تا بورژوازى متوسط براى پيكار عليه شاه ، فئودالهاى بزرگ و امپرياليست‌ها ، به ميان كشيد . ضمن اين تز به ضرورت توافق با كوچك خان ، و انجام تبليغات ، بدون توهين به احساسات دينى در ميان مردم و تشكيل يك ارتش انقلابى به منظور پيكار عليه امپرياليست‌ها و شاه اشاره شد .\r\nكميتهء مركزى حزب كمونيست ايران به منظور استوارى سازمانهاى محلى حزب و تجديد نام‌نويسى اعضا اقدامهائى را انجام داد . سازمان حزب كمونيست ايران در تبريز ، مشهد ، تهران و شهرها و استانهاى ديگر ايران تشكيل گرديد . حزب كمونيست ايران ادارهء اتحاديه‌هاى كارگرى را به دست گرفت . اين حزب روزنامه‌هاى « حقيقت » و « كار » را منتشر مىكرد و ضمن آنها مسائل ماركسيستى ، پيوستگى و سازمان‌دهى طبقه كارگر تبليغ مىشد .\r\nسازمان تازه حزب كمونيست ايران گروههاى سياسى را به ايجاد جبهه واحد فراخواند و مذاكره با كوچك خان را آغاز كرد .\r\n\r\nنفوذ جنبش آزادى در اوضاع تهران . كودتاى 22 فوريه 1921 ( سوم اسفند 1299 . ه . ش )\r\nپيروزى نيروى شوروى در منطقه‌هاى ماوراء قفقاز و كناره درياى خزر ، جنبش آزادى ملى در شمال ايران ( آذربايجان ايران و گيلان ) ، و حتى رشد و كاميابى جنبش‌هاى ضد امپرياليستى در كشورهاى همسايهء ايران يعنى افغانستان و تركيه ، همهء اين رويدادها روند پيكار آزادى را در تهران و استانهاى ديگر ايران توان بخشيدند . انگليسها و مرتجعان ايران آشكارا دريافتند كه گسترش جنبش‌هاى آزادى ملى در شمال و استانهاى ديگر ايران موجوديت آنها را به نابودى تهديد مىكند . ضمنا موج اعتراض همگانى توده‌هاى ايرانى عليه قرارداد 1919 انگليس و ايران هرچه خروشان‌تر به پيش مىرفت .\r\nدولت مشير الدوله از انجام خواسته انگليسها مبنى بر واگذارى فرماندهى بريگاد قزاق به افسران انگليسى خوددارى كرد ، در 27 اكتبر 1920 اين دولت زير فشار انگليسها\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nاستعفا داد ، و در اول نوامبر فئودال بزرگ ، سپهدار ، به سمت نخست‌وزيرى گماشته شد .\r\nاما دولت سپهدار هم جرأت نكرد قرارداد ايران و انگليس را تائيد كند . در جواب يادداشت و التيماتوم مورخ 19 نوامبر انگليسها ، در اثر تهديد مرتجعان كه خواستار تصويب اين قرارداد بودند ، دولت سپهدار برآن شد كه شوراى عالى فوق‌العاده‌اى شامل وليعهد ، وزيران پيشين ، و نمايندگان مجلس تشكيل دهد . اما حتى اين شورا هم كه اكثريت اعضاى آن شخصيت‌هاى مرتجع بودند جرأت نكردند اين قرارداد را تائيد كنند و به دولت پيشنهاد كردند مسئله را در مجلس شوراى ملى مطرح كند و درعين‌حال در انتظار نتيجه مذاكرات با روسيه شوروى دربارهء انعقاد قرارداد شوروى - ايران بماند .\r\nبا شرايط موجود امپرياليست‌هاى انگليسى دريافتند كه تلاش‌شان براى اجراى قرارداد ايران - انگليس مىتواند باعث اوج گرفتن جنبش آزادى ملى در ايران گردد و سرانجام موقعيت آنها را در ايران به حالت انفجار درآورد . بنابراين تصميم گرفتند تاكتيك خود را در ايران عوض كنند و يك دولت نيرومند و ظاهرا « راديكال » كه بتواند موقعيت انگليسها را در ايران حفظ كند و درعين‌حال جنبش‌هاى آزادى ملى را با قدرت سركوب نمايد ، و ضمنا روند مذاكرات ايران و شوروى را به هم زند ، روى كار آورند .\r\nبا شركت فعال امپرياليست‌هاى انگليسى در تهران طرح محرمانه كودتائى دولتى سازمان داده شد دسته‌اى به نام به اصطلاح « كميته آهنين » به سركردگى سردبير روزنامه « رعد » يعنى سيد ضياء الدين طباطبائى كه سخت به انگليسها وابسته بود براى انجام اين طرح مأمور گرديد . طرح اين كودتا در لندن تهيه شد . رضا خان سرهنگ فرمانده قسمتى از قزاقهاى ايرانى براى اجراى اين توطئه جلب گرديد .\r\nرضا خان از خانواده‌اى كه به كار سربازى اشتغال داشت و وابسته به كشاورزان خرده‌پا بود از منطقه سوادكوه مازندران به پا خاست . او در 15 مارس 1878 به دنيا آمد و از همان آغاز جوانى در بريگاد قزاق تهران سرگرم خدمت شد . او همراه با ارتش انگليس در نبرد عليه انقلابيون گيلان شركت داشت .\r\nدر 22 فوريه 1921 ، يكانهاى قزاق ايرانى زير فرمان رضا خان به تهران وارد شدند و كودتائى دولتى را انجام دادند . آنها تمام وزارت‌خانه‌ها و ادارات دولتى را اشغال و تقريبا 200 تن از بلندپايگان ايرانى را بازداشت كردند ، در درجه اول كسانى را گرفتند كه عليه قرارداد 1919 انگليس - ايران به تظاهر پرداخته بودند . عمليات يكانهاى كودتا را عملا افسران انگليسى ( مربيان نظامى قسمت قزاق ) ، اداره مىكردند . در پى كودتا ، دولت تازه‌اى به رياست سيد ضياء الدين تشكيل گرديد ، اين كابينه در ايران به نام « كابينهء سياه » ناميده شد . به فرمان شاه به رضا خان لقب « سردار سپه » اعطاء و رسما به فرماندهى لشكر\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nقزاق منصوب گرديد . در آوريل 1921 ، رضا خان به سمت وزارت جنگ برگزيده شد .\r\nبه منظور گمراه كردن افكار عمومى توده‌هاى مردم و پيش‌گيرى از اوج گرفتن جنبش انقلابى ، دولت تازه در 26 فوريه بيانيهء پروعده‌وعيد و عوامفريبانه‌اى كه ضمن آن ، در بارهء پيكار عليه اريستوكراتها و سرمايه‌هاى خارجى ، دربارهء برقرارى يك حكومت دموكرات ، دربارهء بهبودى وضع كارگران و دهقانان ، دربارهء تقسيم زمين‌هاى دولتى ميان دهقانان ، دربارهء افزايش سهم محصول دهقانان به حساب مالكان ، دربارهء ايجاد يك ارتش ملى يك پارچه ، درباره اصلاح وضع آموزش و پرورش ، صنايع ، بازرگانى حمل‌ونقل و غيره ، انتشار داد . همچنين استقلال سياست خارجى اين دولت در برابر دولت‌هاى بيگانه رسما اعلام شد .\r\nضمن بيانيه ، الغاى قرارداد 1919 انگليس - ايران كه تحقق آن را انگليسها غيرممكن مىپنداشتند ، رسما اعلام گرديد .\r\nبه راستى « كابينهء سياه » هيچگونه رفورمى را در ايران انجام نداد . جانشين مستشار مالى انگليسى به نام يالفور تغييرى نكرد و در جاى خود ماند ، سياست او با قرارداد 1919 انگليس - ايران منطبق بود . انگليسها به او مأموريت داده بودند كه مانع از اوج‌گيرى جنبش آزادى ملى در ايران شود و از پيشرفت روابط شوروى - ايران جلو گيرد .\r\n\r\nقرارداد شوروى - ايران به سال 1921 - م\r\nاما بهم زدن مذاكرات دربارهء امضاى پيمان شوروى - ايران كه پيش از انجام كودتا در جريان بود ، براى انگليسها ميسر نشد « 1 » . براى برقرارى روابط عادى با روسيه شوروى نه‌تنها قشر وسيع توده‌هاى دموكراتيك بلكه بيشتر بازرگانان و مالكان كه در نتيجهء قطع بازرگانى و روابط ديگر با روسيه زيان فراوان ديده بودند ، اصرار مىورزيدند : خواسته مردم مبنى بر برقرارى سريع روابط با روسيه شوروى حتى باعث واكنش آشكار نمايندگان امرونهى كننده انگليسى در ايران ، عليه اين خواسته‌ها گرديد .\r\nدر 26 فوريه 1921 پيمان شوروى - ايران در مسكو به امضاء رسيد . ضمن اين پيمان ، سياست لنينى برابرى حقوق ، احترام به استقلال و حاكميت ايران و كمك به مردم اين كشور در آزاد شدن از اسارت امپرياليستى منظور گرديد . اين پيمان بر پايهء روابط دوستانه ، بيغرضانه و جوانمردانه سياست شوروى و ايران بسته شد . روسيه شوروى ضمن اين پيمان الغاى كليهء پيمانها و موافقت‌نامه‌هاى زيان‌بخش به استقلال و حاكميت ايران ، ازجمله\r\n\r\n\r\n","description":"","footnote":"\r\n( 1 ) . روابط ديپلماتيك رسمى ميان روسيه شوروى و ايران در 20 ماه مه 1920 برقرار شد .\r\n","page_name":" 436 ","page_number":436},
  {"content":"\r\n\r\nلغو رژيم كاپيتولاسيون و حقوق برون‌مرزى اتباع روسيه را در ايران ، تائيد كرد . دولت شوروى از دريافت كليه وامهائيكه دولت روسيه تزارى به ايران تحميل كرده بود ، به سود ايران چشم پوشيد . از تمام امتيازاتيكه دولت روسيه تزارى از ايران گرفته بود صرف‌نظر كرد و مجموع ساختمانها و تأسيساتى را كه دولت سابق روسيه در خاك ايران بنا كرده بود ، بلاعوض به دولت ايران واگذاشت ، اين تأسيسات عبارت بودند از : راههاى شوسهء انزلى - تهران و قزوين - همدان ، راه‌آهن جلفا - تبريز و صوفيان - درياچه اروميه ، قايق‌ها ، كشتىهاى بارى و وسايل باربرى ديگر در درياچه اروميه ، كليه ساختمانها و تأسيساتى كه دولت تزارى براى تلگرافخانه بنا كرده با خطوط تلگرافى و تأسيسات بندر انزلى . بانك استقراضى روس با كليه اموال منقول و غيرمنقول آن ، كه در خاك ايران وجود داشت به رايگان به دولت ايران واگذار گرديد . دولت ايران ملزم شد كه اين تأسيسات و امتيازات را به دولت يا تبعه خارجى ديگرى واگذار نكند .\r\nدولت شوروى كه خواهان بهره‌بردارى از سياست اشغال‌گرانه تزاريسم نبود ، جزيرهء آشوراده و جزاير ديگر درياى خزر را به ايران تحويل داد . ضمن اين پيمان هردو طرف متعهد شدند اجازهء ايجاد تأسيسات هر گروه يا سازمانى را كه دشمن طرف ديگر باشد در خاك خود ندهند و حتى به ارتش دولت ثالث كه تهديدى براى مرزهاى يكى از طرفين بشمار مىرود يا امنيت يكى از طرفين متعاهدين را با خطر مواجه كند اجازهء اقامت در خاك خود را ، ندهند . ايران متعهد شد خاك خود را به عنوان پايگاه در اختيار نيروهاى نظامىايكه قصد تجاوز به مرزهاى شوروى را دارند ، نگذارد . در شرايط مشخصى دولت شوروى اين حق را داشت كه به منظور حفظ امنيت كشورش اقدامات لازم را معمول دارد .\r\nاجراى قرارداد 1921 شوروى - ايران تا به امروز براى ايران اهميت فراوانى داشته است . اين نخستين قرارداد برابر ايران با دولتهاى بزرگ پس از يك قرن تحمل چيرگى رژيم كاپيتولاسيون در كشور بود . دولت شوروى از كليهء وامها ، امتيازات ، ساختمانها و تأسيسات روسيه در ايران كه بهاى آنها بالغ بر 600 ميليون روبل طلا بود چشم پوشيد . اين قرارداد شرايط مساعدى را براى استوارى استقلال اقتصادى و سياسى ، و پيشرفت مستقل ايران فراهم آورد . اين پيمان ، قرارداد 1919 انگليس و ايران را از هم پاشاند و كشور ايران را از زير اشغال انگليسها آزاد كرد . و . اى . لنين در گزارشى كه 22 دسامبر 1920 به كنگره هشتم شوراها داد اين موضوع را مژده داد و گفت :\r\n« امضاى قرارداد قريب الوقوع با ايران ، گوياى روابط دوستانهء دولت شوروى با كليه مردم جهان به‌ويژه آنهائيكه زير ستم امپرياليسم رنج مىبرند ، بر مبناى منافع و علائق برابر و مشترك ، مىباشد » .\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nطبعا خبر امضاى اين قرارداد باعث خشنودى و شور و هيجان افكار عمومى ايرانيان گرديد . روزنامه « آزادى شرق » نوشت كه مردم ايران بايد روز امضاى اين قرارداد را جشن بگيرند . بسيارى از شخصيت‌هاى دولتى ايران انعقاد قرارداد با روسيه شوروى را تبريك گفتند و آن را ستودند . مثلا وزير جنگ ايران ، رضا خان ضمن 26 ژوئن 1921 در روزنامه « گلشن » نسبت به سياست روسيهء شوروى و روابطش با ايران نوشت : « اين روسيهء آزاد كه رژيم تزارى را سرنگون كرد ، نه‌تنها خودش را از زير ستم و خودكامگى نجات داد ، بلكه كشور - هاى همسايه‌اش را هم از اين رنج رهانيد . همين روسيه بود كه همهء امتيازات تاراجگرانه دولت تزارى را از ميان برد و آنها را به ايران تسليم كرد » .\r\nاما دولت انگليسىخواه سيد ضياء الدين كوشش مىكرد كه از پيشرفت روابط دوستانه شوروى - ايران و حتى عملى كردن پيمان جلوگيرى به عمل آورد ، او اجازه انتشار متن كامل قرارداد را نداد و سپرد مانع ورود سفير روسيه به مرز ايران شوند و غيره . . .\r\nسياست ارتجاعى ضد شوروى اين دولت خشم و اعتراض گروههاى گستردهء توده ايران را برانگيخت . اين دولت تكيه‌گاهى در داخل كشور ايران نداشت . درعين‌حال تضاد و پيكار ميان سيد ضياء و رضا خان كه هركدام تلاش مىكردند قدرت كامل را در دولت به چنگ آورند ، بالا گرفت . گروه‌هاى دربارى و حتى خود احمد شاه از سيد ضياء خوششان نمىآمد .\r\nهمه اين انگيزه‌ها باعث شدند كه در تاريخ 25 ماه مه 1925 شاه سيد را كنار زد ، سيد - ضياء ناگزير شد ايران را ترك كند و تحت الحفظ به بغداد برود . در اين هنگام قوام السلطنه ، برادر وثوق الدوله ، كه از فئودال‌هاى بزرگ گيلان بشمار مىرفت و سخت به امپرياليست‌ها وابسته بود به نخست‌وزيرى گماشته شد . مقام وزارت جنگ در اختيار رضا خان باقى ماند ، در آن‌زمان كليه نيروهاى مسلح مانند ارتش و ژاندارمرى زير فرمان او بودند . قوام السلطنه و رضا خان ، سركوبى جنبش‌هاى آزادى ملى گيلان و قيام كلنل محمد تقى خان را آغاز كردند .\r\nقيام اخير در تابستان سال 1921 در خراسان رويداد .\r\n\r\nسركوبى جنبش انقلابى در گيلان\r\nدر ماه مه 1921 به ابتكار حزب كمونيست ايران جبههء واحد كمونيست‌ها تشكيل شد .\r\nگروههاى وابسته به اين جبهه ، حزب كمونيست زير رهبرى حيدر عموغلى ، جنگليها به سركردگى كوچك خان و گروه وابسته به احسان الله خان ، بودند . دولت تازه‌اى زير نظر « كميته انقلابى » در گيلان تشكيل شد . رهبرى اين دولت را كوچك خان به عهده داشت كه در سازمان نيروى مسلح زير فرمانش تجديدنظر و گيلان را به پايگاهى به منظور حمله\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nعليه دولت ارتجاعى ايران تبديل كرد . اين دولت دخالت خارجيان را در امور ايران مردود شمرد و خواهان پيشرفت روابط دوستانه با دولت شوروى بود . دولت تازه اقدامهائى را به منظور بهبود وضع بهداشت ، آموزش و پرورش مردمى و زمينه‌هاى ديگر آغاز كرد .\r\nمدرسه‌هاى تازه‌اى گشوده شدند و به آموزش كودكان بگونه رايگان پرداختند ، در روستاها شوراهاى آموزشى براى پيكار با بىسوادى تشكيل گرديدند . اتحاديه‌هاى باربران ، قايق رانان و كارگران صيد ماهى و غيره سازمان داده شدند . سازمان جوانان تشكيل گرديد و چند روزنامه هم انتشار يافت . ده‌ها مركز تبليغاتى پديد آمدند كه ضمن آنها كار تبليغاتى توده‌اى انجام مىگرفت و وضع ايران را براى توده‌ها تشريح و سياست دولت ارتجاعى ايران و امپرياليست‌ها را افشا مىكردند .\r\nاما اين جبهه واحد به نااستوارى گرائيد . احسان الله خان كه از نقش رهبرى دولت محروم شده بود ، عليرغم نظر « كميته انقلابى » و بدون آمادگى نظامى و سياسى در ژوئن 1921 خودسرانه بر آن شد به تهران حمله كند ، اين حمله به شكست كامل و فرار افرادش گرائيد . در 30 ژوئيه كميته انقلابى ، احسان الله خان را از جبهه اخراج كرد و او ناگزير در لاهيجان اقامت گزيد . ميان حيدر و كوچك خان هم اختلاف نظر پديد آمد ؛ كوچك خان كه قبلا ناپايدارى و سازشكارى خود را نشان داده بود ، برآن شد با امپرياليست‌ها و مرتجعان ايرانى سازش كند . او حتى با نمايندگان دولت شاه و گروه‌هاى ضدانقلابى حاضر در گيلان تماس گرفت ، اينان شامل مساواتىها ، گاردهاى سفيد و جاسوسان آلمانى و انگليسى بودند .\r\nكوچك خان از افزايش نفوذ كمونيست‌هاى ايرانى كه در تابستان 1921 به فعاليت‌شان افزوده بودند ، هراس داشت .\r\nحزب كمونيست ايران كار گسترده‌اى را در ميان دهقانان مزدور و بينوايان آغاز كرد و نفوذ آن حزب در ميان دهقانان چشم‌گير بود . اين حزب دستور داد كه سهم محصول برنج دهقانان به حساب مالكان افزايش يابد . حزب كمونيست ايران بيشتر به كارگران بندر انزلى ، نيمه پرولتاريا ، پيشه‌وران و صنعتكاران خصوصى انزلى و رشت اتكاء داشت . يكانهاى كمونيست ويژه‌اى سازمان داده شدند . در 4 اوت 1921 گيلان به عنوان جمهورى شورائى اعلام گرديد . حزب كمونيست در زمينه تشكيل و سازماندهى شوراهاى زحمت‌كشان تلاش فراوان كرد و عملا اداره چند شهر گيلان را به دست گرفت .\r\nكوچك خان از افزايش نفوذ كمونيست‌ها در ايران هراس داشت ، امپرياليست‌ها و مرتجعان ايرانى به اين هراس دامن مىزدند ، سرانجام در راه خيانت به جنبش گام نهاد .\r\nدر 29 سپتامبر 1921 ، هنگام تشكيل كميتهء انقلابى در دهستان پسيخان ، در نزديكى رشت ، حملهء خيانت‌آميزى به حيدر خان و رهبران ديگر جنبش پيكار به خاطر آزادى ملى انجام\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nگرفت : اينها به دست كوچك خانىها كشته شدند . در همان هنگام يكانهاى زير فرمان كوچك خان به سركوبى سازمان‌هاى كمونيستى در رشت و انزلى پرداختند . يك زدوخورد داخلى حتى ميان دسته‌هاى كوچك خان و چريكهاى زير فرمان خالو قربان درگرفت ، ديرى نپائيد خالو قربان و دسته‌اش به ارتش شاه پيوستند .\r\nدولت قوام در حالى كه از پراكندگى يكانهاى انقلابى گيلان بهره برد ، در پائيز 1921 ، يكانهائى از نيروى قزاق ايرانى را به سركردگى رضا خان به گيلان گسيل داشت ، اينان يكانهاى جنگلى را تارومار كردند و سرتاسر گيلان را به تصرف درآوردند . خود كوچك خان را در پايان نوامبر 1921 در كوههاى طالش اسير و سر بريدند . شركت‌كنندگان در جنبش آزادى ملى به‌ويژه كمونيست‌ها بيرحمانه سركوب گرديدند .\r\n\r\nقيام خراسان و جنبش دموكراتيك در استانهاى ديگر ايران\r\nدر ژوئن 1920 در منطقه‌هاى شيروان و قوچان قيامى به سركردگى خدائى كه سابقا در خدمت خان‌هاى كرد ايل زعفرانلو به كار چوپانى سرگرم بود ، در ميان بينوايان كرد آن منطقه درگرفت . اين قيام عليه خانهاى محلى و اشغال‌گران ارتش انگليس برپا شد . ارتش دولتى با دشوارى فراوان و با كمك چريكهاى زير فرمان خانهاى مرتجع در سپتامبر 1920 توانست اين قيام را سركوب كند .\r\nاين ناخشنودى عمومى مردم ، در روحيهء افراد ارتش و ژاندارمرى كه در خراسان پادگان بودند ، بازتابيد ، و آنها را آماده قيام كرد ، فرمانده اين قيام كلنل محمد تقى خان پسيان بود . اين شخص از اعضاى حزب دموكرات ايران بشمار مىرفت و هنگام جنگ جهانى اول فرماندهى يكى از يكانهاى ژاندارم را كه در عمليات رزمى عليه ارتش‌هاى روس و انگليس در منطقه‌هاى قزوين ، همدان و كرمانشاه شركت داشتند ، به عهده داشت .\r\nبه سال 1916 پس از اشغال كرمانشاه به وسيله ارتش تزار روس از ايران خارج شد و از راه تركيه به آلمان رفت ، به سال 1920 از آن‌جا به ايران بازگشت . او در تهران در جنبش آزادى ملى و پيكار عليه قرارداد 1919 انگليس و ايران فعالانه شركت كرد . به سال 1920 دولت مشير الدوله او را به عنوان فرمانده ارتش و ژاندارمرى خراسان برگماشت . در سايه داشتن روحيهء ضد امپرياليستى و روابط دلسوزانه‌اش به نيازمنديهاى سربازان ، ديرى نپائيد كه كلنل ، محبوبيت و اعتبار فراوانى در ميان يكانهاى زيردستش و همچنين در ميان توده - هاى مردم به دست آورد .\r\nپس از انجام كودتاى 22 فوريه 1921 در سوم آوريل محمد تقى خان ، والى خراسان\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nيعنى قوام السلطنه را در مشهد بازداشت كرد و او را به تهران فرستاد . هنگاميكه پس از سقوط دولت سيد ضياء كابينه‌اى زير نظر قوام السلطنه روى كار آمد ، محمد تقى خان اين دولت را به رسميت نشناخت .\r\nمحمد تقى خان عملا اداره امور خراسان را به دست گرفت ، در اين هنگام « كميته ملى » با او همكارى داشت اين كميته گرايش‌هاى بورژوازى ملى ، روشنفكران و خرده‌بورژوازى شهرى را بازمىتاباند . محمد تقى خان اقدامات رضا خان را درباره تجديد سازمان ژاندارمرى و الحاق آن به بريگاد قزاق رد كرد . خواسته‌هاى سياسى كلنل و هواخواهانش به قرار زير بودند : آزادى ايران از زير يوغ انگليسهاى زورگو و « اريستوكراتهاى پوسيدهء » ايرانى ، برقرارى قانون اساسى تازه و تشكيل يك دولت دموكرات در تهران . علاوه بر اين ، اينان خواهان برخى رفورم‌هاى دموكراتيك در چارچوب نظام بورژوازى ، پيشرفت آموزش ، ايجاد بيمارستانها و غيره بودند . محمد تقى پيكارى جدى را عليه دست‌نشاندگان انگليس‌ها در خراسان آغاز كرد و فرمان بازداشت بسيارى از آنها را داد .\r\nكلنل و هواخواهانش خواسته‌هائيرا مبنى بر اصلاحات كشاورزى و روستائى به ميان نياوردند ، اما در برخى موارد مالكان مرتجع را بازداشت كردند . دهقانانى را كه از انجام وظائف تحميلى فئودالها و پرداخت ماليات خوددارى مىكردند ، تحت پيگرد قرار ندادند .\r\nدر پى انجام يورش عليه جاسوسان انگليسى و دولت ارتجاعى قوام السلطنه در خراسان ، طغيان و جنبش ضد فئودالى دهقانان آغاز شد ، اينان دامهاى اربابى و خواربار موجود انبارهاى فئودالها و همچنين مراكز اربابى را تصرف كردند .\r\nخانهاى بلندپايه خراسان به وسيله چريكهاى مسلح زير فرمانشان ، به تحريك قوام السلطنه عليه محمد تقى خان به پا خاستند . در پائيز 1921 نيروهاى نظامى هم از تهران به خراسان گسيل گرديد . در آغاز اكتبر تقى خان ضمن برخورد با كردهاى قوچان كشته شد . پس از كشته شدن او همرزمش ، ماژور اسماعيل خان بهادر ، مىخواست قيام را دنبال كند . اما افسرانيكه با كنسولگرى انگلستان در مشهد تماس داشتند و نقش فعالى را در سركوبى اين قيام ايفا كردند ، خائنانه بهادر را دستگير و او را به تهران فرستادند . در اول نوامبر ارتش دولتى وارد مشهد شد . طرفداران كلنل بشدت سركوب شدند . جنبش آزادى ملى در خراسان خاموش شد . اما يورش‌هاى خودبخودى دهقانان در منطقه خراسان تا ديرزمانى دنبال گرديد .\r\nعليرغم سركوبى جنبش‌هاى آزادى ملى در مراكز اصلى ( آذربايجان ايران ، گيلان و خراسان ) امپرياليست‌هاى انگليسى و مرتجعان ايرانى نتوانستند جنبش‌هاى ضد امپرياليستى و دموكراتيك را در استانها و شهرهاى ديگر ايران خفه كنند . در تهران ، انزلى ، در تأسيسات نفتى كمپانى انگليسى ضمن پايان سال 1921 و 22 ، اعتصابهاى كارگران و مستخدمان\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nآغاز گرديد ، شركت‌كنندگان اين اعتصاب‌ها خواسته‌هاى اقتصادى را مطرح مىكردند ( افزايش كارمزد ، بهبود شرايط كار و غيره ) قسمتى از اين خواسته‌ها سياسى هم بودند مثلا برقرارى روابط اقتصادى عادى با روسيه شوروى . ضمن نوامبر 1921 در تهران شوراى مركزى اتحاديه‌هاى صنفى تشكيل شد ، قريب 20 اتحاديه در اين شورا شركت داشتند . شمارهء\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nاعضاى اين اتحاديه‌ها در آغاز سال 1922 به 20 هزار تن مىرسيد .\r\nدر تبريز دوباره حزب دموكرات و طرفداران خيابانى به فعاليت پرداختند ، اينان به يكان ژاندارم پادگان آن شهر كه مخالف تجديد سازمان ارتش و ژاندارمرى به وسيله رضا خان بودند ، وابستگى داشتند . اين ژاندارمها به انگيزهء تأخير پرداخت حقوق و بركنارى افسران دموكرات ژاندارم از كار ، اعتراض كردند . در اول فوريه 1922 اينان در تبريز زير رهبرى يكى از افسران شركت‌كننده در انقلاب مشروطيت به نام لاهوتى قيام كردند . خيزندگان ساختمانهاى دولتى را در شهر اشغال و يك « كميته ملى » تشكيل دادند . آنها خواهان بيرون راندن امپرياليست‌هاى انگليسى ، انجام رفورم‌هاى دموكراتيك ، بركنارى رضا خان از مقام وزارت جنگ و پرداخت حقوق عقب‌افتاده ژاندارمها بودند . رضا خان براى سركوبى اين قيام قزاق‌هاى ايرانى را مأمور كرد ، اينان در 7 فوريه پس از بمباران توپخانه و نبرد ده ساعته‌اى توانستند تبريز را اشغال و قيام‌كنندگان را سركوب كنند .\r\nدر مارس و مه 1922 چند فقره شورش دهقانى عليه مالكان و قدرت شاه در گيلان رويداد ، اما به وسيله ارتش شاه سركوب شدند .\r\n\r\nاهميت جنبش آزادى ملى در سالهاى 1918 - 1922\r\nپيكار آزادى در ايران ضمن سالهاى 1918 - 1922 ، جنبشى ضد امپرياليستى بود .\r\nيكى از انگيزه‌هاى شكست اين جنبش نبودن يك‌پارچگى و وحدت ميان روندهاى گوناگون اردوگاههاى ضد امپرياليستى بشمار آمد . ناپايدارى ، سازشكارى و خيانت عناصر مالك - بورژوا كه خود را به درون جنبش جا زده بودند ، به ميزان چشم‌گيرى نيروهاى ضد امپرياليستى و ضد فئودالى را به ناتوانى كشاندند . توده‌هاى اصلى دهقانان در اين پيكار شركت نداشتند .\r\nناتوانى جدى اين جنبش در آن بود كه عوامل آن بگونهء ريزريز و محلى فعاليت داشتند و هركدام فقط در چارچوب محل اقامتشان به پا مىخاستند ، البته اين قيام‌هاى تكه و پاره با يكديگر پيوستگى نداشتند . قيام‌هاى آذربايجان ايران ، گيلان و خراسان بسيار نارسا بودند ، اينها با يكديگر ارتباط نداشتند و اين كيفيت به مرتجعان ايرانى و امپرياليست‌ها امكان داد كه هركدام را تك‌تك و يكى پس از ديگرى سركوب كنند ، امپرياليست‌هاى انگليسى با مرتجعان ايرانى به منظور سركوبى جنبش‌هاى آزادى همكارى مىكردند . انگليسها كه آزمودگيهاى گسترده‌اى در زمينهء پيكار با جنبش‌هاى آزادى ملى مردم شرق داشتند ، دستور كار را به مرتجعان ايرانى مىدادند و اين گونه كمك فراوانى به آنها مىكردند .\r\nاگرچه جنبش‌هاى آزادى ملى 1918 - 1922 در ايران ، نتوانستند آزادى كامل\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nايرانيان را از اسارت امپرياليست‌ها تأمين كنند و ضمنا نظام فئودالى را درهم شكنند و سلطنت قاجار را سرنگون كنند ، اما به مرتجعان فئودال زير رهبرى دودمان قاجار ضربه‌هاى مرگبار را وارد آوردند . سرانجام روند جنبش آزادى ملى شرايط مساعدى را براى سرنگونى قدرت قاجارها فراهم آورد .\r\nدر نتيجه انقلاب اكتبر ، قدرت شوروى در روسيه استوار شد و از آنجا جنبش ضد امپرياليستى در ايران و كشورهاى ديگر شرق اوج گرفت و در پى آن ايران از زير اشغال مستقيم انگليسها و تبديل آن به مستعمره آنها ، رهائى يافت ، قرارداد سال 1919 انگليس و ايران از بين رفت ، و تلاشهائى كه به منظور جلوگيرى از ايجاد روابط ميان ايران و شوروى انجام مىگرفت ، خنثى گرديد . زير فشار دولت شوروى كه بر پايه قرارداد 1921 شوروى - ايران قرار بود ارتش انگليس ايران را تخليه كند ، انگليسها ناچار شدند نيروى اشغالگر خود را از ايران بيرون ببرند . در سپتامبر 1921 ، نيروى تفنگداران جنوب كه هنگام جنگ جهانى اول به وسيله انگليسها سازمان داده شده و زير نظر افسران انگليسى در جنوب فعاليت مىكرد ، منحل گرديد . افسران مربى انگليسى كه در لشكر قزاق و قسمت - هاى ديگر ارتش كار مىكردند ، به سال 1921 كنار گذاشته شدند هيئت مستشارى مالى انگليس كه زير نظر ا . اسميت در ايران سرگرم كار بود ، ايران را ترك كرد . نقشه انگليسها مبنى بر تصرف نفت شمال و زير نظر گرفتن راههاى ايران نيز نقش بر آب گرديد .\r\nبا اينهمه انگليسها توانستند در سايه سركوبى جنبش‌هاى آزادى ملى ، موقعيت پيشين خود را در ايران نگاهدارند : شركت نفت انگليس - ايران ، بانك شاهنشاهى ، رژيم كاپيتولاسيون شبكه جاسوسى انگليسها كه در ميان گروههاى دست‌راستى ايرانيها فعاليت داشتند ، همه برجاى ماندند . انگليسها ضمن اتكاى به اين نيروها توانستند تا ديرزمانى نفوذ اقتصادى و سياسى خود را در ايران پابرجا كنند .\r\n\r\n","description":"","footnote":"","page_name":" 444 ","page_number":444},
  {"content":"\r\n\r\n\r\n22 سرنگونى دودمان قاجار استقرار قدرت دودمان پهلوى\r\n\r\nموقعيت نيروهاى طبقاتى و سياسى\r\nجنبش‌هاى آزادى ملى سالهاى 1918 - 1922 دگرگونى شگرفى را در وضع نيروهاى طبقاتى پديد آوردند . طبقه جوان كارگر به عنوان نيروى مستقلى وارد ميدان شد . اين طبقه حزب سياسى ويژه‌اى به نام حزب كمونيست ايران ايجاد كرد ، حزب نامبرده پديدهء تازه‌اى در زندگى اجتماعى - سياسى ايران بشمار آمد . طبقهء كارگر ايران در آن هنگام بسيار جوان بود ، سازمانهاى آن ناتوان و نابسامان بودند ، آزمودگى كافى در زمينهء پيكارهاى طبقاتى و سياسى نداشت و به دنبال اين چگونگى نمىتوانست نيروهاى ضد امپرياليستى و ضد فئودالى را بهم پيوند دهد و رهبرى آنها را بگونه‌اى استوار در دست گيرد . اما شركت اين طبقه به عنوان گروه مستقل در جنبش ، به كيفيت پيكارها استوارى و پيگيرى بخشيد . از اين زمان به بعد طبقه كارگر ايران مهمترين نقش را در پيكار به خاطر استقلال ملى ، عليه امپرياليسم ، پيشرفت به سوى دموكراسى و برقرارى روابط دوستانه ايران با شوروى ايفا كرد .\r\nاهميت بورژوازى ايران نيز فزونى گرفت . ويژگيهاى اين بورژوازى ناتوانى آن\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nدر زمينهء صنعت و پيشرفتش در زمينهء سرمايه‌دارى بازرگانى بود ، طبعا بورژواهاى بازرگان با مالكان فئودال و بورژواهاى كمپرادور وابسته بودند . اين چگونگى باعث ناپايدارى و ناپيگرى پيكار عليه امپرياليسم ، به خاطر به چنگ آوردن استقلال ملى كشور گرديد . اما درعين‌حال در آغاز سالهاى 20 رشد بورژوازى در زندگى اقتصادى و اجتماعى - سياسى كشور ، بيش‌ازپيش به چشم مىخورد . پيشرفت قشر بورژوازى ( به استثناى كمپرادر ) در برابر فشارهاى روزافزون امپرياليست‌هاى انگليسى ، ناخشنودى اين قشر را پديد آورد و باعث شد كه به منظور استوارى استقلال ملى ايران و محدود كردن موقعيت امپرياليسم انگلستان ، و حتى عليه وابستگان امپرياليسم و نمايندگان گروههاى دست‌راستى مانند قوام و غيره ، به فعاليت پردازد . بورژوازى ايران امكانات گسترده‌اى براى اين منظور به دست آورد و نمايندگان آن بيشتر كارهاى دولت را به دست گرفتند .\r\nدر رابطه با پيشرفت چشم‌گير روحيهء ملى عناصر بورژوا - مالك و پيكار عليه سياست ارتجاعى داخلى و خارجى قوام در آغاز سال 1922 در مجلس يك « گروه‌بندى ملى » ايجاد گرديد ، اين گروه‌بندى از نمايندگان خرده بورژوا ، مالكان پيشرفته و روشنفكران تشكيل مىشد . حزب به اصطلاح سوسيال دموكرات به رهبرى سليمان ميرزا هم به اين گروه‌بندى پيوست ، اعضاى اين حزب وابسته به عناصر جناح چپ حزب دموكرات بودند . حزب سوسيال دموكرات ، حزب سوسياليستى كارگرى نبود ، اما منافع و خواسته‌هاى بورژوازى ملى راديكال و روشنفكران را بازمىتاباند . در تركيب « گروه‌بندى ملى » حتى حزب سوسياليست مستقل ، زير رهبرى ضياء الواعظين كه در سالهاى 1920 - 1921 تشكيل شد ، وارد گرديد ، يكى از رهبرانى كه به سوسياليست‌ها پيوست ، سيد محمد صادق طباطبائى بود .\r\nاين سازمانها فقط اسما خود را سوسياليست مىناميدند ، اما عملا تا اندازه‌اى سياست‌هاى ناسيوناليستى و مالك - بورژوازى را منعكس مىكردند . سردبيران روزنامه‌هاى پيشرفته ايران چند سازمان و اتحاديه صنفى هم به « گروه‌بندى ملى » پيوستند . « گروه‌بندى ملى » سازمانهائى محلى در تهران ، رشت ، مشهد ، تبريز ، اصفهان ، كرمانشاه و چند شهر ديگر ايجاد كرد . در فعاليت سازمانهاى محلى « گروه‌بندى ملى » ، پيشه‌وران صنعتگر ، كارگران و نمايندگان دهقانان هم شركت مىكردند . حزب سوسيال دموكرات به سازماندهى و استوارى « گروه‌بندى ملى » كمك كرد ، رهبر اين حزب سليمان ميرزا اسكندرى بود ، مستوفى الممالك و شخصيت‌هاى پيشرفته ديگر هم در اين گروه‌بندى شركت داشتند .\r\n« گروه‌بندى ملى » براى استوارى استقلال ملى ايران ، پيشرفت روابط دوستانه با روسيه شوروى كه به سود توده‌هاى وسيع مردم تمام مىشد ، فعاليت مىكرد ، و لازمهء اين فعاليت مخالفت سخت با دولت قوام و به‌ويژه رد كردن سياست خارجى ضد شوروى او بود .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nاعتراض « گروه‌بندى ملى » ، تضاد ميان گروههاى گوناگون دست‌راستى ايران ، و حتى پيكار براى به دست آوردن قدرت ميان نخست‌وزير قوام و وزير جنگ رضا خان كار را به آنجا كشاند كه در ژانويه 1922 قوام استعفا دهد . قوام اگرچه كاملا به انگليسها وابسته بود ، درعين‌حال به نفوذ امپرياليستهاى امريكائى در ايران كمك فراوان كرد .\r\nاو براى دريافت وام و دعوت مستشاران مالى ، با امريكائيان وارد مذاكره شد ، اين مسئله ناخشنودى و مخالفت انگليسها را با قوام و گروههاى دست‌راستى وابسته به او ، برانگيخت .\r\nپس از استعفاى قوام دولتى به رياست مشير الدوله روى كار آمد ؛ رضا خان در مقام وزارت جنگ باقيماند ، رضا خان با اتكاى به ارتش زير فرمانش ، رفته‌رفته كليه قدرت نظامى و حتى سازمانهاى كشورى ايران را متمركز كرد و آنها را به چنگ گرفت . وجود موقعيت‌هاى جنگى در استانها و مناطق كشور باعث شد كه رفته‌رفته كليه قدرت‌ها در اين مناطق به دست فرمانداران نظامى و افسران كه تابع رضا خان بودند ، بيفتد ، اين گونه انتقال قدرت از مأموران كشورى به نظاميان خودبه‌خود انجام گرفت .\r\nبر پايهء طرحهائى كه افسران انگليسى پس از انعقاد پيمان 1919 انگليس - ايران تهيه كردند ، به سال 1921 تجديد سازمان نيروهاى مسلح ايران آغاز گرديد . در سازمانهاى قسمت‌هاى گوناگون نيروهاى مسلح ( قزاقها ، ژاندارمها ، سربازان و غيره ) تجديد نظر شد و به شكل نيروهاى يك‌پارچه و متمركزى درآمدند كه همه آنها تابع وزارت جنگ بودند . سرتاسر كشور به 6 منطقه نظامى تقسيم گرديد ، مراكز اين مناطق عبارت بودند از تبريز ، رشت ، مشهد ، تهران ، همدان و اصفهان . در هر منطقه يك لشكر پادگان بود . به منظور تأمين وضع مالى ارتش به سال 1922 رضا خان وصول ماليات‌هاى غيرمستقيم را شخصا به دست گرفت . از اين‌پس گردآورى ماليات‌ها از مردم به فرماندهان لشكر سپرده شد . نيروهاى نظامى حتى در انبارهاى غله و تدارك گندم هم نظارت داشتند .\r\nمحبوبيتى كه در آن زمان « گروه‌بندى ملى » در ميان افكار عمومى توده‌هاى مردم كسب كرده بود رضا خان را ناچار كرد نه‌تنها اين موضوع را به حساب آورد بلكه فعاليت‌هايش را با نظريات اين گروه هم‌آهنگ نشان دهد و خود را هواخواه آن بشناساند . انگليسها كه از زمان رويداد كودتا با رضا خان تماس داشتند ، به استوارى قدرت او در ايران كمك كردند .\r\nاينان نقش قاطع رضا خان را در سركوبى جنبش‌هاى آزادى ملى ضمن سالهاى 1921 - 1922 و تلاشش را براى تمركز قدرت به حساب مىآوردند و مىپنداشتند در آينده مىتوانند از وجود اين افسر قزاق ، براى كوبيدن جنبش‌هاى دموكراتيك و آزادى ، و حتى مخالفت با پيشرفت نفوذ روسيه شوروى در ايران بهره ببرند .\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nرضا خان كه براى استوارى قدرتش در ايران تلاش مىكرد ، به‌ويژه در نخستين سالهاى فعاليتش ، نمىتوانست افكار عمومى مردم را در زمينهء داشتن روحيهء ضد انگليسى و حسن روابط با روسيه شوروى ، ناديده انگارد . بنابراين ناگزير با انجام اقدامهائى عليه انگليسها موافقت كرد ( اخراج مربيان نظامى و مستشاران انگليسى از ارتش ايران و مؤسسات دولتى ديگر ، تخليه ايران از ارتش انگليس و غيره ) ، ضمنا نسبت به برقرارى روابط عادى با دولت شوروى همت گماشت . انگليسها كه مىخواستند از وجود رضا خان به سود سياست‌شان بهره ببرند ، نه‌تنها تلاشهاى او را براى به دست گرفتن قدرت و دشمنى با جنبش دموكراتيك مردم تشويق مىكردند ، بلكه بگونه‌هاى گوناگون او را زير فشار قرار مىدادند ، مثلا روحيهء جدائىخواهى خانهاى فئودال را تقويت و اينان را عليه او برمىانگيختند .\r\nاختلاف نظر رضا خان و نخست‌وزير سرانجام به استعفاى مشير الدوله در ماه مه 1922 از مقام نخست‌وزيرى گرائيد . پس از مبارزات طولانى ميان گروههاى مختلف سرانجام در ماه ژوئن دوباره قوام السلطنه به نخست‌وزيرى رسيد .\r\n\r\nامتياز نفت امريكائيان در ايران نخستين هيئت ميلسپو\r\nدر دوره حكومت قوام ضمن سالهاى 1921 و 1922 نقشه‌هاى انگليسها مبنى بر انقياد كامل ايران نقش بر آب شده بود ، هم‌اكنون قوام كوشش مىكرد از وجود ايالات متحده امريكا بهره ببرد . نخستين‌بار كه قوام نخست‌وزير شد در محل رياست شوراى وزيران ، مادهء 13 قرارداد 1921 شوروى - ايران را نقض كرد و امتياز بهره‌بردارى از منابع نفت شمال را در استانهاى آذربايجان ، خراسان ، گيلان و مازندران را به كمپانى امريكائى « استاندار اويل » واگذاشت . اما اين امتياز در اثر يادداشت اعتراضى دولت شوروى به مرحله اجرا درنيامد .\r\nبه سال 1922 كه دوباره قوام السلطنه نخست‌وزير شد مذاكرهء با كمپانى امريكائى ديگرى به نام سينكلر را به منظور واگذارى امتياز نفت شمال ايران ، آغاز كرد . در دسامبر 1923 متن پيمان واگذارى اين امتياز تنظيم گرديد ، اما اين يكى هم در نتيجهء اعتراض دولت شوروى عملى نگرديد و خود كمپانى آن را لغو كرد . نسبت به لغو اين امتيازهاى امريكائى ، انگليس‌ها هم نقش مهمى را داشتند ، چون اينان كوشش مىكردند كه كمپانى نفت ايران و انگليس صاحب امتياز منحصر بهره‌بردارى نفت در ايران باشد .\r\nدولت قوام همچنين يك هيئت مستشارى مالى امريكائى را براى اداره امور ماليه\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nكشور ، به ايران فراخواند ، در رأس اين هيئت ا . ميلسپو بود كه در نوامبر 1922 وارد تهران گرديد . ا . ميلسپو سخت به كمپانىهاى نفتى امريكا وابسته بود ، او به عنوان مدير كل ماليه كشور ايران گماشته شد و براى انجام كارش اختيارات تام گرفت . كليه درآمد و هزينه دولت ، وصول ماليات ، تنظيم بودجه دولت ، خزانه و غيره در اختيار او گذاشته شد . يكى از گواهان عينى فعاليت ميلسپو در ايران به نام و . شين نوشت : « ميلسپو امور ايران را مانند لرد كرمر در مصر اداره مىكرد » .\r\nميلسپو مىكوشيد تا نفت شمال را براى كمپانيهاى امريكائى به چنگ آورد . به اين منظور در صدد بود به موقعيت انگليسها در كشور آسيب رساند ، او در كارهاى شركت نفت انگليس و ايران مداخله مىكرد و موانعى را در راه پيشرفت فعاليتش پديد مىآورد . در عين حال ميلسپو آشكارا موضعى ضد شوروى را در ايران اختيار كرد : مىكوشيد تا از پيشرفت روابط عادى شوروى - ايران جلو گيرد و تا اندازه‌اى در روابط بازرگانى دو كشور سنگ مىانداخت « 1 » .\r\nسياست قوام السلطنه نسبت به روابط با روسيه شوروى چنان بود كه نمىگذاشت روابط عادى ميان دو دولت جريان عادى خود را طى كند . قوام كه به سود سياست امپرياليست‌هاى امريكائى و انگليسى عمل مىكرد ، تصويب قرارداد 1921 شوروى - ايران به وسيله مجلس را تا يك سال كش داد . و در تابستان 1922 مذاكرات دربارهء عقد قرارداد بازرگانى ميان دو دولت را متوقف كرد . به دستور او موانع بسيارى در راه پيشرفت بازرگانى دو دولت در ايران پديد آمد ، بازرگانى بسيارى از كالاها از سوى او غدغن شد ، محدوديت‌هاى گمركى فراوانى براى بازرگانان مقرر داشت ، بازرگانان كالاهاى شوروى را از دريافت اعتبار محروم كرد . اين سياست قوام با منافع ملى ايرانيان و ضرورت پيشرفت اقتصادى كشور تضاد كامل داشت و باعث اعتراض قشرهاى دموكراتيك مردم و قسمت مهمى از بازرگانان و مالكان ، به‌ويژه آنها كه در مناطق شمالى كشور به كار صدور برنج ، خشكبار و محصولات كشاورزى ديگر به شوروى اشتغال داشته ، گرديد . برهم خوردن روابط بازرگانى ايران و شوروى باعث وخيم‌تر شدن وضع اقتصادى كشور كه در جريان جنگ جهانى اول در اثر امرونهى امپرياليست‌ها در ايران به نابسامانى گرائيده بود ، گرديد .\r\nبنابراين مسئله برقرارى روابط عادى بازرگانى با روسيه شوروى يكى از خواسته‌هاى جدى و ضرورى قشرهاى وسيع مردم ايران بود و همه از آن پشتيبانى مىكردند .\r\n\r\n\r\n","description":"","footnote":"\r\n( 1 ) . هيئت ميلسپو تا سال 1927 در ايران ماند . در اين هنگام پس از پيدايش اختلاف نظر ميان او و رضا خان ايران را ترك كرد . در اين اختلاف نظر هم دست انگليسها در كار بود .\r\n","page_name":" 449 ","page_number":449},
  {"content":"\r\n\r\nناخشنودى توده‌هاى وسيع مردم از سياست ارتجاعى قوام و حتى تضاد ميان قوام و رضا خان وزير جنگ و پيكار ميان گروه‌بنديهاى گوناگون سياسى ايران سرانجام در ژانويه 1923 به استعفاى دولت ارتجاعى قوام السلطنه گرائيد .\r\n\r\nپيشرفت روابط اقتصادى شوروى - ايران\r\nپس از قوام السلطنه شخصيت ملى نامدار مستوفى الممالك نخست‌وزير شد ، نامبرده مذاكرات بازرگانى با اتحاد شوروى را آغاز و محدوديت‌هاى گمركى را كه قوام براى بازرگانى با شوروى مقرر كرده بود ، از ميان برد . در ژوئيه 1923 قرارداد بازرگانى ايران - شوروى بر مبناى معاملات بازرگانى بدون پروانه ورود هر دو طرف ، حق ترانزيت كالاهاى بازرگانى ايران از خاك شوروى و غيره آماده و سپس در 3 ژوئيه به امضاء رسيد ، ضمن اين قرارداد اقامت نمايندگان بازرگانى شوروى در ايران پيش‌بينى شده بود . در محافل ملى پيشرفته ايران ، تنظيم چنين قراردادى ، مهم‌ترين موفقيت دولت مستوفى الممالك بشمار آمد .\r\nاگرچه مجلس ايران در نتيجه دسيسه‌هاى انگليسها و امريكائيان و مخالفت محافل ارتجاعى ايران از تصويب اين قرارداد خوددارى كرد ، اما نمايندهء بازرگانى شوروى در ايران مستقر و روابط بازرگانى و اقتصادى دو كشور با كاميابى پيش رفت .\r\nبه منظور استوارى اقتصاد ايران و آزاد شدن اين كشور از بند اسارت دولت‌هاى امپرياليستى و براى پيشرفت بازرگانى شوروى با ايران شركت‌هاى مختلط ايران - شوروى از قبيل ، « شركت شرق » ، « شركت قندروس - ايران » ، « پنبهء ايران » ، « پرس آذر نفت » ، « آفتويران » و غيره تشكيل شد . براى انجام كارهاى مالى - بازرگانى شوروى - ايران « بانك ايران و روس » تأسيس گرديد . شوروى پنبه ، برنج ، خشكبار و كالاهاى ديگر از ايران مىخريد و اين گونه باعث احياى اقتصاد ايران گرديد . شركت مختلط « پنبهء ايران » براى پرورش بوته‌هاى پنبه مرغوب ، تشخيص مناطق مستعد براى جورهاى گوناگون و هواشناسى ، با كشت‌كاران همكارى مىكرد ، شركت « ابريشم ايران » به منظور تهيه و صدور پيله‌هاى مرغوب ، پيشبرد ابريشم‌كارى ايران و در بسيارى موارد براى پرورش نوغان در گيلان و مازندران كمك فراوانى مىكرد .\r\nعادى شدن روابط ايران و شوروى باعث پيشرفت اقتصاد ايران كه در زمان جنگ به علت اشغال انگليسها دچار ركود شده بود ، گرديد . تجديد روابط بازرگانى ايران با روسيه شوروى باعث افزايش صادرات ايران شد . بهاى كالاهاى صادراتى ايران بالا رفت و قيمت\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nكالاهائيكه از شوروى به ايران وارد مىگرديد بسيار پائين بود . اين چگونگى اقتصاد روستائى ايران را احيا كرد و مساحت زمين‌هاى زير كشت را افزايش داد . در نتيجهء فعاليت پيوستهء جريان بازرگانى در رابطه با خريدهاى شوروى وضع مالى كشور بهبود يافت .\r\n\r\nپيكار سياسى در ايران ، استوارى قدرت رضا خان\r\nدر زمينهء زندگى اجتماعى - سياسى ايران ضمن سالهاى 1922 - 1923 شدت پيكار ميان گروههاى سياسى گوناگون به چشم مىخورد ، گروههاى مهمى كه به منظور به دست گرفتن قدرت با يكديگر به ستيز مىپرداختند عبارت بودند از ، اريستوكراتهاى مرتجع فئودال ، گروههاى مالك - بورژوا و نيروهاى دموكراتيك . اين پيكارها حتى در اثر تضاد ميان امپرياليست‌هاى انگليسى و امريكائى وضع حادترى را به خود گرفتند .\r\nپيكارهاى سياسى به‌ويژه در رابطه با انتخابات مجلس پنجم ايران شديدتر شدند ، اين انتخابات از آوريل 1923 تا مارس 1924 جريان داشت . ضمن انتخابات دوباره جنبش دموكراتيك اوج گرفت . از پايان 1923 پيكارهائى به منظور انحلال رژيم سلطنتى و استقرار رژيم جمهورى آغاز گرديد . فعاليت اتحاديه‌هاى صنفى افزايش يافت . حزب كمونيست ايران در شرايطى كه زير پيگرد مقامهاى حاكم بود ، پيكار براى دگرگونىهاى دموكراتيك ، بهبود وضع توده‌هاى وسيع زحمتكش و آزادى كشور از بند امپرياليسم را آغاز كرد .\r\nعناصر راست بورژوازى ملى و مالكان از اوج‌گيرى جنبش دموكراتيك تازه به هراس افتادند . اين چگونگى عملا به انشعاب « گروه‌بندى ملى » گرائيد . جناح راست اين گروه بندى به « ايجاد نظم » يعنى سركوبى جنبش دموكراتيك و انجام اصلاحات از بالا معتقد بود . اين جناح در زمينهء سياست خارجى خود را در جهت دولت‌هاى امپرياليستى انگلستان و امريكا توجيه مىكرد و كوشش داشت راه ورود سرمايه‌هاى خارجى ازجمله امريكا را به درون كشور باز كند . جناح چپ « گروه‌بندى ملى » كه در رأس آن سليمان ميرزا قرار داشت خواهان انجام اصلاحات دموكراتيك و استوارى روابط دوستانه با روسيه شوروى بود . پس از بهم خوردن « گروه‌بندى ملى » جناح چپ مستقلا « حزب سوسياليست » را تشكيل داد و رهبرى آن را سليمان ميرزا به دست گرفت .\r\nوزير جنگ رضا خان به جناح راست « گروه‌بندى ملى » نزديك بود ، اما پيش از پايان سال 1923 ، در حالى كه محبوبيت جناح چپ را به حساب آورد از آن پشتيبانى كرد و از اين جناح براى پيكار عليه اريستوكراتهاى ارتجاعى فئودالى پير بهره برد . رضا خان و\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nهواخواهانش در حالى كه خود را براى انتخابات دورهء پنجم مجلس آماده مىكردند ، يك حزب مالك - بورژوا به نام « حزب تجدد » درست كردند .\r\nدرگيرى پيكارهاى جدى به منظور به دست گرفتن قدرت بين گروههاى گوناگون و نااستوارى اوضاع سياسى در كشور تا اندازه‌اى دولت را دچار بحران كرد . در فوريه 1923 مستوفى الممالك به جاى قوام السلطنه و در ژوئن همان سال مشير الدوله به جاى مستوفى - الممالك نخست‌وزير شدند . مشير الدوله هم بنوبه خود در اكتبر 1923 استعفا داد .\r\nدر همهء اين كابينه‌ها رضا خان به‌طور ثابت در مقام وزارت جنگ باقيماند . او رفته رفته قدرت نظامى و كشورى را در دست خود متمركز و به كمك ارتش ، خانهاى فئودال جدائىخواه را به اطاعت خود درآورد و آنها را خلع سلاح كرد . در سالهاى 1922 - 1923 خانهاى شاهسون ، خلخالى ، طالشى و ماكوئى كه از حكومت مركزى سرپيچى مىكردند ، به دست ارتش رضا خان سركوب گرديدند . بسيارى از خانها بدار آويخته شدند و دارائيشان به وسيله رضا خان و افسران زيردستش مصادره گرديد . در نيمهء سال 1923 شورش عشاير كرد به سركردگى اسماعيل سميتقو سركوب گرديد . به سال 1923 خانهاى لرستان كه با همدستى شيخ محمره ، خزعل از اطاعت دولت مركزى سرپيچيده بودند ، سركوب شدند .\r\nقسمتى از لرها اجبارا به خراسان كوچ داده شدند .\r\nهمزمان با سركوبى فئودالها ( خانهاى ايلات ) ، ارتش و پليس رضا خان پيكار عليه جنبش دموكراتيك را در ايران دنبال كردند . طغيان دهقانان و سربازان در گيلان و خراسان پس از سركوبى جنبش آزادى ملى سال 1921 ، سركوب گرديد . بسيارى از شركت‌كنندگان در اين طغيان‌ها اعدام يا به زندان افتادند . جنبش اتحاديه‌ها و كارگران نيز زير پيگرد قرار گرفت . سازمانهاى حزب كمونيست ايران و بسيارى از اتحاديه‌هاى وابسته تارومار شدند و ناچار به زير زمين رفتند .\r\nپيكار عليه فئودالهاى مرتجع جدائىخواه ، خانهاى عشاير ، قدرت مركزى را توان بخشيد ، و حتى سركوبى جنبش‌هاى دموكراتيك اعتبار رضا خان را در ميان گروههاى مالك - بورژوا افزايش داد . در انتخابات دوره پنجم مجلس ، رضا خان توانست به وسيله ارتش ، شماره فراوانى از دست‌نشاندگان خود را به عنوان نماينده وارد مجلس كند . فراكسيون رضا خانى « تجدد » معتبرترين گروه در مجلس تازه بود .\r\nدر اكتبر 1923 پس از استعفاى دولت مشير الدوله آخرين شاه قاجار احمد ناچار شد رضا خان را به نخست‌وزيرى بگمارد . رضا خان ضمن گزينش وزراى كابينه در نخستين دولتش كوشيد شخصيت‌هائى را برگمارد كه چهرهء دولت را پيشرفته و ملى بنماياند . او سليمان ميرزا و مصدق السلطنه را كه از ناسيوناليست‌هاى نامدار بشمار مىآمد و همچنين\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nذكاء الملك را به عنوان وزير كابينه‌اش برگزيد « 1 » .\r\nرضا خان همين كه به مقام نخست‌وزيرى رسيد ، احمد شاه را ناچار كرد ، دوباره به خارجه برود . برادر احمد شاه به عنوان نايب السلطنه در تهران ماند ، رضا خان اين يكى را هم مجبور كرد در امور دولت دخالت نكند . عملا در اين هنگام قاجارها هيچگونه قدرتى در اختيار نداشتند ؛ تمام قدرت حكومت در دست رضا خان بود .\r\nنخست‌وزير مىكوشيد كه دودمان قاجار را از سلطنت بر كنار كند ، بنابراين در پايان سال 1923 ، پيكارى را به منظور سرنگونى قاجارها ، انحلال نظام سلطنتى و برقرارى رژيم جمهورى آغاز كرد . در آغاز رضا خان پشتيبان برقرارى رژيم جمهورى در ايران بود ، و مىخواست خودش را طبق نمونه كمال اتاتورك رئيس‌جمهور ايران جا بزند . تبليغات جمهورى ، به‌ويژه پس از آنكه معلوم شد احمد شاه با شيخ خزعل تماس گرفته است ، شدت يافت ، گويا شيخ نامبرده رهبرى اتحاديهء عشاير جنوب را با شركت عشاير عرب و بختيارى به عهده داشت . اين اتحاديه در آوريل 1922 با تحريك انگليسها در خوزستان به منظور فشار بر حكومت مركزى تهران ، تشكيل گرديد . اتحاديهء نامبرده براى تشكيل يك دولت « عربستان مستقل » در ايران تبليغ مىكرد و انگليسها پشتيبان آن بودند تا شايد از اين راه مناطق نفت‌خيز جنوب باخترى ايران را كاملا در اختيار بگيرند .\r\nضمن انجام تبليغات جمهورى برخوردهاى خصمانه‌اى ميان رضا خان از يكسو ، و روحانيان و اريستوكراتهاى فئودال از سوى ديگر رويداد . رهبر گروههاى مخالف ، روحانى متنفذ مدرس بود . در اين هنگام تبليغات جمهورى به وسيله فعاليت‌هاى سياسى توده‌هاى وسيع مردم اوج گرفت كه اين موضوع را قبلا رضا خان به حساب نمىآورد .\r\nرضا خان از ترس اوج‌گيرى جنبش انقلابى دموكراتيك مردم و برخورد جدى اين جنبش با روحانيان و هواخواهان سلطنت ، خود را به گروه اخير نزديك كرد .\r\nدر نيمهء مارس ميان رضا خان و نمايندگان اريستوكراسى فئودال موافقت شد كه رژيم سلطنتى در ايران باقى بماند نمايندگان اريستوكراسى فئودال رضا خان را ديدن كردند و آمادگى خود را براى پشتيبانى از او اعلام داشتند . پس از آن رضا خان به قم ( يكى از مراكز مهم روحانى ايران ) رفت . در آنجا هم با روحانيان بلندپايه به توافق رسيد .\r\nپس از بازگشت از قم رضا خان طى اعلاميه‌اى خطاب به مردم ايران اعلام داشت كه او ( رضا خان ) پيوسته براى رونق دين اسلام و حفظ موقعيت روحانيان كوشش كرده و مىكند .\r\nو به مردم پيشنهاد كرد « انديشه رژيم جمهورى را از خود دور كنند و در عوض تمام تلاش -\r\n\r\n\r\n","description":"","footnote":"\r\n( 1 ) . ضمن ترميم كابينه‌اش در آوريل 1924 ، سليمان ميرزا و مصدق را از كابينه كنار گذاشت .\r\n","page_name":" 453 ","page_number":453},
  {"content":"\r\n\r\nشان را براى دلسوزى در راه وطن و از ميان بردن موانع راه اصلاحات و پيشرفت دولت به كار برند و در راه انجام نيات « دولت ملى » مبنى بر استوارى ايمان و استقلال كشور از هيچگونه پشتيبانى دريغ نكنند » . پس از اين جريان پيگرد و فشار بر هواخواهان راستين جمهورى را آغاز كرد .\r\nبه سال 1924 شيخ خزعل عليه رضا خان قيام كرد و آشكارا او را غاصب خواند .\r\nاو با احمد شاه ، بختياريها و چند خان لرستان تماس داشت و همه را براى قيام به خاطر دفاع از شاه قاجار فراخواند . رضا خان در جواب اين اعلاميه نيروى بزرگى براى سركوبى شيخ خزعل فرستاد . مجلس ، خزعل و هواخواهانش را خائن خواند . اما در نتيجه ميانجيگرى انگليسها كه در آن هنگام دربارهء مسئله مهم نفت با رضا خان به توافق رسيده بودند ( گسترش فعاليت شركت نفت انگليس - ايران ) در دسامبر 1924 شيخ خزعل به رضا خان تسليم و به تهران فرستاده شد . خوزستان به وسيله ارتش رضا خان اشغال گرديد .\r\nدر آغاز 1925 ارتش رضا خان قيام تازه كردها به سركردگى اسماعيل سميتقو را سركوب كرد ، اين قيام در پايان سال 1924 در باختر درياچه اروميه آغاز شده بود . به دنبال اين رويداد ايلات تركمن خراسان كه عليه رضا خان به پا خاسته بودند ، مطيع گرديدند .\r\nدر فوريه 1925 رضا خان اين مسئله را در مجلس به ميان كشيد كه همكارى او با دودمان قاجار غيرممكن است و خواستار شد اختيارات فرماندهى كل قواى كشور را به او تفويض كنند . عليرغم اصل 50 قانون اساسى ايران كه شاه استثنانا داراى حقوق فرماندهى عالى كل نيروهاى مسلح كشور مىبود ، مجلس زير فشار فرماندهان لشكر خارج از مركز كه تهديد كردند نيرو به تهران خواهند فرستاد ، در 14 فوريه تصميم گرفت مقام فرماندهى كل قواى مسلح كشور ازجمله پليس را به رضا خان واگذار كند . اين گونه خود مجلس به قدرت روزافزون رضا خان در كشور صحه قانونى گذاشت . به منظور گمراهى و آرام كردن افكار عمومى ، حزب رضا خانى « تجدد » در آغاز 1927 وعدهء يك رشته اصلاحات را در ايران داد . در شرايط كمبود خواربار و وجود قحطى در چند منطقه ايران ، اين حزب ضمن برنامه‌اش اعلام داشت كه از احتكار كالاهاى ضرورى جلو خواهد گرفت ، زمين‌هاى دولتى را ميان دهقانان تقسيم خواهد كرد ، قوانينى مبنى بر روابط دهقانان و مالكان ، كارگران و كارفرمايان خواهد گذراند ، 8 ساعت كار روزانه براى كارگران ، آزادى بيان ، مطبوعات ، تشكيل احزاب ، حق اعتصاب ، انتخابات آزاد براى همه و غيره را وعده داد . درعين‌حال حزب « تجدد » پيشنهاد كرد كه بايد مجلس مؤسسان تشكيل شود و در قانون اساسى تجديد نظر كند و عملا دودمان قاجار از سلطنت كنار رود .\r\nبه موازات اين وعده‌ها فشار روى جنبش‌هاى دموكراتيك فزونى گرفت . در تابستان\r\n\r\n","description":"","footnote":"","page_name":" 454 ","page_number":454},
  {"content":"\r\n\r\n1925 - 800 تن از فعالان اتحاديه‌هاى صنفى ، اعضاى حزب كمونيست ايران و شركت كنندگان ديگر جنبش دموكراتيك ، طبق سياهه‌ايكه از پيش آماده شده بود ، بازداشت گرديدند .\r\n\r\nسرنگونى دودمان قاجار و اعلام سلطنت رضا خان\r\nدر نيمه سال 1925 در كشور ايران مبارزهء سازمان‌يافته‌اى عليه بازگشت احمد شاه از خارجه به ايران و سپس سرنگونى دودمان قاجار آغاز شد . ضمن اين مبارزه تبليغات گسترده‌اى درباره ميهن‌پرستى و ترقيخواهى رضا خان انجام مىگرفت . به منظور خنثى كردن پايدارى اريستوكراسى فئودال و جلب آن دسته از نمايندگان فئودال - اريستوكرات كه به پيكار آشكار دست نزده بودند ، رضا خان در اوت 1925 كابينه‌اش را ترميم كرد و چند تن از نمايندگان اردوگاه فئودالها را به وزارت گماشت . همرزمان نزديك رضا خان ( تيمور تاش و داور ) نمايندگان مجلس را به مقر نخست‌وزيرى فراخواندند و آنها را واداشتند تا به رضا خان رأى اعتماد بدهند .\r\nدر 31 اكتبر 1925 به پيشنهاد تدين يكى از دست‌نشاندگان رضا خان و معاون مجلس پنجم طرح سرنگونى دودمان قاجار و واگذارى دولت موقت به رضا خان كه نام فاميلى پهلوى را به خود گرفت ، در مجلس پنجم تصويب گرديد . مسئلهء استقرار شكل حكومت به مجلس مؤسسانى كه بعدا بايستى تشكيل مىشد واگذار گرديد .\r\nروز بعد از تصويب سرنگونى دودمان قاجار ، رضا خان كه مىكوشيد روحانيان را به سوى خود بكشاند ، اعلاميه‌ايكه گوياى خط مشى دولت تازه بود به اين مضمون صادر كرد : « قوانين اسلام به منظور بهروزى مردم اجرا خواهد گرديد » . معنويت مسلمانى كاملا حفظ خواهد شد ، فروش نوشابه‌هاى الكلى ممنوع خواهد گرديد ، بهاى گندم و نان كاهش خواهد يافت و غيره . در جواب اين ژست رضا خان ، گروه مجتهدان ، اعلاميه‌اى خطاب به مردم صادر كردند و از آنها خواستند كه از حكومت رضا خان فرمانبردارى كنند . اين گونه رضا خان كه تاكنون توانسته بود پشتيبانى گروههاى مالك - بورژوا و نمايندگان اريستو - كراسى - فئودال را از راههاى گوناگون به سود خود جلب كند ، هم‌اكنون موفق شد قسمت مهمى از روحانيان را به سوى خود بكشاند . ضمنا براى جلب برخى از چهره‌هاى برجسته سياسى ايران اقدامهائى از سوى رضا خان انجام گرفت .\r\nدر نوامبر 1925 انتخابات مجلس مؤسسان انجام گرفت . توده‌هاى وسيع مردم عملا در اين انتخابات شركت نكردند ، چون زير فشار دستگاه حاكم ، اين انتخابات صددرصد\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nجعلى و قلابى انجام يافت . سياههء نمايندگان مجلس مؤسسان را مأموران دولت و پليس از پيش تعيين كرده بودند و اين اشخاص بايستى از صندوق بيرون مىآمدند . نمايندگان اين مجلس همه از كسانى بودند كه با سلطنت شاه بايستى موافق مىبودند ، و بيشترشان به قشرهاى مالكان ، بازرگانان و روحانيان وابستگى داشتند .\r\nدر 12 دسامبر 1925 مجلس ، رضا خان را شاه موروثى ايران اعلام داشت . فقط چند تن ازجمله دكتر مصدق عليه اين تصميم در اين مجلس سخن راندند . بنا به تصويب مجلس مؤسسان فقط اصول 36 ، 37 ، 38 و 40 قانون اساسى تغيير كردند ، كه ضمن آنها حق سلطنت به عوض دودمان قاجار ، به دودمان پهلوى واگذار گرديد .\r\nسرنگونى دودمان قاجار و برقرارى دودمان تازهء پهلوى گوياى پايان قدرت اريستو - كراسى فئودال پير بود . اما درعين‌حال دگرگونىاى در نظام حاكميت ايران پديد نيامد .\r\nاين تصميم مجلس مؤسسان عملا در طى چند سال بعد اوضاعى را پديد آورد كه اريستو - كراسى فئودال كاملا قدرتش را در ايران از دست داد ، اما رضا خان ضمن اتكا به قشر مالك - بورژوا تمام امور حكومت ايران را قبضه كرد .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\n\r\n23 رژيم بورژوا - مالك رضا شاه\r\n\r\nتمركز كشور\r\nپس از اعلام سلطنت رضا شاه ، تمركز و تقويت ارتش كه مهمترين ابزار استوارى قدرت رضا شاه بود فزونى گرفت . در ژوئن 1925 مجلس ، قانون نظام اجبارى را تصويب كرد . هواپيما ، تانك و زره‌پوش وارد سازمان ارتش گرديد ، نمايندگان اريستوكراسى فئودال كه مقامهاى فرماندهى ارتش را اشغال كرده بودند بر كنار شدند و به جاى آنها افسران وابسته به قشرهاى متوسط به‌ويژه آنها كه با خود رضا خان در قزاقخانه خدمت مىكردند ، منصوب گرديدند . اندازهء اين ارتش به‌طور ثابت تقريبا 150 هزار تن بود و برحسب نيازمندى كشور براى ايجاد نظم داخلى افزايش مىيافت . طبق مدارك ايران ، در فاصله سالهاى 1921 - 1941 هزينه ارتش به‌طور متوسط 5 / 33 % تمام هزينه‌هاى بودجه كشور بود .\r\nرضا شاه ضمن تكيه به ارتش به سياست تمركز كشور و پيكار عليه فئودالهاى اريستوكرات و خانهاى متنفذ ، به‌ويژه سران عشاير كوچ‌نشين ادامه داد . بسيارى از آنها اعدام شدند يا به زندان افتادند ، يا به جاهاى دوردست تبعيد گرديدند . چريكهاى مسلح خانها از ميان رفتند . دولت همچنين عشاير كوچ‌نشين را خلع سلاح كرد و براى اسكانشان اقدام نمود .\r\nبه منظور زير نظر گرفتن فعاليت خانهاى نقاط دوردست ، رضا شاه به ساختن راههاى شوسه از تهران به نقاط نامبرده پرداخت . تقسيمات ادارى كشور براى تقويت قدرت مركزى\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nتغيير كرد و اختيارات والىهاى مراكز مهم كشور محدود شد . در سالهاى 1937 و 1938 « ايالت‌ها » منحل شدند و سرتاسر كشور به 10 « استان » تقسيم گرديد ، در چارچوب اين استانها 49 « شهرستان » به وجود آمد . هر شهرستان به « بخش » هائى تقسيم مىشد . خانهاى محلى از اشغال مقام استاندارى يا فرماندارى ( شهرستان ) محروم گرديدند و اين مقامها معمولا به اشخاص مورد اعتماد رضا شاه واگذار مىشدند . اين اشخاص نمايندگان قشر مالك - بورژواى تازه به دوران رسيده بودند .\r\n\r\nاستوارى وضع مالكان و پيشرفت روابط بورژوازى\r\nاملاك بيشتر اريستوكراتها و خانهاى ايلات كوچ‌نشين ، به سود خود رضا شاه يا هواخواهانش مصادره گرديدند . رضا شاه با روشهاى گوناگون در سالهاى قدرتش ، زمين‌هاى پهناور زمين‌داران بزرگ را در مناطق حاصلخيز كشور تصرف كرد ( مازندران ، گيلان ، و گرگان « استرآباد » و خودش در زمرهء بزرگترين مالكان ايران درآمد .\r\nشمارهء مالكان زمين افزايش يافتند ، اما اينها به اريستوكراتهاى فئودال وابسته نبودند .\r\nبلكه به بورژوازى گرايش داشتند . يك رشته قانونهائى وضع شدند كه مالكيت زمين اين مالكان تازه به دوران رسيده را تثبيت كردند . قانون ثبت املاك كه در سال‌هاى 1928 و 1929 وضع شد و همچنين ، تصويب قوانين كشورى تازه در سال 1939 و قوانين ديگر ، حقوق بورژوائى مالكيت‌هاى خصوصى بر زمين و آب را تثبيت كردند . در سالهاى 20 و 30 بخش‌نامه‌هائى مبنى بر قانون فروش زمين‌هاى دولتى ، به بازرگانان و مالكان صادر گرديد .\r\nبه سال 1930 قانونى كه به سود مالكان بود ، تصويب گرديد ، ضمن آن سيستم دريافت ماليات ارضى و احشام قيد شده بود . براى مالكانى كه با تكنيك پيشرفته به كار كشاورزى مىپرداختند تخفيف‌هائى منظور گرديد . به سال 1931 بانك كشاورزى بنيان‌گذارى شد كه به مالكان كمك مالى مناسب مىداد .\r\nبه منظور دفاع از حق مالكيت مالكان و بورژواها ، اصلاحاتى در قوانين قضائى انجام گرفت . از سال 1928 تا 1940 سازمان وزارت دادگسترى دگرگون شد . قوانين جنائى و كشورى تازه‌اى طرح و تصويب گرديدند ، مبناى اين قوانين ، همان قوانين قضائى بورژوازى اروپاى غربى ( فرانسه ، بلژيك ، ايتاليا ) بود . اختيارات حاكمان شرع به شدت كاهش يافتند . به منظور پيكار با قيامهاى دهقانان به سال 1930 قانونى عليه تصرف عدوانى زمين‌هاى مالكان وضع گرديد ، به سال 1931 قانونى عليه « غارتگرى در املاك\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nكشاورزى » كه به سود هيئت حاكم و عليه جنبش دهقانان بود صادر شد .\r\nدر نتيجهء اين اقدامات موضوع مالكيت در كشور فراوان استوار شد . بيشتر از 80 % تمام زمين‌هاى بارور جزو املاك رضا شاه ، مالكان و خانهاى ايلات كوچ‌نشين بودند .\r\nمقدار كمى از اين زمين‌ها جزو زمينهاى دولتى يا وقف بشمار مىآمدند .\r\nروابط فئودالى پيشين در روستاهاى ايران بدون تغيير پابرجا ماند . بيشتر دهقانان فئودال‌زده از خودشان زمين در اختيار نداشتند و ناچار بودند روى زمين همين مالكان تازه به دوران رسيده كار كنند . اين مالكان در بيشتر موارد مالك آب ، بذر و دواب كارگر بودند .\r\nتقسيم محصول ميان مالك و دهقان بر پايه سنت كهن قرون وسطائى ( سيستم مزارعه ) انجام مىگرفت : يك سهم به صاحب زمين ، يك سهم به صاحب آب ، يك سهم به صاحب دام كارگر يك سهم به صاحب بذر و سرانجام سهم پنجم به صاحب نيروى كار يعنى دهقانان تعلق مىگرفت . اين گونه دهقان ناچار بود از 2 / 1 تا 5 / 4 حتى بيشتر محصول را به عنوان بهرهء - مالكانه به ارباب تسليم كند . علاوه بر اين دهقان بايستى بهره اضافى جنسى « عوارض » به ارباب تسليم مىكرد ، تخم‌مرغ ، روغن و سوخت مصرف ارباب را به رايگان بايستى تأمين مىكرد . اين شيوهء استثمار دهقانان به‌ويژه پس از تصويب قانون روابط ميان ارباب و دهقان به سال 1939 استوارتر گرديد . براى تثبيت قدرت ارباب نسبت به دهقان ضمن قانون ويژه‌اى درباره وظائف كدخداها ( 1935 ) و قانون سازمان ادارى روستاها ( 1937 ) قيد شد كه كدخدا نماينده مالك در روستا بشمار مىرود و در برابر اجراى قوانين به منظور حفظ نظم مسئوليت دارد . انتخاب كدخدا در روستا بايستى با تائيد مالك انجام مىگرفت .\r\nاين روابط قرون وسطائى مناطق كشاورزى با پس‌افتادگى فوق‌العاده تكنيكى اقتصاد روستائى هماهنگ بود . ابزار اصلى كار در كشاورزى همان گاوآهن‌ها و خيش‌ها ، همان شن‌كش‌ها و همان بيل و كلنگ‌هاى ابتدائى بودند . ماشين‌هاى كشاورزى بندرت به كار برده مىشدند .\r\nدهقانان در منتهاى بينوائى و نيمه گرسنه زندگى مىكردند ، و بدون استثناء همه بىسواد و از ابتدائىترين كمك‌هاى پزشكى محروم بودند . به‌ويژه وضع دهقانان ساكن جنوب و شرقى ايران از همه فلاكت‌بارتر بود . در كناره‌هاى خليج فارس و بلوچستان و مناطق ديگر جنوب كشور بسيارى از دهقانان چند ماه از سال را با خوردن آرد هسته خرما ، ملخ خشك‌شده و علف سدجوع مىكردند .\r\nاگرچه در مناطق روستائى ايران روابط فئودالى مانند پيش باقى مانده بود ، با اينهمه رفته‌رفته در كشور روابط بورژوائى پيش مىرفت ، هم در شهر و هم در بخش‌هاى روستائى\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nكار مزدورى به ميزان گسترده‌اى رواج يافت . در تأسيسات نفت كمپانى ايران و انگليس استثمار بگونهء سرمايه‌دارى انجام مىگرفت ، در شهرها آهسته‌آهسته اما به‌طوركلى ، سرمايه‌دارى صنعتى ملى ايران در حال پيشرفت بود . در مناطق كشاورزى به‌ويژه در شمال كشور مالكيت‌هاى بزرگ كشاورزى پديد آمد كه از كار مزدوران بهره‌كشى مىشد . اين شكل مالكيت كاملا سرمايه‌دارى نبود ، اما به موازات رواج روابط فئودالى تا ميزان چشم‌گيرى استثمار به شيوه سرمايه‌دارى هم انجام مىگرفت .\r\nطبقه‌بندى ميان دهقانان به آهستگى پيش مىرفت . مستأجران بدون زمين و مزدوران اكثريت مطلق دهقانان را تشكيل مىدادند . اما به موازات آنها كم‌كم دهقانان مرفه و خرده مالكانى كه روى زمين خود كار مىكردند ، پيدا شدند اينان ضمنا به اجاره‌كارى ، پيله‌ورى ، رباخوارى و بهره‌كشى از هم‌طبقه‌هايشان بر مبناى نيمه فئودالى - نيمه سرمايه‌دارى ، پرداختند . اين گونه كم‌كم پرولتارياى كشاورزى و نيمه پرولتاريا كه به وسيلهء مالكان و خرده مالكان استثمار مىشدند پديد آمدند .\r\nتمام اين پديده‌ها گوياى پيشرفت آهستهء روابط بورژوائى در ايران بودند . لازم به تذكر است كه بورژوازى ملى ايران با اربابان مالك پيوندى ناگسستنى داشت و اين كيفيت به ميزان زيادى مانع پيشرفت روند عادى اين طبقه گرديد و از اهميت نقش بورژوازى ملى در زندگى اقتصادى و اجتماعى - سياسى كشور كاست .\r\n\r\nاستوارى استقلال ايران روابط ايران - شوروى\r\nدر نخستين سالهاى حكومت دودمان پهلوى يك رشته اقدامهائى به منظور استوارى استقلال ايران انجام گرفت . در چند مورد حقوق و امتيازات بيگانگان در ايران محدود گرديد . به سال 1928 بانك ملى ايران بنيان‌گذارى شد كه به عنوان يك بانك دولتى كار مىكرد .\r\nضمن اين سالها ايران سياست برقرارى روابط عادى با اتحاد جماهير شوروى را كه به سود ملت ايران تمام مىشد ، به مرحله اجرا درآورد . ضمن اول اكتبر 1927 در مسكو قراردادى ميان شوروى و ايران به امضاء رسيد كه ضمن آن بيطرفى هردو دولت در مسائل سياسى محرز و قرارداد سال 1921 دوباره مورد تائيد قرار گرفت ؛ در اين قرارداد بيطرفى و عدم شركت هريك از متعاهدين در اتحاديه‌ها يا قراردادهاى دولت مخالف كشور ديگر تضمين گرديد .\r\nدر اول اكتبر 1927 قرارداد ديگرى مبنى بر بهره‌بردارى از ماهيگيرى كناره‌هاى\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nجنوبى درياى خزر به وسيله يك شركت مختلط شوروى - ايران ميان دو دولت امضاء شد ، و حتى با انعقاد قرارداد بازرگانى و گمركى بر مبناى حسن نيت دو طرف ، موافقت گرديد .\r\nدولت ايران به پيروى از چشم‌پوشى دولت شوروى از داشتن حقوق كاپيتولاسيون در ايران در ماه مه 1928 رسما رژيم كاپيتولاسيون را نسبت به كليهء دولت‌ها و اتباع بيگانه لغو كرد و قانونى دربارهء آزادى تعيين تعرفه گمركى گذراند . اتحاد شوروى نخستين كشور بيگانه‌اى بود كه اين تصميمات دولت ايران را به رسميت شناخت ، در 11 مارس 1929 ميان اتحاد شوروى و ايران مقاوله‌نامه گمركى تازه‌اى بر مبناى آزادى تعيين تعرفه گمركى ايران امضاء شد . كليه كشورهاى بيگانه‌اى كه داراى امتياز حقوق كاپيتولاسيون در ايران بودند ناگزير تسليم تصميم‌هاى دولت ايران شدند .\r\nدر سالهاى بحران اقتصادى جهانى ( 1929 - 1932 ) حجم بازرگانى خارجى به‌ويژه صادرات ايران به سختى كاهش يافت و اين چگونگى در موازنه بازرگانى خارجى اثر فاجعه انگيزى باقى گذاشت و انگيزه بحران اقتصاد روستائى در ايران گرديد . به منظور برابر كردن موازنه بازرگانى خارجى و استوارى ارز ، به سال 1931 ، دولت ايران بازرگانى خارجى را انحصارى اعلام داشت ، با در نظر گرفتن سهميه كالاهاى وارداتى به ايران خريداران و فروشندگان ايرانى ناگزير بودند به موجب پروانه‌اى كه از سوى دولت به آنها داده مىشد متناسب با كالاهاى صادر شده ، كالاى خارجى وارد كنند . دولت اتحاد جماهير شوروى با اتكاء به قرارداد دوستانه 1931 ايران ، اين انحصار بازرگانى خارجى ايران را بيدرنگ به رسميت شناخت و به پيروى از پشتيبانى اتحاد شوروى ، دولت ايران توانست موافقت كشورهاى سرمايه‌دارى مهم از قبيل انگلستان ، امريكا فرانسه و ديگران را ، در اين‌باره جلب كند .\r\n\r\nنزاع با كمپانى نفت انگليس و ايران\r\nضمن نزاع ميان ايران و انگليس درباره نفت در سالهاى 1932 - 1933 رضا شاه نخست ژست دفاع از منافع ملى ايران را در اين‌باره به خود گرفت اما ديرى نپائيد با امپرياليست‌هاى انگليسى سازش كرد . مسئله تجديد نظر در قرارداد شركت نفت انگليسى از آنجا ناشى شد كه انگليسها مبلغى را كه بابت حق السهم سود به دولت ايران پرداختند 4 برابر كمتر از اندازه واقعى بود ، به سال 1931 كمپانى انگليسى بابت 16 % درآمد نفت ايران فقط 8 / 306 هزار ليره استرلينگ داد در صورتى كه سال قبل يعنى 1930 - 300 / 228 / 1 ليره استرلينگ پرداخته بود . در جواب اين اقدام ضمن نوامبر 1923 دولت ايران لغو امتياز\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nنفت به كمپانى را اعلام داشت ، سررسيد اين قرارداد سال 1961 بود . موضوع دعوا جهة رسيدگى به جامعهء ملل ارجاع شد . اما در 29 آوريل 1933 دولت رضا شاه قرارداد تازه‌اى با انگليسها امضاء كرد كه به موجب آن سررسيد امتياز تا سال 1993 تمديد شد .\r\nكمپانى انگليسى حق بهره‌بردارى از منابع نفت سرزمين‌هاى پهناورى از ايران را گرفت ، اگرچه طبق قرارداد 1901 اين مناطق محدودتر بودند ، حدود اين سرزمين‌ها شامل خطى بود كه از غرب به جنوب شرقى ايران يعنى از نقطه‌اى در مرز ايران و عراق واقع در شمال غربى كرمانشاه آغاز ، از لرستان ، بختيارى ، شهر سعيدآباد و بمپور تا مرز بلوچستان انگليس امروز ادامه داشت . اين شركت حق نگاهدارى پليس و ايجاد مدارس را در منطقه ، مانند سابق كسب كرد . كمپانى ، حق خريد زمين ، ساختمان راه‌آهن‌ها ، بندرها ، ايجاد خطوط تلفن و تلگراف ، تأسيس فرودگاه و ايستگاه راديو را از دولت ايران گرفت . وضع پرداخت حق السهم به ايران نيز به اين شرح عوض شد : در قرارداد تازه به عوض پرداخت 16 % از كل درآمد خالص ، براى هر تن نفتى كه به فروش مىرسيد 4 شيلينگ به دولت ايران تعلق مىگرفت ، البته اين فروش شامل مصرف داخلى ايران و نفت صادراتى بود . اين گونه شركت نفت انگليس و ايران از همان امتيازات سابق بلكه بيشتر برخوردار شد و بنابراين وضع « دولتى در داخل دولت » را داشت .\r\nدر اين هنگام سركوبى آن شخصيت‌هاى دولتىاى كه عليه شركت نفت انگليس - ايران تظاهر كرده بودند آغاز گرديد مثلا به فرمان رضا شاه وزير دربار ، تيمورتاش به زندان افتاد و سپس در همانجا مسموم گرديد ، او خواهان افزايش سهم ايران از درآمد نفت ، از جمله دريافت سهم درآمد از مؤسسات شركت در كشورهاى ديگر ، پرداخت 4 / 1 سود خالص به ايران ، و حق لغو امتياز تا سال 1993 و غيره بود . برخى از شخصيت‌هاى ديگر ايران مثلا سردار اسعد و مستوفى الممالك كه عليه اين پيمان و به زيان انگليسها نظر دادند سربه‌نيست شدند .\r\nانگليسها ناچار شدند يك رشته محدوديت‌ها را دربارهء فعاليت بانكشان در ايران بپذيرند . به سال 1930 موافقت‌نامه‌اى ميان ايران و انگليس منعقد شد كه به موجب آن حق انتشار اسكناس ايران از بانك شاهنشاهى انگليسها سلب و به بانك ملى ايران واگذار گرديد . انگليسها بابت اين قرارداد مبلغ 200 هزار ليره استرلينگ از ايران تاوان گرفتند ، اين بانك بقيه امتيازات سابق را حفظ كرد و حق خريد و فروش و مالكيت زمين‌هاى ايران را براى خود نگاهداشت .\r\nضمن نزاعى كه در سالهاى 1927 - 1928 دربارهء جزاير بحرين ميان ايران و انگليس\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nدرگرفت ، رضا شاه فقط به اعتراض رسمى و ارجاع قضيه به جامعه ملل اكتفا كرد .\r\n\r\nراه‌سازى و ايجاد ساختمانهاى صنعتى\r\nبايد تأكيد كرد كه در سالهاى 20 و آغاز سالهاى 30 رضا شاه جدا از لحاظ اقتصادى و بازرگانى با دولت شوروى همكارى داشت . چنين سياستى به ايران امكان داد ، كه اقتصاد ملىاش را بهبود بخشد ، تأسيسات صنعتى پديد آورد ، بدون دادن امتياز به سرمايه‌هاى بيگانه ، ساختن راه‌آهن و راههاى شوسه را آغاز و از زير بار وامهاى اسارت‌بار بيگانه كمر راست كند .\r\nدر آغاز 1930 قوانينى در ايران وضع شدند كه به موجب آنها ورود ماشين‌آلات بدون دريافت پروانه آزاد گرديد ، نسبت به گمرك ماشين‌هاى وارداتى تخفيف‌هائى در نظر گرفته شد ، كارخانه‌ها و كارگاهها تا 5 سال پس از تأسيس از پرداخت ماليات معاف گرديدند و همچنين قوانين حمايتى ديگرى دربارهء تأسيسات صنعتى ديگر تصويب گرديد .\r\nاجراى چنين تصميماتى شرايط لازم را براى پيشرفت صنايع ملى ايران پديد آورد .\r\nويژگى پيشرفت ساختمانهاى صنعتى در ايران آن بود كه بيشتر اين اقدامات به دست دولت و حتى خود رضا شاه انجام مىگرفت . از 1300 ميليون ريال كه در سال 1942 براى صنايع در ايران سرمايه‌گذارى شد ، 550 ميليون ريال آن متعلق به دولت يا شخص رضا شاه بود ( به استثناى سرمايه‌هائى كه به منظور صنايع نظامى و كارخانجات فلزگدازى به كار رفتند ) .\r\nايجاد ساختمانهاى كارخانه‌هاى قند ، شيمى ، سيمان و چند رشته صنايع ديگر به وسيله دولت و به حساب سرمايه‌گذارى دولتى انجام گرفت . يك رشته تأسيسات صنعتى ازجمله بزرگترين كارخانه‌هاى بافندگى در بهشهر و شاهى ( مازندران ) به شخص رضا شاه تعلق داشتند .\r\nساختمانهاى صنعتى زير نظر كارشناسان بيگانه بنا گرديدند . اتحاد شوروى هم كمك - هاى شايانى در اين زمينه‌ها به ايران كرد . به كمك شوروى در ايران چند سيلو ازجمله بزرگترين سيلوى تهران ، كارخانهء آرد و چند كارخانه برنج پاك‌كنى و تأسيسات ديگر بنا گرديدند .\r\nنسبت توليد محصولات صنعتى در چارچوب پيشرفت اقتصادى مردم ايران ، به ميزان چشم‌گيرى افزايش يافت .\r\nدر درجه اول كار بافندگى و صنايعى كه مواد خام آنها در خود ايران تأمين مىشدند ، پيشرفت كردند . به سال 1940 در ايران رويهم‌رفته 25 كارخانه بزرگ پارچه‌بافى نخى و 8 كارخانه مهم پارچه‌بافى پشمى وجود داشت . براى صنايع بافندگى 430 ميليون ريال يا\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nبيش از 3 / 1 كل سرمايه‌گذارى صنعتى در سراسر ايران اختصاص يافت . مركز مهم صنايع بافندگى ايران ، اصفهان بود : در 9 كارخانه مهم بافندگى اين شهر در حدود 10 هزار كارگر سرگرم كار بودند . در شاهى ، بهشهر ، چالوس ( مازندران ) ، تهران ، مشهد ، اهواز ، شيراز ، بوشهر ، كاشان ، يزد نيز كارخانه‌هاى بافندگى مهمى وجود داشتند . علاوه بر اينها در رشت و شاهى كارخانه گونىبافى ، در چالوس كارخانه حريربافى دولتى و چند مؤسسه تريكوبافى و جوراب‌بافى ديگر سرگرم كار بودند .\r\n8 كارخانه قندسازى دولتى ، كارخانه بزرگ تنباكو در تهران ، چند كارخانه چرم‌سازى ، كبريت‌سازى ، سيلو ، آسياب ، كنسروسازى ، برنج پاك‌كنى ، پنبه پاك‌كنى و تأسيسات شيميائى در ايران بنيان‌گذارى شدند . در منطقه تهران كارخانه‌هاى تسليحات ارتش ، سيمان و گليسيرين‌سازى سرگرم كار بودند . در شمال كشور از معادن زغال‌سنگ ، گوگرد ، مس ، سرب و فلزات رنگى ديگر بهره‌بردارى مىگرديد .\r\nاين گونه تا پيش از جنگ جهانى دوم ايران از پيشرفت صنعتى قابل‌ملاحظه‌اى برخوردار بود . اما اگر موضوع تاراجگرى استعمارى شركت نفت ايران و انگليس و كار - شكنىهاى اين شركت در ميان نبود ، اين كشور به راستى مىتوانست از لحاظ صنعت به پيشرفت چشم‌گيرى نائل آيد . اين مسئله ضمن مقايسهء سرمايه‌گذارى صنايع ملى با ميزان سرمايه‌گذارى و درآمدهاى شركت نفت به خوبى روشن مىشود . طبق نرخ پولى 39 / 1938 ( 1 ليره استرلينگ - 5 / 80 ريال ) سرمايه‌گذارى شركت نفت در ايران ضمن سالهاى 40 در حدود 16 ميليون ليره استرلينگ بود . درعين‌حال سرمايه كمپانى در پايان سالهاى 40 - 200 ميليون ليره استرلينگ برآورد شد .\r\nمانند پيش يكى از بزرگترين موانع راه پيشرفت صنعتى ايران ، تسلط بقاياى فئودالها در زمينهء اقتصاد كشاورزى و امرونهى آنها بر توده‌هاى بينواى دهقانان كه اكثريت جمعيت كشور را تشكيل مىدادند ، بود ، اين چگونگى بازار داخلى ايران را دچار محدوديت مىكرد .\r\nبيشتر سرمايه‌ها به مصرف كارهاى غير توليدى از قبيل صنايع نظامى و غيره مىرسيدند .\r\nايران نتوانست از چنگ قيدوبندهاى اقتصادى و سياسى دولت‌هاى امپرياليستى رهائى يابد ، چون اينان علاقمند بودند كه اين كشور همانگونه مانند پيش بگونهء كشورى پس‌افتاده و در سطح اقتصاد روستائى كشاورزى باقى بماند .\r\nدر پايان سالهاى 30 اداره ساختمانهاى صنعتى رفته‌رفته به دست آلمانها افتاد ، آلمانها ضمن اقامتشان در ايران به تبليغات فاشيستى مىپرداختند و كشور را به پايگاه فعاليت‌هاى جاسوسى عليه اتحاد شوروى تبديل كردند ، در ساختمان بناهاى صنعتى خود ايران هم خرابكارى مىكردند و بگونهء مصنوعى ارزش مصالح ساختمانى را بالا بردند و\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nتاريخ بهره‌بردارى از آنها را عملا به تأخير انداختند .\r\nارزش واقعى فراورده‌هاى صنعتى ايران معمولا بيشتر از محصولات مشابهى تمام مىشد كه در كشورهاى صنعتى پيش‌رفته توليد و عرضه مىگرديدند ضمنا از لحاظ كيفيت هم بارها نامرغوب‌تر از كالاهاى خارجى بودند . معمولا از حداكثر قدرت توليد كارگاهها و كارخانجات ايران بهره‌بردارى نمىشد .\r\nدر سالهاى 20 - 30 ساختمان راههاى شوسه كه مناطق ايران را به مركز وصل مىكرد ، آغاز گرديد . حمل‌ونقل به وسيله اتومبيل رواج يافت اگرچه هنوز هم مانند سابق حمل بار با حيوانات بارى از قبيل شتر ، قاطر ، الاغ ، يابو معمول بود .\r\nمهمترين تأسيسات در زمينهء راهسازى ، ايجاد راه‌آهن سرتاسرى ايران بود . براى تأمين هزينهء راه‌آهن سرتاسرى به سال 1925 مالياتى غيرمستقيم وضع شد ، اين ماليات را مصرف‌كنندگان قند و چاى كه در انحصار دولت قرار داشت ، بايستى مىپرداختند . ساختمان اين راه‌آهن نخست به وسيله شركتهاى ساختمانى آلمانى و امريكائى و سپس به وسيله يك شركت اسكانديناوى ( كامپساكس - م ) از سال 1928 آغاز و در سال 1938 پايان يافت .\r\nراه‌آهن سرتاسرى ايران به طول 1398 كيلومتر از رشته‌كوههاى البرز و زاگرس مىگذشت و در طول آن صدها تونل و پل ساخته شد ، اين خط بندر شاهپور واقع در كنار خليج فارس را به بندر شاه ( بندر تركمن ) در ساحل درياى خزر وصل مىكرد . پس از به كار افتادن راه‌آهن سرتاسرى كه بهره‌بردارى از آن در سال 1938 آغاز گرديد ، ساختمان راه‌آهنهاى ديگرى از تهران به تبريز و مشهد آغاز گرديد ، اين خطوط در آغاز جنگ جهانى دوم فقط تا زنجان و شاهرود رسيدند .\r\nدر سالهاى 30 بناى ساختمانهاى مدرن تازه‌اى در پايتخت آغاز گرديد . در قسمت - هاى شمال ، شهر تازه‌اى با خيابانهاى اسفالت‌شدهء وسيع و خانه‌هاى مدرن با روشنائى برق ساخته شدند . در اين قسمت مالكان ، بورژواها ، كارمندان بلندپايه دولت و خارجيان سكونت داشتند . قشرهاى زحمتكش توده‌هاى پايتخت معمولا در قسمت جنوبى تهران كه داراى كوچه‌پس‌كوچه‌هاى تنگ و كج‌وكوله و كثيف بود ، زندگى مىكردند ، در اين محله‌ها لوله‌كشى آب و فاضل‌آب وجود نداشت . كارگران و بينوايان شهرى در شرايط كاملا فشرده و تراكم بىاندازه در اين نقطه توى هم مىلوليدند .\r\n\r\nجنبش كارگرى و دهقانى ، قيام عشاير\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nايجاد ساختمانهاى صنعتى و راهسازى باعث شد كه طبقهء كارگر رشد كند . به موجب مدارك مطبوعات ايران تنها شماره كارگران كارخانه‌ها ، كارگاه‌ها و راه‌آهن و همچنين كارگران تأسيسات شركت نفت انگليس و ايران و صنعت ماهى پس از ده سال از آغاز سالهاى 30 ، از 40 هزار تن به بيش از صد هزار تن رسيد . رويهمرفته شمارهء كارگران ايران ازجمله كارگران صنايع ، قالىبافى و كارگاه‌هاى ديگر و حتى كارگران تأسيسات كشاورزى در آغاز سالهاى 40 به 500 الى 700 هزار تن مىرسيدند .\r\nوضع كارگران ايرانى بسيار رقت‌انگيز بود ، پيوسته در پى بيكار شدن دهقانان ورشكسته ، به ارتش بيكاران افزوده مىشد . ساعات كار روزانه 10 - 14 ساعت بود . در كارگاه‌ها و كارخانه‌هاى بافندگى ، قالىبافى و رشته‌هاى ديگر صنايع از كار زنان و كودكان بهره‌كشى مىشد . كارگران به‌طوركلى مزد ناچيزى كه از چند ريال در روز تجاوز نمىكرد ، مىگرفتند .\r\nزنان با انجام كار مساوى نصف ، و كودكان به اندازهء 4 / 1 مزد مردان بالغ مزد دريافت مىكردند ، قانونى براى كار و حمايت از كارگر و همچنين بيمه‌هاى اجتماعى وجود نداشت .\r\nسازمان‌هاى كارگرى ، اتحاديه‌هاى صنفى و حزب كمونيست از سال 1925 ناچار بگونه پنهانى و زيرزمينى فعاليت مىكردند . به سال 1927 بگونهء « غيرقانونى » كنگره دوم حزب كمونيست ايران تشكيل و برنامهء تازه و آئين كار خود را دربارهء ، مسائل روستاها برگزيد ، طى قطعنامه‌اى درباره اتحاديه‌هاى كارگرى ، سازمان جوانان ، سازمان زنان ، تصميم گرفت . براساس تصميم كنگره ، كميته مركزى حزب از نو برگزيده شد اقدامهائى به منظور تجديد برقرارى سازمانهاى محلى حزب انجام گرفت . فعاليت تبليغاتى حزب كمونيست در ايران و خارج از كشور گسترش يافت . حزب كمونيست ايران روزنامه - هائى به نام « پيكار » ، « بيرق انقلاب » و مجلهء « ستارهء سرخ » در كشورهاى آلمان و اطريش منتشر كرد . اين حزب كار گسترده‌اى را در ميان كارگران ايران انجام داد و آنها را در اداره و سازمان دادن اتحاديه‌هاى « غيرقانونى » كمك كرد ، ضمنا در سالهاى 1929 - 1931 كارگران به اعتصابهائى دست زدند .\r\nدر رابطه با بحران اقتصادى جهان كه به سال 1929 آغاز شد ، وضع كارگران ايران به وخامت گرائيد . ساعات كار روزانه افزايش يافت ، ميزان مزد كم شد ، به شمارهء بيكاران و بينوايان افزوده گرديد . سيستم اخذ جريمه از كارگران خشم آنها را برانگيخت و پيكار طبقاتى شدت گرفت . در ماه مه 1929 يك اعتصاب توده‌اى به وسيله كارگران صنعت نفت انگليس - ايران آغاز شد . اينان خواهان افزايش كارمزد ، كاهش ساعات كار روزانه ، تأمين زندگى كارگران بيكار شده و حتى به رسميت شناختن اتحاديه كارگران از سوى مديران شركت نفت ، تعطيل و جشن گرفتن روز كارگرى اول ماه مه ، آزادى كارگران بازداشت‌شده\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nكارگران كارگاه‌هاى بافندگى در اهواز\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nو غيره بودند . اين اعتصاب تنها به كمك انگليسها و دخالت ارتش ايران كه عليه اعتصاب كنندگان هجوم كردند ، سركوب شد .\r\nدر سالهاى 1929 - 1932 موج اعتصاب به مناطق ديگر ايران رسيد . به سال 1930 كارگران كارخانهء كبريت‌سازى در تبريز و كارگران مازندران دست به اعتصاب زدند .\r\nدر ماه مه 1931 بافندگان كارخانه وطن در اصفهان زير نظر كمونيست‌ها اعتصاب مهمى را برپا داشتند ، موفق شدند ساعات كار روزانه را به 9 ساعت كاهش دهند ، 20 % به مزدشان بيفزايند ، از ميزان جريمه بكاهند و بازرسى تحقيرآميز كارگران را از سوى عوامل كارفرما موقوف كنند . به سال 1932 كارگران مازندران كه به كار ساختمان راه‌آهن سرگرم بودند اعتصاب كردند .\r\nدولت رضا شاه به سختى اين جنبش‌هاى كارگرى را درهم مىكوبيد . صدها كارگر را به زندان انداخت . در 19 ماه مه 1931 قانون ويژه‌اى عليه كمونيست‌ها از مجلس گذشت ، ضمن اين قانون براى كسانى كه در فعاليت‌هاى حزب كمونيست ايران شركت داشتند ، ده سال زندان با اعمال شاقه تعيين گرديد . به سال 1936 قانونى از مجلس گذشت كه آن را ايجاد نظم در صنايع نام گذاشتند ، به موجب اين قانون هرگونه اعتصابى جدا ممنوع گرديد .\r\nدكتر تقى ارانى\r\nاما فشار دستگاه حاكم نتوانست جنبش كارگران و فعاليت كمونيست‌هاى ايرانى را خاموش كند . به سال 1934 سازمانهاى كمونيستى دوباره فعاليت‌هاى خود را آغاز كردند . رهبر آنها استاد دانشمند دانشگاه تهران و شخصيت نامدار ايرانى ، دكتر تقى ارانى بود . در سالهاى 1934 - 1936 مجله دنيا منتشر مىشد ، ضمن آن مسائل تئوريك و سياسى كمونيست‌هاى ايران مطرح مىگرديد . به سال 1936 سازمانهاى حزبى و اتحاديه‌اى حزب كمونيست به وسيله دولت از هم پاشانده شدند ، بسيارى از فعالان بازداشت گرديدند .\r\nبه سال 1938 - 53 تن از اعضاى حزب كمونيست و اتحاديه‌هاى كارگرى ( « دستهء 53 نفرى » ) محاكمه شدند و براى اينها كيفرهاى سختى در دادگاه تعيين گرديد .\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nرهبر كمونيست‌هاى ايران ، تقى ارانى هم در اين دادگاه محكوم به زندان و سپس به سال 1940 در زندان به وسيلهء زندانبانان كشته شد . اما پس از بازداشت « دستهء 53 نفرى » كارگران پيكار را دنبال كردند . به سال 1938 كارگران راه‌آهن شمال ايران يك اتحاديه « غيرقانونى » سازمان دادند . به سال 1939 كارگران شركت نفت ايران و انگليس آماده اعتصاب بودند اما اين اعتصاب بهم خورد و رهبران كارگران بازداشت گرديدند .\r\nجنبش‌هاى دهقانان نيز با پىگرد بيرحمانه‌اى روبرو شد ، ناخشنودى و خشم دهقانان بگونهء خودبه‌خودى با انجام نبردهاى پارتيزانى عليه اربابان و مأموران دولت نمايان مىگرديد .\r\nدر ژوئن 1926 در شهر آذربايجانى سلماس سربازان قيام كردند بيشتر آنها وابسته به خانواده‌هاى دهقانان بودند ، قيام‌كنندگان خوى را گرفتند . پادگان اين شهر هم به آنها پيوست ، بسيارى از پيشه‌وران ، بينوايان شهرى و حتى ساكنان روستاهاى مجاور از آنها پشتيبانى كردند ، پس از آن قيام‌كنندگان به سوى ماكو رهسپار شدند . اما اينان به وسيلهء نيروى نظامىايكه از تبريز گسيل شد با كمك خانهاى فئودال محلى سركوب گرديدند شركت كنندگان اين قيام به دادگاه نظامى تسليم و ده‌ها تن از آنها تيرباران شدند .\r\nدر منطقه جنگلى فومن گيلان ، يكانهاى پارتيزانىاى شامل سربازان فرارى با پشتيبانى دهقانان و پيشه‌وران محلى تشكيل گرديد ، اين يكانها نبرد با مالكان و مأموران نظامى شاه را آغاز كردند .\r\nمهمترين خيزش ، قيام سربازان به سال 1926 در تركمن صحرا ، به سركردگى افسرى به نام سالار جنگ بود . شركت‌كنندگان اين قيام در صدد سرنگونى رضا شاه و تشكيل حكومت جمهورى و آزادى دموكراتيك در ايران بودند . در جايگاه مراوه تپه در 24 ژوئن 1926 سربازان پادگان محلى به پا خاستند . دهقانان و توده‌هاى شهرى از قيام‌كنندگان پشتيبانى مىكردند ، اينان شهرهاى بجنورد ، شيروان و قوچان را تصرف كردند . مرتجعان ، ازجمله نمايندگان دولت شاه ، خانها و مالكان را به زندان انداختند . انبارهاى غلهء دولت و مالكان را گشودند و محتواى آنها را ميان بينوايان تقسيم كردند ، ضمن ميتينگ‌هائى كه در بجنورد و نقاط ديگر برگذار شد قيام‌كنندگان از مردم خواستند تا زمين‌هاى اربابى را مصادره و ميان دهقانان تقسيم كنند ، ضمنا اصلاح وضع ماليات را به مردم وعده دادند .\r\nاينها همچنين ضمن تبليغاتشان به امپرياليست‌هاى انگليسى تاختند . مأموران مرتجع شاه و فئودالها از ترس ، فرار را بر قرار ترجيح دادند . رضا شاه نيروئى را براى سركوبى اينان فرستاد ، انگليس‌ها با در اختيار گذاشتن هواپيما ، وسائل حمل‌ونقل موتورى ، مسلسل و اسلحه و سازوبرگ ديگر به رضا شاه كمك كردند . ضمن 18 ژوئيه 1926 ارتش دولتى اين\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nقيام خراسان را سركوب كرد .\r\nموج شورش دهقانان ايران در سالهاى 1929 - 1930 ضمن رابطه با بحران اقتصادى جهانى فراگير شد . كاهش تقاضاى فراورده‌هاى كشاورزى ايران در بازارهاى خارجى باعث كم شدن زمين‌هاى زير كشت گرديد . اربابان و مالكان كه كوشش داشتند زيان آثار اين بحران را بر دوش دهقانان تحميل كنند به اخذ عوارض بيشتر از دهقانان پرداختند ، و دولت هم بگونهء غيرمستقيم به ماليات دهقانان افزود . اين مسئله باعث بينوائى هرچه بيشتر دهقانان گرديد و ناخشنودى آنها را افزايش داد ، در خراسان يك جنبش پارتيزانى دهقانى به سركردگى زلفى آغاز شد ، او خود را « پادشاه مسافر » مىناميد و خواهان لغو انحصار ترياك به وسيلهء دولت بود ، چون مأموران دولت محصول خشخاش را به بهاى كم برآورد مىكردند و اين گونه به دهقانان كشت ترياك ستم روا مىداشتند .\r\nدر منطقه‌هاى جنوبى ايران ضمن بهار و تابستان 1929 جنبشى دهقانى به سركردگى مهدى سرخى گسترش يافت ، اين جنبش هم عليه انحصار ترياك به وسيله دولت بود .\r\nيكانهاى سركوب‌گرى براى فرونشاندن شورش اين دهقانان اعزام گرديدند . اينان پس از 6 ماه ، از ژوئيه تا دسامبر 1932 قيام را سركوب و بيش از 150 تن از دهقانان شركت‌كننده را تيرباران كردند ، صدها تن از آنها به زندان با اعمال شاقه و تبعيد به نقاط دورافتادهء مناطق شرقى محكوم شدند .\r\nبه موازات جنبش‌هاى كارگران و دهقانان در پايان دههء 20 و آغاز دههء 30 ، ايلات كوچ‌نشين و نيمه كوچ‌نشين چندبار قيام كردند . انگيزهء اين قيامها سياست دولت مبنى بر خلع سلاح عشاير كوچ‌نشين و اسكان اجبارى آنها بود ، كه باعث تلف شدن دامها و از ميان رفتن تنها منبع زندگىشان مىشد . بسيارى از خانها يعنى رهبران ايلات در برابر اين سياست پايدارى كردند بعضى بازداشت و اعدام شدند و برخى به عنوان گروگان در تهران مقيم و تحت نظر قرار گرفتند ، دارائى بسيارى از آنها مصادره گرديد . در مناطق اقامتگاههاى اين عشاير حكومت نظامى برقرار شد . اين سياست باعث يك رشته قيامهاى ايلات گرديد و از سال 1925 تا اوايل سالهاى 30 ادامه داشت .\r\nدر سالهاى 1924 - 1926 در منطقهء جنوب شرقى درياى خزر يك قيام تركمن - كرد آغاز گرديد . سالهاى 1925 - 1928 در بلوچستان تقريبا بگونه پيوسته شورش بلوچها ادامه داشت . در سالهاى 1927 و 1928 قيام عربها در خوزستان و شورش لرها در لرستان انجام يافت . از پايان 1927 جنبش مسلحانه عشاير جنوبى ايران يعنى دشتى و تنگستان كه در كناره‌هاى خليج فارس اقامت داشتند آغاز گرديد . پس از آن ، خيزش عشاير ممسنى و بوير - احمدى انجام گرفت . از بهار 1929 امواج شورش سرتاسر جنوب ايران را فراگرفت ،\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nخيزشى هم در بختيارى روى داد . عشاير قيام‌كننده خواهان برداشتن حاكم‌هاى نظامى از مناطقشان ، تجديد استقلال عشاير و فرمانروائى رهبران خودشان بودند . اينان مىخواستند موضوع خلع سلاح عشاير لغو شود ، ماليات‌ها كاهش يابد ، قانون نظام اجبارى دربارهء آنها اجرا نگردد . برخى از اين عشاير عليه پوشيدن اجبارى لباس به شكل اروپائيان به‌پا خاستند .\r\nرضا شاه براى فرونشاندن شورش‌هاى عشاير ارتش ، هواپيما و زره‌پوش مأمور مىكرد .\r\nاما اينان تا زمانى ديرپا به پايدارى ادامه دادند . دولت با ايجاد دودستگى و اختلاف ميان ايلات ، به كار بردن سياست تفرقه‌اندازى و تطميع ، سرانجام در پايان سال 1929 توانست كانون‌هاى اصلى قيام فارس را خاموش كند و عشاير را مطيع گرداند ، اگرچه مقاومت‌هاى مسلحانهء پراكنده‌اى در سالهاى 1930 - 1932 انجام مىگرفت ، درهرحال مهاجرت و كوچ عشاير ممنوع شد ، ايلات اجبارا بايستى در يك نقطه مسكون مىشدند و رژيم حكومت نظامى بر همه ايلهاى جنوب حكمفرما گرديد . خانها يعنى رهبران ايلات قيام‌كننده همه مورد پيگرد قرار گرفتند .\r\nدربارهء مسائل ملى ، سياست تسلط كامل ناسيوناليسم ايران به سود مالكان و بورژوازى اعمال مىشد . بايد يادآورى كرد كه در ايران سياست دولت در رابطه با اقليت‌هاى ملى چندان تند نبود و اين اقليت‌ها تا اندازه‌اى از پيگرد مصون ماندند . روند سياست تركيه هم - در آنزمان اين گونه پيش مىرفت .\r\nدر زمان حكومت رضا شاه نه‌تنها جنبش‌هاى كارگرى بلكه شورشهاى دهقانان و قيام هاى عشاير سخت مورد پيگرد قرار مىگرفت . كوچكترين تظاهر به مخالفت يا داشتن پندار دموكراتيك به سختى سركوب مىشد . روشنفكران پيشرفته بيرحمانه مورد حمله عاملان حكومت قرار مىگرفتند . به سال 1924 شاعر نامدار عشقى كه با رضا شاه مخالفت مىكرد ، ترور شد . به سال 1932 شاعر بزرگ ملك الشعراء بهار بازداشت گرديد ، به سال 1930 شاعر انقلابى فرخى يزدى در زندان به قتل رسيد . فعاليت كليه احزاب سياسى ممنوع گرديد ، متن نوشته‌هاى مطبوعات همه بايستى به سود دستگاه حاكم و بگونهء يكنواخت مىبود .\r\nمشروطيت و آزاديهاى دموكراتيك عملا از ميان رفت . نمايندگان مجلس بنا به فرمان شاه از ميان دست‌نشاندگان خودش برگزيده مىشدند و مجلس عملا بگونه ابزارى به منظور اجراى منويات شاه بايستى انجام وظيفه مىكرد .\r\n\r\nاصلاحات در زمينهء فرهنگ و زندگى\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nدر پايان سالهاى 20 و سالهاى 30 چند فقره اصلاحات از بالا در زمينهء آموزش و پرورش ، فرهنگ و زندگى مردم انجام گرفت . به سال 1922 رويهم‌رفته 642 مدرسهء ابتدائى ، متوسطه و عالى از انواع گوناگون از دولتى گرفته تا خصوصى و دينى در سرتاسر كشور وجود داشت . شمارهء دانش‌آموزان به سال 1923 به‌طوركلى به 55 هزار تن مىرسيد .\r\nدر سالهاى 1927 - 1934 قانونها و تصويب‌نامه‌هائى دربارهء آموزش عمومى و اجبارى رايگان ابتدائى و دبيرستان و آموزش عالى ، و همچنين تأسيس شبكه آموزش غير مذهبى دولت و حتى آموزشگاهها و دانشكده‌هاى علوم تربيتى وضع شدند . به موجب اين قوانين و تصويب‌نامه‌ها ، مدارس از اختيار روحانيان خارج شد و دولت ( وزارت فرهنگ ) مسئوليت اداره و نظارت كليه آموزشگاهها ازجمله مدرسه‌هاى خصوصى و بيگانگان و غيره را به عهده گرفت . به سال 1936 در سرتاسر ايران 4901 مدرسه و آموزشگاه با 257 هزار محصل ، و به سال 1940 - 8237 مدرسه با 497 هزار دانش‌آموز در ايران به وجود آمد .\r\nبه سال 1929 در ايران به‌طوركلى در حدود 50 مدرسه خارجى ازجمله 25 مدرسهء وابسته به ميسيونر مذهبى امريكائى در ايران كار مىكرد . به سال 1934 دانشگاه تهران بنيان‌گذارى شد ، يك دانشكده كشاورزى در كرج و يك دانش‌سراى عالى تربيت معلم در تهران تأسيس گرديد . اما در تمام مدرسه‌هاى عالى ايران در سال 1938 فقط 4200 دانشجو تحصيل مىكردند . چند صد دانشجوى ايرانى براى تحصيل به خارجه اعزام شدند .\r\nبه‌طوركلى شمارهء بنگاههاى آموزشى در ايران بىنهايت كم و نارسا بود . هزينه آموزش عمومى رويهم‌رفته به 4 % بودجه كل كشور مىرسيد . در مدرسه‌ها به ميزان چشم‌گيرى فرزندان مالكان ، بورژواها و كارمندان دولت تحصيل مىكردند . قشرهاى زحمتكش مردم ( دهقانان ، كارگران ، پيشه‌وران ) به‌طوركلى از امكان به مدرسه گذاشتن فرزندانشان محروم بودند . شماره باسوادان كشور بسيار كم بود .\r\nبه سال 1935 فرمان رفع حجاب زنان از سوى رضا شاه صادر شد . زنان به دانشكده‌ها راه داده شدند و امكان يافتند در اداره‌هاى دولتى به عنوان ماشين‌نويس ، منشى و غيره كار كنند . مدارس مختلط دختران و پسران تأسيس گرديد . اما مانند پيش تعدد زوجات و و نابرابرى زن و مرد در خانواده‌ها و زندگى رواج داشت . زنان كارگر در شرايط كار مساوى از مردان همكارشان مزد كمترى مىگرفتند ، از حق انتخاب كردن و انتخاب شدن محروم بودند ، مسئله برابرى آنها با مردان در زندگى اجتماعى ، حتى مطرح نشد .\r\nنفوذ روحانيان در زندگى اجتماعى - سياسى كشور به سختى محدود گرديد . در پى انجام اصلاحات قضائى روحانيان به‌طوركلى از حق قضاوت محروم شدند . نفوذ روحانيت\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nدر زمينهء آموزش و پرورش همگانى به كلى از ميان رفت . املاك وقف كه معمولا در اختيار روحانيان قرار داشت به ميزان چشم‌گيرى كاهش يافتند . هرگونه مقاومتى از سوى روحانيان در اين زمينه سركوب مىشد .\r\nبه سال 1928 از بالا دستور داده شد كه ايرانيان تغيير لباس دهند و به شكل اروپائيان لباس بپوشند . كلاه سنتى ايرانيان نخست به « كلاه پهلوى » و سپس به « شاپو » ى اروپائى تبديل گرديد . در آغاز كارمندان دولت مجبور بودند كلاه شاپو به سر گذارند ، براى نظاميان كلاه كاسكت تعيين گرديد . طبق نمونهء تركها القاب دوره فئودالى از نامها حذف و به نام خانوادگى تبديل گرديد . دولت هرگونه مقاومتى را در برابر اين اصلاحات به سختى سركوب مىكرد . به سال 1936 در مشهد به سوى چندين هزار نفر كه به « بست » نشسته و عليه زور - گوئيهاى پليس درباره تغيير كلاه اعتراض داشتند ، آتش مسلسل گشوده شد .\r\nهمه اين اقدامها زير پوشش ناسيوناليسم و با تلقين روحيه ناسيوناليستى از سوى دولت اعمال مىشد . تبليغات دربارهء تجديد عظمت ايران باستان ، از سوى دولت شدت يافت .\r\nاختيار نام « پهلوى » به عنوان نام خانوادگى دودمان رضا شاه ، تصميم دولت ايران درباره تغيير نام « پرس » به « ايران » و اعلام رسمى اين تغيير از راههاى ديپلماتيك به كليهء كشور - هاى جهان ، تغيير نام بسيارى از شهرها ، تغيير تاريخ ايران از قمرى به شمسى و نامگذارى اسامى ماهها بگونه ايران باستان و اقدامهاى ديگر ، از روحيه ناسيوناليستى دولت رضا شاه حكايت مىكردند .\r\nانجام اصلاحاتى در زمينه ادبيات زبان فارسى از سوى دولت و تغيير برخى واژه‌ها به فارسى سره كه به وسيلهء آكادمى ادبى ايران يا فرهنگستان ( به سال 1935 بنيان‌گذارى شد ) پيشنهاد مىشد ، نقش مهمى را در ناسيوناليزه كردن ايران ايفا كرد . روش اصلاحى اين اصلاحات چنان بود ، برخى از واژه‌ها و اصطلاحات عربى ، تركى و اروپائى كه به مرور زمان در زبان فارسى رايج شده بودند ، حذف و به جاى آنها واژه‌هاى متروكه باستانى يا واژه‌هاى نوساخته به وسيله فرهنگستان به كار رفتند .\r\n\r\nدگرگونى تركيب طبقاتى كشور در پايان حكومت رضا شاه\r\nساختمانهاى صنعتى و راهها ، انجام يك رشته اصلاحات ، كليهء اقدامات اقتصادى و سياسىاى كه در سالهاى 20 و 30 انجام گرفتند - همهء اينها باعث پيشرفت جامعهء ايران در زمينه‌هاى طبقاتى و اجتماعى - سياسى گرديدند . روابط بورژوائى در بيشتر زمينه‌هاى زندگى اجتماعى ايران پيشرفت چشم‌گيرى كرد ، البته در كنار اين دگرگونى هنوز روابط\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nفئودالى در روستاها نافذ بود . نفوذ فئودالهاى اريستوكرات از لحاظ اقتصادى و سياسى ، به ميزان چشم‌گيرى كاهش يافت . قشر مالكان تازه يا « اربابان » كاملا رشد كرد - اين مالكان از ميان افسران و مأموران بلندپايه و بازرگانانى كه ضمن پيكار با اريستوكراتهاى فئودال قدرت گرفته بودند ، برخاستند . مالكيت ارضى اينها بر پايهء مالكيت خصوصى به شيوه بورژوائى استوار بود ، اما براى استثمار دهقانانى كه روى زمين‌هاى اربابى كار مىكردند ، همان شيوه‌ها و روابط كهن فئودالى به كار برده مىشد .\r\nموقعيت اقتصادى و سياسى بورژوازى ملى به بهبودى گرائيد ، اگرچه اين قشر با مالكان يا اربابان پيوندى ناگسستنى داشت و از رشد جنبش‌هاى دموكراتيك مىترسيد ، اما بر خلاف بورژواهاى وابسته ( كمپرادور ) مىكوشيد تا از نفوذ امپرياليست‌هاى انگليسى بكاهد و استقلال ملى را در كشور پابرجا كند . گروههاى مالك - بورژوا تكيه‌گاه مهم اجتماعى رژيم رضا شاه بشمار مىآمدند .\r\nدر اين هنگام قشر روشنفكر به ميزان چشم‌گيرى خودنمائى مىكرد ، قسمتى از اين روشنفكران زير نفوذ ايدئولوژى بورژوازى ملى بودند و قسمت ديگر روحيهء دموكراتيك داشتند و از قشر زحمتكشان يعنى كارگران ، دهقانان و پيشه‌وران حمايت مىكردند ، اينان در جنبش‌هاى دموكراتيك به منظور پيكار با دستگاه حاكم ، شركت داشتند .\r\nمانند پيش قشر خرده بورژوازى ( پيشه‌وران ، بازرگانان خرده‌پا و غيره ) به ميزان چشم‌گيرى در جامعه ايران خودنمائى مىكرد .\r\nبا افزايش شمارهء كارگران آگاهى سياسى اين طبقه رشد يافت . نقش اين طبقه به عنوان رهبر فعال نيروهاى جنبش دموكراتيك و آزادى ملى هرچه بيشتر محرز شد .\r\nدهقانان كه مورد استثمار بيرحمانهء خانها و مالكان تازه بدوران رسيده ، بر پايه سنت‌هاى كهن فئودالى قرار داشتند ، پرجمعيت‌ترين طبقهء جامعه ايران بشمار مىآمدند ، اينان با ايلات كوچ‌نشين ، تقريبا 4 / 3 جمعيت كشور را دربرمىگرفتند .\r\n\r\nسياست خارجى . نزديكى با فاشيست‌هاى آلمانى\r\nرضا شاه در سالهاى 30 از سياست روابط حسن همجوارى با اتحاد شوروى كه بيگمان به سود ايران تمام مىشد و باعث استوارى استقلال اقتصادى و سياسى كشور مىگرديد ، روى برتافت . به سال 1937 دولت ايران پيمان سعدآباد را امضاء كرد ، به موجب اين پيمان ايران به منزله يكى از حلقه‌هاى مهم زنجير سياست انگليسها و دولتهاى ديگر امپرياليستى بشمار آمد كه درعين‌حال به منظور محاصرهء كشور اتحاد شوروى و جدا نگاهداشتن\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nآن كشور از تماس با ملت‌هاى ديگر به كار مىرفت . به سال 1938 رضا شاه امضاى قرارداد بازرگانى جديد با دولت شوروى را رد كرد ، و اين مسئله باعث كاهش شديد روابط بازرگانى ايران - شوروى گرديد و اين گونه از حجم بازرگانى خارجى ايران به سال 1938 38 % كاسته شد .\r\nبه‌ويژه در آخرين سال پيش از آغاز جنگ جهانى دوم سياست خارجى خصمانه رضا شاه نسبت به دولت شوروى شديدتر شد ، در اين هنگام شاه با آلمان هيتلرى ، كه بگونه روزافزون به دامنهء نفوذش در ايران مىافزود ، روابط بسيار نزديكى برقرار كرد ، منظور آلمان بهره بردن از سرزمين ايران به عنوان پايگاه استراتژيك به منظور انجام نقشه‌هاى تجاوزكارانه‌اش عليه اتحاد شوروى بود .\r\nآلمان كه در نتيجه شكست جنگ جهانى اول از صحنه سياسى ايران بيرون رانده شده بود ، در نخستين سالهاى 20 دوباره نفوذ به كشور ايران را آغاز كرد . شركت هواپيمائى يونكرس از سال 1924 به ايجاد خطوط هوائى در ايران اقدام كرد . به سال 1927 - ليندن بلات به جاى ميلسپو به سمت مستشار مالى ايران برگزيده شد ، و بعدها به عنوان مدير كل بانك ملى ايران منصوب گرديد . كارشناسان و مشاوران ديگر آلمانى در ايران به كار گماشته شدند . در سالهاى 1937 / 38 آلمان از لحاظ بازرگانى خارجى ايران جاى دوم را پس از اتحاد شوروى اشغال كرد . و انگليس را در اين زمينه عقب نشاند ( در اين سال حجم بازرگانى خارجى ايرانى با آلمان 27 % و با انگليس فقط 7 % كل معاملات بازرگانى بود ) . پس از آنكه رضا شاه به سال 1938 از امضاى پيمان بازرگانى جديد با شوروى خوددارى كرد ، آلمان در سالهاى 1938 / 39 نخستين محل را در بازرگانى خارجى ايران اشغال كرد ( 5 / 41 % ) ، اما در سالهاى 1940 / 41 اين نسبت به 5 / 45 % رسيد . آلمان ضمن بهره‌بردارى از دشواريهاى ارزى ايران ، در 30 اكتبر 1935 با ايران قرارداد بازرگانى پاياپاى امضاء كرد . ضمن اين قرارداد به ازاى كالاهاى آلمانى وارده به ايران ( بهاى آنها بسيار بالاتر از سطح بهاى جهانى كالاهاى متشابه بود ) ريال دريافت نمىگرديد ، اما مقدار زيادى مواد خام كه ارزش آنها ضمن مقايسه با كالاهاى آلمانى وارده بارها بيشتر بود ، بايستى به آلمان صادر مىشد .\r\nدر 8 اكتبر 1939 بين ايران و آلمان مقاوله‌نامه‌اى سرى به امضاء رسيد كه به موجب آن ايران بايستى چند قلم محصولات كشاورزى را كه از نظر آلمانها ارزش فراوان داشتند به آلمان صادر مىكرد . بنا بگواهى اسناد رسمى آلمان هيتلرى ، ايران يگانه منبع تدارك مواد خام استراتژيك از قبيل پنبه و پشم براى آن كشور بود .\r\nآلمان رساندن ابزار ، تجهيزات راه‌آهن و تأسيسات صنعتى ايران را در انحصار خود\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nگرفت . آلمانها به ساختن فرودگاهها ، راه‌آهن سرتاسرى و ساختمانهاى صنعتى و غيره در ايران اقدام كردند . در كليهء تأسيسات و بنگاه‌هاى صنعتى مهم ايران حتى در تأسيسات كشاورزى ، كارشناسان ، تكنيسين‌ها و مشاوران آلمانى حضور داشتند . آلمانها به دولت ايران اسلحه مىدادند و كارخانجات نظامى كشور را زير نظارت داشتند . هزاران افراد وابسته به شبكهء جاسوسى فاشيست‌ها به نام تكنيسين ، كارشناس و مشاور در ايران مقيم شدند و به تبليغات عوامفريبانه نازى بر پايهء به اصطلاح اشتراك نژادى آريائى آلمانها و ايرانيان ، سرگرم بودند . در آستانهء جنگ جهانى دوم ايران به استوارترين پايگاه شبكه جاسوسى آلمان هيتلرى درآمد كه از آنجا اين جاسوسان به توطئه‌گرى عليه اتحاد جماهير شوروى سرگرم شدند .\r\n\r\n","description":"","footnote":"","page_name":" 476 ","page_number":476},
  {"content":"\r\n\r\n\r\n24 ايران در جنگ جهانى دوم\r\n\r\nتبديل ايران به پايگاه آلمان هيتلرى در خاورميانه\r\nپس از آغاز جنگ جهانى دوم و حمله آلمان هيتلرى به اتحاد جماهير شوروى فعاليت شبكه جاسوسى فاشيست‌ها در ايران با وجود اعلام بيطرفى رسمى دولت ايران ، به سختى افزايش يافت . هيتلرىها ايران را به پايگاه اصلى خود در خاورميانه تبديل كردند .\r\nجاسوسان آنها پس از ناكامى فعاليت‌هاى ماجراجويانه فاشيستىشان در سوريه و عراق به سوى ايران سرازير شدند . اين گونه با لگدمال كردن حاكميت ايران ، جاسوسان فاشيست در ايران به فعاليت پرداختند و سرزمين ايران را به عنوان پايگاهى به منظور تجاوز به اتحاد شوروى ، برگزيدند . آنها در مناطق مرزى اتحاد شوروى باندهاى مسلحى شامل گاردهاى سفيد ، داشناك‌ها و مساواتىها سازمان دادند و هدف آنها ، اعزام اين دسته‌ها به مناطق مهم نفتى باكو و گرجستان و حتى به تركمنستان شوروى به منظور انجام عمليات خرابكارانه و تروريستى بود . در ميانه ، جلفاى ايران و نقاط شمالى ديگر اين كشور ، انبارهاى اسلحه و مهمات و مواد منفجره ايجاد كردند . اينان آماده انفجار خط آهن سرتاسرى ايران در ناحيه فيروزكوه ، تونلها و ساختمانهاى استراتژيك ديگر بودند . در منطقه مرزى شوروى جاسوسان آلمانى بدون مانع از نقاط مرزى عكس‌بردارى مىكردند و حتى به نقشه‌بردارى و فيلمبردارى نقاط مهم مىپرداختند .\r\n\r\n","description":"","footnote":"","page_name":" 477 ","page_number":477},
  {"content":"\r\n\r\nدر تبريز ، رشت ، قزوين و شهرهاى ديگر از مردم محلى ، گروههاى سرى فاشيستى سازمان دادند ، اين سازمانها زير حمايت پليس ايران به فعاليت مىپرداختند . ايستگاههاى راديوئى سيار مخفى فاشيستى در تهران ، همدان ، ميانه و جاهاى ديگر ايجاد كردند . در تهران ترجمه فارسى بولتن‌هاى فاشيستى برايگان ميان ادارات دولتى ، بازرگانان ميانه و مستخدمان دولت پخش مىكردند . روزنامه‌هاى نيمه رسمى ايران از قبيل « اطلاعات » ، « ژورنال دو تهران » و غيره كمك مالى از هيتلريها مىگرفتند . در ارتش ايران گروهى از افسران زير نظر سرهنگ منوچهرى « 1 » آماده استقبال از ارتش هيتلر در ايران بودند . شبكهء جاسوسى فاشيستى در ميان وزيران ، نمايندگان مجلس ، امراى ارتش ، بلندپايگان دولت ، بازرگانان و صاحبان صنايع نفوذ كردند .\r\nآلمانها از دولت ايران خواستند تا فرودگاههاى كشور را در اختيارشان بگذارند .\r\nبه منظور كشاندن ايران به جنگ عليه اتحاد شوروى ، سفير آلمان در تهران در تاريخ 17 اوت 1941 به شاه پيشنهاد كمك نظامى را داد . در مورد ناكامى نقشه آلمانها به منظور كشاندن ايران به جنگ ، هيتلرىها آماده يك كودتاى نظامى عليه شاه بودند . براى انجام اين منظور در آغاز اوت يكى از بلندپايگان ادارهء جاسوسى هيتلر به نام ادميرال كاناريس به تهران وارد شد . طرح كودتا چنان بود كه از ساكنان آلمانى تهران ، گردانهاى مسلح ويژهء فاشيستى تشكيل مىگرديد و اين نيرو به كمك افسران ايرانى كه شناسائى شده و روحيهء فاشيستى داشتند ، توطئه كودتا را انجام مىدادند . اين گونه هيتلرىها سرزمين ايران را به پايگاه جنگى ضد شوروى تبديل كردند و كوشش داشتند اين كشور را به سود خود به ماجراى جنگ جهانى دوم بكشانند .\r\n\r\nورود ارتش متفقين به ايران و بركنارى رضا شاه\r\nدولت اتحاد جماهير شوروى سه بار ( 26 ژوئن ، 19 ژوئيه و 16 اوت 1941 ) دولت ايران را آگاه كرد كه منافع ملى دولتهاى شوروى و ايران در معرض خطر قرار گرفته است . اما رضا شاه و دولتش ضمن بىاعتنائى به اين هشدارها از فعاليت شبكه جاسوسى هيتلرى جلوگيرى نكرد . آن وقت بر پايهء ماده 6 قرارداد 1921 ايران و شوروى ، دولت شوروى ناگزير شد در 25 اوت 1941 نيروهاى خود را به خاك ايران گسيل دارد . در همان هنگام ارتش بريتانيا هم از باختر و جنوب وارد ايران شدند .\r\n\r\n\r\n","description":"","footnote":"\r\n( 1 ) . اين شخص همان ارتشبد بهرام آرياناست كه بعدها نام و نام فاميلش را تغيير داد . م .\r\n","page_name":" 478 ","page_number":478},
  {"content":"\r\n\r\nدر 27 اوت دولت على منصور ، نخست‌وزير ايران استعفا داد و دولت تازه به رياست فروغى به ارتش ايران دستور ترك مقاومت در برابر ارتشهاى انگليس و شوروى را صادر كرد . مجلس ايران در 28 اوت اين تصميم دولت را تصويب كرد . در پى اين رويدادها مذاكرات ميان شوروى ، انگلستان و ايران آغاز و موافقت شد كه ارتش ايران از چند منطقه شمالى و جنوبى و غربى كشور عقب‌نشينى و اين مناطق به وسيله ارتش‌هاى شوروى و انگليس اشغال گردد . ضمنا موافقت شد كه كليه شبكه‌هاى جاسوسى و كادر ديپلماسى آلمان و ايتاليا و تبعهء كشورهاى دست‌نشاندهء اين دولت‌ها در ظرف مدت معينى از ايران اخراج گردند .\r\nرضا شاه رسما اين شرايط را پذيرفت . اما عملا آنها را اجرا نكرد . پليس ايران از شبكه فاشيستى مقيم ايران پشتيبانى مىكرد . بسيارى از جاسوسان آلمانى فعاليت‌هاى زيان‌بخش را در سرزمين ايران دنبال كردند . در 10 سپتامبر 1941 روزنامه نيمه رسمى « اطلاعات » آشكارا از بسته شدن سفارت‌هاى آلمان و ايتاليا در تهران اظهار تأسف كرد .\r\nخارج شدن سفيران اين دو دولت از تهران به امروز و فردا موكول مىشد .\r\nدر تهران حكومت نظامى اعلام و گردهم‌آئىها ممنوع گرديد ، هركس بر خلاف اين دستور رفتار مىكرد به دادگاه نظامى تسليم و احتمالا به اعدام محكوم مىشد . اين جريانها خشم توده‌هاى مردم را برانگيخت و در بعضى جاها تظاهرات اعتراض مردم نسبت به رفتار دولت آغاز گرديد .\r\nآشكار شد كه سياست همكارى دولت ايران با تجاوزكاران فاشيست و چشم پوشيدن اين دولت از بيطرفى ، با شكست روبرو شده است . رضا شاه حتى پشتيبانى عناصر دست راستى ايران را از دست داد ، اينان مىترسيدند كه سرسختى شاه رشد جنبش مردمى با همه فرجامهاى « خطرناكش » ، سرتاسر ايران را فراگيرد . در 16 سپتامبر رضا شاه ناچار شد به نفع محمد رضا پسرش از تاج و تخت سلطنت چشم بپوشد و رسما استعفا دهد . اين گونه محمد رضا ، شاه ايران گرديد . ديپلماتها و نمايندگان ديگر هيتلر ، دست‌نشاندگانش و بيشتر جاسوسان آلمانى بازداشت و از ايران اخراج گرديدند . قسمتى از جاسوسان آلمانى موفق شدند خود را پنهان كنند .\r\nشبكهء جاسوسى هيتلر با برخى از چهره‌هاى برجسته ايرانى ( ژنرال زاهدى ، نوبخت ، نماينده مجلس و غيره ) تماس داشتند ، اينان به‌گونهء زيرزمينى به فعاليت‌هاى خرابكارانه خود پس از ورود ارتش متفقين به ايران ، ادامه مىدادند . با شركت رئيس شبكه جاسوسى آلمان در ايران ف . ماير ، يك سازمان زيرزمينى فاشيستى - ملى به نام « مليون ايران » تشكيل شد ، در اين سازمان ژنرالها و افسران ارتش ايران ، نمايندگان مجلس ، مالكان\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nمرتجع و خانهاى عشاير جنوب ايران وارد شدند . اين سازمان همراه با جاسوسان آلمانى قيام‌هائى را در ميان عشاير برانگيخت ، ايلات پس از بركنارى رضا شاه دوباره مسلح شدند . نقشه قيام عشاير درست مقارن با حملات ارتش آلمان به استالينگراد به منظور تصرف آن شهر بود . به سال 1942 جاسوسان آلمانى توانستند ايلات كرد را در منطقهء اروميه به قيام برانگيزند . جاسوسان فاشيست ميان ايل قشقائى در منطقه فارس نفوذ كردند و آنجا را به عنوان پايگاه خود برگزيدند . در رابطه با كنفرانس تهران ( نوامبر - دسامبر 1943 ) فعاليت جاسوسان آلمانى در ايران شدت يافت ، يكى از طرحهاى آنها سوء قصد به جان رهبران سه دولت بزرگ بود . در ماه مارس 1943 - 6 تن جاسوس آلمانى با مقدار زيادى پول و اسلحه در منطقهء درياچه قم از هواپيما با چتر نجات فرود آمدند .\r\nجاسوسان آلمانى ضمن بهره‌بردارى از ناخشنودى مردم عشاير جنوب نسبت به سياست دولت ، آنها را برانگيختند تا عليه دولت ايران و متفقين قيام كنند . خانهاى اين ايلات خواهان پس گرفتن املاكشان كه به وسيله رضا شاه ضبط شده بود ، اداره حكومت منطقه عشايرى زير فرمانشان ، كاهش ماليات و بهاى كالاها و بيرون رفتن ارتش‌هاى متفقين از ايران بودند . در سالهاى 1942 و 1943 قشقائىها ، لرها و بختياريها در چند مورد دست به قيام مسلحانه زدند . در ژوئن 1943 نيروهاى متحد ايلات قشقائى و بوير احمدى پادگان مهم ارتش ايران را در سميرم ( شمال فارس ) تارومار كردند .\r\nاما در پى شكستى كه ارتش شوروى در ناحيه استالين گراد به آلمانها وارد آورد ، براى خانهاى ايلات آشكار شد كه اميدواريشان به آلمان هيتلرى بيهوده بوده است و بنابراين از ادامه پيكار دست كشيدند . در نتيجه مذاكرات ديرپائى كه ميان خانهاى قشقائى با نمايندگان انگليسى و دولت ايران انجام يافت ، در بهار سال 1944 خانهاى قشقائى موافقت كردند جاسوسان آلمانىاى كه در ميان ايلشان پنهان كرده بودند ، تسليم كنند . خانها دوباره مالك زمين‌هاى موروثى خود شدند ، چند تن از آنها به حكومت منطقه مسكونى ايلشان گماشته شدند و يكى دو تن از آنها به عنوان نماينده مجلس انتخاب گرديدند .\r\nدر پائيز 1943 ماير و جاسوسان ديگر آلمان دستگير شدند ، و حتى در حدود 170 تن از فاشيستهاى ايرانى ازجمله ژنرال زاهدى و ديگران بازداشت گرديدند . اين رويداد ضربت كوبنده‌اى به جاسوسان آلمانى در ايران وارد آورد ، و از اين‌پس اينها ديگر نتوانستند در ايران جان گيرند .\r\n\r\nهمكارى اتحاد جماهير شوروى با ايران هنگام جنگ جهانى دوم\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nدر 29 ژانويه 1942 در تهران ميان اتحاد شوروى ، انگلستان و ايران پيمان اتحاد امضاء شد : اتحاد شوروى و بريتانيا متعهد شدند « تماميت ارضى ، حاكميت و استقلال ملى ايران را محترم شمردند » ، و حتى « در برابر هرگونه حمله‌اى كه از سوى آلمانها و يا هر دولت ديگر به ايران مىشود ، از اين كشور دفاع كنند » . براى اين منظور دو دولت حق نگاهداشتن نيروهاى زمينى ، دريائى و هوائى را در خاك ايران تا 6 ماه پس از پايان جنگ به دست آوردند . ايران هم بنوبه خود متعهد شد ، حق بهره‌بردارى از وسائل و تأسيسات ارتباطى و مواصلاتى ازجمله راه‌آهن ، راههاى شوسه ، رودخانه‌ها ، فرودگاهها ، بندرها و نظارت بر اين تأسيسات را به متفقين واگذارد .\r\nورود ارتش شوروى به ايران و انعقاد پيمان اتحاد داراى اهميت فراوانى براى ايران و پيشرفت روند پيروزمندانه جنگ عليه آلمان فاشيست بود . ايران از بند خطر بردگى كامل آلمان هيتلرى و همچنين تبديل شدن سرزمينش به صحنه عمليات جنگى كه بيگمان ويرانى ، تلفات و ضايعات فراوانى را به بار مىآورد ، رها شد . بر مبناى پيمان 1942 ، حمل‌ونقل تداركات و مواد جنگى متفقين به مقصد شوروى از راه ايران سازمان داده شد . در 9 سپتامبر 1943 ايران رسما به آلمان اعلان جنگ داد .\r\nاهميت كمك ايران به پيشرفت روند جنگ ضمن « اعلاميه سه دولت بزرگ درباره ايران » كه ضمن اول دسامبر 1943 در كنفرانس رهبران سه كشور متفق در تهران صادر شد ، تأئيد گرديد . دولت‌هاى اتحاد شوروى ، ايالات متحده امريكا و بريتانيا همچنين ضمن اعلاميه‌اى استقلال كامل ، حاكميت و تماميت ارضى ايران را اعلام داشتند و موافقت كردند به اين كشور كمك اقتصادى كنند .\r\nباوجوداينكه اصلا بار سنگين جنگ بر دوش شوروى بود ، اين دولت در سالهاى جنگ كمكهاى چشم‌گيرى به ايران كرد . شوروى ضمن اين سالها ، مقدارى كالاى صنعتى و خواربار به ايران فرستاد . به سال 1943 ، هنگاميكه قحطى تهران را تهديد مىكرد ، شوروى مقدار 25 هزار تن گندم به ايران فرستاد . اتحاد شوروى به ايران در مبارزه با آفت ملخ و بيماريهاى واگيردار كمك كرد . در تهران و شهرهاى ديگر ، بيمارستان شوروى و خانه فرهنگ ايران و شوروى كه به انجام سخن‌رانيهائى در ميان توده‌ها و كارهاى فرهنگى ديگر مىپرداخت ، فراوان فعاليت مىكردند .\r\nمحافل ارتجاعى بريتانيا و امريكا در ايران هنگام جنگ كوشش داشتند از وضع جنگ و بيرون راندن آلمانها از ايران بهره ببرند و مواضع خود را در اين كشور استوارتر كنند و هرچه بيشتر دولت ايران را زير فرمانبردارى انحصارهاى انگليسى و امريكائى در - آورند .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\n\r\nفعاليت نيروهاى دموكراتيك و پيكار آنان عليه ارتجاع\r\nورود ارتش شوروى به ايران ، بركنارى رضا شاه و نابود شدن آلمان فاشيست ، تكان نيرومندى به توده‌هاى مردم ايران وارد آورد و جنبش‌هاى دموكراتيك گسترده‌اى در سرتاسر كشور پديد آمدند و رشد يافتند . در پايان سال 1941 شركت‌كنندگان در جنبش‌هاى دموكراتيك كه در زندانها يا تبعيد به‌سر مىبردند ، آزاد شدند . اينان به نشر روزنامه‌هاى دموكراتيك پرداختند . در اكتبر 1941 حزب تودهء ايران تشكيل شد ، اين حزب كارگران ، پيشه‌وران ، دهقانان ، روشنفكران دموكرات و عناصر پيشرفته ايران را متحد كرد . خواسته‌هاى مهم اين حزب كه ضمن برنامه‌اش گنجاند ، عبارت بود : عملى شدن آزاديهاى دموكراتيك ، استوارى استقلال ملى ايران ، برقرارى روابط دوستانه با كليهء دولت‌هاى متفق ازجمله امريكا و بريتانيا و اتحاد شوروى ، وضع قوانينى دربارهء كار و بيمه‌هاى اجتماعى و غيره .\r\nاتحاديه‌هاى كارگرى و صنفى تجديد سازمان يافتند . در روستاها اتحاديه‌هاى دهقانى پديد آمدند ، در بسيارى موارد اين اتحاديه‌ها به حزب توده پيوستند . حركت حزب توده ايران در جهت ايجاد اتحاديه‌هاى صنفى ، انتشار مقالاتى در مطبوعات براى ايجاد اصلاحات دموكراتيك ، از ميان بردن سنت‌هاى ارتجاعى رژيم پيشين و پاك كردن دستگاه دولت از عناصر فاشيست بود ، اين برنامه توده‌هاى وسيع مردم را به سوى حزب كشاند و بنابراين از محبوبيت ويژه‌اى در ميان قشرهاى زحمتكش برخوردار شد . ديرى نپائيد كه حزب توده ايران به عنوان بزرگترين حزب سياسى در صحنه ايران خودنمائى كرد . در نخستين كنگره حزب توده كه در اوت 1944 برگذار شد ، بيش از 25 هزار عضو در آن شركت داشتند ، 75 درصد اين جمعيت كارگر ، دو درصد - دهقان و 23 درصد روشنفكر بودند .\r\nدر همان هنگام بيدرنگ اعتبار و محبوبيت اتحاد شوروى در ميان مردم افزايش يافت . ايرانيان به دروغگوئىها و اراجيف تحريك‌آميز هيتلرىها و جاسوسان ايرانىشان كه بگونه گسترده‌اى در ميان مردم پخش مىشد ، پى بردند . نمايندگان قشرهاى گوناگون توده‌هاى مردم خواهان ايجاد روابط سياسى و فرهنگى هرچه بيشتر با اتحاد شوروى شدند .\r\nاما تلاشهاى تودهء مردم ايران براى دگرگونى نظام اجتماعى - سياسى ايران و استوارى روابط دوستى با اتحاد شوروى با پايدارى سرسختانهء عناصر ارتجاعى كه قدرت را در دست داشتند ، روبرو شد - تمام دستگاه‌هاى دولت از قبيل ارتش ، پليس ، ژاندارمرى ، دستگاه قضائى در دست همين عناصر بودند . اينها كه هنوز با عوامل ارتجاعى آلمان فاشيست تماس داشتند ، از رشد جنبش دموكراتيك و محبوبيت اتحاد شوروى در ميان مردم\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nمىترسيدند ، ديرى نپائيد كه خود را به گروههاى امپرياليستى انگلستان و امريكا چسباندند .\r\nدر سپتامبر 1943 سيد ضياء الدين به ايران برگشت . روزنامه‌هاى ارتجاعى ايران اين شخص را به عنوان « شخصيت برجسته ملى و ميهن‌پرست » شناساندند . با زور دولت و انگليس‌ها سيد ضياء به نمايندگى مجلس 14 برگزيده شد . او دوباره به انتشار روزنامه اقدام كرد ، و حتى حزبى ارتجاعى با نام دموكراتيك « وطن » درست كرد ، اعضاى اين حزب همه با امپرياليست‌ها بستگى داشتند و شامل مالكان ، بازرگانان و كارمندان بلندپايه دولت بودند . او در حالى كه از عقب‌ماندگى و عقايد خرافاتى توده‌ها و همچنين از ناخشنودى آنها از سياست رضا خان بهره برد ، سخت به روش‌هاى فرنگى مآب كردن ظاهرى مردم به وسيله رژيم رضا شاه حمله كرد . بنابراين سيد ضياء در نخستين مرحله ، برنامه‌اى كاملا ارتجاعى را ارائه داشت . او خواستار حجاب زنان « آزاد شدن » از بند فرهنگ اروپائى و بازگشت به انجام سنت‌هاى پيشين و اسلاميت كهن و برقرارى نظم فئودالى قديمى بود .\r\nبرنامهء ارتجاعى سيد ضياء پس از افشاء ماهيت عوامفريبانهء مفاد آن به وسيله جوامع پيشرفته ايرانى ، رد شد و مورد اعتناى توده‌هاى مردم قرار نگرفت . « انتخاب » او به عنوان نمايندهء مجلس با خشم و غضب توده‌هاى وسيع مردم روبرو شد ، اينان خواهان لغو اعتبارنامهء او در مجلس بودند . با وجود تظاهرات اعتراض‌آميز چندين هزار نفرى مردم ، اين اعتبارنامه مورد تأئيد مجلس قرار گرفت .\r\nبيشتر از نمايندگان مجلس 14 به دستور دولت و مرتجعان امپرياليست برگزيده شدند و به مجلس راه يافتند . از 126 نمايندهء برگزيده ، 70 تن مالك ، 15 نفر بازرگان و كارخانه‌دار ، 15 تن سردبير روزنامه و وكيل دادگسترى ، 12 تن روحانى بودند . با اينهمه 8 تن از اعضاى حزب توده در استانهاى شمالى كشور برگزيده شدند . به‌طوركلى مجلس 14 كه در 26 فوريه 1944 آغاز به كار كرد ، به يكى از مهمترين ابزار مرتجعان ايرانى و امپرياليست‌هاى انگليسى - امريكائى تبديل گرديد .\r\nاز آنجا كه اين مجلس حق شناساندن نامزد نخست‌وزيرى را داشت ، گروههاى مرتجع ايرانى در مجلس رسما مىتوانستند دولت مطلوب خود را روى كار آورند . بنابراين در پائيز 1944 سياست دولت ايران آشكارا ضد دموكراتيك و از لحاظ سياست خارجى نسبت به دولت شوروى كاملا خصمانه بود . دولت ساعد سياست سركوبى توده‌ها و نيروهاى دموكراتيك را رسما در پيش گرفت .\r\nاين رفتار دولت اعتراض مردم را در سراسر كشور برانگيخت . در تهران ، تبريز ، رشت ، مشهد ، اصفهان و شهرهاى ديگر تظاهرات عظيم اعتراض‌آميزى كه شماره شركت كنندگان آن به بيش از نيم ميليون تن مىرسيد ، ضمن پائيز 1944 عليه سياست ارتجاعى\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nدولت انجام گرفت . جنبش‌هاى دموكراتيك در استانهاى جنوبى و باخترى ايران ( اصفهان ، يزد ، شيراز ، اهواز ، كرمانشاه ، سلطان‌آباد « اراك » ) كه زير اشغال ارتش انگليس بود آغاز گرديد . اعتبار و نفوذ حزب توده ، اتحاديه‌هاى كارگرى و صنفى و مطبوعات دموكراتيك در اين مناطق افزايش يافت .\r\nميتينگ در مشهد عليه سياست ارتجاعى دولت ساعد به سال 1944\r\nدولت ساعد زير فشار جنبش مردم در 9 نوامبر 1944 ناچار به استعفا شد . حزب ارتجاعى « وطن » امكان نيافت تا عليه جنبش دموكراتيك مردم واكنش نشان دهد . در چنين شرايطى ارتجاع به مانور پناه جست . حزب « وطن » به « اراده ملى » تغيير نام يافت .\r\nبرنامه ارتجاعى آشكار اين حزب تغيير كرد و ظاهر دموكراتيك به خود گرفت ، ضمن برنامهء تازه درباره آزادى ، پيشرفت و اصلاحات ، دربارهء بهره‌برى از دانش ، تكنيك جديد و تمدن ، و حتى پيكار عليه خرافات مذهبى ، سخن به ميان آمد . اما حزب نوساختهء « ارادهء ملى » هم نتوانست اعتبار و نفوذ سازمانهاى دموكراتيك را در ميان توده‌هاى مردم از ميان ببرد ، و در اين‌باره بسيار ناتوان بود .\r\nارتجاع ايران كه دريافت با اين روش‌ها قادر به جلوگيرى از سقوط امپرياليسم در ايران نيست ، در پايان 1944 برآن شد آشكارا و با زور عليه سازمانهاى دموكراتيك به پيكار پردازد . در فوريه و مارس 1945 ، باندهائيكه به وسيله مرتجعان تطميع شده و\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nشامل اوباش حرفه‌اى بودند با همكارى پليس و ژاندارم ، به جايگاه كميته‌ها و باشگاه‌هاى حزب توده و اتحاديه‌هاى صنفى در يزد و اصفهان هجوم بردند و اين مراكز را ويران كردند . به منظور از ميان بردن نفوذ اتحاديه‌هاى كارگرى در بزرگترين مركز صنايع بافندگى ايران ( اصفهان ) ، كارخانه‌داران و پليس سازمانى به نام به اصطلاح « كارگر و كارفرما » سرهم كردند . پس از آن هجوم و سركوبى كميته‌هاى حزب توده و اتحاديه‌ها و سازمانهاى دموكراتيك نقاط ديگر كشور مانند اهواز ، همدان ، شاهى ، سمنان و غيره آغاز گرديد .\r\nاين اوج بيدادگرى ارتجاع با مبارزات ضد شوروى همراه بود . روزنامه‌هاى ارتجاعى ضمن بهره‌برى از اغماض دستگاه حاكم ، اراجيف تحريك‌آميز و دروغينى عليه شوروى مىنوشتند . در منطقه‌هاى شمالى كشور ، مرتجعان ، باندهاى مسلحى از عناصر اوباش را عليه دولت شوروى سازمان دادند .\r\n\r\nگسترش‌خواهى ايالات متحده امريكا . دومين مأموريت ميلسپو\r\nامريكائيان هنگام جنگ جهانى دوم موقعيت خود را بگونه چشم‌گيرى در ايران استوار كردند . به‌ويژه فعاليت آنها ، در زمان نخست‌وزيرى قوام از 9 اوت 1942 تا 13 فوريه 1943 افزايش يافت . در 8 آوريل 1943 پيمان بازرگانى ايران و امريكا كه به وسيله قوام تنظيم شده بود امضاء گرديد . طبق اين پيمان نسبت به ورود كالاهاى امريكائى به ايران تسهيلات فراوانى منظور شد . در آن هنگام روزنامه‌هاى ايران يادآورى كردند كه اين پيمان بازرگانى با امريكا از نظر اهميت جاى پيمان بازرگانى خارجى ايران با آلمان را پيش از جنگ جهانى دوم ، گرفته است . پس از سالهاى جنگ حجم بازرگانى خارجى ايران با امريكا به دو برابر افزايش يافت ، و در سالهاى 1944 / 45 امريكا از نظر حجم مبادله بازرگانى با ايران جاى دوم ( 23 % ) را پس از هندوستان ( 30 % ) اشغال كرد .\r\nدولت ايالات متحده امريكا بدون هيچ‌گونه قراردادى رسمى به سال 1942 فقط با موافقت قوام ، ارتش خود را به بهانهء رساندن محمولات جنگى به شوروى ، به خاك ايران فرستاد . امريكائىها نظارت خود را در خط آهن سرتاسرى جنوب و بندرهاى خرمشهر و شاپور در خليج فارس برقرار كردند .\r\nدر ماه مارس 1943 يك هيئت نظامى امريكائى از سوى وزارت جنگ امريكا به ايران گسيل شد . اين كار هم با موافقت دولت قوام انجام گرفت . باز هم بنا به دعوت قوام يك سرهنگ امريكائى به نام « شوارتسكف » ( بعدها سرتيپ شد ) براى اداره امور ژاندارمرى وارد ايران گرديد . مستشاران امريكائى ، در پليس ، وزارت بهدارى ، اداره خواربار و\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nادارات دولتى ديگر ايران سرگرم كار شدند .\r\nا . ميلسپو براى دومين‌بار در ژانويه 1943 با سمت مديريت كل دارائى وارد ايران شد . به پيشنهاد قوام در 12 دسامبر مجلس ايران قانون واگذارى اختيارات تام و گسترده‌اى را به ميلسپو تصويب كرد ، قسمتى از اين اختيارات حق تنظيم بودجه كشور و نظارت بر اجراى دخل‌وخرج و تعهدات مالى دولت ايران بود ؛ او حق انتصاب و انفصال ، ترفيع و تنزيل رتبه كليه كارمندان و مستخدمان ادارات دارائى و بودجه كشور را داشت ، ضمنا حق تهيه طرحهائى مبنى بر تغيير قوانين مالى و امور اقتصادى و غيره هم به او واگذار گرديد .\r\nبنا به تقاضاى ميلسپو در 4 ماه مه 1943 مجلس ايران قانونى را گذراند كه به موجب آن اختيارات فوق‌العاده مالى و اقتصادى كشور به ميلسپو واگذار گرديد . اين اختيارات تام حتى شامل بازرگانى داخلى و خارجى هم مىشد كه بر طبق آنها موضوع تهيه ، نگاهدارى و توزيع كالاهاى صنعتى و خواربار ، امور حمل‌ونقل ، كارخانه‌ها و كارگاههاى دولتى ، تعيين كارمزد ، نظارت بهاى كالاها به عهده اين مستشار گذاشته شد ، اين گونه زندگى اقتصادى كشور دربست زير نظارت ميلسپو قرار گرفت .\r\nميلسپو ادارات و تأسيسات تازه‌اى را پديد آورد : اداره خواربار ، پخش كالا ، تثبيت قيمتها ، حمل و نقل ، بهره‌بردارى از تأسيسات صنعتى ، اداره نظارت بازرگانى خارجى و غيره . از آن جمله بودند . همه اين ادارات زير اداره خود او و رهبرى امريكائيها بودند .\r\nدر آوريل 1944 شماره امريكائيان هيئت ميلسپو به 52 تن رسيدند . ميلسپو و رجال دولتى امريكا دربارهء گسترش اختيارات ميسيون امريكائى و ادامه فعاليت آنها به مدت 20 سال با دولت ايران وارد مذاكره شدند . عملا امريكائيها كوشش داشتند ميلسپو كليه اختيارات اجرائى دولت ايران را در زمينه مالى به دست آورد .\r\nفعاليت‌هاى هيئت ميلسپو و روش‌هاى مديريت آن زيانهاى بزرگى را به ايران وارد آوردند . براى نگاهدارى كادر ادارى اين هيئت مبالغ هنگفتى خرج شد . مستشاران امريكائى حقوقى 6 الى 7 برابر حقوق مستخدمان ايرانى هم‌پايه‌شان دريافت مىكردند .\r\nفعاليت‌هاى ميلسپو باعث درهم‌ريختگى اوضاع مالى و اقتصادى كشور ايران گرديد .\r\nميزان درآمد دولت كاهش يافت . كسرى بودجه دولت به سال 1943 - 8 ميليون دلار و به سال 1944 - 7 ميليون دلار بود . بازده كارگاهها و كارخانه‌هاى دولتى زير نظر ميلسپو پس از يك سال ( از 21 مارس 1944 تا 21 مارس 1945 ) مبلغ 650 ميليون ريال زيان داد ، اين زيان در اثر عدم مسئوليت و ضعف مديريت پديد آمد . در مدت اقامت ميلسپو در ايران ( از پايان 1942 تا ژانويه 1945 ) مقدار پول در گردش به دو برابر\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nافزايش يافت ( از 5 / 3 ميليارد ريال به 6 / 7 ميليارد ريال ) . در ظرف دو سال رياست ميلسپو در ايران ( 1943 - 1944 ) شاخص بهاى كالاهاى مصرفى از 339 به 1108 رسيد ( با مقايسه با شاخص بهاى 1936 / 37 كه 100 بود ) . تدارك خواربار و كالاهاى صنعتى مصرفى ايران كه امريكائيان به دست گرفتند ، بسيار بد و ناهنجار بود . ساكنان بيشتر مناطق و استانها حتى پس از يكسال دسترسى به پارچه ، قند و كالاهاى مورد ضرورت اوليه را نداشتند . در سرتاسر كشور احتكار رواج يافت و روشهاى اداره ميلسپو باعث افزايش آن گرديد . او به هواخواهان خودش كه از ميان مرتجعان ايرانى برگزيده شده بودند ، مقدار زيادى كالاهاى كمياب را واگذار مىكرد و اينان كالاهاى نامبرده در بازار سياه به قيمتهاى گزاف مىفروختند . كارمندان امريكائىايكه جزو سازمان ميلسپو بودند به عناوين گوناگون از مراجعان ، حق و حساب و رشوه مىگرفتند .\r\nبه منظور آماده كردن زمينهء اسارت اقتصادى ايران به دست امريكائيان ، ميلسپو عملا اقتصاد ايران را به ويرانى كشاند . او كوشيد وامى را به مبلغ 40 ميليون دلار از سوى امريكا به ايران تحميل كند . ميلسپو به سال 1944 مانند 20 سال پيش كوشيد امتيازهائى نفتى براى امريكائيان ، از ايران بگيرد او در كارهاى سياسى ايران مداخله و از مرتجعان ايرانى پشتيبانى مىكرد ، كوشش داشت كه سياست خارجى ايران را در جهت ضد شوروى توجيه كند .\r\nفعاليت‌هاى ميلسپو باعث خشم و اعتراض توده‌هاى گسترده ايران شد . مجلس ايران زير فشار افكار عمومى در 8 ژانويه 1945 قانونى مبنى بر سلب اختيارات فوق‌العاده ميلسپو گذراند و سپس دولت ايران تصميم گرفت ميلسپو را از كار بر كنار كند ، نامبرده در 28 فوريه ناچار شد از ايران بيرون رود .\r\nدر پى ازهم‌پاشيدن هيئت ميلسپو ، امپرياليست‌هاى امريكائى با شكل‌هاى ديگر به نفوذ در ايران ادامه دادند . اينان ضمن فعاليت‌هاى پيگيرانه‌شان ، از نيروهاى ارتجاعى ايران پشتيبانى مىكردند ، به استوارى مواضعشان مىكوشيدند و آنها را به پيكار جدى عليه جنبش‌هاى دموكراتيك برمىانگيختند .\r\n\r\nفعاليت نيروهاى ارتجاعى\r\nمرتجعان ايران و امپرياليست‌ها ضمن پيكار عليه دموكراسى مىكوشيدند از ايلات كوچ‌نشين و نيمه كوچ‌نشين به‌ويژه عشاير جنوب ايران مانند بختيارىها ، قشقائىها ، لرها ، عرب‌ها و غيره بهره ببرند . اينان به خانهاى عشاير اسلحه مىرساندند ، آنها را تطميع\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nمىكردند ، مقدار زيادى از سهميه جيره‌بندى شكر را با قيمت ثابت در اختيار آنها مىگذاشتند و خانها اين شكر را با قيمت گزاف در بازار سياه مىفروختند . امپرياليست‌هاى انگليسى - امريكائى و مرتجعان ايرانى كوشش داشتند خانهاى عشاير جنوب و چريكهاى مسلح زير فرمانشان را به عنوان نيروى ضربتى عليه جنبش‌هاى دموكراتيك به كار برند .\r\nدر برنامه حزب ارتجاعى « اراده ملى » پيشنهاد تشكيل يك « شوراى عالى عشاير » داده شد ، كه ضمن آن عشاير از امتيازات ويژه‌اى برخوردار مىشدند .\r\nبه منظور پايان دادن به ستيز داخلى عشاير گوناگون و تقويت آنها به عنوان حربهء مرتجعان و امپرياليست‌ها ، در اوت 1944 ، فئودال بزرگ قوام شيرازى با شركت يكى از افسران وابسته به شبكه جاسوسى انگليسها ، سازمان « اتحاديهء عشاير جنوب » را تشكيل داد . اين سازمان بايستى ، عشاير بختيارى ، عرب ، فارس و قشقائى را كه پيش از اين عليه انگليسها وارد پيكار شده بودند ، متحد مىكرد . مسلح كردن اين عشاير آشكارا از تهران تأئيد و تشويق شد . در 17 دسامبر 1945 فرمان شاه مبنى بر عفو عمومى عشاير صادر و به آنها اجازه داد ، مسلح شوند .\r\nدر جريان جنگ ، مرتجعان توانستند در مواردى عشاير را عليه جنبش‌هاى دموكراتيك برانگيزند . چريكهاى بختيارى زير فرمان مرتضى قلى خان عليه سازمان‌هاى دموكراتيك اصفهان به كار برده شدند . در آذربايجان چند خان شاهسون آلت دست مرتجعان قرار گرفتند .\r\nاما سازمانهاى ارتجاعى و عشاير دست‌نشانده‌شان در وضعى نبودند كه به‌توانند جنبش‌هاى دموكراتيك را خاموش كنند . آن‌وقت دستگاه دولت ، نيروهاى زمينى ارتش ، ژاندارمرى و پليس را براى اين كار به كار مىبرد . در تابستان و پائيز 1945 در اصفهان و تهران حكومت نظامى اعلام شد . يكانهاى ارتشى لشكر اصفهان ، باشگاه حزب توده و اتحاديه‌هاى كارگرى را اشغال كردند ، فقط در اصفهان قريب 200 تن از اعضاى حزب توده دستگير شدند . باشگاه و كميته مركزى حزب تودهء ايران در تهران هم به وسيله ارتش اشغال گرديد . تقريبا 40 روزنامه دموكراتيك تعطيل شد ، بسيارى از سردبيران اين روز - نامه‌ها ، شخصيت‌هاى سنديكائى ، افسرانيكه داراى روحيهء دموكراتيك بودند ، بازداشت گرديدند . كليهء اجتماعات ممنوع و بيرن آمدن از خانه‌ها بعد از ساعت 10 شب غدغن شد . گرداننده اين اقدامات اختناق‌آميز رئيس ستاد ارتش ايران ژنرال ارفع كه سخت به انگليسها و مرتجعان وابستگى داشت ، بود ، او سازمان‌دهنده حزب فاشيستى افسران « نهضت ملى » به شمار مىآمد .\r\nدر استانها هم تجاوز بيرحمانه پليس و ترور عليه عناصر دموكراتيك ادامه داشت .\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nبه فرمان ژنرال ارفع در مازندران باندهاى ارتجاعى مسلحى تشكيل گرديدند ، كه به شخصيت‌هاى جنبش دموكراتيك حمله مىكردند . خانهاى فئودال مرتجع هم دهقانانى را كه جرأت ابراز ناخشنودى را داشتند ، به سختى سركوب مىكردند .\r\nاين گونه در پايان جنگ جهانى دوم ، از يكسو نيروهاى دموكراتيك سخت به فعاليت پرداختند ، اما از سوى ديگر ارتجاع ايران با پشتيبانى امپرياليست‌هاى انگليسى - امريكائى ، نقاب از چهره برگرفتند و براى كوبيدن جنبش‌هاى دموكراتيك آشكارا به روش‌هاى زور و ترور پناه جستند .\r\n\r\n","description":"","footnote":"","page_name":" 489 ","page_number":489},
  {"content":"\r\n\r\n\r\n25 اوج‌گيرى جنبش دموكراتيك در ايران پس از جنگ جهانى دوم\r\nازهم‌پاشيدن رژيم آلمان هيتلرى و ژاپون امپرياليست ، پيروزى اتحاد شوروى در جنگ جهانى دوم ، تكان نيرومندى براى پيشرفت بعدى جنبش‌هاى دموكراتيك به شمار آمد . درعين‌حال مداخله در امور داخلى ايران به وسيله امپرياليست‌هاى انگليسى و امريكائى شدت يافت ، اين دولت‌ها از طريق كمك به مرتجعان ايرانى پيكار سخت عليه جنبش‌هاى دموكراتيك ايران را آغاز كردند . تعدى ، لجام‌گسيختگى و ترور پليس ، ژاندارمرى و باندهاى مسلح خانهاى مرتجع عليه اتحاديه‌هاى دهقانى ، حزب توده ايران ، اتحاديه‌هاى كارگرى و سازمانهاى دموكراتيك ديگر ، تمام مناطق ايران را فراگرفت .\r\n\r\nجنبش دموكراتيك در آذربايجان ايران و شمال كردستان\r\nاز سوى عناصر ارتجاعى ترور گسترده‌اى به‌ويژه در آذربايجان ايران انجام مىگرفت . در اين استان ايران تعدى مأموران دولت به‌ويژه در رابطه با ستم و نابرابرى ملى ، شديدتر بود . ساكنان آذربايجان ايران با زبان ويژه خود سخن مىگفتند و داراى سنت‌هاى ملى ويژه به خود بودند . درعين‌حال در تمام دستگاه دولت اجبارا\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nبايستى زبان فارسى را به كار مىبردند . كتابهاى درسى و آموزشى مدارس به زبان فارسى منتشر مىشدند ، اگرچه كودكان آذربايجانى به اين زبان تسلط كامل نداشتند . بنابراين مردم آذربايجان از ابتدائىترين حقوق دموكراتيك يعنى به كار بردن زبان مادرى محروم بودند .\r\nاز لحاظ روابط اقتصادى ، آذربايجان ايران ، نسبت به استانهاى تهران ، مازندران ، اصفهان و استانهاى ديگر ، در وضع نابرابرى قرار داشت . در گذشته مثلا در سده 19 و آغاز سدهء 20 آذربايجان ايران يكى از پيشرفته‌ترين استانهاى ايران از لحاظ اقتصادى به شمار مىرفت . اما در پايان جنگ جهانى دوم ، اين استان با وجود داشتن منابع طبيعى غنى ، از لحاظ اقتصادى در سطح استان كرمان و استانهاى عقب‌افتاده جنوب شرقى ايران قرار داشت .\r\nدرعين‌حال آذربايجان ايران هميشه به داشتن سرشت فعالانه در زمينهء جنبش‌هاى دموكراتيك كشور شهرت داشت . پس از پايان جنگ جهانى دوم هنگاميكه در سرتاسر جهان جنبش‌هاى آزادى مردم ستمديده اوج مىگرفت ، آذربايجان ايران در صف مقدم به منظور پيكار عليه ارتجاع و امپرياليسم به پا خاست .\r\nدر تابستان 1945 در آذربايجان ايران مسئله‌ايكه در قانون اساسى ايران پيش - بينى شده و مربوط به تشكيل انجمن‌هاى ايالتى و ولايتى بود ، و همچنين پاك كردن دستگاه دولت از پليس و ژاندارمرى وابسته به عناصر ارتجاعى ، مطرح شد ، آذربايجانيها بيگمان ضمن طرح اين مسئله خواستار واگذارى آزاديهاى دموكراتيك و غيره از سوى دولت مركزى بودند .\r\nدر نيمهء سال 1945 حزب دموكرات آذربايجان كه اعضاى آن نمايندگان كليه قشرهاى مردم بودند تشكيل شد . در آغاز سپتامبر 1945 اين حزب بيانيه‌اى منتشر كرد كه ضمن آن خواسته‌هاى زير مطرح شد : واگذارى حق خودمختارى در زمينهء اداره امور محلى و فرهنگى در چهارچوب دولت ايران ، تشكيل انجمن‌هاى ايالتى و ولايتى و به كار بردن رسمى زبان آذربايجانى . طرح اين خواسته‌ها سخت مورد استقبال توده‌هاى آذربايجان ايران قرار گرفت . در اكتبر 1945 ، سازمان حزب توده آذربايجان دربست به حزب دموكرات آذربايجان پيوست . ديرى نپائيد كه حزب دموكرات آذربايجان به سازمان جنبش آزادى ملى توده‌اى تبديل گرديد ، اين حزب نمايندگان قشرهاى گوناگون پيشرفته آذربايجان ايران را با يكديگر متحد كرد . نقش پيش‌تاز را در اين حزب طبقه كارگر به عهده داشت .\r\nفئودالهاى بزرگ و خانهاى آذربايجان متوجه شدند كه اين رشد بىسابقه جنبش دموكراتيك ، هستى نظام موجود را به نيستى تهديد مىكند . اينان به كمك افراد مسلح زير -\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nدست خود ، پليس ، و ژاندارمرى كوشش كردند از راه زور و ترور اين جنبش توده‌اى را سركوب و فرمانروائى خود را در منطقه استوار كنند . بنابر آنچه كه مطبوعات ايران در آن زمان نوشتند فقط در اكتبر 1945 ، باندهاى خانهاى مرتجع ، ژاندارمرى و پليس 100 تن را در آذربايجان كشتند و بيش از 1000 تن از شركت‌كنندگان در جنبش دموكراتيك به‌ويژه دهقانان را بازداشت كردند . به منظور دفاع در برابر زور و ستم مرتجعان ، دهقانان بگونهء خودبه‌خودى ، يكانهاى مسلحى تشكيل دادند و نام فدائى را روى خود گذاشتند .\r\nفشار فئودالهاى مرتجع و مأموران دولت در موقعيتى نبود كه بتواند جنبش‌هاى دموكراتيك را در آذربايجان ايران فرونشاند .\r\nبر پايه رأىگيرى همگانى ، مستقيم ، برابر و مخفى در دسامبر انتخابات مجلس آذربايجان ايران برگذار شد . نخستين‌بار زنان ايران در اين انتخابات شركت داشتند .\r\nدر 12 دسامبر 1945 دولت خودمختار آذربايجان ايران تشكيل شد ، اين دولت رسما اعلام داشت كه دولت مركزى ايران را به رسميت مىشناسد و كليه دستورهاى آن دولت را به شرط آنكه با خودمختارى آذربايجان مخالفت نكند ، اجرا خواهد كرد . دولت خودمختار آذربايجان ضمن بيانيه‌اى كه خطاب به مردم صادر كرد ، از مأموران دولت مركزى و ديگران خواست در محل‌هاى خود به كارشان ادامه دهند و ضمنا اعلام داشت مالكيت‌هاى خصوصى پابرجا خواهد ماند .\r\nتقريبا تمام نيروهاى نظامى ، ژاندارمرى و پليس در آذربايجان ايران تسليم شدند و اسلحه خود را تحويل دادند يا آنكه در يكانهاى دولت خودمختار آذربايجان ايران به خدمت سرگرم شدند .\r\nدولت آذربايجان ايران به منظور انجام برنامه‌اش ضمن صدور قانونى زبان آذربايجانى را به عنوان زبان رسمى تعيين كرد ، ضمنا عفو زندانيان سياسى ، تشكيل چريك‌هاى مردمى ، تحريم استعمال ترياك و روسپىگرى و غيره را اعلام داشت . اقدامهائى به منظور عملى كردن اين قوانين انجام داد .\r\nقوانينى وضع شد كه زمين‌هاى دولتى برايگان ميان دهقانان تقسيم شود ، و حتى مصادره و تقسيم زمينهاى مالكانى كه از آذربايجان گريخته و فعاليت‌ها و تبليغات خصمانه‌اى عليه انقلابيون انجام مىدادند ، در قانون گنجانده شد . بر پايهء اين قانون بيش از 250 هزار هكتار زمين ميان 210 هزار خانوادهء دهقان تقسيم گرديد .\r\nدر آوريل 1946 مجلس آذربايجان ايران قانونى را تصويب كرد كه به موجب آن طريقه تقسيم محصول ميان مالك و دهقان را مشخص مىكرد . اين قانون صرف نظر از مالكيت ارباب بر زمين و آب ، به ميزان چشم‌گيرى به سهم دهقانان افزود ، اخذ عوارض\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nاضافى از دهقان را ممنوع كرد . اين كار گام مهمى در راه دگرگونى روابط ارباب و رعيت و بهبودى وضع دهقانان به شمار مىآمد . دموكراتها به ايجاد بانك كشاورزى و تدارك ماشين‌هاى كشاورزى و آبيارى به منظور پيشرفت اقتصاد كشاورزى همت گماشتند . اما دهقانان كوشش داشتند تا دگرگونيهاى ريشه‌اى در نظام روستائى پديد آيد ، مالكيت اربابان بر زمين‌هاى كشاورزى لغو و اين زمين‌ها ميان دهقانان تقسيم گردد . عليرغم تصميم - هاى دولت آذربايجان ايران ، دهقانان بيشتر مناطق از تحويل بهرهء مالكانه سهم ارباب پس از جمع‌آورى محصول خوددارى كردند و حتى در برخى مناطق به تقسيم زمين‌هاى مالكانى كه طبق تصميم دولت آذربايجان نبايستى تقسيم مىشدند ، اقدام كردند .\r\nفعاليت دموكراتهاى آذربايجان با مزاحمت ويرانگرانه و دسيسه‌هاى مرتجعان محلى روبرو شد . گروههاى مرتجع تهران ، امپرياليست‌هاى انگليسى و امريكائى با روش‌هاى گوناگون مىكوشيدند وضع اقتصادى آذربايجان را به نابسامانى ، هرج‌ومرج و حتى ازهم‌پاشيدگى ، بكشانند . به منظور ايجاد نايابى و نارسائى خواربار و قحطى مصنوعى ، مرتجعان ، مقدارى زيادى خواربار را از آذربايجان خارج كردند و بهاى كالاها را بالا بردند ، شايعات تحريك‌آميز بىشمارى پخش كردند . درحاليكه شعبه‌هاى بانك‌هاى ايران و انگلستان در تبريز كار مىكردند ، عوامل اين بانك‌ها به سياست ويرانگرى و خرابكارى اقتصادى و مالى آذربايجان ادامه مىدادند . اينان بگونهء موقت موفق شدند ، بحران مالى و دشواريهاى اقتصادى در آذربايجان ، پديد آورند .\r\nدر چنين شرايطى دولت دموكرات آذربايجان فعاليت شعبه‌هاى بانك‌هاى ملى ، صنعتى و كشاورزى آذربايجان را زير نظر گرفت . اقداماتى جدى به منظور پيكار با سفته‌بازى را آغاز كرد ، به ايجاد بازرگانى دولتى و فروشگاه‌هاى دولتى همت گماشت . از ماليات‌هاى غير مستقيم كه بر دوش توده‌هاى مردم سنگينى مىكرد ، كاست . نظارت كارگران را بر توليدات صنعتى عملى كرد . كارگاههاى قالىبافى و يك رشته كارگاههاى تازهء ديگر را بنيان نهاد ، انجام كار عادى را براى كارگران كارگاهها مقرر داشت ، به ايجاد شركت‌هاى تعاونى براى رفع نيازمنديهاى صنعتگران و پيشه‌وران پرداخت . دولت 8 ساعت كار روزانه را براى كارگران تعيين و قوانينى دربارهء كار و بيمه‌هاى اجتماعى وضع كرد . در پى اين اقدامات وضع اقتصادى آذربايجان ايران رو به بهبودى نهاد . بهاى خواربار و كالاهاى مورد مصرف ضرورى كاهش يافت . فراورده‌هاى غذائى در تبريز با نصف بهاى كالاهاى مشابه تهران ، به فروش مىرسيد . در شهرها و مناطق آذربايجان ايران نسبت به سابق ، آرامش ، نظم و امنيت بىسابقه‌اى حكمفرما گرديد .\r\nدموكراتهاى آذربايجان به‌ويژه در زمينه پيشرفت آموزش و فرهنگ مردمى آذربايجان\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nاقداماتى جدى به عمل آوردند ، تدريس در مدرسه‌هاى آذربايجان به زبان آذربايجانى انجام مىگرفت . تنها در تبريز ، اروميه و زنجان 325 دبستان و 82 دبيرستان تازه گشايش يافت .\r\nبراى 7 كلاس ابتدائى كتابهائى به زبان آذربايجانى آماده شد . در بسيارى از نقاط ساختمانهاى تازه‌اى ويژه مدارس ساخته شدند . در شهرها و روستاهاى آذربايجان كلاس‌هائى به منظور بهره‌بردارى بزرگسالان بىسواد گشوده شد .\r\nدر تبريز نخستين‌بار دموكراتها دانشگاه دولتى آذربايجان را بنيان نهادند . تأسيسات تآتر موزيك - دراماتيك ، آموزشگاه هنر ، اركستر ملى و كر گشايش يافت . روزنامه‌ها ، مجله‌ها و كتابها به زبان آذربايجانى منتشر مىشدند . ايستگاه پخش راديو در تبريز بنيان - گذارى شد .\r\nدر تبريز بيمارستان تازه‌اى گشايش يافت ، كمكهاى پزشكى به مردم بگونهء رايگان انجام مىگرفت . خانه كودك براى يتيمان و آسايشگاه پيران تأسيس گرديد .\r\nزورگوئيهاى پليس و ژاندارم پايان گرفت . اقداماتى به منظور ريشه‌كن كردن اختلاس ، رشوه‌خوارى و تبه‌كاريهاى ديگر كه در دستگاه دولت ارتجاعى سخت رايج بودند ، انجام يافت . دستگاه دموكراتيك تازه‌اى بنيان‌گذارى شد .\r\nمرتجعان ايرانى و امپرياليست‌هاى امريكائى و انگليسى از برقرارى رژيم دموكراتيك در آذربايجان سخت برآشفتند . آنها مىترسيدند كه آذربايجان سرمشقى براى توده‌هاى مردم استانهاى ديگر ايران و حتى كشورهاى همسايه گردد ، از آن بيم داشتند مبادا جنبش دموكراتيك به مناطق نفت‌خيز ايران و خاورميانه نفوذ كند و آنها را مستقيما زير ضربت قرار دهد و به سودهاى كلان نفتىشان آسيب رساند .\r\nبنابراين نيروهاى ارتجاعى و امپرياليست‌ها به تبليغات افتراآميز و ناجوانمردانه‌اى عليه دموكراتهاى آذربايجان دست زدند ، آنها را به جدائىخواهى از ايران متهم كردند ، باندهاى مسلح خرابكارى را به آذربايجان فرستادند و به تبليغات زهرآگين در ميان مردم پرداختند ، نوميدانه كوشيدند شاهسونها و عشاير ديگر آذربايجان را عليه دموكراتها تحريك كنند . اما موفق به اين كار نشدند . در همان هنگام امپرياليست‌ها و مرتجعان تلاش كردند تا عشاير جنوب را عليه آذربايجان ايران برانگيزند اما با ناكامى روبرو شدند . دربارهء قشرهاى گستردهء توده‌هاى ساكن استانهاى شمالى ، مركزى و جنوبى ايران بايد گفت كه اينان نه‌تنها زير تأثير تبليغات مرتجعان و امپرياليست‌ها به منظور اقدام عليه دموكراتهاى آذربايجان قرار نگرفتند ، بلكه پيشرفت جنبش توده‌اى را در آذربايجان ستودند و با علاقه رويدادهاى آن استان را به عنوان نخستين گام در راه دموكراتيزه كردن كشور دنبال مىكردند .\r\nبرقرارى يك رژيم پيشرفته در آذربايجان ايران باعث اوج‌گيرى جنبش دموكراتيك در قسمتهاى\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nديگر ايران گرديد .\r\nرويدادهاى آذربايجان در ناحيه شمالى كردستان بسيار اثر گذاشت . در اين ناحيه هم ضمن پايان 1945 حزب دموكرات كردستان سازمان يافت ، در اين حزب رهبران پيشرفتهء عشاير كرد ، مالكان ، بازرگانان ، نمايندگان روشنفكران محلّى و روحانيان عضويت داشتند .\r\nسازمان‌دهنده و رهبر اين حزب به نام قاضى محمد از محبوبيت و اعتبار شايانى در ميان روحانيان و رهبران كرد برخوردار بود .\r\nدر تاريخ 25 - 28 اكتبر 1945 در مركز ناحيه شمالى كردستان يعنى مهاباد نخستين كنگرهء حزب دموكرات كردستان تشكيل گرديد . در اين كنگره بيانيه‌اى صادر شد كه خواسته - هاى زير را مطرح مىكرد : واگذارى حق خودمختارى به كردستان در چارچوب دولت ايران به منظور اداره امور داخلى ملت كرد ، تشكيل انجمن ولايتى به منظور نظارت در كليه امور كردها ، برگمارى مأموران دولت از ميان كردها ، آموزش كودكان كرد در مدرسه‌ها ، به زبان كردى و نوشت و خوان با زبان مادرى كردى . ضمن اين بيانيه دربارهء سروسامان دادن به روابط ميان دهقانان و مالكان بر مبناى برابرى حقوق ، روابط برادرانه با توده‌هاى آذربايجانى ، ارمنى ، آسورى و مليت‌هاى ديگر كه در آذربايجان ايران ساكنند ، سخن به ميان آمد .\r\nپس از برقرارى رژيم دموكراتيك در آذربايجان ايران ، در مهاباد هم يك دولت خودمختار دموكرات كرد به رياست قاضى محمد تشكيل شد . براى دفاع از دولت دموكرات كرد يكانهاى مسلحى از كردها سازمان يافتند . اداره امور محلى به كردها سپرده شد ، مدرسه‌هائى ايجاد و روزنامه‌هائى به زبان كردى منتشر گرديدند . در زمينهء روابط روستائى ، دموكراتهاى كرد دگرگونى مهمى را پديد نياوردند و روابط ميان دهقان و مالك بدون تغييرات اصلى مانند پيش باقى ماند . ميان دموكراتهاى آذربايجان و دموكراتهاى شمال كردستان موافقت‌نامه دوستى و همكارى امضاء شد .\r\n\r\nاوج‌گيرى جنبش‌هاى دموكراتيك در مناطق ديگر ايران\r\nدر پايان سال 1945 و آغاز 1946 در پى شكست كامل آلمان فاشيست و پيروزى دموكراتها در آذربايجان ايران و كردستان شمالى ، جنبش دموكراتيك در تهران و مناطق ديگر ايران گسترش يافت . نفوذ و اعتبار حزب توده ايران و سازمانهاى دموكراتيك ديگر در ميان توده‌ها سخت فزونى گرفت . فعاليت طبقهء كارگر افزايش يافت ، سازمانهاى آن تكميل شد ، اتحاديه‌هاى كارگرى با سازمان كامل به كار پرداختند . در ژوئن 1944 شوراى\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nمتحده مركزى اتحاديه‌هاى ايران تشكيل شد ، شماره اعضاى اين اتحاديه‌ها اعم از كارگر و مستخدم به 300 هزار تن رسيد . مذاكرات موفقيت‌آميزى درباره اتحاد ميان حزب توده ايران ، احزاب دموكرات آذربايجان و كردستان و حزب بورژوازى ملى « ايران » كه ضمن سالهاى جنگ دوم جهانى در ايران پديد آمده بود ، شوراى متحده مركزى اتحاديه‌ها و سازمانهاى دموكراتيك ديگر كشور ، انجام يافت .\r\nجنبش دهقانان به ميزان گسترده‌اى اوج گرفت . اتحاديه‌هاى توده‌اى دهقانان ، در مناطق شمالى مانند گيلان ، مازندران ، خراسان و حتى استانهاى مركزى و جنوبى ايران ، سازمان داده شدند . در همه‌جا خواسته‌هاى مهم دهقانان به شرح زير بودند : تجديد نظر در تقسيم سهم محصول ميان دهقانان و مالكان ، لغو وظايف دهقان درباره تحويل جنس ( عوارض ) به ارباب . مالكان از ترس گسترش دامنه‌دار جنبش دهقانان ، در بسيارى از جاها به رهبران اتحاديه‌هاى دهقانان مراجعه و تقاضا كردند كه ميان آنها و دهقانان قراردادى مبنى بر تجديد نظر در سنت‌هاى پيشين تقسيم محصول منعقد گردد . منظورشان آن بود كه به‌طوركلى بهره مالكانه‌شان از بين نرود . ضمن بهار 1946 در گيلان چنين قراردادى ميان دهقانان و مالكان تنظيم گرديد كه ضمن آن بهره مالكانهء ارباب به 25 % كاهش مىيافت و عوارض هم لغو مىشد . در رفسنجان كرمان در ماه مه 1946 در محل اداره فرماندارى قراردادى ميان نمايندگان دهقانان و مالكان به امضاء رسيد كه به موجب آن سهم دهقان از 25 % به 35 % محصول افزايش يافت . در مناطق اصفهان ، يزد ، كرمان ، فارس هم قراردادهاى مشابهى بسته شدند . در بسيارى از جاها دهقانانى كه محصولشان كم بود به‌طوركلى از تحويل بهرهء مالكانه به ارباب خوددارى كردند .\r\nاين گونه در پايان سال 1945 و آغاز سال 1946 موج جنبش دموكراتيك سرتاسر ايران را فراگرفت .\r\n\r\nمانورهاى مرتجعان ايران و امپرياليست‌ها\r\nدر چنين شرايطى مرتجعان ايران كه حكومت را به دست داشتند ، ضمن آغاز سال 1946 برايشان روشن شد كه اوضاع داخلى ايران چنان نيست تا پايگاهى عليه جنبش‌هاى دموكراتيك آذربايجان ، كردستان و به‌طوركلى سرتاسر ايران ، پديد آيد .\r\nاين پديده ارتجاع ايران را ناچار كرد تا از خارج يارى جويد ، بنابراين رويدادهاى داخلى آذربايجان ايران را به مسأله‌اى بين‌المللى تبديل كرد . دولت ايران به رياست ابراهيم حكيمى با تحريك نمايندگان دولتهاى امپرياليستى ، در ژانويه 1946 مسئله\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nآذربايجان را به سازمان ملل متحد ارجاع كرد .\r\nاما نقشه‌هاى مرتجعان ايران و امپرياليست‌ها به منظور بهره‌بردارى از سازمان ملل متحد براى استوارى موقعيت مرتجعان ايران با شكست روبرو شد . بنابراين دولت حكيمى كه در اجراى سياست ارتجاعى داخلى و ضد شوروى ناكام شده بود ناچار به استعفا گرديد .\r\nاحمد قوام ( قوام السلطنه ) مالك بزرگ گيلان و مرتجع نامدار كه در گذشته سازش او با امپرياليست‌هاى امريكائى به ثبوت رسيده بود ، در ژانويهء 1946 به سمت نخست‌وزيرى ايران برگزيده شد . او در آغاز زمامداريش در چند مورد محدوديت فعاليت‌هاى سازمانهاى دموكراتيك را از ميان برد . انتشار چند روزنامهء پيشرفته را كه توقيف شده بودند ، آزاد كرد ، اجازه برگذارى ميتينگ و اجتماعات را داد ، باشگاههاى حزب توده و اتحاديه‌ها را كه به وسيله ارتش و پليس اشغال شده بودند ، آزاد كرد ، مرتجعان و عناصرى را كه مورد نفرت افكار عمومى بودند و در رأس مقامهاى دولتى قرار داشتند كنار زد : رئيس ستاد ارتش ژنرال حسن ارفع ، فرماندار نظامى و چند تن ديگر از آن جمله بودند . سپس در بهار 1946 ، سيد ضياء الدين ، ژنرال ارفع و چند تن از مرتجعان نامدار ديگر را بازداشت كرد .\r\nقوام همه اين كارها را انجام داد تا افكار عمومى را گمراه كند و مردم را به اين انديشه وادارد كه گويا قوام عملا از انجام سياست ارتجاعى دولت گذشته بيزار است . ديرى نپائيد كه بازداشت‌شدگان را آزاد كرد .\r\nدر 18 فوريه 1946 در رأس هيئتى براى مذاكره با دولت شوروى به مسكو رهسپار شد . مذاكرات با اتحاد شوروى در مسكو آغاز و در 4 آوريل 1946 در تهران موافقت - نامه‌اى امضاء شد . طرفين موافقت كردند كه يك شركت مختلط شوروى - ايران به منظور اكتشاف و بهره‌بردارى معادن نفت شمال ايران تشكيل دهند .\r\nشرايط تشكيل شركت سهامى مختلط ايران و شوروى بر مبناى احترام به استقلال سياسى و اقتصادى ايران بود و كاملا با پيشرفت اقتصادى كشور ايران توافق داشت . سهم ايران در سود اين شركت نفت نسبت به درآمديكه آن زمان شركت‌هاى عامل نفت خاور - ميانه و نزديك انگليسى و امريكائى به صاحبان اصلى مىپرداختند ، بارها بيشتر بود .\r\nدرعين‌حال دولت قوام ناچار شد با رهبران دموكراتهاى آذربايجان وارد مذاكره شود . پس از مدتى تأخير ، اين مذاكرات در 13 ژوئن 1946 پايان يافت و موافقت‌نامه‌اى امضاء شد كه به موجب آن تشكيل يك شوراى مديريت آذربايجان ايران در چارچوب استان ، شامل فرماندار كل ، رؤساى ادارات استان و هيئت رئيسه انجمن استان ، پيش‌بينى مىشد . دولت ايران متعهد شد كه انتخابات پايان 1945 مجلس آذربايجان را به عنوان\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nانجمن ايالتى آذربايجان به رسميت بشناسد . به موجب اين موافقت‌نامه نامزد مقام فرماندارى كل آذربايجان بايستى به وسيله انجمن ايالتى آذربايجان و تأئيد دولت ايران مشخص مىشد .\r\nدولت ايران موافقت كرد كه 4 / 3 درآمد حاصله از استان آذربايجان به منظور رفع نيازمندى داخلى خود استان خرج شود و 4 / 1 بقيه به صندوق دولت مركزى منتقل گردد .\r\nدولت ايران تقسيم زمين‌هاى دولتى را ميان دهقانان كه قبلا در آذربايجان عملى شده بود ، به رسميت شناخت . در رابطه با تقسيم زمين‌هاى مالكان خصوصى ميان دهقانان ، توافق شد ، كميسيونى از نمايندگان دولت و انجمن ايالتى براى بررسى اين مسئله تشكيل گردد و نسبت به جبران زيانهاى وارده به مالكان تصميمات مقتضى بگيرد . ضمن اين موافقت‌نامه پيش‌بينى شد كه در مدارس متوسطه و عالى با دو زبان فارسى و آذربايجانى تدريس شود . دولت ايران همچنين موافقت كرد كه اقليت‌هاى كرد ، ارمنى ، آسورى و ديگران حق تدريس كودكانشانرا تا كلاس پنجم ابتدائى به زبان مادرى داشته باشند .\r\nعلاوه بر اين دولت ايران متعهد شد كه شيوه‌هاى دموكراتيك را در زندگى اجتماعى سياسى كليه مردم ايران ملحوظ دارد . در قسمتى دولت ايران ملزم شد پس از گشايش مجلس 15 طرح قانونى انتخابات را با اصول دموكراتيك به مجلس ببرد . اين گونه در موافقت‌نامه ميان دولت ايران و دموكراتهاى آذربايجان اصول دموكراسى نه‌تنها در آذربايجان بلكه در چارچوب كشور ايران به‌ويژه در زمينهء انتخابات پيش‌بينى شد .\r\nدولت قوام دربرابر اوج‌گيرى بىسابقه جنبش‌هاى دموكراتيك به‌ويژه در ميان دهقانان ناچار شد در زمينه مسائل روستائى به مانور پناه جويد . او رياكارانه ادعا كرد كه خواستار گذشت نسبت به دهقانان و بهبودى وضعيت آنان است . قوام ضمن بيانيه‌ها و نطق‌هايش ، بارها ، دربارهء وضع وخيم و تاب‌ناپذير دهقانان ، و فشار ستمگرانه مالكان به آنها سخن به ميان آورد و وعده داد روابط « عادلانه » اى ميان دهقانان و مالكان برقرار خواهد كرد . در بهار 1946 نخست‌وزير بخش‌نامه‌اى خطاب به استانداران ابلاغ و ضمن آن خاطرنشان كرد ، كميسيونهائى شامل نمايندگان دولت ، مالكان و دهقانان تشكيل شود و دربارهء ميزان سهم مالك و دهقان و تقسيم محصول ميان آنها بررسى كنند ، بيانيه‌اى از سوى دولت دربارهء تقسيم زمين‌هاى دولتى ميان دهقانان و دربارهء محدوديت مالكيت شخصى زمين‌ها صادر شد . پس از آن بخشنامه‌اى درباره افزايش سهم محصول دهقانان به حساب مالكان به ميزان 15 % منتشر گرديد .\r\nدولت قوام زير فشار جنبش كارگران در ماه مه 1946 طرح قانون كار را به مجلس\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nبرد . به موجب اين قانون براى كارگران 48 ساعت كار در هفته ، هفته‌اى يك روز تعطيل و هر سال دو هفته مرخصى با دريافت كارمزد ، تحريم كار كودكان تا 13 ساله در نظر گرفته شد . درعين‌حال اين قانون ، اعتصاب كارگران را تا بررسى شكايت‌شان به وسيله كميسيونى شامل نمايندگان كارگران و كارفرمايان و دولت ، ممنوع اعلام داشت . اما عملا اين قانون فقط روى كاغذ ماند و اجرا نگرديد .\r\nقوام ضمن سخن‌رانيهاى راديوئىاش بارها عليه مرتجعان ، عمال بيگانه ، و درباره انجام دگرگونيهاى دموكراتيك سخن گفت ، وعده داد نسبت به روابط با اتحاد شوروى و كشورهاى سرمايه‌دارى غرب ، سياستى مبنى بر « اصول برابرى » اجرا خواهد كرد .\r\nقسمتى از محافل اجتماعى دموكراتيك در نتيجهء وعده‌هاى عوامفريبانه قوام به گمراهى كشانده شدند . حزب توده ايران ، اتحاديه‌ها و سازمانهاى دموكراتيك ديگر در بهار و تابستان 1946 از قوام پشتيبانى كردند . اما رويدادهاى بعدى نشان دادند كه اميد محافل دموكراتيك به نوميدى گرائيد . ضمن اين آرامش موقتى ، ارتجاع ايران با كمك پشتيبانان خارجىاش خود را براى تعرض تازه‌اى آماده مىكرد .\r\nدر تمام توطئه‌ها و تحريكات عليه دموكراتهاى ايران ، امپرياليست‌هاى انگليسى و به‌ويژه شركت نفت ايران و انگليس نقش حساسى را ايفا مىكردند . كاركنان خدمات سياسى اين شركت كه به اصطلاح اتحاديه عشاير خوزستان را تشكيل دادند ، به شعارهاى تحريك‌آميزى مبنى بر جدائى خوزستان از ايران و پيوستن آن به عراق پناه جستند . همتاى چنين فعاليت‌هائى در جنوب ايران يا استان فارس انجام گرفت . در بهار و تابستان 1946 تلاشهائى به منظور تحريك عشاير ايران براى حمله به جنبش‌هاى دموكراتيك انجام پذيرفت ، خانهاى عشاير جنوب ، كنسولهاى انگليس در بوشهر و اصفهان و رئيس خدمات سياسى ( يعنى جاسوسى ) شركت نفت انگليس و ايران ، ماژور جيكاك جلسه‌هاى چندى تشكيل دادند . امپرياليست‌ها اسلحه و پول براى خانهاى ارتجاعى تأمين كردند .\r\nجاسوسان انگليسى در تهران و جاهاى ديگر هم برخوردهائى را با شركت‌كنندگان در جنبش دموكراتيك پديد آوردند . به منظور تهديد نيروهاى دموكراتيك و تشويق مرتجعان در خوزستان ضمن ژوئيه 1946 ، انگليسها چند ناو جنگى به خليج فارس فرستادند . اين ناوها در نزديكى بندرهاى آبادان و خرمشهر مستقر شدند . در اول اوت قسمتهاى مهمى از نيروهاى زمينى بريتانيا در مرز ايران ، منطقه بصره تمركز يافتند .\r\nامپرياليست‌هاى امريكائى هم به فعاليت‌هاى تحريك‌آميزى دست زدند . در ژوئن 1946 سفير امريكا در ايران د . الن آشكارا از شخصيت‌هاى مرتجع و روزنامه‌هاى ارتجاعى پشتيبانى مىكرد . نماينده رسمى ايالات متحده امريكا علنا مرتجعان ايران را به پيكار عليه\r\n\r\n","description":"","footnote":"","page_name":" 499 ","page_number":499},
  {"content":"\r\n\r\nجنبش دموكراتيك ايران و اقدامات ضد شوروى تشويق مىكرد .\r\n\r\nتمركز نيروهاى ارتجاعى\r\nدر بهار 1946 دوباره حمله باندهاى مرتجعان به سازمانهاى دموكراتيك و فعالان جنبش‌هاى دموكراتيك آغاز و زودتر از همه ، اين حمله در منطقه لاهيجان و بخشهاى ديگر گيلان كه املاك شخصى قوام در آنجا قرار داشت ، رويداد و البته اين جريان تصادفى نبود . پس از آن اوباش عامل ارتجاع در مازندران ، گرگان و اصفهان به جان مردم افتادند ، به غارت و ويرانى جايگاههاى سازمان‌هاى دموكراتيك پرداختند . باوجود اينكه در مناطق جنوبى ايران ، راههاى بازرگانى ايران را راهزنان و دزدان به ناامنى تهديد مىكردند و وجود قسمتهاى ژاندارم در آنجا براى تأمين امنيت مردم و آمدوشد در اين راهها ضرورى بود ، تقريبا 3 / 2 تمام ژاندارمهائيكه در جنوب بودند ، به شمال ايران به‌ويژه به مراكز صنعتى ، منتقل گرديدند .\r\nدر تابستان 1946 ، قوام آشكارا عليه جنبش‌هاى دموكراتيك و كارگران وارد پيكار شد . در 23 ژوئن 1946 اعلاميه‌اى صادر كرد كه ضمن آن سازمانهاى كارگران متهم به اخلال نظم اجتماعى و دخالت غيرقانونى در كارهاى قوهء مجريه ، شدند . قوام ضمن اشاره به فعاليت سازمانهاى كارگرى ، اعلام داشت كه اجازه نخواهد داد به عنوان دموكراسى در كشور آنارشيسم و نابسامانى حكم‌فرما گردد . صدور اين اعلاميه نشانهء تشديد هرچه بيشتر پيكار مرتجعان عليه سازمانهاى دموكراتيك بود .\r\nقوام در 24 ژوئن 1946 تشكيل حزبى را به نام « حزب دموكرات » اعلام داشت .\r\nدر برنامه اين حزب گفته مىشد كه منظورش گويا تأمين استقلال ، حاكميت و تماميت ارضى ايران ، بهبودى وضع كارگران و دهقانان ، انجام اصلاحات ريشه‌اى در زمينه آموزش و پرورش ، بهداشت ، دادگسترى و سيستم مالياتى ، پيشرفت صنايع ، تجديد نظر در كليه قوانين بر پايه دموكراتيك و غيره بود . اين برنامهء پروعده‌وعيد ، آنگونه كه عملا به ثبوت رسيد ، چيزى جز فريب توده‌هاى گسترده مردم و محافل دموكراتيك نبود .\r\nنقش پيشرو را در حزب دموكرات قوام ، در پايتخت و استانها ، مرتجعان فعال ، و اعضاى حزب « عدالت » كه در سالهاى جنگ جهانى دوم تشكيل شده بود و گروه‌بندىهاى ارتجاعى ديگر ، بازى مىكردند . در اين حزب حتى چند تن از كارمندان بلندپايه دولت ، مالكان ، بازرگانان كه خواهان بهره‌بردارى از امتيازات عضويت در حزب زير رهبرى نخست‌وزير به منظور ارضاء مقاصد مغرضانه و جاه‌طلبانه‌شان بودند ، شركت كردند .\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nپيرامون اين حزب دموكرات در نخستين روزهاى موجوديتش گروه‌بنديها و عناصر ارتجاعى گرد آمدند . اين حزب ناگهان حمله به فعالان حزب توده ، اتحاديه‌هاى دموكراتيك ، اتحاديه‌هاى دهقانى را آغاز كرد و به تاراج كميته‌هاى اين سازمانها پرداخت . تمام دستگاههاى دولتى ، پليس و ژاندارمرى به خدمت حزب دموكرات كه تنها هدفش پيكار عليه نيروهاى توده‌اى بود ، كمر بستند . هنگاميكه تعرض عمومى عليه نيروهاى دموكراتيك آغاز گرديد ، دولت اعلام حكومت نظامى داد ، منظور آن بود كه سركوبى شخصيت‌هاى پيشرفته آسان‌تر انجام گيرد ، بنابراين تمام رهبران و شركت‌كنندگان فعال جنبش‌هاى دموكراتيك دستگير و عده‌اى تبعيد گرديدند .\r\nارتجاع ايران و امپرياليست‌هاى انگليسى بيش از همه به سازمانهاى كارگرى شركت نفت انگليس و ايران حمله كردند . دستگاه مديريت شركت نفت به‌عنوان اعتراض ، اجراى شرايط قانون كار را كه دولت به‌عنوان بهبودى وضع كارگران وضع كرده بود ، رد كرد .\r\nهمانگونه كه قبلا يادآورى شد اين قانون را در بهار 1946 هنگام اوج جنبش دموكراتيك ، دولت قوام وضع كرده بود . شركت نفت به بركنارى شركت‌كنندگان فعال در اعتصابات پرداخت ، از پرداخت كارمزد ايام اعتصاب خوددارى كرد ، نان و خواربار كارگران را بريد . راهزنان مسلح كه به‌وسيله جاسوسان انگليسى از ميان عشاير عرب مسلح و بسيج شده بودند ، به تهديد رهبران اتحاديه‌هاى نفت پرداختند .\r\nدر جواب اين تحريكات ضمن 14 ژوئيه 1946 در كليه تأسيسات شركت نفت انگليس - ايران اعتصاب عمومى آغاز گرديد . اعتصاب‌كنندگان خواستار قطع دخالت شركت نفت در زندگى سياسى ايران ، انحلال دستگاه « سياسى » شركت و اخراج گردانندگان اين دستگاه از ايران ، تبديل شركت به يك مؤسسه صرفا بازرگانى و اجراى كامل مواد قانون كار بودند .\r\nانگليسها به كمك جاسوسانشان در همان نخستين روز اعتصاب ، حمله مسلحانه‌اى را به‌وسيله عربها عليه كارگران در آبادان برانگيختند .\r\nدولت ايران اعتصاب را غيرقانونى اعلام داشت و در خوزستان حكومت نظامى برقرار كرد . رهبران اتحاديه‌هاى خوزستان بازداشت شدند ، كميته‌هاى اتحاديه‌ها به‌وسيله ارتش اشغال گرديدند . در پى اين اقدامات ، بازداشت‌هاى دسته‌جمعى اعضاى اتحاديه‌ها و حزب توده آغاز گرديد . چند هزار تن از شركت‌كنندگان فعال اين جنبش كارگرى از كار اخراج گرديدند . از خوزستان در حدود 500 كارگر هندى كه در اين اعتصاب شركت كرده بودند بيرون رانده شدند . دولت ، كارگران را مجبور كرد تا از اتحاديه‌ها كنار روند ، استاندار خوزستان كار كردن اعضاى اتحاديه‌ها را در شركت ممنوع اعلام داشت . شعبهء « سياسى »\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nاعتصاب عمومى در مسجد سليمان به سال 1946\r\nشركت نفت اقدامهائى را به‌منظور ازهم‌پاشاندن صفوف كارگران آغاز كرد و در برابر اتحاديه‌هاى دموكراتيك ، « اتحاديه كارگرى زرد » را كه زير فرمان مديران كمپانى بود ، علم كرد .\r\nدولت قوام و حزب دموكراتش هم به همين منظور در تهران ، اصفهان و مراكز كارگرى ديگر كشور به سازمان دادن « اتحاديه كارگرى زرد » اقدام كرد . علاوه‌بر اين حزب دموكرات قوام به سازمان دادن باندهاى جنايت‌كارى به‌عنوان « واحدهاى نجات ملى » پرداخت ، اين باندها به دستور مرتجعان نقش نيروهاى ضربتى را در حمله به سازمانهاى فعال كارگرى و شركت‌كنندگان در جنبش‌هاى دموكراتيك ، ايفا مىكردند . اما با وجود فشارها و تهديدهاى دولت ، كارگران از ورود به حزب دموكرات قوام و اتحاديه كارگرى زرد او خوددارى كردند .\r\nبيانيهء قوام دربارهء اصلاحات و دربارهء بهبودى وضع كارگران و دهقانان به‌منظور انحراف محافل پيشرفته و اغتنام فرصت براى توان بخشيدن به نيروهاى ارتجاعى و از هم‌پاشاندن سازمان‌هاى دموكراتيك ، صادر شد . به اين منظور بود كه در اول اوت 1946 قوام كابينه‌اش را ترميم كرد و سه تن از اعضاى كميته مركزى حزب توده را با سمت وزارت صنايع و بازرگانى ، وزارت فرهنگ و وزارت بهدارى در كابينه‌اش به كار گماشت . هدف از اين كار آن بود كه حزب توده را در انجام فعاليت‌هاى دموكراتيك دولت مسئول و شريك\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nكند . جالب اينجاست كه دولت قوام پس از ترميم كابينه ، پيگرد سازمانهاى دموكراتيك از جمله حزب توده را شدت داد . در اوت 1946 ، سربازان و پليس به كميته‌هاى حزب توده در شيراز ، يزد ، اصفهان ، كرمانشاه و غيره حمله و اين مراكز را تاراج و ويران كردند . در مراكز صنعتى مازندران - شاهى و چالوس - باندهاى مسلح مرتجعان آشكارا به تهديد كارگران پرداختند . تحريكات ژاندارمها عليه دموكراتهاى آذربايجان در مناطق نزديك به آن استان آغاز گرديد .\r\nدر پائيز 1946 قوام كه به ميزان چشم‌گيرى موفق به ناتوان كردن حزب توده و سازمانهاى دموكراتيك ديگر شده بود ، نيروهاى ارتجاعى را تقويت و آنها را براى حمله عليه دموكراتهاى آذربايجان و جنبش‌هاى مردمى سرتاسر ايران آماده كرد .\r\n\r\n","description":"","footnote":"","page_name":" 503 ","page_number":503},
  {"content":"\r\n\r\n\r\n26 سركوبى جنبش دموكراتيك افزايش گسترش‌خواهى امريكا\r\n\r\nتعرض ارتجاعى خانهاى جنوب ايران\r\nارتجاع ايران كه با كمك امپرياليست‌هاى امريكائى و انگليسى مواضعش را استوار كرده بود ، در پائيز 1946 ، تعرض آشكار خود را عليه كليه نيروهاى دموكراتيك ايران و در رأس همه ، عليه آذربايجان ايران آغاز كرد .\r\nدر نيمه سپتامبر به تحريك امپرياليست‌ها و مرتجعان ايران ايل قشقائى و عشاير ديگر جنوب به تعرض پرداختند . مقدمات اين تعرض در تابستان 1946 هنگاميكه نخست - وزير قوام با خسرو خان قشقائى و خانهاى ديگر جنوب بگونه سرى ملاقات كرد ، آماده شد .\r\nدر 14 سپتامبر چريكهاى مسلح عشاير قشقائى ، بويراحمدى ، دشمن زيارى و ممسنى پاسگاههاى ژاندارمرى و پادگانهاى محلى را خلع سلاح ، كازرون ، بوشهر و بسيارى از شهرهاى ديگر فارس را اشغال و به مركز استان يعنى شيراز وارد شدند . چريكهاى عشاير در همه‌جا به سركوبى شركت‌كنندگان جنبش‌هاى دموكراتيك ، اعضاى حزب توده ، اتحاديه - هاى كارگرى و دهقانى اقدام كردند .\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nسركردهء ايل قشقائى ، ناصر خان و رهبران ديگر شورشيان ارتجاعى آشكارا حمله لفظى عليه دموكرات‌هاى آذربايجان را آغاز و خواهان اخراج وزيران توده‌اى از هيئت دولت شدند . آنها همچنين خواسته تحريك‌آميز « مردم فارس » را مبنى بر « خودمختارى استان فارس » مطرح كردند .\r\nدولت ايران كه در آن هنگام يكانهاى نظامى منظمى مسلح به تانك ، هواپيما و تكنيك نظامى پيشرفته در اختيار داشت ، بدون هيچگونه زحمتى مىتوانست به شورش خانهاى جنوب پايان دهد . نمايندگان رسمى دولت و فرماندهان نظامى فقط با حرف عليه اين شورش تظاهر مىكردند و آن را خائنانه و وابسته به ارتجاع برمىشمردند ، اما براى سركوبى آن هيچگونه اقدامى عملى انجام ندادند .\r\nدر 17 اكتبر 1946 موافقت‌نامه ميان دولت ايران و خانهاى جنوب منتشر شد ، ضمن اين موافقت‌نامه رسما اين حركت خانها « نهضت ملى » اعلام گرديد ، و گويا از روحيه « ميهن‌پرستى ، و پندار دفاع از استقلال و تماميت ارضى ايران » آنها ناشى شده بود . دولت براى كليه شورشيان عشاير جنوب عفو عمومى اعلام داشت .\r\n\r\nشكست جنبش دموكراتيك\r\nدر اين هنگام قوام كابينه‌اش را دوباره ترميم كرد و وزيران توده‌اى را كنار گذاشت .\r\nمذاكراتى كه ميان دولت ايران و نمايندگان دموكراتهاى آذربايجان جريان داشت قطع گرديد ، روزنامه‌هاى ارتجاعى تهران سخت به دموكراتهاى آذربايجان مىتاختند و از دولت ايران مىخواستند تا نيروهاى ارتش و ژاندارمرى را به آن استان گسيل دارد . فعاليت‌هاى خرابكارانه حزب دموكرات قوام ، پليس ، ژاندارمرى عليه حزب توده و اتحاديه‌ها و سازمان - هاى پيشرفته ديگر شدت گرفت . هجوم ناجوانمردانه و افتراآميز روزنامه‌هاى ارتجاعى عليه اتحاد شوروى از سر گرفته شد .\r\nدر دهم دسامبر 1946 ، به فرمان شاه و قوام ارتش ايران به بهانه « تأمين آزادى انتخابات » مجلس آينده به‌سوى آذربايجان رهسپار گرديد ؛ در كليه مناطق آذربايجان حكومت نظامى برقرار شد . دستجات مسلح مرتجعان همراه ارتش وارد آذربايجان شدند ، به آنها آزادى عمل كامل داده شد تا هر كار مىخواهند بكنند . رهبران حزب دموكرات آذربايجان و شركت‌كنندگان در جنبش دموكراتيك را هرچه بيرحمانه‌تر قلع و قمع ، بسيارى از آنها را بازداشت و تيرباران كردند يا در خيابانهاى شهر بدار آويختند ، كليه دارائىشان را به تاراج بردند . در ژوئيه 1947 روزنامه « مردم » خبر داد كه در آذربايجان ايران بيش از\r\n\r\n","description":"","footnote":"","page_name":" 505 ","page_number":505},
  {"content":"\r\n\r\n760 تن تيرباران و بدار آويخته شدند . چند هزار تن از ساكنان به دست مرتجعان ، سربازان و ژاندارمهاى لجام‌گسيخته كشته شدند .\r\nمالكان و مأموران بلندپايه دولت ايران كه هنگام اوج جنبش از آذربايجان گريخته بودند ، هم‌اكنون كه بازگشتند به كشتار و سركوبى انتقام‌جويانهء مردم پرداختند . كليهء اصلاحات دموكراتيك و پيشرفته‌اى كه به دست دموكراتهاى آذربايجان انجام گرفته بود ، لغو گرديدند . در آذربايجان رژيم حكومت ترور برقرار گرديد .\r\nارتش ايران به كردستان شمالى هم گسيل شد ، در آنجا دموكراتهاى كرد را به سختى سركوب كردند . رهبران كردها قاضى محمد و برادرش صدر قاضى را بدار آويختند .\r\nهم‌زمان با سركوبى جنبش دموكراتيك در آذربايجان و كردستان در پايان 1946 ، سركوبى كليه شركت‌كنندگان در جنبش‌هاى دموكراتيك سرتاسر كشور آغاز گرديد . مرتجعان ضربت اصلى را به جنبش‌هاى كارگرى كه پايگاه استوار اردوگاه دموكراتيك ايران بودند ، وارد آوردند . بسيارى از كارگاهها و كارخانه‌ها به‌وسيله ارتش و ژاندارمرى اشغال گرديدند .\r\nدر تهران ، قزوين ، گرگان ، شاهى و شهرهاى ديگر ، اعضاى حزب دموكرات قوام ، پليس و ژاندارمرى ، كميته‌هاى حزب توده و اتحاديه‌ها را تارومار كردند . انتشار روزنامه‌هاى وابسته به اتحاديه‌ها و حزب توده ممنوع گرديد . در مركز مهم صنايع بافندگى شاهى ، در مازندران قريب 500 كارگر ، و در تهران بيش از 400 تن بازداشت گرديدند . بازداشت دسته - جمعى و اخراج كارگران در مناطق و شهرهاى ديگر هم انجام گرفت .\r\nدر فوريه 1947 نمايندگان فدراسيون جهانى اتحاديه‌ها به ايران وارد شدند ، پس از مسافرت به مراكز صنعتى كشور و آشنائى به اوضاع محلى ، اعلام داشتند كه فدراسيون جهانى اتحاديه‌ها ، شوراى مركزى اتحاديه‌هاى ايران را به‌عنوان يگانه سازمان نماينده كارگران ايران به رسميت مىشناسد .\r\nدر آغاز سال 1947 جنبش‌هاى دهقانى هم سركوب شدند ، سربازان و راندارمها اتحاديه‌هاى دهقانى را درهم كوبيدند . بسيارى از فعالان جنبش دهقانى بازداشت و كشته شدند . تمام سازمانهاى دهقانى منحل گرديدند و روستاهاى ايران مانند سابق در سطح همان عقب‌ماندگيهاى موجود و روابط قرون وسطائى دهقان و مالك باقىماندند .\r\n\r\nسياست ارتجاعى قوام و افزايش گسترش‌خواهى امريكا\r\nدر شرايط اوج‌گيرى ترور و ارتجاع ضمن نيمه اول سال 1947 انتخابات مجلس 15 آغاز شد . در بسيارى از شهرها و مناطق كانديداهاى حزب توده و اتحاديه‌ها بازداشت شدند .\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nسياههء كانديداها را حزب دموكرات قوام و دولت تعيين كردند . هنگام رأىگيرى در همه‌جا بگونه‌هاى گوناگون شيوه‌هاى فشار و تقلب به كار رفت . در فوريه 1947 شكايتى به كميسيون انتخابات تهران داده شد كه در بيشتر حوزه‌هاى انتخاباتى شماره تعرفه‌هاى صادره ده برابر شماره رأىدهندگان بوده است .\r\nبنابراين در مجلس 15 بيشتر نمايندگان برگزيده ، وابسته به مرتجعان دوآتشه كه روابط نزديكى با امپرياليست‌هاى انگليسى و امريكائى داشتند ، كرسىهاى مجلس را اشغال كردند . بنابه نوشتهء مجله ايرانى « رزم » از 122 تن نماينده مجلس 62 نفر مالك بزرگ ، 10 تن از صاحبان صنايع ، 22 تن كارمند بلندپايهء دولت و 28 وكيل دادگسترى و حقوق‌دان كه بيش از نصف آنها كارمندان وزارت‌خانه‌ها يا سهامداران شركت‌هاى گوناگون بازرگانى و صنعتى بودند ، شركت داشتند . هيچيك از نمايندگان سازمانهاى دموكراتيك براى نمايندگى در مجلس 15 برگزيده نشدند .\r\nسياست داخلى قوام آشكارا سرشت ارتجاعى داشت . قوام رشته پيوند خود را با دولت ايالات متحده امريكا استوارتر كرد . و بنابراين از لحاظ سياست خارجى جهت كاملا ضد شوروى را به خود گرفت .\r\nاين‌بار دولت توانست مواضع امپرياليست‌هاى امريكايى را در زمينه سياست گسترش - خواهى دولت ايالات متحده امريكا ، كاملا استوار كند ، و در پى همين سياست بود كه پس از پايان جنگ جهانى دوم ، به‌ويژه در نيمه سال 1946 دولت قوام به بانك بين‌المللى ترميم و توسعه كه در اختيار امريكا بود ، مراجعه و تقاضاى 250 ميليون دلار وام كرد . روزنامه « ارس » چاپ تهران در 30 ژانويه 1947 خبر داد كه ايالات متحده امريكا فقط با شرايط زير اين وام را به دولت ايران واگذار خواهد كرد : دولت ايران حزب توده و سازمانهاى كارگرى چپ را به كلى منحل كند ؛ نمايندگان مجلس 15 از دست‌نشاندگان امريكا برگزيده شوند ؛ اين پولها با موافقت يك هيئت امريكائى كه براى اين منظور به ايران اعزام خواهد شد خرج گردد . دولت قوام آماده شد تا به بهاى نقض حاكميت ايران و سپردن سرنوشت اقتصاد ايران به امريكائيان اين وام را از امريكائيان بگيرد . حتى روزنامه دست‌راستى « ايران نو » در اين‌باره نوشت كه دريافت وام از امريكائيان با چنين شرايطى مساوى از دست دادن استقلال ايران است .\r\nسرمايه‌هاى امريكائى از راه تشكيل شركت‌هاى سهامى در ايران نفوذ كردند . مثلا هنگام نخست‌وزيرى قوام ضمن 1946 در شركت هواپيمائى ايران ، امريكائيان بارها بيشتر از ايرانيان سهم داشتند . هواپيماها ، خلبانان ، تكنسين‌ها و پرسنل اين شركت همه امريكائى بودند .\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nامريكائيان ضمن استفاده از پيمان بازرگانى سال 1943 ، منظما كالاهاى امريكائى وارده به ايران را افزايش دادند ، و حجم اين كالاها به چندين برابر حجم كالاهاى صادره از ايران به امريكا بود . از 21 مارس 1945 تا 20 مارس 1946 ، امريكا مبلغ 847 ميليون ريال كالا به ايران وارد كرد ، درصورتيكه صادرات ايران به امريكا در ظرف اين مدت فقط 302 ميليون ريال بود .\r\nپس از جنگ ميسيون نظامى امريكا به شديدترين فعاليت‌ها در ايران دست زد . در آغاز سال 1947 سررسيد قرارداد مستشاران امريكائى از نو تا 21 مارس 1949 تمديد شد و پس از آن اين تمديد با مدت‌هاى طولانىترى تكرار گرديد . مستشاران نظامى امريكائى طرحى براى تجديد سازمان ارتش ايران تهيه كردند ، و طبق نمونه ارتش امريكا به تجديد سازمان اين ارتش سرگرم شدند ، نظاميان ايرانى را با سلاح امريكائى آشنا و مسلح كردند .\r\nدر ژوئن 1947 با وجود مخالفت با اصول قانون اساسى ايران ، دولت بدون اطلاع قبلى و تصويب مجلس ، قراردادى به منظور خريد اسلحه و سازوبرگ نظامى امريكايى به مبلغ 25 ميليون دلار با امريكا امضاء كرد . امريكائيان كه مىكوشيدند از خاك ايران به عنوان پايگاه استراتژيك نظامى بهره ببرند ، ساختن فرودگاههائى را در شمال ايران يعنى در قم ، رشت و بابلسر ، آغاز كردند .\r\nدر 6 اكتبر 1947 ميان امريكا و ايران قرارداد تازه‌اى دربارهء فعاليت ميسيون نظامى امريكائى منعقد گرديد ، به موجب اين قرارداد به مستشاران امريكائى امكان داده شد كه در فعاليت‌هاى وزارت جنگ ، ستاد ارتش ، و به‌طوركلى ارتش ايران نظارت كامل داشته باشند . در اين قرارداد افزايش شماره مستشاران امريكائى و حتى حق تعيين پست‌هاى اين مستشاران در ارتش ايران فقط به هيئت مستشارى امريكائى سپرده شد . دولت قوام سررسيد قرارداد مستشاران امريكائى را هم در ژاندارمرى تمديد كرد .\r\nامريكائيان مىكوشيدند تا ايران را به گروه‌بندى ضد شوروى بكشانند ، تلاش مىكردند پيمان سعدآباد را احيا كنند و روابط ايران و شوروى را به تيرگى سوق دهند .\r\nاينان با سرسختى كوشش داشتند ، قرارداد 4 آوريل 1946 موجود بين ايران و شوروى را مبنى بر تشكيل شركت مختلط نفت ايران - شوروى و اكتشاف و بهره‌بردارى از منابع نفت شمال ، عقيم بگذارند .\r\nمرتجعان ايران كه براى بهم زدن اين قرارداد آماده بودند ، به سركوبى عناصر دموكرات پرداختند . در سپتامبر 1947 پس از سفر شوارتسكف به آذربايجان ، بازداشت - هاى دسته‌جمعى مردم آغاز گرديد . بگواهى مطبوعات ايران ، در پايان 1947 در حدود 20 هزار تن بازداشت شدند . بازداشت‌شدگان همراه خانواده‌هايشان به بازداشتگاهى واقع\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nدر منطقه خرم‌آباد ، اعزام گرديدند . فشار و سركوبى شركت‌كنندگان در جنبش‌هاى دموكراتيك در تهران و مناطق ديگر شدت يافت .\r\nنمايندگان رسمى ايالات متحده امريكا در ايران آشكارا قوام را برمىانگيختند تا قرارداد 4 آوريل 1946 ايران و شوروى را لغو كند . سفير امريكا در ايران به نام د . الن در 11 سپتامبر 1947 آشكارا به گروههاى دست‌راستى ايران اطمينان داد كه در اين مورد امريكا جدا از آنها پشتيبانى خواهد كرد .\r\nبراى ارضاى كمپانىهاى نفتى انگليس و امريكا قوام ضمن گزارش 22 اكتبر 1947 به مجلس ، با قرارداد 4 آوريل 1946 شوروى - ايران كه خودش آن را امضاء كرده بود مخالفت كرد و در همانروز مجلس اين قرارداد را بىاعتبار اعلام داشت و رد كرد .\r\nامپرياليست‌هاى امريكائى براى انقياد كامل اقتصادى و سياسى ايران فراوان مىكوشيدند و مىخواستند اين كشور را به تحت الحمايهء امريكا تبديل كنند . چند تن از بلند - پايگان دولتى امريكا كه در ايران به‌سر مىبردند حتى پنهان نگاهداشتن هدفهاى دولت ايالت متحده امريكا را از افكار عمومى لازم نمىدانستند . مثلا مستشار مالى و اقتصادى امريكا در ايران يعنى ا . ميلسپو در كتابى كه به سال 1946 به نام « امريكائيها و ايرانيان » منتشر كرد نوشت كه ايران فقط از لحاظ رسمى و حقوقى ، كشورى مستقل و داراى حاكميت شناخته مىشود ، چون استقلال و حاكميت اين كشور عملا تحقق نمىيابد ، و اينكه « ايران در هيچ زمانى نتوانسته است داراى استقلال و حاكميت مطلق باشد » . او تائيد كرد كه ايران را نبايد به حال خود گذاشت و ضرورت دارد نظارت خارجى بر روى اين كشور تا 25 سال ادامه يابد ، اين نظارت خارجى بايد به نام « كمك به ايران » عنوان شود . طبق طرح او تمام ارگانهاى اجرائى ايران بايستى در دست دولت امريكا متمركز مىشد و تنها بايستى زير رهبرى آندولت قرار مىگرفت . ميلسپو مىخواست سرمايه‌هاى امريكائى وارد ايران شوند و آشكارا نوشت كه شركت‌هاى « بين‌المللى » امريكا بايستى امتيازهاى نفت ، فرودگاه ، قراردادهاى آبيارى و اداره راه‌آهن ايران را به دست گيرند .\r\nبه عقيده ميلسپو ايران بايستى بر پايهء اقتصاد روستائى زندگى مىكرد ، او نوشت :\r\n« استقلال اقتصادى براى ايران سياستى نامعقول است و اين پندار ناسيوناليستى ايران را بايد از ميان برد » ، بنابراين كارخانه‌هاى دولتى بايستى به فروش مىرسيد و استخراج معادن هم بايستى به شركت‌هاى خصوصى واگذار مىگرديد . ميلسپو اعلام داشت كه « ناسيوناليسم ايران » كه به نام آن براى احراز استقلال ملى تبليغ مىشود « بيمار و نشانه سلامت و رشد اين ملت نيست » . بنا به گفته او « اين پديده يكى از عوامل فاسد و ارتجاعى است و ابدا عامل پيشرفت و آزادى بشمار نمىآيد » .\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nمفهوم برنامهء ميلسپو ، از ميان رفتن حاكميت ملى ايران ، باقيماندن در سطح اقتصاد روستائى ، عقب‌ماندگى صنعتى ، حفظ روابط قرون وسطائى در اقتصاد كشاورزى و سقوط كشور به وضعى كه فقط بتواند مواد خام كشاورزى توليد كند و ضمنا تسلط امپرياليسم بر اين گونه اقتصاد ايران بود . بعدها سياست امريكا در ايران عملا در خط عملى كردن اين نظريه به پيش رفت و امپرياليست‌هاى امريكائى براى رسيدن به اين هدف‌ها به كار پرداختند .\r\nافزايش نفوذ امريكائيان در ايران انگليسها را برآشفت ، اينان به سال 1945 از طريق نمايندگان دست‌نشانده‌شان در مجلس به بركنارى و اخراج ميلسپو از ايران اقدام كردند . پس از آنكه احمد قوام نخست‌وزير ايران شد امريكائيان انگليسها را به عقب راندند . انگليسها به‌طوركلى در زمينه سياست سركوبى جنبش‌هاى دموكراتيك و حتى تغيير سياست خارجى قوام نسبت به انتخاب خط مشى ضد شوروى ، با قوام و امريكائيان موافق بودند . اما امپرياليست‌هاى انگليسى چيرگى كامل امريكائيان را بر همه شئون ايران كه منافع آنها را در اين كشور به خطر مىانداخت . نمىتوانستند تحمل كنند . برخى از شخصيت - هاى سياسى ايرانى با انگليسها پيوندى ناگسستنى داشتند ، روزنامه‌ها و نمايندگان رسمى انگليسها در ايران آشكارا عليه اقدامهاى امريكائيان مبنى بر تحميل 250 ميليون دلار وام به ايران و همچنين 25 ميليون دلار براى خريد اسلحه از امريكا ، به مخالفت برخاستند .\r\nبه‌ويژه آشفتگى انگليسها از آنجا ناشى شد كه قوام و هواخواهان امريكائىاش قصد داشتند مسئلهء تجديد نظر در امتياز نفت شركت انگليس - ايران را مطرح كنند . سفير امريكا در تهران به قوام توصيه مىكرد تا در قرارداد امتياز نفت انگليسها تجديد نظر كند ، منظورش تشكيل يك شركت نفت امريكائى - ايرانى تازه يا اقلا ايجاد شركت مختلط نفت انگليس - ايران - امريكا بود . او اعلام داشت كه حتى امريكا براى بازخريد سهام انگليسى شركت نفت آمادگى دارد .\r\nاين مسئله تهديدى براى موقعيت ممتاز انگليسها در ايران بشمار مىآمد . پس از اين جريان انگليسها براى برانداختن قوام از مقام نخست‌وزيرى پيكار را آغاز كردند .\r\nرقابت انگليس و امريكا در پيكاريكه ميان شاه و قوام در جريان بود فراوان مؤثر افتاد .\r\nدر رابطه با شكست جنبش دموكراتيك و لغو قرارداد 4 آوريل 1946 شوروى - ايران ، ميان گروههاى دست‌راستى ايران اختلاف نظرى وجود نداشت . اين گروهها براى برخورد با اين مسئله جبهه واحدى تشكيل داده بودند . اما مقاصد جاه‌طلبانه قوام كه در تمام كشور شهرت داشت باعث ناخشنودى و آشفتگى دربار شاه شد ، چون شاه مىترسيد كه قوام از موقعيت موجود در مقام نخست‌وزيرى بهره ببرد و قدرت كامل را در ايران به دست گيرد .\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nپس از سركوبى جنبش دموكراتيك در آذربايجان و مناطق ديگر ايران تضاد ميان دربار شاه و قوام آشكارا شدت يافت .\r\nبسيارى از نمايندگان مجلس وابسته به دربار شاه و انگليسها و همچنين روزنامه‌ها سخت خواهان استعفاى قوام شدند . حتى در حزب دموكرات « قوام ساخته » شكاف پديد آمد .\r\nگروه بزرگى از اعضاى برجستهء اين حزب كه در رأس آنها حكمت نماينده مجلس بود عليه قوام به مخالفت برخاستند .\r\nدر 10 دسامبر 1947 قوام ضمن گرفتن رأى اعتماد از مجلس شكست خورد و نتوانست اكثريت را به دست آورد و بنابراين از مقام نخست‌وزيرى بر كنار شد . ابراهيم حكيمى از وابستگان نزديك انگليسها كه به سال 1946 جاى خود را به قوام داده بود ، دوباره به نخست‌وزيرى گماشته شد .\r\nنخست‌وزير تازه اعلام داشت كه دولت ايران قصد دريافت 250 ميليون دلار وام از بانك بين‌المللى ترميم ( امريكائى ) را ندارد . در مقابل آن حكيمى درآمد دولت از محل شركت نفت ايران و انگليس را براى هزينه‌هاى جارى تعيين كرد . با كمك دولت حكيمى ، انگليسها موفق شدند بگونهء موقت مسئله تجديد نظر در امتياز شركت انگليس و ايران را از دستور روز خارج كنند .\r\nپس از جابجا شدن دولت قوام و روى كار آمدن ابراهيم حكيمى انگليسىخواه ، اگرچه اقدامهائى به سود انگليسها در دولت او انجام گرفتند اما اين به آن معنى نبود كه كاملا جلو گسترش‌خواهى دولت امريكا در ايران گرفته شده است . امريكا روزبه‌روز به نفوذ بازرگانى خارجى خود در درون كشور ايران مىافزود . فعاليت ميسيون نظامى امريكا نه‌تنها پس از روى كار آمدن حكيمى ضعيف نشد بلكه هرچه بيشتر شدت يافت . به شمارهء مستشاران نظامى امريكا كه عملا مقامهاى رهبرى ارتش ايران را اشغال مىكردند ، افزوده شد . زير نظر آنها فرودگاهها و تأسيسات نظامى ديگر به منظور تبديل خاك ايران به پايگاه استراتژيك نظامى امريكا ايجاد گرديد .\r\nدولت حكيمى كه قصد داشت از رشد طبقه كارگر و نقش آن در زندگى اجتماعى - سياسى كشور بكاهد ، تلاش كرد تا از پيشرفت صنايع در ايران به سود امپرياليست‌ها جلو گيرد ، طرح‌هائى به منظور فروش كارخانه‌ها و كارگاههاى دولتى تهيه كرد .\r\nدولت حكيمى در وضعى نبود كه ايران را از دشواريهاى روزافزون اقتصادى و سياسى رها كند ، بنابراين از پشتيبانى افكار عمومى مردم محروم بود . ايالت متحده هم در رابطه با گوش به فرمانى حكيمى از انگليسها و ايجاد محدوديت‌هائى در زمينه فعاليت امريكائيها در ايران از دولت او دل خوشى نداشت . اينها همه باعث شدند كه در ژوئن\r\n\r\n","description":"","footnote":"","page_name":" 511 ","page_number":511},
  {"content":"\r\n\r\n1948 دولت حكيمى كنار رود و به جاى او دولت هجير روى كار آيد ، اين دولت هم پيگرد جنبش‌هاى دموكراتيك را دنبال و موقعيت امريكائيان را هرچه بيشتر استوار كرد .\r\nاما با اجراى چنين سياستى گروههاى دست‌راستى ايران نتوانستند از بحران رهائى يابند . اين ناپايدارى سياسى و حتى رقابت انگليس و امريكا كه براى اعمال نفوذ هرچه بيشتر در درون دولتهاى ايران پيكار مىكردند ، بارها انگيزهء بحران دولت در سالهاى 1948 - 1950 گرديد . در نوامبر 1948 دولت هجير به وسيلهء دولت ساعد عوض شد ، اين دولت هم در جريان سال 1949 چندبار ناگزير گرديد كابينه‌اش را ترميم كند . در آوريل 1950 دولت ساعد هم استعفا داد و منصور دولت را پديد آورد كه او هم به نوبه خود به سال 1950 ناگزير به استعفا شد . پس از او مقام نخست‌وزيرى به يكى از هواخواهان سرسخت انگليسها كه رئيس ستاد ارتش ايران هم بود ، به نام ژنرال رزم‌آرا واگذار گرديد .\r\n\r\n« كمك » هاى امريكا و ازهم‌پاشيدن اقتصاد ايران\r\nمهم‌ترين ويژگيهاى اوضاع اقتصادى و سياسى ايران در سالهاى 1948 ، 1950 وجود تجاوزخواهى سرسختانه امپرياليسم امريكا در اين كشور بود . در 20 ژانويه 1949 ، رئيس جمهور امريكا ترومن برنامه‌اى را براى به اصطلاح كمك به كشورهاى عقب‌مانده ، ارائه داشت و اين برنامه به نام « اصل 4 برنامه ترومن » شهرت يافت . اين برنامه زير پوشش « كمك » ، تجاوز استعمارى ايالات متحده را بر كشورهاى كم‌رشد تحميل مىكرد : افزايش سرمايه‌گذارى امريكائيان در اين كشورها ؛ به چنگ آوردن بازارهاى فروش تازه ، منابع مواد خام و مراكز استراتژيك نظامى ؛ از ميدان دركردن انگليسها و رقيبان ديگر امريكا از كشورهاى عقب‌مانده آسيا و افريقا ، استثمار استعمارى اين كشورها و سركوبى رشد جنبش - هاى آزادى ملى و توده‌ها ازجمله اين به اصطلاح « كمك‌ها » بودند .\r\nاين سياست ايالت متحده به زودى در ايران عملى شد . در اكتبر 1950 بين ايران و ايالات متحده امريكا قراردادى دربارهء گسترش عمليات « اصل 4 برنامه ترومن » در ايران به امضاء رسيد ، به موجب اين قرارداد ، امريكا كليه « كمك‌هاى فنى » را به ايران مىكرد ، اين كمك‌ها بايستى نخست در زمينهء كشاورزى ، بهداشت و فرهنگ انجام مىگرفت . بر پايهء اين قرارداد ايالات متحده يك هيئت كارشناسى را به منظور اجراى « اصل 4 » به ايران فرستاد كه شمارهء افراد آن در ژوئن 1952 بيش از 120 تن بود . اين هيئت شعبه‌هائى را در بسيارى از شهرهاى ايران دائر كرد . هيئت اصل 4 مهمترين ابزار براى تحقق تجاوز سياسى و ايدئولوژيك امريكا در ايران بشمار آمد .\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nامريكائيان با سوء استفاده از وام 250 ميليون دلارى كه به ايران تحميل كرده بودند ، ايران را واداشتند تا قراردادى را با كمپانىهاى امريكائى « موريسون - نادسن » و كنسرسيوم نفتى « استاندارد ايل » ، « اورسيز كانسلتانت » امضاء كند ، به موجب آن براى اجراى طرح - هاى برنامهء 7 ساله پيشرفت اقتصادى ايران ، مستشاران اقتصادى امريكائى در ايران استخدام مىشدند . ( در سالهاى 1948 / 49 - 1955 / 56 ) . به موجب اين قرارداد كه در پائيز 1949 ميان سازمان برنامهء دولت ايران و اين كنسرسيوم امريكائى به امضاء رسيد ، مستشاران امريكائى بايستى روى توليدات صنايع و معادن ، ساختمان راهها ، ارتباطات ، راه‌هاى آهن ، كشاورزى ، برق و آبيارى ، امور مالى ، خريد لوازم و رشته‌هاى مهم اقتصادى ايران ، نظارت كامل مىداشتند .\r\nواردات كالاهاى امريكائى به ايران به‌گونهء سرسام‌آورى افزايش يافتند . به سال 1949 واردات كالاهاى امريكائى به ايران ( 2096 ميليون ريال ) تقريبا بيش از 20 برابر صادرات ايران به امريكا بود ( 122 ميليون ريال ) . امريكائيان با بهره‌برى از روش « دمپينگ » در مورد تعيين بها ، مقدار زيادى پارچه‌هاى نخى و كالاهاى ديگر را كه در كارگاه‌ها و كارخانه‌هاى ايران توليد مىشدند ، به ايران وارد كردند . رقابت كالاهاى امريكائى باعث پيدايش بحران در صنايع داخلى ايران ، به‌ويژه در رشته بافندگى گرديد ، بسيارى از كارگاههاى بافندگى در اصفهان و شهرهاى ديگر ايران بسته شدند ، چند كارخانه چرمسازى و تأسيسات صنعتى ديگر در آستانه تعطيل شدن قرار گرفتند ، صدها كارگاه صنايع دستى يا ورشكسته شدند يا آنكه در مرز ورشكستگى قرار گرفتند . در 8 فوريه 1950 روزنامه « اطلاعات » از قول شوراى وزيران ايران نوشت كه فقط در يزد 30 هزار بافنده بيكار يا به گدائى كشانده شده‌اند .\r\nصادرات ايران به‌ويژه كالاهاى كشاورزى به شدت كاهش يافتند و اين چگونگى اقتصاد كشاورزى كشور را به سختى دچار بحران كرد ، دهقانان روستاها را ترك و به شهرها روى آوردند .\r\nسيستم مالى ايران به كلى ازهم پاشيد ، بهاى ريال پائين آمد . نرخ ارز دلار از 36 ريال به 75 ريال ترقى كرد . كسرى بودجه ايران به ميزان فاجعه‌انگيزى رسيد .\r\nازهم‌پاشيدگى اقتصاد ايران باعث بينوائى و ورشكستگى توده‌ها گرديد : فقط در يك ماه ضمن آغاز سال 1950 - 200 فقره ورشكستگى بنگاهها و تجارتخانه‌هاى ايران ثبت گرديد . بينوائى و گرسنگى سرتاسر كشور را فراگرفت . يك كميسيون دولتى ايران كه در رأس آن حكمت قرار داشت و در آغاز سال 1950 به آذربايجان ايران سفر كرد ضمن گزارشش اعلام داشت كه « از صد سال به اينطرف آذربايجان هرگز به چنين وضع نابسامان\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nو خطرناكى دچار نشده است » ، و اينكه اگر اقداماتى جدى به منظور بهبودى وضع اقتصادى و كاهش بيكاران اين استان به عمل نيايد « جمعيت آذربايجان از جمعيت مناطق ساحلى خليج فارس كمتر خواهد شد و به وضع نوميدانه‌اى خواهد گرائيد » . روزنامهء « باختر » چاپ تهران در 9 اوت 1949 نوشت : « در سراسر پهنه آذربايجان گرسنگى حكمفرماست ، و در استانهاى سيستان و خراسان كه هميشه داراى ذخيره‌هاى سرشارى از گندم بودند هم‌اكنون مردم سر به صحرا مىگذارند و مانند دامها از علف‌هاى بيابان تغذيه مىكنند » .\r\nبلاى بيكارى در ايران بيداد مىكرد . در سپتامبر 1950 جمع بيكاران در ايران به 500 هزار تن رسيد . در پايان ژوئن 1950 رزم‌آرا ضمن سخن‌رانى راديوئيش اعلام داشت كه « وضع اقتصادى كشور روزبروز بدتر مىشود ، گدائى و بينوائى افزايش مىيابد » .\r\nاين بود نتيجه كمك اقتصادى امريكائيان به ايران !\r\nباوجود اين اوضاع در 23 ماه مه 1950 واشنگتن قرارداد تازهء نظامى را با ايران امضا كرد ، نام آن « قرارداد كمك متقابل دفاعى » بود ، در اين قرارداد افزايش فعاليت هيئت نظامى امريكا در ايران ، افزايش شماره مستشاران ، تحويل اسلحه و مهمات تازهء امريكائى و غيره پيش‌بينى شده بود . مستشاران نظامى امريكائى ، سازمانهاى ارتش ، ژاندارمرى و پليس ايران را كاملا زير نظر گرفتند . در تمام تأسيسات رزمى و آموزش نظامى ايران افسران امريكائى به كار گماشته شدند اينان كارشان تعليم روش به كار بردن اسلحه امريكائى بود ، زير نظارت نظاميان امريكائى ، ساختن راههاى استراتژيك ، و بنادر خليج فارس آغاز گرديد .\r\nافسران امريكائى كه مىكوشيدند از خاك ايران به عنوان پايگاهى استراتژيك عليه اتحاد شوروى بهره ببرند ، توجه ويژه‌اى به مرزهاى شمالى ايران معطوف داشتند ، اينان در استقرار ارتش ايران در اين مناطق به شدت دخالت داشتند از مناطق مرزى نقشه‌بردارى ، فيلم‌بردارى مىكردند ضمنا به كارهاى خرابكارى در ميان عشاير اين مناطق دست زدند .\r\nامپرياليست‌هاى امريكائى و انگليسى نيز به منظور از ميان بردن سياست خارجى مستقل در ايران و تبديل اين كشور به ابزار تجاوز و اجراى سياست ضد شوروى اقدامهائى انجام دادند . براى اين منظور كوشيدند تا پيمان سعدآباد را احيا و ايران را در گروه‌بندى تجاوزكار خاور نزديك و ميانه وارد كنند .\r\n\r\nپيكار ضد امپرياليستى مردم ايران . غيرقانونى شمردن حزب تودهء ايران\r\nنيروهاى دموكراتيك ايران زير رهبرى حزب توده پيكارهاى سختى را عليه انقياد كشور\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nبه دست امپرياليست‌هاى امريكائى - انگليسى آغاز كردند ، اينان به افشاى توطئه‌ها و تحريكات تجاوزكاران نامبرده پرداختند . نمايندگان قشرهاى گسترده مردم و روزنامه‌نگارانى كه داراى پندارهاى سياسى گوناگون بودند ، خواستار اخراج مستشاران نظامى امريكائى ارتش و ژاندارمرى شدند ، عليه قرارداد نظامى 6 اكتبر 1947 به اعتراض پرداختند . آنگونه كه مطبوعات ايران نوشتند اين قرارداد سرشت ملى ارتش ايران را مسخ مىكرد و شرائط آن ، بارها سنگين‌تر از قرارداد 1919 ايران - انگليس بود . اين چگونگى شراره‌هاى خشم و قهر قسمتى از افسران پيشرفتهء ارتش ايران را فروزانتر كرد .\r\nگروههاى ارتجاعى ايران و امپرياليست‌ها مىكوشيدند تا از راه بازداشت و سركوبى توده‌ها ، شراره‌هاى اعتراض و خشم مردم را فرونشانند . در آغاز سال 1948 در تهران ، اصفهان ، گيلان ، مازندران ، شهرها و مناطق ديگر ايران موج بازداشت دسته‌جمعى و اخراج كارگران از سوى دولت ارتجاعى ايران اوج گرفت . ضمن آغاز آوريل فقط به مدت يك روز در تهران 500 نفر بازداشت شدند ، و ضمن ماه آوريل از كارخانه‌هاى دولتى شمال كشور 1800 تن كارگر از كار اخراج گرديدند ، اينان از اعضاى حزب توده و اتحاديه‌هاى كارگرى و 500 تن كارگر و كارمند راه‌آهن بودند . در چند شهر شمالى كشور ازجمله بابل ، سارى ، زيراب و گرگان حكومت نظامى اعلام شد . مرتجعان و امپرياليست‌ها به سازمان دادن گروههاى خرابكار در اين مناطق همت گماشتند . در آغاز 1948 روحانيان مرتجع و جاسوسان انگليسى ، در رضائيه ، مراغه ، مهاباد ، مياندوآب ، درود ، شاهرود و شهرهاى ديگر طرح حمله به بهائيان را برانگيختند .\r\nسركوبى نيروهاى دموكراتيك و وضع ناهنجار اقتصادى باعث افزايش ناخشنودى مردم گرديد ، اما تحريكات مذهبى ، به نگرانى اين مردم افزود . در بسيارى از شهرها تظاهراتى رويداد و در چند محل به برخورد خونين پليس و مردم گرائيد .\r\nبه سال 1948 در سرتاسر كشور جنبش عليه شركت نفت انگليس و ايران كه ثروت ملى كشور را به تاراج مىبرد ، آغاز گرديد . حتى دولت هجير به سال 1948 يادداشتى شامل 25 ماده به مضمون نقض مواد قرارداد امتياز نفت از سوى كمپانى ، به شركت نفت ايران و انگليس تسليم كرد ، اين يادداشت به عنوان اعلام جرم يا كيفرخواستى عليه خلافهاى اين شركت تلقى شد . در قسمتى از اين يادداشت ذكر شد كه شركت بر خلاف قرارداد ، حق الامتياز دولت ايران را پس از وضع ماليات پرداختى به دولت انگلستان محاسبه و به ايران پرداخت مىكند ( به سال 1947 اين شركت به دولت انگلستان 266 / 15 ليره استرلينگ به عنوان ماليات پرداخت درصورتيكه سهميه حق الامتياز ايران در همان سال فقط 765 هزار ليره استرلينگ بود ) ، ضمنا به ازاى صدور نفت عوارضى به دولت ايران نمىپردازد ،\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nو نفت را در داخل ايران گرانتر از بهاى مورد قرارداد ، مىفروشد و غيره .\r\nبه منظور ناتوان كردن جنبش دموكراتيك ، سازمان جاسوسى انگليس قصد داشت حزب توده و اتحاديه‌هاى كارگرى را خرد كند . در ژانويه 1948 ضمن انجام توطئه و تحريكاتى موفق شد گروه كوچكى از اعضاى حزب توده را به سركردگى خليل ملكى مرتد از حزب جدا كند . اما از اين كار نتيجه‌اى نگرفت چون در ظرف 19 روز گروه خليل ملكى مجبور شد خود را منحل اعلام كند . نقشه‌هاى امپرياليست‌ها و مرتجعان به منظور خرد كردن جنبش كارگرى از راه تشكيل محفل حزب ماركسيست دروغى نيز با شكست روبرو شد ، تلاشهاى اينان براى خرد كردن اتحاديه‌هاى دموكراتيك كارگرى نيز به ناكامى گرائيد .\r\nاين توطئه‌ها نتوانستند نيروهاى دموكراتيك ايران را ازهم بپاشانند . ضمن 23 - 26 آوريل 1948 در تهران دومين كنگره حزب توده ايران تشكيل گرديد ، در اين كنگره بالاتفاق به فعاليت‌هاى جدائىخواهانه خليل ملكى به عنوان انجام يك عمل خائنانه كه به تحريك جاسوسان امپرياليست و مرتجعان برانگيخته شده است ، داغ ننگ زدند . ضمن قطعنامهء كنگره درباره تشكيل محفل‌هاى انشعابى قيد شد كه اين « محفل‌بازىها » به وسيله باندهاى خرابكار و خائن به طبقه كارگر سرهم‌بندى شده‌اند ، و سازمان‌دهندهء اصلى اين‌گونه محافل ، جاسوسان امپرياليست‌اند كه به منظور فريب طبقه كارگر و ايجاد نفاق‌افكنى در جنبش‌هاى كارگرى چنين سازمانهائى را پديد آورده‌اند . اين كنگره همچنين درباره خط مشى فعاليت‌هاى بعدى حزب توده تصميم مقتضى گرفت .\r\nبه منظور به دست آوردن بهانه‌اى براى ازهم‌پاشيدن سازمانهاى دموكراتيك در 4 فوريه 1949 سوء قصد تحريك‌آميزى به جان شاه سازمان داده شد . پس از آن روايتى انتشار يافت كه گويا عامل اين سوء قصد حزب توده ايران بوده است ، در سرتاسر كشور حكومت نظامى اعلام گرديد ، حزب توده ايران غيرقانونى اعلام گرديد ، كميته‌هاى حزب و حتى دارائيهاى سازمان‌هاى دموكرات به باد تاراج و ويرانى گرفته شد ، دهها روزنامه پيشرفته توقيف گرديدند ، بيش از هزار تن از فعالان جنبش‌هاى دموكراتيك بازداشت شدند .\r\nدر ظرف چند ماه دادگاههاى نظامى بازداشت‌شدگان را به كيفرهاى سنگين محكوم كردند .\r\n13 تن از رهبران پنهان شده حزب غيابا به اعدام محكوم گرديدند ، براى بسيارى از اعضاى حزب ، زندانهاى درازمدت تعيين گرديد . حزب توده ، اتحاديه‌ها و سازمانهاى دموكراتيك ديگر ناگزير در شرايط « غيرقانونى » به كار پرداختند .\r\nهمزمان با سركوبى جنبش‌هاى دموكراتيك ، اقدامهائى به منظور استوار كردن وضع گروههاى دست‌راستى داخل كشور آغاز گرديد . براى اين منظور در قانون اساسى موجود\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nتغييراتى داده شد . در 4 آوريل 1949 به منظور تغيير برخى از اصول قانون اساسى ، مجلس مؤسساتى تشكيل گرديد . ضمن اين تغييرات اختيارات شاه گسترش يافت ، قسمتى از اين اختيارات حق انحلال مجلس به دست شاه بود . نخستين‌بار در تاريخ ، مجلس بزرگان ياسنا تشكيل گرديد . ارتجاع ايران و امپرياليست‌ها در صدد بهره‌بردارى از اين مجلس به عنوان ابزارى به منظور پيكار عليه نيروهاى دموكراتيك بودند . قرار شد مجلس سنا داراى 60 عضو باشد ، 30 تن به وسيله شاه گماشته مىشد و سى تن ديگر را مردم برمىگزيدند .\r\nبراى انتخاب سناتورها محدوديت‌هائى مقرر شد ، كانديداهاى سناتورى بايستى فقط مسلمان و سنشان بيش از 40 سال مىبود ، چهره‌هاى روحانى ، وزيران سابق ، سفيران ، استانداران ، كسانى كه سابقا در محل دادستانى كل انجام وظيفه مىكردند ، نمايندگان مجلس كه بيش از سه دوره در مجلس نماينده بودند ، قضات و استادان دانشگاه كه بيش از 12 سال سابقه خدمت داشتند ، امراى ارتش ، مالكان و كارفرمايانى كه ساليانه بيش از 500 هزار ريال ماليات مستقيم مىپرداختند ، وكلاى پايه 1 دادگسترى ، درصورتيكه درجه دكتراى علوم يا 12 سال سابقه خدمت در كارهاى قضائى داشتند ، مىتوانستند به عنوان سناتورى برگزيده شوند .\r\nاز بررسى شرايط و محدوديت‌هائى كه براى گزينش سناتورها در نظر گرفته شد چنين برمىآيد كه نمايندگان قشرهاى وسيع توده‌ها كاملا از حق انتخاب شدن محروم بودند و فقط اين حق ويژهء نمايندگان بلندپايه گروههاى دست‌راستى بود .\r\n\r\nتشكيل جبهه ملى\r\nدر پائيز سال 1949 دولت در شرايط فشار و تقلب ، انتخابات مجلس 16 را برگذار كرد . هنگام انتخابات در تهران يك سازمان بورژوازى ملى به نام جبهه ملى كه در رأس آن شخصيت نامدار ايران دكتر محمد مصدق قرار داشت ، تشكيل گرديد . اين سازمان از شخصيت - هاى سياسى مخالف دولت كه داراى پندار ضد كمپانى نفت ايران و انگليس بودند تركيب مىشد . اينان مىپنداشتند كه پيشرفت اقتصادى ايران ، بايستى از طريق در اختيار گرفتن منابع ثروت ملى كشور و به‌ويژه نفت كه درآمد سرشارى داشت به وسيله دولت ، تحقق يابد .\r\nرهبران جبهه ملى همچنين خواستار اجراى درست اصول قانون اساسى ، چند فقره آزاديهاى بورژوازى و حتى انجام سياست مستقل خارجى به وسيله دولت بودند . اين خواسته‌هاى جبهه ملى در شرايطى كه حزب و سازمان‌هاى دموكراتيك ديگر از صحنه سياسى طرد و در زيرزمين به‌سر مىبردند ، بيدرنگ مورد استقبال توده‌هاى وسيع مردم و روشنفكران قرار\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nگرفت .\r\nدر پايان 1949 رهبران جبهه ملى در تهران به عنوان نقض ناهنجار و آشكار ابتدائى - ترين حقوق دموكراتيك دربارهء شيوهء انتخابات مجلس 16 از سوى دولت ، اعتراض كردند .\r\nخشم توده‌هاى مردم نسبت به سوء استفاده دولت ضمن انتخابات مجلس 16 در تهران آن اندازه جوشان و فراگير بود ، كه دولت مجبور شد در دسامبر 1949 نتيجه انتخابات را لغو و انتخابات تازه‌اى را اعلام كند . ضمن تكرار انتخابات كه در فوريه 1950 در تهران انجام گرفت ، كانديداهاى جبهه ملى كه در رأس آنها دكتر محمد مصدق بود ، اكثريت را بردند .\r\nانتخاب نمايندگان مخالف دولت از تهران گواه آشكارى بر افزايش خشم مردم عليه زور امپرياليست‌هاى انگليسى - امريكائى در كشور و سياست تاراجگرانه آنها در ايران بود .\r\n\r\n","description":"","footnote":"","page_name":" 518 ","page_number":518},
  {"content":"\r\n\r\n\r\n27 پيكار همگانى مردم براى ملى كردن صنعت نفت ايران\r\n\r\nدولت بورژوازى ملى به رياست دكتر مصدق\r\nدر پايان سال 1950 در ايران و سپس در سرتاسر خاور نزديك و ميانه جنبش‌هاى آزادى ملى از نو اوج گرفتند . نابود شدن فاشيسم آلمان و ميليتاريسم ژاپن و ناتوان شدن امپراتورى بريتانيا ، پيروزى دموكراسى توده‌اى در كشورهاى مركزى و جنوب شرقى اروپا ، افزايش توانائى اقتصادى و سياسى اتحاد جماهير شوروى و كشورهاى دموكرات توده‌اى - همه اينها باعث ناتوانى سيستم امپرياليسم ، به‌طوركلى در سرتاسر جهان گرديدند . و اين چگونگى پيكارهاى ضد امپرياليستى مردم استعمارزده و اسير كشورهاى زير سلطهء امپرياليسم را توان بخشيد .\r\nكاميابىهاى جنبش‌هاى آزادى ملى در آسيا ، به چنگ آوردن استقلال سياسى در اندونزى و هندوستان و تشكيل جمهورى توده‌اى چين ، ضربه‌هاى شكنندهء تازه‌اى را به امپرياليسم و سيستم استعمارى وارد آوردند ، و امكانات بسيار مساعدترى را براى گسترش پيكارهاى ضد امپرياليستى مردم آسيا به‌خاطر به چنگ آوردن استقلال ملى ، صلح و آزادى ملى به توده‌هاى كشورهاى استعمارزده عرضه داشتند .\r\nكاپيتاليسم جهانى از نو با سومين مرحله بحران همگانى روبرو شد ، اين مرحله قسمتى مربوط به ازهم‌پاشيدگى سيستم‌هاى استعمارى و افزايش خروشان جنبش آزادى ملى\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nتوده‌هاى استعمارزده ، عليه امپرياليسم بود .\r\nدر ايران جنبش آزادى ملى به شكل پيكار ضد امپرياليستى عليه بزرگترين تكيه‌گاه امپرياليسم انگلستان يعنى شركت نفت ايران - انگليس ، اوج گرفت ، البته اين پيكار در شرايط تشديد تضاد انگليس و امريكا در ايران آغاز گرديد .\r\nمهمترين موضوع رقابت امپرياليست‌هاى انگليسى و امريكائى در صحنه ايران همانا نفت بود . انحصارگران نفتى امريكا از مدتها پيش مىكوشيدند كه نفت جنوب ايران را تصرف كنند يا اقلا در بهره‌بردارى از منابع نامبرده با انگليسها شريك شوند .\r\n\r\nتاراجگرى شركت نفت انگليس در ايران\r\nپهنهء زمين مورد امتياز شركت نفت انگليس معادل 259 هزار كيلومتر مربع بود و در اين منطقه بيش از 300 دكل چاه نفت به فعاليت مىپرداخت . اين شركت يك پالايشگاه در آبادان داشت كه در سال 25 ميليون تن نفت تصفيه شده توليد مىكرد و اين گونه داراى عظيم‌ترين تأسيسات پالايش نفت در جهان ، در حدود چند صد كيلومتر لوله انتقال نفت ، بيش از صد كشتى نفت‌كش عظيم و بيش از ده هزار كاميون نفت‌كش بود . كمپانى در اين منطقه نيز فرودگاهها ، ايستگاههاى راديو و پليس و غيره دائر كرد .\r\nدر فاصله سالهاى 1914 تا 1950 كمپانى در حدود 324 ميليون تن نفت از ايران خارج كرد و 5 ميليارد دلار سود برد . در ظرف اين مدت فقط 420 ميليون دلار بابت حق الامتياز به ايران پرداخت و اين مبلغ معادل 8 % كل درآمد كمپانى بشمار مىآمد . كارشناس امريكائى در مسائل نفت به نام ا . كونور در كتابش به نام « امپراتورى نفت » نوشت كه شركت نفت انگليس - ايران « سرمايه‌گذارى 100 ميليون دلارى اوليه خود را ، 25 - 30 سال پيش برگردانده و سود ناخالصى كه از آنزمان تاكنون به دست آورده 25 برابر سرمايهء اوليه او بوده است » .\r\nبراى روشن شدن ميزان تاراجگرى شركت نفت انگليس - ايران بايد يادآورى كرد كه تنها سود سال 1950 آن كمپانى ( 150 ميليون ليره استرلينگ ) تقريبا ده برابر بيشتر از كليه سرمايه‌گذارىهاى ايران در صنايع ملىاش در نيمه سالهاى 40 سده بيستم بوده است . ا . كونور يادآورى مىكند كه به سال 1951 « ايران براى هر بشكه نفت فقط 18 سنت دريافت مىكرد ، و حال آنكه در همان زمان بحرين 35 سنت ، عربستان سعودى 56 سنت و عراق 60 سنت بابت حق امتياز فروش يك بشكه نفت مىگرفتند » .\r\nعلاوه‌بر اينها كمپانى نفت ، زيان فراوانى ، بابت وارد كردن كالاهاى گوناگون بدون\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nپرداخت عوارض گمركى به ايران وارد مىآورد . در پايان سالهاى 40 مقدار كالائى كه شركت نفت بدون گمرك وارد ايران مىكرد تقريبا به اندازه كل واردات ايران ضمن سرمايه - گذارىهاى بازرگانى خارجى بود . اگر براى وارد كردن اين كالاها عوارض گمركى پرداخت مىشد ، آنوقت جمع كل عوايد دولت ايران از اين بابت ، از مبلغى كه شركت نفت بابت حق الامتياز در ظرف همان مدت به ايران مىپرداخت ، فزونى مىگرفت .\r\nبا وجود سودهاى افسانه‌وارى كه كمپانى از نفت ايران مىبرد كارمزد قسمت مهم كارگران ايرانىايكه در تأسيسات آن شركت كار مىكردند ، با مقايسه با كارمزد كارگران صنعتى تأسيسات ديگر ايران ، كمتر بود . كميسيون دفتر بين‌المللى كار كه به سال 1950 دربارهء شرايط كار كارگران ايران تحقيق كرد ، اظهار داشت كه كارگران ايرانى در برابر 12 الى 16 ساعت كار روزانه 12 - 18 ريال مزد مىگيرند و اين مبلغ حتى براى غذاى آنها كفايت نمىكند . كارمزد كارگران نفت ايرانى 4 بار كمتر از كارمزد نفت گران ونزوئلائى بود . انگليسها و كارگران مليت‌هاى ديگر در برابر كار مساوى 2 ، 3 ، 4 برابر بيشتر از ايرانيان مزد مىگرفتند درصورتيكه از لحاظ مهارت همتاى اينها بشمار مىآمدند .\r\n\r\nقرارداد متمم شركت نفت با ايران . پيكار ضد امپرياليستى و جنبش به خاطر صلح\r\nانگليسها در حالى كه تضادشان با امريكا ژرف‌تر مىشد و خشم توده‌هاى مردم درباره فعاليت‌هاى تاراجگرانه شركت نفت انگليس فزونى مىگرفت ، به منظور استوار كردن موقعيت - شان در ايران در اكتبر 1948 مذاكراتى را با ايران دربارهء مسئله نفت آغاز كردند . در پى اين مذاكرات در ژوئيه 1949 « قرارداد متمم نفت » ميان دولت ايران و شركت نفت انگليس به امضاء رسيد . ضمن اين قرارداد مقرر شد كه به ايران به ازاى هريك تن نفت فروخته شده به‌جاى 4 شيلينگ سابق ، 6 شيلينگ پرداخت شود و فروش نفت داخل ايران 25 % ارزانتر از فروش خارج باشد ، ضمنا شركت نفت مبلغ 5 ميليون ليره استرلينگ يك‌جا به ايران بپردازد ، البته دولت ايران هم مواد امتياز سال 1933 را دوباره بايستى تائيد مىكرد . اين به آن معنى بود كه كليه حقوق استثنائى شركت نفت در ايران مانند پيش دست‌نخورده مىماند .\r\nتاراجگرى شركت نفت انگليس در ايران ، باعث خشم روزافزون قشرهاى جامعه ايران ، به‌ويژه كارگران ، بورژوازى ملى ، روشنفكران ، پيشه‌وران ، گرديد . در ژوئيه 1949 دولت ساعد لايحه « قرارداد متمم » را براى تصويب به مجلس 15 تقديم داشت ، اما مجلس آن را رد كرد . بگونه‌ايكه بيشتر روزنامه‌هاى تهران در آنزمان نوشتند ، گويا رد اين قرارداد\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nاز سوى مجلس تا اندازه‌اى در اثر فشار و توطئه عوامل امريكائى بوده است . در آن هنگام انگليسها كوشش كردند اين قرارداد را در مجلس 16 مطرح كنند . به اين منظور آنها جدا بر آن شدند تا در انتخابات مجلس 16 ايران مداخله كنند و تا آنجا كه ممكنست دست‌نشاندگان خود را از صندوق‌ها بيرون بياورند .\r\nدر ژوئيه 1950 در تهران جمعيت طرفداران صلح زير رهبرى شاعر نامدار و شخصيت برجستهء اجتماعى ايران ملك الشعراء بهار تشكيل شد . در اين جمعيت شخصيت‌هاى اجتماعى پيشرفته ، چهره‌هاى علمى ، فرهنگى و هنرى ، چند نمايندهء مجلس شركت داشتند ، اينان ميتينگ‌ها و تظاهراتى به منظور دفاع از صلح برگذار كردند و در ميان توده‌هاى مردم از وجهه فراوانى برخوردار شدند .\r\nكميته‌ها و حوزه‌هاى جمعيت طرفداران صلح ، خانه صلح در تهران ، اصفهان ، آبادان ، مشهد ، كرمان و شهرهاى ديگر تشكيل گرديد . در كارگاهها و كارخانه‌ها و مؤسسات آموزشى عالى ، كار توضيحى و تبليغات صلح در ميان مردم آغاز گرديد ، طرفداران صلح ، خواهان قطع آزمايشهاى اتمى ، پيكار به خاطر استوارى استقلال ايران ، بيرون راندن امپرياليست - هاى بيگانه از كشور ، لغو امتياز شركت نفت انگليس - ايران و ملى كردن صنايع نفت بودند . به‌ويژه كارگران ايرانى و روشنفكران پيشرفته در فعاليت‌هاى اين جمعيت شركت فعالانه داشتند . فعاليت‌هاى حزب « غيرقانونى » توده نقش مؤثرى را در جنبش طرفداران صلح ايفا كردند : اين حزب تلاشهائى جدى به منظور يك‌پارچه كردن صفوف بيكار به كار برد ؛ بيانيه‌هائى خطاب به مردم منتشر كرد و ضمن آنها مسائل جنبش بين‌المللى به خاطر صلح تشريح گرديد ، روى بيانيهء استكهلم و اعلاميه‌هاى ديگر طرفداران صلح تبليغ مىكرد .\r\nبيش از نيم ميليون ايرانى زير بيانيه مورخ دسامبر 1950 طرفداران صلح در استكهلم را امضاء كردند . بيانيهء شوراى جهانى صلح دربارهء انعقاد پيمان صلح ميان دولت‌هاى بزرگ جهان ، مورد پشتيبانى توده‌هاى مردم ايران قرار گرفت . زير بيانيهء شوراى جهانى صلح مورخ آوريل 1952 را قريب دو ميليون ايرانى امضاء كردند .\r\nبه موازات شركت كارگران در جنبش بخاطر صلح به سال 1950 پيكار طبقاتى كارگران ايران شدت يافت . در نيمه سال 1950 اينان به تشكيل سازمانهاى اتحاديه‌هاى « غيرقانونى » كه زير رهبرى حزب توده ايران بود همت گماشتند . فقط در تهران در حدود 25 سازمان اتحاديه‌ها به وجود آمد . بافندگان اصفهان و سمنان نيز اتحاديه درست كردند . حتى در منطقه خوزستان و آبادان كه حكومت نظامى اعلام شده بود ، اتحاديه‌ها سازمان يافتند . از اول مارس 1950 « روزنامه ظفر » ، ارگان اتحاديه‌ها بگونه « غيرقانونى » انتشار يافت .\r\nجنبش اعتصابى كارگران هم اوج گرفت . در آوريل 1950 چند هزار تن از بافندگان\r\n\r\n","description":"","footnote":"","page_name":" 522 ","page_number":522},
  {"content":"\r\n\r\n« شاهى » دست به اعتصاب 7 روزه زدند . برخوردى ميان اعتصاب‌كنندگان و پليس رويداد .\r\nضمن نيمه دوم سال 1950 در شهرهاى اصفهان ، سمنان ، يزد ، كاشان ، رشت ، تبريز ، بيش از 10 اعتصاب كارگرى رويداد ، اعتصاب‌كنندگان علاوه بر خواسته‌هاى اقتصادى ، خواهان واگذارى آزاديهاى دموكراتيك و ملى كردن صنايع نفت بودند .\r\nجنبش توده‌اى بخاطر صلح و خيزش‌هاى كارگرى در ايران پيوسته با جنبش‌هاى ضد امپرياليستى پيوندى ناگسستنى داشتند . در رابطه با تلاش امپرياليست‌هاى انگليسى به منظور تحميل « قرارداد متمم » نفت جنوب ايران ، در پايان سال 1950 و آغاز سال 1951 در تهران ، قم ، رشت ، همدان ، آبادان و شهرهاى ديگر ايران از سوى حزب توده و جبهه ملى مىتينگ‌ها و تظاهرات توده‌اى عظيمى به منظور اعتراض عليه استثمار كمپانى نفت انگليس - ايران ، سازمان داده شد . در جريان اين جنبش‌ها سازمانهاى دموكراتيك ضد - امپرياليستى تشكيل گرديد : جمعيت آزادى ايران و جمعيت ملى پيكار عليه شركت نفت انگليس - ايران از آن جمله بودند . شركت‌كنندگان اين مىتينگ‌هاى توده‌اى خواهان تسليم كليه تأسيسات نفت جنوب بگونهء رايگان به دولت ايران بودند ، اينان خواهان الغاى كليه امتيازات به امپرياليست‌ها ، آزادى مطبوعات و فعاليت‌هاى كليه سازمانهاى دموكراتيك ، الغاى حكومت نظامى در سرتاسر كشور و احترام به حقوق فردى درباره پيكارهاى سياسى بودند .\r\nمجلس 16 زير فشار جنبش گسترده و فراگير توده‌هاى مردم در 11 ژانويه 1951 تصويب « قرارداد متمم » شركت نفت انگليس - ايران را رد كرد . هنگام بحث در اين جلسه مجلس ، نمايندگان جبههء ملى ، مسئلهء لغو قرارداد 1933 و ملى كردن تأسيسات شركت نفت انگليس را مطرح كردند . امپرياليست‌هاى امريكائى مىكوشيدند عوامفريبانه از پندار ملى شدن نفت كه سخت مورد استقبال توده‌هاى وسيع مردم بود ، بهره‌بردارى كنند . آنها مىپنداشتند كه از اين راه ممكنست رقيبان انگليسىشانرا در ايران از ميدان در كنند و زير پوشش « كمك به ايران » منابع نفت جنوب ايران را به دست گيرند و از آن بهره بكشند .\r\nضمنا حساب مىكردند كه با اشاعه پندار ملى كردن نفت جنوب ، انگليسها نرمتر خواهند شد و انحصارات نفتى امريكا امكان خواهند يافت هرچه بيشتر در بهره‌كشى از منابع نفت جنوب با انگليسها شريك شوند .\r\n\r\nناكامى تحريكات انگليسها و تصميم مجلس دربارهء ملى كردن نفت\r\nامپرياليست‌هاى انگليسى طبق روش معموليشان به ايران فشار مىآوردند . در پايان\r\n\r\n","description":"","footnote":"","page_name":" 523 ","page_number":523},
  {"content":"\r\n\r\n1950 جاسوسان انگليسى دوباره پندار تشكيل « دولت مستقل عربى » را در منطقه خليج فارس علم كردند ، و چنين فرض شد كه اين « دولت » از شيخ‌نشين‌ها و دولت‌هاى تحت الحمايه انگلستان از قبيل جزيره بحرين ، شيخ‌نشين كويت ، عمان و قطر تشكيل خواهد شد . ضمن ارتباط با امپرياليست‌هاى انگليسى ، روزنامه و راديوهاى چند كشور عربى الحاق استان خوزستان را ، كه در آن تأسيسات بزرگ صنعت نفت آبادان متعلق به شركت نفت وجود داشت ، به « دولت نوبنياد عربى » خواستار شدند .\r\nاز لحاظ مالى هم فشار سختى به دولت وارد آوردند . بانك انگليس ناگهان دو شعبه‌اش را در ايران تعطيل كرد و از دولت ايران خواست كه سپرده‌هاى تضمين‌شده آن بانك را كه به يك ميليون ليره استرلينگ بالغ مىشد به آن بانك برگرداند و كليه بدهىهاى خود را به آن بانك بپردازد . شركت نفت ضمن تلاشش براى مختل كردن گردش پولى در ايران ، با در نظر گرفتن اينكه ساليانه 150 ميليون تومان از 700 ميليون كل پول در گردش ايران را اين شركت به جريان مىانداخت ، معاملات خود را در ايران متوقف كرد و حسابهاى خود را بست .\r\nفعاليت جاسوسان انگليسى در ميان بختياريها ، قشقايىها ، عربها و عشاير ديگر شديدتر شد ، اينان عشاير را براى اقدام عليه دولت مركزى برمىانگيختند . عوامل جاسوسى شركت انگليس در ميان عشاير خوزستان اسلحه پخش كردند و بگونه عوامفريبانه‌اى اعلام داشتند كه اين عشاير مىتوانند بدون واسطه از درآمد نفت ايران در خوزستان بهره‌بردارى كنند و اجازه ندهند درآمد ثروتهاى طبيعى سرزمين آنها به جيب « مرتجعان تهرانى » سرازير شود .\r\nانگليسها همچنين به فشارهاى ديپلماتيك و تهديدهاى نظامى عليه ايران پناه جستند .\r\nدر فوريه و مارس 1951 معاون وزارت خارجه انگلستان به نام دويس و سفير انگليس در ايران به نام شپرد ، اعلاميه تهديدآميزى صادر كردند مبنى بر اينكه دولت انگلستان بيرون راندن شركت نفت انگليس - ايران را از ايران تحمل نخواهد كرد . چند ناو جنگى انگليسى به خليج فارس اعزام و در شط العرب كه فاصله چندانى از آبادان و خرمشهر نداشت لنگر انداختند .\r\nاما اين‌بار تهديدها و فشارهاى انگليسىها بيهوده بودند . دخالت خشن و بىپرواى امپرياليست‌هاى انگليسى در امور داخلى ايران هرچه بيشتر قهر توده‌هاى وسيع مردم را عليه سياست‌هاى امپرياليستى برانگيخت . بسيارى از روزنامه‌هاى ايرانى و نمايندگان مجلس ، خشم مردم را بازتاباندند . و به سختى عليه اين اقدامهاى تحريك‌آميز انگليسها اعتراض كردند . موج جنبش ضد امپرياليستى هرچه بالاتر اوج گرفت . در بسيارى از موارد اين جنبش\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nنه‌تنها عليه انگليسها بلكه بر ضد امپرياليست‌هاى امريكائى هم سمت گرفت . اين گونه ، در پايان ژانويه 1951 ، پس از وارد شدن يك كشتى امريكائى حامل اسلحه و سازوبرگ نظامى به بندر شاهپور ، ساكنان اين بندر تظاهرات توده‌اى ضدامريكايىاى برگذار و بندر را محاصره كردند .\r\nدر نيمه سال 1950 ژنرال رزم‌آرا كه از پيش با انگليسها بستگى نزديكى داشت ، به نخست‌وزيرى ايران منصوب گرديد ، او عليه نظريه ملى كردن تأسيسات نفتى شركت نفت ايران - انگليس ، پس از رد « قرارداد متمم » به‌وسيله مجلس ، به پيكار پرداخت . او مىپنداشت براى رهائى ايران از بحران اقتصادى و سياسى موجود فقط بايستى درآمد دولت را از راه اجراى « قرارداد متمم » با شركت نفت و حتى وام گرفتن از امريكا ، افزايش داد . اما امريكائيان از واگذارى وام به دولت رزم‌آرا خوددارى كردند ، چون او براى تصويب « قرارداد متمم » تلاش مىكرد ، از تحقق نقشه‌هاى امريكائيها دربارهء ربودن منابع نفت جنوب ايران ، مانع مىشد .\r\nدر شرايط افزايش دشواريهاى مالى - اقتصادى و زير فشار گروههاى گوناگون جامعه ايران كه خواهان برقرارى روابط دوستانه با اتحاد جماهير شوروى بودند ، و قسمتى به‌منظور تجديد روابط بازرگانى با اتحاد شوروى كه در پايان جنگ جهانى دوم از ميان رفته بود ، رزم‌آرا مذاكرات بازرگانى با دولت شوروى را آغاز كرد . اين دو دولت در 4 نوامبر 1950 موافقت‌نامه‌اى دربارهء تجديد روابط بازرگانى ميان ايران و اتحاد شوروى امضاء كردند .\r\nدرعين‌حال رزم‌آرا كه عوامل امريكائى را در رد « قرارداد متمم نفت » به‌وسيله مجلس مقصر مىشناخت ، اقدامهائى به‌منظور محدود كردن موقعيت ايالات متحده امريكا در ايران ، انجام داد . در آغاز سال 1951 دولت ايران قرارداد با كمپانى امريكائى « اورسيز - كانسلتانت اينكورپوريتد » را كه روى سازمان برنامه ايران كار مىكرد لغو و به مستشاران اقتصادى امريكائى دستور داد تا ايران را ترك كنند . رزم‌آرا همچنين اعلام داشت كه ايران از اين به‌بعد از امريكائيان كمك مالى نخواهد گرفت . دولت گروه افسرانى را كه به‌منظور آشنا شدن با سيستم سازمان و اسلحه نيروى مسلح امريكا به آنكشور اعزام شده بودند ، پيش از وقت فراخواند . علاوه‌براين دولت رزم‌آرا بخش راديوئى « صداى امريكا » را از ايران ممنوع كرد .\r\nاين گونه سياست دولت ايران جدا مانع از عملى شدن نقشه‌هاى امريكائيان براى تصرف نفت جنوب و مطيع كردن ايران ، گرديد . همه اينها سرانجام باعث كشته شدن ژنرال رزم‌آرا در 7 ماه مارس 1951 گرديدند .\r\nپس از كشته شدن رزم‌آرا ، حسين علاء سفير سابق ايران در ايالات متحده به نخست -\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nوزيرى ايران منصوب گرديد . در تركيب دولت تازه ژنرال حسن ارفع و ژنرال ابو الفضل زاهدى و مرتجعان نامدار ديگرى شركت داشتند . نخست‌وزير علاء يك‌باره از برگذارى مىتينگ‌ها و تظاهرات مردم جلوگيرى كرد و حكومت نظامى اعلام داشت . اين اقدامها به اين منظور انجام گرفت تا جنبش ضد امپرياليستى روزافزون مردم را سركوب كند .\r\nمجلس ايران زير فشار مردم در 15 مارس 1951 قانون ملى شدن نفت را تصويب كرد . اين قانون براى پيشرفت اقتصادى و سياسى آينده ايران اهميت فراوان داشت . عملى شدن اين قانون به معنى از ميان رفتن نيرومندترين تكيه‌گاه سياست استعمارى امپرياليسم انگلستان در خاور نزديك و ميانه بود . ملى كردن تأسيسات نفتى شركت نفت انگليس مىتوانست به تاراجگرى امپرياليست‌ها در پرنعمت‌ترين منبع ثروت ايران پايان دهد و چشم‌انداز پيشرفت اقتصادى ، نابود شدن فقر و استوارى استقلال سياسى ايران را نمايان كند .\r\nتصويب ملى شدن صنعت نفت به‌وسيله مجلس باعث شادمانى همگانى مردم ايران گرديد و همه ميهن‌پرستان اين رويداد بزرگ را جشن گرفتند : در 16 مارس 1951 همه گروههائى كه براى ملى شدن نفت پيكار كرده بودند در ميدان بهارستان گرد آمدند و ضمن مىتينگ توده‌اى پرخروشى ، تصميم مجلس را ستودند ، ضمنا خواستار اجراى بيدرنگ اين قانون شدند . اينان نه‌تنها كمپانى نفت انگليس ، بلكه امپرياليست‌هاى امريكائى را هم كه كوشش مىكردند شكل تازهء استثمار استعمارى را به ايران تحميل كنند ، محكوم شمردند .\r\nخواسته ملى كردن تأسيسات نفت جنوب كليه نيروهاى سياسى ايرانرا با يكديگر متحد كرد .\r\nنمايندگان شركت‌هاى نفتى امريكائى و همچنين نمايندگان رسمى دولت امريكا در تهران تلاش مىكردند ، از اين موقعيت بهره ببرند و وضعى را به‌وجود آورند كه اداره نفت جنوب ايران را خود به دست گيرند . انحصارات امريكائى به دولت ايران پيشنهاد كردند كه حاضرند « خدمات » خود را به‌عنوان دلال فروش نفت ايران در بازارهاى جهان ، عرضه دارند . چند كمپانى آشكارا طرحهائى ارائه دادند كه تأسيسات نفت جنوب به آنها واگذار شود و متعهد شدند مبلغ بيشترى را بابت حق السهم به دولت ايران خواهند پرداخت :\r\n« تگزاس اويل كمپانى » - تا 60 % ، « سوكونى واگيوم اويل كمپانى » - تا 65 % و « آرامكو » حتى تا 72 % كل درآمد نفت استخراج شده را حاضر شدند به دولت ايران واگذارند . اين پيشنهادها هشدارى براى افكار عمومى به‌ويژه گروههاى پيشرفته ايران بود كه ، دريابند انحصارات نفتى امريكا مىكوشند تا جاى كمپانى انگليسى را بگيرند .\r\nامپرياليست‌هاى انگليسى به وسايل گوناگون مىكوشيدند تا موقعيت خود را در ايران ثابت نگهدارند . در مارس 1951 ناوهاى جنگى تازه‌اى را به خليج فارس فرستادند .\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nدر مرز خاكى عراق - ايران نيروهاى زمينى خود را متمركز كردند . شايعاتى پخش شد كه گويا ممكنست نيروهاى انگليسى جنوب ايران را اشغال كنند .\r\nدر 24 مارس 1951 نفت گران بندر معشور و آغاجارى اعتصاب كردند ، اين اعتصاب تأسيسات نفتى ديگر را در آبادان ، هفت‌گل ، گچساران ، مسجد سليمان ، لالى فراگرفت و به يك اعتصاب عمومى نفت‌گران ايران تبديل گرديد . اين اعتصاب به امپرياليست‌ها و مرتجعان ايران هشدار داد كه آنها نبايد دربارهء مسئله نفت ايران در پشت درهاى بسته و بدون آگاهى مردم تصميم بگيرند .\r\nدولت حسين علا بيدرنگ به مناطق نفت‌خيز ، ارتش فرستاد و به آنها دستور داد تا به‌روى اعتصاب‌كنندگان آتش بگشايند . در آبادان و بندر معشور سربازان ده‌ها كارگر را كشتند و زخمى كردند . شماره بىشمارى از كارگران بازداشت شدند . در همان هنگام انگليسها دو ناو هواپيمابر ، 4 رزمناو ، 12 اژدرافكن و ناوهاى جنگى ديگر به عمان و خليج فارس فرستادند . قلع و قمع خونين اعتصاب‌كنندگان و تهديد نظامى انگليسيان اصلا كارگران و همه مردم ايران را نترساند . در سرتاسر ايران جنبش هم‌بستگى با نفت‌گران اعتصابى اوج گرفت . در تهران ، اصفهان ، كاشان ، كرمانشاه و شهرهاى ديگر ، اعتصاب‌ها و تظاهرات هم‌بستگى انجام پذيرفت ، جنبش و دفاع از نفت‌گران اعتصابى تمام كشور را فراگرفت و تقريبا بگونهء جنبش همگانى نمايان شد .\r\nهمهء اين رويدادها شركت نفت انگليس و ايران را ناچار به گذشت كرد . در 16 آوريل در بندر معشور ، و پس از آن در آغاجارى ميان نمايندگان شركت نفت و كارگران موافقت - نامه‌اى به امضاء رسيد كه به‌موجب آن كمپانى متعهد شد كارمزد ايام اعتصاب را به كارگران ، بپردازد ، 30 درصد بابت شرايط سنگينى كار به مزد آنها اضافه كند ، و حتى از پيگرد شركت كنندگان در اعتصاب چشم بپوشد .\r\nطبقه كارگر به‌عنوان پيش‌تاز پيكار به‌خاطر ملى كردن صنعت نفت شناسانده شد .\r\nكارگران هنگام تظاهرات توده‌اى روز اول ماه مه به سال 1951 خواسته‌هاى ضد امپرياليستى خود را مطرح كردند ، و حتى خواهان وضع قوانين پيشرفته‌اى براى كار و بيمه‌هاى اجتماعى ، افزايش كارمزد ، 8 ساعت كار روزانه ، دموكراتيزه شدن دستگاه دولت ، آزاد كردن فعاليت‌هاى حزبى و سنديكائى شدند .\r\nدر برابر اوج‌گيرى جنبش‌هاى توده‌اى دولت‌هاى امپرياليست انگليس و امريكا به زدوبند پرداختند . در آوريل 1951 در واشنگتن مذاكراتى ميان كمپانىهاى نفتى انگليس و امريكا دربارهء اتخاذ روش‌هاى مشتركى به‌منظور برخورد با مناقشهء ، نفتى ايران و انگليس انجام گرفت . در اين جلسه مشاوره نمايندگان انگليسى و انحصارات نفتى امريكا\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nموافقت كردند كه نسبت به شكل آينده تاراج منابع نفتى ايران و سركوبى جنبش‌هاى روزافزون ضد امپرياليستى مردم با يكديگر همكارى كنند .\r\nمذاكرات واشنگتن نمايانگر دخالت آشكار و ناهنجار كمپانىهاى نفتى انگليسى و امريكائى در امور داخلى ايران و زدوبند آنها براى غارت منابع نفتى اين كشور در غياب صاحبان اصلىشان يعنى ايرانيان بشمار مىرفت ، بنابراين قهر افكار عمومى مردم ايران را برانگيخت . پس از انتشار اعلاميهء مذاكرات واشنگتن در ميدان بهارستان تهران ، مىتينگى 40 هزار نفرى برگذار گرديد .\r\nرهبران جبهه ملى ، مطبوعات پيشرفته ، همهء رجال وطن‌پرست ايران به‌سختى از دولت حسين علاء كه سياست دفاع از منافع شركت‌هاى نفت‌خوار را در پيش گرفته بود ، انتقاد كردند . به‌ويژه هنگاميكه علاء نسبت به طرح مسئله ملى كردن نفت در كميسيون ويژهء مجلس عملا خرابكارى مىكرد ، آشفتگى توده‌ها چند برابر شد ، اين كميسيون را رهبر جبهه ملى دكتر محمد مصدق اداره مىكرد .\r\nدر شرايط اوج‌گيرى جنبش ضد امپرياليستى مردم ، اختلاف‌نظر دولت علاء و كميسيون نفت مجلس شدت يافت و در پايان ماه آوريل دولت علاء ناگزير به استعفا گرديد .\r\n\r\nدولت مصدق و اوج‌گيرى پيكار نفت ايران\r\nدر 29 آوريل 1951 دكتر محمد مصدق كه نمايندهء گرايش‌هاى بورژوازى ملى ايران بود ، نخست‌وزير ايران شد . گروههاى دست‌راستى ايران از ترس جنبش ضد امپرياليستى مردم كه آماده شدت پيكار عليه رژيم مالك - بورژوا بودند به نخست‌وزيرى دكتر مصدق خشنودى دادند ، چون او از يكسو هواخواه سرسخت ملى كردن صنايع نفت ، و از سوى ديگر مخالف قشرهاى گستردهء دموكراتيك ايران بشمار مىرفت .\r\nهدف دولت مصدق تحقق قانون ملى كردن صنايع شركت نفت انگليس - ايران و بهره‌بردارى از درآمد نفت براى استوارى وضع اقتصادى كشور بود . مصدق و شخصيت - هاى ملى وابسته به قشر بورژوا - مالك كه جزو جبهه ملى بشمار مىآمدند ، مىپنداشتند كه تنها از اين راه ممكن است كشور را از بحران مالى و اقتصادى نجات داد و از انفجار اجتماعى جلوگيرى كرد . مجلس ايران پيشنهاد كميسيون نفت را دربارهء تحقق قانون ملى كردن صنعت نفت ايران تصويب كرد . بر پايه اين تصميم كميسيون مختلطى شامل 5 نماينده مجلس ، 5 تن سناتور و وزير دارائى تشكيل گرديد تا به خلع يد كمپانى نفت انگليس - ايران و تشكيل سازمان شركت نفت ملى ايران بپردازد .\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nاين گونه در نتيجه اوج‌گيرى جنبش نيرومند ضد امپرياليستى موقعيت ممتاز امپرياليسم انگلستان در ايران سخت به خطر افتاد . از سوى ديگر طرحهاى امريكا در رابطه با نفت ايران در اثر اين جنبش‌ها با خطر نابودى روبرو شد . امريكا و انگلستان مشتركا بگونه‌اى ناهنجار دولت مصدق را زير فشار قرار دادند تا از عملى كردن قانون ملى شدن نفت چشم بپوشد . در نيمه ماه مه سفير انگلستان در ايران به نام شپرد يادداشتى به دولت ايران تسليم كرد كه در آن گفته مىشد ، دولت انگلستان الغاى امتياز سال 1933 را از سوى دولت ايران به رسميت نمىشناسد و آن را ناحق مىپندارد ؛ انگلستان پيشنهاد كرد تا مذاكرات در اين - باره آغاز و قرارداد تازه‌اى درباره بهره‌بردارى از نفت ايران منعقد شود .\r\nدر همان هنگام اعلاميه دولت ايالات متحده امريكا مبنى بر پشتيبانى از موضع دولت انگلستان در ايران منتشر گرديد . دولت امريكا جدا اصرار ورزيد كه قانون ملى شدن صنايع نفت لغو شود . ضمن يادداشت امريكا به دولت ايران به‌ويژه روى جنبه‌هاى منفى ملى شدن نفت ايران تكيه شد . علاوه‌براين در پايان ماه مه 1951 رئيس جمهور امريكا ترومن نامه‌اى براى مصدق فرستاد و ضمن آن اصرار ورزيد كه « مذاكرات با انگليسها » را درباره مسئله نفت آغاز كند .\r\nدر شرايطى كه امپرياليست‌هاى انگليسى و امريكائى دولت ايران را سخت زير فشار گرفته بودند ، حزب توده ايران به دولت پيشنهاد همكارى داد . در 19 ماه مه 1951 روزنامه « به‌سوى آينده » نامهء سرگشادهء كميته مركزى حزب توده ايران را خطاب به دكتر مصدق انتشار داد ، ضمن اين نامه پيشنهاد شد كه دولت اقدامهاى قاطعى به‌منظور انحلال كامل شركت نفت انگليس - ايران به عمل آورد ، ادعاهاى بيجاى آن شركت را رد كند و مستشاران بيگانه را از ايران بيرون راند . حزب توده همچنين از دولت خواست تا پيكارگران راه استقلال ملى ايران را از زندانها آزاد و حكومت نظامى را لغو كند ، دادگاه هاى اختصاصى ( منظور دادگاه نظامى است . م . ) كه افراد ميهن‌پرست را محكوم مىكند ، از ميان ببرد . اما مصدق به اين نامه كميته مركزى حزب توده ايران جوابى نداد .\r\nفشار ناهنجار و بىرودرواسى دولت‌هاى انگلستان و امريكا بر ايران قهر مردم را عليه سياست امپرياليست‌ها برانگيخت . مىتينگ‌ها و تظاهرات عظيم توده‌اى در پايان ماه مه 1951 در سرتاسر كشور برگذار گرديد . به‌ويژه در 29 ماه مه هيجدهمين سالروز امضاى اسارت‌بار امتياز سال 1933 نفت در تهران مىتينگ‌هاى عظيمى تشكيل شد : در اين مىتينگ و تظاهرات كه جلو مجلس انجام گرفت ، بيش از 80 هزار نفر كارگر ، پيشه‌ور ، مستخدم و دانشجو شركت داشتند . اينان خواستار انجام فورى و بدون سازش قانون ملى شدن صنعت نفت بودند . ضمن قطعنامه مىتينگ عليه دخالت انگليسها و امريكائيان در امور داخلى ايران\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nو حتى عليه اختيارات فوق‌العاده كمپانىهاى نفتى امپرياليست‌ها و در قسمتى عليه محدوديت فروش محصولات نفتى ايران در چارچوب كشورهاى معين ، جدا اعتراض شد « 1 » . اجتماع كنندگان همچنين خواهان لغو حكومت نظامى در خوزستان ، آزادى فعاليت‌هاى احزاب ، اتحاديه‌ها و كليه سازمانهاى دموكراتيك ، 8 ساعت كار روزانه و وضع قانون انتخابات بگونه‌ايكه حقوق دموكراتيك تمام مردم ايران بگونه برابر تأمين شود ، بودند . مىتينگ‌ها و تظاهرات مشابهى در شهرهاى ديگر كشور برگذار گرديد .\r\nدر آغاز ژوئن 1951 ، نمايندگان هيئت مديرهء كمپانى نفت انگليس - ايران زير نظر جكسون معاون هيئت مديره وارد ايران گرديد . جكسون ضمن مذاكره با كميسيون مختلط نفت ايران پيشنهاد كرد كه كمپانى نفت تازه‌اى با شركت ايران و كمپانيهاى نفت انگليس و امريكا تشكيل شود ، و در حدود نصف درآمد نفت به دولت ايران تحويل گردد . سفير امريكا در ايران به نام گريدى درباره پذيرش اين پيشنهاد به‌وسيلهء دولت ايران ، پافشارى كرد .\r\nاما دولت ايران زير فشار جنبش نيرومند ضد امپرياليستى مردم در سرتاسر كشور پيشنهاد جكسون را رد كرد . دولت ايران تصرف تأسيسات و پالايشگاه شركت نفت انگليس را آغاز كرد . روى ساختمانهاى دستگاه ادارى شركت سابق نفت در آبادان و جاهاى ديگر پرچم ملى ايران برافراشته شد .\r\nپس از ناكامى هيئت جكسون انگليسها نيروها و ناوهاى جنگى تازه‌اى به خليج فارس فرستادند . درعين‌حال انگلستان با پشتيبانى امريكا موضوع نزاع ميان ايران و شركت نفت را به دادگاه بين‌المللى لاهه ارجاع كرد ، دادگاه نامبرده در ژوئيه 1951 قرار عدم صلاحيت خود را در رسيدگى به دعواى نامبرده صادر كرد ، چون يكى از طرفين دعوا يك شركت بود ، نه دولت بريتانيا . دادگاه به ايران توصيه كرد اقدامهائى به‌منظور تغيير وضعيت شركت نفت انگليس به عمل نياورد . اين تصميم دادگاه لاهه به سود انگليس و امريكا تمام مىشد ، چون اينها خواهان تجديد امرونهى بدون كنترل كمپانى نفت ايران و انگليس به‌منظور بهره - كشى از نفت جنوب ايران بودند .\r\nامريكا كوشش مىكرد دولت ايران را وادار به اطاعت قسمت اخير حكم دادگاه لاهه بكند ، در 9 ژوئيه گريدى نامهء تازه‌اى از سوى رئيس جمهور امريكا ، ترومن به مصدق تسليم داشت كه ضمن آن در انجام توصيه دادگاه بين‌المللى لاهه پافشارى مىكرد . علاوه براين ترومن پيشنهاد كرد كه دولت ايران نماينده شخصى او به نام ا . هريمن را براى مذاكره دربارهء مسئله نفت بپذيرد . از پيش چند ناو جنگى امريكائى از سنگاپور به سواحل ايران\r\n\r\n\r\n","description":"","footnote":"\r\n( 1 ) . ضمن قانون ملى شدن نفت كه به تصويب مجلس رسيد قيد شده بود كه دولت ايران موظف است محصولات نفتى ايران را فقط به كشورهاى غربى بفروشد .\r\n","page_name":" 530 ","page_number":530},
  {"content":"\r\n\r\nفرستاده شده بودند .\r\nدخالت امپرياليست‌هاى امريكائى و تصميم دادگاه لاهه باعث برگذارى مىتينگ‌ها و تظاهرات عظيم اعتراضى مردم در تهران گرديد . محافل اجتماعى ايران و مطبوعات آشكارا اين اعمال را ناقض حقوق بين‌المللى و حاكميت ايران شناساندند . دولت ايران صلاحيت رسيدگى دادگاه لاهه را در اين‌باره رد كرد . درعين‌حال مصدق ترومن را آگاه كرد كه دولت ايران ا . هريمن را براى مذاكره در تهران مىپذيرد .\r\nافكار عمومى ايران به‌درستى دريافتند كه سفر هريمن به ايران به‌منظور مجبور كردن دولت براى تسليم در برابر خواسته‌هاى انحصارات نفتى انگليس و امريكا انجام مىگيرد .\r\nبنابراين هنگام ورود ا . هريمن به تهران در 15 ژوئيه 1951 تظاهرات صد هزار نفرى مردم به‌منظور اعتراض عليه سياست امريكا در ايران انجام گرفت ، اين تظاهرات را جمعيت ملى پيكار عليه كمپانيهاى نفتى امپرياليستى در ايران ، رهبرى مىكرد . تظاهركنندگان خواهان انجام بىچون‌وچراى قانون ملى شدن صنعت نفت ، خروج بيدرنگ هريمن از ايران ، بيرون رفتن ناوهاى جنگى امريكائى و انگليسى از آبهاى ايران ، آزادى احزاب و اتحاديه‌ها بودند .\r\nبه دستور رئيس شهربانى تهران كه تابع وزير كشور دولت مصدق يعنى ژنرال زاهدى ، بود ، پليس و ارتش مسلح در برابر تظاهركنندگان ظاهر شدند و به‌روى آنها آتش گشودند . در پى اين سركوبى ددمنشانه ، بسيارى از شركت‌كنندگان كشته يا زخمى شدند . در تهران حكومت نظامى اعلام شد و تقريبا 20 روزنامه پيشرفته توقيف و بازداشت دسته‌جمعى آغاز گرديد .\r\nدر شهرهاى ديگر ايران هم موج سركوبى شركت‌كنندگان در جنبش ضد امپرياليستى و ضد دموكراتيك از سوى دولت آغاز گرديد .\r\nاين رويداد قهر مردم را برانگيخت . جمعيت ملى پيكار عليه كمپانيهاى نفتى امپرياليستى در ايران و سازمانهاى ديگر و بسيارى از چهره‌هاى برجسته سياسى و روزنامه‌ها اين عمل دولت را محكوم شمردند .\r\nدر چنين موقعيتى كه توده‌هاى مردم در اثر تحريكات امپرياليست‌ها و ارتجاع ايران از زور خشم به خود مىجوشيدند در پايان ژوئيه - اوت مذاكرات با ا . هريمن در تهران آغاز گرديد . هريمن رسما به‌عنوان ميانجى براى مذاكرات هيئت نمايندگى دولت انگلستان زير رهبرى لرد استوكس ، ( مهردار سلطنتى انگلستان ) با دولت ايران ، به تهران آمد اما عملا او نقش مهمى را در جريان مذاكرات ايفا مىكرد .\r\nطبق طرح پيشنهادى امپرياليست‌هاى امريكائى - انگليسى ، تأسيسات نفتى جنوب در برابر پرداخت بها و خسارت ، از سوى شركت سابق نفت ، به شركت ملى نفت ايران اسما تحويل مىگرديد . اما اكتشاف ، بهره‌بردارى ، تصفيه و فروش نفت بايستى در اختيار دو\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nكمپانى جديد امريكائى و انگليسى قرار مىگرفت - اين شركت جديد شامل دو قسمت به نام سازمان عملياتى و سازمان فروش موسوم بود ، در اين سازمان‌ها مانند پيش امپرياليست‌هاى خارجى صاحب‌كار و همه‌كاره بشمار مىآمدند ، البته نقش امريكائيان در اين سازمان فعال‌تر در نظر گرفته شده بود .\r\nدر همان هنگام كه هريمن در تهران سرگرم مذاكره بود رئيس بانك صادرات - واردات امريكا به‌نام هاستون اعلام داشت كه ممكنست مبلغ 25 ميليون دلار به دولت ايران واگذار كند و مؤسسه فنى امريكائى به نام « ليفاكتورس اينكور پوريتد » پيشنهاد كرد حاضر است 2500 كارشناس امريكائى را براى تعويض پرسنل انگليسى پالايشگاه نفت به ايران اعزام دارد .\r\nهمهء اين واقعيت‌ها گواه بر آن بود كه هنگام مذاكره هريمن در ايران ، امريكا كوشش مىكرد دوباره ايران را وادارد تا منابع نفتى خود را در اختيار انحصارگران بيگانه قرار دهد . اما در اين مورد امريكائيان تلاش مىكردند كه تسلط انگليسها را در اين زمينه هرچه بيشتر محدود كنند و تا آنجا كه ممكنست انحصارات نفتى امريكا را بر منابع نفت ايران مسلط گردانند . و به همين منظور بود كه امريكائيان به مصدق وعده وام دادند و پيشنهاد كردند كارشناسان خود را براى اداره تأسيسات نفت جنوب و غيره اعزام خواهند داشت .\r\nدر موقعيت اوج جنبش بيهمتاى ضد امپرياليستى مردم ، دولت مصدق پيشنهاد امپرياليست - هاى انگليسى - امريكائى را كه هنگام مذاكرات هريمن مطرح شد ، نپذيرفت .\r\nانگليسها با پشتيبانى امريكائيها پس از آنكه دريافتند نمىتوانند ايران را از راه فشار - هاى ديپلماتيك و اقتصادى ، توطئه و تحريك و تهديد نظامى از ميدان دركنند ، در اكتبر 1951 مسئله را جهت رسيدگى به شوراى امنيت ارجاع كردند . اتحاد شوروى عليه طرح اين مسئله در شوراى امنيت رأى داد و از نظريات دولت ايران درباره اينكه ملى كردن صنعت نفت ايران يكى از مسائل داخلى ايران است و نمىتواند در صلاحيت رسيدگى شوراى امنيت قرار گيرد ، پشتيبانى كرد . انگليس و امريكا كوشش داشتند تا از راه مذاكره در شوراى امنيت درباره مسئله نفت ايران موضوع اداره صنعت نفت ايران را به دست شركت‌هاى « بين‌المللى » مطرح كنند . اما اين‌بار هم نخست‌وزير ايران مصدق ، اين پيشنهاد را به‌عنوان اينكه با منافع ملى ايران مغايرت دارد ، رد كرد .\r\nدولت انگلستان از فشارهاى خود بر ايران نكاست و كوشيد اين كشور را در محاصره اقتصادى و تنگناى مالى قرار دهد . اين دولت ورود كالاهاى انگليسى را به ايران تحريم كرد .\r\nشركت نفت انگليس - ايران پالايشگاه نفت آبادان را به‌حال تعطيل درآورد ، تمام كشتىهاى نفت‌كش از كناره‌هاى آبادان بيرون برده شدند ، به كمپانىهاى نفت انگليسى و\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nشعبه‌هايش دستور داده شد كه هيچگونه قراردادى را براى حمل‌ونقل نفت ايران به خارج منعقد نكنند . انگليس و امريكا خريد نفت ايران را تحريم كردند و مىپنداشتند با اجراى اين نقشه‌ها ايران را به ورشكستگى مالى و اقتصادى خواهند كشاند .\r\nتحريم نفت ايران به‌سختى در وضع مالى - اقتصادى اين كشور اثر گذاشت . در رابطه با اين جريان دولت ايران در 12 دسامبر 1951 تصميم گرفت كه اگر در ظرف ده روز خريداران سابق نفت قصد خود را مبنى بر خريد نفت از ايران اعلام نكنند ، در اين صورت دولت ايران حق خواهد داشت نفت خود را به خريداران ديگر به‌فروشد . در جواب اين تصميم ، دولت امريكا از طريق سفيرش در تهران ، با لحن تهديدآميزى به دولت ايران اخطار كرد كه از فروش نفت به دولت شوروى و كشورهاى ديگر سوسياليستى خوددارى كند . ضمنا دولت‌هاى انگليس و امريكا ، كشورهاى سرمايه‌دارى ديگر را هم واداشتند تا نفت ايران را نخرند .\r\nتحريم امپرياليستى نفت ايران باعث شد كه در نيمه 1951 بهره‌بردارى از نفت ايران تقريبا قطع شود ، در نيمه دوم سال 1951 ، در سال 1952 و 1953 تقريبا 2 / 1 الى 3 / 1 ميليون تن نفت استخراج گرديد در صورتى كه ميزان توليد نفت در سال 1950 - 31 ميليون تن بود .\r\nانحصارهاى نفتى امريكائى از ملى شدن صنعت نفت و تحريم نفت ايران در بازارهاى جهان و كاهش توليد آن ، براى استوار كردن مواضع نفتى خودشان ، هم از لحاظ در اختيار گرفتن بازار - هاى توليد و هم از لحاظ فروش نفت رقيبان انگليسىشان ، فراوان بهره بردند . ميزان توليد - كمپانىهاى نفت امريكائى در كشورهاى ديگر خاور نزديك و ميانه در سالهاى 1951 - 1953 به‌شدت افزايش يافت . كمپانىهاى امريكائى از راه افزايش توليد و فروش نفت در بازارهاى جهان ، به‌ويژه در رابطه با جنگ كره كه با اين رويداد همزمان بود ، سودهاى كلانى را به جيب زدند .\r\nانگليسها به موازات اختناق اقتصادى ايران به خرابكارى در درون كشور پرداختند ، به تحريكات و ايجاد نابسامانى و آشفتگى در درون كشور دست زدند و آشكارا در امور داخلى كشور ايران مداخله مىكردند . روزنامه باختر امروز در تاريخ 13 ژانويه 1952 نوشت :\r\n« جاسوسان انگليسى بدون مانع در سرتاسر كشور سفر مىكنند ، ايجاد حوادث خونينى را سازمان مىدهند ، طرحهائى را براى كودتاى دولتى تهيه مىبينند ، اقليت را در مجلس تحريك مىكنند و غيره » . ضمن يادداشتى كه وزارت امور خارجه ايران در آغاز 1952 به سفير انگليس داد ، گفته شد كه كارمندان كنسولگرىهاى انگليس ، ضمن فعاليت‌هايشان « از حدود وظايف معمولى خود پا را فراتر مىنهند و در امور داخلى ايران دخالت مىكنند ،\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nاين گونه استقلال ايران را نقض مىكنند » .\r\nتحريم امپرياليستى نفت ايران و كاهش توليد نفت ، درآمد دولت را به ميزان چشم - گيرى كاهش داد ، وضع مالى - اقتصادى كشور بدتر شد و به شمارهء بيكاران افزوده گرديد .\r\nگروههاى گستردهء مردم ايران آشفتگى و خشم‌شانرا نسبت به تحريكات و توطئه‌هاى امپرياليستها از راه تظاهرات و مىتينگ‌هاى توده‌اى نماياندند ، اين تظاهرات در نيمه دوم سال 1951 و آغاز سال 1952 در تهران و شهرهاى ديگر ايران به‌وسيله رهبران جنبش ضد امپرياليستى حزب توده ايران برگذار گرديدند ، اين حزب عملا از زيرزمين بيرون آمده بود ، اگرچه رسما هنوز غيرقانونى بشمار مىرفت و دولت مصدق اجازهء فعاليت آشكار را به آن نمىداد .\r\nشركت‌كنندگان در مىتينگ‌ها و دمونستراسيونها ، جمعيت پيكار عليه كمپانىهاى نفتى امپرياليستى در ايران ، خواهان اقدامهاى تند دربارهء اجراى قانون ملى كردن نفت ، پايدارى سرسختانه در برابر سياست فشار و زور انگليسها - امريكائيها در ايران ، انجام بازرگانى خارجى بر پايه قراردادهاى پاياپاى ، كيفر متهمان تيراندازى تاريخ 15 ژوئيه 1951 به سوى تظاهركنندگان ميهن‌پرست بودند ، شركت‌كنندگان جنبش‌هاى ضد امپرياليستى همچنين هم‌بستگى خود را با ملت‌هاى ديگريكه به‌خاطر به چنگ آوردن استقلال و آزادى پيكار مىكنند ، اعلام داشتند .\r\nدر آغاز سال 1952 دومين كنگرهء جمعيت ملى پيكار عليه كمپانىهاى نفتى امپرياليستى برگزار گرديد ، ضمن اين كنگره ، جمعيت ، به « جمعيت ملى پيكار عليه امپرياليسم » تغيير نام داد . در همين كنگره اعلام شد كه مسئله جنبش ملى ، پيكار عليه سياست كليه دولت‌هاى امپرياليستى در ايران خواهد بود .\r\nدولت مصدق با همكارى جنبش‌هاى توده‌اى ، يك رشته اقدامهائى را به‌منظور محدود كردن فعاليت‌هاى امپرياليسم انگلستان در ايران آغاز كرد . در اوت 1951 دولت ايران خواست تا ژنرال كنسول انگليس در خوزستان كه آشكارا در امور داخلى ايران دخالت كرده است ، از ايران بيرون رود . در سپتامبر 1951 دولت مصدق حق عمليات ارزى « بانك انگليسى ايران و خاورميانه » را كه جانشين بانك شاهنشاهى ايران شده بود ، سلب كرد و اين كار را در انحصار بانك ملى ايران واگذاشت . مصدق دستور داد كه حساب جارى كليه مؤسسات ايرانى در بانك انگليس بسته شود و عملا فعاليت‌هاى بانك نامبرده در ايران متوقف گرديد . در ژانويه 1952 « بانك انگليسى ايران و خاورميانه » در ايران بسته شد .\r\nدر اكتبر 1951 بنا به تقاضاى دولت مصدق 300 كارشناس انگليسى پالايشگاه نفت آبادان و خوزستان از كار اخراج شدند و قرار شد ايران را ترك گويند . در ژانويه 1952 دولت ايران تقاضا كرد كليه كنسولگرىهاى انگليس در سرتاسر ايران به انگيزهء دخالت در امور\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nداخلى ايران تعطيل شوند .\r\nدر فوريه 1952 نمايندگان به اصطلاح بانك بين‌المللى توسعه و ترميم زير نظر گارنر وارد ايران شدند ، كمپانىهاى نفتى انگليسى و امريكائى تلاش مىكردند تا از طريق اين بانك حق بهره‌بردارى از منابع نفت جنوب ايران را به دست آوردند . اما هيئت گارنر موفقيتى\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nدر اين‌باره به دست نياورد .\r\n\r\nعقيم شدن تلاش به‌منظور بركنارى مصدق در ژوئيه 1952\r\nمصدق از موافقت با كمپانيهاى نفتى انگليس و امريكا دربارهء مسئله نفت روى برتافت ، كليه كوشش‌هاى اين كمپانىها براى به دست گرفتن دوبارهء صنعت نفت جنوب با ناكامى روبرو شد . در ارتباط با اين اوضاع در نيمه سال 1952 امپرياليست‌ها و گروههاى مرتجع ايرانى وابسته به آنها ، تلاش كردند تا مصدق را از نخست‌وزيرى بر كنار كنند . مصدق براى پايدار كردن موقعيتش در 13 ژوئيه 1952 لايحه‌اى را به مجلس تسليم كرد كه به‌موجب آن واگذارى اختيارات تام به مدت 6 ماه را از مجلس تقاضا كرد ؛ ضمنا اعلام داشت كه وزارت جنگ را خودش اداره خواهد كرد . اما در اثر مخالفت نيروهاى ارتجاعى مصدق نتوانست كنترل بر ارتش را به دست گيرد و ناگزير استعفا داد .\r\nدر 18 ژوئيه دوباره احمد قوام به سمت نخست‌وزيرى گماشته شد و بيدرنگ سركوبى جنبش توده‌ها را آغاز كرد . ساعات منع عبور و مرور اعلام شد و يكانهاى ارتش ، پليس و ژاندارمرى در خيابانها مستقر شدند تا مىتينگ‌ها و تظاهرات مردم را سركوب كنند . قوام با سفير امريكا در ايران به نام هندرسن مشورت مىكرد .\r\nگماشته شدن قوام مرتجع به نخست‌وزيرى و فعاليت‌هاى تحريك‌آميزش ، اعتراض جوشان و پرخروش افكار عمومى و توده‌هاى گستردهء ايران را برانگيخت . همزمان در تهران ، آبادان و شهرهاى ديگر ايران تظاهرات و مىتينگ‌هاى توده‌اى عظيمى عليه قوام و امپرياليست‌هاى خارجى آغاز گرديد . روز 21 ژوئيه در تهران كليه مردم دست به اعتصاب عمومى زدند . تمام مغازه‌ها ، مؤسسات ، بنگاهها و بازار تعطيل شدند . در ميدانهاى بهارستان ، توپخانه و قسمت‌هاى ديگر شهر مىتينگ‌هاى عظيمى برگذار شد ، شركت‌كنندگان در تظاهرات خواهان استعفاى بيدرنگ قوام بودند . قوام كوشيد تا تظاهرات را با زور نيروهاى مسلح درهم شكند . به فرمان او در برابر تظاهرات‌كنندگان ، يكانهاى تانك ، زره‌پوش ، پياده‌نظام مكانيزه ، سواره‌نظام ظاهر شدند ، اينان به‌روى مردم آتش گشودند . اعتراض توده‌ها عليه اين دست - نشانده امپرياليست‌هاى امريكائى آن اندازه قاطع و جوشان بود كه قوام حتى موفق نشد ، كابينه وزيرانش را تشكيل دهد . سرانجام در شب 21 ژوئيه ناچار شد استعفا دهد . و پس از آن به بغداد گريخت .\r\nروز بعد يعنى 22 ژوئيه دوباره مصدق به سمت نخست‌وزيرى برگزيده شد ، و ضمنا اداره امور وزارت دفاع ملى را هم به‌عهده گرفت . اين گونه مصدق مستقيما به اداره امور\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nوزارت جنگ پرداخت . در 3 اوت 1952 مجلس قانون واگذارى اختيارات فوق‌العاده به مصدق را به مدت 6 ماه تصويب كرد .\r\nپس از خنثى شدن توطئه‌هاى امپرياليست‌ها و مرتجعان ايرانى در ماه ژوئيه ، مصدق به پاكسازى افسران ارتش و پليس پرداخت ، تقريبا 200 تن از افسرانى كه به امپرياليست‌ها و مرتجعان وابسته بودند بازنشسته شدند و جاى آنها را افسران وفادار به مصدق گرفتند .\r\nاين افسران بازنشسته گروه نيرومندى را در صف دشمنان مصدق تشكيل دادند . ژنرال زاهدى كه وابسته به مرتجعان ايران و امپرياليست‌هاى امريكائى بود و در اوائل نخست‌وزيرى مصدق سمت وزارت كشور را به‌عهده داشت و پس از تيرباران تظاهرات ضد امپرياليستى مردم در 15 ژوئيه 1951 ناچار كنار رفته بود ، رهبرى اين گروه را به دست گرفت . زاهدى ظاهرا از فعاليت‌هاى سياسى دست برداشت ، و به كار سازمان دادن به‌اصطلاح باشگاه افسران بازنشسته كه كانون تهيه نقشه‌هاى حمله مرتجعان عليه دولت مصدق بود ، پرداخت .\r\nدر اكتبر 1952 يك توطئه ضد دولتى كشف گرديد ، بگونه‌ايكه وزير امور خارجه ايران حسين فاطمى اعلام داشت اين توطئه را « يك سفارت خارجى » ( منظورش سفير انگلستان بود ) سازمان داده بود . زاهدى در اين توطئه دست داشت . اما اين‌بار او را زير پيگرد قرار ندادند ، همانگونه آزاد ماند و به سازمان دادن توطئه‌هاى ارتجاعى ديگر مشغول شد . پيكار به‌خاطر به‌دست گرفتن نيروى ارتش تا سال 1953 ادامه يافت . در ماه مه اين سال بنا به تقاضاى مصدق ، مجلس تصميم گرفت مسئوليت ادارهء ارتش را در چارچوب وزارت دفاع ملى به‌عهده مصدق بگذارند . مسئله سر اين بود كه فرماندهى كل نيروها از شاه به مصدق انتقال يابد . تلاش مصدق براى به دست گرفتن نيروى ارتش به‌ويژه براى اين منظور بود كه ارتش زير نظر مستشاران امريكائى مىتوانست به‌عنوان وسيله‌اى به دست نيروهاى ارتجاعى ، عليه او به كار رود .\r\n\r\nقطع روابط سياسى با انگلستان\r\nدر اين ميان جنبش توده‌ها عليه امپرياليست‌ها گسترش مىيافت . در جواب تحريكات و توطئه‌هاى جاسوسان انگليسى ، ميهن‌پرستان ايران خواهان قطع روابط ديپلماتيك با انگلستان ، بيرون كردن مستشاران امريكائى از ايران ، قطع مذاكرات نفت با امپرياليست‌هاى امريكائى و انگليسى ، انجام تصميمهاى قاطع عليه جاسوسان امپرياليست‌ها در كشور بودند .\r\nمصدق زير نفوذ نيروهاى ميهن‌پرست و حتى در اثر دشمنى آشكار و سياست تحريك‌آميز دولت انگلستان نسبت به دولت او ، در اكتبر 1952 قطع روابط سياسى را با دولت انگلستان\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nاعلام داشت و پس از آن كليه نمايندگان انگليسى را از ايران بيرون كرد . در پايان 1952 بنا به اصرار جناح چپ جبهه ملى مجلس سنا منحل گرديد .\r\nرويدادهاى ايران نه‌تنها در اين كشور بلكه در كشورهاى ديگر خاور نزديك و ميانه داراى اهميت فراوانى بود . اين رويدادها نشانه اوج‌گيرى پيكارهاى ضد امپرياليستى در اين منطقه از جهان بشمار مىرفت . ضمن پايان مارس 1951 در پارلمان عراق مسئله ملى كردن نفت آن كشور كه به‌وسيله كمپانىهاى خارجى اداره مىشد ، مطرح گرديد . در آغاز ژوئن 1951 تظاهرات ضد امپرياليستى در جزاير بحرين آغاز گرديد ، مردم اين منطقه هم خواهان ملى كردن صنعت نفت‌شان كه به دست امريكائيها اداره مىشد ، بودند . ضمنا خواستار بيرون كردن شيخ بحرين و مستشاران انگليسى از بحرين بودند . در ژوئيه 1951 خواسته ملى كردن بنگاههاى فرانسوى ، امريكائى و شركت‌هاى خارجى ديگر لبنان در روزنامه‌هاى آنكشور مطرح گرديد . در تابستان همان سال مردم مصر خواهان ملى كردن شركت نفت انگليسى - مصرى ، بنگاه‌هاى حمل‌ونقل و غيرهء خارجى شدند . اوج‌گيرى جنبش ضد - امپرياليستى در اين كشور سرانجام به الغاى پيمان انگليس - مصر سال 1936 و سپس به سرنگونى رژيم ارتجاعى سلطنتى و سرانجام به بيرون راندن انگليس‌ها از منطقه كانال سوئز گرائيد . پرچم پيكارهاى آزادى ملى در كشورهاى خاور نزديك و ميانه هرچه بلندتر برافراشته شد .\r\nدسائس و تحريكات امپرياليست‌ها نتوانستند از جنبش‌هاى روزافزون آزاد ملى مردم اين كشورها كه از پيكار ملى كردن تأسيسات نفتى كمپانى انگليسى در ايران الهام گرفته بودند ، جلو گيرند .\r\nدر چنين شرايطى ضمن پايان 1952 امپرياليست امريكائى نقش اصلى توطئه عليه ايران را به دست گرفتند ، و اينان برآن شدند با زور مصدق را از مسند قدرت سرنگون كنند .\r\nبنابراين به موازات ايجاد فشارهاى مالى و اقتصادى نسبت به دولت ايران ، طرح كودتائى را عليه اين دولت سازمان دادند . گروههاى ارتجاعى ايران زير رهبرى اداره اطلاعات مركزى امريكا ، از ناپايدارى سياست داخلى و خارجى دولت مصدق بهره بردند ، و به سازمان - دادن توطئه‌اى به‌منظور سرنگون كردن دولت قانونى مصدق دست يازيدند .\r\nامپرياليست‌هاى امريكائى و انگليسى ، ضمن وابستگى به گروههاى ارتجاعى مالك - بورژوا و نظاميان بلندپايه مرتجع ، متحدا وارد عمل شدند و دولت قانونى مصدق را برانداختند .\r\n\r\n","description":"","footnote":"","page_name":" 538 ","page_number":538},
  {"content":"\r\n\r\n\r\n28 كودتاى دولتى سال 1953 ( 28 مرداد 1332 ) و تسليم نفت ايران به كنسرسيوم بين‌المللى\r\n\r\nسياست خارجى و داخلى مصدق\r\nمصدق ضمن پيكار به‌خاطر منافع ملى ايران ، با جنبش دموكراتيك توده‌هاى مردم هم‌آهنگى نشان نداد . دولت مصدق درعين‌حال كه عليه امپرياليسم انگليس - امريكا پيكار مىكرد ، خود را به كشورهاى سوسياليستى نزديك نكرد و كوشش داشت موازنه كجدار و مريزى را بين اينان و دولت‌هاى امپرياليستى برقرار كند . اين چگونگى ناپيگرى سياست او را مشخص مىكند .\r\nدر رابطه با ايالات متحده امريكا و گسترش‌خواهى امپرياليستى اين كشور در ايران دولت مصدق تا اندازه‌اى به سازش گرايش داشت . مصدق به دريافت وام يا كمكهاى مالى امريكا گرايش نشان داد تا از اين راه دشواريهاى مالى - اقتصادى ايران را بهبود بخشد .\r\nدر زمان مصدق فعاليت دستگاه دولتى امريكا به‌منظور اجراى به‌اصطلاح برنامه اصل 4 ترومن ، به ميزان چشم‌گيرى گسترش مىيافت . فعاليت ميسيون‌هاى نظامى امريكا در ارتش و ژاندارمرى ادامه داشت و حتى به شماره مستشاران نظامى امريكا افزوده شد . با همه اينها در آغاز سال 1952 دولت مصدق از پيوستن به بلوك ضد شوروى در خاورميانه\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nكه دولت امريكا آن را سرهم‌بندى كرده بود ، روى برتافت . در ارتباط با اين جريان امريكا از رساندن سازوبرگ نظامى به ايران خوددارى كرد و اعلام داشت كه فعاليت ميسيون نظامى امريكا در ايران قطع خواهد شد . اما در آوريل 1952 ميان مصدق و سفير امريكا در ايران ، هندرسن نامه‌هائى ردوبدل شد . ضمن اين نامه‌ها دولت مصدق يادآور گرديد كه ايران در مناسبات شرق و غرب موضع بيطرفانه‌اى را خواهد گرفت و به امريكا اطمينان داد كه كمك نظامى امريكا فقط به‌منظور دفاع در برابر هر حمله‌اى كه به او بشود ، از هر كجا كه مبدأ آن باشد ، به كار خواهد رفت . پس از اين نامه تحويل سازوبرگ و اسلحهء امريكا به ايران از سر گرفته شد و فعاليت ميسيون نظامى امريكا تجديد گرديد .\r\nتحريم نفت ايران ، تقريبا قطع كامل توليد نفت و درآمد حاصله از آن را به‌دنبال داشت ، فشار مالى - اقتصادى امپرياليست‌هاى انگليسى و امريكائى ، وضع اقتصاد ايران را به وخامت كشاند و دولت مصدق را به دشواريهاى روزافزونى گرفتار كرد . در جريان سالهاى 1951 - 1954 ، كسر بودجه جارى دولت ايران 6 برابر شد . جمع كسر بودجه ايران ضمن اين سه سال محاصره ( 1951 - 1954 ) 8 / 12 ميليارد ريال بود در صورتى كه درآمد دولت در اين مدت ساليانه فقط به 9 ميليارد ريال مىرسيد .\r\nدر اين دوره عدم تعادل بازرگانى خارجى ، به زيان ايران كاملا چشم‌گير بود ، به سال 1951 / 52 ميزان صادرات ايران كه 3 / 4 ميليارد ريال بود ، 7 / 2 ميليارد كسرى موازنه وارداتى داشت و به سال 1953 / 54 در برابر صادرات 4 / 8 ميلياردى ايران - 4 / 7 ميليارد بيشتر از خارج كالا وارد ايران شد . ضمنا قسمت عمدهء كسرى موازنه واردات و صادرات بازرگانى خارجى ايران در نتيجه تجارت اين كشور با امريكا ، آلمان غربى ، انگلستان و ژاپن پديد آمده بود .\r\nوخامت اوضاع مالى - اقتصادى باعث بالا رفتن قيمت‌ها و پائين آمدن سطح زندگى توده‌هاى مردم ايران گرديد . شاخص قيمت‌ها در تهران از 590 در سال 1950 / 51 - به 857 در سال 1953 / 54 رسيد . ( اين شاخص در سال 1936 / 37 بر معيار 100 بود ) .\r\nدولت مصدق به‌منظور بيرون رفتن از بن‌بست مالى - اقتصادى ، در اكتبر 1951 برآن شد 15 % از ارقام هزينه بودجه دولت به‌كاهد ، ضمنا اقدامهائى براى صرفه‌جوئى در ادارات دولتى انجام داد . تصميم گرفته شد اتومبيل‌هاى دولتى به فروش برسد ، از اماكنى كه ادارات دولتى اشغال كرده بودند كاسته شد . مأموران دولت را كمتر به مأموريت مىفرستادند . درعين‌حال دولت به افزايش ماليات‌هاى غيرمستقيم اقدام كرد : 30 % به ماليات تنباكو افزوده شد ، بيش از 50 % به عوارض گمركى اتومبيلهاى وارده از خارج اضافه گرديد . دولت همچنين در 4 نوبت ، هربار به مبلغ 500 ميليون ريال به انتشار\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nبرگه‌هاى قرضه ملى اقدام كرد .\r\nدولت مصدق با اين اقدامهاى ناچيز نتوانست اوضاع مالى - اقتصادى كشور را جدا بهبود بخشد ، اين دولت از كليهء امكاناتش به‌منظور بسيج منابع داخلى كشور بهره نبرد ، هيچگونه اقدامى به‌منظور افزايش ماليات طبقات مرفه انجام نداد ، چون اخذ ماليات‌هاى هنگفت از اين طبقه مىتوانست كشور را از بحران مالى نجات دهد . مصدق براى بهره - بردارى از منابع ملى كه در اختيار داشت ، مثلا ذخيره نفت اقدامى نكرد . از فروش نفت به كشورهاى سوسياليستى خوددارى كرد ، درصورتيكه اگر به چنين كارى دست مىزد بيگمان دشوارىهاى مالى دولت تا اندازه‌اى كاهش مىيافت و امكان داشت اثر تحريم نفت از سوى امپرياليست‌ها منتفى شود .\r\nدولت مصدق عملا هيچ‌گونه تصميمى درباره مسئله اساسى زندگى اجتماعى - اقتصادى ايران نگرفت - اين مسئله همانا رسيدگى به وضع كشاورزى كشور و روستائيان بود ، او اقدامى براى از ميان بردن شرايط فئودالى در روستاها انجام نداد ، آخر همين فئودالها بودند كه در كنار قيود اسارت‌بار امپرياليست‌ها بزرگترين سد راه پيشرفت كشور بودند . زير فشار جنبش گسترده مردم براى اجراى قانون ملى كردن نفت ( 1950 - 1953 ) ، جنبش ضد فئودالى دهقانى زير رهبرى « جمعيت كمك به دهقانان » ، دولت مصدق در اكتبر 1952 تصميم گرفت كه 30 % به سهميهء معمولى محصول دهقانان به حساب مالك افزوده گردد و هنگام تقسيم محصول 10 % هم براى آباد كردن روستا در اختيار مالك گذاشته شود و ضمنا دهقانان از قسمتى از پرداخت اضافى جنسى ( عوارض ) به مالك معاف شدند .\r\nاما حتى اين تصميم بىاهميت هم در مورد دهقانان به مرحله اجرا درنيامد . در برابر جنبش‌هاى جسته گريختهء دهقانان ، دولت به‌زور پناه مىجست . حتى در چند مورد براى سركوبى اين جنبش‌ها به فرستادن نيروهاى سركوب‌گر سرباز و ژاندارم اقدام كرد و اينان هم به‌روى اجتماع دهقانان آتش گشودند .\r\nطبقه كارگر ايران نقش پيش‌تاز را در جنبش‌هاى ضد امپرياليستى به‌خاطر ملى كردن صنايع نفت بازى مىكرد و يكى از نيروهاى اصلىاى بود كه مصدق را به قدرت رساند .\r\nمصدق كوشش مىكرد تا جنبش‌هاى كارگرى را سركوب كند و درعين‌حال ناگزير شد گذشت‌هائى را نسبت به اين طبقه روا دارد . كارگران ايران به موازات شركت فعالشان در جنبش‌هاى ضد امپرياليستى ، براى بهبودى وضعشان پيكار مىكردند . به سال 1951 تقريبا 20 اعتصاب كارگرى در مؤسسات گوناگون رويداد . در نخستين نيمه سال 1952 كارگران راه‌آهن تهران ، بافندگان اصفهان ، تبريز ، كاشان ، قم ، چالوس ، چرمسازى همدان ، معدنچيان زير آب اعتصاب كردند . كارگران اعتصابى خواهان افزايش كارمزد ، بازگشت اخراج -\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nشدگان به كار ، آزادى كارگران بازداشت شده بودند . با وجود واكنش سخت دولت ، كارگران تهران ، آبادان ، اصفهان ، تبريز و مراكز صنعتى ديگر به سال 1952 ميتينگ و تظاهرات اول ماه مه را برگذار كردند ، ضمن اين تظاهرات ، خواسته‌هاى اقتصادى و سياسى خود را اعلام داشتند .\r\nهنگام تظاهرات ژوئيه 1952 عليه قوام ، كارگران ايران به‌ويژه فعالانه وارد عمل شدند . ميتينگ‌ها ، تظاهرات ، اعتصابهاى آنها گوياى سرشت سياسى و ضد امپرياليستىشان بود .\r\nدر پائيز 1952 جنبش اعتصابى كارگران دامنه گسترده‌اى به خود گرفت . ضمن اوت و سپتامبر در تهران ، اصفهان ، تبريز ، چالوس و شهرهاى ديگر كارگران دست به اعتصاب زدند . در اكتبر 1952 ، كارگران راه‌آهن و معلمان آبادان اعتصاب كردند .\r\nبورژواهاى ايران كه دولت مصدق نماينده و حافظ منافع آنها بود از افزايش دامنه جنبش‌هاى كارگرى به هراس افتادند و سعى مىكردند تا آن را محدود كنند . براى اين منظور در بهار 1952 در منطقه تهران عملا حكومت نظامى برقرار شد . در آوريل همان سال رئيس شهربانى كل فرمان داد كه در تمام شهرهاى ايران شعبه‌هاى فدراسيون جوانان دموكرات را ببندند و چهره‌هاى « مشكوك » را بازداشت كنند .\r\nدولت عليه كارگران اعتصابى زور به كار برد . در آوريل 1952 ، پليس و ارتش ساختمان اتحاديه رانندگان ، كارگران ساختمانى ، كارگران كارگاههاى مكانيكى و غيره را در تهران اشغال كرد . اعضاى كميته اتحاديه‌هاى راه‌آهن بازداشت شدند . در پائيز 1952 فشار نيروهاى دولتى عليه اعتصاب‌كنندگان افزايش يافت . در 23 اكتبر 1952 مصدق براساس اختيارات فوق‌العاده‌ايكه مجلس در 4 اوت 1952 به او داده بود قانون « حفظ امنيت اجتماعى » را صادر و به مرحلهء اجرا درآورد ، به‌موجب اين قانون انجام هرگونه ميتينگ ، دمونستر - اسيون و اعتصاب ممنوع شد . اما با وجود صدور چنين مقرراتى ، اعتصاب كارگران در پايان سال 1952 و سال 1953 - ادامه يافت . در 11 ژانويه 1953 سه هزار تن از كارگران كارگاههاى كفاشى تهران دست به اعتصاب زدند . ضمن 31 ژانويه - اول فوريه بافندگان تبريز و تهران اعتصاب كردند ، اينان خواهان بازگشت كارگران اخراجى به كار بودند . در فوريه - اوت كارگران كارخانه سيمان ، كفاشىها ، دخانيات ، كارگران كوره‌پزخانه‌هاى تهران ، بافندگان تهران ، تبريز ، اصفهان ، يزد ، كرمان ، شاهى ، نفت‌گران آبادان ، آغاجارى و غيره اعتصاب كردند . كارگران خواهان انجام قانون كار ، عدم دخالت كارفرمايان در كار اتحاديه‌ها ، لغو قانون « حفظ امنيت اجتماعى » بودند . ضمن اين اعتصابها بارها ميان پليس و اعتصاب‌كنندگان برخورد رويداد ، بسيارى از كارگران بازداشت و حتى\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nچند تن هم كشته و زخمى شدند .\r\nزير فشار جنبش كارگرى ، دولت مصدق در ژانويه 1953 قانون جديدى مبنى بر انجام بيمه‌هاى اجتماعى وضع كرد ، كه به‌موجب آن ، پرداخت مقررى روزهاى بيكارى به كارگران ، پرداخت مستمرى به معلولين حادثه از كار ، بيماران و پيران و غيره پيش‌بينى مىشد . اما اين قانون هم از سوى كارفرمايان اجرا نشد و همين مسئله باعث اعتصاب كارگران گرديد .\r\n\r\nانشعاب در جبهه ملى\r\nجبههء ملى ، حزب يك‌پارچه و پايدار وابسته به بورژوازى ملى ايران نبود ، بلكه از پيوستگى گروههاى سياسىايكه به‌منظور ملى كردن صنايع نفت به پيكار برخاسته بودند تشكيل شد ، اين گروهها هريك بازتاباننده منافع ويژه قشرهاى گوناگون بورژوازى و نيروهاى اجتماعى وابسته به آنها بودند . مهمترين گروهى كه به جبهه ملى پيوست حزب سياسى « ايران » ، منعكس كننده منافع بورژوازى ملى متوسط بود . يكى از برجسته‌ترين رهبران اين حزب اللهيار صالح بود كه در كالج امريكائى تهران درس خوانده و به سال 1953 در زمان مصدق به‌عنوان سفير ايران در امريكا برگزيده شد . سرشت ويژه حزب ايران مانند همه گروههاى وابسته به بورژوازى ملى دودلى و ناپايدارى بود . در دورهء اوج‌گيرى جنبش دموكراتيك ضمن سالهاى 1945 - 1946 ، حزب ايران خود را به حزب توده نزديك كرد . پس از شكست جنبش دموكراتيك در پايان 1946 ، از جنبش كنار كشيد و به‌سوى ايالات متحده امريكا گرايش يافت . در دورهء پيكار ملى كردن نفت حزب « ايران » به جبهه ملى پيوست و از مصدق پشتيبانى كرد .\r\nيكى ديگر از گروههاى متحد جبهه ملى « حزب آزادى » بود كه كم‌وبيش منافع دستجات دست‌راستى بورژوازى ايران را منعكس مىكرد و رهبرى اين حزب را حائرىزاده به‌عهده داشت ؛ به‌اصطلاح « حزب زحمتكشان » هم زير رهبرى مظفر بقائى كه به داشتن پندارهاى ضد كمونيستى دوآتشه شهرت داشت ، و منعكس‌كننده ناسيوناليسم بورژوازى بود به جبهه ملى پيوست ، بقائى كوشش مىكرد كارگران و قشرهاى زحمتكش را از راه تبليغ برنامه حزبش كه رفورم اجتماعى بود ، به‌سوى خود بكشاند ؛ حزب « نيروى سوم » ، دسته كوچكى با پندار رفورميستى و يكى از اعضاى سابق - حزب توده ايران به نام خليل ملكى مرتد آن را سازمان داده بود ، اين حزب هم خود را به جبهه ملى چسباند ؛ گروه وابسته به شخصيت روحانى نامدار ، آيت اللّه كاشانى هم جزو جبهه ملى شد ، رهبر اين گروه بداشتن\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nپندارهاى انگليسىخواهى شهرت داشت ، در آغاز جنگ جهانى دوم خود را از هواخواهان فاشيست‌ها شناساند ، به‌وسيله مأموران انگليسى بازداشت شد ، و بعدا تغيير جهت داد و به امريكائيان گرائيد ؛ ناسيوناليست بورژوا ، حسين مكى ؛ گروه خسرو قشقائى كه بيشتر به انگيزهء دشمنىاش با دربار شاه به مصدق پيوست ؛ اينها همه خود را به جبهه ملى وابستند .\r\nاين گونه در جبهه ملى و پيرامون مصدق ، گروههاى گوناگونى كه از لحاظ مواضع طبقاتى و سياسى باهم تفاوت فراوان داشتند ، گردآمدند و در دورهء اوج جنبش توده‌اى ضد - امپرياليستى ، متحدا به‌سود جنبش وارد پيكار گرديدند .\r\nجناح راست جبهه ملى ( كاشانى ، بقائى ، حائرىزاده ، مكى ) ، منافع آن قسمتى از روحانيان ، مالكان و بورژوازى بزرگ را منعكس مىكردند كه روحيه‌اى مخالف با انگليسها داشتند و درعين‌حال داراى پندار ضد دموكراتيك و ضد كمونيستى بودند . اين جناح با امپرياليست‌هاى امريكائى وابسته بود و كوشش داشت مسئله نفت طبق تمايلات امريكا حل شود . افزايش روزافزون فعاليت قشرهاى دموكراتيك مردم ، رشد جنبش‌هاى اعتصابى و دهقانى ، جناح راست جبهه ملى را به هراس انداخت . قشرى از روحانيان كه در رأس آنها كاشانى قرار داشت تظاهر آشكار مصدق را به محدود كردن حقوق سلطنت دودمان پهلوى با ديده ناخشنودى و ترديد مىنگريست . چشم‌پوشى مصدق از انجام مذاكره با امپرياليست‌هاى امريكائى سرآغاز مقاومت روزافزون و گرايش عناصرى از جبهه ملى در مجلس به‌سوى امريكا گرديد . در سالهاى 1952 - 1953 كاشانى در رأس اين گروه به فعاليت پرداخت ، پس از قطع روابط سياسى با انگلستان و انحلال مجلس سنا ، جناح راست جبهه ملى آشكارا از مصدق بريد و به اردوگاه مرتجعان پيوست .\r\nدر مجلس 17 كه شمارهء نمايندگان گروههاى دست‌راستى قديمى آن بارها بيشتر از نمايندگان بورژوازى ملى بود ، مصدق در پايان 1952 و آغاز 1953 با مقاومت شديد اين گروهها مواجه شد . در اين مجلس مذاكره دربارهء تجديد قانون انتخابات مجلس كه افزايش شمارهء نمايندگان آن از 136 تن به 172 تن پيش‌بينى مىشد و همچنين دربارهء تمديد دوره اختيارات فوق‌العاده مصدق ، جريان داشت .\r\nنمايندگان دولت امريكا در بهره‌بردارى از اختلاف‌نظر اعضاى جبهه ملى در مجلس كوتاهى نكردند و براى ژرف‌تر كردن اين انشعاب سخت كوشيدند . امپرياليست‌ها و مرتجعان تحريكات گوناگونى را به‌منظور ايجاد شكاف بيشتر ميان مصدق و حزب توده و حتى در داخل جبهه ملى آغاز كردند . بگونه‌ايكه روزنامه فرانسوى « تريبون دناسيون » در تاريخ 7 اوت 1953 اطلاع داد ، در ماه مه 1953 سفير امريكا در ايران هندرسن بيشتر اوقات با شخصيت‌هاى سياسى مخالف مصدق از قبيل كاشانى ، بقائى ، رهبر اقليت در مجلس\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nحائرىزاده و قناب‌آبادى ملاقات مىكرد . اينها همه نشانهء آن بود كه متحدان سابق مصدق كاشانى ، بقائى ، حائرىزاده ، حسين مكى كه جزو جبهه ملى بودند در نيمه اول سال 1953 به صف مخالفان اين جبهه پيوستند . و اين گونه جبهه ملى تجزيه شد .\r\nدر نيمه سال 1953 مصدق نتوانست در مجلس اكثريت را به دست آورد ، بيشتر نمايندگان عليه سياست مصدق فعاليت مىكردند و به امپرياليسم گرايش يافتند .\r\n\r\nآماده شدن براى انجام يك كودتاى دولتى\r\nدولت مصدق ، هيچ‌گونه اقدامى براى پيش‌گيرى از توطئه‌هاى امپرياليست‌ها و مرتجعان انجام نداد . اين وضع شرايط مساعدى را براى استوار شدن موضع عناصر ارتجاعى پديد آورد و عملا نيروهاى امپرياليستى و ارتجاع را به فعاليت به‌منظور انجام توطئه‌هاى ويرانگرانه تشويق كرد .\r\nدر پايان 1952 - آغاز 1953 امپرياليست‌هاى امريكائى و انگليسى به فشارهاى خود به مصدق به‌منظور سرمايهءگذارى در صنايع نفت ايران ، با بهره‌بردارى از دشواريهاى مالى - اقتصادى كشور ، ادامه دادند . اين گونه در فوريه 1953 يك پيشنهاد مشترك انگليس - امريكا به دولت مصدق عرضه شد كه ضمن آن قيد گرديد ، اگر مصدق موافقت كند ، ايالات متحده امريكا نفت ايران را به مبلغ 135 ميليون دلار خواهد خريد و علاوه براين وامى به مبلغ 100 ميليون دلار به ايران خواهد داد . ضمنا تقاضاهاى مكرر مصدق از امريكا درباره كمك آن دولت به ايران ، رد شد .\r\nاما خط اصلى سياست امريكا و انگلستان در رابطه با دولت مصدق به سال 1953 سرنگون كردن او به‌وسيله يك كودتاى نظامى دولتى بود . در رابطه با همين نقشه بود كه امريكائيان و انگليسها تبليغات شديدى را مبنى بر هشدار از افزايش تهديد كمونيسم در ايران و ضرورت نگاهدارى تاج و تخت سلطنت در برابر كمونيست‌ها آغاز كردند .\r\nاز آنجا كه اين تبليغات در ميان مردمى كه روحيهء ضد امپرياليستى داشتند مؤثر واقع نشد ، بيگمان نتوانستند نيروئى براى انجام كودتا از ميان مردم دست‌وپا كنند ، بنابراين تصميم گرفتند از يكانهاى نظامىاى كه در ميان آنها مستشاران و مربيان امريكائى بودند ، بهره ببرند . ژنرال زاهدى مستقيما نقش سازماندهى و آماده كردن اين نيروها را براى انجام كودتا به‌عهده گرفت ، نامبرده براى اجراى اين منظور هم با امريكائيان و هم با گروههاى ارتجاعى ايران در تماس بود .\r\nدر 28 فوريه 1953 در نتيجه موافقت دسته‌هاى ارتجاعى نظاميان ، زير رهبرى\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nژنرال زاهدى ، حركتى به‌منظور كشتن مصدق انجام گرفت ؛ اما اين توطئه نافرجام ماند .\r\nدولت ، زاهدى و تنى چند از همدستانش را بازداشت كرد ، اما ديرى نپائيد همه آزاد شدند .\r\nدر آوريل 1953 مصدق ضمن نطق راديوئيش خطاب به مردم ايران گروههاى دربارى را به دخالت در امور سياسى كشور و نقض قانون اساسى متهم كرد . او اعلام داشت كه بر - انگيزندگان آشوب در ژوئيه 1951 و ژوئيه 1952 ، و حتى دخالتهاى غيرقانونى در انتخابات مجلس 17 در نيمه اول 1952 ، همه زير سر نظاميان دربارى بوده‌اند . مصدق كه خواستار تمديد اختيارات فوق‌العاده از مجلس شده بود ، از مردم خواست كه از لوايح تقديمى او به مجلس پشتيبانى كنند ، يكى از اين لوايح ، مسئوليت كامل اداره ارتش در چار - چوب وزارت دفاع ملى كه خودش در رأس آن قرار داشت ، بود ، اين به آن معنى بود كه مىخواست فرماندهى عالى كل قوا را خودش به‌دست گيرد .\r\nدر ماه مه 1953 طرح اين لايحه در مجلس اگرچه اكثريت آرا را به دست آورد ، اما به‌نظر رسيد كه عدهء زيادى از نمايندگان متزلزل با مصدق به مخالفت برخاستند . در نيمه سال 1953 وضع مجلس بگونه‌اى بود كه نمىتوانست كارهاى عاديش را انجام دهد :\r\nمجلس به پايگاه توطئه و تحريك مرتجعان و امپرياليست‌ها تبديل شد . در چنين شرايطى دولت تصميم گرفت مجلس را منحل كند ، مقدمات انحلال مجلس از سوى دولت ، به‌عنوان اينكه اين مجلس ديگر كارآئى ندارد ، با برگذارى همه‌پرسى ، انجام يافت . هنگام برگذارى همه‌پرسى كه از 4 تا 10 اوت انجام يافت ، اكثريت قريب به اتفاق مردم شركت‌كننده در رأىگيرى ، به انحلال مجلس رأى دادند .\r\nمرتجعان و امپرياليست‌ها كه آمادهء انجام توطئه كودتا بودند ، هم‌اكنون موقع را براى انجام آن مناسب ديدند . بنابر اخبارى كه روزنامه فرانسوى « تريبون دناسيون » داد ، از 7 اوت 1953 « رئيس هيئت مستشاران نظامى امريكائى در ايران يعنى ژنرال ماك كلور تماس‌هاى محرمانه‌اى با ژنرال بازنشسته زاهدى ، ژنرال شاه‌بختى ، احمدى و ديگران گرفت و آنها را واداشت تا از طريق برخى از افسران شناخته شده پادگان نظامى تهران ارتش را به پيكار عليه مصدق برانگيزند » . براى سازمان دادن كودتا ژنرال امريكائى شوارتسكف كه در زمان جنگ و پس از آن رئيس ژاندارمرى ايران بود ، به تهران وارد شد .\r\nبنابر آنچه كه روزنامه امريكائى « نيويورك پست » در تاريخ 13 ژوئيه 1953 نوشت ، وزير امور خارجه امريكا دالس آشكارا اعلام داشت : « براى ما مسلم شده است كه با مصدق نمىتوانيم كار كنيم » . همين روزنامه امريكائى نوشت « دولت مصدق تا يك سال ديگر سقوط مىكند . . . . او احتمالا به‌وسيله ارتش سرنگون خواهد شد . . . ارتش ايران ،\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nارتشى دلير است كه با ايالات متحده امريكا روابط نزديك دارد ، آخر دولت امريكا اسلحه نوين در اختيار اين ارتش گذاشته و زير نظر مربيان امريكائى سازمان يافته و آموزش ديده است » .\r\nبراى سرنگونى مصدق امپرياليست‌هاى امريكائى و انگليسى متحد شدند ، اينان با گروههاى ارتجاعى ، بلندپايگان مالك - بورژوا ، دربار شاه ، نظاميان مرتجع تماس نزديك داشتند . سازمان‌دهندگان توطئه موفق شدند ، يكان گارد شاه ، چند يكان نظامى پادگان تهران ، قسمتهائى از يكان زرهى ، پليس و ژاندارمرى تهران را براى انجام كودتا آماده كنند .\r\nپس از آنكه مصدق براساس نتيجهء همه‌پرسى ، در 12 اوت تصميم خود را مبنى بر انحلال مجلس اعلام داشت ، امپرياليست‌ها و مرتجعان ، تعرض را عليه او آغاز كردند .\r\nاز سوى شاه فرمانى مبنى بر عزل مصدق از نخست‌وزيرى صادر گرديد و به‌جاى او ژنرال زاهدى منصوب شد . در شب 16 اوت رئيس گارد سلطنتى به نام سرهنگ نصيرى ، به دستور ژنرال زاهدى در صدد دستگيرى مصدق برآمد ، اما به مقاومت يكان نظامى محافظ نخست‌وزير كه به مصدق وفادار مانده بودند ، برخورد . سربازان گارد شاه كه همراه نصيرى وارد اقامتگاه مصدق شده بودند خلع سلاح و خود نصيرى و افسران همراهش بازداشت شدند .\r\nبا پخش اخبار تلاش مرتجعان به‌منظور انجام كودتاى دولتى در 16 - 18 اوت موج تظاهرات ضد امپرياليستى و ضد شاه ، تهران و شهرهاى ديگر ايران را فراگرفت . ضمن اين جنبش ضد امپرياليستى و ضد سلطنتى كارگران ، فعال‌ترين نقش پيش‌تاز را به‌عهده داشتند . در 18 اوت از سوى كميته مركزى حزب توده ايران اعلاميه‌اى خطاب به مردم ايران انتشار يافت كه به‌موجب آن خواستار ايجاد رژيم جمهورى دموكراتيك در كشور و آزاد شدن موجوديت و فعاليت احزاب ، اتحاديه‌ها و سازمانهاى دموكراتيك گرديد .\r\nحزب توده ، مردم ايران را فراخواند تا جبهه واحدى شامل كليه نيروهاى ملى ضد - امپرياليستى تشكيل دهند .\r\nاما انتشار اين اعلاميه فقط در چارچوب تظاهرات و ميتينگ‌هاى توده‌اى محدود شد . رهبران حزب توده اقدامهاى قاطعى به‌منظور يك‌پارچگى نيروهاى ضد امپرياليستى و دموكراتيك به عمل نياوردند ، چون امكان داشت در گرماگرم جوشش و تظاهرات مردم ، امپرياليست‌ها و مرتجعان ، تحريكات و خرابكارىهاى تازه‌اى را عليه اين حزب آغاز كنند . در همين حال پس از 16 اوت در صفوف هواخواهان مصدق اختلاف‌نظر شديدتر شد ، و در تهران كار به تصادم ميان گروههاى گوناگون كشيد .\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nپس از درهم‌شكستن تلاش نخستين كودتاى مرتجعان ، دولت مصدق بىتفاوت ماند .\r\nژنرال زاهدى و پيروانش از اين اوضاع بهره بردند و خود را براى تعرض جدىتر تازه‌اى آماده كردند . بيدرنگ در تهران يكانهاى ارتشى توطئه‌گر ، جمع‌وجور شدند و باندهاى مسلح مرتجعان خود را براى حمله آماده كردند . تبليغات تند و گسترده‌اى عليه مصدق كه او را متهم به غصب قدرت و حكومت مىكردند ، درگرفت . پس از زدوخورد مسلحانه و جنگ خيابانى در تهران كه چند ساعت طول كشيد ، ايستگاه راديو به‌وسيله كودتاگران اشغال شد و ژنرال زاهدى از طريق راديو سرنگونى دولت مصدق را اعلام و خود را نخست‌وزير ايران شناساند . كودتاگران ساختمانهاى دولتى را اشغال ، خانهء مصدق را با توپ و تانك محاصره ، خود مصدق و چند تن از وزيرانش را دستگير كردند .\r\nنمايندگان دولت امريكا و شبكهء جاسوسى آن دولت در اين كودتا شركت فعال داشتند .\r\nدر 22 اوت مجله « خواندنيها » چاپ تهران خبر داد ، هندرسن سفير امريكا در ايران كه 17 اوت وارد تهران شد نزد مصدق رفت و هشدار داد ، ايالات متحده امريكا نمىتواند به نخست‌وزيرى او تن دردهد و با پافشارى پيشنهاد كرد بيدرنگ استعفا دهد . حتى مطبوعات امريكائى ، نقش رهبرى امريكا را در انجام كودتاى ارتجاعى ايران پنهان نكردند . هفته نامه امريكائى « يوناتيد استيزاند ورلد ريپورت » در 28 اوت 1953 ضمن مقاله‌اى زير عنوان « كمك امريكا جبران شد » نوشت كه كودتاى تهران را سازوبرگ و آموزشهاى نظامى نيروهاى مسلح امريكا انجام داد ، و اينكه « با كمك تانكهاى شرمن و اسلحه‌اى كه در امريكا توليد شده بود ، ارتش ايران ، نخست‌وزير مصدق را سرنگون كرد و قدرت را به دست گرفت . بيدرنگ پس از كودتاى دولتى ، دولت امريكا كه بيشتر از پرداخت وام به مصدق خوددارى كرده بود ، يك كمك مالى بلاعوض به مبلغ 45 ميليون دلار را به زاهدى واگذار كرد . علاوه‌براين امريكائيها در حدود 5 / 1 ميليون دلار به‌منظور پاداش به برخى از افسران ارتش ، ژاندارمرى و پليس كه در انجام كودتا خوش‌خدمتى كرده بودند ، به زاهدى سپرد .\r\nبنابر خبرى كه روزنامه فرانسوى « ابسرور » در اول اكتبر 1953 داد ، امريكا 45 ميليون دلار به زاهدى داد و از او خواست تا « كمونيست‌ها را سركوب كند » ، زمينه را براى واگذارى نفت به امپرياليست‌ها آماده گرداند ، روابط سياسى ايران با انگلستان را از نو گيرد ، اين كشور را در جرگه كشورهاى به اصطلاح آزاد درآورد و با امريكا و تركيه پيمان اتحاد نظامى ببندد .\r\nپس از كودتا در ايران رژيم ترور پليسى - نظامى برقرار گرديد . شماره بىشمارى از شركت‌كنندگان در جنبش‌هاى دموكراتيك ، ضد امپرياليستى و حتى هواخواهان مصدق\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nبازداشت گرديدند . سازمانها و روزنامه‌هاى پيشرفته تعطيل شدند . حزب توده ايران به ويژه سخت مورد پيگرد بيرحمانه قرار گرفت .\r\nمصدق و همرزمان نزديكش را به دادگاه نظامى كشاندند . اما اين دادگاه حكم مرگ دكتر مصدق را صادر نكرد ، چون او در ميان توده‌هاى وسيع مردم ايران از محبوبيت فراوانى برخوردار بود و همهء ايرانيان مصدق را به‌عنوان مدافع منافع ملى كشورشان مىشناختند . بعدها وزير امور خارجه دولت مصدق يعنى حسين فاطمى به مرگ محكوم گرديد .\r\nژنرال زاهدى در دولت پس از كودتا نه‌تنها نخست‌وزير بود بلكه مقامهاى مهم كابينه از قبيل وزارت دفاع ملى ، وزارت كشور و وزارت پست و تلگراف را زير نظر خودش قرار داد . باقى مقامهاى وزارت را ژنرالها ، رجال امريكائىخواه و هواخواهان شاه اشغال كردند .\r\nلازم بيادآوريست ، از جمع‌بندى پيكارهائيكه به‌منظور ملى شدن نفت در ايران انجام گرفت و مصدق را به قدرت رساند ، مىتوان نتيجه گرفت كه اين دوره فصل مهمى را در تاريخ نوين ايران گشوده است . رويدادهاى اين زمان نشان دادند كه مردم مىتواندند پيكارهاى ضد انحصارهاى امپرياليستى را با موفقيت انجام دهند و دولتى را سر كار آورند كه استقلال ملى و آزادى از قيد ستم امپرياليستى را برايشان تأمين كند .\r\nبزرگترين خدمت مصدق و دولتش كه منعكس‌كنندهء منافع بورژوازى بشمار مىآمد ، دفاع از منافع ملى ايران در زمينهء مسئله نفت و پيكار عليه بيگانگان به‌ويژه عليه امپريا - ليست‌هاى انگليسى به‌منظور ملى كردن صنايع نفت بود . دولت مصدق قانون ملى شدن نفت را به مرحله اجرا درآورد و از سازش با انحصارگران نفتى انگليسى و امريكائى در اين زمينه روى برتافت ؛ در جواب تحريكات و دسائس امپرياليست‌ها ، او روابط سياسى خود را با دولت انگلستان قطع كرد و نمايندگان و كارشناسان انگليسى را از ايران بيرون راند ؛ در دورهء زمامدارى او ضمن ژانويه 1952 « بانك انگليسى ايران و خاورميانه » در ايران تعطيل شد ، چون اين بانك هنگام درگيرى پيكار ايران و انگليس ، تكيه‌گاه مهم سياست استعمارى انگليس در ايران بشمار مىرفت . تا آن زمان هيچيك از دولت‌هاى ايران اين گونه قاطعانه از منافع ملى ايران در زمينه نفت ، در برابر تجاوزهاى امپرياليست‌ها دفاع نكرده بودند . به همين انگيزه مصدق در ميان قشرهاى گسترده توده‌هاى پيشرفته ، و افكار عمومى مردم ايران از محبوبيت فراوانى برخوردار بود .\r\nسياست دولت مصدق در جهت منافع بورژوازى ملى پيش مىرفت و به همين انگيزه موضع سياسى دوگانه‌اى را اختيار كرد . از سوئى به‌عنوان نماينده بورژوازى ملى درباره\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nمسئله نفت موضع ضد امپرياليستى گرفت ، و از سوى ديگر او و دولتش كوشش داشتند از پيشرفت جنبش دموكراتيك كارگران و دهقانان جلوگيرند ، اگرچه اين جنبش‌ها مىتوانستند پايگاههاى استوارى براى پيكار ضد امپرياليسم در زمينه تحقق قانون ملى كردن نفت باشند . به همين انگيزه جبههء ملى از همكارى با حزب توده روى برتافت ، اما اين حزب كه در شرايط نيمه قانونى فعاليت مىكرد در صفوف جلو نيروهاى دموكراتيك قرار گرفت و فداكارانه عليه امپرياليسم به پيكار برخاست .\r\nلازم به يادآورى است كه حزب تودهء ايران در دوره پيكار ملى كردن نفت مرتكب اشتباهات بزرگى شد ، اصل اشتباه در آن بود كه از سرشت ضد امپرياليستى بورژوازى ملى آگاهى نداشت و براى آن ارزش چندانى قابل نبود و آن را با بورژوازى وابسته ( كمپرادور ) درهم مىآميخت . چنين سياست چپ‌روانه و نادرستى از سوى حزب تودهء ايران ، نسبت به جبهه ملى ، دولت مصدق و سياستش اجرا مىگرديد . اين موضع حزب توده به موازات سياست دوگانهء ويژه بورژوازى ملى كه جبهه ملى و مصدق از آن پيروى مىكردند ، سخت مانع ايجاد جبهه واحد ضد امپرياليستى گرديد ، اين گونه حزب توده و جبههء ملى نتوانستند جبهه واحدى تشكيل دهند و به همين انگيزه جنبش آزادى ملى ايران كه در سالهاى 1951 - 1953 اوج گرفت ، سرانجام به سختى شكست خورد .\r\n\r\nتسليم نفت جنوب به كنسرسيوم بين‌المللى\r\nدولت زاهدى براى از ميان بردن كاميابيهائى كه ميهن‌دوستان ايران هنگام جنبش ملى كردن نفت به دست آورده بودند دست‌به‌كار شد ، اين دولت تجديد مواضع دولت‌هاى امپرياليستى به‌ويژه امريكا را در ايران آغاز كرد . در دسامبر 1953 روابط سياسى ميان ايران و انگليس تجديد شد . در اكتبر 1953 مذاكراتى ميان دولت زاهدى و نمايندگان امريكا درباره واگذارى بهره‌بردارى نفت به دست انحصارهاى نفتى امپرياليست‌ها آغاز گرديد . در 17 اكتبر مشاور وزارت امور خارجه امريكا درباره مسئله نفت به نام ه . هور وارد تهران شد . نامبرده مذاكراتى را با دولت زاهدى دربارهء تشكيل يك كنسرسيوم بين - المللى نفت ، به‌منظور آغاز كار در صنعت نفت و فروش فرآورده‌هاى نفتى در بازارهاى جهان ، آغاز كرد . در فوريه 1954 كنفرانسى با شركت نمايندگان انحصارات نفتى انگليس و امريكا در لندن تشكيل گرديد كه ضمن آن درباره تقسيم نفت ايران مذاكره شد .\r\nدر آوريل 1954 شركت نفت انگليس و ايران و نمايندگان كمپانيهاى نفتى امريكا و چند كشور ديگر ، در غياب نماينده ايران و به حساب اين دولت دربارهء تشكيل كنسرسيوم\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nبين‌المللى و بهره‌بردارى از نفت ايران توافق كردند . كنسرسيوم موافقت كرد 400 ميليون دلار بابت جبران خسارت از دست دادن حق امتياز به شركت سابق نفت انگليس - ايران پرداخت شود . طرز تقسيم نفت ميان انحصارهاى گوناگون عضو كنسرسيوم به شرح زير بود : پنج شركت امريكائى - « استاندارد ايل‌آف نيوجرسى » ، « استاندارد ايل‌آف كاليفرنيا » ، « تكزاس ايل كمپانى » ، « سوكونى واكوم ايل كمپانى » و « گالف ايل كمپانى » - رويهم‌رفته 40 % سهام ( هريك 8 % ) ، كمپانى نفت ايران و انگليس سابق 40 % سهام ، 14 % سهام به تراست نفتى انگليسى - هلندى « رويال - دچ - شل » و 6 % به كمپانى نفتى « فرانس دوپترل » .\r\nاز روش تقسيم سهام بين كمپانيهاى عضو كنسرسيوم بين‌المللى نفت چنين برمىآمد كه سرمايه‌هاى انحصارى انگليسى موضع خود را در زمينه بهره‌كشى از نفت ايران از دست داده و جاى خود را به سرمايه‌هاى نيرومندتر و ددمنش‌تر يعنى انحصارات نفتى امريكا واگذار كرده‌اند .\r\nپس از تشكيل كنسرسيوم ، نمايندگان اين سازمان بيدرنگ درباره بهره‌بردارى از نفت جنوب ايران با دولت زاهدى وارد مذاكره شدند . به‌منظور گمراه كردن افكار عمومى ايران كه سخت پاىبند اجراى قانون ملى شدن بودند ، در آغاز اعلام شد ، كه فقط درباره فروش نفت مذاكره انجام مىگيرد اما عملا انحصارات نفتى امپرياليستى نه‌تنها فروش ، بلكه بهره‌بردارى و توليد نفت را هم به دست گرفتند .\r\nمردم ايران از شنيدن اخبار مذاكرات دولت با كنسرسيوم سخت به خشم فرورفتند .\r\nبسيارى از روزنامه‌هاى ايران يادآورى كردند كه شرايط واگذارى نفت به كنسرسيوم بين‌المللى با منافع ملى كشور كاملا منافات دارد و قانون ملى كردن صنايع نفت را به‌كلى نقض مىكند .\r\nبراى ايجاد هراس در ميان مردم ايران و اينكه جرأت اعتراض توده‌اى عليه اين سياست را نداشته و مجلس را زير فشار قرار ندهند ( چون بايستى موافقت‌نامه ايران و كنسرسيوم را تصويب مىكرد ) ، دولت زاهدى در پايان اوت 1954 به ترور دسته‌جمعى عناصر ميهن‌دوست مخالف دولت دست يازيد . بسيارى از افسران ارتش و پليس كه داراى پندارى پيشرفته بودند و حتى عده‌اى از غيرنظاميان را بازداشت كرد . گروهى از معلمان به اتهام آماده شدن براى اعتصاب همگانى ، به‌منظور وادار كردن مجلس به رد موافقت‌نامه نفت ، دستگير شدند . در 7 سپتامبر 1954 - 12 تن به اتهام پيكار به‌خاطر به دست آوردن آزاديهاى دموكراتيك و استقلال ملى ايران محكوم به اعدام شدند .\r\nپس از اين اقدامها در 19 سپتامبر 1954 ، على امينى وزير دارائى دولت زاهدى ، متن موافقت‌نامه ايران با كنسرسيوم بين‌المللى نفت را امضاء كرد . اين موافقت‌نامه عملا\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nقانون ملى شدن نفت را كه به سال 1951 به تصويب مجلس رسيده بود ، نقض كرد ، چون در اين قانون به روشنى ذكر مىشد كه توليد نفت ايران بايستى به دست خود ايرانيها انجام مىگرفت ، تمام درآمد حاصله از فروش نفت بايستى به خزانه دولت ايران ريخته مىشد .\r\nضمن شرايط قرارداد قيد گرديد كه در چارچوب كنسرسيوم دو كمپانى منحصرا حق اكتشاف ، بهره‌بردارى ، عمليات فنى و حمل نقل نفت ايران را به‌عهده خواهد گرفت . به‌موجب اين موافقت‌نامه زمينهء فعاليت‌هاى كنسرسيوم حتى ضمن مقايسه با سرزمين‌هائى كه شركت نفت سابق در اختيار داشت ، گسترده‌تر شد . به محدودهء فعاليت كنسرسيوم علاوه‌بر سرزمين‌هاى سابق 8 جزيره خليج فارس ( خارك ، قشم ، هنگام ، هرمز و غيره ) اضافه گرديد . حتى نوار ساحلى پيرامون اين جزاير و كناره‌هاى قاره‌اى خليج فارس تا سه مايل در داخل دريا به قلمرو بهره‌بردارى كنسرسيوم اضافه شد .\r\nدر سرزمين‌هاى واگذارى به كنسرسيوم ، كليه پالايشگاهها ، لوله‌هاى نفت ، مراكز توليد برق ، خطوط تلگراف و تلفن ، بندرها ، راه‌آهن‌ها و راههاى شوسه ، فرودگاهها و خطوط هوائى ، ايستگاههاى راديو و بناهاى ديگرى كه اسما به شركت نفت ملى ايران تعلق داشتند در اختيار كنسرسيوم قرار گرفت . علاوه‌بر اين كنسرسيوم بنا به صلاحديد خود حق ايجاد راه‌آهنها ، فرودگاهها ، بندرها ، ايستگاههاى راديو ، خطوط تلگراف ، تلفن و ايستگاهها را از دولت ايران به دست آورد . اين شركت حتى اختيارات فوق‌العاده‌اى براى بهره‌بردارى در زمين‌هائيكه تنها جزو مايملك شركت ملى نفت بودند ، كسب كرد . شركت ملى نفت كاملا از نظارت بر عمليات توليد ، اكتشاف و فروش نفت ، بر كنار شد ، اين شركت فقط اسما مالك پالايشگاهها ، زمين‌ها ، لوله‌هاى نفت و تأسيسات ديگر بود و بايستى نقش حائلى را به‌منظور پنهان نگاهداشتن شركت امپرياليستى فعاليت‌هاى كمپانيهاى نفت خارجى ، در ايران بازى مىكرد .\r\nمدت اين موافقت‌نامه 25 سال و سپس تا سال 1994 تمديد شد ، ضمن ماده 41 اين موافقت‌نامه ايران حق لغو اين قرارداد را تا پايان سررسيد نداشت . تقسيم درآمد ميان دولت ايران و كنسرسيوم بين‌المللى رسما بر مبناى تقسيم اين درآمد در كشورهاى ديگر خاور نزديك و ميانه ، يعنى 50 % بود . در رابطه با پرداخت ميزان درآمد به خزانه دولت ايران ، كنسرسيوم چيزى بيشتر از كمپانى نفت انگليس - ايران پيش از ملى شدن ، به ايران نمىپرداخت .\r\nبنابراين قرارداد دولت ايران با كنسرسيوم از نوع همان امتيازات امپرياليستى بود كه بگونه ناهنجارى منافع ملى و استقلال كشور را پايمال مىكرد . انعقاد اين قرارداد به‌معناى تجديد مواضع امپرياليستى در بهره‌كشى از نفت ايران مانند پيش بود با اين اختلاف\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nكه هم‌اكنون كمپانىهاى نفتى امريكائى براى بهره‌بردارى از نفت جنوب در كنار انگليسها قرار گرفتند و غنائم نفتى را بگونه برابر ميان خود تقسيم مىكردند .\r\nتنظيم‌كنندگان اين قرارداد نتوانستند به كمك نيرنگ‌هاى قلمى و ايجاد پيچيدگىهاى عمدى در متن ، افكار عمومى مردم را بفريبند و سرشت امپرياليستى اين قرارداد را پنهان نگاهدارند ، مردم ايران پس از امضاى اين سند با كنسرسيوم فراوان به خشم آمدند . مثلا سناتور ديوان بيگى ضمن بحث در اين‌باره ، در مجلس سنا گفت با امضاى اين قرارداد « ما موافقت كرديم دولتى در داخل دولتمان پديد آوريم و اين گونه حاكميت‌مان را از دست داديم » . روزنامه « صداى مردم » چاپ تهران اين قرارداد را « توافق گرگ و بره » خواند .\r\nبا همه اينها قرارداد با كنسرسيوم نفت در 21 اكتبر 1954 در مجلس شورا و در 28 اكتبر در مجلس سنا به تصويب رسيد .\r\nكودتاى دولتى سال 1953 و تسليم نفت جنوب به كنسرسيوم درهاى ايران را براى غارت شدن ثروتهاى طبيعى و استثمار توده‌هايش به‌روى بيگانگان به‌ويژه امپرياليست‌هاى امريكا هرچه بازتر گشود . پس از اين رويداد انحصارات امپرياليستى با نواخت بسيار شتاب‌انگيزى به درون ايران نفوذ كردند ، اينان همه از نمونه كنسرسيوم بين‌المللى سرمشق گرفتند و با شتاب‌زدگى به تاراج منابع ملى و استثمار مردم ايران پرداختند .\r\n\r\nتاراج ايران به‌وسيله كنسرسيوم بين‌المللى\r\nفعاليت كنسرسيوم بين‌المللى پس از ربودن منابع نفت جنوب ايران ، عملا دست كمى از عمليات ددمنشانه و تاراجگرانهء كمپانى نفت انگليس - ايران سابق نداشت ، اين كنسرسيوم هم مانند آن كمپانى ثروت ملى ايران را وحشيانه غارت مىكرد . در برخى موارد كنسرسيوم نسبت به استثمار نفت ايران شدت عمل بيشترى را از كمپانى نفت سابق نشان مىداد : پس از 9 سال ، تا سال 1963 كنسرسيوم متجاوز از 340 ميليون تن نفت از چاههاى نفت ايران بيرون كشيد و اين مقدار بيش از بهره‌بردارى 50 ساله كمپانى سابق ( 325 ميليون تن ) از همين معادن نفت بود .\r\nاستخراج نفت به‌وسيله تأسيسات وابسته به كنسرسيوم روزبه‌روز افزايش مىيافت ، درعين‌حال تأسيسات نفتى متعلق به شركت نفت ملى ايران فقط 250 - 260 هزار تن ، يعنى كمتر از نيم درصد كنسرسيوم نفت استخراج مىكرد . تقريبا تمام فرآورده‌هاى نفتى كه به‌وسيله كنسرسيوم استخراج مىگرديد بدون پرداخت عوارض گمركى از ايران صادر مىگرديدند . انحصارهاى نفتى سودهاى كلانى از بهره‌بردارى نفت ايران به دست مىآوردند .\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nطبق برآورد كارشناس نفتى امريكائى به نام ا . كنور هر تن نفت خام كه از ايران استخراج مىشد 56 / 12 دلار براى كمپانىها سود داشت درصورتيكه اصل بهاى آن 5 / 1 دلار بود . كمپانىهاى نفتى نه‌تنها از راه استخراج بلكه از راه حمل‌ونقل ، تصفيه و فروش نفت ايران سود فراوانى مىبردند .\r\nبه گواهى نشريهء « فايننشال تيمس » لندن ، در پايان 1962 سودى كه كنسرسيوم از ايران برد بارها بيشتر از سودهائى بود كه كمپانىهاى نفت ديگر از كشورهاى همسايهء آن مىبردند . در جريان يك دورهء 5 ساله ( از 1956 تا 1960 ) سود خالص كمپانىهاى نفت در عراق 62 % ، در عربستان سعودى 61 % و در ايران 71 % مبلغ كل سرمايه‌گذارى آنها بوده است .\r\nكنسرسيوم بين‌المللى نفت ، از پالايشگاه نفت آبادان فقط كمى از بيش از نصف گنجايشش كه 25 ميليون تن در سال بود ، بهره‌بردارى مىكرد . اگر در سال 1950 كمپانى نفت انگليس سابق ساليانه در حدود 25 ميليون تن نفت در پالايشگاه آبادان تصفيه مىكرد ، كنسرسيوم در همين پالايشگاه در سالهاى 1957 - 1961 فقط 15 ميليون تن در سال براى تصفيه مىسپرد اين كنسرسيوم ترجيح مىداد نفت خام را از ايران صادر كند ، اگرچه اين موضوع از لحاظ مالى و افزايش بيكارى كاملا به زيان ايران تمام مىشد . در حدود هزاران كارگر از پالايشگاه نفت آبادان به‌وسيله كنسرسيوم اخراج شدند . با وجود افزايش استخراج نفت از چاههاى نفت كنسرسيوم جمع كل كارگران و كارمندان كه در تأسيسات كنسرسيوم سرگرم كار بودند به 40 هزار تن كاهش يافت . در پايان 1963 مجله « تهران مصور » چاپ تهران خبر داد كه به‌موجب اعلام يكى از نمايندگان بلندپايهء ايران در كنسرسيوم به نام رحمت قوامى ، در جريان 4 سال اخير ، كنسرسيوم 15 هزار تن كارگر ايرانى را از تأسيسات نفتى اخراج كرده و در نتيجه اين كار سود ساليانه‌اش 20 ميليون ليره استرلينگ افزايش يافته است .\r\nدرعين‌حال شماره پرسنل كارشناسان و تكنيسين‌ها كه در منطقه فعاليت كنسرسيوم امرونهى مىكردند و در ميان آنها امريكائيان نقش مهمى را به‌عهده داشتند ، در سال 1959 به 600 تن رسيد ، اين تعداد دوبرابر كارشناسان خارجى مشغول كار در زمان شركت سابق نفت انگليس بود . مطبوعات ايران در آن زمان خبر دادند كه در آغاز 1962 در تأسيسات كنسرسيوم 900 كارشناس خارجى كار مىكردند . درعين‌حال 40 كارشناس ايرانى از پالايشگاه آبادان اخراج و به‌جاى آنها خارجيان به كار گرفته شدند .\r\nدر تأسيسات كنسرسيوم كارگران و مستخدمان ايرانى مانند پيش مورد تبعيض قرار گرفتند ، ميزان كارمزد آنها بارها كمتر از خارجيانى بود كه همان كار را انجام مىدادند .\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nسيستم جريمه در مورد كارگران ايرانى رواج داشت و آنها را به بهانه‌هاى گوناگون از كار اخراج مىكردند . كارگران ايرانى مانند دورهء شركت سابق نفت مورد استثمار بيرحمانه كنسرسيوم قرار مىگرفتند . ضمن دادخواست كارگران پالايشگاه آبادان گفته شد : « كارگران خوزستان از بينوائى رنج مىكشند ، ناگزير ترك ديار كرده و به كويت مىروند . از زمانيكه كنسرسيوم سر كار آمده تاكنون بيش از 30 هزار تن از كارگران ايرانى به آنجا مهاجرت كرده‌اند . كنسرسيوم حتى نسبت به مهندسان ايرانى مانند بردگان رفتار مىكند تا چه رسد به كارگران ساده . همين سه ماه آخر كنسرسيوم هزاران كارگر را كه در تعميرگاهها ، كشتىها و غيره كار مىكردند ، از كار اخراج كرده است . از زمانيكه كنسرسيوم سر كار آمد ، هزاران كارگر بيكار شده در حال گرسنگى و گدائى به‌سر مىبرند . وزارت كار تشكيل اتحاديه كارگران را در خوزستان ممنوع كرده است . قانون تأمين اجتماعى در خوزستان به كار برده مىشود ، اما زير پوشش همين قانون كنسرسيوم بىقانونى مىكند » .\r\nبيهودگى قرارداد نفت با كنسرسيوم نزد همه ايرانيان و سرشت غارتگرانهء فعاليت - هاى آن ، روزبه‌روز براى مردم و حتى گروه‌هاى دست‌راستى ايران روشن‌تر مىشد . مثلا شاه ايران اعلام داشت كه از شرايط قرارداد كنسرسيوم ناخشنود است . او گفت : « قرارداد منعقده سال 1954 ، نارسائيهاى فراوانى دارد و ما مىخواهيم درآمد بيشترى از نفت داشته باشيم » . فعاليت كنسرسيوم بين‌المللى نفت و تاراج ثروت ملى ايران به‌وسيله انحصارگران خشم توده گسترده مردم ، روشنفكران پيشرفته ، دانشجويان ، طبقه كارگر و قشرهاى دموكرات مردم را برانگيخت ، اينان خواهان پايان دادن به امرونهى خارجيان و بيش از همه انحصارگران نفتى امريكا در ايران شدند .\r\n\r\n","description":"","footnote":"","page_name":" 555 ","page_number":555},
  {"content":"\r\n\r\n\r\n29 پيوستگى ايران به پيمان بغداد و شدت بحران اجتماعى - اقتصادى و سياسى در كشور پايان سالهاى 50 - آغاز سالهاى 60\r\n\r\nورود ايران به پيمان بغداد\r\nپس از كودتاى سال 1953 گروههاى دست‌راستى حاكم ايران اصول سياست خارجى دولت را بر مبناى « ناسيوناليزم مثبت » اعلام داشتند . رهبران ايران ضمن اعلاميه‌هاى رسمىشان منظور از « ناسيوناليزم مثبت » را « دفاع از منافع ملى ايران در برابر هرگونه نفوذ خارجى كه به زيان ايران باشد » و « جلوگيرى از تبليغ عليه روابط با دولت‌هاى بزرگ » ، اعلام داشتند . اما عملا سياست خارجى ايران در آن‌هنگام بگونه‌اى آشكار اتحاد با ايالات متحده امريكا و دولت‌هاى غربى سرمايه‌دار ديگر ، پيروى از خطمشى آنها مبنى بر كشاندن سرمايه‌هاى خارجى به درون ايران و سياست ضد كمونيستى بود .\r\nرويدادهاى اوت 1953 و تسليم نفت جنوب به كنسرسيوم ، شرايط لازم را براى كشاندن ايران به بلوك امپرياليستى تجاوزكار خاورميانه كه تازه سازمان يافته بود ، فراهم آورد . بيدرنگ پس از كودتا يعنى در پايان 1953 امريكائيان و انگليسها با تمام قدرت ايران را به‌سوى تركيه و پاكستان هل دادند تا با آنها نزديك شود ، اين كشورها به‌اصطلاح خط مشى ضد كمونيستى داشتند و گروههاى دست‌راستى حاكم‌شان صددرصد در اختيار امپرياليست -\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nهاى امريكائى و انگليسى بودند . به‌ويژه گروههاى ايرانى وابسته به انگليسىها و امريكائيها فعاليت شديدى را به‌منظور كشاندن ايران به بلوك جنگى امپرياليستى ، پس از امضاى قرارداد نفت كنسرسيوم به سال 1954 ، آغاز كردند . در بهار 1955 ميان عراق - تركيه پيمانى نظامى بسته شد كه نام « پيمان بغداد » را به خود گرفت . در آوريل 1955 انگلستان ، در سپتامبر همان سال پاكستان رسما به اين پيمان پيوستند . و از آنجا فشار انگلستان و امريكا روى گروههاى دست‌راستى حاكم بر ايران براى پيوستن به اين پيمان شدت يافت .\r\nورود ايران به پيمان بغداد كه سرشت تجاوز نظامى و ضد شوروى داشت ناقض قرارداد سال 1927 ايران و شوروى بود ، در اين قرارداد بيطرفى هردو دولت تضمين شده بود ، و به روشنى شركت عملى و رسمى هريك از طرفين را در اتحاديه‌هاى سياسى يا پيمانهائيكه امنيت كشور ديگر را به خطر مىانداخت ، ممنوع كرده بود . اين قصد گروههاى دست‌راستى حاكم ايران بيطرفى سياسى اين كشور را نقض مىكرد ، كشانده شدن ايران به پيمان تجاوز - كار بغداد باعث نگرانى افكار عمومى مىشد و اعتراض توده‌هاى گستردهء مردم را بر - مىانگيخت .\r\nدر آوريل 1955 ژنرال زاهدى از مقام نخست‌وزيرى كنار رفت و حسين علا جاى او را گرفت ، دولت تازه به‌منظور فرو نشاندن خشم و اعتراض مردم به سياست زور و فشار پناه جست . از 600 تن افسران ارتش و پليس و ژاندارمرى آزاديخواه كه در پائيز 1954 بازداشت شده بودند 70 تن در دادگاههاى نظامى به مرگ محكوم شدند ، تقريبا 30 تن از آنها تيرباران و بقيه را به زندان ابد با اعمال شاقه تخفيف دادند ؛ صدها تن از آنها را به مدت - هاى طولانى به زندان با اعمال شاقه محكوم كردند . با كمك مستشاران نظامى امريكا به تصفيه كادرهاى افسرى ارتش و پليس پرداختند . تمام سازمانها و شخصيت‌هاى اجتماعى مورد پيگرد قرار گرفتند .\r\nدولت شوروى ضمن اعلاميه ويژه‌اى كه در 12 اكتبر 1955 انتشار يافت ، هدف - هاى تجاوزكارانه پيمان بغداد را به‌عنوان « گروه‌بندى نظامى در خاور نزديك و ميانه كه ابزارى در دست گروههاى مشخصى مىباشد و اين گروهها استوارى صلح و امنيت بين‌المللى را به خطر مىاندازند » ، فاش كرد . دولت شوروى هشدار داد كه هدف اين گروه‌بندى « محكم كردن قيدوبندهاى استعمارى در مناطق اين كشورها مىباشد » و به‌ويژه يادآورى كرد كه پيوستن ايران به پيمان بغداد مخالف روابط حسن همجوارى ايران با اتحاد شوروى و ناقض تعهدات ايران در پيمان‌هاى دوستى منعقده با شوروى خواهد بود .\r\nاما دولت حسين علا ، به اعتراض افكار عمومى ايران و هشدار اتحاد شوروى اعتنا نكرد . در 11 اكتبر 1955 در مجلس اعلام داشت كه دولت تصميم دارد به پيمان بغداد\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nملحق شود ، و روز بعد اين تصميم رسما به بغداد آگاهى داده شد . در جلسه افتتاحيه شركت - كنندگان پيمان كه ضمن نوامبر 1955 در بغداد تشكيل شد نمايندهء ايران به نام خالدى به‌عنوان دبير كل شوراى دائمى پيمان بغداد ، انتخاب گرديد .\r\nدر بهار 1957 حسين علاء به‌اصطلاح « دكترين ايزنهاور » را هم تأئيد كرد ، اين دكترين هرچه بيشتر ايران را دربند اسارت نظامى و سياسى امريكا قرار مىداد . در « دكترين ايزنهاور » كه ضمن 5 مارس 1957 اعلام شد ، سياست ايالات متحده امريكا به‌منظور به‌بند كشيدن هرچه بيشتر كشورهاى خاور نزديك و ميانه زير نام « استوارى استقلال ملى و دفاع از تماميت ارضى » اين كشورها در مقابل به‌اصطلاح « تهديد كمونيسم » تنظيم شده بود . براستى هدف عمدهء اين دكترين سركوبى جنبش‌هاى روزافزون آزادى ملى در كشورهاى عربى و كشورهاى ديگر خاور نزديك و ميانه ، ادامه رژيم‌هاى ارتجاعى به‌سود استوارى موقعيت انحصارات امپرياليستى نفت در اين منطقه بود .\r\nدولت ايران ضمن پذيرش و موافقت با « دكترين ايزنهاور » زير نام « اقدام دفاعى عليه تهديد به تجاوز » به دولت ايالات متحده امريكا حق داد ، اين دولت هر زمان ميل كرد ارتشش را به كشورهاى خاور نزديك و ميانه به‌منظور « دفاع » گسيل دارد . دولت امريكا وعده داد كه به ساختن تأسيسات نظامى در اين كشورها اقدام خواهد كرد و ضمنا اسلحهء لازم را به ايران تحويل خواهد داد .\r\nدولت ايران با ورود به پيمان بغداد و تأئيد « دكترين ايزنهاور » آشكارا سياست بيطرفى را نقض كرد و سياست خارجى كشور را بر مبناى وابستگى به منافع دولت‌هاى امپرياليستى امريكا و انگلستان كه براى حفظ چيرگى استعمارى در كشورهاى خاور نزديك و ميانه به شكل جديد تلاش مىكردند ، بنا نهاد .\r\nبا تسليم نفت به كنسرسيوم بين‌المللى و ورود ايران به پيمان بغداد ، گروههاى دست‌راستى حاكم ايران مىپنداشتند كه وضع داخلى ايران استوار خواهد شد و كشور مىتواند از دشواريهاى مالى - اقتصادى رهائى يابد . اما اين حساب‌ها درست از آب درنيامد . انقلاب ژوئيه سال 1958 عراق ثابت كرد كه اميد بستن به شركت در پيمان بغداد به‌منظور تضمين حفظ نظام موجود در كشورهاى شركت‌كننده ، پندارى خام و بيهوده است .\r\nاين انقلاب گروههاى دست‌راستى حاكم را در ايران سخت به هراس انداخت .\r\nدولت ايران ضمن هراس از مردم ، كوشيد تا از راه وابستگى نظامى - سياسى هرچه گسترده‌تر ايران با امريكا ، موقعيتش را استوار كند . در پائيز 1958 دولت اقبال كه جاى دولت مستعفى علا را در آوريل 1957 گرفته بود ، با وزير جنگ ايالات متحده به نام ماكلرو\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nكه در تهران بود ، دربارهء انعقاد يك قرارداد نظامى دوجانبه تازه ميان امريكا و ايران وارد مذاكره شد . پس از آنكه دولت ايران در فوريه 1959 مذاكرات جارى بين ايران و شوروى را مبنى بر روابط دوستانه و عدم تعرض به‌هم زد ، در مارس 1959 قرارداد نظامى دوجانبه ميان ايران و امريكا را در آنكارا امضاء كرد . به‌موجب اين قرارداد به دولت امريكا حق داده شد طبق تقاضاى دولت ايران ، در مورد به‌اصطلاح تجاوز غيرمستقيم و مستقيم دشمن خارجى ارتش به اين كشور گسيل دارد ، اما دربارهء تجاوز غيرمستقيم بايد يادآورى كرد كه قيام مردم ايران به‌خاطر به دست آوردن آزادىهاى دموكراتيك و استقلال در نظر گرفته شده بود .\r\nدولت امريكا باز هم تائيد كرد كه از كمك نظامى و اقتصادى به ايران دريغ نخواهد ورزيد .\r\nدولت اقبال با انعقاد اين قرارداد كوشش داشت كه هرچه بيشتر وابستگى ايران را به‌سود سياست امپرياليست‌هاى امريكائى مستحكم‌تر كند .\r\nرويهم‌رفته به‌طوريكه ضمن اعلاميه دولت شوروى در تاريخ 25 مارس 1959 ياد - آورى شد ، اين قرارداد « امكان تبديل خاك ايران را به پايگاه نظامى - استراتژيك دولت - هاى امپرياليستى كاملا آسان مىكرد » و با منافع صلح و امنيت در منطقه خاور نزديك و ميانه ، و حتى با تعهدات موجود ايران در قبال شوروى كاملا منافات داشت . دولت اقبال با امضاى قرارداد دوجانبه نظامى 5 مارس 1959 و واگذارى اختيار به امريكا درباره فرستادن ارتش به خاك ايران ، گام تازه‌اى را در راه نزديكى ايران به منافع و سياست امريكا برداشت .\r\nدولت عراق از پيمان بغداد كه ايران يكى از اعضاى آن بود ، پس از انقلاب 1958 خارج شد و بنابراين نام اين پيمان به « سنتو » تغيير يافت ، اما حتى انعقاد قرارداد نظامى با امريكا فرجام ناگوارى را براى اقتصاد ، زندگى اجتماعى - سياسى و وضع همگانى توده‌هاى مردم دربرداشت .\r\nسياست خارجى ايران بر مبناى شركت اين دولت در سازمان سنتو و قرارداد دوجانبه با امريكا توجيه شد ، اين سياست باعث افزايش بىسابقه هزينه‌هاى نظامى در كشور گرديد .\r\nبگواهى مطبوعات ايران ، از سال 1953 تا آغاز سال 1961 - 65 ميليارد ريال براى مقاصد نظامى هزينه شد . اين مبلغ 4 برابر بيشتر از جمع هزينه‌هاى دولت در امور كشاورزى ، آبيارى ، صنايع و استخراج معادن در فاصله سالهاى 1949 و مارس 1959 بود . در سالهاى 1961 و 1962 هزينه‌هاى نظامى پيوسته افزايش مىيافت .\r\nطبق طرحهاى امريكا در مناطق تهران ، تبريز ، مشهد ، همدان ، كرمانشاه ، شيراز ، اصفهان ، اهواز ، دزفول ، آبادان ، بندر عباس فرودگاههاى وسيعى براى فرود آمدن هواپيما - هاى بزرگ جت كه وابسته به نيروى هوائى استراتژيك امريكا بودند ، ساخته شدند . به\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nساختن راههاى استراتژيك ، بازسازى بندرهاى خليج فارس ( بوشهر ، خرمشهر ، شاهپور ، بندر عباس و جزيره خارك ) ، بناى سربازخانه‌ها ، شهرك‌هاى نظامى در مناطق گوناگون كشور ، اقدام گرديد .\r\nايالت متحده امريكا كه اين تأسيسات نظامى عظيم خانه‌خراب‌كن ، و بى خود را به ايران تحميل كرد ، گروههاى حاكم ايران را مىترساند كه گويا « خطر موهوم كمونيسم » ايران را تهديد مىكند ؛ ضمنا وامهائى به‌اصطلاح نظامى را به ايران داد و زمامداران را ناچار كرد تا مبالغ هنگفتى از بودجه كشور را به مصرف سلاح و سازوبرگ نظامى برسانند ، اين گونه خاك ايران را به يكى از مهمترين پايگاههاى نظامى امريكا در خاورميانه درآورد .\r\nهيئت مستشارى نظامى امريكا پس از ورود ايران به پيمان بغداد و امضاى قرارداد دوجانبه ايران - امريكا به‌ويژه فعاليت خود را در اين كشور گسترش داد ، طبق خبر مطبوعات ايران شماره مستشاران نظامى ايران در سال 1958 به 1200 تن افزايش يافت و بعدها اين شماره زيادتر شد .\r\nافسران امريكائى نسبت به افسران ايرانى همدرجه‌شان حق ارشديت داشتند و ميزان حقوقشان بارها بيشتر از حقوق هم‌پايگان ايرانىشان بود . اينان نقش مهمى را در پاكسازى ارتش ايران از « عناصر نامطلوب » به‌عهده داشتند ، آشكارا در امور داخلى كشور ايران مداخله مىكردند ، و در سركوبى تظاهرات مردم شركت داشتند . در 13 اكتبر 1964 مجلس ايران قانونى را گذراند كه به‌موجب آن نظاميان و مستشاران ديگر امريكائى از مصونيت ديپلماتيك برخوردار شدند . در 31 اكتبر مجلس سناى ايران لايحه قانونىاى را تصويب كرد كه به‌موجب آن به دولت اجازه داد وامى به مبلغ 200 ميليون دلار از ايالت متحده - امريكا دريافت و به مصرف خريد اسلحه از همان دولت برساند .\r\n\r\nافزايش گسترش سرمايه‌هاى خارجى\r\nاز سال 1953 درهاى ايران به‌روى سرمايه‌هاى خارجى كاملا گشوده شد . به‌دنبال تسليم نفت جنوب به كنسرسيوم ، امتياز بهره‌بردارى نفت در مناطق گوناگون ايران به كمپانى - هاى خارجى ديگر واگذار گرديد . در اوت 1957 مجلس ايران قرارداد شركت ملى نفت و كمپانى نفتى ايتاليائى « آحيپ مينراريا » را تصويب كرد ، به‌موجب اين قرارداد بايستى يك شركت مختلط « سيريپ » براى استخراج نفت و گاز در سه منطقهء - بلوچستان ، قسمت شرقى كوههاى زاگرس و مناطق زيرآبى خليج فارس - رويهمرفته به مساحت 23 هزار كيلو متر مربع ، تأسيس مىشد . به‌موجب اين قرارداد 75 % سود حاصله به دولت ايران تعلق\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nمىگرفت . در ماه مه 1958 مجلس قراردادى با شرايط مشابه را با كمپانى امريكائى « پان امريكن پتروليوم كورپوريشن » تصويب كرد كه منطقهء مورد بهره‌بردارى اين كمپانى 16 هزار كيلومتر مربع مساحت داشت . در 29 ژوئن 1958 مجلس قرارداد ميان شركت ملى نفت و كمپانى كانادائى « سپفاير پترليوم لميتيد » را تصويب كرد ، به‌موجب اين قرارداد كمپانى نامبرده حق بهره‌بردارى نفت در 2 منطقه اطراف خليج عمان ، رويهم‌رفته به مساحت هزار كيلومتر مربع را به دست آورد .\r\nدر پايان 1955 قانون ويژه‌اى به تصويب رسيد كه به‌موجب آن سرمايه‌گذارى خصوصى خارجيان در ايران تشويق مىشد . ضمن اين قانون شرايط سرمايه‌گذاريهاى خارجى در ايران با سرمايه‌گذارى داخلى ايران همسان بود . دولت ايران تأسيسات وابسته به سرمايه‌هاى خارجى را در صورتى كه ملى مىشدند ، تضمين كرد . صاحبان سرمايه‌هاى خارجى مىتوانستند هر اندازه كه بخواهند سرمايه يا سودشان را بخارج صادر كنند . در نيمه سال 1957 قانون ويژه‌اى وضع شد كه به‌موجب آن امنيت سرمايه‌گذاران خصوصى امريكائى تضمين مىشد . در ايران شمارهء بىشمارى از شعبات شركت‌ها و بنگاههاى ساختمانى ، نفتى ، بافندگى و كشاورزى خارجى آغاز به كار كردند . مجلهء « تهران مصور » چاپ تهران خبر داد كه در نيمه سال 1958 در ايران نمايندگيهاى 1048 كمپانى خارجى در رشته‌هاى گوناگون سرگرم كارند كه ازجمله آنها 220 شركت امريكائى ، 285 شركت انگليسى ، 151 شركت آلمان غربى ، 160 شركت فرانسوى ، 53 شركت ژاپونى ، 40 شركت سوئدى و غيره مىباشند .\r\nمجله يادآورى كرد كه اين شركت‌ها كليد اقتصاد ايران را در دست دارند و ساليانه بيش از 100 ميليون ليره استرلينگ سرمايه از ايران خارج مىكنند . طبق برآورد مجله « زندگى بين‌المللى » جمع مبلغى كه در سال 1959 در رشته‌هاى گوناگون فعاليت‌هاى امپرياليست‌ها از ايران عايد شده بالغ بر يك ميليارد دلار ، يعنى تقريبا به ازاى هريك نفر ايرانى 50 دلار بوده است ، بايد در نظر گرفت كه در آن سال درآمد ملى سرانه هر ايرانى فقط 150 دلار بوده است .\r\nبه سال 1958 قانون محدوديت بانك‌هاى خارجى در ايران لغو شد . پس از آن بانك - داران امريكائى با كمك سرمايه‌هاى ايرانى ، تأسيس بانكهائى را در تهران سازمان دادند .\r\nبانك توسعه صنعتى و معادن كه به سال 1959 تأسيس شد در اصل با سرمايه‌هاى ايرانى و خارجى آغاز به كار كرد . 40 % سهام اين بانك متعلق به خارجيان بود ، ضمنا نقش اصلى را انحصارگران امريكائى به‌عهده داشتند . به سال 1958 بانك ايران و فرانسه و به سال 1959 بانك ايران و ژاپن تأسيس گرديدند . همهء اين بانك‌ها مختلط بودند و بيش از 50 % سهام اين بانك‌ها متعلق به ايرانيان بود ، اما فقط خارجيان در اين بانك‌ها تسلط داشتند و تصميم\r\n\r\n","description":"","footnote":"","page_name":" 561 ","page_number":561},
  {"content":"\r\n\r\nگيرنده اصلى آنها بودند .\r\nارگانهاى دولتى ايران طى تصويب‌نامه و بخش‌نامه‌هاى گوناگون خاطرنشان كردند كه شركت‌هاى خارجى نسبت به بنگاههاى ايرانى از امتيازهاى ويژه‌اى برخوردارند .\r\nروزنامه « داد » در 7 ژانويه 1959 خبر داد كه سازمان برنامه بخشنامه‌اى صادر كرده است كه از اين به‌بعد ضمن انجام مناقصه‌ها بايستى فقط به پيمانكاران خارجى ، يا نماينده‌هاى آن شركت‌هاى ايرانىاى كه با كمپانىهاى خارجى شريكند ، كار داده شود .\r\nدر تمام ادارات و مؤسسات مهم دولتى ، اقتصادى و غيره شمارهء بىشمارى كارشناس يا مشاور امريكائى كار مىكردند ، تعداد آنها در سرتاسر كشور به سال 1960 ، به چند هزار تن رسيد . اين مشاوران يا متخصصان حقوق‌هاى گزافى مىگرفتند و براى انجام كارهايشان بدون مسئوليت هرچه مىخواستند از دولت يا صاحب‌كار اعتبار مىگرفتند و بيدرنگ آن را خرج مىكردند .\r\nلازم به يادآورى است كه پس از تشكيل جمهورى فدرال آلمان به سال 1949 ، سرمايه‌هاى آلمان باخترى به‌شدت در ايران نفوذ كردند . آلمان باخترى در سال 1954 توانست در زمينه بازرگانى خارجى ايران جزو معامله‌گران درجه 1 و در سال 1956 / 57 مقام اول را به دست آورد . شركت‌هاى آلمان غربى كوشش داشتند تسلط بر بازارهاى ايران را به دست آورند ، به اين منظور اعتبارات درازمدت در اختيار بازرگانان ايرانى مىگذاشتند .\r\nبه سال 1955 ميان آلمان غربى و ايران قرارداد همكارى اقتصادى و فنى امضاء شد . در فوريه 1961 نمايندگان اقتصادى آلمان غربى در تهران و نمايندگان ايران قراردادى را امضاء كردند كه به‌موجب آن سرمايه‌گذارىهاى خصوصى آلمان غربى در ايران تضمين مىگرديد .\r\nسرمايه‌هاى آلمان غربى هم مانند امپرياليست‌هاى امريكائى و انگليسى سياست عقب مانده نگاهداشتن و وابستگى اقتصاد ايران را عملى مىكردند . ارهارد معاون صدراعظم آلمان ضمن نطقى كه در اكتبر 1960 هنگام گشايش نمايشگاه صنايع آلمان در تهران ايراد كرد ، آشكارا اعلام داشت كه ايران نيازى به ايجاد صنايع سنگين ندارد و بايستى همانگونه كشورى « كشاورزى » باقى بماند .\r\nشركت در بلوك نظامى سنتو و استوارى موقعيت سرمايه‌هاى خارجى در ايران سرانجام به از ميان رفتن انحصار بازرگانى خارجى اين كشور و اجراى « سياست درهاى باز » به‌منظور ورود بىبندوبار كالاهاى خارجى به ايران گرائيد . اين چگونگى به ميزان فاجعه‌انگيزى موازنه بازرگانى خارجى ايران را به زيان اين كشور به‌هم زد و سال به‌سال به مقدار كالاهاى وارداتى ايران افزوده شد . به‌موجب مدارك رسمى مالى ايران ، در پايان سالهاى 50 و\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nآغاز سالهاى 60 ، واردات ايران تقريبا 5 برابر بيشتر از صادراتش بود . انگيزهء اين نارسائى ويران‌كنندهء اقتصاد ايران در زمينه بازرگانى خارجى آن بود كه دولت ايران در زمينهء بازرگانى خارجى دربست در اختيار دولتهاى امپرياليستى غربى قرار گرفت و سياست بازرگانى خود را طبق تمايلات آنها توجيه مىكرد . موقعيت مسلط را در بازرگانى خارجى ايران ، آلمان غربى ، امريكا ، انگلستان و ژاپن در دست داشتند . بازرگانى ايران با اتحاد شوروى و كشورهاى سوسياليستى ديگر ، اهميت چندانى در روند تجارت ايران نداشت و منحصر به صادر كردن ناچيز كالاهاى سنتى ايران به اين كشورها بود .\r\nمهم‌ترين اقلام صادراتى ايران منحصر به محصولات كشاورزى ( خشكبار ، پنبه ، پشم ، پوست ) ، و حتى قالى بود . اقلام وارداتى ايران شامل وسائل حمل‌ونقل ، مقدار زيادى اتومبيل سوارى ، و حتى فرآورده‌هاى آهنى و فولادى ، موتورها و ماشين‌آلات برقى ، ازجمله مقدار زيادى يخچال ، تلويزيون ، راديو ، پارچه ، شكر ، چاى ، كالاهاى شيميائى و داروئى ، بودند . هجوم كالاهاى خارجى به ايران مانع پيشرفت صنايع و اقتصاد مردمى در ايران گرديد ، ورود مقدار فراوانى از كالاهاى لوكس و بىمصرف فقط مىتوانست خواسته - هاى گروه محدودى از چهره‌هاى پولدار و مرفه مردم كشور را تأمين كند و اينان را خشنود گرداند . توليد قسمت مهم از كالاهاى وارداتى ، در كارخانه‌هاى ايران امكان داشت ، مثلا پارچه‌هاى پنبه‌اى و پشمى از آن جمله بودند . بايد يادآورى كرد نسبت بهاى عادلانه كالاهاى وارداتى و صادراتى به زيان ايران كاملا متفاوت بود . بهاى كالاهاى وارداتى بارها بيشتر از كالاهاى صادره از ايران برآورد مىشد . اين چگونگى تأثير نامطلوبى در بازرگانى ايران با كشورهاى سرمايه‌دارى از لحاظ پيشرفت اقتصاد ملى اين كشور داشت . مثلا روزنامه « آسيا » در 24 نوامبر 1958 نوشت « واردات بىبندوبار كالا به ايران ، اقتصاد كشور را فلج كرده است » .\r\n\r\nصنعت و كشاورزى ايران\r\nدر پايان سالهاى 50 ايران همانگونه كشورى بسيار عقب‌افتاده و كم‌رشد باقى ماند .\r\nدر زمينهء سطح مصرف كالاهاى صنعتى به نسبت سرانه ، ايران نه‌تنها از كشورهاى پيشرفته ، بلكه از كشورهاى همسايه‌اش مثلا عراق و تركيه ، عقب‌تر بود ، صنايع كشور ، به‌طور عمده در سطح كارهاى سبك مثلا تهيه مواد خام كشاورزى قرار داشت و منحصر به كارگاه - هاى بسيار كوچك با كارگران بسيار كم بود ، اين كارگاهها از نظر فنى بسيار عقب‌افتاده بودند ، تأسيسات صنايع سنگين و فلزگذارى وجود نداشت و در همه رشته‌هاى صنايع ركود\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nو بيكارى حكم‌فرما بود .\r\nبه‌موجب مدارك ايران ضمن سال 1960 / 61 در سرتاسر ايران 9500 كارگاه و مؤسسه كوچك صنعتى وجود داشت كه در آنها 5 / 136 هزار كارگر كار مىكردند . بيش از نيمى از اين كارگاهها موتورى نبودند . در سرتاسر كشور قريب 100 كارخانه وجود داشت كه حداكثر كارگران بعضى از آنها به 200 نفر نمىرسيد ، رويهمرفته 55 هزار نفر كارگر در اين كارخانه‌ها كار مىكردند . در ميان اين كارخانه‌ها رشته‌هاى گوناگون صنعتى ، پيشرفته‌تر از همه كارخانه‌هاى پارچه‌بافى ، قندسازى و سيمان‌سازى بودند . توليدات كارخانه‌هاى پارچه‌بافى نخى و قندسازى كمتر از نصف ، و كارخانه‌هاى پارچه‌بافى پشمى در حدود 3 / 1 نيازمنديهاى داخلى كشور را تأمين مىكردند .\r\nدر ايران توليد صنايع دستى به‌ويژه ، قالىبافى ، صنايع نقره‌سازى و مس‌كارى و مصنوعات فلزى ديگر ، نجارى ، آهنگرى ، نقاشى ، سفال‌كارى و رشته‌هاى صنايع دستى ديگر ، نسبتا رواج داشت .\r\nعليرغم وجود ذخائر معدنى فراوان در ايران ، پيشرفت صنايع استخراج معادن بسيار كند بود ، البته بايد استخراج نفت را كه در تصرف انحصارهاى خارجى يعنى كنسرسيوم نفت قرار داشت ، از اين قاعده مستثنى شمرد .\r\nرقابت واردكنندگان مقادير سرسام‌آور كالاهاى خارجى به ايران ، به‌ويژه كالاهائى كه در ايران توليد مىشد ( مثلا پارچه ) ، سخت روى صنايع داخلى ايران اثر گذاشت و آنها را در حال عقب‌ماندگى نگهداشت . بسيارى از كارخانه‌هاى پارچه‌بافى ، چرمسازى و غيره يا تعطيل شدند يا ناگزير از ميزان كار خود كاستند .\r\nبه شمارهء شركت‌هاى ورشكسته ايران افزوده شد . برخى از شركت‌ها ناگزير سرمايه - هاى خود را به بانك‌هاى خارج منتقل كردند . روزنامه « ارادهء آسيا » چاپ تهران در آغاز 1961 يادآورى كرد كه سپرده‌هاى چهره‌هاى متنفذ در بانك‌هاى خارج از بودجهء ساليانهء كشور فزونى گرفته است . اين روزنامه نوشت : « اگر اين پولهائيكه به ارز تبديل و به بانك - هاى خارجى منتقل شده‌اند ، دوباره به ايران برگردند ، آنوقت مردم ايران از گرفتن وامهاى خارجى بىنياز خواهند شد و فقر و بينوائى از ميان خواهد رفت » .\r\nاسناديكه از سرشمارى عمومى در سرتاسر كشور ضمن نوامبر 1956 به دست آمده نشان مىدهد كه 70 % تمام جمعيت در روستاها زندگى مىكنند ، 3 / 56 % به كار كشاورزى سرگرمند . اما اين رشته اصلى اقتصاد ايران در حالت سقوط است . محصولات عمده كشاورزى در سالهاى اخير افزايش نيافته و حتى كمتر شده است .\r\nباوجوداينكه اقتصاد ايران بر مبناى كشاورزى قرار داشت ، محصولات كشاورزى اين\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nكشور نتوانست حتى نيازمندى داخلى را تأمين كند . بيشتر اوقات كشور ، دچار كمبود گندم ، گوشت و مواد كشاورزى ديگر بود . ايران ناگزير شد هرسال صدها هزار تن گندم ، خواربار و غيره از خارج وارد كند .\r\nكشاورزى مكانيزه در بيشتر نقاط كشور وجود نداشت . تقريبا در بيشتر زمين‌هاى قابل كشت ، خيش ، شن‌كش ، بيل و ابزار زمان كورش هخامنشى ، براى كشاورزى به كار مىرفت . دولت مبالغ هنگفتى پول براى ساختن سدهاى كرج ، سفيدرود و دز خرج كرد . اما اين مخارج در برابر سيستم موجود مالكيت زمين و كشاورزى اثر چندانى در پيشرفت كشاورزى نداشتند . استفاده از وجود اين سدها براى كار كشاورزى به انگيزه ايجاد نكردن كانالهاى آبيارى غيرممكن بود .\r\nانگيزهء اصلى عقب‌افتادگى و سقوط كشاورزى ايران تسلط مالكان بزرگ زمين و بقاياى فئودالها در روستاها بود . طبق اعلاميهء وزارت كشاورزى ايران كه در 13 ژانويه 1962 انتشار يافت ، تعداد 10 هزار روستاى ايران متعلق به مالكانى بود كه صاحب بيش از 7 روستا بودند ؛ مالكان 5 هزار روستا صاحب 5 تا 7 روستا بودند . چند مالك ، صاحب بيش از 100 روستا بودند . تقريبا 85 % زمين‌هاى زراعتى يا مستقيما متعلق به مالكان يا به شكل وقف زير نظر اينها قرار داشتند ، قسمت ناچيزى از اين زمين‌ها را مردم معمولى مالك بودند .\r\n\r\nوضع ناگوار توده‌هاى مردم\r\nهزينه‌هاى گزاف نظامى در رابطه با شركت ايران در بلوك تجاوزكار نظامى سنتو ، فشار سرمايه‌هاى خارجى و سياست تاراجگرانه امپرياليست‌ها و حتى حفظ بقاياى روابط فئودالى در روستاها ، مردم ايران را دچار وضع بسيار ناگوارى كرد . طبق مداركى كه از انستيتوى مسائل اجتماعى در دانشگاه تهران به دست آمد ، درآمد سرانه متوسط مردم ايران ساليانه 130 دلار ، و 5 / 2 برابر كمتر از تركيه ، 5 / 1 برابر كمتر از عراق و تقريبا 20 برابر كمتر از امريكا بود . درآمد اكثريت مردم سركوب شده - دهقانان و كارگران - بسيار كمتر از اين مبلغ ناچيز بود . به عقيدهء وزير سابق كشاورزى ، حسن ارسنجانى ، 40 % مردم كشور كاملا گرسنه و 40 % ديگر نيمه گرسنه به‌سر مىبردند .\r\nطول عمر متوسط مردم ايران ، بگونه‌ايكه شاه ضمن خطاب به سناتورها در آغاز 1959 اعلام داشت ، فقط 27 سال بود . ايران در زمينهء آمار خودكشىهاى ناشى از گرسنگى و فقر جاى اول را در جهان داشت .\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nوضع بهداشت عمومى مردم رقت‌انگيز بود . ضمن سال 1959 / 60 در ايران فقط 3355 پزشك وجود داشت كه به هر ده هزار نفر جمعيت فقط 5 / 1 نفر مىرسيد ، ضمنا تقريبا 4 / 3 پزشكان در تهران و شهرهاى بزرگ ديگر اقامت داشتند ، اكثريت خاموش مردم عملا از هرگونه كمك پزشكى محروم بودند . در ايران هر سال 4 ميليون نفر به مالاريا مبتلا مىشدند ، بگونهء متناوب بيماريهاى واگيردار خطرناك از قبيل حصبه ، آبله ، و با در ايران درمىگرفت .\r\nجمع بىسوادان طبق مدارك سرشمارى سال 1956 شامل 85 % كل جمعيت بود .\r\nهزينه زندگى با سرعت بالا مىرفت . نسبت به سال 1936 / 37 ، اين هزينه‌ها در آغاز 1961 ، 17 برابر شد ، اما كرايه خانه به 40 برابر رسيد .\r\nوضع دهقانان و كارگران به‌ويژه از همه بدتر بود . دهقانان بىزمين ناچار بودند با شرايط توان‌فرسائى روى زمين‌هاى مالكان كار كنند . تقسيم سهميه محصول ميان دهقانان و مالكان مانند سابق و بر مبناى سنت‌هاى قرون وسطائى بود ، اين سنت‌ها در مناطق گوناگون به شكل‌هاى مختلف به كار برده مىشدند : اصول تقسيم محصول بر مبناى مالكيت زمين ، آب ، بذر ، دام كارگر و نيروى كار دهقان بود . در بيشتر موارد مالك كه صاحب زمين ، حتى آب و بذر بود تقريبا 5 / 3 محصول را ضبط مىكرد . در چند منطقه جنوب ايران ، كه دهقانان در معرض استثمار بيرحمانه قرار داشتند ، مالكان 5 / 4 و حتى 6 / 5 محصول را مىبردند . علاوه براين بگونه‌ايكه روزنامه‌هاى مورخ 16 اكتبر 1958 ايران نوشتند . نخست‌وزير ايران طى بخشنامه‌اى به استانداران و فرمانداران ابلاغ كرد كه در بعضى مناطق دهقانان مجبور به اجراى سنت بيگارى و تسليم عوارض جنسى به سود مالكان خواهند بود .\r\nبه سال 1955 دولت در 50 روستا شامل 2 هزار خانواده دهقان در منطقه شيراز پژوهش‌هائى به عمل آورد . در نتيجه اين تحقيق معلوم شد كه دهقانان اين منطقه كاملا از كمك پزشكى محرومند ، و اينكه درآمد ساليانه سرانه اين روستاها فقط مبلغ ناچيز 1600 ريال ( تقريبا 20 دلار ) و سن متوسط روستائيان 17 سال است . همهء اين روستاها فاقد برق ، تلفون و خدمات پستى بودند . 4 / 3 از ساكنانى كه مورد پژوهش قرار گرفتند خانواده‌هايشان فقط در يك اطاق زندگى مىكردند ، اين اطاقها عبارت از چهارديوارى گلى بودند كه نه پنجره و نه شيروانى داشتند . در بسيارى موارد درون يك منزل دو و حتى سه خانواده زندگى مىكردند . كار اصلى ساكنان اين روستاها زراعت بود ، اما فقط 3 % از ساكنان صاحب زمين بودند ، بقيه روى زمين‌هاى مالكان كار مىكردند .\r\nوضع دهقانان مناطق ديگر ايران هم بهتر از دهقانان 50 روستاى مورد پژوهش در شيراز نبود . قدرت خريد دهقانان بسيار كاهش يافت . از سال 1952 تا 1957 ، طبق\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nمدارك رسمى ايران ، بهاى محصولات كشاورزى به‌طور متوسط ساليانه 2 / 4 % ، درعين‌حال ارزش هزينه زندگى ساليانه به 3 / 8 % افزايش يافت ، اما مقدار اسكناس در گردش به 3 / 15 % رسيد . تقريبا 95 % مردم اين مناطق كاملا بىسواد بودند . در سال تحصيلى 1957 / 58 در تمام كشور فقط 538 دبستان روستائى وجود داشت كه در آنها 634 دختر و 22691 پسر درس مىخواندند .\r\nروزنامه اطلاعات ضمن سرمقاله 26 دسامبر 1963 درباره وضع دهقانان جنوب ايران به شرح زير توضيح داد : « هنگاميكه ما به جنوب ايران مسافرت مىكرديم ، روستائى را ديديم كه همه ساكنان آن كور بودند ، در روستاى ديگرى مردمش از گرسنگى و برهنگى رنج مىبردند . هنگام مسافرت به يكى از جزاير كه شماره ساكنان آن ده هزار نفر بود ، سر زديم ، در اين جزيره حمام ، مستراح ، پزشك و ماما اصلا وجود نداشت . ساكنان اين جزيره از آب باران كه در آب‌انبار موجود بود براى رفع نيازمنديهايشان بهره مىبردند ، ضمنا از اين آب‌انبارها حيوانات هم آب مىنوشيدند . در فصل گردآورى محصول خرما ، غذاى ساكنان آميخته‌اى از خرما و آرد هسته خرما بود . ساكنان اصلا معنى دارو را نمىدانستند » .\r\nدهقانان گرسنگىزده ، در بند رباخواران كه بيشترشان از مالكان به‌شمار مىآمدند ، گرفتار بودند . بيداد و زور مالكان نسبت به دهقان بيداد مىكرد . روزنامهء « صداى مردم » چاپ تهران در 16 مارس 1961 نوشت : « دهقانان ما هنوز به‌حال اسارت زندگى مىكنند .\r\nروستاهاى ما درست در شرايط قرون وسطائى قرار گرفته‌اند » . هرسال ده‌ها هزار از دهقانان ورشكسته ، بىنوا در تلاش به‌منظور رهائى از بينوائى ، گرسنگى و بيداد مالكان ، روستا - هاى خود را ترك و به شهرها گريختند . مجله تهران مصور چاپ تهران در تاريخ 10 فوريه 1961 نوشت : « هرسال بيش از 70 هزار تن دهقان بينوا و ورشكسته از مناطق گوناگون كشور وارد تهران مىشوند . اما اينها در تهران و شهرهاى ديگر كار گيرشان نمىآيد . صدها هزار بينوا ، بيغوله‌هاى جنوب تهران را پر كرده‌اند » . شماره بيكاران هرسال بگونه سرسام - آورى افزايش مىيافت ، اين بيكاران شامل هزاران كارگر اخراجى به‌وسيله كنسرسيوم نفت ، كارگران كارخانه‌هاى ورشكسته پارچه‌بافى و كارگاههاى ديگر كه در اثر رقابت كالاهاى خارجى به اين روز افتاده بودند ، پيشه‌وران ورشكسته و دهقانان فرارى روستاها و غيره بودند .\r\nشماره بيكاران آن اندازه افزايش يافت كه كميته شكايات مجلس ، ضمن اخباريكه ضمن 17 فوريه 1964 در « مجلهء تهران مصور » چاپ تهران انتشار داد ، اعلام داشت ، تنها مسئله پيچيدهء كشور « بيكارى » است . بسيارى از ايرانيان براى جستجوى كار به كشورهاى همسايه\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nمانند عراق ، كويت ، جزاير بحرين ، شيخ‌نشين‌هاى خليج فارس و پاكستان مهاجرت كردند .\r\nاما كارگرانى هم كه كار داشتند در وضع بسيار توان‌فرسائى به‌سر مىبردند . با بودن ارتش عظيم بيكاران و در شرايط ركود و ورشكستگى چند رشته از صنايع ملى ، كارگران بسيارى از تأسيسات ، مثلا كوره‌پزخانه‌هاى تهران با انجام 10 - 12 ساعت كار روزانه فقط كارمزد ناچيزى مىگرفتند . مثلا كارمزد متوسط تمام كارگران كوره‌پزخانه‌ها ( شماره آنها در سال 1960 / 61 در تمام ايران 4925 نفر بود ) ، به‌موجب مدارك رسمى ايران ماهيانه فقط 1689 ريال بود ، اما كارمزد متوسط كارگران كارخانه‌هاى چتائىبافى ، ريسندگى ، پارچه‌بافى ، نخ‌ريسى ( شمارهء آنها در سال 1960 / 61 تقريبا 40 هزار تن بود ) ماهيانه از 1850 تا 2016 ريال بود ، در همان هنگام يك كيلو نان در تهران 10 ريال ارزش داشت .\r\nپرداخت كارمزد كارگران اغلب به تأخير مىافتاد ، قانون بيمه‌هاى اجتماعى و كار فقط روى كاغذ بود و عملى نمىشد . روزنامهء « كيهان » در 16 مارس 1961 نوشت : « از كارمزد كارگران هر ماه مبلغ قابل‌ملاحظه‌اى به‌عنوان حق بيمه‌هاى اجتماعى كسر مىشود ، اما سازمان بيمه‌هاى اجتماعى هيچگونه كمكى به كارگران نمىكند » . در كارگاهها ، كارخانه‌ها و معدنها اغلب سوانحى روى مىداد كه در پى آنها بسيارى از كارگران جان خود را از دست مىدادند . شرايط مسكن كارگران بىنهايت توان‌فرسا بود ، قسمت عمده كارمزد كارگران به مصرف اجارهء اطاق يا منزل مىرسيد .\r\nجوانان ايرانى در شرايط بسيار ناهنجارى به‌سر مىبردند . در تأسيسات صنعتى ، كودكان ، نوجوانان و جوانان كارگر به نسبت بزرگسالان كارمزد كمترى دريافت مىكردند .\r\nاكثريت خاموش جوانان ايرانى از تحصيل محروم بودند . زير فشار خارجيان ، بيشتر ايرانيان درس‌خوانده و باسواد نمىتوانستند براى خود كار پيدا كنند . اما تحصيل‌كرده - هائيكه موفق مىشدند كار پيدا كنند حقوقشان بارها كمتر از حقوق مستشاران و كارشناسان امريكائى كه همان كار را انجام مىدادند ، بود .\r\nاين فرجام رقت‌انگيز اقتصاد كشور ، و وضع توده‌هاى مردم ايران در نتيجهء سياستى بود كه پس از كودتاى 1953 دولت ايران اختيار كرده بود .\r\nتوده‌هاى مردم نتوانستند با وضع موجود سازش كنند و براى به دست آوردن حقوق خود ، عليه انقياد كشور به دست امپرياليست‌هاى امريكائى و عليه بقاياى فئودالها به‌منظور به دست آوردن استقلال و آزادى ملى به پيكار برخاستند . اين پيكار هرسال وضع حادترى را به خود مىگرفت و به سال 1961 به منتها حد خود رسيد . روزنامه آتش چاپ تهران در 18 مارس 1961 نوشت : « موج ناخشنودى گسترده تمام قشرهاى مردم كشور يعنى دهقانان ، كارگران ، مستخدمان ، سربازان ، روشنفكران را فراگرفته است » . عناصريكه در نخستين صفوف جنبش\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nمردم به‌منظور استقلال ملى و آزاديهاى دمكراتيك قرار داشتند سخت مورد پيگرد دولت قرار گرفتند و حزب توده ايران كه به زيرزمين رانده شده بود ، كوشش داشت يك جبههء متحد خلق را سازمان دهد و عليه امپرياليست‌ها و مرتجعان داخلى پيكار كند .\r\n\r\nجنبش كارگران\r\nطبقهء كارگر ايران ، پيكار مردم را به‌منظور بهبودى وضع توده‌هاى وسيع ، و به چنگ - آوردن استقلال ملى و آزاديهاى دمكراتيك ، رهبرى مىكرد . در نخستين سالهاى موجوديت كنسرسيوم ، ضمن اوت 1955 ، كارگران بعضى از تأسيسات نفتى آبادان دست به اعتصاب زدند ، اينان خواهان افزايش كارمزد بودند . اداره كنسرسيوم ناگزير شد به كارمزد اين كارگران بيفزايد ، اما ديرى نپائيد كه در مغازه‌هاى وابسته به كنسرسيوم بهاى برنج و ضروريات ديگر زندگى يك‌باره بالا رفت . در تابستان و پائيز 1957 نفت‌گران مسجد سليمان و آغاجارى دوباره چندبار اعتصاب كردند ، اينان هم خواستار افزايش كارمزد ضمن رابطه با بالا رفتن بهاى محصولات نفتى ، به رسميت شناختن حق اعتصاب و غيره به‌وسيله كنسرسيوم شدند . دولت ايران زير فشار كنسرسيوم ، اين اعتصاب را غيرقانونى اعلام و براى كسانى كه « باعث ايجاد آشفتگى در تأسيسات نفت جنوب شوند » محكوميت اعدام را در نظر گرفت .\r\nعلاوه‌براين در بهار و تابستان 1957 ، كارگران كوره‌پزخانه‌هاى تهران اعتصاب كردند ، اينها هم مىخواستند به كارمزدشان افزوده گردد ، كارگران معدن منگنز در رباط كريم هم به‌خاطر نامطلوب بودن غذا و مسكن و كم بودن كارمزدشان اعتراض كردند .\r\nبه سال 1958 بافندگان اصفهان به‌نشانهء اعتراض - عليه تعويق حقوق چندماهه ، ندادن سهم نان ، لباس كار ، نبودن مواد خام كه به بيكارى اجبارى آنها مىانجاميد ، چندبار اعتصاب كردند . اعتصاب‌كنندگان همچنين خواهان افزايش كارمزد بودند ، 500 كارگر ساختمان تأسيسات نفت خارك ، هزار كارگر بندرى كمپانىهاى كشتىرانى بندر شاهپور و رانندگان تاكسى در تهران دست به اعتصاب زدند . تاكسيرانان تهران خواستار تجديدنظر در مقررات و سيستم اخذ جريمه بودند .\r\nدر آوريل 1959 كارگران كارخانه بافندگى ، ريسباف اصفهان پس از آنكه حقوقشان پرداخت نشد ، دست از كار كشيدند . در ژوئن بيش از 1500 بافنده كارخانجات وطن اصفهان اعلام اعتصاب كردند . در همان ماه چند هزار تن از كارگران كوره‌پزخانه‌هاى تهران كه خواهان افزايش 35 % به كارمزدشان بودند دست به اعتصاب زدند . باوجوداينكه كارفرمايان با افزايش كارمزد اينان به ميزان 20 % موافقت كردند ، اعتصاب ادامه يافت و فقط پس از\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nاعزام پليس به محل ، اعتصاب درهم شكسته شد .\r\nدر اكتبر 1960 كارگران ساختمانى سد دز كه خواهان افزايش كارمزد و كاهش ساعات كار روزانه بودند ، اعتصاب كردند . در دسامبر همان سال پس از كشته شدن چند ده معدنچى در اثر فروريختگى ديوار معدن ذغال‌سنگ شمشك كه در نزديكى تهران قرار داشت ، معدنچيانى كه زنده مانده بودند به‌سوى اتومبيل مهندس معدن ، سنگ پرتاب كردند . به سال 1960 كارگران كارخانه بافندگى بزرگ شهناز ، خواهان به رسميت شناخته شدن حقوق سنديكائى و رعايت قانون كار كه اجرا نمىشد ، گرديدند . مأموران دولتى اصفهان و مديران كارخانه ، بسيارى از كارگران را اخراج و 17 نفر را به خارج از اصفهان تبعيد كردند . چند كارگر را با چمان كوبيدند و ديگران را هم شلاق زدند . اما اين اقدامهاى بيرحمانه دولت نتوانستند كارگران اصفهان را آرام گردانند ، اينان در 7 ژانويه 1961 به « اعتصاب ايتاليائى » دست زدند اينان خواهان تضمين حداقل كارمزد ، دريافت كمك خرج براى عائله‌مندان ، برگرداندن اخراج‌شدگان به كار ، واگذارى 12 روز مرخصى ساليانه با دريافت حقوق و غيره بودند . كارخانه به‌وسيله سربازان اشغال گرديد ، رهبران اعتصاب را دستگير و كتك زدند . اما با اين‌همه كارگران به اعتصاب ادامه دادند و سرانجام پيروز شدند . در 13 ژانويه مأموران اصفهان و مديران كارخانه‌ها ناچار شدند خواسته‌هاى كارگران را برآورند ، و اين گونه كار را آغاز كردند .\r\nبه سال 1961 جنبش اعتصابى كارگران و مستخدمان به‌ويژه گسترش يافت . سرشت جنبش‌هاى كارگرى سال 1961 ، نه‌تنها توده‌اى بودن آن ، بلكه پيشرفت اين جنبش به - موازات خواسته‌هاى اقتصادى و حتى سياسى كارگران بود . ضمن اوج گرفتن موج جنبش دموكراتيك ، كارگران ايرانى از پشتيبانى نيروهاى پيشرفته و فعال برخوردار بودند . در اول فوريه 1961 بافندگان اصفهان همراه كارگران ديگر مراكز صنعتى كشور ، يك اعتصاب عمومى 24 ساعته را اعلام داشتند ، اين اعتصاب به‌منظور رفع بازداشت عده‌اى از دانشجويان هنگام انتخابات مجلس دوره 20 انجام گرفت . به‌نشانهء اعتراض عليه اخراج كارگران ، در ماه مه ، بافندگان كارخانه‌هاى « شهناز » و « نختاب » دست به اعتصاب زدند ، كارگران تأسيسات ديگر به اين اعتصاب پيوستند . اعتصاب‌كنندگان خواستار افزايش كارمزد و به كار گرفتن كارگران اخراجى بودند .\r\nضمن ژوئن در اصفهان چهار كارخانه بافندگى اصفهان اعتصاب كردند . انگيزه‌اش تأخير در پرداخت حقوق كارگران بود ، در اكتبر 1961 كارگران پشم‌ريسى در محل رئيس ادارهء كار استان به بست نشستند و تقاضاى تجديدنظر در حقوقشان را كردند . در ماه مه همان سال كارگران گرسنه‌اى كه از كارخانهء بافندگى رشت اخراج شده بودند ، در ميدان شهر\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nبه بست نشستند . بنا به نوشتهء روزنامه اطلاعات در روزهاى 23 و 24 ماه مه بيش از 400 كارگر ريسندگى كارخانه « فارس » در شيراز در جلو استاندارى گرد آمدند و خواهان كارمزد عقب‌افتاده و انجام قانون كار و كمك مالى بودند . كارگران اعتصابى افزايش كارمزد ، كاهش ساعات كار روزانه و بهبودى شرايط كار را مىخواستند . در ژوئن ، اوت و سپتامبر 1961 ، در منجيل ، لنگرود ، مناطق نفتى مسجد سليمان و جاهاى ديگر اعتصابهائى رويداد .\r\nدر كنار كارگران ، مستخدمان و معلمان هم به پيكار پرداختند . در 2 ماه مه 1961 اعتصاب عمومى معلمان آغاز شد ، بيشتر از آنها حقوق ناچيزى به اندازه 3000 - 5000 ريال در ماه مىگرفتند . در بسيارى از شهرها و مناطق ايران از سوى معلمان مىتينگ‌ها و تظاهراتى انجام يافت اينان خواهان افزايش حقوق بودند . دولت مىخواست با زور و سركوبى بيرحمانهء اعتصاب را درهم شكند . در دوم ماه مه پليس به‌روى تظاهرات معلمان كه جلو مجلس در تهران گرد آمده بودند ، آتش گشود . بسيارى از تظاهركنندگان زخمى و يك تن معلم كشته شد . اين سركوبى قهر همگانى را برانگيخت . دانشجويان به اعتصاب معلمان پيوستند . در چهارم ماه مه ، تظاهرات توده‌اى تازه‌اى با شركت سى هزار تن جلو مجلس تشكيل شد ، شركت‌كنندگان خواستار استعفاى دولت و كيفر متهم به قتل معلم ، ضمن تظاهرات ، شدند . دولت شريف امامى زير فشار افكار عمومى و عناصر دموكرات ناچار شد در 6 ماه مه استعفا دهد . اعتصاب معلمان در 13 ماه مه فقط پس از آنكه به آنها وعدهء اضافه‌حقوق دادند ، به پايان رسيد .\r\nدر 30 ماه مه مستخدمان اداره تلگراف مركزى اعتصاب كردند ، اينان هم خواهان افزايش حقوقشان بودند . ديرى نپائيد مستخدمان پست ، تلگراف و تلفون در شهرها و مناطق ديگر كشور به آنها پيوستند . دولت تازهء على امينى اين اعتصاب را با نيروى مسلح سركوب كرد ، چند تن از اعتصاب‌كنندگان در اثر اصابت گلوله تفنگ زخمى شدند ، ارتش ، اداره مركزى تلگراف را اشغال كرد ، ده‌ها تن از مستخدمان تلگراف بازداشت گرديدند . اما اين اقدامها نتوانستند پيكار مستخدمان براى بهبودى وضعشان را فرونشاند . در 29 ژوئن نمايندگان اتحاديه مستخدمان دولت نخست‌وزير را ملاقات و خواستار افزايش حقوق شدند .\r\n\r\nطغيان دهقانان\r\nبيداد مالكان ، گرسنگى و تنگى شرايط زندگى ، دهقانان را به صحنه پيكار با مالكان و دولت هل داد . تقريبا پس از كودتاى 1953 هرسال جنبش‌هاى پراكنده‌اى در مناطق\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nگوناگون كشور از سوى دهقانان روى مىداد . روزنامه اطلاعات در 29 فوريه 1956 خبر داد كه در گيلان ميان دهقانان 3 روستا و محصل مالياتى برخوردهائى رويداده و 3 ژاندارم از دست آنها كتك خورده‌اند . به سال 1958 ، در مناطق گرگان ، اردكان و جاهاى ديگر بارها دهقانان به بست نشستند و عليه بيداد مالك و مأموران انحصار تنباكو اعتراض كردند .\r\nجنبش دهقانان به‌ويژه از پايان 1960 به‌بعد گسترش يافت . در دسامبر 1960 تقريبا 200 دهقان در منطقه آمل مازندران ، با بيل و چماق و داس و سنگ به املاك دو مالك بزرگ حمله و آنجاها را ويران كردند . براى سركوبى اين دهقانان ژاندارم اعزام گرديد .\r\nدر ماه مه 1961 دهقانان روستاى امين‌آباد در منطقه اراك ، با خانواده‌ها ، اموال و دام - هايشان وارد شهر شدند ، و از دست فشار مالك به فرماندار شكايت كردند . پليس دهقانان را پراكنده كرد .\r\nدر دوم ژوئن 1961 روزنامه « آتش » چاپ تهران خبر داد كه بيشتر منطقه آذربايجان را شورش دهقانانى كه مالكان آنها را بيرون رانده‌اند ، فراگرفته است . به‌موجب اطلاع همان روزنامه در لاهيجان گيلان جلو ساختمان دادگسترى ، يكى از مالكان كشته شد . در 20 ژوئن نزديك به 5 هزار دهقان راه تهران به كناره درياى خزر را اشغال كردند ، اعتراض‌شان به بيداد مالكان بود كه آب را به‌روى آنها بسته بودند ، چون گويا اين دهقانان در انتخابات دوره 20 به مالكان نامبرده رأى نداده بودند .\r\nآشفتگى دهقانان در سال 1962 ادامه داشت . در 21 اوت 1962 روزنامه « كيهان اينترناشنال » خبر داد كه 4 هزار دهقان ، در منطقه همايونشهر ، 20 كيلومترى اصفهان به املاك مالك بزرگ آن شهر حمله و تلمبهء چاه عميق او را خراب كردند ، چون مىپنداشتند احداث اين چاه عميق قنات‌هاى آب آنها را خشكانده است . اين حملهء دهقانان به‌وسيله فرماندار ، با فراخواندن ژاندارم از اصفهان فرونشانده شد . تقريبا 400 دهقان دستگير گرديدند . در پائيز 1962 در روستاى زيان واقع در 40 كيلومترى همدان برخوردى ميان دهقانان و مالك به نام دولتشاهى كه آب مزرعه دهقانان را قطع كرده بود ، رويداد . دهقانان به خانه مالك حمله كردند و او را با گلوله كشتند . شورش دهقانان در مناطق ديگر هم ادامه داشت .\r\n\r\nجنبش دانشجويان\r\nدر آغاز سال 1960 پيكار جدى جوانان و دانشجويان عليه بيداد امپرياليست‌هاى خارجى ، به‌منظور به دست آوردن آزادىهاى دموكراتيك و دفاع از حقوق جوانان آغاز\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nگرديد . ضمن ژانويه 1960 در تهران اعتصاب‌ها و تظاهراتى توده‌اى از سوى دانش‌آموزان و دانشجويان ، رويداد ، اينان خواهان بهبودى سيستم آموزشى بودند . طغيان دانشجويان در سرتاسر سال 1960 ادامه داشت ، اين جنبش‌ها به‌ويژه در آغاز 1961 شدت گرفتند ، چون در اين‌هنگام انتخابات دورهء 20 در جريان بود و مأموران دولت آشكارا در اين كار تقلب مىكردند .\r\nدر فوريه چند مىتينگ و تظاهرات چند هزار نفرى به‌وسيله دانشجويان دانشگاه تهران برگذار گرديد . براى پراكندن اجتماع دانشجويان دولت ماشين‌هاى آتش‌نشانى و پليس را به كار برد ، ضمنا تظاهركنندگان را با چماق كتك مىزدند و براى ترساندنشان تيراندازى هوائى مىكردند . دانشجويان به‌سوى پليس و ماشين‌هاى آتش‌نشانى سنگ پرتاب مىكردند .\r\nاينان خواهان لغو انتخابات قلابى و استعفاى دولت بودند . دولت شماره بىشمارى از دانشجويان را بازداشت كرد و ناگزير شد موقتا دانشگاه تهران و دانشكده كشاورزى كرج را تعطيل كند . در 23 فوريه دانشجويان نخست‌وزير سابق ، اقبال را كه به‌تازگى رئيس دانشكده پزشكى شده بود ، از دانشگاه بيرون راندند .\r\nدانشجويان ايرانى خارج از كشور هم به جنبش درآمدند . در لندن ، پاريس ، وين ، مونيخ ، نيويورك و شهرهاى ديگر اروپا و امريكا ، مىتينگ‌ها و تظاهراتى از سوى دانشجويان ايرانى برگذار گرديد ، اينان هم خواهان تجديد انتخابات دورهء 20 مجلس و آزادى دانشجويان بازداشت‌شدهء تهران بودند .\r\nدر بهار و تابستان 1961 جنبش دانشجويان ايرانى ادامه يافت . در ماه‌هاى مه ، ژوئن و ژوئيه 1961 ، دانشجويان در مىتينگ و تظاهرات تهران كه به‌وسيلهء جبهه ملى برگذار شد فعالانه شركت كردند . در يك گردهم‌آئى پرجمعيت در دانشگاه تهران ضمن ماه ژوئن مسئله تجديدنظر در قرارداد كنسرسيوم نفت مطرح شد . در 21 ماه مه 1961 دانشجويان دانشگاه شيراز مىتينگ‌ها و تظاهراتى عليه جلسه كنفرانس پزشكى سنتو كه بنا بود در ساختمان دانشگاه برگذار گردد ، انجام دادند . اينان كنفرانس نامبرده را تعطيل و پرچم‌هاى كشورهاى سنتو را كه بر فراز ساختمان در اهتزاز بودند ، پائين كشيدند .\r\nضمن دسامبر 1961 - ژانويه 1962 دوباره در تهران تظاهرات و مىتينگ‌هاى پر جمعيتى به‌وسيله دانشجويان برگذار گرديد ، تظاهركنندگان خواهان اجراى سياست ملى مانند دوران مصدق ، از سوى دولت ، استعفاى على امينى از نخست‌وزيرى ، اجراى انتخابات آزاد دوره 20 مجلس و غيره بودند . دولت براى سركوبى اين تظاهرات پليس و سرباز فرستاد ، اينان ميدان‌ها و بازار پايتخت را اشغال كردند . در 21 ژانويه 1962 زدوخورد سختى ميان دانشجويان ، و سربازان و پليس درگرفت ، ضمن اين برخورد در حدود 400 تن از طرفين\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nزخمى و قريب 300 تن دانشجو بازداشت شدند . برخورد دانشجويان و پليس روز بعد هم ادامه داشت . در ژانويه 1962 ، تظاهرات ضد امپرياليستى دانشجويان در تبريز و شيراز هم روى داد . دولت ناگزير شد دانشگاه تهران را تعطيل كند . سركوبى دانشجويان تظاهر - كنندهء تهران به‌وسيله امينى باعث اعتراض و برگذارى مىتينگ‌ها و تظاهرات به‌وسيله دانشجويان ايرانى خارج از كشور گرديد . اين گونه در دورهء پس از سال 1953 پيوسته ناخشنودى توده‌ها از وضع موجودشان بيشتر مىشد : افزايش هزينه‌هاى نظامى ، فشار سرمايه‌هاى خارجى ، بحران سخت اقتصاد ايران ، رشد گرانى و بينوائى انگيزه‌هاى مهم اين ناخشنودىها بودند .\r\n\r\nفشارها و مانورهاى دولت\r\nدولت همواره مىكوشيد كه ناخشنودى مردم را با اعمال زور و فشار بيرحمانه فرو نشاند . در 11 ماه مه 1958 ، عضو كميته مركزى حزب توده ايران خسرو روزبه را تيرباران كرد . به سال 1959 علوى عضو كميته مركزى حزب توده ايران تيرباران شد . در 4 ماه مه 1960 ، 5 تن از دموكراتهاى آذربايجان در دادگاه نظامى محكوم به اعدام و 17 نفر ديگر به زندان ابد و زندانهاى درازمدت با اعمال شاقه محكوم شدند .\r\nاما تلاش‌هاى دولت ايران به‌منظور فرونشاندن ناخشنودى مردم از راه فشار و ترور به‌نتيجه‌اى نرسيد . تظاهرات ضد دولتى جوانان و دانشجويان ، اعتصابهاى كارگران و جنبش دهقانان ادامه يافت . دامنه آتش زدن خانه‌ها و دارائى مالكان ، حمله به مأموران دولتى محلى و شكل‌هاى ديگر پيكار خودبخودى از سوى دهقانان ادامه داشت .\r\nدر شرايط شدت هرچه بيشتر بحران اقتصادى و سياسى ، گروههاى دست‌راستى حاكم ايران بايستى به اقدامهائى دست مىزدند كه تا اندازه‌اى از وخامت اوضاع مىكاست .\r\nبراى اين منظور تصميم‌هائى به‌منظور فروش املاك شاه و دولت گرفته شد .\r\nنخستين‌بار دربارهء فروش املاك شاه قرار شد املاكى را كه محمد رضا شاه از پدرش به ارث برده بود به فروش برسانند ، اين مسئله در ژانويه 1951 هنگام اوج‌گيرى جنبش ضد امپرياليستى توده‌اى مردم مطرح گرديد . پس از كودتاى ژنرال زاهدى مسئله فروش املاك شاه به دهقانان كمتر مورد توجه قرار گرفت ؛ در دوره اوج‌گيرى جنبش‌هاى دموكراتيك به‌ويژه در ميان دهقانان ، اين تصميم تا اندازه‌اى به مرحلهء اجرا درآمد . املاك با اقساط 25 ساله به دهقانان فروخته مىشد ، بهاى آنها به ازاى هر هكتار از 28000 الى 31000 ريال بود .\r\n\r\n","description":"","footnote":"","page_name":" 574 ","page_number":574},
  {"content":"\r\n\r\nبنابر آنچه كه خود شاه اظهار داشت در سال 1963 زمين‌هاى 519 روستاى ملك شاه به 42 هزار خانواده دهقان فروخته شد . درعين‌حال شاه اعلام داشت كه 1092 روستا را به‌عنوان پيشكش براى پسر سه‌ساله‌اش ، وليعهد ايران « رضا » نگاهداشته است . به‌طوركلى روستاهائى را كه محمد رضا شاه از پدرش به ارث برده بود ، به 2000 پارچه آبادى مىرسيدند .\r\nعلاوه بر فروش املاك شاه ، دولت اقبال لايحه‌اى قانونى مبنى بر محدوديت مالكيت زمين تهيه كرد ، اين لايحه را در بهار 1960 به مجلس شورا و سنا برد . به‌موجب اين لايحه حداكثر زمين‌هائى را كه يك مالك مىتوانست در تصرف داشته باشد 800 هكتار زمين ديمى و 40 هكتار زمين آبى زير كشت يا آيش بود . طبق اين قانون هر مالك مىتوانست بهترين و حاصلخيزترين زمين‌ها را با انتخاب خودش نگاهدارد . اين تعيين حدود مالكيت بارها بيشتر از حداكثر حدود مالكيت زمين در كشورهاى خاور بود ، چون اين كشورها هم به نوبه خود در مورد مالكيت زمين اصلاحاتى را برقرار كرده بودند . علاوه‌براين ضمن اين لايحه مقرراتى پيش - بينى مىشد كه مالكان بزرگ عملا مىتوانستند تا آنجاكه به‌توانند زمين‌ها را خارج از حدود تعيين‌شده در تصرف داشته باشند ( مثلا كليه زمين‌هائيكه به‌وسيله كانالهاى زيرزمين يا چاههاى مالك آبيارى مىشدند ؛ تمام زمين‌هاى ديمىايكه مالك عهده‌دار آبيارى آنها به‌شود ؛ تمام باغهاى ميوه و قلمستانها ، تمام زمين‌هائيكه با روش مكانيكى كشت مىشدند ، حق مالك مبنى بر واگذارى اين زمين‌ها به خويشاوندان بر مبناى دو برابر حدود مالكيت تعيين‌شده براى خودش و غيره ) .\r\nميزان بهاى زمين‌هاى اضافى بر مبناى ده برابر بهره ساليانه‌اى بود كه مالك ماليات آن را به دولت مىپرداخت ، اين مبلغ را كميسيونى كه مالك هم در آن شركت داشت ، در غياب دهقانان ، تعيين مىكرد ، و بايستى در ظرف ده سال از خزانه دولت به مالك پرداخت مىگرديد .\r\nدهقانانيكه زمين به آنها تعلق مىگرفت موظف بودند بهاى آن را با اقساط 15 ساله با سود ساليانه 4 % از طريق بانك كشاورزى به صندوق دولت بپردازند . ضمن اين قانون پيش - بينى شده بود كه بايستى تا پيش از اجراى كامل قانون تحويل زمين به دهقانان ، وضع موجود ادامه مىيافت و روابط ميان مالك و دهقان مانند پيش پابرجا مىماند .\r\nاين گونه قانون اصلاحات ارضى اقبال نتوانست دهقانان ايران را از بينوائى و وابستگى به مالكان بزرگ نجات دهد . اين قانون عملا مالكيت مالكان را استوارتر كرد و تقريبا از اين راه چيزى عايد دهقانان نمىشد . مجله « تهران اكونوميست » كه در تهران منتشر مىگرديد ، سرشت اين اصلاحات ارضى را « رنگ و روغن زدن به نماى مالكيت فئودالى » وانمود كرد .\r\n\r\n","description":"","footnote":"","page_name":" 575 ","page_number":575},
  {"content":"\r\n\r\n\r\nشدت بحران سياسى\r\nفشار بيرحمانه عليه جنبش‌هاى دموكراتيك ، انجام مانورهائى از قبيل ، طرح قانون مالكيت زمين كه به‌وسيله اقبال تنظيم شد و هرگز به مرحله اجرا درنيامد ، سياست انقياد اقتصادى كشور به سرمايه‌هاى خارجى ، و حتى اثر شركت ايران در پيمان سنتو و ميليناريزه كردن اين كشور ، داشتن روابط خصمانه با اتحاد جماهير شوروى در زمينه سياست خارجى ، اينها همه نه‌تنها وضع دولت را استوار نكردند . بلكه هرچه بيشتر موقعيت دولت اقبال را به ناپايدارى كشاندند .\r\nدولت اقبال كه براى استوارى موقعيت داخلىاش تلاش مىكرد ، برآن شد با هر وسيله‌اى كه ممكنست اكثريت نمايندگان مجلس 20 را از دست‌نشاندگان خودش روى كار آورد ، انتخابات اين مجلس در تابستان 1960 انجام يافت ، ضمن اين انتخابات اقبال و مأموران زيردستش در شهرها آشكارا به فشار و تهديد رأىدهندگان پناه جستند ، با شركت پليس و ژاندارم مردم را تهديد و حتى در بعضى موارد براى انجام تقلب اسلحه به كار بردند .\r\nهنگام انجام رأىگيرى در نتيجه برخوردهاى خونين در مياندوآب ده‌ها تن كشته شدند . در مناطق كناره‌اى درياى خزر ، در مناطق نفت‌خيز خوزستان و نقاط ديگر هم برخوردهائى رويداد . در قم ، اراك و شهرهاى ديگر بازارها بسته شدند ، ناخشنودى عمومى از سياست اقبال به منتها حد رسيد .\r\nدر چنين شرايطى دولت اقبال در 29 اوت 1960 ناچار به استعفا شد ، در اول سپتامبر شاه از نمايندگان انتخاب‌شده در زمان اقبال خواست تا همه استعفا دهند . اين گونه انتخابات قلابى مجلس دورهء 20 عملا لغو شد .\r\nپس از استعفاى اقبال ، شريف امامى به نخست‌وزيرى منصوب و دولت تازه‌اى تشكيل داد .\r\nدولت شريف امامى هم از لحاظ داخلى همان سياست اقبال را دنبال كرد . هنگام انتخابات تكرارى مجلس 20 كه در فوريه 1961 انجام گرديد ، مأموران دولت همانگونه مانند تابستان 1960 در انتخابات مداخله غيرقانونى روا مىداشتند و كانديداهاى دولتى را به رأىدهندگان تحميل كردند .\r\nچنين سياستى نتوانست حتى از بحران شديد سياسىايكه دامنگير دولت شده بود ، جلوگيرد . بنابراين دولت شريف امامى در 6 ماه مه استعفا داد انتخابات تكرارى مجلس 20 كه به‌وسيله دولت شريف امامى انجام شده بود ، دوباره لغو گرديد .\r\nپس از استعفاى شريف امامى ، على امينى كه از مالكان بزرگ گيلان بشمار مىرفت\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nبه نخست‌وزيرى برگزيده شد . اين همان كسى بود كه در سال 1954 قرارداد نفت را با كنسرسيوم امضا كرده و به مجلس برد ، و در سالهاى 1958 و 1959 سفير ايران در ايالات متحده امريكا بود . امينى بدون آنكه به خواسته‌هاى افكار عمومى مردم ايران مبنى بر بازگشت به سياست بيطرفى توجه كند ، به شركت ايران در پيمان سنتو ادامه داد . اين سمت‌گيرى امينى از سوى ايالات متحده امريكا مورد تأئيد قرار گرفت . در نيمه سال 1961 ، امينى مبلغ 400 ميليون دلار وام از ايالات متحده امريكا تقاضا كرد ، نامبرده يادآور شد كه اگر به دولت ايران اعتبار لازم واگذار نشود ، به ورشكستگى خواهد گرائيد . امينى در نيمه سال 1961 ادعا كرد تنها به كمك گرفتن وام جديد از ايالات متحده امريكا ممكنست وضع اقتصادى ايران را پايدار نگاهداشت ، البته اين وام‌گيرى بيش‌ازپيش اقتصاد ايران را در چنگال سرمايه‌هاى خارجى گرفتار مىكرد و به حكم ضرورت اين كشور ناگزير بايستى در كليه زمينه‌هاى اقتصادى و سياسى از سياست امريكا دنباله‌روى مىنمود . امينى كوشش داشت كه خود را از زير نظارت پارلمان آزاد و اختيارات فوق‌العاده‌اى براى دولتش كسب كند . با وجود اعتراضهاى شديد افكار عمومى مردم از انجام انتخابات دوره 20 خوددارى كرد . در ژانويه 1961 او از شاه اختيارات فوق‌العاده‌اى به‌ويژه در زمينه صدور قوانين ، گرفت .\r\n\r\nقانون اصلاحات ارضى در ژانويه 1962\r\nدولت امينى هنگاميكه دريافت با اجراى سياست‌هاى گذشته نمىتواند از پشتيبانى مردم برخوردار شود ، به وعدهء اصلاحات ارضى و مبارزه با فساد پناه جست . در ژانويه 1962 دولت صدور قانون جديد اصلاحات ارضى را اعلام داشت . منظور از صدور اين قانون پيشگيرى از رشد جنبش دهقانان بود ، امينى در اين‌باره ضمن شوراى رؤساى كشاورزى استانهاى كشور در ماه مه 1961 خطاب به مالكان گفت : « شما خودتان بايد با تقسيم املاك بزرگ موافقت كنيد ، اگر چنين نكنيد تمام زمين‌هايتان را از دست خواهيد داد و از زندگى محروم خواهيد شد » .\r\nبنا به قانون اصلاحات ارضى كه دولت امينى در 9 ژانويه 1962 اعلام كرد ، هر مالك مىتوانست فقط يك روستا يا چند روستاى كوچك را كه يك آبادى بشمار مىآمدند يا منتها 400 هكتار زمين زير كشت را براى خود نگاهدارد . طبق اين قانون كليه باغهاى ميوه ، چايكاريها و قلمستانها ، و زمين‌هائيكه روى آنها كارگران مزدور كار مىكردند يا به‌وسيله ماشين‌هاى كشاورزى زراعت مىشدند ، در تصرف مالك باقى مىماند . زمين‌هاى\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nاضافى مالك بايستى به‌وسيله دولت از مالك خريدارى مىشد و پس از آن با اقساط به دهقانان فروخته مىگرديد . بهاى اين زمين‌ها به‌وسيله ادارات كشاورزى و بر مبناى مالياتى كه مالك از بهره آنها مىپرداخت ، تعيين مىگرديد . ترتيب حساب زمينهاى اضافى فروخته شده به دهقانان طبق همان قانون اقبال پيش‌بينى شد ، علاوه‌براين دهقانانى كه زمين‌هاى اضافى مالكان را مىخريدند ناگزير بودند در شركت تعاونى زراعتى سهيم شوند ، حداقل اين سهام 500 ريال ارزش داشت . بگونه‌ايكه روزنامه‌هاى تهران نوشتند ، با درنظر گرفتن ، قيدها و پيچيدگيهائى كه در اين قانون موجود بود ، منتها در سرتاسر ايران براساس اين قانون فقط امكان داشت 3 هزار روستا از 65 هزار روستاى موجود در كشور از دست مالكان بزرگ خارج و به دهقانان سپرده شود . اما دربارهء آبادىهائى كه مشمول اين قانون نمىشدند و اكثريت آباديهاى ايران را تشكيل مىدادند ، مانند پيش در تصرف مالكان باقى مىماندند ، به دهقانان وعده داده شد كه از تحويل بهره مالكانه به مالكان 5 الى ده درصد به حساب مالكان كاسته مىشود . لازم به يادآورى است كه دولت امينى اقداماتى عملى براى انجام اين قانون اصلاحات ارضى و محدوديت مالكيت انجام نداد .\r\nدولت امينى همچنين وعده داد كه مبارزهء با فساد را آغاز خواهد كرد . دغل‌كارى ، اختلاس دارائى دولت ، انحطاط دستگاه دولتى ايران به منتها حد رسيده بود . دولت چند چهره برجسته را به اتهام دزدى و رشوه‌خوارى بازداشت كرد : رئيس سابق اداره شيلات ژنرال روح الله نويسى ، رئيس شركت « بلوغ » ا . دولو ، وزير سابق كشور ، ژنرال مقدم كه از كانديداهاى نمايندگى مجلس رشوه گرفته بود ، وزير سابق دارائى ژنرال ضرغام ، رئيس سابق اداره دوم ( اطلاعات ) ستاد كل ارتش ، ژنرال كيا كه در مطبوعات ايران او را قهرمان دسيسه و دزدى مىشناختند و همچنين چند چهره ديگر كه سابقا مقامهاى مهمى را در دولت داشتند ، از آن جمله بودند .\r\nاما اين بازداشت‌ها دليل بر آن نبود كه على امينى جدا نيت مبارزه با فساد را دارد .\r\nديرى نپائيد كه ژنرال مقدم ، ضرغام و تنى چند از بازداشت‌شدگان آزاد گرديدند .\r\n\r\nجنبش به‌منظور بازگشت به سياست بيطرفى و فعاليت جبهه ملى\r\nگروههاى دموكرات ايران ، روشنفكران پيشرفته ، دانشجويان و قسمت مهمى از بورژواهاى ملى پيكار عليه سياست دولت امينى را آغاز كردند . بسيارى از روزنامه‌ها ، رجال دولتى و اجتماعى برجسته ( نمايندگان سابق مجلس وسنا ، حكمت و تقىزاده ، معاون نخست‌وزير و رئيس سازمان برنامه ، آرامش و غيره ) ، سازمان نهضت آزادى ايران ، « گروه\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nترقىخواهان » ، « جمعيت ايرانى هم‌بستگى كشورهاى آسيا و افريقا » ، همه خواهان بازگشت ايران به سياست بيطرفى بودند . انتقاد نسبت به شركت ايران در بلوك تجاوزكار سنتو شدت گرفت . در پايان ماه مه 1961 روزنامه « دنيا » نوشت : « شركت ايران در پيمان سنتو نشانه خودكشى سياست اين كشور است » . اين روزنامه تأكيد مىكرد كه ايران بايد از اين بلوك نظامى كنار رود و اظهار عقيده مىكرد كه اتخاذ سياست بيطرفى « تنها راه نجات اين كشور خواهد بود » .\r\nاز خواسته بازگشت ايران به موضع بيطرفى ، چشم‌پوشى از قراردادهاى نظامى ، و بر طبق نمونه افغانستان حفظ روابط حسن همجوارى با اتحاد شوروى ، افكار عمومى مردم و گروههاى گستردهء ايران پشتيبانى مىكردند . فشار دولت امينى عليه طرفداران بازگشت به بيطرفى ( تعطيل بسيارى از روزنامه‌ها و غيره ) نتوانست اين جنبش را متوقف كند ، چون انجام اين خواسته منافع ملى ايران را از بنياد تأمين مىكرد .\r\nفعاليت جبههء ملى كه از اتحاد گروه‌بنديهاى گوناگون بورژوازى ملى تشكيل شده بود ، شدت يافت . پس از كودتاى زاهدى ، جبههء ملى از امكان هرگونه فعاليت « قانونى » اى محروم شد ، اما در نيمه 1960 ، زمان انتخابات دوره 20 ، هنگام نخست‌وزيرى اقبال فعاليتش را از نو آغاز كرده فعاليت جبههء ملى بيشتر وابسته به افزايش ناخشنودى بورژوازى ملى ، روشنفكران ، خرده بورژواهاى شهرى از خط مشى ارتجاعى دولت ايران در زمينه سياست خارجى و داخلى بود . رهبران جبهه ملى اللهيار صالح ، باقر كاظمى ، دكتر سنجابى ، كشاورز صدر ، رهبر جمعيت « نهضت آزادى » ، مهندس مهدى بازرگان كه با مصدق روابط نزديكى داشت و ديگران براى استقلال سياست خارجى بر مبناى حفظ منافع ملى كشور ، براى تجديدنظر در قرارداد نفت ايران و كنسرسيوم ، براى خروج ايران از پيمان سنتو و پيمان نظامى دوجانبه ايران و امريكا ، به پيكار ، برخاستند . رهبران جبهه ملى در زمينهء سياست داخلى خواستار « تجديد آزاديهاى فردى و اجتماعى » مردم ايران ، دفاع از قانون اساسى و انجام بيدرنگ انتخابات همگانى و آزاد مجلس بودند .\r\nخواسته‌هاى جبهه ملى مورد پشتيبانى قشرهاى گسترده مردم قرار گرفت : بورژوازى ملى ، بازرگانان ، پيشه‌وران ، روشنفكران ، دانشجويان و مستخدمان دولت همه با آنها هم‌آهنگ بودند . محبوبيت جبهه ملى تا اندازه زيادى مديون اعتبار و شهرت دكتر مصدق نزد توده‌ها بود ، مردم او را كه پس از 3 سال به‌سر بردن در زندان هم‌اكنون در ملك شخصىاش نزديك تهران ، زير نظر پليس مىزيست ، رهبر جبهه مىشناختند . از آنجا كه دولت امينى از تشكيل مجلس خوددارى مىكرد ، جبههء ملى دولت او را غيرقانونى اعلام داشت و خواهان كنار رفتن او بود .\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nبه سال 1962 جبهه ملى در تظاهرات شورانگيز دانشجويان كه منجر به برخورد خونين با پليس و ارتش شد ، شركت كرد . اين تظاهرات زير شعار دفاع از سياست ملى مصدق ، استعفاى دولت امينى و انجام انتخابات آزاد مجلس ، سازمان يافت .\r\nفشارهاى بيرحمانه ، وعدهء اصلاحات ارضى و « پيكار با فساد » ، پشتيبانى امپرياليست - هاى امريكائى ، هيچكدام نتوانستند موقعيت دولت امينى را استوار گردانند . سياست او بگونه‌اى نبود كه به‌تواند ايران را از بن‌بست اقتصادى و سياسى موجود بيرون بياورد .\r\nدولت امينى از پشتيبانى افكار عمومى مردم بهره‌اى نداشت و حتى در ميان گروههاى دست راستى حاكم ايران هم نتوانست براى خود اعتبارى دست‌وپا كند .\r\nدر چنين شرايطى در 18 ژوئيه 1962 ، امينى به بهانه اختلاف‌نظر با وزيران كابينه‌اش درباره بودجه ، ناچار به استعفا گرديد .\r\nاين گونه در آغاز سالهاى 60 ، ايران همانگونه در حالت بحران اقتصادى و سياسى ژرف باقيماند ، در كشور آشفتگى و نابسامانى حكمفرما بود و انفجار اجتماعى ايران را تهديد مىكرد .\r\n\r\n","description":"","footnote":"","page_name":" 580 ","page_number":580},
  {"content":"\r\n\r\n\r\n30 اصلاحات ارضى\r\nگروههاى دست‌راستى حاكم ايران ضمن تلاششان براى آراستن ظاهر تيرگى سياست داخلى و تسكين ناخشنودى مردم و پيش‌گيرى از انفجار اجتماعى ، ناچار شدند به مردم وعدهء اجراى اصلاحاتى را بدهند . لازم به يادآورى است كه دستگاه رهبرى دولت ايالات متحده امريكا هم نسبت به انجام برخى اصلاحات در ايران پافشارى مىكردند . وامهاى خارجى ، كمكهاى نظامى و مالى امريكا هم نتوانستند امنيت رژيم ايران را تأمين كنند . معاون رئيس‌جمهور امريكا به نام ل . جانسون هنگام اقامتش در تهران ، علاقه واشنگتن را به انجام اصلاحات اقتصادى و سياسى در ايران ، براى گروههاى دست‌راستى حاكم به روشنى بيان داشت . مطبوعات امريكائى هم اين موضوع را بارها گوشزد كردند . روزنامه فرانسوى « موند » ضمن مقاله‌اى زير عنوان « ايران ده سال پس از مصدق » نوشت : « ايالات متحده امريكا خواستار تجديد ساختمان رژيم ايران بر مبناى ليبراليسم ، اصلاحات ارضى ، تصفيه دستگاه دولت ، پيكار بىامان با فساد است ، اين گونه ايران مىتواند از كمك‌هاى بيدريغ امريكا برخوردار گردد » .\r\n\r\nهمه‌پرسى دربارهء اصلاحات در 25 ژانويه 1963\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nدولت اسد الله علم كه در تابستان 1962 پس از استعفاى امينى روى كار آمد ، به فرمان شاه يك طرح قانونى 6 اصلى به‌منظور انجام اصلاحات در ايران تهيه كرد كه به شرح زير بود : 1 . اجراى اصلاحات ارضى در سرتاسر كشور ؛ 2 . ملى كردن جنگلها ؛ 3 . فروش كارخانجات دولتى به‌منظور تأمين مالى اصلاحات ارضى ؛ 4 . تغيير قانون انتخابات مجلس ؛ 5 . شركت كارگران در سود كارخانه‌ها ؛ 6 . تشكيل سپاه دانش به‌منظور پيكار با بىسوادى در روستاها ؛ اين اصول در 26 ژانويه 1963 براى تصويب مردم به همه‌پرسى گذاشته شد ، اكثريت خاموش شركت‌كنندگان در اين همه‌پرسى به اين اصلاحات رأى موافق دادند .\r\nدر 27 فوريه 1963 ، شاه ايران ، ضمن نطقى كه در كنفرانس اقتصادى در تهران ايراد كرد ، تصويب اين قانون را در همه‌پرسى « انقلاب سفيد » بدون خونريزى نام برد و اعلام داشت كه سيستم فئودالى در ايران در ظرف 30 سال ريشه‌كن خواهد شد .\r\nبعدها به اين 6 اصل اصلاحات ، اصول ديگرى افزوده شد كه به شرح زير بودند :\r\n1 . تشكيل « سپاه بهداشت » براى كمك پزشكى به ساكنان روستاها ؛ 2 . ايجاد « سپاه ترويج » ( اين سپاه بايستى روش‌هاى نوين كشاورزى را در روستاها رواج مىداد ) ؛ 3 . تشكيل « خانه‌هاى انصاف » كه بايستى در روستاها به دعاوى جزئى رسيدگى و قضاوت مىكرد ؛ 4 . ملى كردن منابع آب ؛ 5 . نوسازى شهرها و روستاها به‌منظور بالا بردن سطح زندگى مردم ؛ 6 . انجام اصلاحات ادارى و غيره .\r\n\r\nاسناد اصلى اصلاحات ارضى\r\nمهمترين اصول اصلاحات نامبرده اصل مربوط به اصلاحات ارضى بود ، اين اصل بر - مبناى قانون ژانويه 1962 كه به‌وسيله دولت على امينى طرح شده بود ، اجرا مىگرديد .\r\nبراى تكميل اين قانون دولت اسد الله علم در ژانويه 1963 متممى به آن افزود كه در آن قيد شد مالك مىتواند تا 500 هكتار زمين زير كشت را ، به‌شرط آنكه با وسائل ماشينى و كارگر مزدور روى آن كار كند ، در تصرف خود نگاهدارد . نسبت به زمين‌هاى خرده مالكان متوسط و كوچك قرار شد مالك به انتخاب خود يكى از شرايط زير را برگزيند : 1 . زمين را بر مبناى عرف و سنت محلى ، سىساله به اجارهء دهقانان بدهد ، و البته اين « عرف و سنت محلى » چيزى جز اجاره فئودالى اسارت‌بار سابق براى دهقانان نبود ، ضمنا در تعيين ميزان اجاره‌بها هر 5 سال يك‌بار تجديدنظر مىشد ؛ 2 . فروش زمين به دهقانان بنابر توافق طرفين ، ضمنا دهقانان موظف بودند بهاى زمين را با اقساط مساوى در ظرف ده سال به مالك بپردازند ؛ 3 . تقسيم زمين بين مالك و دهقان به تناسب كيفيت ملك و سهم بهره مالكانه\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nو سهم دهقان از محصول . در اين متمم لغو وظايف دهقانان در تحويل جنس اضافه بر بهره مالكانه ( عوارض ) به مالك قيد گرديد .\r\nدر تابستان 1964 بررسىهائى به‌منظور اجراى قانون اصلاحات ارضى انجام گرفت .\r\nضمن اين بررسىها حداكثر مساحت زمين‌هاى اربابىاى كه بدون استفاده از ماشين و كارگر مزدور زراعت مىشدند ، با در نظر گرفتن شرايط اقليمى ، حاصلخيزى زمين‌ها و وجود تأسيسات آبيارى ، تعيين گرديد . براى زمين‌هاى برنجكارى گيلان و مازندران حداكثر زمين‌هاى اربابى 20 هكتار ؛ براى شهر تهران مانند ورامين ، دماوند ، رى ، شميران 30 هكتار و براى مناطق ديگر اين شهرستانها 70 هكتار ؛ براى حومهء مراكز استانها به استثناى كرمان ، سنندج و زاهدان 70 هكتار ؛ براى شهرستانهاى گرگان ، گنبد قابوس ، دشت مغان و زمين - هائيكه در گيلان و مازندران زير كشت برنج نبودند ، 40 هكتار ؛ براى خوزستان ، بلوچستان و سيستان 150 هكتار و براى مناطق ديگر كشور 100 هكتار معين شد .\r\nضمن متمم قانون اصلاحات ارضى مقرراتى براى املاك وقف در نظر گرفته شد ، به‌طور كلى املاك وقف دوگونه بودند يكى املاك وقف عمومى و ديگرى املاك وقف خصوصى .\r\nاز آنجاكه در حقوق اسلامى خريد و فروش املاك وقف عمومى ممنوع بود ، بنابراين زمين - هاى وقف عمومى بايستى به مدت 99 سال به اجارهء دهقانانى كه روى آنها كار مىكردند ، داده مىشد . اجاره‌بهاى زمين‌هاى وقف عمومى بايستى نقدا پرداخت مىگرديد و دربارهء تعيين ميزان اجاره‌بها بايستى هر 5 سال يك‌بار تجديدنظر مىشد . زمين‌هاى وقف خصوصى بايستى از سوى دولت خريدارى مىگرديد و پس از آن با اقساط به دهقانانى كه در شركت - هاى تعاونى شركت داشتند ، فروخته مىشد . پولى كه بابت فروش اين زمين‌ها وصول مىگرديد ، بايستى به صاحب زمين موقوفه پرداخت مىشد . اين‌گونه زمين‌ها حتى ممكن بود بر مبناى شرايط نامبرده بالا ، 30 ساله به اجاره دهقانان واگذار گردد .\r\nدر متمم قانون اصلاحات ارضى موعد پرداخت بها از سوى دولت به مالكان تغيير كرد و بسته به مساحت زمينهائيكه از آنها گرفته شده بود ، به‌جاى 10 سال ، 15 سال تعيين گرديد .\r\nضمن بررسى اجراى قانون اصلاحات ارضى حتى پيش‌بينى شد كه در روستاها شركت - هاى سهامى توليدى كشاورزى مركب از مالكان و دهقانان تشكيل شود . سود اين شركت‌ها بايستى به نسبت سهام ميان سهامداران تقسيم مىگرديد ، اما مقدار سهام در اين شركت‌ها ، بسته به مساحت زمين زير كشت و شرايط ديگر توليد كشاورزى ، از قبيل آب ، بذر ، دام كارگر ، مزد كارگر كه اعضاى شركت عرضه مىداشتند ، بود . دهقانانيكه روى زمين‌هاى روستا كار مىكردند ، بايستى به شركت سهامى كشاورزى مىپيوستند . كارهاى اين شركت‌هاى سهامى\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nبايستى به دست هيئت مديرهء سه نفرىاى مركب از نماينده دهقانان ، نماينده مالكان و يك نفر ديگر با توافق دو طرف اداره مىشد ، و اگر اين توافق به دست نمىآمد نفر سوم بنا به تعيين رئيس اداره كشاورزى محل تعيين مىگرديد .\r\nاين گونه قانون اصلاحات ارضى ، متمم آن و بررسىهاى ژرف مقامهاى دولت براى اجراى اين قانون هيچكدام انحلال قطعى بقاياى فئودالى و مالكيت اربابى زمين‌ها را در روستاها ، پيش‌بينى نكردند . تصرف 500 هكتار زمين به‌وسيله مالكان به‌شرط اينكه با شرايط روشهاى پيشرفته ماشينى به كشاورزى بپردازند ، گوياى گذار اقتصاد كشاورزى به سرمايه‌دارى بود ، چون سرمايه‌داران امكان داشتند با به كار بردن ماشين و كارگر مزدور ، آزادانه به استثمار سرمايه‌دارى روستاها اقدام كنند . منظور از وضع و اجراى قانون اصلاحات ارضى بگونه‌ايكه قبلا يادآورى شد ، پيشرفت اقتصاد كشاورزى در جهت سرمايه‌دارى بود .\r\nمقرراتى كه دربارهء حفظ وضعيت نيمه فئودالى املاك مالكان متوسط و كوچك وضع شد ، استثمار دهقانان اجاره‌كار را طبق سنت‌هاى كهن تا 30 و حتى 99 سال ( روى زمين وقف ) مانند پيش ، ميسر كرد . بايد يادآور شد كه بيشتر زمين‌هاى زراعتى ايران از همين نوع بودند .\r\nاقدام به‌منظور بازخريد املاك اضافى مالكان بزرگ و فروش آنها به دهقانان اجاره - كار در ايران مرحله اول اصلاحات ارضى ناميده شد . اقدام براى سامان دادن روابط ميان مالك و دهقان در روى املاك مالكان متوسط كوچك و حتى املاك وقف كه ضمن متمم قانون اصلاحات ارضى قيد شده بود ، به مرحله دوم اصلاحات ارضى موسوم گرديد .\r\n\r\nآغاز اجراى اصلاحات ارضى و مقاومت مالكان بزرگ و روحانيان مرتجع\r\nبراى اجراى اصلاحات ارضى كه دولت در پايان 1962 به آن اقدام كرد ، سازمان ويژه‌اى به نام سازمان اصلاحات ارضى تشكيل گرديد ، اين سازمان به سال 1966 به وزارت اصلاحات ارضى تغيير شكل داد . سرهنگ ا . وليان اين سازمان را اداره مىكرد . پس از تبديل اين سازمان به وزارت ، سرهنگ نامبرده وزير اصلاحات ارضى شد . بعدها ( به سال 1971 ) اين وزارت تغيير نام يافت و به وزارت كشاورزى و تعاونيهاى روستائى موسوم شد و وليان همانگونه در مقام وزارت باقى ماند .\r\nاجراى اصلاحات ارضى نخست در مراغه و چند نقطه آذربايجان آغاز گرديد . سپس به كردستان ، كرمانشاه ، مناطق مركزى ايران ، فارس و جاهاى ديگر كشانده شد .\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nاصلاحات ارضى ، و حتى فرمان شاه در 3 مارس 1963 مبنى بر واگذارى حق انتخابات به زنان باعث ناخشنودى و مقاومت عناصرى از مالكان بزرگ و روحانيان مرتجع گرديد .\r\nاين روحانيان مىپنداشتند كه انجام چنين اقداماتى ضربت كوبنده‌اى بر مواضع‌شان در زمينهء زندگى اجتماعى - اقتصادى و سياسى كشور وارد خواهد آورد .\r\nبسيارى از مالكان بزرگ در آغاز كوشش داشتند اين قانون را ناديده انگارند .\r\nاينان براى خويشاوندان خود اسناد مالكيتى تهيه و اسما زمين‌هايشان را ميان آنها تقسيم كردند ، زنانشان را بگونهء جعلى طلاق دادند و قسمتى از زمين‌ها را به نام آنها ثبت كردند و غيره . هنگاميكه دولت خواست از اين تقلب‌ها جلوگيرى كند ، مالكان به اقدام - هاى جدىترى دست زدند . در كرمانشاه ، خراسان و مناطق ديگر مردم را به مخالفت با اصلاحات ارضى برانگيختند . در 13 ژانويه 1962 ، دسته‌ايكه فئودالها سازمان داده بودند ، در فارس ، مأمور تام الاختيار دولت را در انجام اصلاحات ارضى به نام م . عابدى ، كشتند ، هنگاميكه دولت تصميم به خلع سلاح عشاير گرفت ، فئودالهاى بزرگ ، خانهاى قشقائى و عشاير ديگر جنوب ( بويراحمدى ، ممسنى و غيره ) در مارس 1963 حمله ضد دولتى عشاير را سازمان دادند . در بهار و تابستان 1963 در فارس زدوخوردى ميان ارتش و دسته‌هاى مسلح عشاير رويداد .\r\nعناصر ارتجاعى به‌منظور پيكار به‌خاطر حفظ امتيازاتشان ، از وضع ناگوار و نا - خشنودى قشرهاى گستردهء مردم بهره بردند . در روزهاى عزادارى مسلمانان ، ضمن ماه محرم ، به سال 1963 ، در آغاز ژوئن در مسجدهاى تهران ، قم ، مشهد ، شيراز ، تبريز و شهرهاى ديگر ايران ، تبليغات بخشى از روحانيان مرتجع عليه دولت آغاز شد ، اعلاميه - هاى پنهانىاى پخش گرديدند كه ضمن آن مردم را به حمله عليه اجراى قانون اصلاحات - ارضى و واگذارى حق انتخابات به زنان برمىانگيخت ، چون بنا به ادعاى اين روحانيان گويا اجراى اين قوانين مخالف شريعت اسلام و قرآن بود . رهبران اين جنبش مخالف دولت ، ضمن بهره‌بردارى از ناخشنودى بينوايان شهرى ، پيشه‌وران ، سوداگران خرده‌پا ، بازاريان و غيره ، موفق شدند در روزهاى 5 - 8 ژوئن در تهران و شهرهاى ديگر تظاهرات توده‌اى جدىاى را برانگيزند . در تهران تظاهركنندگان به وزارت كشور و ساختمانهاى ديگر دولتى حمله بردند ، چند مغازه را ويران كردند . براى فرونشاندن اين تظاهرات ، پليس ، ارتش ، تانك به كار رفت ، نيروهاى مسلح به‌سوى تظاهركنندگان آتش گشودند . چند صد تن كشته و زخمى شدند .\r\nپس از سركوبى حمله آشكار مخالفان اصلاحات ارضى ، مالكان به خرابكارى دست زدند . آنها تأسيسات آبيارى را كه به زمين‌هاى دهقانان آب مىداد از كار انداختند و آب\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nرا به‌روى كشت‌زارهاى دهقانان بستند ، ساختمانهاى اربابى را ويران كردند ، ماشين‌هاى كشاورزى را از كار انداختند و اعلام داشتند آنها را جمع‌آورى خواهند كرد ، تا زمين - هاى اضافىشان را نگاهدارند .\r\nاز لحاظ مالى دشواريهائى جدى براى اجراى قانون اصلاحات ارضى پديد آمد . به منظور تأمين مالى قانون اصلاحات ارضى كه در 27 ژانويه صادر شد و با تصويب اصول اصلاحات مصوبه در همه‌پرسى ژانويه 1963 ، فروش كارخانجات دولتى در نظر گرفته شد .\r\nاما به اين زوديها تحقق فروش كارخانجات دولتى و به دست آوردن پول ميسر نبود تا دولت بهاى املاك اضافى مالكان بزرگ را بپردازد .\r\nاصلاحات ارضى به كندى انجام گرفت ، و در زمان معين شده عملى نگرديد . بنا بود اجراى مرحله اول اصلاحات ارضى در 22 سپتامبر 1963 پايان يابد . اما سالها به‌طول انجاميد .\r\nدر پايان مارس 1969 ، اين قانون 15320 روستا و 798 قطعه زمين زراعتى را دربر - گرفت ، اين زمين‌ها به 6 / 646 هزار خانواده دهقان كه تقريبا شامل 20 % تمام خانواده - هاى دهقانى بودند داده شد . اما دربارهء اقدامهائى كه به‌منظور اجراى مرحله دوم اصلاحات ارضى در نظر گرفته شده بود ، اكثريت قريب به اتفاق مالكان متوسط و كوچك ترجيح دادند كه زمين‌هايشان را به اجاره دهقانان اجاره‌كار بدهند . در آغاز 1969 طبق مدارك رسمى دولت ايران بيش از 1244 خانواده دهقان كه تقريبا 40 % تمام خانواده‌هاى روستائى را تشكيل مىدادند ، روى زمين‌هاى مالكان به‌عنوان اجاره‌كار به كار پرداختند ، شرايط پرداخت اجاره طبق همان سنت‌هاى نيمه فئودالى مبنى بر تقسيم 5 سهمى محصول به نسبت صاحب بودن زمين ، آب ، بذر ، دام كارگر ، نيروى كار دهقان ( مزارعه ) ، بود تنها تفاوت وضع فعلى دهقانان نسبت به پيش از اصلاحات ارضى آن بود كه هم‌اكنون دهقانان اجاره‌كار از تسليم جنس اضافى به ارباب ( عوارض ) معاف شدند . باقى دهقانان ( تقريبا 40 % كل خانواده‌هاى دهقانى ) در رديف خوش‌نشين‌ها قرار داشتند ، اينان جزو كشاورزان ثابت به‌شمار نمىآمدند و روى املاك ديگران به‌عنوان كارگر كشاورزى يا مزدور كار مىكردند و ضمن اصلاحات ارضى از گرفتن سهم زمين و حتى سهم دهقانى طبق سنت‌هاى پيش از انجام اصلاحات ، محروم شدند .\r\nاين گونه پيش از آغاز 1969 اصلاحات ارضى ، در وضع اكثريت قريب به اتفاق دهقانان دگرگونىاى پديد نياورد - روابط نيمه فئودالى قديمى در قسمت مهمى از روستاهاى كشور همانگونه مانند پيش حكمفرما بود .\r\nدرعين‌حال زمامداران حاكم و دولت ايران بارها از ميان رفتن فئوداليسم را در ايران اعلام داشتند حال آنكه اوضاع عينى خلاف ادعاهاى آنها را ثابت مىكرد .\r\n\r\n","description":"","footnote":"","page_name":" 586 ","page_number":586},
  {"content":"\r\n\r\n\r\nقانون 1969 دربارهء فروش زمين‌هاى مالكان متوسط و كوچك\r\nدر ژانويه 1969 شاه قانونى را صادر كرد كه به‌موجب آن زمين‌هاى مالكان متوسط و كوچك كه تاكنون در اجاره دهقانان بود بايستى به اقساط به آنها فروخته مىشد ، يا اين زمين‌ها ميان مالكان و دهقانان به نسبت سهام محصول ساليانه آنها تقسيم مىگرديد . قانون ، موعد عملى كردن اين اقدام را ژانويه 1970 تعيين كرد . بهاى زمين‌هاى مورد فروش به دهقانان 12 برابر ميزان اجاره ساليانه آنها تعيين گرديد و دهقانان موظف بودند اين مبلغ را در ظرف 12 سال به مالكان بپردازند .\r\nاما مالكان به بهانه‌هاى گوناگون در اجراى اين قانون كارشكنى مىكردند . تا پيش از اكتبر 1970 فقط زمين‌هاى 9 / 26 هزار مالك متوسط و كوچك بگونه اقساطى به 7 / 111 هزار خانوادهء دهقان كه اجاره‌كار بودند ، فروخته شد ، اين رقم شامل 10 % كل مالكان و خانواده‌هاى دهقان بود كه مشمول قانون ژانويه 1969 مىشدند .\r\nسررسيد اجراى اين قانون چندبار به عقب افتاد ، آخرين سررسيد 23 سپتامبر 1971 تعيين گرديد .\r\nدر آوريل 1971 قانونى درباره فروش زمين‌هاى وقف به دهقانان صادر گرديد ، و حتى قانونى دربارهء تشكيل شركت‌هاى زراعى روستائى به تصويب رسيد .\r\nپس از 23 سپتامبر 1971 شاه و وزير كشاورزى و تعاونيهاى روستائى ، وليان كه كارهاى اصلاحات ارضى را اداره مىكرد ، اعلام داشتند ، اصلاحات ارضى در ايران پايان يافته و در سرتاسر كشور حتى يك دهقان اجاره‌كار وجود ندارد كه طبق اين قانون زمين نگرفته باشد .\r\nاما اين اعلاميه‌ها با واقعيت‌ها فرق داشتند . و پس از 23 سپتامبر 1971 هم بازخريد زمين - هاى اضافى مالكان بزرگ و فروش اين زمين به دهقانان اجاره‌كار ، و حتى فروش زمين‌هاى مالكان متوسط و كوچك و زمين‌هاى وقف به دهقانان ، ادامه داشت .\r\n\r\nپىآمدهاى اصلاحات ارضى\r\nبه‌موجب نوشته‌هائيكه از سالهاى 1960 و 1971 درباره وضع كشاورزى ايران به دست آمده ، در ظرف اين مدت شماره مالكان بزرگ زمين كه 50 هكتار زمين زراعتى يا بيشتر را در تصرف داشتند ، به دو برابر افزايش يافت ( از 4 / 12 هزار به 23 هزار ) ، و رويهمرفته مساحت زمين‌هاى املاك اين مالكان بيش از دو برابر شد ( از 7 / 1554 هكتار به 3238 هكتار ) . به‌عبارت ديگر ، مالكان بزرگ كه 1 % كل مالكان بشمار\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nمىآمدند و هريك بيش از 50 هكتار زمين را در تصرف داشتند . به سال 1971 صاحب بيش از 20 % تمام زمين‌هاى زراعتى ايران بودند .\r\nدرعين‌حال مالكان بسيار كوچك كه هريك صاحب كمتر از 2 هكتار زمين بودند و تقريبا نيمى از مالكان روستائى ايران را شامل مىشدند . به سال 1971 فقط 5 % كل زمين‌هاى زراعتى را در تصرف داشتند .\r\nاين گونه قانون اصلاحات ارضى از يكسو شماره خرده مالكان كوچك را كه سودى از زمين‌هايشان نمىبردند ، افزايش داد ، و از 29 به 48 درصد رساند ، از سوى ديگر نسبت مالكان بزرگ را از 7 / 0 درصد ، به بيش از يك درصد كل مالكان ايران افزايش داد .\r\nنسبت مساحت زمين‌هاى مالكان بزرگ در اثر اجراى قانون اصلاحات ارضى از 7 / 13 درصد به بيست درصد كل زمين‌هاى زراعتى ايران رسيد . به ديگر سخن در نتيجه اصلاحات ارضى روند مالكيت زمين ، راه پيشرفت به‌سوى سرمايه‌دارى را پيمود .\r\nدربارهء شماره خانواده‌هاى دهقانى كه به‌موجب قانون اصلاحات ارضى صاحب زمين شدند ، طبق مدارك رسمى دولت ايران ، در ميان بيش از 6 / 3 ميليون خانوادهء روستائى ايران ، در آغاز 1974 ، تقريبا 5 / 2 ميليون خانواده ، در شرايط سنگين بازخريد ، با اقساط ، زمين خريدند و تقريبا 1 / 1 ميليون خانواده به‌عنوان كارگران كشاورزى بدون زمين باقى ماندند ، اينان يا به‌عنوان كارگر روزمزد يا اجاره‌كار زمين‌هاى مالكان ديگر ، يا به‌عنوان دهقانانى با شرايط دهقانان پيش از اصلاحات ارضى ، روى زمين‌هاى صاحبان املاك ، كار مىكردند . هيچگونه اطلاعاتى دربارهء سرنوشت روستاهاى متعلق به شاه ، به‌استثناى 519 روستائى كه قبلا به دهقانان فروخته شد ، منتشر نگرديد . به‌موجب مدارك موجود ، چند هزار روستاى وقفى تا پيش از سال 1974 به دهقانان فروخته نشد .\r\n\r\nشركت‌هاى تعاونى روستائى\r\nشركت‌هاى تعاونى روستائى پيش از اجراى قانون اصلاحات ارضى وجود داشتند ، اما در آن هنگام آنها نقشى را كه بعد از اصلاحات ارضى ايفا مىكردند ، انجام نمىدادند .\r\nاين شركت‌ها بيش از هرچيز به سازمانى كه اعتبار به كشاورزان واگذار مىكرد ، ميمانستند .\r\nبه‌موجب قانون اصلاحات ارضى در ژانويه 1962 ، هر دهقانى كه زمين به او تعلق مىگرفت بايستى عضويت اين شركت‌ها را مىپذيرفت . هر عضوى كه سهم بيشترى داشت از امتيازات بيشترى برخوردار بود ، حداقل بهاى هر سهم 500 ريال تعيين گرديد . به سال 1963 آئين - نامهء نمونه‌اى براى شركت‌هاى تعاونى روستائى تدوين گرديد : اين شركت‌ها بايستى در\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nانجام كارهاى كشاورزى به دهقانان كمك مىكردند ، آب ، بذر ، ابزار كشاورزى ، وسائل حمل و نقل ، را براى دهقانان تأمين مىكردند ، البته پيش از اين ، دهقانان اين گونه نيازمندى - هايشان را ضمن شرايط اسارت‌بارى از مالكان مىگرفتند . شركت‌هاى تعاونى همچنين موظف به نگهدارى و حمل‌ونقل محصولات كشاورزى بودند ، اينان بايستى ، كود شيميائى و سم براى دفع آفات نباتى ، كالاهاى مورد ضرورت اوليه ، مواد سوختنى ، خواربار و لوازم صنعتى و غيره براى دهقانان تهيه مىكردند . اعتبارها و وامهائى را با تخفيف به اعضاى شركت كه بدهى داشتند واگذار مىكردند .\r\nشركت‌هاى تعاونى روستائى تازه به سال 1963 سازمان يافتند و مشغول كار شدند .\r\nهر شركت امور چند روستا را اداره مىكرد . در ماه مه 1975 شركت‌هاى تعاونى روستائى در 44 هزار روستا از 66 هزار روستاى موجود در سرتاسر ايران فعاليت داشتند . جمع شركت - هاى تعاونى به بيش از 2800 بالغ شد ؛ اين شركت‌ها رويهم‌رفته 5 / 2 ميليون عضو داشتند .\r\nبراى ادارهء فعاليت شركت‌هاى تعاونى ، در تهران سازمان مركزى شركت‌هاى تعاونى تأسيس گرديد ، به‌طوركلى ادارهء اين شركت‌ها را وزارت كشاورزى و تعاونىهاى روستائى به دست داشت .\r\nهريك از شركت‌هاى تعاونى را هيئت مديره‌اى اداره مىكرد ، اعضاى اين هيئت معمولا از ميان دهقانان مرفه ، توانگر و متنفذ روستاها برگزيده مىشدند . خود اين‌ها صاحب مقدار زيادى زمين ، ابزار كشاورزى ، آسياب و غيره بودند و براى كشت زمين - هايشان از كارگر مزدور بهره مىبردند ، كدخدايان و خويشاوندانشان به‌عنوان مديران اين شركت برگزيده مىشدند .\r\nمهمترين وظيفه شركت‌هاى تعاونى واگذارى وام نقدى و اعتبار به اعضاى شركت بود . در آغاز اصلاحات ارضى ، پيش از اكتبر 1973 شركت‌هاى تعاونى در سرتاسر ايران رويهمرفته وامى به مبلغ 47 ميليارد ريال به اعضايشان واگذار كردند . اين شركت‌ها هم به نوبه خود از بانك كشاورزى و ساير بانك‌هاى دولتى وام مىگرفتند .\r\nگذشته از واگذارى وام پولى به اعضا ، شركت‌هاى تعاونى ، به‌ويژه روستاهائيكه نزديك شهرها بودند ، فروش محصولات كشاورزى را به اعضاى شركت واگذار مىكردند ، اين كار شركت‌هاى تعاونى براى دهقانان بسيار سودمند بود ، چون آنها را از گير دلالان ، واسطه‌ها و محتكران مىرهانيد .\r\nبسيارى از شركت‌هاى تعاونى بر مبناى اعتباراتى كه از بنگاههاى مالى دريافت مىكردند ، چاههاى عميق و نيمه عميق براى آبيارى حفر ، يا قنات‌هاى آبيارى را تعمير\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nو تأسيس مىكردند .\r\nدر مواردى شركت‌هاى تعاونى مراكز صنايع دستى به‌ويژه كارگاههاى قالىبافى را ايجاد مىكردند ، براى دهقانان بذر مرغوب و پاك ، كود شيميائى ، سم براى آفات نباتى تأمين مىگردند .\r\nفعاليت‌هاى شركت‌هاى تعاونى اصولا محدود به تهيه بازار فروش و پرداخت اعتبار به اعضا بود ، اينان كمتر به سازمان دادن توليد كشاورزى اقدام مىكردند . اين شركت‌ها در مورد واگذارى وامها و اعتبارات ، سازمان دادن فروش محصولات كشاورزى و تأمين نيازمنديهاى دهقانان ، نتوانستند كاملا اعضاى شركت را راضى نگهدارند . قسمت عمدهء دهقانان ناچار بودند مانند پيش از طريق رباخواران ، محتكران ، دلالان ، دكانداران كوچك نيازمنديهايشان را رفع كنند و طبعا اينها هم تا مىتوانستند دهقانان را لخت مىكردند .\r\nبه سال 1973 در ايران شركت‌هاى زراعتى توليدى به‌منظور بهره‌بردارى هرچه بيشتر از ماشين‌هاى مدرن كشاورزى ، كود شيميائى و حتى متحد كردن روستاهاى كوچك در چارچوب واحدهاى بزرگ روستائى ، تشكيل گرديد . به سال 1975 در حدود ده شركت از اين نوع تشكيل شد .\r\n\r\nشركت‌هاى سهامى زراعى\r\nپيشتر يعنى در نيمه سالهاى 60 شركت‌هاى سهامى زراعى تشكيل شده بودند . دليل تشكيل اين شركت‌ها آن بود كه گويا مالكيت‌هاى روستائى شخصى نمىتوانستند ميزان توليد كشاورزى را بالا ببرند و دولت را از وارد كردن خواربار و مواد كشاورزى از خارج بىنياز گردانند . در رابطه با اين چگونگى دولت برآن شد ، واحدهاى روستائى بزرگى را به شكل شركت‌هاى سهامى زراعى سازمان دهد و اين گونه زمين‌هاى خرد و ريز را در واحدهاى بزرگ كشاورزى جمع‌وجور كند و اين شركت‌ها با به كار بردن ماشين و روش - هاى نوين كشاورزى به كار توليد كشاورزى بپردازند . دولت براى اين گونه شركت‌ها تخفيف - هاى زيادى ازجمله ، ده سال معافيت از پرداخت ماليات و واگذارى اعتبارات و وامهاى كلان و غيره ، قائل شد . هريك از اين شركت‌ها ، مالكان و دهقانان 4 - 5 روستا را متحد مىكردند و اين گونه هزارها هكتار زمين را براى كشت در اختيار مىگرفتند . تشكيل اين شركت‌ها در آغاز مستلزم مخارج زيادى از سوى دولت بود و به همين انگيزه نسبتا به‌كندى انجام مىگرفت . در آغاز سال 1974 در سرتاسر كشور بيش از 50 شركت سهامى زراعى تشكيل گرديد . در پايان پنجمين برنامه 5 ساله ( 1978 ) پيش‌بينى مىشد كه شمارهء اين\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nشركت‌ها به 143 برسد ، و آنوقت اندازهء زمين‌هاى زير كشت اين شركت‌ها به 420 هزار هكتار مىرسيد . در نتيجه به كار بردن ماشين‌هاى كشاورزى ، كود شيميائى و انجام روش - هاى نوين كشاورزى ، بارورى اين زمين‌ها افزايش مىيافت و درآمد متوسط اين شركت‌ها بيشتر از املاك ديگر مىشد . اما قسمت ناچيزى از دهقانان يعنى كمتر از 2 / 1 1 درصد تمام دهقانان به اين شركت پيوستند و به همين انگيزه تأسيس اين شركت‌ها اثر چندانى در بهبودى وضع دهقانان نداشت .\r\n\r\nسپاه « ترويج » ، خانهء فرهنگ روستائى ، خانهء انصاف\r\nدر روند اصلاحات ، از ميان جوانان تحصيل‌كرده‌ايكه بايستى خدمت وظيفه را مىگذراندند و در رشته‌هاى كشاورزى يا فنى فارغ التحصيل مىشدند ، بر پايهء قانونى كه در ژانويه 1966 از مجلس و سنا گذشت « سپاهى » تشكيل شد كه بايستى در روستاها روش - هاى نوين كشاورزى را به روستائيان ياد مىداد ( سپاه ترويج ) . وظيفه افراد اين سپاه مشخص كردن زمين‌ها براى كاشتن بذرهاى معين ، ايجاد قلمستان ، مبارزه با آفات نباتى و بيمارى دامها ، كمك به روستائيان به‌منظور انجام روش‌هاى نوين دامدارى ، باغبانى و به كار بردن ماشين و كود شيميائى بود . علاوه‌براين اينها بايستى در عمران روستاها ، از قبيل حفر چاهها و تأسيس حمام ، لوله‌كشى ، تعمير پل‌ها و راهها به دهقانان كمك مىكردند و حتى به‌سود رژيم موجود شاه و سلطنت به تبليغ مىپرداختند .\r\nبنا به فرمان مورخ سپتامبر 1968 شاه ، تشكيل خانه‌هاى فرهنگ روستائى را كه وظيفه‌اش انجام سخن‌رانىها ، ايجاد شيرخوارگاهها ، كتابخانه‌ها و نمايش فيلم‌هاى سينمائى ، تشويق ورزش ، تشكيل گروههاى مبارزه با بىسوادى و برگذارى جشن‌ها و غيره بود ، مقرر گرديد .\r\nدر شمار اقدامهائى كه به‌منظور دگرگونى وضع زندگى روستائيان ايران انجام گرفت ، تشكيل « خانه‌هاى انصاف » بود . اين سازمان به‌منزله دادگاههاى محلى روستائى به‌شمار مىرفت كه به دعاوى كوچك و نزاع‌هاى ميان روستائيان ده رسيدگى مىكرد . قانون تشكيل خانه‌هاى انصاف در بهار 1965 تصويب شد ، اما اين سازمان‌ها قبلا يعنى در سال 1963 تشكيل و به كار پرداخته بودند . « خانه انصاف » شامل 5 عضو بود ( 3 عضو اصلى و 2 عضو على البدل ) اين اعضا از سوى ساكنان براى مدت 3 سال از ميان « معتمدين محل و چهره‌هاى متنفذ » برگزيده مىشدند ، اينان بايستى متأهل ، معروف به داشتن ايمان مذهبى و حسن رفتار و داراى سن بيش از 25 سال مىبودند . كدخداهاى ده نمىتوانستند\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nبراى خانه انصاف برگزيده شوند . انتخاب‌كنندگان اعضاى خانه انصاف بايستى از مردم همان محل ، تابع ايران و بيش از 20 ساله بوده و سابقه محكوميت نداشته باشند و غيره .\r\nانتخابات بايستى زير نظر بخشدار و دو تن از معتمدين محل به‌عنوان ناظر بر جريان انتخابات ، انجام مىگرفت .\r\nبسيارى از خانه‌هاى انصاف اسما وجود داشتند و عملا كارى انجام نمىدادند .\r\nخانه‌هاى فرهنگ روستائى هم اين گونه بودند .\r\nدر آغاز تابستان 1963 قانون بيمه‌هاى روستائيان صادر شد ، اما اين قانون چندان اهميتى نداشت و فقط 1 % دهقانان را دربر گرفت .\r\n\r\nبه كار رفتن ماشين‌هاى كشاورزى ، كود شيميائى ، توليدات اقتصاد روستائى\r\nدر نتيجهء اقدامات دههء اخير ، اقتصاد روستائى در پى به كار بردن ماشين‌هاى نوين كشاورزى احيا شد . در سال 1952 به‌طوركلى در ايران 1230 تراكتور وجود داشت كه فقط نيمى از آنها كار مىكردند . نوشته‌هاى كشاورزى سال 1971 نشان مىدهد كه در اين سال 23 هزار تراكتور ، 1950 كومباين در مناطق كشاورزى كار مىكردند كه 64 % از تراكتورها و 79 % از كومباين‌ها در زمين‌هاى خصوصى به كار مىرفتند و متعلق به مالكان و روستائيان توانگر بودند ، باقى آنها يا دولتى يا به شركت‌هاى گوناگون تعلق داشتند .\r\nمصرف كود شيميائى نيز افزايش يافت .\r\nاقدامهائى كه به‌منظور عملى شدن قانون اصلاحات ارضى انجام گرفتند ، ضمن رابطه با توليد فرآورده‌هاى كشاورزى نتايج سودمندى را به بار نياوردند . توليد محصولات كشاورزى همانگونه در سطح پائين باقىماند . طبق اعلام سناتور ايرانى ارفع بهره‌دهى زمين‌هاى زير كشت گندم به ميزان چشم‌گيرى كاهش يافت و رويهم‌رفته فقط 7 / 0 تن در يك هكتار بود . جمع مساحت زير كشت گندم در سرتاسر خاك ايران از 6 / 6 ميليون هكتار در سال 1961 / 1962 به 2 / 8 ميليون هكتار به سال 1972 رسيد . افزايش ميزان محصول گندم را بايد به حساب افزايش مساحت زمين‌هاى زير كشت گذاشت اين افزايش از 2900 تن در سال 1959 / 60 به 4700 تن در سال 1974 / 75 رسيد .\r\nميزان افزايش جو و برنج هم اهميت چندانى نداشت . محصولات كشاورزى صنعتى از قبيل پنبه ، چاى و چغندر قند نسبتا چشم‌گير بود .\r\nاما تلاش براى تأمين نيازمنديهاى داخلى كشور به نتيجه‌اى نرسيد . وضع دامدارى هم همانگونه مانند سابق به‌حال عقب‌ماندگى باقيماند .\r\n\r\n","description":"","footnote":"","page_name":" 592 ","page_number":592},
  {"content":"\r\n\r\nتا به امروز هم ايران ناچار است هرسال مقدار زيادى خواربار از خارج وارد كند .\r\nدربارهء پائين بودن سطح توليد كشاورزى ايران مىتوان اين واقعيت را در نظر گرفت كه به سال 1972 / 73 محصولات كشاورزى ايران معادل 6 / 16 % كل توليدات ملى در سطح كشور بود ، درعين‌حال ، از آنجاكه 60 % كليه جمعيت كشور در روستاها زندگى مىكنند ، پس 40 % نيروى فعال ايران در روستاها به‌سر مىبرند ، اين گونه كم بودن بهره كار اين نيرو كه توليد فرآورده‌هاى كشاورزى است ، بگونهء چشم‌گيرى نمايان است .\r\n\r\nمجتمع‌هاى كشت و صنعت\r\nدر سالهاى اخير دولت به تشكيل مجتمع‌هاى بزرگ كشت و صنعت با شركت سرمايه - هاى خارجى و ايرانى پناه جسته است . به سال 1973 در ايران 50 فقره از اين مجتمع‌ها در خوزستان ، دشت مغان ، منطقه قزوين ، خراسان و جاهاى ديگر به فعاليت پرداختند . اين مجتمع‌ها به كار توليد محصولات كشاورزى صنعتى ، دامدارى ، مرغدارى و غيره سرگرم شده‌اند . به اين مجتمع‌ها بهترين زمين‌هاى آبى با تخفيف واگذار گرديده است .\r\n\r\nارزش‌يابى اصلاحات ارضى\r\nانجام اصلاحات ارضى در ايران اصلا نتوانست بقاياى فئوداليسم و نيمه فئوداليسم را در ايران از ميان ببرد ؛ اين قانون راه‌گذار اقتصاد روستائى را به‌سوى كاپيتاليسم هموار كرد ، و طبعا اين روند صددرصد به‌سود مالكان و بورژواهاى كشاورزى تازه‌به‌دوران رسيده تمام شد .\r\nوضع توده‌هاى اصلى دهقانان اجاره‌كار كه قطعات كوچك زمين را از مالكان خريده بودند بهتر نشد . استثمار فئودالى كم‌كم جاى خود را به استثمار سرمايه‌دارى مىدهد . در عرض 12 - 15 سال اين دهقانان ناچارند ، هرسال مبلغى پول بابت اقساط زمين‌هاى واگذار شده ، بپردازند . اين مبلغ معادل همان پولى است كه پيش از اصلاحات ارضى بابت اجاره به مالكان مىپرداختند . اين گونه هم‌اكنون دهقانان مانند پيش وامدارند و زير بار قرض رنج مىكشند . اما درباره « خوش‌نشينان » بايد گفت كه اينان در روستا صاحب زمين نيستند و ناگزيرند به‌عنوان كارگر كشاورزى يا روزمزد روى زمين‌هاى اين يا آن مالك كار كنند ، وضع اينها هم نسبت به سابق تغييرى نكرده است . درآمد متوسط ساكنان روستاها\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nخيلى پائين است . طبق برآورد صاحبنظران ايران در سال 1971 / 72 درآمد متوسط هر دهقان فقط 100 دلار بوده است .\r\nباوجود اين ، اصلاحات ارضى دگرگونىهائى را در وضع زندگى دهقانان پديد آورد .\r\nمحدوديت مالكيت مالكان بزرگ زمين و فروش اقساطى املاك متوسط و كوچك به دهقانان اجاره‌كار ، نمىتوانست منجر به سقوط اعتبار و نفوذ مالكان در چارچوب كشور به‌طوركلى و در روستاها بگونه اخص ، نشود . اين گونه اصلاحات ارضى داراى جنبه‌هاى پيشرفته‌اى بود . از اينها گذشته قانون نامبرده عوارض جنسى را كه دهقانان بايستى اضافه بر بهره مالكانه به مالك مىپرداختند ، لغو كرد .\r\nاصلاحات ارضى امكانات گسترده‌اى را به‌منظور پيشرفت روابط سرمايه‌دارى در روستا - هاى ايران ، پديد آورد . مالكان كه در راه سرمايه‌دارى كشاورزى گام نهادند ، شركت‌هاى بزرگ سرمايه‌دارى ازجمله خارجيان ، مالكان محلى ثروتمند و دهقانان توانگر و مرفه ، براى انجام كار كشاورزى ، كارگر مزدور و ماشين‌هاى كشاورزى به كار مىبردند و اين چگونگى خود شرايط مساعدى را براى پيشرفت روابط سرمايه‌دارى در روستاها پديد آورده است .\r\n\r\n","description":"","footnote":"","page_name":" 594 ","page_number":594},
  {"content":"\r\n\r\n\r\n31 پيشرفت اقتصاد و صنعت ، دگرگونى روش آموزش و زندگى اجتماعى ايران . احزاب و پيكار طبقاتى\r\nپس از 15 سال ، يعنى از آغاز سالهاى 60 تا نيمه سالهاى 70 ، اقتصاد ايران از پيشرفت چشم‌گيرى برخوردار بود . كشور گامهاى مهمى به‌منظور از ميان بردن پس‌ماندگى اقتصادى برداشت ، جمع محصولات ملى در سالهاى 1962 / 63 و 1972 / 73 ، از 4 / 340 ميليارد ريال به 1226 ميليارد ريال ( طبق نرخ روز ) رسيد . در جريان چهارمين برنامهء 5 ساله ، پيشرفت اقتصادى ايران ( 1967 / 68 - 1972 / 73 ) شامل 6 / 11 % افزايش در بهاى ثابت بود . ضمن مقايسه با سال 1971 / 72 جمع توليدات ملى در سال 1972 / 73 به 2 / 21 % بالغ شد . به‌موجب اطلاع مطبوعات ايران در سال 1973 / 74 جمع توليدات ملى باز هم افزايش يافت و به 36 % و در سال 1974 / 75 به 42 % رسيد ، اين ارقام نشان مىدهند كه ضمن اين سالها درآمد نفت به ميزان چشم‌گيرى افزايش يافته است ، سهميه سرانه ساليانه جمعيت ايران از محصولات ملى 172 دلار در سال 1962 / 63 بود ، اما در سال 1974 / 75 - اين سهميه به 1274 دلار رسيد . اين چگونگى گوياى آنست كه ضمن اين سالها ايران به رشد اقتصادى چشم‌گيرى نائل آمده است .\r\n\r\nپيشرفت صنعتى\r\n\r\n","description":"","footnote":"","page_name":" 595 ","page_number":595},
  {"content":"\r\n\r\nصنايع در زمان نامبرده با آهنگ تندى پيشرفت كرد . از سال 1962 / 63 تا سال 1972 / 73 ، توليد محصولات صنعتى ازجمله ساختمان ، تأسيسات آبيارى ، تأسيسات برق طبق مدارك موجود از 1 / 58 ميليارد به 241 ميليارد ريال يعنى تقريبا 4 برابر افزايش يافت . در ظرف سالهاى 1962 / 63 تا 1971 / 72 توليدات صنعتى به‌طور متوسط به نسبت 5 / 12 % بهاى ثابت ساليانه افزايش يافت . در ظرف سالهاى 1962 / 63 تا 1972 / 73 نسبت توليدات چند رشته صنعتى ازجمله ساختمان ، تأسيسات آبيارى و برق در چارچوب مجموع توليدات صنعتى از 19 به 4 / 23 % افزايش يافت . در همين دوره نسبت توليد محصولات كشاورزى از 3 / 29 به 16 % كاهش يافت .\r\nجمع افراديكه در اين دوره براى توليد صنعتى به كار سرگرم شدند به سال 1975 2 ميليون تن بودند . در نتيجه نسبت جمعيتى كه در صنايع ، معادن ، توليد نيروى برق ، آبيارى ، نفت ، گاز و ساختمان فعاليت داشتند به‌طوركلى از 9 / 19 % كل جمعيت فعال ايران به 30 % ، در سال 1972 / 73 افزايش يافت . اما نسبت جمعيتى كه در كارهاى كشاورزى كار مىكردند از 3 / 56 % به 40 % كل جمعيت فعال كاهش يافت .\r\nتوليد نيروى برق از 689 ميليون كيلووات ساعت در سال 1960 ، به 9553 ميليون كيلووات ساعت به سال 1972 / 73 رسيد ، اين گونه به هر نفر ايرانى 300 كيلووات ساعت مىرسيد ، درصورتيكه در سال 1960 سهميه هر نفر 34 كيلووات ساعت بود . به سال 1974 / 75 جمع برق توليدشده در ايران 14 ميليارد كيلووات ساعت بود كه از اين مقدار برق فقط 5 / 2 % در روستا مصرف شد .\r\nپيشرفته‌ترين رشته‌هاى صنايع توليدى مانند پيش ، صنايع پارچه‌بافى ، سيمان‌سازى و قندسازى بود .\r\nتوليدات پارچه‌هاى نخى در ظرف سالهاى 1955 / 56 تا 1972 / 73 تقريبا 9 برابر افزايش يافت - از 6 / 55 ميليون متر در سال 1955 / 56 به 495 ميليون متر در سال 1972 / 73 رسيد . علاوه‌براين ساليانه 70 ميليون متر پارچه در كارگاههاى دستى توليد مىشد . هم‌اكنون صنايع پارچه‌بافى ملى نيازمندى پارچه نخى ايران را كاملا تأمين مىكند .\r\nقسمتى از كارخانه‌هاى پارچه‌بافى ( نخى ) محصولات خود را به خارج صادر مىكنند .\r\nتوليد پارچه‌هاى پشمى از 3 / 1 ميليون متر در سال 1955 / 56 به 13 ميليون متر در سال 1972 / 73 رسيد . اين مقدار توليد بيش از 4 / 3 نيازمنديهاى داخلى ايران را از لحاظ پارچه پشمى تأمين مىكرد .\r\nتوليد پارچه‌هاى ابريشمى در ظرف ده سال از تاريخ 1955 / 56 - 14 برابر افزايش يافت - از 363 هزار متر به 1 / 5 ميليون متر در سال رسيد .\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nدر كنار تأسيسات فراوان كارگاههاى پارچه‌بافى دستى كه شامل 90 % تأسيسات توليد پارچه در ايران مىشد ، در ايران بيش از 15 كارخانه بزرگ و مدرن پارچه‌بافى نخى كه در هركدام بيش از هزار كارگر كار مىكردند ، فعاليت داشتند . همچنين ده كارخانه بزرگ پارچه پشمى نيز در ايران به كار مىپرداخت .\r\nتوليد سيمان كه در سال 1962 / 63 - 668 هزار تن بود ، در سال 1974 تقريبا 7 برابر شد ( 000 / 500 / 4 تن ) . قسمت مهمى از نيازمنديهاى ايران از داخل تأمين مىشد .\r\nسيمان ايران به كشورهاى همسايه از قبيل افغانستان ، كويت ، و شيخ‌نشين‌هاى خليج صادر مىگرديد .\r\nتوليد شكر هم افزايش يافت . هم‌اكنون در سرتاسر ايران 30 كارخانه قندسازى مشغول كار است . تقريبا 5 / 4 نيازمندى داخلى شكر ايران را توليدات ملى تأمين مىكند .\r\nدر كشور رشته‌هاى ديگرى از صنايع توليدى وجود دارد : تهيهء مواد غذائى ، اصلاح مواد اوليه كشاورزى ، تنباكو ، محصولات چوبى و مبل‌سازى ، كاغذسازى و كارتن‌سازى ، صنعت چاپ و صحافى ، دباغى ، پلاستيك‌سازى ، تهيه مواد شيميائى ، توليد مصالح ساختمانى و سيليكات ، فلزكارى و غيره از آنجمله‌اند . اين رشته‌هاى صنايع هم به اندازه چشم‌گيرى پيشرفت كردند ، اما در چارچوب صنايع اصلى كشور اهميت چندانى نداشتند .\r\nلازم به يادآورى است كه توليد قالى در ايران اهميت فراوان داشت . قالىهاى ايرانى طبق معمول در زمينه صادراتى كشور جاى اول را داشتند . ارزش قالىهاى صادراتى ايران در سال 1972 / 73 در حدود 76 / 5 ميليارد ريال بود . سهميه صادراتى سال 1973 / 74 قالى ايران 20 % بود اما در آن سال در حدود 18 % كل صادرات ايران قالى بود . براى توليد قالى تقريبا 450 هزار نفر به كار سرگرم بودند كه اكثريت قريب به اتفاق آنها در روستاها مىزيستند ، علاوه‌بر قالىبافى تا به امروز رشته‌هاى صنايع دستى ديگرى در حال پيشرفت‌اند .\r\n\r\nرشته‌هاى صنايع نوين امروزى\r\nرشد توليد صنايع ايران تنها منحصر به رشته‌هاى قديمى و سنتى نبود ، بلكه صنايع نوينى در ايران پديد آمدند : صنايع پتروشيمى ، مونتاژ اتومبيل ، مونتاژ تراكتور ، فلزكارى ، ماشين‌سازى ، توليد گاز ، الومينيوم‌سازى از آن جمله بودند .\r\nبراى اداره صنايع پتروشيمى ، شركت ملى نفت ايران در پايان 1965 - آغاز 1966 با شركت‌هاى امريكائى قراردادهائى را منعقد كرد كه مشتركا تأسيسات بزرگ پتروشيمى را\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nدر بندر شاهپور ، آبادان و جزيره خارك ايجاد كنند . در سالهاى 1960 - 1970 اين مجتمع - هاى پتروشيمى فراورده‌هاى خود را بيرون دادند . ضمن استفاده از تفاله‌ها محصولات نفتى ، اين كارخانه‌ها به توليد گوگرد ، آمونياك ، اسيد فسفوريك ، پودر رخت‌شوئى پرداختند ، فرآورده‌هاى آنها در داخل ايران مصرف مىشدند و به خارج هم صادر مىگرديدند .\r\nتأسيسات توليد گاز هم در ايران ايجاد شد . طبق قرارداد 13 ژانويه 1966 شوروى - ايران مقرر شد ، گاز طبيعى ايران كه داراى ذخاير سرشار بود به شوروى صادر شود . دولت شوروى ، ايران را در ساختن لوله‌هاى گازرسانى در منطقهء شمال ايران ( ساوه - آستارا ) كمك كرد ، طول اين خط لوله تقريبا 1100 كيلومتر بود . اين لولهء گاز ساخته شد ، و به سال 1970 آمادهء كار گرديد . ضمن راه لوله گاز شوروى در خاك ايران تأسيسات صنعتى گازى ايجاد گرديد علاوه‌براين شعبه‌هاى لوله گاز به تهران ، قم ، كاشان ، اصفهان و شيراز هم كشيده شدند .\r\nدر پايان سالهاى 50 و آغاز 60 شركت ايران ناسيونال ايران با كمك شركت‌هاى بيگانه به تأسيس كارخانه مونتاژ اتومبيل پرداخت . اين گونه ، صنايع اتومبيل‌سازى ايران - ناسيونال آغاز به كار كرد . به سال 1963 در نزديكى تهران با سرمايه برادران خيامى بنيان‌گذاران اين شركت ، كارخانه « ايران ناسيونال » براى مونتاژ اتومبيل‌هاى سوارى و اتوبوس بنا گرديد ، موتورهاى اين خودروها دربست از خارج وارد شدند . كارخانه « ايران ناسيونال » مجهز به ابزار مدرن كارخانه‌هاى اتومبيل‌سازى بود . به سال 1969 اين كارخانه تعدادى اتوبوس را به رومانى صادر كرد و سپس قرارداد صدور 2000 اتوبوس به مصر و 500 اتوبوس را به لهستان منعقد نمود . به سال 1974 در ايران تقريبا 60 هزار دستگاه اتومبيل‌هاى گوناگون از اين كارخانه بيرون داده شد . به سال 1972 / 73 بيشتر قسمتهاى اين اتومبيل‌ها در خود ايران ساخته مىشد .\r\nايجاد صنعت تراكتورسازى هم به همين نحو سازمان داده شد - در آغاز به كمك شركت - هاى خارجى كارگاه‌هائى به‌منظور جمع‌آورى قطعات يدكىهائى كه از خارج وارد مىشدند ، بنا گرديدند . در اين كارگاهها به سال 1965 / 66 در حدود 1350 تراكتور مونتاژ گرديد .\r\nسپس قراردادى ميان ايران و رومانى بسته شد كه با كمك اين كشور يك كارخانه تراكتور سازى در تبريز ايجاد گردد . اين كارخانه ساخته شد و در سال 1973 مورد بهره‌بردارى قرار گرفت . پيش‌بينى مىشد كه ميزان توليد اين كارخانه به ده هزار دستگاه در سال برسد .\r\nمسئلهء مهم براى استوارى استقلال اقتصادى ايران ، تأسيس صنايع سنگين فلزكارى در خود ايران بود . پيش از جنگ جهانى دوم ، در پايان سالهاى 30 ايران تلاشهائى به‌منظور تأسيس كارخانه ذوب آهن به عمل آورد و قراردادى را با كنسرن كروپ آلمانى منعقد كرد .\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nاما در آن هنگام آلمانها طرح صنعت ذوب آهن ايران را به‌هم زدند . اين تلاشها پس از جنگ جهانى دوم از سوى ايران دنبال شد . در پايان سالهاى 50 - آغاز سالهاى 60 ايران دوباره مذاكراتى را دربارهء ساختمان كارخانه ذوب آهن با كمپانىهاى بزرگ اروپاى باخترى و انحصارگران امريكائى آغاز كرد . اما اين‌بار هم انحصارهاى اروپاى باخترى و امريكائى حتى اجازهء عملى كردن چنين طرحى را به ايران ندادند . اينان برآن بودند كه نگذارند ايران داراى صنايع سنگين شود و علاقه داشتند همانگونه كشورى كشاورزى باقى بماند .\r\nآنوقت ايران مذاكرات در اين‌باره را با اتحاد جماهير شوروى آغاز كرد و پيشنهاد شوروى را درباره كمك فنى به‌منظور ساختمان كارخانه ذوب آهن پذيرفت . در پى اين مذاكرات به سال 1966 قراردادى مبنى بر همكارى اقتصادى دو دولت به امضاء رسيد ، در اين قرارداد ، ساختمان مجتمع ذوب آهن به كمك اتحاد شوروى ، در نزديكى اصفهان ، ايجاد كارخانه ماشين‌سازى در اراك و حتى كمك به لوله‌كشى گاز براى حمل گاز به شوروى و تدارك گاز در بعضى از شهرهاى ايران ، پيش‌بينى مىشد . در مدت كوتاهى در 55 كيلومترى شهر اصفهان با كمك شوروى مجتمع بزرگ ذوب آهن كه در آن 40 هزار كارگر به كار سرگرم مىشدند ، بنا گرديد . مواد خام اين كارخانه ( زغال‌سنگ و سنگ آهن ) از زرند و بافق كه بين كرمان و يزد قرار داشتند ، تأمين مىگرديد . براى رساندن زغال‌سنگ و سنگ آهن به مجتمع ، راه‌آهن ايجاد گرديد . اين گونه ، ساختمان مجتمع ذوب آهن ، تكانى در زمينهء پيشرفت استخراج معادن و ايجاد راه‌آهن در ايران پديد آورد .\r\nحساب شد كه اين مجتمع در نوبت اول 600 هزار تن فولاد و چدن و در نوبت دوم 000 / 900 / 1 تن در سال توليد خواهد كرد . پس از آن پيش‌بينى مىشد توليد فولاد و چدن به 4 ميليون تن در سال خواهد رسيد .\r\nعلاوه‌بر كارخانه ذوب آهن اصفهان ، ايران ساختمان تأسيسات فلزكارى ديگر را طرح‌ريزى كرد . در سپتامبر 1972 ، در اراك كارخانهء ماشين‌سازى بزرگى با كمك فنى شوروى آغاز گرديد و قرار شد توليد اين كارخانه ساليانه به 25 هزار تن به‌رسد . فرآورده - هاى اين كارخانه ، ديك بخار ، جرثقيل ، ابزار استخراج معدن و وسايل ديگر بود تقريبا در همان هنگام در تبريز هم كارخانهء ماشين‌سازى ديگرى به كمك چكسلواكى تأسيس گرديد .\r\nضمن سپتامبر 1972 ساختمان كارخانه آلومينيم‌سازى با گنجايش 60 هزار تن توليد ساليانه ، در اراك پايان يافت ، اين كارخانه در چارچوب سازمان همكارى منطقه‌اى ايران پاكستان - تركيه با شركت كمپانى امريكائى « رينولدز آلومينيم كورپوريشن » به نام شركت آلومينيم ايران ، تأسيس گرديد . 79 % سهام اين شركت به ايران و 25 % به شركت امريكائى « رينولدز . . . . . » و 5 % به پاكستان تعلق داشت .\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nضمن فوريه 1967 در منطقهء تهران بهره‌بردارى از كارخانه بزرگ توليد برق كه با كمك فنى شركت‌هاى آلمانى ايجاد شده بود ؛ آغاز گرديد . اين كارخانه نيازمنديهاى برق سرتاسر ايران را به‌وسيله كابل‌هاى برق تأمين مىكرد .\r\nضمن دسامبر 1967 در اهواز ( با كمك شركت‌هاى آلمانى و امريكائى ) چند كارخانه لوله‌سازى كه مواد اوليه نيمه آماده آن ( ورقه‌هاى فولادى و غيره ) از خارج وارد مىشد ، گشايش يافت .\r\nبرخى تأسيسات ديگر در رشته‌هاى صنايع نوين ايجاد گرديد و از آنها بهره‌بردارى شد .\r\nاستخراج معادن در دهه اخير كمى پيشرفت كرد . در درجه اول استخراج مواد معدنىايكه به‌عنوان مواد خام كارخانه ذوب آهن به كار مىرفتند مورد توجه قرار گرفت .\r\nدر منطقه سرچشمه ( كرمان ) ذخيرهء سرشارى از مس كشف گرديد ، كه ميزان آن به 400 ميليون تن برآورد شد . به‌منظور بهره‌بردارى از معادن مس به سال 1972 يك شركت دولتى ايرانى تشكيل شد ، اين شركت با كمپانى امريكائى « اناكوندا » قراردادى را منعقد كرد كه براى استخراج اين معادن به شركت نامبرده كمك فنى كند . كمپانى مس « سرچشمه » طرحى تهيه نمود كه ساليانه 145 - 160 هزار تن مس خالص بيرون دهد ، و حتى كارخانه‌اى به‌منظور ساختن كابل‌ها و فرآورده‌هاى مسى ديگر را در ايران بنيان نهد . نيازمنديهاى داخلى ايران نزديك به 35 هزار تن مس در سال بود ، باقى مس‌هاى استخراج‌شده بايستى به خارج صادر مىگرديد .\r\nاستخراج كرم نسبت به پايان سالهاى 50 - آغاز 60 به ميزان چشم‌گيرى افزايش يافت . تمام محصولات كرم به خارج صادر مىشد . علاوه‌براينها سرب ، روى ، گوگرد ، نيكل ، انتيمون ، فيروزه ، سنگ آهك ، نمك طعام ، ارسنيك ، سنگ خارا ، سنگ مرمر و غيره از معادن ايران استخراج مىگرديدند . به سال 1963 استخراج طلا هم آغاز شد .\r\nاما به‌طوركلى بايد يادآور شد ، كه بهره‌بردارى از ذخاير معدنى ايران به مقدار كمى انجام گرفته است .\r\nاستخراج معادن نفت را بايد از اين قاعده كلى مستثنى شمرد ، 99 درصد اين معادن تا پيش از سال 1973 رسما و عملا در دست كمپانيهاى نفتى خارجى به‌ويژه كنسرسيوم بين‌المللى نفت بود ، اين سازمان 90 % كل نفت ايران را استخراج مىكرد . در ظرف 10 سال از 1963 تا 1973 ، مقدار نفتى كه از چاههاى ايران بيرون كشيد به 4 برابر افزايش يافت . « 1 »\r\n\r\n\r\n","description":"","footnote":"\r\n( 1 ) . در سال 1963 مقدار نفتى كه از معادن ايران استخراج شد 8 / 72 ميليون تن ؛ در سال 1974 اين مقدار به 302 ميليون تن و به سال 1975 به 268 ميليون تن رسيد .\r\n","page_name":" 600 ","page_number":600},
  {"content":"\r\n\r\nايران از لحاظ استخراج نفت جاى چهارم را در جهان پس از امريكا ، ونزوئلا و عربستان سعودى اشغال كرد ، اما ضمن چند سال ، مثلا سالهاى 1968 ، 1969 ، 1971 ، ايران حتى از عربستان سعودى هم جلو افتاد و جاى سوم را گرفت .\r\nعلاوه‌بر كنسرسيوم ، كمپانىهاى نفتى خارجى ديگر هم از معادن نفت ايران بهره - كشى مىكردند . خود شركت ملى نفت ايران فقط كمتر از يك‌صدم كل نفت را استخراج مىكرد . كنسرسيوم و كمپانيهاى نفتى ديگر ، در ايران سود هنگفتى از بهره‌بردارى نفت مىبردند . دبير كل سازمان كشورهاى نفت‌خيز ( اوپك ) به نام پاچه‌چى ضمن ژوئن 1972 ، در لندن اعلام داشت كه سود كمپانىهاى نفتى خارجى در خاور نزديك ، به سال 1970 معادل 2 / 79 % كل سرمايه‌گذاريهاى آنها بوده است . درعين‌حال سوديكه كمپانيهاى امريكائى ضمن بهره‌بردارى از معادن ديگر در كشورهاى پيشرفته مىبردند ، از 5 / 13 % تجاوز نمىكرد .\r\nسود خالصى كه كمپانىهاى نفتى خارجى به‌ويژه كنسرسيوم به خزانه ايران پرداختند در 10 سال اخير ، از 1963 تا سال 1972 - 6 برابر شد . در سال 1963 اين مبلغ 380 ميليون دلار بود ، به سال 1971 به 111 / 2 ميليون دلار ، و به سال 1972 به 400 / 2 ميليون دلار رسيد . 90 % اين مبلغ از محل سازمان نفتى كنسرسيوم وصول شد . در نوامبر 1970 ايران اضافه بر سود معمولى كه كنسرسيوم به ايران مىپرداخت 50 % تا 55 % بيشتر دريافت كرد . درآمد نفتى ايران به‌اصطلاح براى اجراى طرحهاى اقتصادى كشور به مصرف مىرسيد .\r\nبه سال 1973 ايران با كنسرسيوم قراردادى را منعقد كرد كه به‌موجب آن كليه تأسيسات و پالايشگاه نفت ، كه تا آنوقت در اختيار كنسرسيوم بود ، به ايران تحويل شود و فعاليت كنسرسيوم فقط در زمينهء فروش فرآورده‌هاى نفتى به مدت 20 سال ( در قرارداد 1954 ايران و كنسرسيوم اين مدت براى انجام فعاليت كنسرسيوم تعيين شده بود ) تضمين گردد . كمپانىهاى وابسته به كنسرسيوم يعنى امريكائى ، انگليسى ، انگليسى - هلندى و فرانسوى بايستى به نسبت سهامشان از محل فروش نفت در بازارهاى جهان سود مىبردند .\r\nاين گونه ايران مىتوانست فقط مقدار ناچيزى از نفتى را كه كنسرسيوم استخراج مىكرد ، براى خود ذخيره كند ( به سال 1973 - 4 % ، و به سال 1981 تقريبا 20 % ) . بايد يادآورى كرد حمل‌ونقل نفت همانگونه مانند سابق در دست كمپانىهاى نفتى خارجى باقى ماند ، ضمنا مانند پيش كارشناسان خارجى به اداره كارهاى استخراج و پالايش نفت ادامه مىدادند ، شمارهء اين كارشناسان در آغاز 1975 - 1700 تن بود . قرارداد تحويل تأسيسات نفتى و پالايشگاه به ايران از سوى كنسرسيوم داراى اهميت فراوانى بود . از اين‌پس ايران مىتوانست مستقلا ميزان استخراج نفت را تعيين كند ، درباره بهاى فروش نفت و مسائل مهم نفتى\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nديگر كه قبلا كنسرسيوم انجام مىداد ، تصميم بگيرد و غيره .\r\nبه سال 1973 در رابطه با تورم روزافزون در جهان سرمايه‌دارى و افزايش بهاى كالاهاى وارداتى ، ايران و كشورهاى نفت‌خيز ديگر ، بهاى فروش نفت را 4 برابر كردند اين چگونگى درآمد نفت ايران را به ميزان چشم‌گيرى افزايش داد . به سال 1974 اين درآمد به 6 / 18 ميليارد دلار رسيد ، درصورتيكه سال پيش يعنى 1973 ، فقط 5 ميليارد دلار بود . اما قسمت مهم اين مبلغ هنگفت براى خريد اسلحه ، وام دادن به دولت‌هاى سرمايه‌دارى پيشرفته يا در حال رشد و حتى به‌منظور سرمايه‌گذارى در اين كشورها ، به مصرف رسيد .\r\nسرمايه‌هاى خارجى نقش بسيار مهمى را نه‌تنها در زمينه بهره‌بردارى از نفت بلكه در رشته‌هاى ديگر صنايع ايران ايفا كرده و خواهند كرد . در سالهاى اخير ، به‌ويژه پس از سال 1953 سرمايه‌هاى خارجى ( امريكائى ، آلمان غربى ، فرانسوى ، ايتاليائى و غيره ) به شكل سرمايه‌گذارى و ايجاد شركت‌هاى مختلط ايرانى - خارجى در زمينه‌هاى بانك‌دارى ، صنعتى و غيره به درون كليه رشته‌هاى اقتصادى كه ممكن بود تنها به دست ايرانيان اداره شوند ، نفوذ كردند و بر كليهء شئون اقتصادى كشور چيره گرديدند : قندسازى ، تهيه مواد غذائى ، صنايع شيمى ، فلزكارى . تهيه مصالح ساختمانى ، استخراج معادن و غيره ازجمله اين رشته‌هاى اقتصادى بودند كه به سرمايه‌هاى خارجى آلوده شدند . ساختمان بيشتر از تأسيسات رشته‌هاى نوين صنعتى ( تراكتور ، اتومبيل ، پتروشيمى ، آلومينيم و غيره ) به وسيله همين شركت‌هاى مختلط ايرانى - خارجى از قبيل امريكائى ، آلمان غربى ، ژاپنى و شركت‌ها و بنگاههاى سرمايه‌دارى ديگر ، انجام مىپذيرفت . معمولا در اين شركت‌هاى مختلط ، ايران رسما بيش از 50 % شريك بود .\r\nدر زمينهء پيشرفت‌هاى صنعتى ، ايران به‌ويژه در جهت كشورهاى امپرياليستى خود را توجيه مىكرد . ايران باوجوداينكه در شرايط كنونى داراى درآمد نفتى عظيمى شده بود و حتى به صدور سرمايه اقدام مىكرد ، درعين‌حال سياست جلب سرمايه‌هاى خارجى را ادامه مىداد . طبيعى است سرمايه‌داران خارجى با كمال ميل براى سرمايه‌گذارى به ايران هجوم آوردند ، چون اينان خواستار استثمار از نيروى كار ارزان ايرانىها بودند ، علاوه‌براين ايران از كشورهاى خارجى كارشناسان ، كارگران آزموده و كارمندان ادارى بىشمارى را با پرداخت حقوق‌هاى كلان به كار مىگرفت .\r\n\r\nبخش‌هاى دولتى و خصوصى\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nيكى از ويژگيهاى روند اقتصادى در ايران معاصر ، تلاش دولت به‌منظور افزايش سرمايه‌دارهاى بخش خصوصى است . شاه ايران در كتابش به نام « مأموريت براى وطنم » كه در سال 60 منتشر گرديد ، نوشت ، نظرش اينست كه رفته‌رفته تأسيسات صنعتى دولتى را به بخش خصوصى واگذار كند و اين تأسيسات به‌وسيله شركت‌هاى سهامى گردانده شوند .\r\nدولت رسما سياست فروش كارخانه‌ها و كارگاههاى دولتى را اعلام داشت . هنگام تصويب سومين برنامه 5 ساله ( در سالهاى 1962 / 63 - 1967 / 68 ) هدف دولت در زمينه پيش‌برد رشته‌هاى صنعتى ، به‌استثناى صنايع سنگين ، بر پايه مديريت بخش خصوصى بود . در نتيجه اين تصميم نسبت سرمايه‌گذارى دولت ضمن مقايسه با سال 1941 كه 50 % بود به 17 % در سال 1962 / 63 كاهش يافت .\r\nاما هنگاميكه ايران به ايجاد رشته‌هاى نوين صنعتى اقدام كرد ، معلوم شد كه از نظر ناتوانى سرمايه‌هاى خصوصى در ايجاد كارخانه‌هاى ذوب آهن ، ماشين‌سازى ، كارخانه‌هاى پتروشيمى ، لوله‌كشى گاز و تأسيسات صنايع سنگين ديگر ، ناگزير بايستى سرمايه‌هاى دولتى به كار گرفته شود . اين چگونگى تا اندازه‌اى سرمايه‌گذارى بخش دولتى را توان بخشيد .\r\nبه سال 1967 / 68 نسبت سرمايه‌گذاريهاى بخش دولتى 48 % ( 3 / 57 ميليارد ريال ) كل سرمايه‌گذاريها بود .\r\nبا اينهمه دولت به سياست تقويت بخش خصوصى ادامه داد . به سال 1970 به‌اصطلاح « سياست نوين اقتصادى » دولت اعلام گرديد ، رئوس اين سياست به شرح زير بود : 1 ) ممنوعيت تشكيل تأسيسات نوين كاملا دولتى ؛ 2 ) تشكيل تأسيسات مختلط كه اكثريت سهام آن متعلق به بخش خصوصى بود ؛ 3 ) تأسيساتى كه با سرمايه‌هاى دولتى بنا شده‌اند از قبيل ذوب آهن ، ماشين‌سازى ، پتروشيمى و غيره بايستى رفته‌رفته تبديل به بخش خصوصى مىشدند . در آوريل 1970 نخست‌وزير ايران ، هويدا اعلام داشت كه منظور دولت اينست كه اداره كليه تأسيسات صنعتى را به بخش خصوصى واگذار كند . اما اين طرح‌ها و اعلاميه‌ها با شرايط عينى و نياز كشور به پيشرفت در تضاد كامل بودند و گردانندگان دولت خودشان ناگزير گرديدند نظريات اعلام‌شده‌شان را نقض كنند . شاه ايران اعلام داشت كه صنايع نفت و ذوب آهن در دست دولت خواهد ماند . در پايان 1971 اعلام گرديد كه طرح واگذارى معادن دولتى به بخش خصوصى قابل اجرا نيست . با در نظر گرفتن اين‌كه تمام خطوط راه‌آهن ، وسايل ارتباطى ، بانك مركزى ايران ، سدهاى بزرگ ، صنعت صيد ماهى ، مراكز بزرگ برق و تأسيسات مهم ديگر همه عملا دولتى بودند ، كاملا روشن مىشود ، كه با وجود تلاش دولت به‌منظور پيش‌برد اقتصاد كشور در جهت سرمايه‌گذارى خصوصى ، منافع واقعى پيشرفت اقتصادى كشور ايجاب مىكرد كه سرمايه‌گذاريهاى بخش دولتى تقويت\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nشوند . در سالهاى 1971 - 1973 سرمايه‌گذارى بخش دولتى شامل تقريبا 61 % كل سرمايه - گذاريها بود . اين واقعيت ضمن پروژه‌ها و طرحهاى پنجمين برنامه 5 ساله ( 1973 - 1978 ) بازتابانده شد ، ضمن اين برنامه جمع كل سرمايه‌گذاريها تا 4634 ميليارد ريال پيش‌بينى شد كه از اين مبلغ 3044 ميليارد ( يعنى تقريبا 66 % ) دولتى و 1570 ميليارد ريال ( تقريبا 34 % ) مربوط به بخش خصوصى بودند .\r\nاز بررسى پيشرفت صنعتى ايران در دههء اخير مىتوان نتيجه گرفت كه ايران در اين مدت گام بلندى در جهت صنعتى شدن برداشته است . هم‌اكنون اين كشور با نواخت تندى در راه تبديل شدن به كشورى كشاورزى - صنعتى پيش مىرود .\r\n\r\nوضع كارگران\r\nجمع كل مزدبگيران ايران به سال 1975 تقريبا 5 ميليون تن بود ، كه از ميان آنها 2 ميليون كارگر تأسيسات صنعتى و كارگاهها ، 800 هزار تن كارگر ساختمانى ، قريب يك ميليون مزدور كشاورزى و بقيه سرگرم كارهاى متفرقه بودند . در رشته‌هاى نوين و تأسيسات صنعتى كه بر پايهء تكنيك نوين ايجاد شده بودند ، كارفرمايان ايران ناگزير بودند ، كارمزد بيشترى به كارگران بپردازند . اما مزد توده‌هاى اصلى كارگران در سطحى بسيار پائين بود . ميزان كارمزد كارگران رشته‌هاى گوناگون ، آنگونه كه مسئولان دولت در مناطق گوناگون كشور تعيين كرده بودند ، براى گذران حداقل كارگران كفايت نمىكرد . اكثريت كارگران ناچار بودند با وضع نيمه گرسنه زندگى كنند . درعين‌حال بهاى كالاها و هزينه زندگى با سرعت بالا مىرفت . مثلا از مارس 1973 تا مارس 1974 ميزان هزينه زندگى 3 / 16 % افزايش يافت و در سالهاى بعد به همين منوال قيمت كالاها فزونى گرفت . رسما هزينه حداقل زندگى براى يك خانواده شامل مرد و زن و دو كودك در سال 1968 - روزانه 5 / 244 ريال تعيين گرديد . فقط عدهء انگشت‌شمارى از كارگران كاملا آزموده مزد بيشترى دريافت مىكردند . مثلا ، يك استادكار ماهر كه در رشته اتومانيزه كردن كارخانه ذوب آهن كار مىكرد در سال 1973 ماهيانه 1800 تومان يا روزانه 600 ريال مىگرفت . استاد - كاران صنعت نفت هم نسبتا كارمزد خوبى مىگرفتند . بيمه‌هاى اجتماعى و ايمنى در برابر كار در ميان اكثريت خاموش كارگران اصلا وجود نداشت . از ميان 5 ميليون نفر كارگر مزدبگير در آغاز 1975 فقط 1213 هزار تن بيمه بودند . تمام كارگران ساختمانى ، كشاورزى ، كارگران حمل‌ونقل و قالىبافى و بيشتر كارگران كارگاههاى كوچك و زحمتكشان رشته‌هاى ديگر مشمول بيمه نبودند . فقط در ماه مه 1974 مجلس ايران قانونى را براى كارگران\r\n\r\n","description":"","footnote":"","page_name":" 604 ","page_number":604},
  {"content":"\r\n\r\nكشاورزى گذراند كه براى آنها ده ساعت كار روزانه تعيين كرد .\r\nشرايط مسكن بيشتر از كارگران ناهنجار بود . به سال 1972 نزديك به 200 هزار تن از ساكنان تهران كه بيشترشان كارگر بودند در بيغوله‌ها ، گودها و زاغه‌هاى جنوب شهر زندگى مىكردند . ميزان اجاره‌بهاى مسكن تاب‌ناپذير بود . بانك رفاه كارگران برنامه‌اى براى خانه‌سازى در نظر گرفت و قرار شد هزينه ساختمانى اين خانه‌ها را تأمين كند . اما ، طبق اخبار مطبوعات ايران كارفرمايان و « بانك رفاه كارگران » اين برنامه را هنوز به مرحلهء اجرا درنياورده‌اند .\r\nقانون شريك بودن كارگران در سود كه ضمن همه‌پرسى ژانويه 1963 به تصويب رسيد پيش‌بينى مىكرد ، بين كارگران و كارفرمايان قراردادى منعقد شود تا ساليانه مبلغ معينى در حدود 20 % سود خالص ، اضافه بر كارمزد معمولى به كارگران پرداخت گردد .\r\nدر آغاز 1973 - 290 هزار كارگر از اين مزيت بهره بردند ( 175 هزار مربوط به بخش خصوصى و 115 هزار دولتى بودند ) ، اينها كمتر از 10 % تمام كارگران ايران بشمار مىآمدند . طبق اطلاع منابع رسمى ايران ميزان پرداخت ساليانه سود ويژه به كارگران در حدود 2 ماه حقوق ماهيانه‌شان برآورد شد .\r\nبه سال 1975 گروههاى دست‌راستى حاكم در ايران به تبليغات تازه‌اى دست زدند .\r\nنخست فرمانى از سوى شاه صادر شد و سپس قانونى به تصويب رسيد كه 99 % سهام كارخانه - هاى دولتى به استثناى چند رشته صنايع سنگين ، و 49 % سهام شركت‌هاى خصوصى به مردم فروخته خواهد شد . بگونه‌ايكه در اين قانون گفته مىشد ، اين سهام در درجه اول بايستى به كارگران يا مستخدمان همان بنگاه و سپس به دهقانان و بقيه قشرها فروخته مىگرديد .\r\nنخست‌وزير ايران هويدا در اكتبر 1975 ضمن تشريح اين طرح اظهار داشت ، دولت با اجراى اين قانون كوشش مىكند تا در كارگران اين پندار را پديد آورد كه آنها در مالكيت بنگاه يا كارخانه‌شان شريكند ، و ثروت بگونهء مساوى ميان همه تقسيم خواهد شد و ضمنا اين مسئله از تضاد روابط اجتماعى جلوگيرى خواهد كرد ، هويدا درحاليكه كوشش داشت كارفرمايان را آرام كند ، به آنها اطمينان داد ، كه مىتوانند قاطعانه به اداره و نظارت بنگاه - هاى مربوطه بپردازند ، او حتى گفت كه خارجيان هم مىتوانند 15 تا 35 درصد بنگاه - هاى صنعتى را خريدارى كنند اين گونه هدف از اين قانون آن بود كه كارگران را متقاعد كنند شريك كارخانه و بنگاه خود هستند و سود بنگاه بگونه برابر ميان كارفرما و كارگر تقسيم مىشود . به ديگر سخن غرض از تصويب اين قانون گويا آن بود كه امكان پيكار طبقاتى در ايران از ميان برود .\r\nدر آغاز 1976 در ايران 767 سنديكاى كارگرى در چارچوب 18 اتحاديه وجود\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nداشت . اين سنديكاهاى كارگرى زير نظر وزارت كار و سازمان امنيت ايران فعاليت مىكردند .\r\n\r\nاصلاحات در زمينهء فرهنگ و آموزش مردم\r\nدگرگونى مهمى كه در اقتصاد ايران روى مىداد ، پيدايش رشته‌هاى صنعتى نوين و حتى رواج ماشين‌آلات و تكنولوژى جديد در كشاورزى و انجام روش‌هاى نو در امور زراعت - همه اينها وجود شماره بىشمارى از كارشناسان فنى را ايجاب مىكرد ، از سوئى بايستى بىسوادى همگانى مردم از ميان ميرفت و سطح فرهنگ عمومى اوج مىگرفت .\r\nنارسائى كادرهاى ايرانى براى انجام اصلاحات چشم‌گير بود - و اين مسئله يكى از حاد - ترين مسائل ايران نوين به‌شمار مىرفت : طبق اظهار نخست‌وزير ايران هويدا ، به سال 1974 پزشك ، مهندس ، تكنسين ، معلم ، كارگر ماهر ، به اندازه كافى در ايران وجود نداشت - اين كمبودى را 700 هزار تن برآورد كرد .\r\nاين انگيزه‌ها دولت را واداشت تا اقدامهائى را به منظور از ميان بردن بىسوادى همگانى مردم ، افزايش شماره مدارس ، گسترش آموزشگاههاى حرفه‌اى ، ايجاد و توسعهء آموزشگاههاى عالى و آماده كردن كادرهاى فنى ، به عمل آورد .\r\nدر رابطه با اين نيازمنديها ، شبكه‌هاى آموزشى مدارس ، به‌ويژه در روستاها ، بسيار نارسا بودند ، به منظور گسترش فورى سوادآموزى ، به سال 1962 به اصطلاح « سپاه دانش » تشكيل گرديد تا با بىسوادى كودكان و بزرگسالان روستاها پيكار شود . سپاهيان دانش از ميان فارغ التحصيلان دبيرستان‌ها و دانشكده‌هائيكه مشمول خدمت وظيفه بودند انتخاب مىشدند ، اينان پس از 4 ماه آموزش نظامى با درجه گروهبانى يا ستوانى به روستاها فرستاده مىشدند و در مدت 14 ماه بايستى به كار تعليم سواد به كودكان و بزرگسالان روستا سرگرم مىشدند . تا پيش از ژانويهء 1973 جمعا 5 / 98 هزار تن ( ازجمله 9 / 12 هزار زن ) براى انجام اين خدمت احضار شدند ، قسمتى از اينها پس از پايان دورهء خدمت وظيفه در همان روستاها مىماندند و بگونه ثابت به كار معلمى مىپرداختند . ضمن ژانويه 1973 در حدود 2 / 20 هزار تن افراد وظيفه به عنوان « سپاهى دانش » در روستاها سرگرم كار بودند .\r\nبه موجب اخبار مطبوعات ايران در ظرف 10 سال تا پيش از پائيز 1972 افراد سپاه دانش به بيش از يك ميليون كودك و 550 هزار بزرگسال روستاها تعليم سواد داده‌اند .\r\nدر پائيز 1972 ، بپاس پيشرفت در پيكار با بىسوادى « سپاه دانش » ، جايزهء بين‌المللى يونسكو به اين سازمان پيشكش شد .\r\nبه موازات پيكار با بىسوادى ، « سپاهيان دانش » به كار ساختن و تعمير مسجدها\r\n\r\n","description":"","footnote":"","page_name":" 606 ","page_number":606},
  {"content":"\r\n\r\nمىپرداختند و به سود رژيم موجود شاهنشاهى ايران تبليغ مىكردند .\r\nشبكهء مدارس معمولى هم گسترش يافت ؛ جمع كل دانش‌آموزان ايران كه در سال 1960 - 6 / 1 ميليون نفر بود به سال 1972 / 73 تا 5 / 5 ميليون رسيد .\r\nجمع دبستانها از 9 / 9 هزار در سال 1960 / 61 با 6 / 1431 هزار دانش‌آموز ، به 9 / 15 هزار دبستان در سال 1972 / 73 رسيد ، جمع كل دانش‌آموزان دبستانها در سال 1972 / 73 تقريبا به 5 / 3 ميليون تن رسيد .\r\nشماره دبيرستانها و محصلان آن هم افزايش يافت .\r\nدر پى اين اقدامها جمع باسوادان ايران از سال 1956 تا سال 1971 / 72 بيش از 4 برابر شد - از 000 / 910 / 1 تن به 000 / 225 / 8 تن رسيد . ( 6 / 39 % تمام جمعيت از 6 ساله به بالا ) . اما شماره بىسوادان كامل در كشور رو به افزايش است ( از 3 / 13 ميليون تن در سال 1966 به 1 / 14 ميليون تن در سال 1971 / 72 رسيد ) ، اين ارقام نشان مىدهند اقدامهائى كه براى از ميان بردن بىسوادى در كشور انجام گرفته همه نارسا بوده‌اند .\r\nافزايش احتياج به كادر فنى ، گسترش شبكهء مدارس حرفه‌اى و فنى را ايجاب مىكرد .\r\nبه سال 1960 / 61 فقط 64 آموزشگاه حرفه‌اى با 3 / 8 هزار محصل در ايران وجود داشت ، در سال تحصيلى 1972 / 73 شماره آموزشگاههاى حرفه‌اى به 309 رسيد ، و جمع دانش‌آموزان اين مدارس 7 / 65 هزار تن بود . اما اين تعداد محصل مدارس حرفه‌اى ، براى نيازمنديهاى كشور نارسا بود . بنابراين دولت ايران ناگزير شد شمارهء زيادى كارگر و تكنيسين براى تحصيل به آلمان غربى ، شوروى و كشورهاى ديگر بفرستد .\r\nاين گونه آموزش مردم ايران نسبتا پيشرفت كرد ، اما با اينهمه اقدامهاى نامبرده براى رفع فورى نيازمنديهاى كشور كافى نبودند . هم‌اكنون ميليون‌ها تن از روستائيان به حال بىسوادى به‌سر مىبرند . به انگيزهء نبودن برنامه دقيق ، كمك تحصيلى ، حقوق كم معلمان و سطح پائين مهارت آموزگاران و دبيران ، ايران از لحاظ آموزش سواد كاملا عقب مانده است . شاه ايران در نوامبر 1972 اعلام داشت كه مدارس ، يك مشت ديپلمهء بىسواد بيرون مىدهند . مطبوعات ايران هم دربارهء بىسروسامانى فرهنگ و فرسودگى ساختمان - هاى بسيارى از مدارس ، ميزان شهريه زياد در مدارس خصوصى و اينكه در اين مدارس به روى كودكانى كه والدين‌شان درآمد كم دارند بسته است و غيره مطالب فراوانى نوشته‌اند .\r\nفقط به سال 1974 پس‌ازآنكه درآمد نفت زياد شد شاه فرمانى مبنى بر رايگان بودن تحصيل كودكان در دورهء ابتدائى و راهنمائى صادر كرد . تعيين رشته‌ها در دبيرستان‌ها مقرر شد . اگر سابقا برنامه دبيرستانها بيشتر به منظور آماده كردن آنها براى تحصيل در رشته -\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nهاى علوم اجتماعى تهيه مىگرديد ، در سالهاى اخير مسئله مهم آموزش ، آماده كردن مهندس ، كارشناس فنى و كشاورزى ، براى كار در صنايع و كشاورزى پيشرفته و رشته‌هاى ديگر اقتصاد بود .\r\nبه سال 1974 در ايران 148 آموزشگاه عالى و دانشكده در رشته‌هاى گوناگون وجود داشت ، در اين دانشكده‌ها رويهمرفته 123 هزار تن دانشجو تحصيل مىكردند ( كمتر از 3 / 1 آنها دختر بودند ) . ده سال پيش در سرتاسر ايران فقط 27 دانشكده و آموزشگاه عالى با 5 / 24 هزار دانشجو وجود داشت .\r\nبزرگترين مؤسسات آموزش عالى ايران دانشگاه تهران بود كه به سال 1934 در تهران تأسيس شد . به سال 1969 - 1 / 18 هزار دانشجو در اين دانشگاه درس مىخواندند .\r\nدر شيراز ، مشهد ، اهواز ، اصفهان ، تبريز هم دانشگاه‌هاى دولتى تأسيس گرديدند . به سال 1960 در تهران يك دانشگاه ملى با سرمايه خصوصى بنيان‌گذارى شد ، به سال 1966 دانشگاه فنى دولتى آريامهر براى آماده كردن كادرهاى عالى آزموده صنايع ايران در تهران تأسيس گرديد .\r\nسطح آماده كردن كارشناس در دانشكده‌ها و آموزشگاههاى عالى نتوانست به نيازمندى - هاى كنونى ايران در زمينهء كادرهاى متخصص جواب دهد . در چند دانشكده كتابهاى درسىاى تدريس مىشدند كه دانشكده‌هاى 50 سال پيش اروپا از آنها استفاده مىكردند . از وسايل آزمايشگاهى گرانبها كه بايستى از خارج وارد مىگرديدند ، استفاده نمىشد ، طرحهاى آموزشى بسيار نارسا بودند . سطح پژوهش‌هاى علمى بسيار پائين بود . به موجب مدارك مطبوعات ، دانشكده‌هاى ايران رويهمرفته 2000 استاد كم داشت ، فرزندان كارگران و كشاورزان طبق معمول امكان تحصيل در مدارس عالى را نداشتند . شهريهء دانشجويان بسيار زياد بود - اقلا ده هزار ريال در سال . به سال 1974 دولت اعلام داشت كه دانشجويان مىتوانند شهريه نپردازند ، به شرط آنكه متعهد شوند به ازاى هر سال تحصيل در دانشكده 2 سال براى دولت كار كنند .\r\nدر رابطه با نارسائى سيستم آموزش عالى در ايران ، بسيارى از ايرانيان براى تحصيل به خارج از كشور رفتند . به سال 1972 / 73 فقط به موجب گذرنامه‌هاى دانشجوئى 18 هزار دانشجو در خارج به تحصيل اشتغال داشتند . علاوه‌براين تعداد 20 هزار دانشجو بدون گذرنامه دانشجوئى و به حساب شخصى خودشان در خارج تحصيل مىكردند ( محل تحصيل اينها امريكا ، آلمان غربى ، انگلستان ، اطريش و فرانسه بود ) .\r\nدر زمينهء بهداشت هم ضمن دهه اخير در ايران گامى برداشته شد . شمارهء پزشكان\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nبه دو برابر افزايش يافت . به ازاى هر 3000 نفر ايرانى يك پزشك وجود داشت « 1 » . بايد در نظر گرفت ، نيمى از اين پزشكان فقط در تهران كه تقريبا 10 % جمعيت ايران در آنجا ساكن بودند ، كار مىكردند . بقيه پزشكان در شهرستان به كار مىپرداختند .\r\nبه منظور رواج پزشكى نوين در روستاها به سال 1964 « سپاه بهداشت » ايجاد گرديد ، انتخاب و وظايف افراد اين سپاه هم مانند سپاههاى دانش و ترويج بود با اين اختلاف كه براى سپاه بهداشت كسانى انتخاب مىشدند كه داراى تحصيلات پزشكى بودند . به‌وسيلهء « سپاه بهداشت » در روستاهاى ايران بيش از 450 مركز بهداشتى تأسيس گرديد كه به برخى از ساكنان روستاها كمك پزشكى مىكردند .\r\nعلاوه‌براين در آغاز 1975 در روستاهاى ايران 94 مركز بهداشتى بيمه روستائى ايجاد شد كه در كرانه‌هاى درياى خزر به پيكار عليه مالاريا سرگرم شدند . تقريبا بيمارى و با از ميان رفت ، مبارزه با بيمارى آبله و چند اپيدمى ديگر در جريان بود . در نتيجه اين اقدامها عمر متوسط ساكنان ايران كه در سال 1962 / 63 ، 42 سال بود ، به 55 سال در سال 1974 رسيد .\r\nاما تا به امروز سازمانهاى بهداشتى نتوانسته‌اند براى مردم به‌ويژه ساكنان روستا - هاى ايران كمك پزشكى قابل قبولى را ارائه دهند . شماره پزشكان ، بيمارستانها و تخت - خوابهاى بيماران بسيار كم است ، و اين كمك‌هاى پزشكى هم در سرتاسر كشور يكسان انجام نمىگيرد . در بسيارى از مناطق استانها و فرمانداريهاى كل از قبيل فارس ، كردستان ، خوزستان ، سمنان ، لرستان ، كناره‌هاى خليج فارس ، عمان و جاهاى ديگر در سال 1973 / 74 به‌طور كلى بيمارستان وجود نداشت .\r\n\r\nاصلاحات در زمينه زندگى اجتماعى\r\nمهم‌ترين دگرگونى در زندگى اجتماعى ايران ضمن دههء اخير ، تأمين حقوق اجتماعى زنان بود . پيشترها زنان تقريبا به‌طور كامل از زندگى اجتماعى كشور بر كنار بودند . در پايان 1956 ، جمعيت فعال زنان ده برابر كمتر از مردان بود . شماره زنان باسواد بزرگتر از ده سال فقط 3 / 7 % و در روستاها 1 % بود . به سال تحصيلى 1958 / 59 در دبستانهاى روستائى ، فقط 634 دختر درس مىخواندند كه شماره آنها 35 بار كمتر از پسران بود .\r\nدر ميان دانشجويان دانشكده‌ها به سال 1960 ، شماره دختران ده بار كمتر از پسران دانشجو\r\n\r\n\r\n","description":"","footnote":"\r\n( 1 ) . به سال 1959 در شوروى به ازاى هر 500 تن يك پزشك وجود داشت .\r\n","page_name":" 609 ","page_number":609},
  {"content":"\r\n\r\nبود . زنان از لحاظ انتخاب شدن ، رأى دادن و كليهء حقوق سياسى برابر گدايان ، ولگردان ، كلاه‌برداران ، قاتلان و دزدان بودند . از لحاظ زندگى خانوادگى هم زنان ، با مردان حقوق برابر نداشتند . عادت تحقيرآميز تعدد زوجات در خانواده‌ها رايج بود . هر مرد حق داشت 4 زن عقدى و شمارهء بىشمارى زن صيغه بگيرد . مرد مىتوانست هروقت بخواهد خودسرانه زنش را طلاق دهد و از خانه بيرون راند ، زنان حق طلاق دادن شوهرانشان را نداشتند . در مورد طلاق ، زن هيچگونه حقى در تصرف دارائى خانه نداشت و نمىتوانست كودكانش را نزد خود نگاهدارد . مرد مىتوانست زنش را از كار كردن بازدارد زنان كارگر در تأسيسات بافندگى و غيره بارها كمتر از مردان همكارشان مزد مىگرفتند . بسيارى از زنان چادر به‌سر مىكردند .\r\nاين عادات كه ويژهء مسلمانان قرون وسطى بود عملا نيمى از مردم كشور را از فعاليت‌هاى اقتصادى و زندگى اجتماعى - سياسى بازمىداشت و از پيشرفت عادى كشور جلوگيرى مىكرد . گروههاى دست‌راستى حاكم ايران به اين نتيجه رسيدند كه براى رهائى از پس‌ماندگى اقتصادى و اجتماعى كشور ضرورت دارد كه نابرابرى وضع زنان نسبت به مردان از ميان برود . در رابطه با اين چگونگى در 3 ماه مارس 1963 شاه فرمانى صادر كرد كه به موجب آن به زنان حق داد در انتخابات شركت كنند و از لحاظ حقوق سياسى با مردان برابر باشند .\r\nاين فرمان براى برابرى حقوق زنان و مردان حتى به موجب قوانين مدون در زمينه روابط زن و مرد كافى نبود . در قوانين جنائى و مدنى كشور مواردى وجود داشت كه آشكارا ميان زن و مرد تبعيض قائل مىشد ، مثلا ماده‌اى دربارهء اينكه مرد حق دارد زنش را در صورت نقض وفادارى او به شوهرش ، بدون كيفر ديدن ، به‌كشد ، يا ماده‌ايكه حقوق زن را در مورد وراثت محدود مىكند ( زن نصف مرد ارث مىبرد ) ، يا حق طلاق خودسرانه مرد و محروميت زن از نگاهدارى كودك و غيره .\r\nدر ماه مه 1967 مجلس قانونى را وضع كرد كه به موجب آن حقوق زنان در زمينه روابط خانوادگى افزايش يافت . در اين قانون قيد شد كه شوهر حق ندارد زنش را خود - سرانه طلاق دهد و فقط با حكميت دادگاه مىتواند به چنين كارى اقدام كند . دربارهء نگاهدارى كودك هم بايستى دادگاه تصميم بگيرد . اين قانون ، ازدواج موقت يعنى گرفتن صيغه را ممنوع اعلام داشت و شرايط گرفتن زن دوم را كاملا محدود كرد . در اين مورد شوهر در صورتى مىتوانست زن دوم بگيرد كه يا موافقت زن اولش را جلب كند يا در مورد نازائى و بيمارى زن اول مىتوانست به چنين كارى دست زند . به سال 1968 نيز قانونى از مجلس گذشت كه به موجب آن دخترانى كه داراى تحصيلات متوسطه و عالى\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nبودند مىتوانستند تا دو سال براى مبارزه با بىسوادى به روستاها بروند . به سال 1974 در قانون خانواده دگرگونىهائى رويداد كه طبق آنها حقوق زنان در خانواده افزايش يافت .\r\nباوجود وضع اين قوانين ، نابرابرى حقوق زنان و مردان تا به امروز هم در ايران حكمفرماست . براى دستگاه قانون‌گذارى كشور غيرممكنست در مدتى كوتاه قوانينى را به منظور از بين بردن كامل نابرابرى زن و مرد وضع كند . اما تصويب اين قوانين گام مهمى در پيشرفت آزادى زنان بشمار مىرود . در سال 1968 تا 1974 يكى از زنان به نام فرخ روپارساى به عنوان وزير آموزش و پرورش در كابينهء دولت برگزيده شد . به سال 1974 3 زن به عنوان معاون وزير و 4 زن به عنوان سناتور و 17 زن به عنوان نماينده مجلس برگزيده شدند . تعدادى از زنان به عنوان كارمندان جزء ادارات و وزارت‌خانه‌ها ، در دستگاههاى دولتى و شركت‌هاى تعاونى روستائى و غيره سرگرم كار شدند .\r\n\r\nتغيير قانون انتخابات\r\nدر قانون انتخابات تغييرات ديگرى هم داده شد . به موجب اين قانون كه در همه - پرسى 26 ژانويه 1963 تصويب شد ، جريان رأىگيرى فقط يك روز تعيين گرديد ، چون در گذشته جريان رأىگيرى مدت زيادى طول مىكشيد . قرار شد نام رأىدهندگان و انتخاب‌شوندگان ثبت و به آنها تعرفه داده شود ، اين مسئله معمولا در ايران از لحاظ تقلب انتخاباتى دردسرهائى را پديد آورد . از صورت انتخاب‌شوندگان « اشراف » و « مالكان » حذف گرديد و به‌جاى آنها « دهقانان » و « كارگران » قيد شد . اين صورت پس از تغييراتى به اين شكل درآمد : « روحانيان ، كارفرمايان ، پيشه‌وران ، زمين‌داران ، دهقانان و كارگران » .\r\nضمن تغيير قانون انتخابات مقرر گرديد كه كانديداهاى نمايندگى مجلس بايستى مبلغى پول به صندوق انتخابى به عنوان سپرده تحويل دهند . محدوديت‌هاى ديگرى از قبيل تعيين حدود تحصيلات براى نمايندگان شورا و حدود سن براى نمايندگان مجلس سنا و شورا مانند سابق تعيين گرديد . اين محدوديت‌ها عملا امكان انتخاب شدن اكثريت قريب به اتفاق كارگران و دهقانان را در مجلس شورا از ميان برد ، روشن است كه طبعا اينان نمىتوانند در مجلس سنا نماينده شوند چون رسما از انتخاب شدن در اين مجلس محرومند .\r\n\r\nافزايش جمعيت شهرها و دگرگونى در روستاها\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nاز پايان 1956 تا فوريه 1974 جمعيت شهرنشينان ايران از 5 / 5953 هزار تن به 13600 هزار تن رسيد ، اين رقم شامل 5 / 42 % كل جمعيت ايران كه تا اين زمان 2 / 31 ميليون نفر بود ، مىشد . افزايش شتاب‌انگيز جمعيت شهرى نتيجهء مسلم روند اجتماعى - اقتصادى كشور در سالهاى اخير بود كه قسمتى از آن را مىتوان پيشرفت صنعتى بشمار آورد .\r\nافزايش جمعيت شهرها تأثير مهمى در زندگى اجتماعى و زيست مردم ايران داشت .\r\nاين پديده باعث ازهم‌پاشيدن سامان كهن و منسوخ زندگى معمولى توده‌ها و گرايش آنها به زندگى نوين گرديد . روش‌هاى قرون وسطائى زندگى همراه با رشد شهرها به‌كلى ناپديد گرديد . به‌زودى ويژگيهاى قومى به‌ويژه در ميان طبقه شكوفان كارگر ، روشنفكران و ساكنان شهرها از ميان رفتند . ادغام تيره‌هاى گوناگون مردم ساكن ايران با رشد جمعيت شهرها شديدتر انجام گرفت ، اين چگونگى باعث شد زبان فارسى به عنوان زبان دولتى كه كليه ادارات كشورى ، قضائى با آن سخن مىگفتند و مىنوشتند و در دانشكده‌ها و آموزش - گاههاى عالى با آن زبان تدريس مىشد و روزنامه و مجله‌ها با آن زبان منتشر مىگرديد ، رواج بيشترى يابد .\r\nدگرگونيهاى نوينى در سيماى روستاها به چشم مىخورد ، اگرچه به‌طوركلى اين روستاها شكل اوليه خود را حفظ كرده بودند اما در چند روستا ساختمانهاى تازه‌اى بنا گرديدند كه مصالح ساختمانى آنها آجر بود - مدرسه‌هاى نوساز ، مراكز بهداشتى نوبنياد ، حمام‌ها ، مغازه و دكانهاى وابسته به شركت‌هاى تعاونى ، چاههاى عميق ، تلمبه‌ها و غيره اينجا و آنجا در روستاها خودنمائى مىكردند . به موازات وسيلهء حمل‌ونقل سنتى ( الاغ ) در خيابانهاى روستاها ، اتومبيل ، موتورسيكلت و دوچرخه پديد آمدند . در بعضى از كشت - زارها تراكتور و ماشين‌هاى كشاورزى ديگر به چشم مىخوردند . در برخى دهات برق ديده مىشد . طبق مدرك سرشمارى 1966 ، فقط 7 / 3 % تمام ساكنان روستاها در آنوقت از روشنائى برق بهره مىبردند ( در شهرها 6 / 68 % از برق استفاده مىكردند ) ، راديو وارد روستاها گرديد . شماره باسوادان روستاها نسبتا افزايش يافت اگرچه به كندى انجام مىگرفت ، شركت‌هاى تعاونى روستائى و غيره در روستاها پديد آمدند . اما اين پديده‌هاى تازه‌ايكه در روستاها به چشم مىخوردند فقط ظاهرى بودند ، و در عمق زندگى روستائيان اثر چندانى نداشتند ، اينان به همان وضع زندگى پيشين‌شان ادامه مىدادند .\r\n\r\nحزب و پيكار طبقاتى در ايران\r\n\r\n","description":"","footnote":"","page_name":" 612 ","page_number":612},
  {"content":"\r\n\r\nقبلا گفته شد كه اصلاحات در ايران تنها به اين منظور انجام گرفت تا از انفجار اجتماعى پيش‌گيرى شود . در نخستين سالهاى اجراى اصلاحات ، هيجان و جنبش مردم موقتا آرام شد . در ايران رسما اعلام گرديد كه گويا در نتيجه انجام اصلاحات در سرتاسر كشور مسئلهء طبقات و سيستم طبقاتى از بين رفته و بنابراين پيكار طبقاتى در ايران منتفى است . در ششمين كنفرانس درباره مسائل آموزشى كه ضمن سپتامبر 1973 انجام گرفت رسما تأئيد شد كه حكومت ايران نه كمونيستى و نه كاپيتاليستى است . بلكه سيستم اجتماعى اين كشور بىمانند است و نمونه‌اى از پيوستگى « آزادىهاى فردى و وفادارى شهروندان به حكومت است » .\r\nبه سال 1975 شاه ايران اعلام داشت كليه احزاب سياسى موجود بايد منحل شوند و حزب واحدى به نام « رستاخيز » تشكيل گردد ، برنامه اين حزب بايستى بر مبناى « قانون اساسى ، نظامى شاهنشاهى ايران ، و انقلاب شاه و مردم » تدوين مىگرديد ( انقلاب شاه و مردم همان اصلاحاتى بود كه طرح آن در همه‌پرسى 1963 به تصويب رسيده و گويا به وسيله دولت اجرا شده بود ) . هركس كه به اين اصول اعتقاد نداشت ، ازجمله ماركسيست‌ها ، خائن بشمار مىآمد ، و بايستى از ايران اخراج مىگرديد .\r\nعملا پندار انجام اصلاحات در ايران از ميان بردن طبقات ، لغو استثمار طبقاتى و دگرگونى روابط نيمه فئودالىاى كه در روستا به‌وسيله بورژواها عملى مىگرديد ، نبود .\r\nدر زمينهء صنايع هم همانگونه مانند سابق روابط سرمايه‌دارى رواج داشت .\r\nدر سالهاى آخر ، همين كه روشن شد ، اين اصلاحات عملا باعث بهبودى وضع توده - هاى گسترده مردم ( دهقانان ، كارگران ، روشنفكران ) نمىشود ، جنبش‌هاى اعتصابى و حملات ضد دولتى از سوى توده‌ها دوباره آغاز گرديد . در رابطه با اين چگونگى اعتصاب كارگران وسائل حمل‌ونقل شهرى ( راننده‌ها و بليطفروشان شركت واحد كه شماره - شان بيش از 9500 تن بود ) رويداد . ضمن اوت 1972 در تهران ، مديران شركت واحد اتوبوسرانى از توافق با خواسته‌هاى دسته‌جمعى كارگران سر باززدند . پس از سه روز اعتصاب تقاضاهاى كارگران پذيرفته شد : حقوق آنها به اندازه 25 % افزايش يافت ، به آنها وعده دادند كه دربارهء تقاضاهاى ديگرشان بررسى خواهند كرد .\r\nبه سال 1970 و در سالهاى اخير در دانشگاه تهران آشفتگىهائى جدى روى مىداد .\r\nحملات ضد دولتى بگونه‌هاى عمليات تروريستى عليه بعضى از شخصيت‌هاى دولتى ، مستشاران نظامى امريكا و رجال رسمى دولت ، تظاهرات عليه مداخله مسلحانه دولت ايران در ظفار ( عمان ) و غيره ، انجام مىگرفت .\r\nدولت كوشش داشت با سركوبى بيرحمانه اين تظاهرات را فرو نشاند . فقط در نيمه اول 1973 به موجب حكم دادگاههاى نظامى بيش از 70 تن به اعدام محكوم شدند ،\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nبسيارى هم به زندان ابد افتادند . اين اعدام‌ها و فشارهاى بيرحمانه دولت بعدها هم ادامه داشت . در سپتامبر 1973 تقريبا 170 تن دستگير شدند . به سال 1974 چند تن از روشنفكران ازجمله نويسندگان ، مهندسان و پزشكان بازداشت گرديدند .\r\nجنبش‌هاى اعتصابى كارگران به‌ويژه در سالهاى 1975 و 1976 گسترش يافت ، در اين سالها كارگران ساختمانى ، حمل‌ونقل ، بافنده ، كارگاههاى شيمى ، ماشين‌سازى ، صنايع نفت و غيره دست به اعتصاب زدند . كارگران خواهان افزايش كارمزد ، كاهش ساعات كار روزانه ، اجراى بيمه‌هاى اجتماعى و غيره بودند . در پايان آوريل 1974 « قانون كيفر اخلال‌گران در صنايع » تصويب شد ، به موجب اين قانون ، كيفر مرگ يا اقلا 15 سال زندان براى « اخلال‌گران » در صنايع كشور تعيين گرديد ، و حتى گروههاى ويژه‌اى براى حفاظت ده‌ها رشته‌هاى صنايع توليدى مأمور گرديدند .\r\nاين واقعيات دليل بر آنست كه دورهء موقتى خاموشى پيكارهاى طبقاتى كه در نتيجه آغاز « اصلاحات » پديد آمده بود ، پايان يافته است و مرحلهء تازه‌اى در پيشرفت پيكار طبقاتى كه بر پايه حمله به اين « اصلاحات » طرح گرديده آغاز شده است .\r\n\r\n","description":"","footnote":"","page_name":" 614 ","page_number":614},
  {"content":"\r\n\r\n\r\n32 سياست خارجى ايران و روابط شوروى - ايران در مرحلهء تازه\r\n\r\nويژگيهاى كلى سياست خارجى ايران در دهه‌هاى اخير\r\nهمانگونه كه قبلا گفته شد ، پس از كودتاى دولتى اوت 1953 ، ايران از سياست بيطرفى روى برتافت و سياست خارجى خود را بر مبناى دنباله‌روى دولت‌هاى امپرياليستى و پيش از همه دولت ايالات متحده امريكا بنيان نهاد . نتيجه اين سياست آن شد كه به سال 1955 به پيمان بغداد ( بعدها سنتو ) پيوست ، قرارداد دوستى و عدم تعرض را با شوروى امضاء نكرد و در 5 مارس 1959 به قرارداد دوجانبه نظامى با ايالات متحده تن درداد .\r\nچشم‌پوشى از سياست بيطرفى و سمت گرفتن به وابستگى بىچون‌وچرا به كشورهاى سرمايه‌دارى ، با منافع ملى ايران جور درنميامد و بنابراين نه‌تنها باعث ناخشنودى قشرهاى پيشرفته اجتماعى و دموكراتيك گرديد ، بلكه بخش مهمى از محافل بازرگانى كشور را ، در صف مخالف دولت قرار داد . اين چگونگى به مبارزه گسترده‌اى به‌منظور باز - گشت دولت به سياست بيطرفى و انجام سياست خارجى مستقل بر مبناى تأمين منافع ملى كشور ، گرائيد .\r\nاز سپتامبر 1962 به‌بعد پس از ردوبدل يادداشتهائى ميان ايران و اتحاد شوروى ،\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nدگرگونىهائى در سياست خارجى ايران پديد آمد . اصولى كه رسما براى برگزيدن چنين روشى از سوى دولت ايران اعلام شد « استقلال سياست خارجى ملى » بود . اصل اين سياست حفظ وابستگى كامل با امريكا و كشورهاى ديگر سرمايه‌دارى بود كه به‌موجب آن دولت ايران مانند سابق در پيمان سنتو شركت داشت و به موازات آن روابط اقتصادى و همكارى فنى با اتحاد شوروى و كشورهاى سوسياليستى را هم برقرار مىكرد .\r\nاما در سالهاى اخير گرايش و سمت‌گيرى سياست خارجى ايران به كشورهاى امپرياليستى هرچه بيشتر شدت يافت . در ژانويه 1975 پس از افزايش درآمد نفت شاه ايران وامها و اعتبارهائى را به سرمايه‌داران و بانك‌هاى بين‌المللى در انگلستان و كشورهاى سرمايه‌دارى پيشرفته ديگر ، واگذار كرد ، و حتى اعلام داشت كه با سرمايه‌گذارى در اين كشورها ، ايران به جهان غرب تعلق خواهد داشت . نخست‌وزير ايران ، هويدا در ژانويه 1975 اعلام داشت كه جمع وامها و كمك‌هاى ايران به دولت‌هاى خارجى در سال 1974 در حدود 9 ميليارد دلار بوده است . ايران 25 % سهام كمپانى كروپ را كه وابسته به آلمان غربى بود خريدارى كرد . اما به سال 1975 ضمن رابطه با كاهش نسبتى درآمد نفت نسبت به سال 1974 ، شاه اعلام داشت كه واگذارى وامها و اعتبارات به دولت‌هاى پيشرفتهء سرمايه - دارى اشتباه بوده است و گفت در آينده چنين وامهائى داده نخواهد شد .\r\nايران همچنين درآمد سرشار نفت را براى خريد مقادير عظيمى اسلحهء گرانبها و به‌دردنخور مصرف كرد . در سالهاى 1973 و 1974 خريد اسلحه نوين تنها از ايالات متحده امريكا ، به 8 / 6 ميليارد دلار بالغ شد . علاوه‌بر اين مقدار زيادى اسلحه از انگلستان و آلمان غربى خريدارى گرديد . رويهمرفته جمع خريد اسلحه و سازوبرگ نظامى در اين مدت به 8 ميليارد دلار رسيد . درعين‌حال طبق مدارك سازمان ملل متحد جمع فروش اسلحه در تمام جهان ساليانه 20 ميليارد دلار بود . اين به آن معناست كه هر فرد ايرانى كه سطح زندگيش بارها پائين‌تر از مردم اروپاى غربى بود ، بايستى مبالغ گزاف‌ترى را ضمن مقايسه با شهروندان كشورهاى اروپائى كه جزو پيمان ناتو بودند ، براى هزينه‌هاى نظامى ، تحمل مىكرد . هم‌اكنون ايران سرگرم خريد سلاحهاى بمباران نابودكننده و هليكوپترهاى نظامى آخرين نمونه ، تانك‌هاى سنگين ، ناوهاى جنگى ، از جمله ناو هواپيمابر و اسلحه نوين ديگر است . در بندر چابهار عظيم‌ترين پايگاه دريائى نظامى در اقيانوس هند ساخته مىشود .\r\nهزينه‌هاى هنگفت نظامى ايران به سياست برترىجوئى اين كشور در منطقه خليج فارس بستگى داشت . چون اين منطقه براى ايران يگانه راه دريائىاى بود كه كشور را به دنياى خارج مربوط مىكرد ، ( اگر راه دريائى درياى خزر را به‌شمار نياوريم ) و منطقه‌اى بود كه در آن ذخاير سرشار نفت نهفته بود . صدور نفت ايران هم از راه خليج انجام\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nمىگرفت .\r\nدر رابطه با اعلاميهء تخليه منطقه خليج فارس از ارتش انگليس پس از گفتگوهاى ديرپاى ايران با انگليس در 15 اوت 1971 بحرين دولتى مستقل اعلام گرديد . ايران استقلال بحرين را به رسميت شناخت و با آن دولت روابط سياسى برقرار كرد . پس از بيرون رفتن ارتش انگليس از پايگاه نظامى بحرين ، پايگاه هوائى امريكائى در اين جزيره بر - قرار شد .\r\nدر رابطه با مسئله بيرون رفتن ارتش انگليس از خليج فارس در پايان 1971 ، با شركت فعال انگليسها در منطقه خليج فارس فدراسيون شيخ‌نشين‌هاى عربى تشكيل گرديد ( ابو ظبى ، دوبى ، شارجه ، عمان ، فجيره و رأس الخيمه ) اين شيخ‌نشين‌ها در كرانه‌هاى جنوبى خليج قرار داشتند . ايران به رسميت شناختن اين فدراسيون را رد كرد چون نسبت به سه جزيره كوچك واقع در تنگه هرمز يعنى ابو موسى ، تومب بزرگ و تومب كوچك ادعاى مالكيت داشت و اعلام كرد اين جزاير سابقا به آن كشور تعلق داشته و تقريبا 80 سال پيش انگليسها آنها را اشغال كرده‌اند . دولت‌هاى عربى عليه ادعاهاى ايران نسبت به اين سه جزيره به پا خاستند . در ظرف دو سال مذاكراتى بين دولت ايران و نماينده انگليسى لوئيس جريان داشت ، و در پايان 1971 موافقت شد كه ايران جزاير نامبرده را اشغال كند و در عوض اين دولت فدراسيون شيخ‌نشين‌هاى عربى خليج فارس را به رسميت بشناسد .\r\nدر اول دسامبر 1971 ارتش ايران جزاير ابو موسى ، تومب بزرگ و تومب كوچك را اشغال كرد . در دوم دسامبر همان سال ايران اعلام داشت فدراسيون شيخ‌نشين‌هاى عربى خليج فارس را به رسميت مىشناسد . اشغال اين سه جزيره به‌وسيله ايران باعث اعتراض چند كشور عربى از جمله چند شيخ‌نشين‌هاى عضو فدراسيون گرديد . در رابطه با اين رويدادها ، ايجاد روابط سياسى ايران با شيخ‌نشين‌هاى عربى تا نوامبر 1972 طول كشيد .\r\nپس از اعلام تخليه منطقه خليج فارس از ارتش انگليس ، دولت ايران از اين چگونگى بهره برد و خواست نقش يك قدرت بزرگ را در خليج بازى كند و اين گونه جاى ارتش انگليس را براى حفظ ذخاير نفت و راه صدور آن ، در منطقه خليج بگيرد ، و حتى برآن شد پيكار عليه جنبش‌هاى آزادى ملى مردم اين منطقه را به‌عهده گيرد . ضمن رابطه با اين گرايش ، ايران در ظفار مداخله نظامى كرد . بنا به تقاضاى سلطان عمان ، قابوس ، ايران نيروهائى را به عمان فرستاد و اين نيروها همراه ارتش مزدور سلطان جنبش‌هاى پارتيزانى را كه به‌وسيله جبههء توده‌اى آزادى عمان رهبرى مىشد سركوب كردند .\r\nدولت ايران رسما اعلام داشت كه از اصل « تبديل اقيانوس هند و خليج فارس به منطقه صلح و امنيت » پشتيبانى مىكند و با مداخله دولت‌هاى خارجى و عمليات نظامى اين\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nدولت‌ها در منطقه نامبرده مخالف است . درعين‌حال عليه وجود پايگاه نظامى امريكائيان در خليج فارس و عليه تشكيل چنين پايگاهى در جزيره ديئوگارسيا واقع در اقيانوس هند و جزاير مصيره در درياى عربى نزديك كناره‌هاى عمان ، اعتراضى نكرد . بالاتر از اينها در ايران تبليغات تحريك‌آميزى درباره حضور نظامى شوروى در اقيانوس هند ، اگرچه بىپايه بودند ، آغاز گرديد . در نوامبر 1974 در بخش شمالى اقيانوس هند ، سازمان سنتو مانور دريائى عظيمى را با شركت نيروهاى هوائى و دريائى امريكائى و ايرانى آغاز كرد .\r\nاين واقعيات و حتى هزينه‌هاى سرسام‌آور نظامى ايران ، با كاستن تشنجات بين‌المللى و استوارى صلح در منطقه خاور نزديك و ميانه اصلا جور درنمىآمد .\r\nايران عضو سازمان ملل متحد و در تمام ارگان‌ها و كارهاى اين سازمان شركت دارد .\r\nايران همانگونه به عضويت سازمان سنتو و كميته‌هاى اين سازمان از جمله كميته نظامى ادامه ميدهد . اين دولت فعالانه در مانورهاى نظامىايكه اين سازمان برگذارد مىكند ، شركت دارد .\r\nايران همراه تركيه و پاكستان در سازمان همكارى منطقه‌اى براى پيشرفت و توسعه فعاليت دارد ، اين سازمان به سال 1964 به‌منظور انجام همكارىهاى اقتصادى سه كشور در زمينهء حمل‌ونقل ، ارتباطات ، بازرگانى ، كشتىرانى ، جهانگردى ، طرحهاى پيشرفت اقتصادى و غيره تشكيل گرديد . سازمان همكارى منطقه‌اى داراى چند كميته مىباشد :\r\nكميته‌هاى صنايع ، امور نفتى ، بازرگانى ، حمل‌ونقل ، همكارى فنى ، مسائل اجتماعى و غيره از آن جمله‌اند . در چارچوب طرحهاى همكارى اقتصادى ايجاد كارخانه آلومينيم - سازى در ايران انجام گرفته است . به‌موجب موافقت ايران ، تركيه و پاكستان ، به‌منظور پيوستگى شبكه راه‌آهن اين سه كشور ، بايستى راه‌آهن سرتاسرى ايران از راه قطور به تركيه وصل شود . ضمنا طرح ساختن راه‌آهن ميان كرمان و زاهدان تهيه گرديد . ميان ايران و تركيه موافقت شده است كه مشتركا يك خط لوله نفت از اهواز به اسكندرون كشيده شود ، ضمنا طرحهاى ديگرى پيش‌بينى گرديده است . سنتو و سازمان همكارى منطقه‌اى باهم پيوندى ناگسستنى دارند و بنا به اعتراف مطبوعات وابسته به دولت ايران اين دو سازمان در خاورميانه يك هدف را دنبال مىكنند .\r\nايران در سازمان اوپك ( سازمان كشورهاى نفت‌خيز ) هم عضويت دارد ، اين سازمان در سال 1960 با شركت ايران ، عراق ، كويت ، عربستان سعودى و ونزوئلا به منظور دفاع از منافع اين كشورها در زمينه سياست‌هاى نفتى در برابر كمپانىهاى نفتى بين‌المللى ، تشكيل گرديد . بعدها كشورهاى قطر ، اندونزى ، ليبى ، شيخ‌نشين‌هاى عربى\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nخليج ، الجزيره ، نيجريه ، گابون و اكوادر هم به اين سازمان پيوستند . صرف‌نظر از رژيم‌هاى گوناگونى كه در اين سازمان شركت دارند ، سازمان و فعاليت‌هاى آن به‌طوركلى جنبه ضد امپرياليستى دارد . اوپك در فوريه 1971 توانست ميزان درآمد دريافتى از كمپانىهاى نفت را به ميزان 50 الى 55 درصد بالا ببرد . در نتيجه مذاكرات اوپك با كمپانىهاى نفتى ، قرار شد به تناسب نوسانات ارزش دلار بهاى نفت تغيير كند . به سال 1973 ، طبق تصميم اوپك بهاى نفت خام 4 برابر شد . درعين‌حال دولت ايران مىپندارد كه مسئله نفت يك موضوع صرفا اقتصادى است ، و طرح تحريم صدور نفت را به ايالات متحده و كشورهاى ديگر از سوى برخى از كشورهاى عربى محكوم مىشمارد ، از اسرائيل و حمله اين دولت عليه كشورهاى عربى عملا پشتيبانى مىكند .\r\nموضع رسمى ايران در مشاجرات خاور نزديك ، اجراى ضرورى قطعنامه شوراى امنيت مورخ 22 نوامبر 1967 درباره بيرون رفتن ارتش اسرائيل از سرزمين‌هاى اشغالى اعراب است . ايران رسما تجاوز اسرائيل را محكوم مىشمارد و از دولتهاى عربى جانبدارى مىكند . قانونا ايران دولت اسرائيل را به رسميت نمىشناسد و نمايندهء سياسى در اين كشور ندارد . اما اين دولت را بگونهء دفاكتو مىشناسد و ميان ايران و اسرائيل روابط اقتصادى و غيره كاملا برقرار است . ايران نفت اسرائيل را تأمين مىكند . و تقريبا بيشتر نيازمنديهاى اين دولت را برآورده مىسازد . هم‌اكنون در اسرائيل نماينده غيررسمى ايران سرگرم فعاليت است و در ايران هم نمايندهء اقتصادى اسرائيل وجود دارد .\r\n\r\nروابط ايران با كشورهاى پيشرفته سرمايه‌دارى\r\nايران وابستگى خود را با ايالات متحده امريكا هرچه تنگ‌تر و استوارتر حفظ كرده است . اين وابستگى از زمان شركت ايران و امريكا در پيمان سنتو آشكارا آغاز و سپس با انعقاد پيمان دوجانبه نظامى ايران و امريكا در 5 مارس 1959 استوارتر گرديد . در ارتش ايران مانند پيش ميسيون نظامى امريكا سرگرم فعاليت است ، افراد امريكائى از مزاياى برون‌مرزى برخوردارند . در رابطه با خريدهاى كلان اسلحه از امريكا شماره مستشاران نظامى اين كشور سخت افزايش يافته است . بنا به گزارش كميسيون ويژه امور خارجى سناى امريكا به كنگره اين كشور كه انتشار يافت ، در سال 1976 - 24 هزار تن امريكائى در ايران بسر مىبردند كه بيشترشان نظامى بودند . فقط به سال 1975 فعاليت مستشاران نظامى امريكا در ژاندارمرى ايران پايان يافت . سرمايه‌گذارى امريكائيان در ايران از كشورهاى سرمايه‌دار ديگر بارها هنگفت‌تر بود .\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nروابط انگليس - ايران ، با همكارى مشترك اين دو دولت در پيمان سنتو ، خريدهاى كلان اسلحه انگليسى به‌وسيله ايران ، شركت اخير كمپانىهاى نفتى انگليسى براى بهره - كشى از نفت ايران ، مشخص مىشود . از لحاظ سرمايه‌گذارى در ايران ، انگلستان پس از امريكا جاى دوم را دارد . درباره جريان بازرگانى خارجى ايران به سال 1973 / 74 انگلستان جاى چهارم را در زمينه واردات و جاى پنجم را در زمينهء صادرات ايران داشت .\r\nجمهورى فدرال آلمان اخيرا جاى اول را در زمينه واردات ايران اشغال كرده است و فقط در سال 1974 / 75 امريكا جاى اين كشور را گرفته است . در مدت چندين سال آلمان غربى در زمينه صادرات ايران جاى اول را داشته است . آلمان غربى به ايران كمك‌هاى فنى و اقتصادى مىدهد ، و براى اجراى يك رشته طرحهاى پيشرفت كشور مبلغ 250 ميليون مارك وام به ايران واگذار كرده است . به سال 1970 بيش از 3 هزار كارگر ايرانى در آلمان غربى آموزش ديدند . آلمان غربى حتى در داخل ايران هم براى آموزش حرفه‌اى كارگران متخصص اقدام كرده است .\r\nدر ژوئن 1974 بين ايران و فرانسه قراردادى به مدت ده سال براى اجراى طرحهاى صنعتى در ايران ازجمله خريد 5 راكتور اتمى منعقد گرديد . جمع كل مبلغ اين قرارداد 4 ميليارد دلار بود . براى اجراى اين قرارداد دولت ايران مبلغ يك ميليارد دلار اعتبار به فرانسه واگذار كرد . در دسامبر 1974 هنگام ديدار نخست‌وزير فرانسه به نام ژ . شيراك از تهران پيمانى به‌منظور ايجاد كارخانه فولادسازى ويژه ، كارخانه مونتاژ اتومبيل ، كارخانه توليد كود شيميائى ، ساختمان متروى تهران ، شركت فرانسه در نوسازى و برقى كردن راه‌آهن ايران رويهمرفته به مبلغ 35 ميليارد فرانك ، بين ايران و فرانسه منعقد گرديد .\r\nدر سالهاى اخير روابط ميان ايران و ژاپن فعالانه گسترش يافت . به سال 1970 / 71 ژاپن پس از آلمان غربى و امريكا جاى سوم را در زمينه واردات ايران اشغال كرد . در اين هنگام واردات ايران از ژاپن ده‌ها بار بيشتر از صادرات اين كشور به ژاپن بود . منبع پركردن كسرى موازنه پرداختهاى ايران در مورد واردات و صادرات ، صدور نفت به ژاپن بود . به سال 1969 قراردادى مبنى بر صدور گاز ايران به ژاپن بين دو دولت به امضاء رسيد . سرمايه‌هاى ژاپنى براى بهره‌بردارى از معادن گاز جزيره قشم و طرحهاى بهره‌كشى از معادن مس در منطقه خراسان و همچنين چند طرح ديگر شركت كردند .\r\n\r\nروابط ايران با كشورهاى در حال رشد . ايران و كشورهاى عربى\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nروابط ايران و مصر در رابطه با اينكه عبد الناصر ، ايران را به همكارى با اسرائيل متهم كرد ، در سپتامبر 1960 قطع شد . موضع رسمى ايران در مشاجره ميان اعراب و اسرائيل مىتوانست روابط ايران و مصر را به حال عادى برگرداند ، بنابراين در اوت 1970 دوباره روابط سياسى ايران و مصر برقرار گرديد . در ماه مه 1974 ايران وامى به مبلغ يك ميليارد دلار به مصر واگذار كرد . روابط ميان ايران و مصر در طى سالهاى اخير بگونه چشم‌گيرى بهبود يافته است .\r\nايران با عربستان سعودى و اردن كه آنها هم داراى رژيم پادشاهى هستند روابط دوستانه و نيكوئى دارد .\r\nروابط سياسى ايران و لبنان در آوريل 1969 قطع شد . انگيزهء قطع اين روابط آن بود كه دولت لبنان از تحويل ژنرال تيمور بختيار ( رئيس سابق سازمان امنيت ايران كه پس از نزاعش با شاه به خارج مهاجرت كرده بود ) به دولت ايران خوددارى كرد ، اما در ژوئيه 1971 اين روابط دوباره برقرار گرديد .\r\nروابط ميان ايران و همسايه باختريش يعنى عراق بسيار پيچيده بود ، ميان اين دو كشور اختلافهاى جدى فراوانى وجود داشت . دشوارترين مسائل ميان آنها موضوع خطوط مرزى در رود شط العرب بود . طبق قرارداد سال 1937 ميان ايران و عراق خط مرزى دو كشور ، كنارهء چپ اين رودخانه تعيين شد و تمام عرض رودخانه و آب‌هاى آن به عراق تعلق گرفت ، اگرچه به موجب همان قرارداد آزادى كشتىرانى براى ناوهاى بازرگانى كليه كشورها و ناوهاى جنگى ايران و عراق آزاد اعلام شده بود . دولت ايران معتقد بود كه قرارداد سال 1937 ، از سوى انگليسها به ايران تحميل شده و به منظور اجراى سياست استعمارى اين كشور تنظيم گرديده است ، بنابراين بايد در متن اين قرارداد تجديد نظر شود . به عقيده دولت ايران خط مرزى ميان دولتين ايران و عراق در شط العرب نه ساحل چپ آن رودخانه ، بلكه خط القعر آن بايستى تعيين مىگرديد . در پايان سالهاى 60 ، ميان ايران و عراق مذاكره درباره اين موضوع آغاز گرديد ، اما اين مذاكرات به نتيجه‌اى نرسيدند . در آغاز 1969 ايران اعلام داشت كه قرارداد سال 1937 را لغو شده مىانگارد و پيشنهاد كرد قرارداد تازه‌اى بايد در اين‌باره منعقد گردد ، اين مسئله باعث تيره شدن روابط دو كشور گرديد .\r\nمسئله مهم ديگرى كه باعث تيرگى رابطه ميان ايران و عراق گرديد موضوع زوار ايرانى در اماكن مقدسهء كربلا و نجف و شهروندان ايرانىاى كه در عراق زندگى مىكردند ، بود . ايران دولت عراق را متهم كرد كه زوار و شهروندان ايرانى را در عراق زير فشار قرار مىدهد . به‌ويژه هنگاميكه در سالهاى 1968 - 1972 ده‌ها هزار نفر از شهروندان ايرانى\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nساكن عراق از آن كشور بيرون رانده شدند ، دولت ايران خشمگين گرديد .\r\nانگيزهء ديگر ناخشنودى دولت ايران از عراق اقامت تيمور بختيار در آن كشور بود ، كه از لبنان به عراق آمد .\r\nدر ژانويه 1970 عراق ايران را متهم كرد كه عليه اين دولت توطئه‌اى را سازمان داده است و به توطئه‌گران داخلى عراق اسلحه و پول مىرساند و بنابراين به سفير ايران در عراق تكليف كرد تا آن كشور را ترك كند . در جواب اين رفتار دولت ايران هم سفير عراق را از ايران اخراج كرد . اما روابط سياسى ميان دو دولت آن‌وقت قطع نشد .\r\nعلاوه بر اين ميان عراق و ايران يك رشته مسائل مورد اختلاف وجود داشت : اين موارد كمك ايران به جدائىخواهان كرد عراق ، اختلاف نظر در مورد چند نقطه مرزى ، مسئله استفاده از آبهاى رودخانه‌هائيكه از خاك ايران سرچشمه مىگرفتند و در خاك عراق جارى مىشدند ، و غيره بود .\r\nدر رابطه با اشغال سه جزيره خليج فارس به وسيله ارتش ايران ، دولت عراق در اول دسامبر 1971 قطع روابط سياسى خود را با ايران اعلام داشت . پس از اين رويداد در مرز ايران - عراق نيروهائى از دوسو متمركز شدند و بارها زدوخوردها و حوادثى مرزى بين طرفين رويداد .\r\nدر اكتبر 1973 به ابتكار عراق روابط سياسى دو كشور از سر گرفته شد ، اما ميان ايران و عراق هنوز تشنج وجود داشت . در مارس 1975 ، در پى ميانجيگرى الجزاير ، ايران و عراق موافقت كردند كه مرزهاى خود را با توافق طرفين علامت‌گذارى كنند و روابط دوستانه حسن همجوارى ميان دو دولت از نو گرفته شود .\r\nايران با بيشتر دولت‌هاى عربى ديگر ( مراكش ، الجزاير ، تونس و غيره ) تقريبا روابط سياسى عادى داشت ، اگرچه به انگيزهء اشغال سه جزيرهء خليج فارس به وسيله ارتش ايران بگونه موقت اين روابط به سردى گرائيد و حتى باعث اعتراض عده‌اى از كشورهاى عربى ( كويت ، ليبى و چند كشور ديگر ) گرديد .\r\nايران با همسايهء خاورى يعنى افغانستان روابط دوستانه‌اى داشت . ضمن مارس 1973 دربارهء حل موضوع مورد اختلاف قديمى دو كشور يعنى رودخانه هيرمند اقدامهائى به عمل آمد . پس از كودتاى ژوئيه 1973 كه افغانستان رژيم جمهورى را اعلام داشت ، دولت ايران اين رژيم را به رسميت شناخت .\r\nميان ايران ، تركيه و پاكستان روابط دوستانهء نزديكى برقرار بود . اين مسئله به‌ويژه نسبت به شركت سه كشور در سازمان سنتو و سازمان همكارى منطقه‌اى آشكار مىشود .\r\nايران رسما دربارهء مسئله ويتنام بر پايه موافقت‌نامه ژنو كه به سال 1954 به امضاء\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nرسيد ، نظر مىداد . اما درعين‌حال دولت ايران رژيم سايگون را به رسميت شناخت و هنگام جنگ ويتنام به اين رژيم كمك پزشكى مىفرستاد . پس از آنكه در آغاز 1973 در پاريس موافقت‌نامه درباره ويتنام به امضاء رسيد ، ايران در پائيز همان سال جمهورى ويتنام را به رسميت شناخت و با آن دولت روابط سياسى برقرار كرد .\r\nدر اوت 1971 ايران دولت جمهورى توده‌اى چين را به عنوان يگانه دولت قانونى چين به رسميت شناخت . در تهران و پكن سفيران دو كشور مشغول كار شدند . در سپتامبر 1972 ملكهء ايران همراه نخست‌وزير هويدا و چند تن از وزيران ديگر از جمهورى خلق چين ديدار كردند . پس از برقرارى روابط سياسى ميان دو كشور ، روابط بازرگانى هم برقرار گرديد و به منظور پيشرفت اين روابط هيئت‌هاى اقتصادى ميان دو كشور مبادله گرديدند .\r\n\r\nروابط ايران و شوروى\r\nدولت شوروى در نخستين روزهاى پيدايشش سياست خود ، درباره روابط با ايران را بر پايه اصل لنينى برابرى همه مردم ، احترام به حاكميت كشورهاى بزرگ و كوچك با رژيم‌هاى اجتماعى گوناگون ، بنيان نهاد . دولت شوروى كوشش مىكرد ايران را نسبت به استوار كردن استقلال ملى ، آزاد شدن از قيد امپرياليست‌ها ، از بين بردن پس‌ماندگى اقتصادى و ايجاد اقتصاد ملى مستقل ، پشتيبانى كند . اتحاد شوروى تلاش مىكرد كه روابط دوستانه و حسن همجوارى را با ايران استوار گرداند و روابط اقتصادى متقابل برابر با اين كشور را گسترش دهد .\r\nعليرغم تلاشهاى كينه‌جويانه عناصر ارتجاعى داخلى ايران نسبت به اتحاد شوروى و حتى اقدامهاى گروه‌هاى تجاوزكار امپرياليست‌ها براى تيره كردن روابط ايران - شوروى ، در 2 دسامبر 1954 بنا به ابتكار دولت شوروى قراردادى ميان شوروى و ايران منعقد شد كه به موجب آن مسائل مرزى و مالى ميان دو دولت به آسانى حل گرديد . اين قرارداد اختلاف نظر ميان دو دولت را دربارهء مسائل مرزى از ميان برد ، اين اختلاف مرزى طى ساليان دراز ، از پيش بين ايران و شوروى وجود داشت . در آغاز سال 1957 علامت‌گذارى تعيين خطوط مرزى در سرتاسر مرزهاى دو كشور پايان يافت . تمام مسائل مرزى ميان اتحاد شوروى و ايران حل شد و رسما اعلام گرديد از اين‌پس هيچيك از دو دولت نسبت به مرزهاى كشورشان ادعاى ارضى ندارند .\r\nدرعين‌حال به موجب قرارداد 1954 ، سرانجام مسائل مالى دو دولت كه زمان جنگ\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nجهانى دوم پيش آمده بود ، كاملا حل گرديد .\r\nدولت شوروى به سياست پايدارى صلح ، تفاهم متقابل ، و روابط حسن همجوارى با ايران ادامه داد و پس از ورود ايران به پيمان تجاوزكار بغداد هم اين سياست را دنبال كرد . در نيمه سال 1956 شاه ايران از اتحاد شوروى ديدار كرد .\r\nدولت شوروى ضمن تلاشش به منظور استوارى روابط دوستانه با ايران در ژوئيه 1956 حقوق و دارائى شركت سهامى « كوير خوريان » را بلاعوض به دولت ايران واگذار كرد ، تأسيسات اين شركت به سال 1925 به منظور بهره‌بردارى از معادن نفت منطقه كوير خوريان ( جنوب سمنان ) ، ايجاد شده بود .\r\nدر آوريل 1957 بين ايران و شوروى قراردادى مبنى بر حمل‌ونقل متقابل كالاهاى ترانزيتى در سالهاى 1957 / 58 - 1959 / 60 به امضاء رسيد .\r\nدر 11 اوت 1957 در تهران قراردادى ميان شوروى و ايران امضاء شد كه به موجب آن طرح مقدماتى بهره‌بردارى برابر و مشترك دو دولت از مناطق مرزى رود ارس و اترك به منظور آبيارى و توليد برق ، پيش‌بينى شد . اتحاد شوروى دولت ايران را در مبارزه با ملخ و لاروبى بندر پهلوى كمك كرد . پزشكان شوروى از طريق بيمارستان شوروى تهران كمك‌هاى پزشكى فراوانى را براى مردم ايران انجام دادند .\r\nانعقاد قراردادهاى سال 1957 ايران و شوروى نشان داد كه اتحاد شوروى ضمن روابطش با ايران قصد به دست آوردن امتيازات اقتصادى ندارد و اصول برابرى و منافع متقابل دو كشور را در نظر مىگيرد . ضمن انعقاد اين قراردادها دولت شوروى ، هيچگونه شرايط سياسىاى مبنى بر محدود كردن استقلال و حاكميت ملى كشور به ايران تحميل نكرد . عملى شدن اين قراردادها مىتوانست گامى جدى در راه استوارى روابط دوستى و حسن همجوارى دو كشور همسايه تلقى گردد . اما امپرياليست‌هاى امريكائى و انگليسى و عناصر ارتجاع داخلى همدست آنها دست به اقدامهائى زدند كه باعث بهم زدن بهبودى روابط ايران - شوروى گرديدند . پس از انقلاب ژوئيه 1958 در عراق دولت ايران به نخست‌وزيرى اقبال به امضاى پيمان دوجانبه نظامى ميان ايران و امريكا تن در داد ، به موجب اين پيمان دامنه فعاليت‌هاى نظامى امريكائيان در ايران گسترش يافت ، و حتى ايران را به ماجراهاى جنگى محافل جنگ‌طلب امريكا كه كوشش داشتند خاورميانه ازجمله ايران را به پايگاه عمليات تجاوزكارانه خود درگير كنند ، كشاند . از اين حركت چيزى جز ناسازگارى دولت ايران با روابط دوستانه و حسنه با دولت شوروى ، فهميده نمىشد .\r\nضمن ژانويه - فوريه 1959 در تهران ميان دولت ايران و هيئت نمايندگى دولت\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nشوروى كه در ايران بود ، درباره انعقاد يك پيمان دوستى و عدم تعرض متقابل مذاكراتى جريان داشت . در جريان اين مذاكرات دولت شوروى تلاش مىكرد با دولت ايران به توافق برسد و موافقت كرد دولت ايران در طرح پيمان تجديد نظر كند . اما هنگام مذاكرات روشن شد كه دولت اقبال در همان هنگام جدا آماده انعقاد پيمان دوجانبه نظامى با امريكاست ، اين پيمان در 5 مارس 1959 در آنكارا به امضاء رسيد .\r\nهنگاميكه اقبال مذاكرات ايران - شوروى را در آغاز 1959 عمدا بهم زد روابط ميان دو كشور سخت تيره شد . در مدت سه سال روابط ايران - شوروى غيرعادى و آشفته بود ، اين چگونگى ناخشنودى محافل پيشرفته و قشرهاى دموكراتيك ايران و همچنين نارضائى قسمتى از بازرگانان را برانگيخت . اما دولت اقبال و دولت امينى كه در ماه مه 1961 تشكيل شد هيچكدام اقدامى براى عادى كردن روابطشان با ايران انجام ندادند .\r\nپس از ناكامى سياست كابينه امينى و استعفاى او در اوت 1962 ، نخست‌وزير جديد ايران اسد اللّه علم اعلام داشت كه دولتش براى بهبودى روابط با شوروى تلاش خواهد كرد .\r\nدر نتيجه آغاز مذاكرات ايران - شوروى در 15 سپتامبر 1962 بين دو دولت يادداشتهائى ردوبدل گرديد . دولت ايران ضمن يادداشتش به اتحاد شوروى اطمينان داد كه « دولت نامبرده به هيچ دولت خارجى حق ايجاد پايگاه موشكى از هر نوع را در خاك ايران نخواهد داد » . علاوه بر اين وزير امور خارجه ايران شفاها اعلام داشت كه دولت متبوع او اجازه نخواهد داد ايران به پايگاه تجاوز عليه سرزمين اتحاد شوروى تبديل گردد . در يادداشت جوابيه اتحاد شوروى گفته شد كه دولت اتحاد جماهير شوروى از اطمينانهاى دولت ايران خشنود است ، سفير شوروى ضمن تسليم يادداشتى يادآورى كرد كه اين پيمان « پايه روابط دوستانه شوروى و ايران را استوار مىكند ، و حتى به سود صلح و امنيت در منطقه خاور نزديك و ميانه خواهد بود » .\r\nمحافل اجتماعى شوروى مبادله يادداشتهاى ميان دولتين ايران و شوروى را ستودند و تأئيد كردند ، از اطمينانهاى دولت ايران به عنوان گام مهمى در راه بهبودى روابط شوروى - ايران ياد كردند . مبادله اين يادداشت‌ها آغاز اميدبخشى به منظور عادى شدن روابط دو دولت تلقى شد .\r\nدر پايان 1962 اسنادى ميان ايران و اتحاد شوروى مبادله گرديد كه به موجب آنها قرارداد حمل‌ونقل ترانزيتى و حتى سامان دادن به اختلافات و حوادث مرزى كه در 14 ماه مه 1957 در مسكو به امضاء رسيده بود ، در نظر گرفته شد .\r\nعادى شدن روابط ايران و شوروى از سوى محافل اجتماعى شوروى با خشنودى\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nاستقبال گرديد . در 14 مارس 1963 ضمن گردهم‌آئى نمايندگان گوناگون مردم شوروى ، شخصيت‌هاى هنرى و علمى ، كارگران و كلخوزىها در مسكو ، انجمن شوراى روابط فرهنگى با ايران تشكيل گرديد ، اين سازمان به نزديك كردن مردم شوروى و ايران و ايجاد تفاهم متقابل بين اين دو ملت كمك مىكرد .\r\nموضوع همكارى اقتصادى ميان ايران و شوروى آغاز گرديد . در 27 ژوئيه 1963 در تهران نخستين قرارداد همكارى اقتصادى و فنى ميان شوروى و ايران به امضاء رسيد .\r\nضمن اين قرارداد همكارى شوروى - ايران به منظور ايجاد ساختمان ئيدرو الكتريك در منطقه مرزى رودخانه ارس ، پيش‌بينى شد . روى رودخانه سدهائى ايجاد مىگرديد و دو ايستگاه ئيدرو الكتريك در سدهاى ايجاد شده در خاك ايران و شوروى هريك با نيروى 22 هزار كيلو وات ساخته مىشدند ، و سدهائى در منطقه گراديز - اصلاندوز به منظور آبيارى 120 هزار هكتار از زمين‌هاى ميل - مغان ساخته مىشد . براى پرداخت سهم هزينهء ايران ، دولت شوروى اعتبارى به مبلغ 35 ميليون روبل با شرايط تخفيف به ايران واگذار كرد .\r\nدر قرارداد 27 ژوئيه 1963 همچنين همكارى ايران و شوروى در زمينهء عمران كشاورزى كناره مرداب پهلوى در درياى خزر پيش‌بينى شد ، و آن شامل ايجاد تأسيسات پرورش ماهى خاويار و توليد مجدد ذخيره ماهى در آبهاى ساحلى درياى خزر بود ، ضمنا ساختمان 11 سيلو در مناطق مختلف كشور با كمك فنى شوروى كه رويهمرفته گنجايش 80 هزار تن غله را داشت پيش‌بينى شد . ايجاد پايگاه ئيدروتكنيك روى رودخانه ارس به سال 1971 انجام گرفت .\r\nبه سال 1964 قرارداد برقرارى ايستگاه اطلاعات هوائى ميان ايران و شوروى به امضاء رسيد .\r\nمهمترين اقدامات به منظور پيشرفت همكارى اقتصادى ايران و شوروى در سال 1965 انجام گرفت ، در نتيجه اين اقدامات در 13 ژانويه 1966 قراردادى به امضاء رسيد كه دولت ايران با كمك فنى شوروى ، يك كارخانه ذوب آهن را در نزديكى اصفهان ، يك كارخانه ماشين‌سازى در اراك و لوله‌كشى از معادن جنوبى گاز و نفت تا آستارا در مرز ايران و شوروى را ، ايجاد مىكرد ، ساختمان لوله‌كشى گاز و بهره‌بردارى مرحله يكم توليد كارخانه ذوب آهن به سال 1970 انجام يافت . در پايان 1971 نخستين فراورده چدن از كارخانه بيرون آمد . اما به سال 1973 اين كارخانه به توليد كالائى فراورده‌هاى خود پرداخت . در سپتامبر 1972 كارخانه ماشين‌سازى اراك مورد بهره‌بردارى قرار گرفت . به منظور ساختمان لوله گازرسانى به مرز اتحاد شوروى ، دولت شوروى براى اين طرح اعتبارى در اختيار دولت ايران گذاشت ، اين چگونگى ضمن قرارداد سال 1966 ايران و شوروى پيش -\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nبينى شد .\r\nبه سال 1967 همكارى اقتصادى و فنى ايران - شوروى ، در اجراى چهارمين برنامه 5 ساله ايران ( 1968 - 1973 ) منظور گرديد . براى اين منظور اتحاد شوروى و ايران موافقت كردند كه نمايندگان هردو دولت ، در سطح وزيران هر سال در كميسيون مختلطى تشكيل جلسه دهند .\r\nضمن ژوئن 1967 در تهران ميان دو دولت ايران و شوروى قراردادى درباره همكارى فنى در دورهء چهارمين برنامه 5 ساله ايران منعقد گرديد . در اين قرارداد پيش‌بينى مىشد كه دولت شوروى اعتبارى به مبلغ 160 ميليون روبل ، به منظور اجراى يك رشته طرحهاى صنعتى و فنى مهم ، در اختيار ايران بگذارد . طرحهاى مهم به قرار زير بودند : بالا بردن قدرت توليد كارخانه ذوب آهن اصفهان ، و حتى گسترش كارخانه‌هاى توليد مواد خام ، تأسيس كارخانه‌هاى توليد فلزات رنگى ، نوسازى راه‌آهن جلفا - تبريز . قرار شد ساختمان 22 سيلوى جديد به گنجايش 300 هزار تن و افزايش گنجايش سيلوهاى موجود از محل همين اعتبار تأمين شود . اعتبارهاى دولت شوروى با شرايط تخفيف كامل و به شكل تحويل دستگاهها و كالاهاى فنى و حتى كمك‌هاى فنى به ايران داده مىشد ؛ اين اعتبارات بايستى به وسيله تحويل گاز طبيعى به دولت شوروى ، تحويل توليدات صنعتى و كالاهاى ديگر و صادرات سنتى از سوى ايران واريز مىشدند .\r\nدر ماه مه 1975 دولتين ايران و شوروى موافقت كردند كه خط تلفنى مستقيم بين دو كشور ايجاد كنند .\r\nدر اكتبر 1970 ميان شوروى و ايران موافقت‌نامه‌اى امضاء شد كه به موجب آن همكارى دو دولت در زمينهء ايجاد 8 آموزشگاه فنى در ايران پيش‌بينى مىگرديد ، اعتبار تشكيل اين آموزشگاهها از سوى دولت شوروى به ايران واگذار گرديد . در مارس 1973 موافقت‌نامه‌اى ميان ايران و شوروى در زمينه همكارى اقتصادى و فنى امضاء شد كه به موجب آن كارخانه ذوب آهن اصفهان بايستى گسترش مىيافت . ضمن اين موافقت‌نامه گسترش شبكه راه‌آهن و معادن زغال سنگ و انجام عمليات زمين‌شناسى پيش‌بينى شد .\r\nبه سال 1975 دولت شوروى دربارهء اجراى 130 طرح به دولت ايران كمك فنى كرد ، در آغاز سال 1976 - 74 طرح به مرحلهء بهره‌بردارى رسيد .\r\nضمن پيشرفت روابط شوروى - ايران ، ديدار متقابل مديران و شخصيت‌هاى دولتى دو كشور در ايران و شوروى داراى اهميت فراوان بود . نمايندگان ايران از ل . اى . برژنف ، ا . ن . كاسيكين ، معاونان صدر شوراى وزيران اتحاد شوروى ، ن . ك . بايباكف و و . ا .\r\nكيريلين ، وزيران شوروى و . ف . گاربوزف ، ب . پ . بشچف و غيره ديدار كردند . شاه\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nايران محمد رضا پهلوى و نخست‌وزير هويدا و وزيران ديگر به منظور بازديد به شوروى مسافرت كردند .\r\nهنگام ديدار شاه از اتحاد شوروى در 12 اكتبر 1972 قراردادى مبنى بر پيشرفت همكارى اقتصادى و فنى بين ايران و اتحاد شوروى به مدت 15 سال امضاء شد .\r\nبر پايهء اين اسناد در اكتبر 1973 ، ضمن ششمين جلسه كميسيون شوروى - ايران طرفين دربارهء همكارىهاى اقتصادى ، موافقت كردند ، در چارچوب همكارى اقتصادى يك رشته طرحهائى را ازجمله ايجاد پايگاه برق در اهواز ، گسترش قدرت توليد كارخانه ماشين‌سازى اراك ، آماده كردن كادرهاى فنى ايرانى و غيره ، به مرحله اجرا درآورند . به سال 1975 در چارچوب همكارى ايران و شوروى 20 مركز آموزشى به منظور آماده كردن كادر متخصص فنى تأسيس گرديد .\r\nبه موازات كاميابى پيشرفت همكارى اقتصادى شوروى و ايران ، بازرگانى ايران و شوروى هم گسترش يافت . به سال 1970 در تهران قرارداد درازمدت ( 5 ساله ) بازرگانى ميان شوروى و ايران به امضاء رسيد . در ظرف اين مدت از 1965 تا 1973 ، حجم بازرگانى ميان دو كشور 8 برابر افزايش يافت . درعين‌حال از لحاظ ميزان خريد كالاهاى ايران از سوى شوروى ، اين كشور در ميان دولت‌هاى بيگانه ديگر جاى اول را داشت و تقريبا 4 / 1 كليه كالاهاى صادراتى ايران را به خود جلب كرد .\r\nدر پايان 1971 يك شركت سهامى مختلط حمل‌ونقل ايران - شوروى تشكيل گرديد ، نصف از سهام اين شركت متعلق به شوروى و نيم ديگر از آن ايران بود . منظور از تأسيس اين شركت گسترش حمل‌ونقل بار ميان ايران و شوروى بود - حمل كالاهاى ايرانى به شوروى ، و از راه شوروى به اروپا ، و بالعكس .\r\nدر پى همكارىهاى اقتصادى و فنى ايران و شوروى و همچنين رشد بازرگانى ميان دو دولت تا اندازه‌اى مبادلات فرهنگى و علمى هم به جريان افتاد . ضمن 22 اوت 1966 در تهران موافقت‌نامهء روابط فرهنگى ميان شوروى و ايران به امضاء رسيد ، در اين موافقت - نامه گرايش طرفين به استوارى همكارى فرهنگى و علمى بين دو دولت ذكر گرديد . طرفين موافقت كردند كه از تماس دانشمندان دو كشور با يكديگر پشتيبانى و مبادلات آموزشى و فرهنگى را تشويق كنند ، در زمينه‌هاى هنرى تآتر و موسيقى با يكديگر به همكارى پردازند ، فيلمهاى هنرى و علمى ، كتابها و مجله‌ها ، محصولات نمايشگاههاى هنرى و غيره را مبادله كنند . روابط ورزشى را گسترش دهند . اين موافقت‌نامه در دسامبر 1967 به تصويب مجلس ايران رسيد .\r\nدر ايران يادبود صدمين زادروز و . اى . لنين را گرامى داشتند . يك هيئت نمايندگى\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nايرانى براى شركت در اين جشن به اتحاد شوروى وارد شد .\r\nمسافرت اعضاى انجمن روابط فرهنگى ايران و شوروى از سوى دو كشور انجام مىگرفت .\r\nدانشمندان شوروى در نخستين كنگرهء بين‌المللى ايران‌شناسان كه در اوت - سپتامبر 1966 در تهران تشكيل گرديد ، شركت كردند ، همچنين در كنگرهء گرامىداشت بيرونى به سال 1973 و گردهم‌آئىهاى علمى ديگر حضور يافتند . دانشمندان ايرانى هم به نوبه خود براى شركت در كنفرانس‌ها و كنگره‌هاى علمى اتحاد شوروى به اين كشور مسافرت كردند .\r\nهنرمندان ، فيلم‌سازان و ورزشكاران دو كشور با يكديگر رابطه برقرار كردند . همكارى علمى ميان ايران و شوروى به‌ويژه در زمينه علوم فنى ، طبيعى ، پزشكى و حتى آموزش و انتشار موضوعهاى مربوط به آثار تاريخى ايران و ادبيات و شعر قرون وسطى گسترش يافت .\r\n\r\nروابط ايران با كشورهاى سوسياليستى اروپاى خاورى\r\nهم‌اكنون در ايران روابط فعالانه‌اى با جمهورى سوسياليستى رومانى در جريان است . در دهه اخير شاه ايران چندبار رسما از رومانى ديدار كرد و همچنين صدر شوراى دولتى رومانى ن . چائوشسكى به ايران آمد . در سالهاى 1966 - 1972 يك رشته قرار - دادهائى مبنى بر همكارى اقتصادى و تكنيكى ميان دو كشور منعقد گرديده است . مهمترين اين قراردادها امضاى قرارداد اوت 1966 دربارهء تحويل تعدادى تراكتور از سوى رومانى به ايران و ايجاد كارخانه مونتاژ تراكتور در تبريز ، بناى كارخانه تخته‌برى و نجارى در منطقه كناره درياى خزر ( 1969 ) ، قرارداد 1971 درباره كمك فنى رومانى به ايران به منظور استخراج معادن ، امور كشاورزى ، و جنگلبانى است . به سال 1972 طرفين موافقت كردند كه ايران با كمك رومانى يك مجتمع كشت و صنعت بنا نهد ، و حتى به ايجاد پالايشگاه ، مجتمع پتروشيمى ، كارخانه واگن‌سازى در اراك اقدام كند . ايران مقدار زيادى نفت به رومانى تحويل داد ( 2 / 1 2 ميليون تن در سال 1972 ) . ميان ايران و رومانى روابط فرهنگى ، علمى و ورزشى و مبادلهء دانشجو ، گسترش يافت .\r\nجمهورى سوسياليستى چكسلواكى و ايران هم به سال 1966 چند قرارداد اقتصادى منعقد كردند : ضمن سال 1966 در زمينهء همكارى اقتصادى و فنى ، دولت ايران ساختمان كارخانه ماشين‌سازى تبريز را به كمك چكسلواكى آغاز كرد ؛ در ماه مه 1968 دولت چكسلواكى اعتبارى به مبلغ 200 ميليون دلار به منظور خريد ابزار ماشين‌سازى به ايران\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nواگذار كرد ، و قرار شد به عوض آن ، نفت ، پارچه و كالاهاى ديگر ايرانى به آن دولت داده شود . ميان اين دو كشور مبادله بازرگانى فرهنگى و ورزشى در حال گسترش است .\r\nروابط ايران با بلغارستان ، مجارستان ، لهستان و يوگسلاوى پيشرفت مىكند . ميان رهبران دولتى اين كشورها و ايران ديدوبازديدهاى متقابلى انجام گرفته است . در سالهاى 1962 - 1964 نمايندگيهاى ديپلماتيك كشورهاى بلغارستان ، مجارستان و لهستان در ايران و بالعكس به سطح سفارت ارتقا يافتند . ايران با اين كشورها قراردادهائى در زمينهء همكاريهاى اقتصادى و فنى منعقد كرده است . دولت‌هاى سوسياليستى اروپاى شرقى اعتبارهائى را با شرايط تخفيف كامل به ايران واگذار كردند و قرار شد به عوض آنها نفت و كالاهاى ديگر دريافت كنند .\r\nبلغارستان در زمينهء استخراج معادن ، ساختن سدهاى كوچك ، عمران كشاورزى و حتى ساختن چند طرح صنعتى با ايران همكارى مىكند . با همكارى مجارستان ايجاد كارخانه شكر در خرمشهر و اجراى چند طرح ديگر انجام مىگيرد . اعتبارهائى كه از سوى لهستان به ايران واگذار شده به مصرف ساختمان كارخانه شكر و خريد كشتىهاى بازرگانى از لهستان ، مىرسد . در زمينهء صنايع بافندگى ايران از كمك فنى لهستان بهره مىبرد .\r\nاعتبارهاى يوگسلاوى براى پيشرفت امور كشاورزى ، دامدارى ، جنگلبانى و آبيارى ايران به كار مىرود . به سال 1968 ميان يوگسلاوى و ايران قراردادى منعقد گرديد كه آن دولت درباره اجراى طرح كشاورزى صنعتى در زمينى به مساحت 10 هزار هكتار با بهره - بردارى از آبيارى سد دز خوزستان ، با ايران همكارى كند ، براى اين منظور ، شركت مختلط ايران - يوگسلاوى تشكيل گرديد ، 51 % سهام به ايران و 49 % به يوگسلاوى تعلق داشت . به سال 1972 ايران و يوگسلاوى موافقت كردند كه همكارى خود را در زمينه بهره‌بردارى از معادن ، ساختن اسكله در يكى از بنادر ايران ، امور كشاورزى ، آموزش حرفه‌اى و غيره گسترش دهند .\r\nميان ايران و اين كشورهاى سوسياليستى اروپاى خاورى روابط بازرگانى ، علمى و ورزشى گسترش مىيابد .\r\nدر دسامبر 1972 اعلاميه مشترك دولتين ايران و جمهورى دموكراتيك آلمان دربارهء برقرارى روابط ديپلماتيك بين دو كشور ، انتشار يافت .\r\nبه سال 1975 ايران با 108 كشور جهان روابط ديپلماتيك داشت .\r\n\r\n","description":"","footnote":"","page_name":" 630 ","page_number":630},
  {"content":"\r\n\r\n\r\nپيگفتار\r\nبه‌طور خلاصه پيشرفت تاريخى ايران به حكم ضرورت پىآمدهائى را به دنبال داشته است . رويدادهاى تاريخى ايران ثابت مىكنند كه دگرگونىهاى اجتماعى اين كشور ، هيچگونه ارتباطى با چهره‌هاى تاريخى يا ويژگيهائى از نوع سنت‌ها و آئين‌هاى مرسوم مردم ، آنگونه كه هم‌اكنون ايدئولوگ‌هاى گروههاى دست‌راستى حاكم مدعى آنند ، نداشته ، بلكه بر پايهء قانون‌مندى كلى پيشرفت اجتماعى جوامع بشرى انجام گرفته است .\r\nايران هم مانند همهء كشورهاى ديگر جهان به دنبال دگرگونيهاى پيوستهء شكل‌هاى اجتماعى - اقتصادى ، ضمن حفظ ويژگيهائى كه معلول شرايط واقعى محيط در اين كشور بوده ، از لحاظ تاريخى پيشرفت كرده است .\r\nاين قانون‌مندى كلى اكنون هم در روند رويدادهاى ايران انطباق‌پذير است .\r\nايدئولوگ‌هاى بورژوازى ملى ايران ادعا مىكنند كه در نتيجه اصلاحات 15 ساله اخير ، طبقات و تضادهاى طبقاتى رفته‌رفته از ميان مىروند و تمام ساكنان ايران از امكانات مساوى برخوردار خواهند شد ، و اينكه روش‌هاى حكومتى ايران با دهقانان و كارگران تضادى ندارد و گويا كشور به سوى سرمايه‌دارى پيش نمىرود ، بلكه داراى رژيم ويژهء ايرانى با كليه خصوصيات مليش خواهد شد و غيره . اما عملا اين ادعاها با واقعيت‌ها ، از زمين تا آسمان فاصله دارند ، مثلا يكى از ادعاها اينست كه سرشت ملى ايرانيان هميشه با رژيم سلطنتى سازگار بوده و خواهد بود .\r\nبه راستى ماهيت اصلاحات ايران امروز چيزى جز استوارى روابط سرمايه‌دارى ،\r\n\r\n","description":"","footnote":"","page_name":" 631 ","page_number":631},
  {"content":"\r\n\r\nنه‌تنها در زمينهء صنايع بلكه در رشته‌هاى كشاورزى ، نيست . بورژوازى ملى هم‌اكنون از لحاظ ايدئولوژى و سياست خارجى به سوى گروههاى دست‌راستى حاكم گرايش يافته است .\r\nاصلاحات ارضى به منظور پيشرفت روابط سرمايه‌دارى در اقتصاد كشاورزى ، به گونه‌ايكه مالكان بزرگ ، شركت‌هاى بزرگ سرمايه‌دارى داخلى و خارجى و اربابان توانگر روستاها ، سودهاى كلان ببرند ، انجام گرفت .\r\nتا اندازه‌اى پيشرفت سريع صنايع كشور در اثر درآمد سرشار از منابع نفتى انجام مىگيرد . قسمتى از اين درآمدها براى ايجاد تأسيسات صنعتى كه در گذشته نزديك بسيار ناچيز و در سطح پائين بودند ، به كار مىرود . از آنجا كه دولت درآمدهاى كلانى از نفت به دست مىآورد و ضمنا سرمايه‌هاى خصوصى در ايران ناتوانند ، نفوذ ژرف سرمايه‌هاى دولتى در اقتصاد ايران چشم‌گير است . اما طرح گروههاى دست‌راستى حاكم چنان است كه در آينده ، تأسيسات دولتى را به چهره‌هاى خصوصى واگذارند . يكى از ويژگيهاى پيشرفت صنعتى ايران كشاندن سرمايه‌هاى خارجى به سوى صنايع اين كشور است ، البته سرمايه‌گذارى خارجيان در ايران با بهره‌كشى فوق‌العادهء اين سرمايه‌ها از ايران همراه مىباشد .\r\nپيشرفت روابط بورژوازى در ايران ، اصلاحات فرهنگى ، بهداشتى و حتى آزادى زنان را ايجاب مىكند . چنين اقدامهائى گامى به جلو در راه محو آثار فئودالى است ، اما اين اصلاحات سرشت محدودكننده‌اى دارند .\r\nدر زمينهء سياست خارجى ايران نوين ، طبعا گرايش‌هاى متضادى وجود دارد . ايران از يكسو در سازمان كشورهاى نفت‌خيز كه از منافع ملى كشورهاى اوپك دفاع مىكند و عليه كمپانىهاى نفتى جهان به مبارزه مىپردازد ، شركت دارد ، سياست همكارى اقتصادى و فنى را با دولت شوروى و كشورهاى سوسياليستى ديگر دنبال مىكند ، اين كشور رسما نسبت به تخليهء سرزمين‌هاى عربى از ارتش اسرائيل نظر مىدهد ، از پيشنهاد دولت‌هاى سوسياليستى مبنى بر خلع سلاح و غيره در سازمان ملل متحد ظاهرا پشتيبانى مىكند . از سوى ديگر درآمد كلان نفت را كه چندبار در اثر افزايش قيمت نفت ، بيشتر شد ، براى خريد مقدار زيادى اسلحه گرانبها و بىمصرف از دولت‌هاى امپرياليستى به كار مىبرد .\r\nسياست ايران در منطقه خليج فارس و اقيانوس هند عملا به سود دولت‌هاى امپرياليستى در اين منطقه است . در اينجا ايران ، پس از تخليه اين منطقه به وسيله ارتش بريتانيا ، نقش حفظ « امنيت » راههاى صدور نفت از منطقه خليج فارس را به جاى انگلستان به دست مىگيرد ، و حتى به جنبش‌هاى آزادى ملى اين منطقه ( مداخله نظامى ايران در ظفار ) حمله\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nمىكند . در اينجا بايد از عضويت ايران در سازمان سنتو ، پيمان دوجانبه نظامى ايران و امريكا كه به سال 1959 منعقد شد ، حضور مستشاران بىشمار نظامى امريكا در ايران و حتى كشاندن سرمايه‌هاى خارجى در شرايطى كه سود كلانى از ايران مىبرند ، ياد كرد .\r\nاصلاحاتى كه در ايران انجام مىگيرد ، ازجمله شركت كارگران در سود كارخانه‌ها و فروش سهام كارخانه‌ها به « كارگران و دهقانان » و قشرهاى ديگر مردم ، همه به منظور پيش‌گيرى از پيكارهاى طبقاتى است . اما با وجود صدور اين قوانين همراه با تبليغات گسترده‌اى كه به منظور گمراهى توده‌ها انجام مىگيرند ، پيكار طبقاتى ازجمله جنبش‌هاى اعتصابى كارگران از همان نخستين سالهاى انجام اصلاحات آرام‌آرام آغاز شد و در سالهاى اخير به اوج رسيده‌اند . قشرهاى دموكراتيك مردم ايران يعنى كارگران ، روشنفكران ، عناصر ميهن‌پرست طبقات ديگر ، براى آزادى كامل كشور از بند انحصارهاى امپرياليستى و به منظور به چنگ آوردن حقوق دموكراتيك و آزادى ، دارند به‌پا مىخيزند .\r\nپايان\r\n\r\n","description":"","footnote":"","page_name":" 633 ","page_number":633},
  {"content":"\r\n\r\n\r\nتاريخ‌شمارى\r\n\r\nايران باستان\r\nتقريبا هزاره 50 - 40 - ق . م : تاريخ آثار فرهنگ موستر در زاگرس ايران - عراق از طريق روش راديو كربن\r\nهزاره 10 - 8 - ق . م : برقرارى زمين كارى و دامدارى در كردستان و لرستان\r\nهزاره 6 ق . م : گسترش روستاهاى زمين كارى - دامدارى در بيشتر قسمتهاى سرزمين ايران\r\nپايان هزاره چهارم ق . م : پيدايش خط ايلامى\r\nهزاره 3 ق . م : دولت‌هاى شهرى ايلام . روابط بازرگانى و جنگى ايلام با سومرها و آكادها\r\nسده‌هاى 23 - 22 ق . م : نخستين يادآورى دربارهء لولوبىها و كوتىها . جنگ - هاى آنها با آكادها . آنوبانىنى « پادشاه لولوبى »\r\nسدهء 22 ق . م : بابل زير تسلط كوتىها\r\n1900 - 1950 ق . م : اپارتى ، بنيان‌گذار دودمانهاى سوكالماخ‌هاى ايلامى ، پادشاهى آنشان و شوش\r\nسدهء 16 ق . م : چيرگى بابليها بر كاسيت‌ها . ناتوانى ايلام\r\nسده‌هاى 14 - 12 ق . م : تسلط ايلام ميانه . كاميابيهاى جنگى و شكوفائى فرهنگ ايلام\r\nسالهاى 1185 - 1150 ق . م : پادشاهان ايلام شوتروك ناخونت اول و كوتير ناخونت .\r\nچيرگى ايلام بر بابل\r\n\r\n","description":"","footnote":"","page_name":" 634 ","page_number":634},
  {"content":"\r\n\r\n1150 - 1120 ق . م : حكومت شيلخاك - اينشوسيناك . چيرگى ايلام بر زاگرس و بين النهرين\r\nپايان سدهء 12 ق . م : شكست ايلاميها از پادشاه بابل نبوكد نصر 1 . آغاز سقوط طولانى ايلام .\r\nسدهء 9 ق . م : آغاز دورهء تجاوز آشوريها به ايران\r\n843 ق . م : يادآورى مان‌ها و پارسويا\r\n834 ق . م : نخستين يادآورى مادها\r\nپايان سدهء 9 - اواسط سدهء 8 ق . م : چيرگى اورارت‌ها در شمال باخترى ايران\r\n744 - ق . م : آغاز دوره دوم تجاوز آشوريان به ايران . تشكيل نخستين استان - هاى آشورى در اين سرزمين\r\nپايان سدهء 8 - آغاز سدهء 7 ق . م : پيدايش پادشاهى هخامنشى ، زير حمايت ايلام .\r\n680 - 670 ق . م : جنگ‌هاى پيروزمندانه مانها با آشوريان . اسكيف‌ها و كيمرتيزها در ايران\r\n672 - 670 ق . م : طغيان در استانهاى خاورى آشور . استقلال ماد .\r\nتقريبا 650 - 640 ق . م : لشكركشى آشوريها به ايلام . ويرانى شوش و مراكز ديگر ايلام\r\nتقريبا 640 - ق . م : كورش اول هخامنشى اطاعت از آشوريها را مىپذيرد .\r\nبين 640 - 625 ق . م : مطيع كردن فرا ارت شاه هخامنشى ، به وسيله شاه ماد .\r\nآغاز چيرگى مادها\r\n624 / 623 - 585 / 584 ق . م : پادشاه مادكياكسار .\r\n614 ق . م : تصرف آشور به وسيله مادها\r\n612 ق . م : تصرف نينوا به وسيله ارتش‌هاى ماد و بابل\r\n612 - 605 ق . م : سقوط آشور و تقسيم آن بين مادها و پادشاه بابل جديد\r\nتقريبا 610 - 590 ق . م : پيوستن سرزمين‌هاى اورارت‌ها و اسكيف‌ها به قلمرو مادها\r\n590 - 585 ق . م : جنگ ماد و ليدى\r\n585 / 584 - 550 ق . م : آستياژ پادشاه ماد\r\n553 - 550 ق . م : قيام پادشاه پارس ، كورش دوم عليه ماد\r\n550 ق . م : تشكيل دولت هخامنشى\r\n546 ق . م : چيرگى كورش دوم بر ليدى\r\n\r\n","description":"","footnote":"","page_name":" 635 ","page_number":635},
  {"content":"\r\n\r\n539 ق . م : تصرف بابل به وسيله كورش دوم\r\n525 ق . م : تصرف كامبيز مصر را\r\n522 ق . م : كودتاى گوماتا و سلطنت او\r\n522 ق . م : تصرف تاج و تخت هخامنشى به وسيله داريوش اول\r\n522 - 520 ق . م : قيام در بابل ، ماد ، ايلام ، مارگيان ، پارت و مصر عليه هخامنشيان و سركوبى آنها\r\n518 - 512 ق . م : تجاوز هخامنشيان به متصرفات مقدونيه . مطيع كردن قسمت - هاى شمال باخترى هندوستان به وسيله آنها\r\n518 ق . م : آغاز اصلاحات داريوش يكم\r\nتقريبا 514 ق . م : لشكركشى داريوش يكم عليه اسكيف‌هاى شمال درياى سياه .\r\n500 - 493 ق . م : قيام عليه هخامنشيان در ميلت\r\n490 ق . م : آغاز جنگ ايران و يونان\r\n480 ق . م : لشكركشى خشايار شاه به يونان . نبرد ماراتن\r\n449 ق . م : مذاكرات صلح ميان پارسها و دولت‌هاى يونانى\r\n401 ق . م : شورش كورش صغير\r\n334 ق . م : آغاز لشكركشى اسكندر مقدونى عليه ايران\r\n331 ق . م : نبرد در نزديكى گاو گاملاخ درهم‌شكستن ارتش پارس به وسيله اسكندر مقدونى\r\n330 ق . م : پايان دولت هخامنشى\r\n330 - 323 ق . م : ايران در قلمرو حكومت اسكندر مقدونى\r\n323 ق . م : مرگ اسكندر مقدونى\r\n312 ق . م : آغاز دورهء سلوكيدها\r\n305 ق . م : اعلام پادشاهى سلوكى اول . تشكيل دولت سلوكيد\r\n247 ق . م : آغاز دورهء پارت‌ها . تاريخ احتمالى بنيان‌گذارى حكومت پارت\r\n209 - 206 ق . م : لشكركشى از سوى شرق عليه پادشاه سلوكيد آنتيوخ 3\r\n141 ق . م : تصرف بين النهرين به وسيله پارت‌ها\r\n53 ق . م : درهم‌شكستن ارتش روم زير فرماندهى كراسوس به وسيله پارت‌ها نزديك كارا\r\n114 - 117 ميلادى : لشكركشى امپراطور روم تراژان عليه پارت‌ها\r\n195 : قيام عليه پارت‌ها در ماد و پارس\r\n\r\n","description":"","footnote":"","page_name":" 636 ","page_number":636},
  {"content":"\r\n\r\n223 - 229 : از ميان رفتن حكومت پارت\r\n226 / 227 : تاجگذارى اردشير 1 ساسانى در تيسفون\r\n241 - 272 : پادشاهى شاپور اول\r\n225 - 260 : جنگ ايران و روم ؛ اسير شدن امپراطور روم ، والرين\r\n276 : كشته شدن مانى بنيان‌گذار مسلك مانوى\r\n309 - 379 : پادشاهى شاپور دوم\r\n363 : صلح ميان ايران و روم در نصپين\r\n387 : تقسيم ارمنستان و گرجستان ميان ايران و روم\r\n399 - 420 : پادشاهى يزدگرد اول\r\n450 - 451 ، 481 - 484 : قيام مردم ماوراء قفقاز عليه ساسانيان\r\n484 : شكست ايران در جنگ با افتاليت‌ها ، كشته شدن فيروز\r\n488 - 496 ، 498 / 9 - 531 : پادشاه قباد اول\r\nتقريبا 490 - 528 / 9 : فعاليت مزدك ، رهبر جنبش مزدكيان\r\n531 - 579 : حكومت خسرو اول انوشيروان\r\n540 - 562 : جنگ خسرو اول با بيزانتين ، هجوم ايرانيان به سوريه و آسياى صغير\r\n570 : تصرف يمن به وسيله ساسانيان\r\n571 - 572 : قيام در ارمنستان عليه چيرگى ايرانيان\r\n572 - 579 : دومين جنگ خسرو اول با بيزانتين\r\n590 : قيام اشراف زير رهبرى بهرام چوبينه عليه هرمز چهارم\r\n591 : از بين بردن بهرام چوبينه به وسيله خسرو دوم به كمك بيزانتين و واگذارى قسمتى از ارمنستان تا درياچه وان به روم\r\n602 : آغاز جنگ خسرو دوم ( پرويز ) عليه بيزانتين\r\n628 : لشكركشى پيروزمندانه امپراطور بيزانتين هراكليوس به ايران ؛ سرنگونى خسرو دوم به وسيلهء اشراف ايرانى و كشتن او\r\n628 - 632 : ستيزهاى داخلى در ايران\r\n632 - 651 : پادشاهى يزدگرد سوم ، سقوط دولت ساسانى\r\n\r\nايران قرون وسطى\r\n633 - 651 : چيرگى عرب‌ها بر ايران\r\n\r\n","description":"","footnote":"","page_name":" 637 ","page_number":637},
  {"content":"\r\n\r\n649 : قيام مردم استخر ( پرسپوليس قديم ) عليه عرب‌ها . تصرف و ويرانى استخر به وسيله عربها\r\n661 - 750 : ايران در قلمرو خلفاى بنى اميه\r\n661 - 674 : تلاش پيروز ساسانى براى سازمان دادن مقاومت در برابر عرب‌ها در تخارستان\r\n685 - 687 : قيام مختار بن ابى عبيد عليه خليفه در عراق و خوزستان\r\n686 - 697 : قيام خوارج در عراق و خوزستان عليه بنى اميه\r\n747 - 750 : قيام عليه بنى اميه زير رهبرى ابو مسلم\r\n750 - نيمه دوم سده نهم : ايران در قلمرو خلفاى عباسى\r\n755 : قيام سمباد مغ در خاور ايران\r\n767 : قيام زير رهبرى استاد سيس در خراسان\r\n778 - 779 : قيام « سرخ علمان » در گرگان\r\n806 - 810 : قيام مردمى زير رهبرى رفيع بن ليث\r\n816 - 837 : قيام ضد فئودالى زير رهبرى بابك در آذربايجان و باختر ايران ( قيام « المحمره » « سرخ‌جامگان » )\r\n821 - 873 : حكومت موروثى تاخيرىها در خراسان\r\n837 : اعدام بابك در سامره\r\n839 : قيام دهقانى در طبرستان ( مازندران ) زير رهبرى مازيار\r\n861 - 900 : دولت صفاريان\r\n864 : قيام دهقانى در منطقه كناره‌اى درياى خزر\r\n864 - 928 : دولت شيعى علويان در مناطق كناره‌اى درياى خزر\r\n869 - 883 : قيام بردگان زنگى در قسمت جنوبى عراق و خوزستان عليه خلفاى عباسى\r\n890 - 940 : قيام ضد فئودالى قرمطيان در ايران ، عراق و سوريه\r\n899 : برقرارى دولت قرمطى در بحرين\r\n900 : پيوستگى خراسان و خاور ايران به قلمرو سامانيان\r\n913 : قيام دهقانان در طبرستان عليه سامانيان\r\n928 - 942 : حكومت آل زيار در گرگان\r\n935 - 1055 : دولت آل بويه در باختر ايران\r\nپايان سده دهم : تصرف خاور ايران به وسيله غزنويان\r\n1038 - 1063 : فرمانروائى طغرل بيك ، سلطان سلجوقى در ايران\r\n\r\n","description":"","footnote":"","page_name":" 638 ","page_number":638},
  {"content":"\r\n\r\n1040 : پيروزى سلجوقيان بر ارتش دولت غزنوى در نزديكى داندناگان ، تصرف خراسان به وسيله آنها\r\n1063 - 1072 : فرمانروائى سلطان الب ارسلان\r\n1072 - 1092 : فرمانروائى ملك شاه\r\n1090 - 1254 : دولت اسماعيليان در شمال ايران\r\n1118 - 1194 : سلطانهاى سلجوقيان عراق ( در عراق و باختر ايران )\r\n1148 - 1287 : فارس در قلمرو اتابكان سلغرى\r\n1153 : هجوم غزها به خراسان\r\n1187 - 1194 : تصرف خراسان و باختر ايران به وسيله خوارزمشاه تكش\r\n1220 - 1256 : تصرف ايران به وسيله مغولان\r\n1256 - اواسط سده 14 : دولت ايلخانان هلاكوئى در ايران و كشورهاى همسايه\r\n1256 : تصرف قلمرو اسماعيليان به وسيله دولت مغول\r\n1270 : هجوم مغولهاى جغتائى به خراسان\r\n1295 ، اكتبر : پذيرش دين اسلام به وسيله غازان خان به عنوان دين رسمى دولتى\r\n1296 - 1304 : اصلاحات غازان خان\r\n1336 - 1353 : ستيزهاى فئودالى در ايران . ازهم‌پاشيدن دولت خلفا\r\n1336 - 1411 : دولت جلايريان در ايران\r\n1337 : قيام سربداران در خراسان عليه خانهاى مغول\r\n1337 - 1381 : دولت سربداران در خراسان\r\n1344 - 1356 : دولت چوپانيان در آذربايجان\r\n1350 - 1360 : قيام مردمى در مازندران\r\n1353 - 1357 : تصرف جنوب ايران به وسيله دولت آل مظفر\r\n1370 : قيام مردمى در گيلان\r\n1380 - 1393 : تصرف ايران به وسيله ارتش تيمور\r\n1383 : سركوبى قيام سربداران در سبزوار به وسيله تيمور\r\n1388 : سركوبى قيام توده‌اى شهرى در اصفهان به وسيله تيمور\r\n1392 : سركوبى جنبش مردمى در مازندران به وسيله تيمور\r\n1405 - 1409 : ستيز داخلى جانشينان تيمور در ايران و آسياى ميانه\r\n1410 - 1468 : دولت قره‌قوينلو\r\n1441 - 1442 : قيام زير رهبرى مشعشع در خوزستان\r\n\r\n","description":"","footnote":"","page_name":" 639 ","page_number":639},
  {"content":"\r\n\r\n1453 - 1457 : تصرف باختر ايران به وسيله جهانشاه قره‌قوينلو\r\n1459 : توافق درباره تقسيم ايران ميان تيموريان و قره‌قوينلو\r\n1468 : ازهم‌پاشيدگى دولت قره‌قوينلو به وسيله ارتش اوزون حسن آق‌قوينلو\r\n1468 - 1501 : آذربايجان و باختر ايران در قلمرو دولت آق‌قوينلو\r\n1499 : قيام عشاير كوچ‌نشين ترك - قزلباشها زير رهبرى صفويان عليه آق‌قوينلو\r\n1502 : آغاز حكومت دودمان صفوى . اعلام سلطنت اسماعيل صفوى ؛ اعلام مذهب شيعه به عنوان دين رسمى ايران ؛ تعيين تبريز به عنوان پايتخت حكومت .\r\nدر فاصله 1500 و 1503 : درهم‌شكستن دولت شيروانشاه و آق‌قوينلو به وسيله قزلباشان\r\n1510 : درهم‌شكستن ازبك‌ها به وسيله صفويان نزديك مرو\r\n1514 - 1555 : جنگ‌هاى ايران و تركيه\r\n1514 ، 23 اكتبر : نبرد چالدران ؛ شكست صفويان به وسيله ارتش ترك\r\n1519 : تصرف گرجستان به وسيله صفويان\r\n1548 : انتقال پايتخت ايران از تبريز به قزوين\r\n1555 : قرارداد صلح ايران - ترك در اماسيه\r\n1570 - 1571 : قيام مردمى ضد فئودالى در گيلان\r\n1571 - 1573 : قيام پيشه‌وران و بينوايان شهرى در تبريز\r\n1576 - 1587 : ستيزهاى داخلى در ايران\r\n1587 - 1629 : فرمانروائى شاه عباس اول\r\n1578 - 1590 : جنگ ايران - ترك\r\n1590 : صلح اسلامبول با تركها\r\n1597 / 98 : انتقال پايتخت ايران از قزوين به اصفهان\r\n1601 - 1602 : تصرف بحرين به وسيله ايران\r\n1602 - 1612 : جنگ ايران و ترك\r\n1612 ، 20 نوامبر : قرارداد صلح بين ايران و ترك\r\n1616 - 1618 ، 1623 - 1639 : جنگ ايران و ترك\r\n1629 : قيام مردمى در گيلان\r\n1639 ، 17 مه : انعقاد قرارداد ايران - ترك در زهاب ( قصر شيرين )\r\n\r\n","description":"","footnote":"","page_name":" 640 ","page_number":640},
  {"content":"\r\n\r\n\r\nايران عصر جديد\r\n1708 ، 1715 : قرارداد بازرگانى ايران - فرانسه ، واگذارى حق كاپيتولاسيون به فرانسويان\r\n1709 : قيام عشاير غلزالى افغان در قندهار عليه صفويان . قيام مردم تبريز\r\n1711 و 1719 : قيام لزگيها در قفقاز\r\n1715 : قيام كردها\r\n1716 : قيام افغانهاى ابدالى عليه دولت ايران در استان هرات\r\n1717 - 1722 : قيام ضد صفوى شاهسونها - كردها ، بلوچها ، ارمنىها\r\n1720 : نخستين لشكركشى افغانهاى غلزائى به ايران\r\n1722 : دومين لشكركشى افغانها به ايران ؛ اشغال اصفهان به وسيله آنها و اعلام سلطنت مير محمود غلزائى در ايران\r\n1722 ، دسامبر 1713 ، ژانويه : قيام عليه افغانها در قزوين\r\n1723 ، 23 سپتامبر : پيمان پترزبورك شاه طهماسب با روسها\r\n1724 ، 12 ژوئن : پيمان روس - ترك دربارهء تقسيم استانهاى شمالى - غربى ايران\r\n1727 : پيمان اشرف افغان با تركها\r\n1730 : بيرون راندن افغانها از ايران\r\n1730 - 1736 : جنگ بين ايران و ترك . بيرون راندن تركها از آذربايجان\r\n1732 : پيمان روس و ايران در رشت\r\n1735 : پيمان روس و ايران در گنجه\r\n1736 : اعلام سلطنت نادر شاه\r\n1736 - 1747 : ايران در قلمرو امپراطورى نادر شاه\r\n1743 - 1746 : جنگ نادر شاه با تركها\r\n1743 - 1747 : قيام عليه نادر شاه در قفقاز ، فارس ، استرآباد ، سيستان ، كرمان\r\n1747 : كشته شدن نادر شاه . ازهم‌پاشيدگى امپراطورى او\r\n1747 - 1758 : جنگ براى به دست آوردن قدرت در ايران ميان افشارها ، قاجارها ، بختياريها و خانهاى زند\r\n1760 : تسلط كريمخان زند بر ايران\r\n1760 - آغاز سالهاى 70 : قيام مردمى در كرمان و استانهاى ديگر ايران\r\n\r\n","description":"","footnote":"","page_name":" 641 ","page_number":641},
  {"content":"\r\n\r\n1763 : انعقاد قرارداد بازرگانى كريمخان با كمپانى هند شرقى\r\n1776 : تصرف بصره\r\n1779 : مرگ كريمخان زند\r\n1779 - 1794 : ستيز داخلى دودمان زند براى به دست گرفتن قدرت و جنگ با قاجاران\r\n1794 : برقرارى قدرت آقا محمد خان قاجار در ايران\r\n1795 : هجوم تاراجگرانه آقا محمد خان به گرجستان\r\n1796 : تاجگذارى آقا محمد شاه و تصرف خراسان به وسيله او\r\n1801 ، 4 ژانويه : انعقاد پيمان سياسى و بازرگانى ميان ايران و انگليس\r\n1804 - 1813 : نخستين جنگ ايران و روس\r\n1807 : انعقاد قرارداد فرانسه - ايران\r\n1808 : انعقاد قرارداد بازرگانى ميان فرانسه و ايران\r\n1809 ، 12 مارس : انعقاد به اصطلاح قرارداد مقدماتى ميان انگليس و ايران\r\n1813 ، 13 اكتبر : انعقاد قرارداد صلح ميان ايران و روس\r\n1814 ، 25 نوامبر : انعقاد قرارداد انگليس و ايران\r\n1826 - 1828 : دومين جنگ ايران و روس\r\n1828 ، 10 فوريه : پيمان صلح تركمن‌چاى ميان ايران و روس\r\n1828 - 1829 : وزير مختار روسيه ا . س . گريبايدوف در ايران\r\n1829 ، 30 ژانويه : كشته شدن گريبايدوف در تهران\r\nثلث اول سدهء 19 : شورش خانهاى خراسان\r\n1830 - 1833 : لشكركشى وليعهد عباس ميرزا به خراسان و مطيع كردن خانهاى خراسان\r\n1837 - 1842 : نخستين نزاع ايران و انگليس بر سر مسئله هرات\r\n1841 : انعقاد قرارداد بازرگانى ايران و انگليس\r\n1848 - 1852 : قيام مردمى ضد فئودالى بابىها در ايران\r\n1849 - 1851 : اصلاحات ميرزا تقى خان امير كبير\r\n1850 ، ژوئيه : اعدام باب\r\n1851 - 1853 : دومين نزاع ايران و انگليس بر سر مسئله هرات\r\n1852 ، ژانويه : كشته شدن تقى خان امير كبير\r\n1852 : سوء قصد بابىها به جان ناصر الدين شاه و قلع و قمع آنها\r\n1856 : انعقاد قرارداد ايران و آمريكا ، واگذارى حقوق كاپيتولاسيون به اتباع\r\n\r\n","description":"","footnote":"","page_name":" 642 ","page_number":642},
  {"content":"\r\n\r\nامريكائى در ايران\r\n1856 - 1857 : جنگ ايران و انگليس\r\n1857 ، 4 مارس : امضاى قرارداد صلح ايران و انگليس\r\n1862 ، 1865 ، 1872 : واگذارى امتياز تلگراف به كمپانى انگليسى در ايران\r\n1872 : واگذارى امتياز بهره‌بردارى از نفت با بارون رويتر انگليسى\r\n1879 : سازمان دادن بريگاد قزاق ايران به وسيله افسران تزارى روس\r\n1888 : دادن امتياز از سوى ايران به كمپانى انگليسى « برادران لنچ » درباره كشتىرانى در رودخانه كارون . دادن امتياز صيد ماهى در درياى خزر به ليانوزف روسى\r\n1889 : دادن امتياز تأسيس بانك شاهنشاهى در ايران به رويتر انگليسى\r\n1890 : واگذارى امتياز تنباكو به كمپانى تالبوت انگليسى از سوى دولت ايران .\r\nسازمان دادن بانك استقراضى روس در ايران به وسيله سرمايه‌دار روسى پلياكف\r\n1891 : « بلواى تنباكو » ؛ الغاى امتياز تنباكو\r\n1892 : دريافت نخستين وام خارجى ايران از انگليس‌ها\r\n1897 : قيام مردمى عليه انگليسها در شوشتر\r\n1899 - 1905 : « بلواى گرسنگى » هيجانهاى مردمى در استانهاى ايران عليه نيروهاى استبدادى و زورگوئى خارجيان\r\n1900 - 1902 : دريافت وام ايران از روسيه\r\n1901 ، مه : واگذارى امتياز بهره‌كشى انحصارى از منابع نفتى ايران به شهروند بريتانيائى دارسى\r\n1901 : قرارداد گمركى ايران و روس\r\n1903 : قرارداد گمركى ايران و انگليس\r\nآغاز 1905 : تشكيل سازمان « انجمن مخفى » كه خواهان انجام برخى اصلاحات بورژوازى بود\r\n1905 : تشكيل سازمان سوسيال دمكرات در ايران « اجتماعيون عاميون » پايان 1905 : هجوم ارتش ترك به خاك ايران\r\n1905 ، دسامبر 1906 ، ژانويه : آغاز انقلاب 1905 - 1911 ايران\r\n\r\n","description":"","footnote":"","page_name":" 643 ","page_number":643},
  {"content":"\r\n\r\n1906 ، ژوئن و ژوئيه : موج تازه جنبش مردمى ، بست‌ها و تظاهرات در تهران ، تبريز و شهرهاى ديگر به منظور تشكيل مجلس ملى و انجام برخى اصلاحات بورژوازى\r\n1906 ، 5 اوت : صدور فرمان مشروطيت به وسيله مظفر الدين شاه\r\n1906 ، سپتامبر : بست و جنبش توده‌اى مردم در تبريز عليه مرتجعان ، تشكيل انجمن و سازمان مجاهدين در تبريز\r\n1906 ، 7 اكتبر : گشايش مجلس دوره اول ايران\r\n1906 ، 30 اكتبر : تصويب قانون اساسى به وسيله مظفر الدين شاه\r\n1906 - 1907 : تشكيل انجمن‌ها ، سازمانهاى مجاهدين و يكانهاى فدائى در سرتاسر ايران . رشد جنبش ضد امپرياليستى و دهقانى\r\n1906 - 1910 : اعتصاب كارگران صنعت ماهى ليانوزف ، كارگران بندر انزلى ، كارگران چاپ ، واگن ، مستخدمان وزارتخانه‌ها در تهران\r\n1907 فوريه : نزاع ميان مجلس و محمد على شاه\r\n1907 - 18 ( 31 ) اوت : موافقت انگليس و روس دربارهء مرزبندى منطقه نفوذ هركدام در ايران ، افغانستان و تبت\r\n1907 ، اكتبر : تصويب متمم قانون اساسى ايران به وسيله مجلس ( 3 اكتبر ) و شاه ( 7 اكتبر ) .\r\n1907 : ناكامى تلاش‌هاى محمد على شاه به منظور انجام يك كودتاى ضدانقلابى\r\n1907 : آغاز مداخله مسلحانه انگليس در جنوب ايران\r\n1908 ، 23 ژوئن : كودتاى ضدانقلابى به وسيله محمد عليشاه ؛ خراب كردن و ازهم پاشاندن مجلس ، انجمن‌ها ، تعطيل روزنامه‌هاى دموكراتيك ،\r\n1908 ، ژوئن - 1909 ، آوريل : قيام تبريز زير رهبرى ستار خان\r\n1908 ، اكتبر : بيرون راندن ارتش شاه و باندهاى خانهاى مرتجع از تبريز ، جنبش‌هاى اعتراضى در مشهد ، استرآباد ، اصفهان ، گيلان\r\nپايان 1908 : تشكيل گروه سوسيال دموكرات در تبريز و شهرهاى ديگر ايران\r\n1909 ، ژانويه - آوريل : محاصرهء تبريز به وسيله ارتش شاه\r\n1909 ، ژانويه - مارس : به دست گرفتن قدرت از سوى مشروطه‌خواهان در اصفهان ، بوشهر ، بندر عباس ، رشد جنبش مشروطيت در استانهاى ديگر ايران\r\n1908 ، 8 فوريه : قيام انقلابى در رشت\r\n\r\n","description":"","footnote":"","page_name":" 644 ","page_number":644},
  {"content":"\r\n\r\n1909 ، 25 آوريل : حمله ارتش تزار روس به تبريز . سركوبى قيام تبريز\r\n1909 ، آوريل : اشغال بندرهاى جنوب به وسيله ارتش انگليس\r\n1909 ، آوريل - ژوئيه : حركت فدائيان گيلان و چريكهاى بختيارى به تهران\r\n1909 - ژوئيه : اشغال تهران به وسيلهء مشروطه‌خواهان ، سرنگونى محمد عليشاه ، تشكيل دولتى از ليبرالها ، مالكان و خانهاى بختيارى .\r\n1909 : تشكيل كمپانى نفت ايران و انگليس\r\n1909 ، 15 نوامبر : گشايش مجلس دورهء دوم ايران\r\nپايان 1909 : تشكيل حزب دموكرات بورژوازى ملى در ايران\r\n1909 - 1911 : جنبش ضد فئودالى دهقانان در منطقه‌هاى طالش ، آستارا ، استرآباد و خراسان\r\n1910 ، 7 اوت : خلع سلاح فدائيان ستار خان در تهران\r\n1911 ، 13 مه : ورود ميسيون مالى امريكائى زير نظر شوستر\r\n1911 ، 11 ژوئن : به تصويب رسيدن تجديد سازمان مالى به وسيله مجلس ايران .\r\nواگذارى اختيارات تام به شوستر در زمينه مالى\r\n1911 ، ژوئيه : تلاش شاه مخلوع محمد على براى بازگشت به سلطنت\r\n1911 ، پائيز : تارومار شدن حمله هواخواهان محمد عليشاه مخلوع و فرار او از ايران\r\n1911 ، 29 نوامبر : التيماتوم دولت تزارى روس مبنى بر اخراج شوستر از ايران با پشتيبانى دولت انگليس\r\n1911 ، دسامبر : حملهء تازه ارتش تزارى به مناطق شمال و ارتش انگليس به مناطق جنوبى ايران\r\n1911 ، 24 دسامبر : كودتاى مرتجعان ، از كار انداختن مجلس\r\n1911 ، دسامبر - 1912 ژانويه : سركوبى انقلاب در ايران\r\n1911 - 1914 : واگذارى وامهاى جديد از سوى روس و انگليس به ايران\r\n1914 ، 2 نوامبر : اعلام بىطرفى ايران در جنگ جهانى اول\r\n1914 ، نوامبر : هجوم ارتش ترك به آذربايجان ايران و اشغال خوى ، اروميه ، تبريز و شهرهاى ديگر به وسيله ارتش\r\nپايان 1914 : ورود دوباره ارتش انگليس به جنوب ايران\r\n1914 - 1918 : قيامهاى ضد انگليسى عشاير در مناطق جنوبى ايران\r\n1915 ، ژانويه : اشغال تبريز به وسيله ارتش‌هاى ترك - آلمان\r\n\r\n","description":"","footnote":"","page_name":" 645 ","page_number":645},
  {"content":"\r\n\r\n1915 ، ژانويه : تعرض ارتش روس عليه تركها و اشغال تبريز به وسيله روسها در 30 ژانويه\r\n1915 ، مارس : موافقت سرى انگليس و روس بر سر تقسيم منطقه بيطرف ايران\r\n1915 : فعاليت جدى شبكه جاسوسى آلمانها در بوشهر ، شيراز ، كرمانشاه ، اصفهان ، يزد ، كرمان\r\n1915 ، نوامبر 1916 ، آوريل : قيامهاى ضد انگليسى در شيراز\r\nپايان 1915 : تشكيل دولت « ملى » در قم\r\n1915 - 1916 : عمليات جنگى در منطقه همدان ، كرمانشاه ، خانقين بين متخاصمين جنگ جهانى اول\r\nپايان 1915 - آغاز 1916 : اشغال همدان ، كرمانشاه ، قم ، اصفهان به وسيله ارتش روس\r\n1916 ، مارس : ورود هيئت نظامى انگليس زير نظر ژنرال سايكس ، تشكيل يكان تفنگ‌داران جنوب و اشغال جنوب ايران به وسيله ارتش انگليس\r\n1916 : تشكيل سازمان سوسيال دموكرات « عدالت »\r\n1917 - 1918 : فعاليت جدى يكانهاى پارتيزانى جنگلى در گيلان و مازندران\r\n1917 ، آوريل : تشكيل سازمان تروريستى بورژا - ناسيوناليست به نام « كميته مجازات » در تهران\r\n1917 ، اوت : تشكيل حزب دموكرات آذربايجان\r\n\r\nايران زمان معاصر\r\n1917 ، نوامبر : اعلام نخستين فرمان و خطابيه از سوى دولت شوروى درباره سياست خارجى و روابط با ايران\r\n1917 ، دسامبر : به رسميت شناختن دولت شوروى از سوى ايران\r\n1918 ، 29 ژانويه : اعلام تصميم دولت شوروى درباره الغاى قرارداد 1907 انگليس - روس و قراردادهاى نابرابر ديگر كه شكننده استقلال ايران بود\r\n1918 : تشكيل شوراى محلى در رشت و انزلى ، رشد جنبش ملى در ايران\r\n1918 ، ژانويه - مارس : تخليه خاك ايران از ارتش روس طبق تصميم دولت شوروى\r\n\r\n","description":"","footnote":"","page_name":" 646 ","page_number":646},
  {"content":"\r\n\r\n1918 ، ژوئن : اشغال ايران به وسيله انگليس‌ها ؛ تصرف مناطق شمالى و شمال شرقى ايران به وسيله ارتش انگليس\r\n1918 ، ژوئيه : ورود نخستين ديپلمات شوروى اى . ا . كولوميتزو به ايران\r\n1918 ، 30 ژوئيه : تصميم دولت صمصام السلطنه مبنى بر تجديد نظر به لغو كليه قراردادها و امتيازهاى نابرابر و زيان‌بخش با دولت‌هاى خارجى\r\n1918 ، 12 اوت : انعقاد قرارداد بين كوچك خان و ژنرال انگليسى دنسترويل\r\n1918 ، 3 نوامبر : تارومار كردن هيئت شوروى در ايران به وسيله گاردهاى سفيد\r\n1919 : يادداشت دولت وثوق الدوله ، خطاب به كنفرانس صلح پاريس دربارهء ادعاى ارضى نسبت به خاك شوروى\r\n1919 : كشته شدن اى . ا . كولوميتزو\r\n1919 ، 9 اوت : امضاى قرارداد ايران و انگليس\r\n1920 ، آوريل - سپتامبر : قيام دموكراتهاى آذربايجان در تبريز زير رهبرى شيخ محمد خيابانى\r\n1920 ، 20 مه : برقرارى روابط سياسى ميان روسيه شوروى و ايران\r\n1920 ، 5 ژوئيه : اعلام جمهورى گيلان\r\n1920 ، ژوئن : تشكيل حزب كمونيست ايران\r\n1920 ، ژوئيه : ازهم‌پاشيدن جبهه واحد ملى در گيلان\r\nژوئن - سپتامبر : قيام بينوايان كرد زير رهبرى خدائى در خراسان\r\n1921 ، 4 ژانويه : مذاكره به منظور تشكيل جبهه واحد ملى در گيلان ، كه با ابتكار كمونيست‌هاى ايرانى انجام گرفت\r\n1921 ، 21 فوريه : كودتاى سيد ضياء الدين و رضا خان در تهران\r\n1921 ، 26 فوريه : امضاى قرارداد ايران - شوروى در مسكو\r\n1921 ، مه : استعفاى سيد ضيا و فرار او به بغداد ، تشكيل جبهه واحد ملى در گيلان\r\n1921 ، ژوئيه - اكتبر : قيام خراسان زير رهبرى كلنل محمد تقى خان\r\n1921 ، سپتامبر : ازهم‌پاشيدن جبهه ملى در گيلان ، پراكنده شدن چريكهاى كوچك خان زير رهبرى حزب كمونيست ايران ( 29 سپتامبر ) .\r\nسركوبى جنبش آزادى ملى در گيلان\r\n1922 - فوريه : قيام تبريز زير رهبرى لاهوتى\r\n1922 ، مارس - ژوئيه : جنبش دهقانى و قيام در گيلان\r\n1922 - 1925 : مطيع كردن خانهاى شمال ايران ، كردستان و خوزستان به وسيله دولت ايران\r\n\r\n","description":"","footnote":"","page_name":" 647 ","page_number":647},
  {"content":"\r\n\r\n1922 - 1927 : نخستين هيئت مالى امريكائى زير نظر ميلسپو\r\n1923 ، آوريل : اعتصاب كارگران در تأسيسات شركت نفت ايران و انگليس\r\nپايان 1923 - آغاز 1924 : مبارزه براى ايجاد رژيم جمهورى در ايران\r\n1924 ، 31 مارس : انتشار اعلاميه رضا خان مبنى بر انصراف از جنبش جمهوريخواهى\r\nسپتامبر - دسامبر : قيام ضد دولتى عشاير خوزستان زير رهبرى شيخ خزعل\r\n1925 : تارومار كردن اتحاديه‌ها و حزب كمونيست ايران به وسيله رضا خان\r\n1925 ، 31 اكتبر : تصميم مجلس پنجم دربارهء بركنارى دودمان قاجار از سلطنت ايران و واگذارى آن به دولت موقت رضا خان\r\n1925 ، 12 دسامبر : اعلام مجلس مؤسسان مبنى بر سلطنت رضا شاه در ايران\r\n1926 ، ژوئن - اكتبر : قيام دهقانان و سربازان در آذربايجان ايران ، گيلان ، خراسان و فارس\r\n1927 - 1928 : نزاع ايران و انگليس بر سر مسئلهء بحرين\r\n1927 ، اول اكتبر : امضاى قرارداد شوروى - ايران درباره تضمين بيطرفى هردو دولت\r\n1928 ، مه : الغاى رژيم كاپيتولاسيون و برقرارى آزادى عمل در تعرفه گمركى\r\n1928 : ايجاد بانك ملى ايران\r\n1928 - 1930 : قيام ضد فئودالى دهقانان و قيام عشاير\r\n1929 : اعتصاب كارگران شركت نفت ايران و انگليس . اعتصاب كارگران راه - آهن در مازندران\r\n1930 : انتقال حق انتشار اسكناس از بانك انگليسى شاهنشاهى به بانك ملى ايران\r\n1931 ، 25 فوريه : تصويب قانون انحصار تجارت خارجى . اعتصاب كارخانه پارچه‌بافى « وطن » در اصفهان\r\n1931 ، مه : صدور قانون ضد كمونيستى\r\n1933 ، 29 آوريل : تمديد قرارداد شركت نفت انگليس و ايران\r\n1935 : صدور فرمان رفع حجاب و تغيير لباس . فرمان تغيير نام « پرس » به ايران\r\n1937 : امضاى پيمان سعدآباد به وسيله ايران ، تركيه ، عراق و افغانستان\r\n1938 : محاكمه رهبران و فعالان حزب كمونيست ايران و اتحاديه‌ها ( « گروه 53 نفرى » )\r\n1938 : راه افتادن راه‌آهن سرتاسرى ايران\r\n1939 ، 3 سپتامبر : اعلام بيطرفى دولت ايران در جنگ دوم جهانى\r\n\r\n","description":"","footnote":"","page_name":" 648 ","page_number":648},
  {"content":"\r\n\r\n1941 ، 26 ژوئن : يادداشت دولت شوروى به ايران مبنى بر فعاليت‌هاى خرابكارانه و جاسوسى عمال آلمانى در ايران\r\n1941 ، 19 ژوئيه و 16 اوت : يادداشت مشترك انگليس و شوروى در اين‌باره\r\n1941 ، 25 اوت : ورود ارتش‌هاى شوروى و انگليسى به ايران\r\n1941 ، 16 سپتامبر : بركنارى رضا شاه از سلطنت به سود پسرش محمد رضا\r\n1941 ، 19 سپتامبر : فرمان دولت مبنى بر آزادى زندانيان سياسى\r\n1941 ، اكتبر : تشكيل حزب توده ايران\r\n1942 ، 29 ژانويه : امضاى قرارداد شوروى - ايران - انگليس مبنى بر اتحاد اين سه دولت عليه آلمان هيتلرى\r\n1942 : ورود ارتش امريكا به ايران\r\n1942 - 1943 : دعوت قوام السلطنه از مستشاران امريكائى به منظور خدمت در ارتش و ژاندارمرى ايران\r\n1943 ، 8 آوريل : امضاى قرارداد بازرگانى ايران و امريكا\r\n1943 - 1945 : احضار هيئت مالى ميلسپو براى بار دوم\r\n1943 ، 28 نوامبر - اول دسامبر : تشكيل كنفرانس سران سه كشور ، شوروى ، امريكا و انگليس در تهران و اعلاميه آنها درباره ايران\r\n1943 ، نوامبر : تشكيل انجمن فرهنگى ايران و شوروى\r\n1944 ، اوت : نخستين كنگره حزب توده ايران\r\n1945 ، فوريه : تارومار كردن سازمان حزب توده ايران در يزد ، اصفهان و شهرهاى ديگر ايران\r\n1945 ، اواسط : تشكيل حزب دموكرات آذربايجان در آذربايجان ايران\r\n1945 ، 25 - 28 اكتبر : نخستين كنگره حزب دموكرات كردستان در مهاباد\r\n1945 ، 20 - 21 نوامبر : مجمع عمومى خلق آذربايجان ايران\r\n1945 ، 12 دسامبر : گشايش مجلس ملى آذربايجان ايران و تشكيل دولت خودمختار\r\nپايان 1945 : اوج‌گيرى جنبش دموكراتيك در تمام استانهاى ايران\r\n1946 ، ژانويه : تشكيل دولت خودمختار كرد در مهاباد\r\n1946 ، 4 آوريل : امضاى قرارداد ايران و شوروى درباره تشكيل شركت سهامى مختلط ايران و شوروى براى بهره‌بردارى از نفت شمال\r\n1946 ، 13 ژوئن : امضاى موافقت‌نامه دولت مركزى ايران با رهبران دولت\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nخودمختار آذربايجان\r\n1946 ، 14 - 16 ژوئيه : اعتصاب سياسى همگانى در تأسيسات نفت جنوب در خوزستان\r\n1946 ، ژوئيه - اوت : هجوم دولت عليه حزب توده ايران و سازمانهاى دموكرات ديگر\r\n1946 ، اول اوت : ترميم كابينهء قوام در پيوستن سه تن از اعضاى حزب توده - ايران به كابينه\r\n1946 ، اكتبر : موافقت دولت ايران با خانهاى عشاير جنوب ايران و اخراج سه تن از اعضاى توده‌اى كابينه\r\n1946 ، 10 دسامبر : درهم‌شكستن جنبش‌هاى دموكراتيك در آذربايجان و كردستان به وسيله ارتش دولتى\r\n1947 ، 31 مارس : اعدام رهبران حزب دموكرات كرد\r\n1947 ، نيمه اول : پيگرد سازمانهاى حزب توده ايران ، اتحاديه‌ها و سازمانهاى دموكراتيك ديگر\r\n1947 ، 6 اكتبر : انعقاد قرارداد امريكا - ايران و فعاليت ميسيون نظامى امريكا در ايران\r\n1947 ، 22 اكتبر : تصميم مجلس مبنى بر لغو قرارداد 4 آوريل 1946 ايران و شوروى\r\n1948 ، 23 - 26 آوريل : دومين كنگره حزب توده ايران\r\n1948 - 1955 : نخستين برنامه 7 ساله پيشرفت اقتصادى ايران\r\n1949 ، 4 فوريه : سوءقصد تحريك‌آميز به جان شاه . غيرقانونى كردن حزب توده ايران به وسيله دولت ، فشار سخت بر سازمانهاى دموكراتيك\r\n1949 ، آوريل - مه : تأسيس سنا ، تشكيل مجلس مؤسسان و محدود كردن حقوق قانونى مردم\r\n1949 ، 27 ژوئيه : رد به اصطلاح « قرارداد متمم » نفت از سوى مجلس 15\r\n1949 ، اكتبر : تشكيل سازمان جبهه ملى مخالف دولت\r\n1950 ، 23 مه : امضاى قرارداد نظامى بين ايران و امريكا در واشنگتن\r\n1950 ، ژوئيه : جمع‌آورى امضاء مبنى بر موافقت بيانيه صلح جمعيت طرفداران صلح استكهلم ( در دسامبر 1950 - 500 هزار امضاء جمع‌آورى شد )\r\n1950 ، 4 ژانويه : امضاى قرارداد بازرگانى شوروى - ايران\r\nپايان 1950 - آغاز 1951 : جنبش توده‌اى عليه شركت نفت انگليس و ايران\r\n\r\n","description":"","footnote":"","page_name":" 650 ","page_number":650},
  {"content":"\r\n\r\n1951 ، 15 مارس : تصميم مجلس شورا دربارهء ملى كردن صنعت نفت\r\n1951 ، مارس - آوريل : اعتصاب عمومى در تأسيسات شركت انگليس - ايران\r\n1951 ، 29 آوريل : انتصاب مصدق به نخست‌وزيرى ايران\r\n1951 ، 17 مه : نخستين كنگره جمعيت ملى پيكار عليه شركت نفت انگليس و ايران\r\n1951 ، مه - ژوئن : مداخله انگليس و امريكا در امور داخلى ايران به منظور انصراف اين دولت از اجراى قانون ملى شدن نفت\r\n1951 ، 15 ژوئيه : ورود هريمن به ايران ؛ سركوبى خونين تظاهرات مردم كه عليه ورود او به ايران برگذار شده بود\r\n1951 ، اكتبر : بر كنار كردن كارشناسان انگليسى از صنعت نفت ايران ؛ ارجاع مسئله نفت به شوراى امنيت سازمان ملل متحد\r\n1951 - نيمه اول 1953 : جنبش ضد فئودالى دهقانان ، اعلام كمك همگانى به دهقانان . اعتصابهاى بىشمار سياسى و اقتصادى كارگران در تهران ، آبادان ، اصفهان و مراكز صنعتى ديگر ايران\r\n1952 ، فوريه : دومين كنگره جمعيت ملى پيكار عليه شركت نفت ايران و انگليس\r\n1952 ، 16 ژوئيه : استعفاى مصدق در نتيجه توطئه امپرياليست‌ها\r\n1952 ، 18 ژوئيه : انتصاب قوام السلطنه به نخست‌وزيرى ايران . تظاهرات اعتراض‌آميز مردم ، برخورد خونين تظاهركنندگان با پليس و ارتش در تهران\r\n1952 ، 21 ژوئيه : استعفاى قوام السلطنه و انتصاب مجدد مصدق به نخست‌وزيرى\r\n1952 ، 22 اكتبر : قطع روابط سياسى ايران با انگلستان\r\n1952 ، 23 اكتبر : تصويب قانون امنيت اجتماعى ، ممنوع كردن ميتينگ‌ها ، تظاهرات و اعتصاب‌ها\r\n1952 ، اكتبر : تصميم دولت مصدق درباره افزودن 10 % به سهميه محصول دهقانان و الغاى عوارض جنسى\r\n1953 ، ژانويه : تصويب قانون بيمه‌هاى اجتماعى ( خسارت بيكارى و بيمارى و غيره )\r\n1953 ، 9 اوت : كودتاى ارتجاعى ژنرال زاهدى . تارومار كردن سازمانها و روزنامه‌هاى پيشرفته ، متلاشى كردن جبهه ملى ؛ بازداشت‌هاى دسته‌جمعى و سركوبى شركت‌كنندگان در جنبش‌هاى دموكراتيك\r\n1953 ، دسامبر : تجديد روابط سياسى ايران با انگلستان\r\n\r\n","description":"","footnote":"","page_name":" 651 ","page_number":651},
  {"content":"\r\n\r\n1954 ، اوت - سپتامبر : بازداشت دسته‌جمعى افسران پيشرفته ايرانى و غيرنظاميان\r\n1954 ، 7 دسامبر : صدور حكم اعدام 12 تن از رهبران حزب توده ايران و اتحاديه‌هاى دموكراتيك\r\n1954 ، 19 سپتامبر : امضاى قرارداد نفت دولت ايران با كنسرسيوم بين‌المللى نفت\r\n1954 ، 2 دسامبر : امضاى موافقت‌نامه شوروى - ايران درباره سازمان دادن خطوط مرزى و مسائل مالى\r\n1955 ، سپتامبر 1962 ، سپتامبر : دومين برنامه پيشرفت اقتصادى ايران\r\n1955 ، اكتبر ( تصويب شاه 3 نوامبر ) : شركت ايران در پيمان تجاوزكار بغداد\r\nپايان 1955 : تصويب قانون تخفيف به سرمايه‌گذاريهاى خارجى\r\n1956 ، 25 ژوئن - 13 ژوئيه : بازديد شاه ايران ، محمد رضا پهلوى از اتحاد - جماهير شوروى\r\n1956 ، 29 ژوئيه : تصميم شوروى درباره واگذارى دارائى شركت سهامى نفت خوريان ( 1925 تشكيل شد ) به رايگان به ايران\r\n1957 ، 16 آوريل : انعقاد قرارداد شوروى - ايران درباره عبور ترانزيتى كالاها\r\n1957 ، 11 اوت : انعقاد قرارداد ايران و شوروى درباره تهيه طرحهاى استفاده مشترك از رودخانه‌هاى مرزى ارس و اترك\r\n1957 ، اوت : واگذارى امتياز نفت به كمپانى نفتى ايتاليائى « آجيپ مينراريا » ( سيريپ )\r\n1957 : تشكيل حزب بورژوا مالك « مردم »\r\n1958 ، 11 مه : اعدام خسرو روزبه عضو كميته مركزى حزب توده ايران\r\n1958 ، مه : واگذارى امتياز نفت به كمپانى امريكائى « پان امريكن پترليوم - كورپوريشن »\r\n1958 ، ژوئيه : اعتصاب كارگران كوره‌پزخانه‌ها در تهران ، پيدايش موج تازه اعتصابى در ايران\r\n1958 : تشكيل حزب مالك بورژواى « مليون »\r\n1959 ، فوريه : قطع مذاكرات ايران و شوروى به وسيله دولت اقبال\r\n1959 ، 5 مارس : امضاى پيمان دوجانبه ايران با امريكا\r\n1960 : تشكيل سازمان اوپك ( سازمان كشورهاى نفت‌خيز ) با شركت ايران\r\n1960 ، 11 ژانويه : تيراندازى پليس و ژاندارمرى به روى تظاهركنندگان در تهران\r\n\r\n","description":"","footnote":"","page_name":" 652 ","page_number":652},
  {"content":"\r\n\r\n1960 ، مارس : تصويب قانون اصلاحات كشاورزى در دوره 19 مجلس شورا و سنا\r\n1960 ، تابستان : تجديد فعاليت جبهه ملى\r\n1960 ، اوت : اتحاد حزب توده ايران و حزب دموكرات آذربايجان\r\n1960 ، اوت - 1961 ، مه : لغو انتخابات قلابى نمايندگان مجلس دورهء 20 به وسيله شاه\r\n1960 - 1961 : هيجان دانشجويان و تظاهرات عليه سياست اقبال\r\n1960 ، پايان - آغاز 1962 : رشد جنبش اعتصابى كارگران و مستخدمان ، حمله ضد فئودالى دهقانان\r\n1961 ، 18 مه : مىتينگ توده‌اى در تهران و تقاضاى لغو شركت ايران در بلوك - هاى نظامى\r\n1962 ، 21 ژانويه : تظاهرات ضد دولتى دانشجويان دانشگاه تهران\r\n1962 ، 9 ژانويه : تصويب قانون جديد درباره اصلاحات ارضى\r\n1962 ، 15 سپتامبر : يادداشت دولت ايران به شوروى درباره اطمينان دادن از اينكه اين دولت اجازه ايجاد پايگاه موشكى به خارجيان را نخواهد داد\r\n1963 ، 26 ژانويه : انجام همه‌پرسى عمومى دربارهء اصلاحات ، تصويب قانون متمم اصلاحات ارضى\r\n1963 ، 3 مارس : صدور فرمان واگذارى حقوق برابر مردان به زنان ايران در انتخابات مجلس\r\n1963 ، آغاز ژوئن : حملات ضد دولتى در تهران ، قم ، رى ، مشهد ، با پشتيبانى مالكان بزرگ و روحانيان مرتجع ، كه از اصلاحات دولت ناراضى بودند .\r\n1963 ، 27 ژوئيه : امضاى قرارداد همكارى اقتصادى و فنى شوروى و ايران ، كه ضمن آن ساختمان تأسيسات ئيدرو الكتريك در رودخانه ارس ، لارويى مرداب پهلوى ، ساختمان كارخانه توليد ماهى و 11 سيلو پيش‌بينى مىشد .\r\n1963 ، دسامبر : تشكيل حزب دولتى « ايران نوين »\r\n1963 - 1973 : اجراى اصلاحات ارضى و اصلاحات ديگر\r\n1964 : تشكيل سازمان همكارى منطقه‌اى ( ايران ، پاكستان ، تركيه )\r\n1966 ، 13 ژانويه : امضاى قرارداد ايران و شوروى درباره تأسيس كارخانه\r\n\r\n","description":"","footnote":"","page_name":" 653 ","page_number":653},
  {"content":"\r\n\r\nذوب آهن با كمك شوروى در نزديكى اصفهان ، كارخانه ماشين‌سازى در اراك و لوله‌كشى گاز\r\n1966 ، 15 اوت : قرارداد ايران - رومانى دربارهء ساختمان كارخانه تراكتور - سازى در تبريز به كمك رومانى\r\n1967 : تصويب قانون افزايش حقوق زنان در رابطه با خانواده\r\n1969 ، ژانويه : تصويب قانون فروش زمين‌هاى مالكان متوسط و كوچك به دهقانان\r\n1970 : پايان ساختمان لوله‌كشى گاز سرتاسرى\r\n1970 - 1971 : آشفتگى دانشجويان دانشگاه تهران\r\n1971 ، فوريه : حملهء مسلحانه به پاسگاه ژاندارمرى سياهكل ( گيلان )\r\n1971 ، 15 اوت : حل مسئله بحرين . اعلام استقلال بحرين\r\n1971 ، اول دسامبر : ارتش ايران جزاير كوچك ابو موسى تمب بزرگ و تمب كوچك را در خليج فارس اشغال كرد\r\n1971 ، دسامبر : قطع روابط سياسى عراق و ايران\r\n1971 ، 2 دسامبر : به رسميت شناختن فدراسيون شيخ‌نشين‌هاى خليج فارس به وسيله ايران\r\n1971 - 1976 : سركوبى توده‌اى و اعدام و محكوميت‌هاى سنگين در دادگاههاى نظامى\r\n1972 ، اوت : اعتصاب كارگران حمل‌ونقل شهرى در تهران\r\n1973 : گسيل داشتن ارتش ايران براى سركوبى جنبش پارتيزانى در ظفار ( عمان )\r\n1973 ، اكتبر : بازداشت 12 تن از اعضاى يك گروه مخفى كه به دربار نزديك بودند ، به اتهام سوءقصد به شاه و خانواده‌اش\r\n1973 : انعقاد قرارداد با كنسرسيوم مبنى بر تحويل رسمى تأسيسات و پالايشگاه نفت به دولت ايران و تضمين واگذارى فروش نفت به وسيله كمپانىهاى وابسته به كنسرسيوم به مدت 20 سال\r\n1973 ، اكتبر : تجديد روابط ديپلماتيك دولتين ايران و عراق به ابتكار دولت عراق\r\n1975 ، مارس : انحلال تمام احزاب سياسى موجود ايران و ادغام آنها در حزب واحد « رستاخيز »\r\n1975 : صدور قانون فروش 99 % سهام كارخانه‌هاى دولتى و 49 % سهام تأسيسات خصوصى به « مردم » .\r\n\r\n\r\n","description":"","footnote":"","page_name":" 654 ","page_number":654}
  ]