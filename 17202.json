[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nانتشارات الامام\r\nالحسن بن على\r\nعليه السلام\r\nتقريرات\r\nدرس مكاسب\r\nاستاد على محمدى خراسانى\r\nبا كوشش عبدالحسين فياضى\r\nجلد نهم\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nفياضى ، عبدالحسين ، 1346 - تقرير كنندهء درس استاد على محمدى خراسانى .\r\nتقريرات درس مكاسب استاد على محمدى خراسانى ، باكوشش\r\nعبدالحسين فياضى . - قم : الامام الحسن بن على عليه السلام ، 1390 .\r\n9 مجلد .\r\n600 ص\r\n( ج . 9 ) isbn 978 - 964 - 7686 - 18 - 1\r\nفهرستنويسى براساس اطلاعات فيپا .\r\nكتابنامه : به صورت زيرنويس .\r\n1 . انصارى ، مرتضى ، 1214 - 1281 ق . تقريرات درس مكاسب\r\nاستاد محمدى خراسانى . 2 . فقه شيعه . الف . انصارى ، مرتضى ، . مكاسب .\r\nشرح . ب . عنوان . ج . عنوان : مكاسب . تقريرات -\r\nانتشارات الامام\r\nالحسن بن على عليه السلام\r\nشناسنامهء كتاب\r\nنام كتاب : تقريرات درس مكاسب ( جلد 9 )\r\nبا كوشش عبدالحسين فياضى\r\nناشر : الامام الحسن بن على عليه السلام\r\nنوبت چاپ : سوم / 1390\r\nتيراژ : 2000 نسخه\r\nقيمت : 8400 تومان\r\nچاپخانه : ياران\r\nصحافى : زرين\r\nمركز پخش :\r\n7752823 - 0251\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\n[ جلد نهم 
  ]\r\n\r\nخيار عيب\r\nهفتم و آخرين خيارى كه شيخ اعظم در مكاسب آورده خيار عيب است ، به‌جا بود قبل از هر مطلبى بحث موضوعى مىشد و راجع‌به ماهيّت عيب و بيان مصاديق آن مطالبى بيان مىگرديد ولى مرحوم شيخ صلاح دانسته‌اند نخست بحث حكمى نموده و در ادامه راجع به ماهيّت و مصاديق عيب بحث كنند . به هر حال معامله و عقد از نظر سالم يا معيوب بودن ثمن يا مثمن يا هر دو مورد بحث است . به‌طور كلى گاهى در متن عقد صريحاً سالم بودن متاع از هر عيبى قيد مىشود . حكم اين فرض به زودى خواهد آمد كه اصل معامله صحيح است ولى طرف حق‌الخيار دارد ، البته بحثى است كه آيا خيار عيب است يا خيار ديگر كه به زودى مىآيد .\r\nو گاهى صريحاً ابراء ذمّه نموده و مىگويد : هر عيبى در متاع بود به من ربطى ندارد ، اين فرض حكمش روشن است كه معامله صحيح و لازم است و اگر معيوب بود طرف حق‌الخيار ندارد چون خودش راضى شده و اقدام نموده ، اين را تصريح به تعميم يا اطلاق گويند . مثلًا بايع مىگويد : من اين متاع را به فلان مبلغ مىفروشم اعم از اين كه معيوب باشد يا نه ، يا مطلقاً يعنى خواه معيوب باشد يا نباشد .\r\nو گاهى صريحاً تقييد به عدم سلامت مىكند و مىگويد : اين متاع معيوب را به فلان قيمت مىفروشم ، باز معامله صحيح و لازم است و طرف حق‌الخيار ندارد ، مگر متاع بيش از مقدارى كه تصريح كرده معيوب باشد .\r\nانّما الكلام در فرضى است كه عقد را مطلق مىآورند يعنى نه مقيّد به وجود وصف صحت مىكنند و نه مقيّد بر عدم آن و نه هيچ تقييد ديگر ، بلكه به‌صورت سربسته فروشنده مىگويد : اين متاع را به فلان مبلغ فروختم ، مشترى هم مىگويد : خريدم ، و بعداً معلوم مىشود كه متاع معيوب بوده ، در اين‌جا چند بحث مطرح مىشود :\r\n1 . آيا اصل اين معامله صحيح است يا فاسد و باطل ؟\r\n2 . بر فرض صحّت ، آيا لازم است يا جايز و متزلزل و خيارى ؟\r\n3 . بر فرض تزلزل و خيارى بودن آيا خيار مستقلى به نام خيار عيب است يا خيار اشتراط و مانند آن ؟\r\n4 . برفرض كه خيار عيب باشد خصوصيات و شرايط و احكام و مسقطات آن چيست ؟\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n\r\nمبحث اول : صحت و بطلان معامله بر كالاى معيوب\r\nامّا مبحث اوّل : ممكن است كسى توهم كند كه اين معامله از اساس باطل است زيرا طرف جاهل به سلامت و عيب بوده و نمىدانسته ، خواه جهل بسيط باشد كه شك داشته در صحت و عيب متاع ، يا جهل مركب باشد يعنى خيال مىكرد متاع سالم است و بعداً كشف خلاف شد . در هر حال معامله خطرى و غررى است و بيع غررى باطل است ولذا در بيع جنس غايب از نظر ( كه مشترى آن را نديده ) فقهاى عظام اتفاق نظر دارند بر اين كه بايع به گونه‌اى بايد توصيف كند كه رافع غرر باشد و تمام اوصاف را كه در كمى يا زيادى قيمت دخالت دارند ( چاقى گوسفند ، باكره بودن كنيز ، كاتب بودن عبد و . . . ) در متن عقد ذكر كند ، حال اگر تصريح به اين اوصاف لازم باشد پس تصريح به وصف صحت و ذكر آن و داشتن آن به طريق اولى لازم است زيرا وصف صحت از اهمّ اوصاف است كه در غرض مشترى از معامله دخالت دارد و اگر جهل به صفات عين غايبه موجب غرر و بطلان است پس جهل به وصف صحت به طريق اولى باعث غرر و موجب بطلان است . پس چنين بيعى از اساس باطل است .\r\nولى اين توهم باطل است و قائل ندارد و فقهاى عظام به اتفاق كلمهء بيع مزبور را صحيح مىدانند ، سرّ مطلب آن است كه عقلاى عالم بنا را بر سلامت بيع گذاشته و با اين بناگذارى اقدام مىكنند به گونه‌اى كه گويا شرط صحت و سلامت را صريحاً در متن عقد آورده‌اند . آن‌گاه اگر بعداً خلاف آن بناگذارى درآمد طرف حق‌الخيار دارد از اين بناگذراى عملىِ عقلائى به « اصالة السلامة » تعبير مىشود و با اعتماد بر اين اصل معامله مىكنند ( نظير آن قبلًا در خيار رؤيت بيان شد كه اگر كسى متاع را يك ماه پيش رؤيت كرده و اوصاف او را ديده بود و حالا متاع از نظرش غايب است ولى اقدام مىكند ، در اين‌جا هم بر مشاهدهء سابق اعتماد نموده و بنا را بر وجود همان صفات مىگذارد و روى اين بناگذراى اوصاف را در متن عقد نمىآورد . ) آن‌گاه معامله خطرى و غررى نخواهد بود و از اين ناحيه محذورى ندارد پس وجهى براى بطلان آن نيست . ( البته اگر مبتنى بر اصالة السلامة شد تنها فرض جهل مركب را شامل مىشود كه طرف خيال مىكرد بيع سالم است ، و فرض جهل بسيط يا شك را شامل نمىشود ، و ظاهراً فرض مسأله همان صورت اعتقاد به سلامت است نه فرض شك . )\r\nقوله : و ممّا ذكرنا يظهرانّ الانصراف :\r\nدر آغاز مسأله فرمودند : « اطلاق العقد يقتضى و قوعه مبنيّاً على سلامة العين من العيب » ، حال مىخواهيم بدانيم كه مراد از اين اقتضاء و دلالت چيست و از چه باب است ؟ سه احتمال وجود دارد :\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n1 . از باب وضع و دلالت وضعيه و مستند به وضع باشد به اين معنى كه متعلّق معامله از الفاظى كه بر ثمن و مثمن دلالت دارند ( مثل لفظ منزل ، ماشين ، طلا ، نقره ، طعام ، حيوان و . . . ) براى خصوص متاع صحيح و سالم وضع شده و ظهور وضعى در جنس سالم داشته باشند . اين احتمال باطل است و قائل ندارد و لذا مرحوم شيخ اشاره‌اى هم ندارد . و مبحث صحيح و اعم هم كه در اصول مطرح شده و عدّه‌اى حتى در معاملات صحيحى شده‌اند مربوط به الفاظ عبادات ( صلوة ، صوم و . . . ) و معاملات ( بيع ، اجاره و . . . ) است نه الفاظ اعيان خارجى از قبيل طلا و نقره . . . .\r\n2 . از باب انصراف عرفى باشد به اين معنى كه ولو اين الفاظ از لحاظ وضعى اطلاق دارند و سالم و معيوب را دربر مىگيرند ولى اين مطلقات به‌خصوص فرد صحيح و سالم منصرف مىشوند و انصراف جلوى اطلاق را مىگيرد .\r\nاين احتمال نيز باطل است و دليل بطلان آن سه وجهى است كه در متن مكاسب ذكر شده و آن‌ها عبارتند از :\r\nاوّلًا : اگر اطلاق را پذيرفتيم انصراف را قبول نداريم و دليلى براى اين انصراف نداريم و لذا در باب عهد و قسم و نذر احدى قائل به انصراف نشده ( مثلًا اگر نذر كرد يا قسم خورد كه فلان متاع را در فلان راه بدهد ، كسى نگفته حتماً بايد متاع سالم بدهد و اگر معيوب داد پذيرفته نباشد . ) آرى انصراف بدوى ممكن است ولى ارزشى ندارد .\r\nثانياً : انصراف در موردى است كه اطلاق و كليّت و توسعه‌اى باشد سپس به دليلى به فرد يا صنف خاصى منصرف شود و در مانحن فيه ( خيار عيب ) مبيع شيئى جزئىِ حقيقىِ خارجى است ( اصولًا مورد خيار عيب چنين متاعى است ) و جزئى حقيقى خارجى صددرصد خاص و شخصى است و كليّت ندارد تا قابل انصراف باشد و به ديگر سخن : مسألهء انصراف در مورد بحث ما از باب سالبه به انتفاء موضوع است .\r\nثالثاً : بر فرض اطلاقى باشد و به فرد سالم منصرف شود لازمه‌اش اين است كه عقد بر خصوص فرد سالم واقع شده باشد و فرد معيب از اصل مورد معامله نباشد آن‌گاه سخن از حق‌الخيار و امضا يا فسخ عقد معنى ندارد بلكه بايد معامله باطل باشد زيرا عقود تابع قصودند و ماقُصِدَ ( فرد سالم ) لم يقع ، و ماوقع ( فرد معيوب ) لم يقصد . در حالى كه كسى قائل به بطلان نشده ، پس از باب انصراف نيست .\r\n3 . اقتضا و دلالت مزبور مستند به قرينهء عامّهء عقلائى است به اين معنى كه عقلاى عالم نوعاً در مقام معامله و اقدام به بذل مال در مقابل عين ، بر خريدن شيئى معيوب اقدام نمىكنند بلكه ثمن و مال را در برابر جنس سالم بذل مىكنند و از اين بناگذراى به « اصالة السلامه » تعبير مىشود و در\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nحقيقت وصف صحت همانند ساير اوصاف ( وصف كتابت ، بكارت و . . . ) به صورت شرط ضمن عقد اخذ شده و منظور طرفين است ، منتها در ساير اوصاف چون آن بناگذراى عمومى نيست نياز به تصريح و ذكر دارند ولى نسبت به وصف صحت چون اصالة سلامت عقلائى وجود دارد و مشترى با اعتماد بر آن اقدام مىكند لذا نيازى به ذكر نيست ( همان‌گونه كه در مورد خيار رؤيت اگر كسى متاع را قبلًا با اوصاف مشاهده نموده و بعدها خريدارى مىكند بايد همان اوصاف قبل را دارا باشد ولى در متن عقد ذكر نمىكنند و بر اصالت بقاء اوصاف قبلى اعتماد مىكنند ، پس وجود آن اوصاف معتبر و لازم است ولى نيازى به ذكر نيست . ) در مانحن فيه هم وجود وصف صحت لازم است ولى نيازى به ذكر آن نيست .\r\nدر ادامه ، سخن مرحوم فاضل سبزوارى را به‌عنوان شاهد مطلب خويش ذكر مىكنند كه مانحن فيه از باب انصراف نيست و انصراف مال كلّى است و لذا محقق سبزوارى احتمال انصراف را در مورد مبيع كلى عنوان كرده و فرموده : ولو باع كلّياً . . . و يحمّل كونه من جهة الانصراف الى الصحيح . . . . « 1 »\r\n( نكته : اگر مبيع عين خارجى باشد نوبت به خيار عيب مىرسد وامّا اگر كلى باشد به ذمّهء بايع مىآيد و در مقام اداى آن بايد متاع سالم بدهد و اگر معيوب داد ، مشترى حق دارد آن را نگيرد و تقاضاى متاع سالم كند ولى حق ندارد معامله را فسخ كند . )\r\nقوله : فتأمّل : اين كلمه در اكثر نسخ مكاسب نيست تنها در نسخهء شهيدى آمده و شايد اشاره باشد به احتمالى كه فاضل سبزوارى داد و فرمود : و يحتمل كونه من جهّه الاطلاق المنصرف الى الصحيح فى مقام الاشتراء و ان لم ينصرف اليه فى غير هذا المقام ( مثل باب نذر و قسم ) و منظور شيخ تضعيف اين احتمال باشد به بيانى كه در حاشيهء مرحوم ايروانى آمده و آن اين‌كه :\r\nلعلة اشارة الى انّ الانصراف لو تمّ لم يختص ذلك بمقام ( اشتراء ) دون مقام ( نذر و يمين ) فاذا اختص كشف ذلك عن انّ الوجه فى ذلك ليس هوالانصراف و ذلك هو ما قلناه : من بناء المتعاملين على التنبيه على العيب ، فاذا لم يتعرّضا كشف عن عدم العيب فكان الاطلاق و عدم التنبيه بالعيب كاشفاً عن الصحّة و كان فى قوةّ التّصريح بالصّحة . « 2 »\r\n( نكته : از مطالب گذشته روشن شد كه تعبير به اطلاق العقد از سوى شيخ اعظم در صدر مسأله خيلى جالب نيست و اشتباه‌انداز است و بهتر بود به جاى آن بفرمايد : « اهمال العقد و السكوت عن ذكر العيب و عدم التعرض للعيب » يا به قول مرحوم ايروانى : « عدم التنبيه بالعيب يقتض . . . » و كيف كان منظور روشن است و با اطلاق مصطلح نبايد اشتباه شود چه اين كه اقتضا هم به\r\n\r\n\r\n","description":"","footnote":"\r\n( 1 ) . كفايةالاحكام ، ص 93 .\r\n( 2 ) . الحاشيه عل المكاسب ، ج 3 ، ص 227 .\r\n","page_name":" 14 ","page_number":14},
  {"content":"\r\n\r\nمعناى اقتضاى عقلى و عليّت نيست بلكه به معناى كشف و دلالت است امّا نه دلالت وضعى يا اطلاقى بلكه به بركت قرينهء عامّهء مقاميه و اصالت سلامت در مقام اقدام بر معامله . )\r\n\r\nمبحث دوم : جواز و تزلزل يا لزوم معامله بر معيب\r\nوامّا مبحث دوّم : حال كه اصل صحت معامله بر معيوب صحيح شد . آيا بيع لازم است و پس از ظهور عيب حق فسخ ندارد يا بيع متزلزل و خيارى است ؟ اين مطلب اصلًا نيازى به ذكر ندارد ، جناب شيخ هم متعرض نشده و قطعاً معامله لازم نيست زيرا موجب ضرر براى مشترى است و لاضرر ولاضرار فى الاسلام .\r\n\r\nمبحث سوم : خيار عيب خيار مستقلى است\r\nقوله : ثم انّ المصرّحَ به فى كلمات جماعة :\r\nاين فراز در واقع اشاره‌اى به مبحث سوم است كه خيار مورد بحث ما آيا خيار مستقلّى است يا به يكى از خيارات قبل برمىگردد ؟ از فروض اول مسأله روشن شد كه دو فرض مورد بحث است : يكى فرض تصريح به وجود وصف صحّت در متن عقد ، و يكى فرض اطلاق و عدم تصريح به وصف صحت و عيب و فرض دوّم كه مورد بحث ما است قطعاً خيار مستقلى است به نام خيار عيب و احكام مستقلى هم دارد كه خواهد آمد . فعلًا فرض اوّل را مورد تعرض قرار مىدهند كه تصريح به وصف صحت باشد : اگر طرفين معامله در متن عقد صريحاً قيد كردند كه متاع را به شرط اين كه سالم باشد خريداريم ، آيا اين شرط تأسيسى است يعنى موجب خيار ديگرى غير از خيار عيب مىشود كه خيار اشتراط يا تخلف شرط باشد ؟\r\nيا تأكيدى است يعنى همان خيار عيب ست كه اگر تصريح هم نمىكردند به حكم اصالة السلامة ، وجود داشت . ولى تصريح به آن پاى فشارى و تأكيد بر آن است ؟ مىفرمايد : عدّه‌اى از فقهاء ( از قبيل محدث بحرانى در حدائق ج 19 ، ص 17 ، و صاحب جواهر در جواهر ، ج 23 ، ص 235 و بلكه به تعبير صاحب جواهر : بل لم اجد قائلًا بغيره كه به معناى نفى علم به خلاف است . ) صريحاً گفته‌اند كه تصريح با شرط مذكور ، تأكيدى است و موجب خيار جديدى نمىشود بلكه فقط موجب خيار عيب است و ما نيز قبول ندرايم زيرا از ناحيهء تصريح به وصف صحّت مطلب جديدى حادث نمىشود و اگر تصريح هم نبود مشترى حق‌الخيار پيدا مىكرد و اشتراط صحت در واقع تصريح به امرى است كه خود اطلاق عقد به حكم اصالة السلامة بر آن حمل مىشد .\r\nنظير معامله با اخبار بايع به وزن ياكيل : كه پس از اخبار ، معاملهء غررى نيست و طرفين با اعتماد بر اخبار بايع مىتوانند معامله كنند حال اگر در متن عقد هم شرط كردند كه اين صبرهء گندم\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nرا به اين شرط معامله مىكنيم كه مثلًا صد من يا صد پيمانه باشد از اين ناحيه حكم جديدى نمىآيد و خيار همان خيار است .\r\nو نظير خيار رؤيت كه اگر قبلًا متاع را ديده و با خصوصيات آن آشنا است الان مىتواند بر رؤيت قبلى اعتماد كند و معامله نمايد ، حال اگر صريحاً هم در متن عقد خصوصيات قبلى را شرط كرد ، از اين ناحيه خيار جديدى درست نمىشود بلكه همان خيار رؤيت است . و بالجمله در مانحن فيه و نسبت به وصف صحت و سلامت ، خيارى اگر باشد كه هست همان خيار عيب است نه خيار ديگر ، چه وصف صحت را صريحاً شرط بكنند يا نكنند .\r\nقوله : و يؤيّده ما ورد فى رواية يونس :\r\nدر اين فراز روايتى را مؤيّد مطلب فراز قبلى قرار مىدهند كه خيار خيار عيب است ولو صريحاً شرط صحّت كنند و آن مؤيد روايت يونس از امام رضا عليه السلام است كه مردى كنيزى را خريده بنابر اين كه باكره باشد و پس از معامله او را باكره نيافته . امام فرمود : تفاوت قيمت باكره و ثيّبه را ( ارش ) بايع به مشترى بپردازد . « 1 »\r\nكيفيّت استشهاد : مورد روايت موردى است كه تصريح به وصف صحت شده و صريحاً در متن عقد شرط شده ، و امام در مقام بيان فقط به گرفتن ارش بسنده كرد و فرمود :\r\n« يُرَدُّ عليه فضل القيمة »\r\nو ظاهر مقامى اين سخن آن است كه حق رد ندارد و اين با خيار عيب مىسازد زيرا اگر خيار ديگرى غير از خيار عيب بود ( مثلًا خيار اشتراط و تخلّف شرط ) ، حق رد يا تصرّف در مبيع ساقط نمىشد بلكه باقى بود و مىتوانست فسخ كند و مبيع را برگرداند ( البته حداكثر اجرةالمثل يا مهر المثل يا ثمن المثلى هم بايد بدهد ) . پس تصريح به وصف صحت موجب خيار ديگر نمىشود بلكه همان خيار عيب است .\r\nسؤال : چرا مرحوم شيخ اين روايت را مؤيد قرار داد نه دليل ؟\r\nجواب : براى اين كه در سند روايت اسماعيل بن مراد است كه در رجال مورد تأييد نيست و لذا روايت مذكور دليل و حجت نيست و حداكثر مؤيّد است و شايد براى اين باشد كه به نقل مرحوم شهيدى :\r\nدر حاشيهء مرحوم مجلسى در شرح تهذيب فرموده : ضمير « قال » در روايت معلوم نيست به امام رضا عليه السلام برگردد و شايد مراد خود يونس باشد از اين جهت دليل بودن آن محرز نيست و در حدّ مؤيد ارزش دارد .\r\nقوله : و دعوى عدم دلالة الرواية .\r\nممكن است كسى بگويد : اصلًا روايت ظهور و دلالتى بر تصرّف ندارد تا بگوييد : اكتفا به ارش بعد از ظهور مزبور شاهد بر خيار عيب است ، از كجاى حديث درمىآيد كه مشترى تصرف كرده\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 418 ، باب ششم از ابواب عيوب ، حديث 1 .\r\n","page_name":" 16 ","page_number":16},
  {"content":"\r\n\r\nو بعداً عيب را ديده تا جواب امام در اين مورد شاهد مدعاى شما باشد . روايت فقط مىگويد :\r\n« فلم يجدها غدراء »\r\nامّا ندارد كه از چه راهى اين عدم وجدان ثابت شده ؟ شايد از راه تصرف باشد ، شايد از راه شهرت و شياع و گفتار ديگران باشد و . . . و اذا جاء الاحتمال بطل الاستدلال .\r\nيا ممكن است كسى بگويد : اصلًا روايت دلالت ندارد بر اشتراط بكارت صريحاً در متن عقد ، شايد بكارت داعى بر شراء باشد نه شرط مذكور در متن عقد . بنابراين باز روايت مزبور شاهد مطلب شما نمىشود و مورد تصريح به شرط صحت ( بكارت ) را شامل نمىشود تا مؤيد مطلب شما باشد .\r\nمرحوم شيخ مىفرمايد : اين ادّعاها « كماترى » است يعنى باطل و نادرست و خلاف ظاهر روايت است ، ظاهر فلم يجدها غدراء اين است كه خود مشترى نيافته و باكره بودن را نديده نه اين كه ديگران به او خبر داده باشند و عدم وجدان خودش دليل بر تصرف او است ، و پس از تصرف اين حرف‌ها مطرح است .\r\nو نيز ظاهر « على انّها عذراء » همين اشتراط بكارت در متن عقد است نه اين كه مسألهء داعويّت مطرح باشد ، پس اين ادّعاها خلاف ظاهر است و قابل اعتنا نيست .\r\nنتيجه : خيار مورد بحث ما از نوع خيار عيب است چه در متن عقد وصف صحت را صريحاً شرط بكنند يا نه .\r\n\r\nمبحث چهارم : خصوصيات خيار عيب\r\nقوله : ظهور العيب فى المبيع :\r\nحال كه معلوم شد در بيع معيب حق‌الخيار عيب وجود دارد ، نوبت به خصوصيات خيار عيب مىرسد و مهم‌ترين خصيصهء خيار عيب اين است كه پس از ظهور عيب ( وقتى مشترى فهميد كه مبيع معيب است ) طرف هم حق دارد معامله را فسخ كند و ثمن را بگيرد و هم حق دارد امضا كند و ارش يعنى تفاوت قيمت صحيح و معيب را از بايع اخذ كند ( كه در ساير خيارات مسألهء ارش مطرح نبود و تنها حق ردّ داشت . ) و البته حق هم دارد امضا كند به تمام ثمن كه تخيير سه طرفى است ولى اين فرد تخيير روشن است و نيازى به ذكر ندارد .\r\n\r\nادلهء ثبوت ارش\r\nادلّهء ثبوت خيار عيب : امّا ثبوت ردّ : مدركش اخبار مستفيضه‌اى است كه در مسقطات خيار عيب خواهد آمد . وامّا ثبوت ارش : سه راه براى ثبوت ارش به‌عنوان يك طرف تخيير مطرح شده .\r\n1 . از راه اخبار و روايات ، كسى بگويد : از روايات استفاده مىشود همان‌طور كه طرف حق فسخ و ردّ دارد هكذا حق ارش هم دارد . مرحوم شيخ از اين دليل پاسخ مىدهند به اين كه : ما\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nهرچه در اخبار باب ( 1 ) « 1 » دقت كرديم چيزى نيافتيم كه از آن تخيير بين ارش و رد ( در عرض هم ) استفاده شود . آرى از رواياتى مسألهء اخذ ارش استفاده مىشود ولى اطلاق ندارد و در عرض جواز ردّ نيست بلكه مخصوص فرضى است كه مشترى در مبيع تصرف نموده كه مانع از ردّ است و راه رد به روى او مسدود است و تنها در اين فرض مشترى حق دارد ارش بگيرد تا جلوى ضرر گرفته شود و از اين طوليّت استفاده مىشود يعنى اگر ردّ ميسّر نشد نوبت به ارش مىرسد در حالى كه تخيير مصطلح آن است كه از اوّل و در عرض هم مخيّر باشد بين ردّ و ارش كه چنين نيست ، و تخيير طولى عين تعيين است .\r\nآرى در موارد تخيير هم گاهى بالعرض يك طرف تعيين مىشود و آن در فرض تعذّر طرف يا اطراف ديگر است مثلًا در باب كفارّه اگر عتق و اطعام ميسّر نبود ، صيام معيّن مىشود ولى مانحن فيه از اين باب هم نيست كه تعيين ارش پس از تصرف كذايى بالعرض باشد ، زيرا اين در فرضى است كه از اوّل تخيير عرضى ثابت شد سپس بالعرض معين شود امّا چنين نيست . پس از حيث روايات دليل بر تخيير بين رد و ارش نيست .\r\nقوله : نعم فى الفقه الرضوى : آرى در كتاب فقه منسوب به امام رضا عليه السلام اين روايت آمده :\r\nاگر سلعه و متاع معيوب درآمد و مشترى از عيب آگاه شد حق‌الخيار دارد به اين صورت كه اگر بخواهد معامله را فسخ مىكند و متاع معيوب را به صاحبش برمىگرداند و پولش را مىگيرد ، و اگر بخواهد معامله را امضا مىكند و همان متاع معيوب را اخذ مىكند و اگر بخواهد معامله را امضا مىكند و تفاوت قيمت صحيح و معيب را ( كه همان ارش باشد ) مىگيرد . « 2 » البته احتمال هم دارد عبارت حديث را « اوردّ عليه بالقيمة » با كلمهء « او » نباشد بلكه « وردّ عليه بالقيمة » باشد با واو عطف . ولى اين جهت تأثيرى در مطلب ندارد و تنها از اين جهت فرق دارد كه اگر « او » باشد هر سه طرف تخيير ذكر شده ( 1 . ردّ 2 . امضاء مجاناً 3 . امضاء و ارش ) و اگر « واو » باشد تنها دو طرف اصلى ( 1 و 3 ) ذكر شده و طرف امضاى مجاناً نيامده .\r\nحال همان‌طور كه صاحب حدايق « 3 » هم فرموده ، ظاهر حديث تخيير بين ردّ و ارش است پس از روايت تخيير استفاده مىشود . ( البته مرحوم شيخ تنها به نقل حديث و استفاده از آن پرداخته و ردّ شده ولى بايد توجه داشت كه خود ايشان بعداً به اجماع اعتماد نموده نه روايات و روايت فقه‌الرضا حجيّت ندارد چون اصل انتساب كتاب به امام رضا مورد بحث است ، آرى در حدّ مؤيدى براى اجماع از آن استفاده مىشود ) برخى ، از روايات ديگر هم تخيير را استنباط كرده‌اند و خود را به زحمت انداخته‌اند ولى استفادهء مزبور جداً مشكل است .\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 362 ، باب 16 من ابواب الخيار .\r\n( 2 ) . الفقه المنسوب الامام الرضا عليه السلام ، ص 254 .\r\n( 3 ) . الحدائق ، ج 16 ، ص 64 .\r\n","page_name":" 18 ","page_number":18},
  {"content":"\r\n\r\n2 . قوله : و اصعب منه جعله مقتفى القاعده :\r\nبرخى خواسته‌اند مسألهء تخيير بين رد و ارش را قانونى و مقتضى القاعده قلمداد كنند و گفته‌اند : صحّت متاع اگرچه از اوصاف مبيع است ولى با ساير اوصاف اين فرق را دارد كه وصف صحّت به منزلهء جزء مبيع است و احكام جزء را دارد و همان‌گونه كه اگر جزء مبيع ( مثلًا ده من از صد من ) تلف شود و به دست مشترى نرسد به همين نسبت از ثمن كسر مىشود و كمبود جبران مىشود و ( مثلًا ده تومان از صد تومان ) به مشترى برمىگردد ، هكذا اگر وصف صحت هم تلف شود به همان نسبت تفاوت ما بين صحيح و معيب به مشترى برمىگردد و مشترى حق دارد آن تفاوت ( ارش ) را اخذ كند . كما اين‌كه حق ردّ هم بلاشك دارد .\r\nآن‌گاه اگر به منزلهء جزء شد مشترى حق‌الخيار تبعّض صفقه پيدا مىكند زيرا چه‌بسا مجموع صد من منظور نظرش بوده ، يا متاع سالم مورد نظرش بوده و به آن نرسيده و حق‌الخيار كذايى پيدا مىكند پس نيازى به نص خاص نيست و علىالقاعده حق ارش دارد .\r\nمرحوم شيخ در پاسخ مىفرمايد : اوّلًا اصل تنزيل ( اين‌كه وصف صحت به منزلهء جزء باشد ) را قبول نداريم و صرف ادّعا است نه شرعاً دليلى بر تنزيل مذكور وارد شده و نه بناء قطعى عرف و عقلا بر تنزيل احراز شده است . پس اصل منزلت را قبول نداريم و وصف صحت احكام جزء را ندارد ، يكى از شواهد مطلب ما اين است كه اگر جزء مبيع باشد به همان نسبت معامله باطل مىشود . و قهراً ثمن به مشترى برمىگردد در حالى كه اگر وصف صحت نباشد معامله نسبت به آن باطل نمىشود بلكه حداكثر مشترى حق مطالبه پيدا مىكند و تفاوت را حق دارد بگيرد تا متضرر نشود . آن هم از خود ثمن حق مطالبه ندارد بلكه از هر مالى كه بايع داد بايد بپذيرد ( چون خواهد آمد كه ارش جزء عوض نيست و از باب جزء فائت نيست بلكه يك غرامت شرعى است كه به دليلى خارجى ثابت شده و بايد بپردازد . در حالى كه جزء مبيع اين‌گونه نيست و از عين ثمن به نسبت برمىگردد و اصلًا بايع مالك آن مقدار نمىشود . پس قياس يا تنزيل مذكور غلط است .\r\nثانياً شما مىخواهيد وصف صحت را به جزء قياس كنيد در حالى كه ما در خود منزّل عليه يا مقيس عليه هم قبول نداريم كه به‌طور مطلق قانون جزء اين باشد كه به نسب جزء فائت از مبيع ، از ثمن برگردد و مقدارى از ثمن حتماً مقابل جزء باشد بلكه اگر در عين خارجى و متاع شخصى ( نه كلى و ما فى الذمّه كه اين حكم را ندارد ) جزء فائت به‌عنوان جزئيّت اخذ شود ثمن در مقابل آن قرار مىگيرد ولى اگر به‌عنوان شرط اخذ شود ، قبول نداريم كه قسمتى از ثمن در مقابل جزء فائت واقع شود و لذا اگر كسى بگويد : اين زمين را مىفروشم به شرط اين كه صد جريب ( هر جريب ده هزار متر است ) باشد و البته جريب‌ها در واقع اجزاء زمين هستند ولى در متن عقد به‌صورت\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nشرط ذكر شده ، حال اگر بعداً معلوم شد كه نود جريب بوده كسى نگفته معامله باطل است بلكه حداكثر حق‌الخيار تخلّف شرط دارد . پس هر جزء فائتى باعث نمىشود كه به نسبت از ثمن برگردد ، و مانحن فيه از اين قبيل است يعنى وصف صحت چه بنابر اصالت سلامت و چه با تصريح به آن در متن عقد از مقوله شرط وصف صحت است و به‌عنوان شرطى اخذ شده است و لذا ثمن تقسيط نمىشود و بخشى از آن در مقابل وصف صحت قرار نمىگيرد تا كسى بگويد علىالقاعده مشترى حق ارش دارد .\r\n3 . قوله : و بالجمله فالظاهر عدم الخلاف :\r\nمستند خود شيخ اعظم همين است كه نخست ادعاى نفى خلاف نموده و سپس ترقى كرده و ادعاى اجماع كرده‌اند بر تخيير بين رد و ارش و از باب اجماع مسأله را اثبات كرده‌اند .\r\n( البته اجماع نيز قابل مناقشه است زيرا شايد عدّه‌اى از مجمعين به استناد روايت فقه‌الرضا و مانند آن طرفدار جواز اخذ ارش شده‌اند كه ما اخبار را قبول نكرديم ، و شايد دسته‌اى با استناد بر قاعدهء مذكور فتوى داده و علىالقاعده پيش آمده‌اند كه ما آن را هم قبول نكرديم ، و به محض اين‌كه اجماعى محتمل المدركيّه بود ارش ندارد و قبال استناد نيست ، فكيف استدلّ بها الشيخ الاعظم ؟ ! )\r\nقوله : نعم يظهر من الشيخ فى غير موضع :\r\nما گفتيم مشترى مخير است بين ردّ و ارش و قيدى هم نياورديم ولى شيخ طوسى در مبسوط « 1 » فرموده :\r\nاخذ ارش مشروط به يأس از ردّ است يعنى اگر به سبب تلف و معدوم شدن امكان ردّ نبود نوبت به ارش مىرسد و حق ارش مطلق نيست ، ( باز به نحوى طوليت و ترتب در ميان است نه تخيير عرضى )\r\nشيخ اعظم مىفرمايد : اوّلًا اين فتواى شيخ مخالف فتواى خود او در نهايه « 2 » و در بعضى جاهاى مبسوط « 3 » است و در آن‌جا مثل مشهور طرفدار تخيير شده و قيد مزبور را ندارد . و ثانياً بر خلاف اطلاق اخبار است كه پس از تصرّف مشترى در مبيع حق ارش را براى او تبيين مىكنند و از ناحيهء يأس از ردّ هم قيدى ندارند و مطلق مىباشند .\r\nنتيجه : مشترى از اوّل و به‌طور مساوى مخير است كه مبيع معيوب را ردّ كند و پولش را بگيرد يا امضا كند و ارش بگيرد .\r\nقوله : فافهم : شايد اشاره باشد به اين كه اطلاق اخبار محرز نيست و خود شما هم قبلًا در اوايل مسأله اشكال كرديد ، ولى همان ايراد اوّل به شيخ طوسى وارد است و تعارض در فتوا موجب انهدام آن مىشود و چه بسا فتواى نهايه كه كتاب اخير شيخ طوسى است مقدم باشد .\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 131 .\r\n( 2 ) . النهاية ، ص 393 .\r\n( 3 ) . مبسوط ، ج 2 ، ص 126 و 140 .\r\n","page_name":" 20 ","page_number":20},
  {"content":"\r\n\r\n\r\nظهور عيب مثبت است يا كاشف ؟\r\nقوله : ثمّ ان فى كون ظهور العيب : در اوّل مسأله فرمودند : ظهور عيب در مبيع موجب مىشود تا مشترى سلطنت بر ردّ يا ارش پيدا كند ، حال اين پرسش مطرح مىشود كه : آيا ظهور العيب مثبتيّت دارد يا كاشفيّت ؟ ( منظور از مُثبت بودن اين است كه ظهور عيب علت حدوث خيار عيب است و پس از اين كه مشترى علم به عيب پيدا كرد حق‌الخيار پيدا مىكند ؟ و منظور ازكاشفيّت اين است كه خيار عيب از آغاز معامله در واقع براى مشترى بوده ولى خبر نداشت و نمىدانست كه جنس معيوب است و بعدها متوجه شد ) حال مىفرمايد : اين مسأله در مسألهء دوّم از مسائل خيار غبن به تفصيل بيان شد و دانستيم كه از كلمات قوم دو وجه مستفاد بود : عدّه‌اى طرفدار كاشفيت و دسته‌اى طرفدار مثبتيت بودند و براى هر وجه شواهدى آورديم و در نهايت ميان دو وجه جمع كرديم به اين نحو كه سلطنت شأنى از اوّل معامله ثابت است و در واقع حق‌الخيار داشته ولى سلطنت فعلى و اعمال خيار ( فسخ كردن يا ارش گرفتن ) پس از ظهور غبن ثابت مىشود و بالاخره اصل حق‌الخيار را از زمان معامله دانستيم و طرفدار كشف شديم ، در مورد خيار عيب هم همان دو وجه هست و باز به عقيدهء ما خيار عيب از اوّل در واقع ثابت بوده ولى سلطنت فعلى و اعمال خيار پس از ظهور عيب است . البته ظاهر بسيارى از كلمات قوم موهِم مُثبت بودن است ( چون تعبير كرده‌اند به اين‌كه اذا ظهر العيب ، اذا تبيّن العيب ، اذا بان العيب ، اذا علم المشترى ، و قبلًا در روايت فقه‌الرضا نيز اين تعبير بود كه : فان خرج السلعة معيباً و علم المشترى . . . ) ( ولى اين ظواهر قبال توجيه است به اين كه علم و ظهور موضوعيّت ندارد و غالباً طريق به سوى واقع است و نقش كاشفيت از واقع را دارد و گرنه از اوّل حق‌الخيار هست منتها چون غالباً تا كشف نشود و علم نيايد وجود واقعى اثر مهمى ندارد لذا تعبير به « ظهر » و « عَلِمَ » و . . . شده است ) پس حق كاشفيّت است و شواهدى اين مطلب را تأييد مىكند :\r\n1 . نص و فتواى قوم متفقاً دلالت دارند كه تبرّى از عيب جايز است يعنى بايع مىتواند در متن عقد بگويد : اين متاع را فروختم و اگر هم عيبى داشت به من مربوط نباشد و تو حقى نداشته باشى و اين شاهد آن است كه ظهور عيب كاشفيت دارد نه سببيّت و گرنه تبرّى جُستن از چيزى مىشود كه هنوز نيامده و همان‌طور كه « اسقاط ما لم يجب » جايز نيست و در خيارات قبل مبسوطاً گذشت ، همين‌طور تبرّى از ما لم يجب هم درست نيست .\r\n2 . باز نص و فتوا متفق‌اند بر اين كه اسقاط خيار عيب قبل از ظهور عيب جايز است و در متن عقد يا پس از آن مىتوانند اسقاط كليّهء خيارات نمايند از جمله خيار عيب ، و اين نيز شاهد\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nكاشفيّت ظهور عيب است زيرا اگر سببيّت داشت اسقاط خيار عيب قبل از علم به آن از مقولهء « اسقاط ما لم يجب » مىشد كه قطعاً جايز نبود .\r\n3 . باز مؤيد كاشفيّت ( يعنى ثبوت خيار عيب از اوّل عقد در واقع ) اين مطلب است كه در خيار عيب يك طرف خيار حق ردّ است و طرف ديگر استحقاق مطالبهء ارش و تفاوت قيمت است و پرواضح است كه اين استحقاق به نفس نبود واقعىِ وصف صحت ثابت است و معنى ندارد كه پس از ظهور عيب ثابت شود . آرى مطالبهء فعلى پس از ظهور عيب است ولى استحقاق آن از قبل است وقتى استحقاق ارش از اوّل بود پس استحقاق ردّ هم از اوّل است و اين بدان معنى است كه حق‌الخيار از اوّل بوده و نه اين كه پس از ظهور عيب ثابت شود .\r\n4 . برخى از روايات باب ( منظور روايات احْداثِ سنه است كه به زودى در بحث مسقطات بيايد . ) هم ظاهرشان اين است كه سبب خيار عيب خود عيب است نه ظهور آن و جواز ردّ بر نفس وجود اين احداث بار شده نه بر علم به آن‌ها . البته اين شاهد قابل جواب است زيرا سبب بودن لزوماً به معناى علّت تامه بودن نيست و با مقتضى بودن هم مىسازد و لذا ممكن است كسى بگويد : اصل وجود واقعى عيب مقتضى است و ظهور آن براى مشترى شرطيت دارد و با آمدن شرط ، علّت ، تامه مىشود و معلول آن كه خيار عيب باشد مىآيد . ( به هر حال شواهد قبلى كفايت مىكند و به نظر ما ظهور العيب كاشفيّت دارد . )\r\nقوله : و كيف كان فالتحقيق ما ذكرنا :\r\nنظر نهايى شيخ اين است كه : همان‌طور كه در خيار غبن هم گفتيم ما تابع دليل هستيم و در رابطه با هر حكمى از احكام خيار عيب بايد به دليل آن رجوع كنيم از جمله در رابطه با كاشفيت و سببيّت و بايد ملاحظه كنيم كه از ادلّه كداميك مستفاد مىشود ؟ آيا به مجردّ وجود عيب در واقع خيار ثابت مىشود يا به سبب ظهور عيب ؟ هر جا دليل داشتيم كه بحثى نيست و هر كجا از ادلّه يكى ازدو وجه ( كاشف يا مثبت بودن ) استفاده نشد نوبت به قواعد و اصول عمليّه مىرسد و وظيفهء ما مراجعه به اصول عمليّه است ( از قبيل اصل عدم اسقاط خيار عيب به سبب اسقاط قبل از ظهور عيب ، نتيجهء اين اصل نيز مثبت بودن است ، يا اصالة تأخر الحادث يا استصحاب عدم ازلى خيار عيب تا زمان ظهور و . . . . )\r\nقوله : فافهم : شايد اشاره باشد به اين كه جاى اصول مزبور نيست زيرا يك اصل حاكم داريم به نام « اصالة عدم ثبوت الخيار قبل ظهور العيب » و با وجود اصل حاكم نوبت به اصل‌هاى در رتبهء بعدى نمىرسد .\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n\r\nخيار عيب مخصوص مشترى نيست\r\nقوله : ثم انّه لافرق فى هذا الخيار بين الثمن و المثمن :\r\nآيا خيار عيب مختص به مشترى است و مورد آن معيوب بودن مثمن است يا اختصاص به مشترى ندارد و ميان ثمن و مثمن فرقى نيست و هركدام كه معيوب در آيند طرف حق‌الخيار دارد ؟ شيخ مىفرمايد : خير فرقى ميان ثمن و مثمن نيست و ادعاى نفى خلاف هم مىكند و مىفرمايد : علّامه و ديگران هم به اين مسأله تصريح كرده‌اند چه در مانحن فيه ( خيار عيب ) و چه در باب بيع صرف آن‌جا كه يكى از دو عوض نقد رايج ( درهم يا دينار ) معيوب درآيد . « 1 » البته مورد اخبار و روايات ( از جمله روايت فقه‌الرضا كه گذشت ) جايى است كه عيب در مبيع باشد ولى خيار عيب اختصاص به اين مورد ندارد و در ثمن هم هست و علّت ذكر مبيع و متاع و سلعه در روايات اين است كه ثمن غالباً نقد رايج بلد است و كلى هم هست و لذا اگر هم درهم يا دينار معيوب بدهد فروشندهء حق دارد نگيرد و مطالبهء پول سالم كند ولى مثمن غالباً متاع و عين خارجى و شخصى هست و لذا وجود عيب در آن كاملًا معقول است و فراوان اتفاق مىافتد و لذا ما هم در مقام تشريح مرتّب مىگفتيم : اگر متاع معيوب درآمد مشترى حق‌الخيار دارد و از همين باب روايات روى فرد غالب تكيه كرده نه اين‌كه مختص به مبيع باشد ، بنابراين هيچ فرقى ميان ثمن و مثمن نيست و هر كدام معيوب درآيد طرف مقابل حق‌الخيار پيدا مىكند .\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 513 ، شرايع ، ج 2 ، ص 49 .\r\n","page_name":" 23 ","page_number":23},
  {"content":"\r\n\r\n\r\nمُسْقِطاتِ خيار عيب\r\nپس از آشنايى با اصل خيار عيب و برخى از خصايص آن كه مهم‌ترين خصيصه سه طرف داشتن خيار عيب بود ( امضاى مجّانى ، امضاى با ارش ، فسخ معامله ) نوبت مىرسد به بيان مسقطات خيار عيب :\r\nبىگمان در معامله‌اى كه يكى از عوضين يا هر دو معيوب درآمده خيار عيب هست و طرف حق دارد ضررش را جبران كند ولى بايدديد چه عواملى موجب سقوط خيار عيب مىشوند ؟ از آن‌جا كه خيار عيب سه طرف داشت و طرف معامله ميان يكى از آن‌ها مخيّر بود . طبيعتاً بحث از مسقطات را در سه مقام بايد قرار دهيم .\r\n1 . چه امورى موجب سقوط خصوص ردّ است ؟\r\n2 . چه عواملى موجب سقوط خصوص ارش است ؟\r\n3 . چه عللى مسقط ردّ و ارش هر دو مىباشند ؟\r\n\r\nمقام اول در مسقطات رد است ( چهار عامل دارد )\r\nامّا مقام اوّل : چهار امر مُسقط خصوص ردّ است يعنى اگر يكى از اين عوامل محقّق شد مشترى حق فسخ و ردّ ندارد ولى حق دارد امضا كند و ارش بگيرد و آن عوامل عبارتند از :\r\n\r\nعامل يك : اسقاط رد به صراحت\r\nعامل يك : كسى كه عوض معيوب به او رسيده صريحاً بگويد : من به اين عقد و معامله ملتزم هستم و قصد ردّ و فسخ ندارم ( پيش از ظهور عيب بگويد : ولو معيوب باشد من راضىام ، يا پس از ظهور عيب ) و حقّ ردّ خود را ساقط نمودم و تنها ارش را اختيار مىكنم . البته اگر خودش ملتزم به عقد شد بحثى نيست و قطعاً حق رد ساقط مىشود زيرا زمام امر حق در اختيار ذيحق است .\r\nاين در فرضى بود كه به‌دنبال التزام به عقد صريحاً بگويد : من ارش را اختيار مىكنم و فسخ را اسقاط كردم . حال اگر التزام به عقد را مطلق بياورد يعين همين‌قدر بگويد : من به اين معامله ملتزم هستم و بيان نكند كه كدام حق را اسقاط كردم . اصلًا از اسقاط ردّ و اختيار ارش يا اسقاط آن سخنى به ميان نياورد آيا باز هم فقط حق ردّ ساقط مىشود و حق ارش باقى است يا آن هم ساقط مىشود ؟ مىفرمايد : « الظاهر عدم سقوط الارش » ، يعنى حق ارش باقى است زيرا التزام به عقد اعم است از اين كه بدون ارش باشد يا با ارش و ملازمه با خصوص امضاى مجانى ندارد تا كسى بگويد :\r\nپس ارش هم ساقط شد .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nحال اگر صريحاً پس از معامله حق‌الخيار عيب را ساقط كرد نه خصوص رد يا ارش را ، بلكه به طور كلّى گفت : من حق‌الخيار خود را ساقط كردم آيا باز فقط حق رد ساقط مىشود يا حق ارش هم ساقط است ؟ مىفرمايد : در اين فرض بعيد نيست كه حق ارش هم ساقط شود چون خيار عيب قوامش به دو طرف است و اسقاط طبيعى اسقاط افراد هم هست بر خلاف اسقاط خصوص يك فرد از طبيعى كه مُسقِط طبيعى نيست و در ضمن فرد ديگر قابل تحقق است .\r\n( وبالجمله گاهى صريحاً مىگويد ردّ و ارش هر دو را ساقط كردم ، اين فرض بعداً در مقام سوم خواهد آمد .\r\nو گاهى صريحاً مىگويد فقط ارش را ساقط كردم ، اين نيز در مقام ثانى خواهد آمد .\r\nو گاهى صريحاً مىگويد حق رد را ساقط و حق ارش را براى خود محفوظ مىدانم . اين فرض بيان شد .\r\nو گاهى التزام به عقد را مطلق مىآورد اين نيز بيان شد .\r\nو گاهى اسقاط اصل خيار مىكند اين نيز بيان شد . )\r\n\r\nعامل دو : تصرف در متاع معيوب\r\nقوله : الثانى التصرف فى المعيب عند علمائنا :\r\nعامل دو : يكى از مسقطات حق ردّ ، تصرّف طرف در عوض معيوب است ، يعنى تا زمانى كه تصرف نكرده حق ردّ دارد و به محض تصرف حق فسخ او باطل مىشود و تنها حق دارد ارش بگيرد . دلايل مطلب :\r\n1 . اجماع : عدّه‌اى از فقهاء در مسأله ادعاى اجماع كرده‌اند از جمله : علّامه در تذكره « 1 » و ابن ادريس در سرائر « 2 » و شهيد ثانى در مسالك « 3 » البته ظاهر تعبير مذكور در عنوان بحث اين است كه تصرف مطلقاً مسقط خيار است ( قبل از ظهور عيب يا پس از آن ، تصرّف مغيّر و غير مغيّر يا مطلق تغيّر ولو از ناحيهء تصرف نباشد ) و ظاهراً ادعاى اجماع بر همين مطلب است ولى در ادامه خواهيم ديد كه عدّه‌اى از فقهاء از جمله ابن جنيد اسكافى ، سيد ابن زهره ، محقق ثانى و . . . فى الجمله در مسأله مخالف هستند ، بنابراين دليل اوّل كه اجماع باشد قابل مناقشه است .\r\n2 . علّامه در تذكره « 4 » به تبع ابن زهره در غنيه « 5 » استدلال عقلى آورده كه از يك صغرى و كبرى تشكيل شده . امّا صغرى : تصرّف در جنس معيوب نشانهء اين است كه طرف راضى به اين عوض\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 525 .\r\n( 2 ) . سرائر ، ج 2 ، ص 302 .\r\n( 3 ) . مسالك ، ج 3 ، ص 282 .\r\n( 4 ) . تذكرة ، ج 1 ، ص 525 .\r\n( 5 ) . غنيه ، ص 222 .\r\n","page_name":" 25 ","page_number":25},
  {"content":"\r\n\r\nاست مطلقاً ( معيوب باشد يا نباشد ) زيرا اگر راضى نبود فورى تصرف نمىكرد بلكه مقدارى صبر مىكرد و متاع را امتحان مىكرد تا از سلامتى يا عيب آن آگاه شود و اين كه صبر نكرده ، امتحان نكرده و مشغول استفاده شده علامت رضا به آن جنس است . ( وامّا كبرى : رضايت هم كه آمد معامله صحيح و لازم مىشود و معنايش اين است كه حق ردّ ساقط است . )\r\n3 . روايت صحيحهء زراره از حضرت امام باقر عليه السلام :\r\nهرگاه مردى متاعى را خريدارى كند كه در واقع معيوب و ناقص بوده و فروشنده هم از عيوب تبرّى نجسته ، براى خريدار هم هنوز عيب آشكار نشده ، مع ذلك احداث حدث كرد و پس از قبض و اقباض در آن دخل و تصرف انجام داد ، سپس فهميد كه معيوب و ناقص بوده ، در اين فرض معامله ماضى ( نافذ و لازم ) است و مشترى حق رد ندارد و تفاوت صحيح و معيب به او برمىگردد ( بايع به او برمىگرداند . ) « 1 »\r\nدلالت اين روايت بر اين كه احداث حدث ( مطلق تصرّف يا تصرف مغيّر ) مسقط حق ردّ است ، پرواضح است .\r\n4 . مرسله جميل بن درّاج از امام صادق عليه السلام :\r\nمردى پارچه يا متاعى را خريدارى مىكند سپس در آن عيبى مشاهده مىكند ( مورد حديث پس از ظهور عيب است ) حضرت فرمود : اگر پارچه موجود است و تغييرى در آن ايجاد نكرده حق دارد به فروشنده پس دهد و پولش را بگيرد . ولى اگر بريده شده ، يا خياطى شده و يا رنگ گرديده ، حق دارد تفاوت قيمت ( ارش ) را بگيرد . « 2 » كنايه از اين كه حق رد ندارد و مفهوم فراز قبلى حديث همين را مىرساند . بنابراين تصرف پس از علم به عيب مسقط ردّ است .\r\nنتيجه : به حكم چهار دليل مذكور تصرّف ذىالخيار در عوض معيب يكى از مُسقطاتِ حق ردّ او است و تنها حق ارش باقى است چنان‌كه در دو روايت تصريح شد .\r\nقوله : و لكن الحكم سقوط الرّد بمطلق التصرف :\r\nمدّعا اين شد كه مطلق تصرف در معيب ولو يك تصرف بسيار جزئى مسقط حق رد است و حتى علّامه در تذكره « 3 » تصريح كرده به اين‌كه اگر مشترى به عبدى كه خريدارى كرده بگويد : درب خانه را ببند ، لباسم را به من بده ، و . . . حق ردش ساقط مىشود ، ولى مرحوم شيخ مىفرمايد اثبات اين ادّعا در نهايت اشكال است و هر تصرفى ( حتى تصرف جزئى مذكور ) مسقط رد نيست بلكه حق رد باقى است زيرا مقتضى براى بقاء آن موجود و مانع از بقاء مفقود است فيؤثر المقتضى اثره :\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 362 ، باب 56 ، حديث 3 .\r\n( 2 ) . همان .\r\n( 3 ) . تذكره ، ج 1 ، ص 530 .\r\n","page_name":" 26 ","page_number":26},
  {"content":"\r\n\r\nامّا المقتضى : يك سلسله اطلاقات دال بر بقاء حق رد هستند : از جمله اطلاق كلام امام صادق عليه السلام در مرسلهء جميل كه فرمود : « ان كان الثوب قائماً بعينه ردّه » يعنى مادامىكه در پارچه تغييرى ايجاد نكرده حقّ رد دارد و اين مىسازد با اين كه از پارچه استفاده كرده باشد ( مثلًا به‌عنوان ساتر نماز ، روانداز براى خفتن و . . . ) يا نه ، پس با وجود اين تصرفات جزئى هم حق رد محفوظ است .\r\nو از جمله اطلاقات اخبار ردّ كه براى مشترى حق رد قائل است و اطلاق اين‌ها فرض تصرف‌هاى جزئى را نيز شامل است . مخصوصاً در بيان مطلقات ، رواياتى داريم در رابطه با اين كه اگر مشترى كنيزى را خريد و نزد وى حائض نشد ( كه علامت حمل يا علامت بيمارى است و در اين‌جا همين دوّمى منظور است و حائض نشدن براى زنى كه در سن مَنْ تحيض مىباشد يك عيب است ) تا شش ماه ، حق رد دارد « 1 » و واضح است كه ظرف شش ماه حتماً به كنيز گفته شده : آب بياور ، غذا درست كن ، جارو كن و . . . و بسيار بعيد است كسى بگويد : اين روايت مال موردى است كه تا شش ماه كم‌ترين تصرفى در جاريه نشده باشد ، پس با وجود تصرف جزئى هم حق رد هست .\r\nو از جمله روايت احداث سنه كه مىگويد : برخى از بيمارىها ( جنون ، جذام ، برص ، قرن در فرج جاريه ) هست كه اگر پس از خريدن عبد يا امه تا يك سال پيدا شود مشترى حق رد دارد ، « 2 » باز كسى بگويد :\r\nاين روايت مال موردى است كه در ظرف يك سال هيچ تصرفى نكرده حتى يك بار هم نگفته ، درب منزل را ببند ، لباسم را بده ، و . . . قابل قبول نيست و عقلائى نيست ( مگر غلام يا كنيز مجسّمه است كه يك سال گوشهء منزل بگذارند و كم‌ترين كارى با او نداشته باشند . )\r\nبنابراين به حكم اطلاقات مذكور ، مطلق تصرف حتى تصرفات جزئى مانع از ردّ نيست و حتماً بايد تصرف خاصى باشد كه در ادامه خواهد آمد ( تصرف كاشف از رضاى به بيع )\r\nوامّا فقدان مانع : ممكن است كسى بگويد : آن چهار دليل كه براى مسقط بودن تصرف ذكر شد مطلقات مذكور را تقييد مىكنند و دلالت مىكنند كه با آمدن تصرف ( هر نوع تصرفى ) حق رد ساقط مىشود ، مرحوم شيخ مىفرمايد : اين ادلّه هم نمىتوانند آن اطلاقات را قيد بزنند و صلاحيّت تقييد ندارند . بيان مطلب :\r\n( امّا اجماع : قبلًا در ذيل خود دليل اجماع جوابش داده شد و ديديم كه در مسألهء مخالف وجود دارد و اجماعى نيست تا حجت باشد . )\r\nوامّا استدلال عقلى علّامه بر علامت رضا بودن تصرّف جوابش اين است كه مطلق تصرف\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 413 ، باب سوم از ابواب احكام عيوب .\r\n( 2 ) . همان ، ص 411 - 412 ، روايت 1 و 2 و 4 .\r\n","page_name":" 27 ","page_number":27},
  {"content":"\r\n\r\n( ولو تصرفات جزئى ) كه علامت رضا به اصل معامله نيست ، به‌ويژه اگر با جهل مشترى به عيب همراه باشد ( يعى نمىدانست معيوب است و تصرف كرد اين كه علامت رضا به بيع معيوب نيست ، شايد روى اصل سلامت خيال مىكرد سالم است لذا تصرف كرده يا تصرف اختبارى كه علامت رضا نيست . ) پس كبراى استدلال ناتمام است و كليّت ندارد تا منتج باشد .\r\nوامّا مرسله جميل : جوابش قبلًا معلوم شد چون امام عليه السلام معيار را اين دانست كه : « مادام الثوب قائماً بعينه » حق رد دارد ، اين جمله اطلاق دارد و فرضى را هم كه تصرفات جزئى يا كلى شده ولى تغييرى در عين پديد نيامده شامل مىشود و حتى اگر دليل خاص نبود مىگفتيم : و طى جاريه ( مخصوصاً اگر ثيّبه بوده ) هم مانع از ردّ نيست چون با اين تصرف هم مبيع قائماً بعينه است و تغييرى نكرده است ، ولى چه كنيم كه نص خاص داريم ( صحيحهء على بن رئاب ) و به بركت آن مىگويم : و طى مانع از ردّ است . « 1 »\r\nوامّا صحيحهء زراره : امام فرمود :\r\n« فاحدث فيه بعد ما قبضه شيئاً »\r\nمراد از احداث شيئى در مبيع براى ما روشن نيست و نمىدانيم منظور امام چيست . امّا اين مقدار روشن بلكه مقطوع است كه احداث چيزى در مبيع امثال استخدام عبد ( براى آب آوردن ، در بستن و . . . ) و مانند آن نمىشود ( متفاهم عرفى از احداث شيئى ايجاد نوعى تغيير در مبيع است . ) بنابراين مضمون صحيحه هماهنگ با ذيل مرسله است و هر دو دلالت دارند كه ملاك ، تغيّر و عدم تغيّر عين است و مادامى كه مبيع تغييرى نكرده حق رد باقى است و وقتى تغيير حادث شد حق رد ساقط است .\r\n( و ميان اين ملاك با مطلق تصرف عموم من وجه است : گاهى تصرف هست ولى تغيير نيست ، گاهى بالعكس و گاهى هر دو هستند و تغيير به وسيلهء تصرف حاصل شده ، و گاه هيچ كدام نيستند . ) ( و بر فرض متفاهم از روايت صحيحه تصرّف مغيّر نباشد نهايتش اجمال حديث است كه باز به قدر متقين آن يعنى تصرف مغير بايد اخذ شود و در نتيجه دلالت ندارد بر اين كه مطلق تصرّف مانع از ردّ باشد .\r\nقوله : اللّهم الّا ان يستظهر : اين فراز استدراك از فراز قبلى است : در فراز قبل به اين نتيجه رسيديم كه هر تصرفى مسقط ردّ نيست ( تصرفى كه مغيّر عين باشد يا علامت رضا باشد مسقطاست . ) در اين فراز مىفرمايد : قبلًا در خيار حيوان صحيحهء على بن رئاب ، دلالت داشت كه مراد از احداث حدث در مبيع حتى مثل نظر مالكانه به جاريه را هم شامل مىشود ( قيل له : و ما الحدث ؟ قال : ان لامس او قبّل او نظر منها الى ما كان محرّماً عليه قبل الشراء ) حال كسى به كمك آن صحيحه بگويد : در مانحن فيه هم مراد از « فاحدث فيه شيئاً » مطلق تصرف در مبيع معيب است و با\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 351 ، باب چهارم از ابواب خيار ، حديث 1 .\r\n","page_name":" 28 ","page_number":28},
  {"content":"\r\n\r\nكمك آن روايت ، اين روايت تفسير شود پس مراد از احداث شيئى هر نوع تصرفى است ، در نتيجه : مطلق تصرف ولو جزئى باشد مسقط رد است .\r\nقوله : و هذا حسن لكن اقامة البينّة : مرحوم شيخ مىفرمايد : استظهار خوبى است ولى از كجا معناى حدث در باب خيار حيوان با معناى حدث در باب خيار عيب يكى باشد ؟ آيا لغةً حدث به معناى نظر كردن هم آمده ؟ آيا متفاهم عرفى از معناى حدث اين است ؟ خير لغت و عرف اين معنى را تأييد نمىكند و حدث را مطلق تصرف نمىداند . بنابراين در باب خيار حيوان به دليل خاص حدث شامل نظر كردن هم مىشود ولى دليل نمىشود كه در جاهاى ديگر هم به همين معنى باشد . ( جا دارد به مرحوم شيخ عرض كنيم : وقتى هيچ مدرك و دليلى براى استظهار مذكور وجود ندارد تعبير و هذا حسنٌ چه معنى دارد ؟ ! )\r\nقوله : ثم انّه اذا قلنا بعموم الحدث فى هذا المقام :\r\nتا به حال به اين نتيجه رسيديم كه مطلق تصرف ( ولو جزئى و ناچيز ) مسقط ردّ نيست ، و حدث هم در ما نحن فيه عموميّت ندارد و مطلق تصرف را شامل نمىشود . حال مىگوييم : بر فرض كه حدث معناى عامى داشته باشد و شامل مطلق تصرف شود مشكل ديگرى پيش مىآيد و آن اين كه صحيحهء زراره فقط مىفرمايد : « فاحدث فيه بعد ما قبضه شيئاً . . . » امّا سخن از رضايت به معامله و علامت رضا بودن تصرف به ميان نياورده و ابداً قرينه‌اى بر تقييد تصرف به رضايت در آن نيست پس اگر مدرك ما اين روايت باشد بايد بگوييم : مطلق تصرف مسقط رد است چه علامت رضا به بيع باشد و چه نباشد . ( آرى در باب خيار حيوان اين تقييد بود زيرا در ذيل صحيحهء ابن رئاب تعليلى آمده بود كه :\r\n« فان احدث المشترى فيما اشترى حدثاً قبل الثلاثَة فذلك رضا منه و لا شرطه له »\r\nيعنى چون احداث حدث علامت رضاى مشترى به معامله است لذا خيار حيوان ندارد و ساقط مىشود . البته در همان‌جا چهار احتمال ذكر كرديم در رابطه با مراد از اين تعليل ولى در هر حال اصل تعليل مسلّم بود و اجمالًا رضايت لازم بود شخصى باشد يا نوعى و شأنى به هر حال در خيار حيوان دليل خاص داشتيم كه حدثى كه علامت رضا باشد مسقط است . ) ولى به كلمات فقها در باب خيار عيب و مسقط بودن تصرف كه مراجعه مىكنيم اكثر آن‌ها مقيّد به رضا است ، و تصرفى را كه كاشف از رضايت قلبى به بيع باشد مسقط حق رد مىدانند ، و بلكه در سخن علّامه و ابن زهره ( قبلًا به‌عنوان دليل دوّم بر مسقط بودن ذكر شد ) مسألهء رضا به‌عنوان كبراى كلى و در واقع علّت اسقاط ذكر شده بود كه چون تصرف در معيب علامت رضايت است حق رد ساقط مىشود و اين معنى از كلمات عدّه‌اى از متقدمين و متأخرين از علّامه استفاده مىشود كه ذيلًا به نقل برخى از كلمات بزرگان مىپردازيم .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nشيخ مفيد در مقنعه چنين فرموده : اگر مشترى پيش از علم به عيب در مبيع تصرفى كند و احداث حدثى نمايد حق ردّش ساقط مىشود و تنها حق دارد ارش عيب ( تفاوت قيمت صحيح و معيب ) را از بايع بگيرد . و اگر پس از علم به عيب احداث حدثى نمايد ( تصرف مغيّرى كند ) باز تنها حق ردّش ساقط مىشود ولى حق ارش او باقى است ، و كسى نگويد كه احداث حدث پس از معرفت عيب موجب سقوط حق ارش هم هست ، خير ارش باقى است زيرا اين تصرّف به معناى رضا به اصل معامله است ( و لذا حق رد ندارد ) ولى به معناى رضا به عيب نيست تا حق ارش هم نداشته باشد . « 1 » مرحوم شيخ مىفرمايد : از اين تعليل پيدا است كه مناط سقوط هريك از رد و ارش رضايت است و چون نسبت به اصل معامله راضى است پس حق رد ندارد ولى چون نسبت به عيب علامت رضا نيست پس ارش باقى است پس هر احداث حدثى مسقط ردّ نيست ، احداث حدثى كه علامت رضا به اصل معامله باشد مُسقط است .\r\nشيخ طوسى در نهايه : عبارت شيخ در نهايه مثل عبارت مفيد در مقنعه است و كم‌ترين تفاوتى ندارد . « 2 » باز نتيجه‌اش اين است كه تصرفى كه علامت رضا به بيع باشد مسقط حق ردّ است نه هر تصرّفى .\r\nشيخ طوسى در مبسوط : هرگاه مبيع يكى از چهارپايان باشد و مشترى پس از معامله در آن عيبى بيابد حق دارد آن را به صاحبش برگرداند ( حق رد ) و هنگامى كه در مسير ردّ حركت مىكند حق دارد سوار چهارپا شود ، به او علوفه بدهد ، او را سيرابش كند ، بدوشد ، از شيرش استفاده كند ، اگر در اين مسير بچه‌اى بزايد مال مشترى است . دليل همهء اين‌ها آن است كه بهيمه ملك او است و منافع آن براى مشترى است چه اين‌كه مؤنه و مخارج آن بر مشترى است ضمناً با اين همه تصرفات در مسير حق ردش ساقط نمىشود زيرا رد در يكى از سه صورت زير ساقط مىشود : يا مشترى پس از علم به عيب راضى شود به جنس معيب كه رضايت مانع از ردّ است ( پس مناط رضايت است ) يا پس از علم به عيب عملًا رد نكند و ترك رد كند ، و يا نزد مشترى هم در مبيع عيبى حادث شود كه عيب حادث مانع است از ردّ به وسيلهء عيب قديم ( كما سيأتى ) و در مورد بحث يعنى تصرف‌هاى در مسير ردّ ، هيچ يك از سه عامل مذكور نيست ، نه راضى به معيب است ، نه ترك رد كرده و نه عيبى نزد او حادث شده است . « 3 » پس ملاك ، تصرفى است كه علامت رضا به اصل بيع باشد و گرنه مسقط رد نيست .\r\nابن زهره در غنيه : به واسطهء تصرف مشترى در متاع معيوب آن هم پس از آگاهى از عيب ، ( تنها حق رد ساقط مىشود ) و حق مطالبه به ارش ساقط نمىشود ، زيرا تصرف مذكور نشانهء رضا\r\n\r\n\r\n","description":"","footnote":"\r\n( 1 ) . المقنعة ، ص 597 .\r\n( 2 ) . النهاية ، ص 393 .\r\n( 3 ) . المبسوط ، ج 2 ، ص 139 .\r\n","page_name":" 30 ","page_number":30},
  {"content":"\r\n\r\nبه اصل بيع است ( و لذا حق رد ندارد ) ولى دليل بر رضا به عيب نيست ( تا حق ارش هم ساقط شود . ) « 1 »\r\nباز به صراحت پيدا است كه ملاك رضايت است و تصرف دالّ بر رضايت مسقط ردّ است نه هر تصرّفى .\r\nابن ادريس در سرائر در رابطه با حكم شرعى كسى كه متاعى را خريده و بعداً مطلع شده كه معيوب بوده ، فرموده : چنين كسى مخيّر است ميان ردّ و ارش و كسى حق ندارد او را بر خصوص يكى از اين دو مجبور نمايد ، ولى اين تخيير مادامى است كه مشترى در مبيع تصرفى نكند كه عرفاً و عادتاً علامت رضايت او به بيع و مشعر به رضا است يا تصرفى نكند كه موجب نقصان قيمت مبيع گردد ( تصرف مغيّر ) « 2 » مفهوم كلام اين است كه اگر چنين تصرفى نمود مجبورش مىكند بر ارش و حق رد ندارد . ملاحظه مىكنيد كه ايشان هم تصرف كاشف از رضايت را معتبر دانسته‌اند .\r\nابن حمزه در وسيله : حق ردّ به وسيلهء يكى از سه چيز ساقط مىشود :\r\n1 . رضايت به اصل بيع ( حال اين رضا از هر راهى حاصل شود كه يكى از آن‌ها تصرف كاشف از رضا است .\r\n2 . حكم شرعى را مىداند كه اگر معيوب بود حق رد دارد ، علم به عيب هم پيدا كرده مع‌ذلك اقدامى نمىكند ( ترك رد ) اين نيز مسقط ردّ است .\r\n3 . عيب جديدى نزد مشترى پيدا شده كه اين نيز مانع از رد به عيب قديم است . « 3 »\r\nشيخ اعظم مىفرمايد : عبارت ابن حمزه در وسيله هماند عبارت شيخ طوسى در مبسوط به وضوح دلالت دارد بر اين كه مطلق تصرف ، و به تعبير ديگر تصرف بما هو تصرّف يا تصرف بنفسه مسقط ردّ نيست مگر كاشف از رضا باشد و خصوص تصرف دال بر رضا يا تصرف مقيّد مسقط ردّ است .\r\nعلّامه در تذكره : اگر مشترى بر مركب خريدارى شده سوار شود تا او را سيراب كند سپس به صاحبش برگرداند عيبى ندارد و اين ركوب مانع از رد نيست چون علامت رضا به امساك و نگهدارى حيوان نيست ، ولى اگر در مسير رد شير حيوان را بدوشد اقوى اين است كه چنين تصرفى نشانهء رضايت او به مبيع معيب است ( حقّ ردّش ساقط مىشود . ) و عده‌اى از شافعىها گفته‌اند : دوشيدن شير در طريق رد علامت رضا به امساك مبيع نيست ، زيرا شير حيوان فعلًا ملك او است و حق دارد از آن استفاده كند و اين كار را كرده است . « 4 »\r\n\r\n\r\n","description":"","footnote":"\r\n( 1 ) . الغنية ، ص 222 .\r\n( 2 ) . سرائر ، ج 2 ، ص 277 .\r\n( 3 ) . الوسيلة ، ص 256 .\r\n( 4 ) . تذكرة ، ج 1 ، ص 529 .\r\n","page_name":" 31 ","page_number":31},
  {"content":"\r\n\r\nابن حمزه در وسيله فتوا داده به اين كه تصرف پس از علم به عيب نه‌تنها مسقط رد است ، مسقط ارش نيز مىباشد ، محقق ثانى در جامع‌المقاصد و شهيد ثانى در مسالك در ردّ اين فتوا فرموده‌اند : حقّ ارش ساقط نمىشود زيرا تصرف كذائى فقط دلالت دارد كه مشترى ملتزم به عقد است و قصد ندارد معامله را فسخ كند ولى دلالت ندارد كه حق ارش خود را هم اسقاط نموده و مجاناً راضى به اين بيع گرديده است . « 1 »\r\nعلّامه در تحرير : اگر مشترى مبيع معيوب را به ديگران منتقل كند ( تصرف ناقل ) يا آن را در معرض بيع قرار دهد و براى فروختن عرضه كند ، يا تصرفى بكند كه علامت رضا باشد در تمام اين سه صورت حق رد ساقط مىشود . ضمناً فرق ندارد كه اين كارها قبل از علم به عيب باشد يا بعد از آن . « 2 »\r\n\r\n\r\n","description":"","footnote":"\r\n( 1 ) . جامع‌المقاصد ، ج 4 ، ص 332 ؛ مسالك ، ج 3 ، ص 283 - 284 .\r\n( 2 ) . تحرير ، ج 1 ، ص 184 .\r\n","page_name":" 32 ","page_number":32},
  {"content":"\r\n\r\n\r\nانواع تصرف در معيب\r\nقوله : و قد ظهر من جميع ذلك ان التّصرف :\r\nمرحوم شيخ پس از نقل عبارات مذكور مىفرمايد : از تمام اين عبارات استفاده مىشود كه تصرف بما هو تصرّف مسقط رد نيست و صرفاً التزام و رضايت فعلى و قبلى به عقد است و از اين باب ارزش دارد ( و در واقع تصرف موضوعيت ندارد بلكه طريق به سوى رضا به معامله است . ) بنابراين هر تصرفى كه بر حسب عادت و نوع ، دالّ بر رضايت باشد مسقط ردّ است و هر تصرفى كه دالّ بر رضا نباشد مسقط رد نيست و دليلى بر مسقط بودن آن نداريم . مثلًا اگر فراموش كرده بود و تصرفى نمود ، يا براى امتحان و آزمايش تصرف كرد كاشف از رضا نيست و مسقط رد نخواهد بود . از اين‌جا مىتوان نتيجه گرفت كه اگر تصرفى قبل از علم به عيب انجام گيرد مسقط رد نيست چون علامت رضا نيست و اعم از رضا است ، به‌ويژه اگر تصرفى باشد كه علم به عيب بر آن وابسته باشد و بدون آن ، علم به عيب پيدا نشود كه حتماً علامت رضا نيست و نبايد مسقط باشد . مع‌ذلك مشهور و معروف بين فقهاء مخصوصاً از زمان علامه به بعد اين است كه بين تصرف قبل از علم به عيب يا بعد از آن فرقى نيست و در هر صورت تصرف ، مسقط ردّ است .\r\nتا اين‌جا نتيجه مىگيريم كه اگر حدث در صحيحهء زراره عام باشد و مطلق تصرف را بگيرد روايت از ناحيهء رضا به بيع و علامت رضا بودن اطلاق دارد و بايد فتوا دهيم به اين كه مطلق تصرف مسقط رد است در حالى كه عبارات بيش‌تر فقها مقيد كرد به رضا و تصرفى را كه علامت رضا باشد مسقط رد دانست نه مطلق تصرف را پس باز هم كسى به ظاهر اطلاق صحيحه عمل نكرده است .\r\n\r\nتصرف بعد از علم به عيب\r\nقوله : والذى ينبغى ان يقال و ان كان ظاهر المشهور خلافه :\r\nمرحوم شيخ پس از نقل عبارات فقهاء نظر خود را به اين گونه تبيين مىكنند : تصرّف مشترى در مبيع معيوب دو صورت دارد : گاهى پس از علم به عيب است و گاهى پيش از علم به عيب : تصرف بعد از علم به عيب گاهى بنوعه علامت رضا است يعنى تصرفى است كه نوعاً نشانهء رضا است و هركس آن را انجام دهد عرف آن را نشانهء رضا مىداند و شأنيّت اين مطلب را دارد ، و گاهى فلان تصرف شخصى علامت رضااست و چنين نيست كه هركس آن را انجام دهد عرفاً و عادتاً علامت رضاباشد ولى در فلان مورد خاص كاشف از رضا است و گاهى مطلقاً تصرف علامت رضا نيست و رضايت طرف احراز نمىشود .\r\nحال از اين سه قسم خصوص تصرفى كه نوعاً دالّ بر رضايت\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nباشد مسقط رد است ( نه هر تصرّفى ولو دال بر رضا نباشد ) نظير دلالت لفظ بر معناى خود كه ظهور نوعى دارد و نوعاً از فلان لفظ فلان معنى اراده مىشود البته گاهى هم با قرينه دلالت عوض مىشود ولى ملاك دلالت نوعى است و ادلّهء مسقط بودن چنان تصرفى عبارتند از :\r\n1 . تصرف كذائى يك التزام عملى نسبت به اصل بيع است و همان‌طور كه التزام قولى مسقط رد بود و قبلًا در مسقط اوّل ذكر شد ، همين‌طور التزام فعلى هم مسقط رد است ، ظهور افعال مثل ظهور اقوال حجّت است و مناط هر دو يكى است .\r\n2 . قبلًا در خيار حيوان گذشت كه صحيحهء ابن رئاب امورى را مسقط خيار حيوان دانسته بود و تعليل كرده بود به اين كه اين احداث حدث‌ها علامت رضايت طرف به معامله است ( فذلك رضا منه ) و قانون علت اين است كه : « العلّة تعمّم » و روى همين اصل قبلًا به خيار مجلس و شرط تعدى كرديم و گفتيم اگر مشترى در مجلس معامله ، در مبيع تصرف دال بر رضا انجام داد حق‌الخيار او ساقط مىشود ، حال براساس همين اصل به باب خيار عيب هم تعدى نموده و مىگوئيم تصرف كاشف از رضاى نوعى مسقط خيار عيب است .\r\n\r\nتصرف پيش از علم به عيب ( تصرف مغيّر و ناقل )\r\nوامّا تصرفى كه پيش از علم به عيب حاصل شده بستگى دارد كه از چه نوع تصرفاتى باشد ؟\r\n1 . اگر تصرفى باشد كه باعث تغيير عين گردد يعنى فزونى يا كاستى در آن ايجاد كند مثلًا پارچه را رنگ كند ( تغيير به زياده است ) يا براى خياطت برش دهد يا تغييرى در هيئت و شكل آن ايجاد كند ولو موجب نقصان يا زيادى قيمت شود .\r\nبه هر حال تصرفات مغيّره مسقط ردّ است ( ولو قبل از علم به عيب ) و بالجمله ملاك قيام الشيئى بعينه است ، ما دام كه قائم بعينه است و عرف مىگويد اين خود آن مبيع است و تغييرى در آن ايجاد نشده .\r\nحق رد دارد ولى هنگامى كه در اثر تصرفاتى اين عنوان صدق نكند و « قائماً بعينه » نباشد حق رد ساقط مىشود و مستند اين مطلب مرسله جميل است كه امام فرمود :\r\n« ان كان الثوب قائماً بعينه ردة على صاحبه . . . »\r\nمفهوم جمله اين است كه « و ان لم يكن كذلك فليس له ردّه » البته ذيل مرسله هم تصريح به اين مفهوم شده .\r\n2 . و اگر تصرف ناقل باشد يعنى مبيع را به ديگرى منتقل كرده خواه به نقل جايز باشد ( مثل هبه ) يا به نقل لازم ( مثل بيع ) باز حق ردّ ساقط مىشود . ( البته براى اين فراز دليلى اقامه نمىكنند و اگر به مرسله استناد كنند بايد بگوييم كه با نقل لازم و جايز هم « قيام الشيئى بعينه » صدق نمىكند و لذا حقّ رد ندارد ، كه اين استدلال مشكل است و به محض هبه يا بيع نمىگويد : شيئى تغيير كرده و قائماً بعينه نيست . )\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n3 . گاهى تصرف ناقل يا مغيرى انجام نداده ولى كارى كرده كه ملحق به آن تصرفات است و يا كارى نكرده ولى امكان ردّ منتفى است ، چه عقلًا منتفى باشد مثل موت حيوان در دست مشترى ، يا شرعاً منتفى است مثلًا عبد را آزاد كرده و امكان ندارد دوباره عبد شود ، يا منزل را اجاره داده و فعلًا ردّ مبيع متعذر است ( چون در مدت اجاره در اختيار مستأجر است ) يا رهن گذاشته و امكان رد نيست . يا وقف كرده و امكان رد ندارد . در تمام اين موارد هم حق رد ساقط است و تنها حق دارد ارش بگيرد .\r\nقوله : و ظاهر المحقّق فى الشرايع :\r\nمرحوم شيخ ملاك را تصرف بعد از علم يا قبل از علم قرار دادند و دو صورت را جدا كردند . ولى مرحوم محقق در شرايع ملاك را تصرف مغير و ملحق به آن‌ها ( تعذر ردّ ) دانسته و فرموده : حق رد به اين ساقط مىشود كه در مبيع احداث حدثى نمايد مثلًا عبد بود و آزاد كرد ، ( مثال تعذّر ردّ ) يا جامه را بريد ( مثال تغيّر عين ) ضمناً فرقى ندارد كه اين تصرفات قبل از علم به عيب باشد يا پس از آن . « 1 » و باز در مسألهء ردّ مملوك به واسطهء احداث السنة ( عوارضى كه تا يك سال پس از معامله در مملوك پيدا مىشود از جنون و جذام و برص و . . . ) فرموده : اگر مشترى در مبيع تصرفى كند كه عين يا صفت آن را تغيير دهد ارش ثابت مىشود . « 2 » ( كنايه از اين كه حق ردّش ساقط مىشود )\r\nاز ابن جنيد اسكافى نيز همين مطلب حكايت شده كه فرموده : اگر مشترى در مبيع تصرفى كرده كه با اين تصرف امكان ردّ مبيع به صورت و حالت سابقه نيست ( تصرف مغيّر ) مثلًا كنيزى خريده بود و با او وطى كرد ( البته اگر باكره بود و با او وطى بكارت از بين رفت تصرف مغيّر است و گرنه مغيّر نيست و به نص خاص مانع از ردّ است نه علىالقاعده ) يا پارچه‌اى خريده بود و آن را بريد ، يا تصرفى در عين نكرده ولى كارى كرده كه امكان رد منتفى شده مثلًا مبيع نزد مشترى مرد ، يا او را وقف كرد يا آزاد كرد و . . . ، سپس متوجه شد كه معيوب بوده ، با اين تصرفات فقط حق دارد تفاوت صحيح و معيب را از بايع بگيرد . « 3 » ( كنايه از اين كه حق ردش ساقط است )\r\nقوله : و هذا هو الذى ينبغى ان يقتصر عليه :\r\nمرحوم شيخ هم مىفرمايد : نسبت به تصرفات قبل از علم به عيب چاره‌اى نداريم از اين كه به همين تصرفات مغيّره و ملحقات آن ( تعذر ردّ به موت و عتق و . . . ) بسنده كنيم و براساس مرسله اين‌ها را مسقط رد بدانيم وامّا ساير تصرفات از قبيل دوشيدن حيوان ، سوار شدن ، سيراب كردن ، علوفه دادن و . . . قبل از علم به عيب مسقط رد نيست و ما هيچ دليل قانع‌كننده و اطمينان‌بخشى در مسأله نداريم كه دلالت كند بر مسقط بودن مطلق تصرفات قبل از علم به عيب . ( البته جناب شيخ\r\n\r\n\r\n","description":"","footnote":"\r\n( 1 ) . شرايع ، ج 2 ، ص 36 .\r\n( 2 ) . همان ، ص 40 .\r\n( 3 ) . مختلف علامة ، ج 5 ، ص 178 - 179 .\r\n","page_name":" 35 ","page_number":35},
  {"content":"\r\n\r\nتصرف ناقل را هم اضافه كرد كه در كلام محقق و ابن جنيد نبود و اين تأييدى كه الان كردند نسبت به تصرف مغير و ملحق به آن قابل قبول است . )\r\nوقتى دليل مطمئنى نداشتيم نسبت به ساير تصرفات به اطلاقات اخبار رد برمىگرديم و به حكم آن مطلقات مىگوييم : ساير تصرفات قبل از علم به عيب مسقط رد نيست .\r\nقوله : و اقصى ما يوجه لذلك صحيحة زرارة :\r\nممكن است كسى بگويد ما ادله‌اى داريم كه اطلاقات ردّ را قيد مىزند و دلالت مىكند كه مطلق تصرف ( قبل از علم يا بعد از آن ، علامت رضا باشد يا نباشد ، مغيّر عين باشد يا نه ) مانع از ردّ است و آن ادلّه عبارتند از :\r\n1 . صحيحهء زراره كه قبلًا گذشت و امام عليه السلام فرمود : « فاحدث فيه بعد ما قبضه شيئاً » به ضميمهء اين كه در خيار حيوان بيان كرد كه « حدث » مثل نظر و لمس را ( كه اصلًا مغيّر عين نيستند ) هم شامل مىشود .\r\nبنابراين مطلق تصرف قبل از علم به عيب مسقط رد است و بدين وسيله مطلقات رد تقييد مىشود . ( علت ضميمهء مزبور اين است كه اگر ضميمه نباشد عبارت « احدث شيئاً » در صحيحه مجمل است و چه‌بسا كسى مدعى شود كه متفاهم عرف از احداث حدث همان تصرّف مغيّر است نه هر تصرفى . پس بايد ضميمه هم با مثال‌هايش باشد تا احداث حدث هر نوع تصرفى را شامل شود . )\r\n2 . هم نص و روايت داريم « 1 » و هم اجماع فقها بر اين است كه وطى جاريه قبل از علم به عيب مسقط رد است ( با اين‌كه نه مغيّر عين است ) و نه علامت الزام به بيع است ( چون شايد از روى نسيان بوده و شايد به خيال اين‌كه معيوب نيست وطى كرده ) ( و اين نمونه از باب مثال است پس مىتوان گفت هر تصرف قبل از علمى مسقط رد است . )\r\n3 . در صدر مسأله تصريح شد كه عدّه‌اى ادعاى اجماع كرده‌اند بر اين كه تصرف مسقط رد است ( از قبيل علامه در تذكره ، ابن ادريس در سرائر ، شهيد ثانى در مسالك . . . ) و اين معقد اجماع حضرات اطلاق دارد و دلالت مىكند بر اين كه بالاجماع مطلق تصرف مسقط رد است و بدين وسيله اطلاقات حق رد تقييد مىشود . بنابراين لزومى ندارد روى خصوص تصرف مغيّر و ناقل و ملحق به آن‌ها تكيه كنند ، بلكه هر نوع تصرف قبل از علم به عيب مانع از ردّ است .\r\nقوله : و فى نهوض ذلك كلّه لتقييد اطلاق اخبار الرد :\r\nمرحوم شيخ مىفرمايد : هيچ كدام از اين ادلّه قادر نيستند اطلاق اخبار رد را تقييد كنند ( مخصوصاً اين كه در لابلاى اخبار رد رواياتى هست كه به هيچ وجه قابل تقييد نيست ، از جمله روايتى كه\r\n\r\n\r\n","description":"","footnote":"\r\n( 1 ) . رسائل الشيعه ، ج 12 ، ص 414 - 415 ، حديث 1 .\r\n","page_name":" 36 ","page_number":36},
  {"content":"\r\n\r\nمىگويد : جاريه را تا شش ماه مشترى مىتواند ردّ كند . « 1 » يا روايتى كه مىگويد : تا جاريه را وطى نكرده حق رد دارد . « 2 » يا رواياتى كه مىگويد : تا يك سال اگر در مملوك مرض جنون و برص و . . . ( احداث السنة ) پيدا شود مشترى حق رد دارد . « 3 » حال آيا مىتوان گفت در طول سال يا شش ماه هيچ تصرفى نكرده حتى دستورى هم نداده به آوردن آب ، لباس و . . . ؟ هيچ عاقلى اين را نمىپذيرد پس عادتاً اين تصرفات بوده و مع‌ذلك حق رد هست پس مطلق تصرف مانع از رد نيست و حتماً بايد مغيّر و ناقل و مانند آن باشد . )\r\n( بيان مطلب : امّا صحيحهء زراره قبلًا پاسخش داده شد كه متفاهم عرفى تصرف مغيّر است و لااقل اجمال دارد و ضميمهء روايت خيار حيوان هم ناتمام بود زيرا ازكجا حدث در دو باب به يك معنى باشد . . . .\r\nوامّا نص و اجماع در وطى جارى مربوط به مورد خاص است و مفيد قاعدهء كلّى نيست و نتوان گفت از باب مثال است )\r\nوامّا اطلاق معقد اجماعات : خود ناقلان اجماع از علّامه و ابن زهره و ديگران تصريح كردند به اين كه ملاك رضايت به عقد است و هر تصرفى كه علامت رضا باشد مسقط است . پس ادعاى اجماع بر تصرف دال بر رضا محقق شده نه بر هر تصرفى قبل از علم به عيب ولو مثل ركوب دابه و آب دادن آن و . . .\r\nو اين تصريحات جلوى آن اطلاقات را مىگيرد ( و اجماع هم دليل اين است كه بايد به قدر متيقن آن بسنده شود . )\r\nخوشبختانه يكى از مدعيان اجماع ابن زهره است كه صريحاً تفصيل ما را تقويت كرده و ميان تصرف قبل از علم و بعد از آن ، و تصرف مغيّر و غير مغيّر فرق گذاشته و هرگز كسى نمىتواند بگويد معقد اجماع مورد ادّعاى ايشان اطلاق دارد و هر تصرفى را شامل مىشود . اينك سخن ابن زهره : پنجم از مسقطات ردّ عبارت است از تصرف در مبيع ، آن‌گونه تصرّفى كه فقط براى مالك يا مأذون از ناحيهء او جايز است . حال اگر چنين تصرّفى بعد از علم به عيب حاصل شود مانع از ردّ است و هيچ عيبى از عيوب مبيع مجوّز ردّ آن پس از اين تصرف نيست ، پس حق رد ساقط مىشود ولى حق ارش ساقط نمىشود زيرا آن تصرفات علامت رضاى مشترى به اصل بيع است نه علامت رضا به عيب تا نسبت به عيب و نقص هم حق نداشته باشد . و نيز تصرف مالكانه قبل از علم به عيب هم مسقط ردّ است به شرط اين كه تصرف مغيّر عين باشد خواه تغيير به زياده باشد مثل رنگ كردن جامه يا به نقيصه مثل بريدن پارچه ، وامّا اگر تصرف مغير نباشد حق رد محفوظ است و پس از علم به عيب حق رد دارد . « 4 »\r\n\r\n\r\n","description":"","footnote":"\r\n( 1 ) . همان ، ص 413 ، باب سوم از ابواب عيوب .\r\n( 2 ) . همان ، ص 414 - 415 ، باب چهارم از ابواب احكام عيوب .\r\n( 3 ) . همان ، ص 411 ، باب دوّم از ابواب عيوب .\r\n( 4 ) . غنيه ، ص 222 .\r\n","page_name":" 37 ","page_number":37},
  {"content":"\r\n\r\nمرحوم شيخ استنباط ابن‌زهره از ادلّه را تحسين مىكنند و مىفرمايد ، ايشان از روايات خوب مطلب را استفاده كرده‌اند و تفصيل همين است كه پيش از علم به عيب بايد ميان تصرّف مغيّر و غير مغيّر فرق بگذاريم .\r\nسخن شيخ طوسى در مبسوط : ايشان نخست به صورت مطلق فرموده : تصرف قبل از علم به عيب مسقط خيار نيست ( پس حق رد هم دارد ) ولى بعداً تصريح دارند به اين كه رنگ كردن . يا بريدن جامه ( تصرف مغيّر ) مانع ار ردّ است و واضح است كه اين نص كلام بر آن اطلاق و ظهور اطلاقى مقدم است و بدين وسيله اطلاق كلام ايشان هم حمل مىشود بر خصوص تصرف غير مغيّر و مىخواهند بگويند : قبل از علم به عيب اگر تصرف غير مغير بكند مسقط رد نيست ولى تصرف مغير مسقط رد است . « 1 »\r\nسخن شيخ مفيد در مقنعه و شيخ طوسى در مبسوط : اگر مشترى پس از آزاد كردن غلام يا كنيز بفهمد كه آن دو معيوب بودند حقّ ردّش ساقط است ولى اگر پس از تدبير آن دو ( كه بگويد : انت حرٌّ دبر وفاتى ، و آزاد كردن آن‌ها را بر وفات خويش معلق كند ) يا پس از هبه و بخشيدن آن دو به فردى بفهمد كه معيوب بوده‌اند حق رد دارد و مخيّر است ميان رد كردن و ارش گرفتن . « 2 »\r\nمرحوم شيخ مىفرمايد : اين دو بزرگوار ميان عتق با تدبير و هبه فرق گذاشته‌اند و رجوع را در تدبير و هبه تجويز كرده‌اند ولى در عتق اجازه نداده‌اند ولى ما به چند دليل اين تفريق را قبول نداريم :\r\n1 . تدبير و هبه از تصرفاتى هستند كه علامت رضاى مشترى به اصل بيع هستند و تصرف كذائى به اتفاق كلمه مسقط رد است پس وجهى ندارد كه با وجود اين كارها حق رد محفوظ باشد .\r\n2 . با هبه كردن يا تدبير ، عين مال بقاء ندارد و به اصطلاح قائماً بعينه نيست « صغرى » و به حكم مرسلهء جميل اگر مبيع « قائماً بعينه » نباشد حق رد ندارد « كبرى » پس بايد حق رد ساقط شود و تفريق درست نيست .\r\nاگر كسى بگويد : فرق در اين است كه با عتق حق رجوع ندارد ولى با تدبير و هبه حق رجوع دارد ، در جواب مىگوييم : اين جهت دخلى در مانحن فيه ندارد و ملاك « قيام الشيئى بعينه » است و در اين جهت عتق و تدبير و هبه هر سه مشتركند . پس تفريق جا ندارد و به همين دليل ابن ادريس حلّى بر شيخ مفيد و شيخ طوسى اعتراض دارد و نقض كرده كلام آن‌ها را به مورد بيع خيارى و متزلزل و فرموده : در بيع كذائى احدى از امت اسلامى قائل به جواز رد نشده و همه متفقاً گفته‌اند پس از بيع خيارى ( نقل جايز ) حق رد ساقط مىشود ، حال پس از هبه يا تدبير چرا حق رد\r\n\r\n\r\n","description":"","footnote":"\r\n( 1 ) . حاكى اين سخن مفتاح الكرامه ، ج 3 ، ص 626 مىباشد .\r\n( 2 ) . مقنعه ، ص 597 - 598 ؛ مبسوط ، ج 2 ، ص 132 .\r\n","page_name":" 38 ","page_number":38},
  {"content":"\r\n\r\nساقط نشود ؟ ! سپس ابن ادريس فرموده : مقتضاى اصول مذهب اين است كه مشترى وقتى در مبيع تصرف كرد حق ردش ساقط مىشود و خلافى نيست در اين كه هبه و تدبير نيز تصرف در مبيع است پس بايد مسقط رد باشند . « 1 »\r\nپس تفريق جايز نيست ، و ما از محقق ثانى در شگفتيم كه در سقوط حق‌الخيار به وسيلهء هبهء جايزه ترديد كرده و « فيه نظر » گفته ولى در جاى ديگر صريحاً مختار اكثريت را برگزيده كه سقوط باشد . « 2 » و اين نوعى تناقض‌گوئى و يك بام و دو هوا است . نتيجهء نهائى : ما هر تصرفى را مسقط رد نمىدانيم و فرق مىگذاريم ميان تصرف بعد از علم و قبل از علم ، تصرف پس از علم به شرط علامت رضا بودن مسقط است چه مغير باشد يا نه ، ناقل باشد يا نه ، امكان رد باشد يا نه ، ولى تصرف پيش از علم اگر مغير يا ناقل باشد يا موجب تعذّر رد شود مسقط خيار ردّ است و گرنه مسقط نيست ، به بيانى كه مبسوط گذاشت .\r\n\r\nعامل سه : تلف متاع يا به منزلهء تالف بودن\r\nقوله : الثالث ، تلف العين او صيرورته كالتالف :\r\nعامل سه : سوّم از مسقطات ردّ عبارتست از تلف شدن مبيع يا در حكم تالف بودنش ، اگر مبيع واقعاً تلف شود ( مثلًا حيوان بميرد ، ظرف بشكند به گونه‌اى كه از حيزّ انتفاع بيفتد و . . . ( تلف كل شيئى بحسبه ) حق رد ساقط مىشود و نيز اگر حقيقتاً تلف نشود ولى به منزلهء تالف باشد و به جاى تلف حقيقى تلف حكمى محقق شود ( مثلًا عين را به ديگرى اجاره داده يا رهن گذاشته و فعلًا امكان رد نيست ، يا عبد آبق و فرارى شده يا به ديگرى به نقل لازم منتقل كرده ، يا آزاد كرده يا خودبه‌خود آزاد شده و منعتق گرديده است باز حق رد ساقط مىشود .\r\nدلايل مسقط بودن تلف و نازل منزلهء آن : يكى اجماع است ( فقها اجماع دارند كه در اين فرض حق رد ساقط است و نمىتواند معامله را فسخ كند ، آرى اگر قبل از قبض تلف شده بود از مال بايع بود و خودبه‌خود معامله فسخ مىشود . ولى فرض ما بعداز قبض است و اگر تلف شد ربطى به بايع ندارد . )\r\nدليل ديگر مرسلهء جميل از امام صادق عليه السلام است كه مناط را « قيام الشيئى بعينه » دانست و فرمود :\r\nمادامى كه متاع « قائماً بعينه » است حق رد دارد و هنگامى كه اين عنوان از او سلب شد رد ساقط است و تنها حق ارش دارد . كيفيت استدلال به اين مرسله : متفاهم عرفى از اين تعبير آن است كه مبيع بر ملك مشترى باقى باشد در اين صورت « قائماً بعينه » صدق مىكند بنابراين اگر تلف شد ، يا در حكم تالف بود يعنى به ملك ديگرى منتقل شد ( با بيع و هبه و ارث و . . . ) ، يا اجاره\r\n\r\n\r\n","description":"","footnote":"\r\n( 1 ) . سرائر ، ج 2 ، ص 299 .\r\n( 2 ) . جامع‌المقاصد ، ج 4 ، ص 291 و 342 .\r\n","page_name":" 39 ","page_number":39},
  {"content":"\r\n\r\nداده شد ، يا به رهن گذاشته شد ، يا عبد بود و فرارى شد ، يا قهراً بر مشترى آزاد شد ( چون از عمودين يعنى پدر يا مادر او بود ) در تمام اين موارد عنوان « قيام الشيئى بعينه » صدق نمىكند پس حق رد ندارد و تنها ارش مىتواند بگيرد .\r\n( البته از اين استدلال در شگفتيم زيرا ميان قيام الشيئى بعينه با بقاء شيئى بر ملك مشترى عموم و خصوص من‌وجه است زيرا گاهى عرفاً شيئى باقى و قائم بعينه است ولى در ملك مشترى نيست و به ديگرى منتقل شده يا آزاد گرديده ولى هيچ تغييرى در او پديد نيامده است ، و گاهى بر ملك مشترى باقى است ولى قائماً بعينه نيست . مثلًا رنگ شده يا بريده شده و . . . ، و گاهى هم باقى است بر ملك مشترى و هم قائماً بعينه است و هيچ تغييرى ايجاد نشده ، و گاهى نه قائم بعينه است و نه باقى بر ملك مشترى ، با اين وصف استدلال به مرسله براى مانحن فيه صحيح نيست و ادّعاى اين مطلب كه « فان الظاهر منه اعتبار بقائها فى ملكه » صحيح نيست و متفاهم عرفى از « قائماً بعينه » عدم تغيير در عين است نه باقى ماندنش بر ملك مالك . ) پس عمدهء دليل همان اجماع است مضافاً به اين كه حق رد فرع برامكان عقلى و شرعى ردّ است و در موارد تلف و آن‌چه در حكم تالف است ، چنين امكانى نيست .\r\nقوله : و ممّا ذكرنا ظَهَرَ انّ عدَّ انعتاق العبد . . . :\r\nمرحوم شهيد اول در دروس فرموده : يكى از مسقطات ردّ عبارت است از انعتاق عبد قهراً بر مشترى ( مثل پدر يا مادر ) و اين را مسقط مستقلى دانسته‌اند . « 1 » مرحوم شيخ مىفرمايد : از ما ذكرنا روشن شد كه اين فرمايش ناتمام است زيرا انعتاق هم مثل ساير امور مذكور ( عتق ، رهن ، اجاره و . . . ) در حكم تالف است و وجهى ندارد كه از ميان آن همه ، يكى را اختيار كنيم و مُسقط مستقل قرار دهيم .\r\nالبته خود شهيد اوّل در ادامه فرموده : ممكن است انعتاق را به عامل دوّم ارجاع دهيم و بگوئيم : اين هم نوعى تصرف دال بر رضا است و از مصاديق آن عامل است . « 2 » مرحوم شيخ مىفرمايد : اين نيز درست نيست زيرا بر انعتاق قهرى عنوان تصرف اختيارى صدق نمىكند تا از مصاديق آن باشد و بهتر همان است كه ما گفتيم ( كه انعتاق را در حكم تلف قرار داديم . )\r\nقوله : ثم انه لو عاد الملك الى المشترى :\r\nدر مواردى كه مشترى تصرف ناقلى انجام داده و مبيع را به ديگرى منتقل كرده بود يا اجاره يا رهن گذاشته بود اگر بعداً به خود مشترى برگشت ( بيع را فسخ كردند ، هبهء جايز بود و پس گرفت ،\r\n\r\n\r\n","description":"","footnote":"\r\n( 1 ) . دروس ، ج 3 ، ص 286 .\r\n( 2 ) . همان .\r\n","page_name":" 40 ","page_number":40},
  {"content":"\r\n\r\nمدت اجاره تمام شد ، از رهن آزاد كرده و . . . ) آيا حق رد هم برمىگردد يا خير ؟ جناب شيخ مفيد و شيخ طوسى طرفدار جواز رد شده‌اند . « 1 »\r\n( لابد به اين دليل كه مقتضى موجود و مانع مفقود است . يا از اين باب كه قبل از اين تصرفات حق رد داشت حالا هم حق دارد و استصحاب بقاء رد مىكنيم . )\r\nولى شيخ اعظم مىفرمايد : حق رد برنمىگردد به استناد اصل ( منظور اصالة اللزوم است كه اصل اولى در معاملات است ، يا استصحاب عدم ردّ است ، يا الساقط لايعود است . )\r\nظاهراً حق با شيخ اعظم است و حق رد با نقل و انتقال ساقط شد و دوباره با رجوع عين به مشترى ، چيزى نيست كه برگردد ، آرى حق ارش داشته و دارد .\r\nقوله : فرع : ذيل مسأله تلف و ما فى حكم التلف فرعى را در رابطه با وطى جاريه و احكام و خصوصيات آن عنوان مىكنند كه چون مبتلا به نيت از شرح اين فرع صرف‌نظر نموده و به سراغ عامل چهارم مىرويم .\r\n\r\nعامل چهار : حدوث عيب نزد مشترى\r\n\r\nقوله : الرابع من المسقطات حدوث عيب عند المشترى . . .\r\nعامل چهار : يكى از مسقطات حق رد در خيار عيب عبارت است از حدوث عيبى در مبيع در نزد مشترى كه مانع است از ردّ به عيب قديم ( عيبى كه قبلًا نزد بايع داشته ) بيان مطلب : عيبى كه در مبيع حادث مىشود چند نوع است :\r\n[ 1 . عيبى كه قبل از معامله حادث شده بود اين همان عيب قديم است و قطعاً ضمان آن بر بايع است و اگر پس از آن فروخت بايد از عهدهء خسارت عيب برآيد و قدر متيقن همين عيب موجب خيار عيب براى مشترى است . 
  ]\r\n2 . عيبى كه بعد از عقد و معامله و قبل از قبض مبيع از سوى مشترى ، در متاع حادث شده است .\r\n3 . عيبى كه بعد از عقد و بعد از قبض ولى در زمان خيار و قبل از لزوم معامله ، پيدا شده است ، [ البته گاهى خيار مختص به بايع است و مشترى حق‌الخيار ندارد ، اين فرض از بحث خارج است و موجب خيار عيب براى مشترى نمىشود ، و گاهى خيار مشترك بين مشترى و بايع است مثل خيار مجلس يا خيار شرطى كه براى طرفين باشد بازار بحث خارج است و قانون « تلف مبيع ( كلًا او بعضاً ) در زمان خيار از مال كسى است كه حق‌الخيار نداشته باشد » در اين‌جا جارى نمىشود چون هر دو ذىالخيار مىباشند . 
  ] و گاهى خيار مختص به مشترى است و حدوث عيب\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 131 .\r\n","page_name":" 41 ","page_number":41},
  {"content":"\r\n\r\nدر زمان خيارى است كه بايع ضامن مبيع است مثل خيار مجلس ( در صورتى كه مخصوص مشترى باشد و گرنه با ثبوت آن براى بايع ، ضمان بر بايع نيست ) و خيار شرط ( باز در صورتى كه فقط براى مشترى باشد ) و خيار حيوان كه ذاتاً براى مشترى است ( صاحب الحيوان بالخيار . . . ) در اين گونه موارد اگر نقصان و تلفى پيش آيد از مال كسى است كه لاخيار له كه بايع باشد . مرحوم شيخ اين فرض را متعرض شده‌اند .\r\n4 . عيبى كه پس از عقد و قبض و انقضاء زمان خيار مشترى ، حادث مىشود كه روى هيچ اساسى ضمان اين عيب حادث بر بايع نيست و از ملك لازم مشترى تلف شده ، خسارت هم به خود او برمىگردد .\r\nحال مرحوم شيخ مىفرمايد : مورد بحث همين قسم است و اين كه شنيده‌ايد كه عيب حادث مانع از ردّ به عيب قديم است منظور چنين عيب حادثى است نه آن كه قبلًا در قسم سوم و دوّم ذكر شد .\r\nقوله : وامّا الاوّل فلا خلاف ظاهراً . . .\r\nمنظور همان قسم دوم از چهار قسمى است كه ما ذكر كرديم يعنى عيب حادث قبل از قبض و اقباض كه بلاخلاف مانع از رد نيست و هيچ دليلى نداريم بر منع اين عيب از ردّ ، بلكه چنين عيبى مثل عيب موجود قبل از عقد است ( همان قسم اوّل كه ما اشاره كرديم ) و مستقلّاً خودش سبب خيار عيب و جواز ردّ است [ و لذا اگر بايع همهء خيارات مشترى را با شرط سقوط در ضمن عقد ، اسقاط كند و مع‌ذلك عيبى قبل از قبض حاصل شود مشترى حق‌الخيار پيدا مىكند و بايع ضامن است به ضمان معاملى كه متاع را صحيح و سالم تحويل مشترى دهد و يد او يد امانى نيست تا ضامن نباشد 
  ] و بلكه نه‌تنها موجب ردّ است كه موجب ارش هم هست و مشترى مىتواند ارش بگيرد البته مسأله مورد خلاف است و بحث آن خواهد آمد .\r\nقوله : وامّا الحادث فى زمان الخيار . . .\r\nجا داشت بفرمايد : « وامّا الثانى . . . » تا با « وامّا الاول . . . » و با « وامّا الثالث » كه بعداً مىآوردند هماهنگ باشد ، به هر حال منظور شيخ همان صورت سوم از چهار صورتى است كه ما ذكر كرديم يعنى حدوث عيب بعد از قبض و در زمان خيار مشترى و مىفرمايد : اين نيز مثل قسم قبلى است و چنين عيبى مانع از ردّ نيست بلكه خودش سبب مستقلّى است براى حق‌الخيار و جواز ردّ علاوه بر خيار مجلس و شرط و مانند آن ، و بلكه حتى موجب ارش است و مشترى مىتواند امضا كند و ارش بگيرد البته اين قسمت محل بحث است كه خواهد آمد .\r\nدليل مطلب رواياتى است كه مضمون آن‌ها اين است كه هر حدثى در زمان خيار در مبيع حادث شود و هر عيبى پيدا كند بايع ضامن آن است و از مال او تلف شده است ( كل مبيع تلف فى\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nزمن الخيار فهو ممّن لاخيار له ) و معناى ضمان بايع اين است كه ، همان‌گونه كه اگر قبل از قبض و بلكه قبل از عقد ، حدثى حادث مىشد بايع ضامن بود يعنى مشترى حق رد و ارش داشت ، الان هم اگر عيبى در زمان خيار پيدا شد مشترى حق دارد معامله را فسخ كند يا مطالبهء ارش نمايد .\r\nقوله : الّا انّ المحكّى عن المحقق فى درسه . . . :\r\nما گفتيم عيب حادث در زمان خيار مانع از رد به عيب قديم نيست بلكه خودش سبب مستقلى براى حق‌الخيار مشترى است . ولى مرحوم شهيد اوّل در كتاب دروس از جناب محقق چنين حكايت كرده كه :\r\nمؤثر بودن عيب حادث در زمان خيار در ردّ به عيب قديم ( كه مانع از ردّ شود ) و مؤثر نبودنش ( كه مانع نشود از ردّ ) تا زمانى است كه مشترى داراى خيار ( مجلس يا شرط يا حيوان ) است و به محض انقضاء مدت خيار ، حكم اين عيب حادث حكم ساير عيوبى است كه بر عهدهء مشترى است و ضرر به مشترى وارد مىشود . سپس مرحوم شيخ متن عبارت دروس را نقل فرموده كه خلاصهء سخن شهيد اين است كه محقق رحمه الله فرق نگذاشته ميان عيب حادث در زمان يكى از خيارات ثلاث ( مجلس ، شرط و حيوان ) و عيب حادث بعد از انقضاء اين خيارها و هر دو را مانع از ردّ به عيب قديم دانسته و اگر در زمان يكى از سه خيار مزبور رد جايز است از باب خيار عيب نيست بلكه به‌خاطر يكى از خيارات مذكور است و به محض انقضاء مدت آن‌ها حق فسخ ندارد ( به‌عنوان خيار عيب ) بر خلاف ابن نما كه قائل به جواز فسخ شده حتى پس از انقضاء زمان سه خيار ، به اين دليل كه عيب حادث بر عهدهء بايع است و لذا مانع از ردّ نيست مطلقاً . « 1 »\r\n( پس سه نظريّه مطرح است : 1 . عيب حادث مطلقاً مانع از ردّ به عيب قديم است كه به محقّق نسبت داده شد 2 . مطلقاً مانع نيست كه به ابن نما نسبت داده شد 3 . اگر در زمان خيار باشد مستقلًا موجب ردّ است و اگر پس از انقضاء خيارات ثلاث باشد مانع از ردّ است كه مشهور گفته‌اند . )\r\nقوله : لكنّ الذى حكاه فى اللمعة عن المحقّق هو الفرع الثانى . . . : دو فرع مطرح است : يكى حدوث عيب در زمان خيار در مبيع معيوب و ديگرى حدوث عيب در مبيع سالم . حال آن‌چه كه شهيد در دروس از محقق حكايت كرد اين شد كه ايشان فرق نمىگذارد ميان دو فرع و در هر دو عيب حادث را بر عهدهء مشترى مىداند و مانع از رد مىداند . ولى همين شهيد رحمه الله در متن لمعه « 2 » فرع ثانى ( حدوث عيب در متاع سالم ) را از محقق حكايت كرده كه محقق در اين فرض حدوث عيب را مانع از رد مىداند نه فرع اوّل را ( بر خلاف نقل دروس ) و شايد فرع اوّل مترتب بر فرع ثانى باشد زيرا وقتى ايشان عيب حادث را مضمون بر مشترى دانست و مستقلًا سبب خيار براى مشترى ندانست ( آرى اگر در زمان خيارات ثلاث باشد به وسيلهء يكى از اين‌ها ردّ جايز مىشود ) پس در\r\n\r\n\r\n","description":"","footnote":"\r\n( 1 ) . دروس ، ج 3 ، ص 289 .\r\n( 2 ) . اللمعة الدمشقية ، ص 118 و 119 .\r\n","page_name":" 43 ","page_number":43},
  {"content":"\r\n\r\nفرع اوّل هم حدوث عيب را مانع از رد مىداند به همان دليل و ملاك كه ضمان عيب حادث بعدالقبض و الاقباض بر مشترى است مطلقاً و ربطى به بايع ندارد ، و روى همين ملاك ، شهيد در متن لمعه فرموده : اين مطلب محقّق با آن‌چه وى در شرايع گفته منافات دارد زيرا در شرايع فرموده عيبى كه در حيوان حادث مىشود بر عهدهء بايع است منتها فقط حق رد دارد نه حق ارش « 1 » ولى طبق مطلب مذكور عيب حادث را بايد بر عهدهء مشترى بداند و اين تنافى است .\r\nقوله : ثم انّه ربما يجعل . . . مرحوم صاحب جواهر فرموده قول محقق عكس قول استادش ابن نما است ( يعنى هر دو قبول دارند كه عيب حادث موجب جواز فسخ نيست ولى اختلاف دارند كه آيا حدوث اين عيب مانع از ردّ به عيب قديم مىشود يا خير ؟ محقّق مىگويد مانع است ولى ابن نما مىگويد مانع نيست .\r\nسپس صاحب جواهر هر دو قول را تضعيف نموده به اين : الظاهر تعدّد الخيار ( يكى به عيب قديم و يكى به عيب حادث . ) « 2 »\r\nمرحوم شيخ مىفرمايد : برفرض قول محقق منافى باشد با تعدد خيار ولى سخن ابن نما منافى با تعدّد نيست پس هر دو را نبايد از يك وادى بدانيم .\r\nقوله وامّا الثالث اعنى العيب الحادث فى يد المشترى بعدالقبض و الخيار :\r\nعيب قديم قطعاً مانع از رد نبود بلكه خودش موجب حق رد بود . عيب حادث بعد از معامله و قبل از قبض نيز مانع از رد نبود . عيب حادث در زمان يكى از خيارات مشترى هم مانع از رد نشد بلكه مستقلّاً موجب رد بود . حال عيبى كه در مبيع حادث مىشود آن هم پس از قبض مبيع و پس از انقضاء مدت خيارات ديگر ( كه معامله از جهات ديگر صددرصد لازم شده ) آيا اين عيب مانع است از ردّ به عيب قديم يا خير ؟ يعنى مشترى متاع معيوبى را خريده و پس از مدّت‌ها عيبى در نزد او حادث شده سپس فهميده كه متاع از قبل معيوب بوده آيا حق رد دارد يا به سبب عيب حادث حق ردش ساقط مىشود ؟\r\nقبل از ذكر ادلّه مانعيّت عيب حادث از ردّ به عيب قديم مراد از عيب حادث را بيان مىكنيم : عيبى كه موجب خيار مشترى مىشد عبارت بود از خصوص عيبى كه موجب نقصان ماليّت مبيع مىشود و از ارزش آن مىكاهد ، ولذا مشترى حق دارد معامله را فسخ كند و ثمن را بگيرد يا امضا كند و ارش بگيرد .\r\nولى عيبى كه فعلًا مورد بحث ما است و در نزد مشترى حادث مىشود اعم از عيبى است كه موجب نقص ماليّت و موجب ارش باشد يا مجرّد نقص و عيب باشد ( عرفاً ) ولو موجب نقصان ماليّت نشود . بنابراين عيب موردنظر شركت را هم شامل مىشود يعنى اگر دو نفر متاع معيوبى را خريدارى كردند سپس يكى از آن دو نسبت به سهم خودش معامله را فسخ كرد و\r\n\r\n\r\n","description":"","footnote":"\r\n( 1 ) . شرايع ، ج 2 ، ص 57 .\r\n( 2 ) . جواهرالكلام ، ج 23 ، ص 242 .\r\n","page_name":" 44 ","page_number":44},
  {"content":"\r\n\r\nديگرى امضا كرد اين براى بايع يك عيب و نقصى است كه عيب شركت باشد زيرا او نمىخواهد با كسى شريك باشد و شركت يك نقصى است ولو از ماليّت و ارزش مبيع كاسته نشود ، و نيز شامل تبعض صفقه هم مىشود يعنى اگر كسى متاعى را خريدارى كرد سپس مشاهده كرد كه قسمتى از آن معيوب است اگر بخواهد همان قسمت را رد كند و بقيه را نگه دارد اين تبعض صفقه است و نوعى عيب و نقص است ( زيرا چه‌بسا مجموع موردنظر بايع باشد ) ولو از ماليّت مبيع چيزى كم نشود . ( البته مسأله عيب شركت يا تبعض صفقه را نبايد از عيوبى دانست كه در نزد مشترى حادث شده و مانع از رد است ، زيرا اين‌ها به خود ردّ مشترى حادث مىشود نه اين‌كه سابق بر ردّ باشند ، ولى اين مهم نيست به هر حال اين‌ها عيب و نقص حادث هستند . ) و نيز شامل نسيان كتابت هم مىشود يعنى اگر مشترى عبدى را خريده كه معيوب بود سپس در نزد مشترى كتابت و نوشتن را فراموش كرد . اين نيز عيب و نقص حادث است ولو موجب نقصان ماليت نشود . از قضا مرحوم علّامه در قواعد به اين مثال تصريح كرده « 1 » و مرحوم محقق ثانى در جامع المقاصد مثال زده به نسيان دابّه طحن ( آرد كردن در آسيا ) را كه اين نيز موجب نقصان ماليّت نمىشود ولى نقص حادث است . « 2 » پس منظور از عيب حادث روشن شد .\r\nوامّا ادلّهء مسأله : 1 . شهرت : مشهور فقهاى عظام عيب حادث پس از قبض و انقضاء خيار را مانع از ردّ مىدانند و مىگويند : مشترى حق رد ندارد و تنها مىتواند ارش عيب قديم را از بايع بگيرد و جبران خسارت كند .\r\n2 . عده‌اى از قبيل فخرالدين « 3 » و ابن زهره « 4 » ادّعاى اجماع كرده‌اند .\r\n3 . مفهوم شرط مرسلهء جميل از امام صادق عليه السلام : اين روايت از جهت منطوق مىگفت :\r\n« ان كان الثوب قائماً بعينه ردّه على صاحبه »\r\nمفهوم شرطش اين است كه : « و ان لم يكن قائماً بعينه لايجوز ردّه » .\r\nالبته اگر ما بوديم و عنوان « قيام الشيئى بعينه » مىگفتيم : اين عنوان به ظاهرش با مجرّد نقص وصفى از اوصاف هم مىسازد و منافاتى ندارد ( يعنى اگر عبد كتابت را هم فراموش كند باز صدق مىكند كه « قائماً بعينه » است ، شركت هم حاصل شود باز اين عنوان صدق مىكند ، و . . . از قضا در مسأله‌اى كه بايع و مشترى در مقدار ثمن اختلاف دارند و مع قيام العين قول بايع مقدم است برخى به اين مطلب اعتراف كرده‌اند . « 5 » پس علىالظاهر بايد بگوييم : حدوث عيب به معناى مجرّد نقص مانع از رد نيست ولى وقتى به ذيل حديث نظر مىكنيم كه مىفرمايد : « و ان كان الثوب قد قطع او\r\n\r\n\r\n","description":"","footnote":"\r\n( 1 ) . قواعد ، ج 2 ، ص 75 .\r\n( 2 ) . جامع المقاصد ، ج 4 ، ص 342 .\r\n( 3 ) . مفتاح الكرامه ، ج 4 ، ص 626 ، از فخرالاسلام حكايت كرده .\r\n( 4 ) . غنية النزوع ، ص 222 .\r\n( 5 ) . مسالك ، ج 3 ، ص 262 .\r\n","page_name":" 45 ","page_number":45},
  {"content":"\r\n\r\nخيط او صُبغ رجع بنقصان العيب » و براى نقطهء مقابل « قائماً بعينه » به مثل بريدن پارچه يا خياطت آن يا رنگ كردن آن مثال مىزند ، به قرينهء مقابله مىفهميم كه مراد از قيام الشيئى بعينه معناى عامى دارد و به معناى عدم التغيّر بمطلق النقص است زيرا صبغ و خياطت و مانند آن غالباً سبب نقص مالى نمىشوند و تنها مجرّد نقص است و « قيام الشيئى بعينه » يعنى هيچ نقصى در نزد مشترى در او حاصل شود و هر نقص حادثى مانع از ردّ به عيب قديم است . پس مرسله نيز هم دليل بر اصل حكم است كه عيب حادث مانع از ردّ به عيب قديم باشد و هم دليل بر اين است كه مراد از عيب حادث مطلق نقص حادث است .\r\nبرخى جانب زياده را هم به جانب نقصان ملحق كرده و گفته‌اند : مراد از عيب حادث هرگونه نقصان يا زياده‌اى است كه در مبيع حادث شود مثل چاق شدن گوسفند نزد مشترى ، ياد گرفتن صنعت و . . . و اين‌ها را هم مانع از ردّ به عيب قديم دانسته‌اند و گمان كرده‌اند كه عنوان « قيام الشئ بعينه » شامل زياده هم مىشود و بدين معنى است كه هيچ نقص و زياده‌اى در مبيع حادث نشود و هرگونه تغييرى مانع از ردّ است .\r\nولى مرحوم شيخ مىفرمايد : ما اين را قبول ندرايم زيرا ظاهر « قيام الشيئى بعينه » عبارت است از بقاء العين به اين معنى كه ماليّت آن نزد مشترى كم نشود نه اين كه نه زياد شود و نه كم كما لايخفى على المتأمل ( سرّ مطلب اين است كه : اطلاق مرسله در مقام مراعات حال بايع است و به قرينهء مقاميّه منظور از قيام العين اين است كه نقص در آن حادث نشود وامّا زياده اى حادث شود به ضرر بايع نيست و مشترى هم با رضايت فسخ مىكند و خودش اقدام مىكند ولذا زيادهء حادث مانع از ردّ نيست و نقص مانع است منتها هر نقصى كه باشد ولو موجب تفاوت قيمت نشود .\r\n4 . علّامه در تذكره اين‌گونه استدلال كرده : عيب حادث موجب مىشود كه جزئى از مبيع تلف شود ( تعبير به اتلاف خيلى جالب نيست زيرا توهم مىشود كه مشترى با تصرفش جزئى را تلف كرده در حالى كه بحث تصرف مشترى قبلًا در عامل دوّم به تفصيل ذكر شد و در اين‌جا مراد تلف بعض است بدون دخالت مشترى و بهتر بود تعبير به تلف جزء مىكردند ولى منظورشان اتلاف عيب حادث است يعنى عيبى كه موجب تلف جزئى از مبيع گرديده ) و چنين تلفى ( چون پس از قبض و انقضاء خيارات و در ملك طلق مشترى است ) بر عهدهء خود مشترى است و ربطى به بايع ندارد ، آن‌گاه با وجود اين عيب و نقص حادث حق ردش ساقط مىشود به اين دليل كه دو عيب در دو زمان در مبيع پيدا شده يكى عيب قديم در زمان بايع و ديگرى عيب حادث در زمان مشترى و اگر امر داير شود كه بايع ، مبيع معيوب را متحمل شود و به‌خاطر عيب قديم ناچار باشد با عيب حادث هم بسازد ، يا مشترى آن جنس را متحمل شود و به‌خاطر عيب حادث عيب قديم را\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nهم تحمل كند ، هيچ اولويتى نيست كه حتماً بايع متحمل شود و مشترى حق رد داشته باشد و هر دو برابرند ولذا هيچ دليلى ندارد كه بايع بايد متحمل شود تا براى مشترى حق رد درست شود . « 1 »\r\nقوله : و لكن المرسلة لاتشمل جميع افراد النقص :\r\nتا اين‌جا مدّعا اين شد كه مطلق نقص حادث در مبيع در نزد مشترى پس از قبض و انقضاء خيارات ، مانع است از ردّ به عيب قديم و دلايل مسأله هم مطرح شد . ولى اين فراز استدراك از مطلب مذكور و پاسخ آن ادلّه است .\r\nامّا مرسله جميل : اين دليل اخص از مدّعا است زيرا مدّعا اين است كه مطلق نقص و به ديگر سخن همهء افراد نقص حادث ، مانع از ردّ است در حالى كه دليل شامل برخى از افراد نقص از قبيل نسيان كتابت در نزد مشترى ، نسيان طحن و . . . نمىشود ( سرّ مطلب اين است كه براى مقابل « قيام الشيئى بعينه » يعنى براى عدم قيام شيئى بعينه كه مانع از ردّ است مثال زد به بريدن جامه ، رنگ كردن آن ، خياطت آن و تمام اين‌ها تغيير و نقص محسوس است ، و متفاهم عرفى از اين مثال‌ها آن است كه تغيّر حسى مانع از ردّ است و نسيان كتابت و مانند آن نقص محسوس نيست تا مانع از رد باشد ، پس مرسله اين‌ها را شامل نيست و به درد استدلال نمىخورد . )\r\nوامّا استدلال علّامه : اين نيز از افاده و اثبات مدعاى مذكور قاصر است زيرا قبول مىكنيم كه پس از حدوث عيب نزد مشترى ، تحمّل بايع عيب جديد را به سبب عيب قديم ، از تحمل مشترى عيب قديم را به سبب عيب حادث اولويت ندارد ولى نتيجهء اين عدم اولويّت زيادى اين است كه شك كنيم در اين كه حق‌الخيار رد مشترى با عيب حادث از بين رفت يا باقى است و در چنين موردى از استصحاب ثبوت خيار ( اصل وجودى ) يا استصحاب عدم چيزى كه مسقط خيار باشد ( اصل عدمى ) استفاده مىكنيم و مىگوييم حق رد محفوظ است نه اين كه ساقط شود .\r\nالبته اين جهت را هم مىپذيرم كه اگر عيب حادث از عيوبى است كه موجب نقصان قيمت مبيع مىشود ، و عيب مصطلح است بر مشترى است كه از عهده برآيد و تفاوت قيمت را به بايع پس دهد ( چون اين عيب ربطى به بايع ندارد تا او ضامن باشد ، در ملك طلق مشترى پيدا شده و او ضامن است . ) همان‌طور كه اگر دو نفر جنس سالمى را معامله كردند سپس نزد مشترى معيوب شد و بعد با تراضى يكديگر اقاله و تفاسخ كردند يا مشترى از خيار غبن خويش استفاده كرد و معامله را فسخ كرد بايد خسارت عيب حادث را بپردازد و از عهده برآيد .\r\nولى اگر عيب حادث عيب مصطلح و موجب ارش نباشد و صرفاً تنقيص وصفى از اوصاف كمال باشد ، همانند فراموش كردن كتابت يا خياطت در نزد مشترى اين‌ها مانع از رد نيست و\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 530 .\r\n","page_name":" 47 ","page_number":47},
  {"content":"\r\n\r\nمشترى حق رد دارد زيرا نقص در ملك خود مشترى حادث شده ( يد مشترى يد مالكى است نه عدوانى تا هر وصف نقصى را ضامن باشد . ) پس اين‌گونه از اوصاف را ( وصف كمال ) مشترى ضامن نيست و منحصراً وصف صحت را ضامن است به اين دليل كه وصف صحت مثل جزء تالف است و همان‌طور كه جزء تالف را ضامن است وصف صحت را نيز ضامن است و اگر مشترى معامله را فسخ كرد بايع حق دارد بابت جزء تالف يا وصف صحت تالف ، به مشترى رجوع كند و بدل را از او بگيرد ( اگر مثلى است مثل آن جزء تالف را و اگر قيمتى است قيمت آن را . )\r\nپس تعليل علّامه به عدم اولويت در مانحن فيه نتيجه‌اش منع از ردّ نيست .\r\nقوله : نعم لو علّل الرّد : اين را به عنوان دليل پنجم مىتوان عنوان كرد كه كسى بگويد : اصل اين كه اگر متاع معيوب بود مشترى حق رد دارد مستندش قانون لاضرر است به اين بيان كه صبر بر معيب ضرر است بر مشترى و لاضرر مىگويد توفق دارى فسخ كن . حال اگر مدرك خيار عيب قاعده لاضرر بود جاداشت كسى بگويد در مانحن فيه كه ضرر بايع با ضرر مشترى تعارض مىكند ( چون امر داير است كه مشترى معامله را فسخ كند تا بايع عيب جديد را تحمل كند يا حق فسخ ندارد تا مشترى بر عيب قديم صبر كند و متحمل ضرر شود . ) قانون لاضرر جارى نمىشود ( چون در مقام امتنان بر امّت وارد شده و متناسب با اين مقام اين است كه براى جنس امت امتنان باشد نه اين كه براى يكى امتنان و براى ديگرى خلاف امتنان باشد و در مورد ما چنين است يعنى هر طرف را بگيريم براى يكى از بايع يا مشترى امتنان و براى ديگرى خلاف آن است ) و چون جارى نمىشود پس دليل بر جواز فسخ و رد نداريم .\r\nقوله : لكن العمده فى دليل الرّد . . . :\r\nاستدراك از فراز قبلى : خوشبختانه مدرك اصلى جواز ردّ ، قاعده لاضرر نيست تا كسى بگويد : اين قاعده در مانحن فيه ( عيب حادث ) جارى نمىشود . بلكه مهم‌ترين مدرك ما بر جواز ردّ و حق‌الخيار عيب ، يكى اجماع بود و ديگرى نص ( مرسلهء جميل ) و وقتى مدرك ردّ اين‌ها بود مىگوييم : به حكم اين ادلّه جواز رد ثابت شده آن‌گاه اگر در موردى شك در اصل مسقط خيار كرديم ( مثل مورد بحث ما كه عيب حادث موجب شك شده ) از استصحاب بقاء خيار و عدم حدوث مسقط و مانند آن استفاده مىكنيم . ( آرى اگر مدرك لاضرر بود جاى استصحاب نبود زيرا اصلًا مورد ما يعنى عيب حادث را شامل نمىشد - به بيانى كه در فراز قبلى گذشت - تا نوبت به استصحاب برسد . )\r\nتا اين‌جا نتيجه اين شد كه حدوث عيب نبايد مانع باشد از ردّ به عيب قديم .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nقوله : الّا انّ الانصاف انّ المستفاد . . . :\r\nاين فراز استدراك از « و لكن المرسله لاتشمل . . . » است و در صدد اين هستيم كه مطلق عيب و نقص حادث مانع از ردّ است : انصاف اين است كه از تمثيل به خياطت و بريدن و رنگ كردن جامه در مرسله ، مىتوان فهميد كه ملاك مطلق نقص است و لازم نيست تغيّر حسى و محسوس باشد يا موجب نقصان ماليّت شود بلكه هر نقصى كه نزد مشترى حادث شود مانع است از ردّ به عيب قديم و خلاصه اين كه مرسله بر مدّعاى ما دلالت دارد و اخص از مدّعا نيست . توضيح مطلب :\r\nمراد از « قيام شيئى بعينه » و « قائماً بعينه » بودن اين نيست كه عين تلف نشود بلكه مراد اعمّ است از عدم تلف و عدم تغيّر يعنى نه تلف شود و نه تغيّرى در آن حادث شود چه اين‌كه مراد از عدم قيام عين عبارت است از اين كه تلف شود يا تغيّرى در او حادث شود و خصوص تلف مراد نيست و شاهد مطلب مثال‌هاى ذيل مرسله است ( قطع الثوب و صبغها و . . . ) كه در اين موارد عين تلف نشده ولى از حالت قبلى خارج شده و تغيير كرده است پس عدم قيام عين شامل تغيير هم مىشود ( البته همان‌طور كه قبلًا اشاره شده منظور تغيير به نقيصه است يعنى چيزى از آن كاسته شود نه تغيير به زياده مثل چاقى گوسفند كه اين تغيير قطعاً مانع از ردّ نيست . ) و مراد از نقص در تغيير به نقيصه هم خصوص نقصى كه موجب نقصان قيمت و ثبوت ارش باشد نيست بلكه اعم است از عيب موجب ارش و نقص غير موجب ارش ، زيرا در مثال‌هاى مذكور در مرسله ، تغيير حاصل ، موجب نقصان قيمت نيست زيرا با رنگ كردن يا خياطت يا بريدن براى خياطت كه قيمت كم نمىشود بلكه از جهت اين‌كه با رنگ كردن يا خياطت ، مشترى هم سهمى پيدا مىكند و به نوعى شراكت حاصل مىشود نقص است و گرنه عيب مصطلح نيست . پس عدم قيام عين شامل تغيّر هم مىشود ، آن هم تغيّر به نقيصه ، آن هم مطلق نقص ولو موجب كاهش قيمت نشود .\r\nو اين‌كه قبلًا در اشكال به مرسله گفتيم از مثال‌هايش پيداست كه منظور تغيّر خارجى و محسوس است و شامل تغيّر غير حسّى مثل نسيان كتابت و . . . نمىشود ، حالا مىخواهيم جواب دهيم كه اوّلًا روشن شد كه مقصود مجرّد نقص و كاستى است و مثال‌هاى مذكور هم موجب حصر نيست و صرفاً از باب مثال است .\r\nو ثانياً اگر بنا باشد فرق بگذاريم و كسى احتمال فرق دهد بايد بين عيب مصطلح و مجرّد نقص فرق بگذارد و بگويد عيب مصطلح مانع از رد است ولى مجرّد نقص خير ، اين قابل قبول و محتمل عقلائى است ولى وقتى اين فرق را نپذيرفتيم و مجرّد نقص را هم مانع دانستيم ديگر فرق گذاشتن از ناحيهء تغيير محسوس و غيرمحسوس بىوجه است « و لامجال لاحتماله عند العقلاء » ، پس روايت مرسله دلالتش بر مدّعا كامل است و به بركت آن مىگوييم مطلق نقص حادث نزد\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nمشترى مانع از ردّ به عيب قديم است ( به‌نظر ما نيازى به استدلال بر مرسله نيست تا كسى بگويد روايت مرسله حجّت نيست و عمل مشهور هم جابر نيست بلكه سيرهء عقلا بر اين است كه وقتى جنس معيوبى را خريدارى كرده‌اند و نزد آنان تغيير و نقصى در آن پيدا شده اگر مشترى بخواهد جنس را برگرداند و معامله را فسخ كند قبول نمىكنند و مىگويند : عبد من كاتب بوده و الان نيست ، پارچه بريده شده و . . . البته به شرط اين كه عرفاً نقص صدق كند ، پس بناى عقلا را داريم و شرعاً هم منعى نرسيده و همين كافى است ، و گرنه استدلال به شهرت مشكل است چون حجّت نيست ، استدلال به اجماع منقول مشكل است ، استدلال به كلام علّامه مشكل است ، استدلال به لاضرر مشكل است ، استدلال به مرسله هم كه مورد اعتماد شيخ اعظم باشد مشكل است . )\r\nقوله : ثم انّ ظاهر المفيد :\r\nما گفتيم بالاجماع عيب حادث مانع از ردّ به عيب قديم است خواه عيب مصطلح يا مجرّد نقص ، حال مىگوييم تنها كسى كه در مسأله مخالفت كرده و عيب حادث را مانع از ردّ ندانسته جناب شيخ مفيد است . « 1 » لكن مخالفت او قادح نيست چون شاذ و نادر است و يك نفر مخالفتش به اجماع ضرر نمىزند .\r\nقوله : ثم انّ مقتضى الاصل عدم الفرق فى سقوط الخيار . . . :\r\nگاهى عيب و نقص حادث كما كان باقى و مستدام است و زايل نشده ، در اين فرض كه قطعاً مانع از ردّ به عيب قديم است ولى گاهى عيبى در مبيع حادث مىشود و پس از مدتى هم زائل مىشود ، حال آيا پس از زوال عيب حق رد مشترى عود مىكند يا خير ؟ شيخ اعظم مىفرمايد : مقتضاى اصل ( شايد مراد اصالة اللزوم باشد كه اصل اوّلى در معاملات است و شايد استصحاب عدم خيار باشد ) اين است كه حق رد برنمىگردد و در اين جهت فرق ميان دو صورت مذكور ( بقاء عيب حادث و زوال آن ) نيست زيرا دليلى نداريم بر ثبوت بعد از سقوط ( الساقط لايعود كما انّ الميت لايحيى ) و اگر هم شك كنيم استصحاب عدم جواز رد جارى مىشود زيرا در زمان ثبوت عيب حادث حق رد نداشت پس از زوال آن هم ندارد .\r\n( چه‌بسا كسى بگويد : دليل برخلافش داريم و آن مرسله است كه مىگويد به محض اين‌كه مبيع قيام بعينه نداشت حق رد ساقط است و با حدوث عيب جديد « قيام الشيئى بعينه » منتفى شد و به حكم ذيل مرسله يا مفهوم شرط صدر آن حق رد ساقط است و با زوال عيب هم عرف نمىگويد كه فلان شيئى قائماً بعينه است . )\r\nعلّامه هم در تذكره فرموده : به عقيدهء ما اماميّه ، عيب متجدّد مانع از ردّ به عيب سابق است و لافرق كه بعداً زايل شود يا باقى بماند . « 2 » ولى در تحرير فرموده : اگر عيب حادث به وسيلهء فعل خود\r\n\r\n\r\n","description":"","footnote":"\r\n( 1 ) . مقنعه ، ص 597 .\r\n( 2 ) . تذكرة الفقهاء ، ج 1 ، ص 530 .\r\n","page_name":" 50 ","page_number":50},
  {"content":"\r\n\r\nمشترى باشد ( تصرف اختيارى او موجب حدوث عيب گرديده ) سپس زائل شده ، البته حق‌الخيار ردّ او ساقط مىشود ولى اگر عيب حادث به سبب مشترى نباشد بلكه خودبه‌خود نقصى در مبيع حادث شود حقّ رد او ساقط نمىشود بلكه هم حق رد دارد و هم حق ارش . « 1 »\r\nمرحوم شيخ مىفرمايد : شايد وجه فتواى تحرير اين باشد كه شرعاً آن كه منع شده عبارت است از ردّ مبيع معيوباً و دليل منع هم يكى متضرر شدن بايع و ديگرى ضمان مشترى نسبت به عيب حادث است و هر دو جهت در مانحن فيه منتفى است زيرا پس از زوال عيب حادث نه چيزى هست كه مشترى ضامن آن باشد و نه اگر به بايع برگرداند ضررى متوجه او مىشود ، پس حق رد دارد .\r\nقوله : ولو رضى البايع برده مجبوراً بالارش . . . :\r\nآن‌چه تا به حال گفتيم ( عيب حادث مانع از ردّ عيب قديم باشد ) در فرضى بود كه بايع راضى به ردّ نيست و مشترى مىخواهد او را ملزم به فسخ كند و دانستيم كه حق‌الزام به فسخ ندارد ، حال اگر خود بايع قلباً راضى شد كه مشترى مبيع معيوب به عيب حادث را رد كند ، خواه با ارش ( تفاوت عيب حادث را هم بپردازد ) يا بدون ارش ، در اين صورت مشترى حق دارد معامله را فسخ كند و مبيع را به عيب قديم رد كند اين مطلب را شهيد اوّل و ديگران هم گفته‌اند . « 2 »\r\nسر مطلب آن است كه اگر ما بوديم و مقتضاى قاعده ( استصحاب بقاء خيار ) مىگفتيم حتى با حدوث عيب هم حق‌الخيار مشترى باقى است و مىتواند فسخ كند ، البته بايد ارش عيب حادث را به بايع بدهد ، حال به حكم نص ( مرسله ) ، و اجماع ، يا به دليل قاعده لاضرر كه ادلّه اجتهادىاند و بر استصحاب مقدم هستند ، مىگوييم در فرض عدم رضايت بايع مشترى حق ردّ ندارد ، آن هم به‌خاطر رعايت حق بايع است كه عيب حادث را متحمل نشود . حال اگر خود بايع به اين امر راضى شد ديگر مانعى در ميان ينست پس حق رد دارد . ( البته اگر مدرك ما مرسله باشد به‌طور مطلق بر اساس مفهوم شرط مىگويد تغيير آمد و « قيام الشيئى بعينه » از بين رفت حق رد ندارد و شرعاً رد جايز نيست . آن‌گاه بين صورت رضايت بايع و عدم رضايت آن فرقى نيست . )\r\nقوله : و ممّا ذكرنا يعلم انّ المراد بالارش . . . :\r\nمنظور از ما ذكرنا همان است كه در « غاية الامر ثبوت قيمة العيب » آمد و منظور اين است كه ارشى كه مشترى به بايع مىدهد ( در صورتى كه مبيع عيب حادث دارد و با رضايت بايع ، مشترى فسخ مىكند . ) با ارشى كه بايع به مشترى مىدهد ( در صورت امضاى بيع يا عدم جواز رد به‌خاطر عيب حادث و عدم رضاى بايع به آن ) كاملًا متفاوت است زيرا ارشى كه بايع بايد بدهد ارش عوض\r\n\r\n\r\n","description":"","footnote":"\r\n( 1 ) . تحرير ، ج 1 ، ص 183 .\r\n( 2 ) . دروس ، ج 3 ، ص 284 ؛ شرح لمعه ، ج 3 ، ص 496 .\r\n","page_name":" 51 ","page_number":51},
  {"content":"\r\n\r\nالمسمّى است و به نسبت از ثمن المسمّى كم مىشود ، چه با قيمت واقعى و ثمن المثل برابر باشد يا كم‌تر يا بيش‌تر ولى ارشى كه مشترى بايد بدهد ارش عوض المثل يا قيمت واقعى و تفاوت آن را بايد لحاظ كند .\r\nسرّ مطلب اين است كه عيب قديم كه بر عهدهء بايع است و او ضامن است از نوع ضمان معاملى و معاوضى است و عيب حادث كه بر عهدهء مشترى است از نوع ضمان يدى است و مشمول « على اليد ما اخذت » مىباشد و بايد به نسبت از قيمت واقعى بپردازد .\r\nقوله : ثمّ ان صريح المبسوط انّه لو رضى . . . :\r\nشيخ طوسى صريحاً در كتاب مبسوط فرموده : ( در صورتى مشترى مخيّر است ميان فسخ معامله و اخذ ثمن يا امضاى آن و اخذ ارش كه بايع راضى نباشد به اخذ مبيع معيوب و مشترى مأيوس باشد از اين امر امّا ) اگر بايع راضى شد كه مبيع معيوب را پس بگيرد در اين صورت فقط مشترى حق رد دارد و حق ندارد امضا كند و بابت عيب قديم ارش بگيرد . « 1 »\r\nشيخ اعظم مىفرمايد : قبلًا در اوايل خيار عيب اشاره شد به اين‌كه آيا تخيير عرضى است و مشترى از ابتدا مخير است بين رد و ارش يا طولى است يعنى اگر از رد مأيوس شد حق ارش دارد ؟ نظر شيخ طوسى طوليت بود ، حال اين يكى از جاهائى است كه شيخ طوسى تصريح كرده به طوليت و مشروط بودن اخذ ارش به مأيوس بودن از ردّ ، ولى ما قبول نداريم و اخبار جواز ارش از اين ناحيه ( يأس و عدم يأس مزبور ) اطلاق دارند و دليل بر تقييد نداريم پس چه بايع راضى باشد به اخذ مبيع معيوب و چه نباشد مشترى حق ارش دارد .\r\n\r\nيك تنبيه در مورد تبعض صفقه ( سه صورت ) « تنبيهٌ » « تبعض صفقه »\r\nكلام در اين بود كه عيب و نقصى كه نزد مشترى در متاع حادث مىشود مانع است از ردّ مبيع به عيب قديم ، حال علّامه در تذكره « 2 » و شهيد اول در دروس « 3 » فرموده‌اند : يكى از مصاديق عيب حادث كه مانع از ردّ به عيب قديم مىشود تبعّض‌صفقه بر بايع است ( البته گاهى عيب حادث زماناً جلوتر است و پس از آن مشترى مىخواهد ردّ كند كه غالب همين است ، و گاهى عيب حادث به خود ردّ حاصل مىشود و نفس ردّ به عيب قديم ، ملازم با حدوث عيب است و مسأله تبعّض صفقه از اين قرار است كه اگر بعض معيوب را رد كند و بعض ديگر را نگه دارد تبعّض صفقه بر بايع مىشود و فعلًا مورد بحث ما همين است و مسألهء شركت نيز از اين قبيل است كه قبلًا اشاره شد در ادامه نيز\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 132 .\r\n( 2 ) . تذكرة ، ج 1 ، ص 536 .\r\n( 3 ) . دروس ، ج 3 ، ص 284 .\r\n","page_name":" 52 ","page_number":52},
  {"content":"\r\n\r\nاشاره خواهد شد . ) توضيح صور مختلف مسأله : به‌طور كلى بايد به نحوى تعدد و تكثر ( اجزاء متعدد يك مجموعه و يا افراد متعدد ) باشد تا مسألهء تبعّض صفقه معقول باشد . آن‌گاه اين تعدّد و تكثر گاهى در يكى از عوضين است ( در مبيع تنها ، در ثمن تنها و يا در هر دو ) ولى بايع و مشترى متعدد نيستند و هر كدام فرد واحدى مىباشند ، گاهى تعدد در بايع است ولى مشترى و عوضين تعدد ندارند و هر كدام شيئى يا شخص واحدى مىباشند ، گاهى تعدد در مشترى است و بايع و ثمن و مثمن واحد مىباشند . پس به‌طور كلى سه صورت پيدا مىشود :\r\n1 . تعدد در ثمن يا مثمن با وحدت هريك از بايع و مشترى .\r\n2 . تعدد در بايع با وحدت هريك از ثمن و مثمن و مشترى .\r\n3 . تعدد در مشترى ، با وحدت هريك از بايع و عوضين .\r\nمثال صور مذكور : امّا تعدد يكى از عوضين : آن‌جا كه تعدد در مبيع باشد : مثلًا مشترى ، شيئى واحد ( ولى داراى اجزاء مثل فرش ، منزل ، ماشين و . . . ) يا دو شيئى ( منزل و باغ ، كتاب و فرش و . . . ) را با يك معامله و به يك قيمت از يك فروشنده خريدارى مىكند . سپس معلوم مىشود كه قسمتى از مبيع ( مثلًا گوشهء فرش ، يا باغ ) معيوب بوده ، در اين‌جا اگر بخواهد همان قسمت معيوب را رد كند موجب تبعض صفقه بر بايع مىشود .\r\nآن‌جا كه تعدد در ثمن باشد مثلًا متاع سالمى را به مبالغى خريدارى كرد سپس معلوم شد قسمتى از ثمن معيوب بوده ، در اين‌جا هم اگر بايع بخواهد همان قسمت معيوب را به مشترى برگرداند باعث تبعض صفقه مىشود .\r\nوامّا تعدد بايع : مثلًا دو نفر متاع واحدى را به يك نفر فروختند سپس معلوم شد كه قسمتى از مبيع معيوب است و مشترى تصميم گرفت نسبت به يكى از دو فروشنده معامله را فسخ كند و سهم او را به او برگرداند و نسبت به ديگرى امضا كند باز به نوعى تبعض صفقه پيش آمده و مبيع واحد تبعيض و تجزيه شده و قسمتى از آن برگشته نه تمام آن .\r\nوامّا تعدد مشترى : مثلًا دو نفر از شخصى متاعى را به قيمتى خريدارى كردند سپس ملاحظه كردند كه متاع معيوب است آن‌گاه يكى از آن دو ، معامله را فسخ كرد و ديگرى فسخ نكرد ، باز اگر بخواهد اين فسخ درست باشد موجب تبعض صفقه بر بايع مىشود و در واقع با مشترى ديگر شريك مىشود كه شركت هم نوعى نقص است . و نيز اگر مشترى يك نفر بود ولى پس از معامله و خريدن متاع معيوب از دنيا رفت و دو وارث يا بيشتر دارد باز اگر بعضى از ورثه امضا كنند و بعضى رد كنند مسألهء تبعض صفقه بر بايع و شركت او با بعضى از ورثه پيش مىآيد .\r\nالبته صورت چهارمى هم هست كه از بحث ما خارج است و آن فرض تعدد ثمن است آن هم\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nبه اين صورت كه متاع واحدى را به دو ثمن خريدارى كند يعنى نخست قسمتى از آن ( مثلًا نصف مجموع را ) به مبلغى خريدارى كرد ، سپس قسمت ديگر را به مبلغ ديگر خريدارى كرد بعداً معلوم شد كه يكى از دو قسمت معيوب است ، البته اين‌جا تفريق و تبعيض مانعى ندارد زيرا دو معامله است و هر معامله‌اى حكم مستقلى دارد ، پس مىتواند معاملهء جزء معيب را فسخ كند و معامله جزء سالم را امضا كند .\r\n\r\nصورت اول : تعدد ثمن يا مثمن\r\nقوله : امّا الاوّل : فالمعروف انّه لايجوز التبعض . . . :\r\nتحليل صور مذكور : پس از آشنائى با مثال‌ها مىپردازيم به حكم هريك از سه صورت مذكور :\r\nامّا صورت اوّل يا تعدد در يكى از ثمن و مثمن كه مثالش ذكر شد : مشهور و معروف در ميان فقها اين است كه در اين صورت تبعيض در رد جايز نيست و مشترى حق ندارد بعض معيب را رد كند و بعض سالم را نگه دارد بلكه يا بايد تمام معامله را امضا كنيد و ارش بگيرد و يا كل را رد كند ، و هكذا بايع نسب به ثمنى كه بعضش معيوب بوده ، اين را تبعض صفقه گويند . دلايل مطلب :\r\n1 . شهرت فتوائى كه اشاره شد و محصّل هم هست يعنى خود ما مراجعه كرده و فتواى مشهور را به‌دست آورده‌ايم .\r\n2 . در كلمات بعضى از فقها ادعاى اجماع شده بر عدم جواز « 1 » كه براى ما اجماع منقول مىشود .\r\n3 . بعض معيوب كه مشترى به بايع رد مىكند از دو حال خارج نيست : يا جزء مشاع از مبيع است ( مثلًا منزل را خريدارى كرده و قسمتى از آن معيوب است . ) و يا جزء معيّنى از مبيع است ( مثلًا ده من ازصد من گندم يا يك كيسه از ده كيسه گندمى كه با هم خريدارى كرده ) . اگر جزء مشاع باشد و بخواهد رد كند موجب شركت بايع با مشترى مىشود و شركت نوعى نقص است ، و اگر جزء معيّن باشد و بخواهد رد كند موجب تفريق و تقسيم در مبيع واحد است و هريك از شركت و تفريق ، نوعى نقص است كه اگر در مبيع سالم هم بخواهد پديد بيايد موجب خيار مىگردد و طرف مقابل حق‌الخيار پيدا مىكند . آن‌گاه اگر نقص‌هايى از قبيل نسيان كتابت و طحن و . . . مانع از رد باشند ( كه قبلًا گفتيم ) با اين كه اگر اين نواقص در مبيع سالم پديد آيد موجب خيار نيست ، پس نقص شركت و تفريق به طريق اولى بايد مانع از رد باشد .\r\nالبتّه ضررى كه از اين ناحيه بر بايع وارد مىشود قابل جبران است به اين كه مشترى حق ردش محفوظ باشد . بايع هم بعداً حق‌الخيار تبعّض صفقه پيدا كند و با اعمال آن كل متاع را از مشترى بگيرد تا شركتى يا تفريقى پيش نيايد\r\n\r\n\r\n","description":"","footnote":"\r\n( 1 ) . مثل شيخ طوسى در خلاف ، ج 3 ، ص 110 ؛ ابن زهره در غنيه ، ص 223 .\r\n","page_name":" 54 ","page_number":54},
  {"content":"\r\n\r\n( نظير اين كه قسمتى از مبيع حيوان باشد و مشترى از باب خيار حيوان در ظرف سر روز همين جزء را رد كند و بقيّهء مبيع را نگه دارد كه به‌دنبالش بايد هم حق‌الخيار تبعّض صفته پيدا كند و در اين بحثى نيست . )\r\nولى جبران ضرر بايع موجب ضرر بر مشترى مىشود زيرا گاهى غرض مشترى به امساك جزء سالم تعلق مىگيرد و خيار تبعض صفقه و گرفتن آن از دست مشترى موجب ضرر ، و خلاف غرض او است و ضرر بايع با ضرر مشترى اگر برخورد كردند كار گره مىخورد و جاى لاضرر براى هيچ كدام نيست چون در مقام امتنان وارد شده است ، پس همين بهتر كه از اوّل حق‌الخيار ردّ بعض براى مشترى نباشد چون موجب تبعض صفقه مىشود و مانع از ردّ است . ( البته اين فرمايش قابل مناقشه است زيرا اين‌كه تخلّف غرض ضرر باشد و جلوى حق‌الخيار بايع را بگيرد ، مشكل است . پس لاضرر بايع معارضى ندارد و مىتواند اعمال خيار كند و بقيّهء مبيع را استرّداد كند . )\r\n4 . مرسلهء جميل : ذيل مرسله مىگفت اگر پارچه رنگ شده يا خياطت شده ، حق ردّ ساقط مىشود ، كيفيت استدلال به اين جمله : چرا اين دو امر مانع از رد است ؟ آيا چون صرفاً موجب تغيير هيئت مىشوند مانع از ردّند ؟ قطعاً نه زيرا اگر به صرف تغيّر هيئت ، ردّ جايز نبود پس تغيير به زياده مثل چاقى هم بايد مانع از رد باشد چون اين هم تغيير است ، در حالى كه احدى اين را نگفته ( آيا چون سبب نقصان قيمت مىشوند مانع از ردّاند ؟ قطعاً نه زيرا غالباً اين كارها موجب نقصان قيمت نمىشود . پس علّت چيست ؟ تنها علت اين است كه اين كارها موجب مىشوند تا مشترى به نسبت سهمش ( رنگ يا دوخت ) با بايع شريك شود و شركت يك نقص است و از اين جهت مانع است ، اگر به اين جهت شد پس مرسله هم به‌درد ما مىخورد و دلالت مىكند كه تبعض صفقه به نحو شركت در جزء مشاع جايز نيست . [ البته در مرسلهء جميل غير از رنگ ، خياطت ، مسأله قطع و بريدن هم آمده بود كه در آن مثال اين حرف‌ها نمىآيد و مجرّد تغيير هيئت مانع از رد بود و نتوان اين مثال‌ها را از باب امرى ( شركت ) دانست كه در بعضى جارى نيست پس مجرّد تغيير هيئت مانع است و از ظاهر مرسله نيز همين متفاهم است و استدلال به آن جايز نيست . 
  ]\r\n5 . قوله : و قد يستدلّ بعد ردّ الاستدلال . . . بظهور الادلّة :\r\nمرحوم صاحب جواهر براى اصل مدّعا ( كه تبعض صفقه مانع از ردّاست ) اين‌گونه استدلال كرده كه ادلّه خيار عيب ظهور دارند در اين كه حق‌الخيار به مجموع مبيع ( من حيث المجموع ) تعلّق دارد نه اين كه هر جزئى از آن جدا جدا مورد خيار باشد و مشترى بتواند نسبت به آن اعمال خيار كند ( پس حق ندارد همان جزء معيب را به بايع رد كند چون نسبت به خصوص آن حق‌الخيار ندارد\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nآى حق دارد در ضمن ردّ مجموع ، آن جزء معيوب را هم رد كند . ) و بر فرض تنزل فرموده : اگر هم در ظهور مزبور كسى مناقشه كند مىگوييم ، دست‌كم شك داريم كه ادلّةالخيار بر وجود خيار نسبت به هر جزء دلالت دارند يا نه و دليل شك آن است كه ما يك اطلاق قابل اعتمادى در ادلّه نداريم كه هر جزء را جدا شامل شود ( و قدر متيقن خيار نسبت به مجموع است ) و واضح است كه عند الشك به اصل اوّل در معاملات برمىگرديم و آن « اصالة اللزوم » است و به حكم اين اصل مىگويم : حق ندارد بعض معيب را رد كند بلكه يا فسخ فى الكل يا امضاى فى الكل ، پس تبعض صفته روا نيست . « 1 »\r\nقوله : و فيه مضافاً الى انّ اللازم من ذلك . . . :\r\nمرحوم شيخ در ردّ استدلال صاحب جواهر مىفرمايد : اوّلًا اشكال نقضى دارد زيرا لازمهء اين سخن آن است كه اگر بايع هم راضى باشد باز مشترى حق ندارد همان جزء معيب را رد كند زيرا برابر استدلال شما منع از ردّ بعض به‌خاطر وجود مانع يعنى حق بايع و تضرر بايع نيست تا با رضايت او حل شود ، بلكه مانع اصلى اين است كه ردّ بعض اصلًا مقتضى و دليل ندارد و ادلّةالخيار او را شامل نيست تا رد جايز باشد و اگر شرعاً جايز نبود رضايت بايع مشكلى را حل نمىكند پس بايد بگوييد : با تراضى طرفين هم ردّ جزء معيب جايز نيست ، در حالى كه خود شما به اين لازم ملتزم نيستيد ( و قابل التزام هم نيست . )\r\nو ثانياً جواب اصلى ما از استدلال صاحب جواهر اين است كه : شما فرموديد ادلّهء ظهور دارند در ثبوت خيار نسبت به مجموع مبيع . . . ما مىگوييم : احدى از فقهاء ترديد ندارند در اين جهت كه ادلّهء خيار عيب مثل ادلّهء ساير خيارات ( غبن ، شرط و . . . ) صراحت دارند ( نه اين كه صرف ظهور و بلكه شك در آن و اخذ به قدر متيقن باشد ) در ثبوت حق‌الخيار براى مجموع مبيع ( من حيث المجموع ) نه براى هر جزء ( به نحو عام استغراقى انحلالى ) و اين مطلب اصلًا جاى ترديد نيست و شاهد مطلب اين است كه احدى احتمال نداده كه مشترى بتواند بعض صحيح و سالم را ردّ كند و بعض معيب را نگه دارد ، يادر همان بعض معيب هم باز نسبت به بعض المعيب رد كند و نسبت به بعض ديگر امضا كند . اين‌ها شاهد تعلق حق‌الخيار به مجموع است و اگر به هر جزء جدا تعلّق داشت چرا ردّ صحيح يا ردّ بعض معيب جايز نباشد ؟ پس اين مقدار جاى بحث نيست تا شما از راه ظهور يا از راه قدر متيقن پيش بياييد ( البتّه تعبير به « صريحٌ » در كلام شيخ قابل مناقشه است و همان ظهور در كلام جواهر انسب است . )\r\nانّما الاشكال در اين است كه محلّ خيار عيب همين جزء معيوب است ؟ ( كسى را رسد كه\r\n\r\n\r\n","description":"","footnote":"\r\n( 1 ) . جواهر الكلام ، ج 23 ، ص 248 .\r\n","page_name":" 56 ","page_number":56},
  {"content":"\r\n\r\nبگويد آرى محلّ خيار همين جزء معيب است كما اين كه قبلًا در خيار حيوان آورديم كه اگر در ميان مجموع مبيع حيوانى هم بود نسبت به خصوص همين جزء تا سه روز خيار حيوان دارد و تفريق جايز است . ) غاية الامر اين است كه بعض سالم از مبيع را با جزء معيوب ردّ مىكند يا از باب اين كه تبعض صفقه بر بايع لازم نيايد كه موجب تضرر او است و يا به‌خاطر اين كه اجماع بر جواز ردّ جزء سالم قيام كرده و اين مطلب اجماعى است . از اين جهت ردّ مجموع جايز است و گرنه محل خيار تنها همان بعض معيوب است . ( منظور از جواز ردّ بعض سالم يعنى مشترى حق دارد بقيّه را هم رد كند روى يكى از جهات مذكور . )\r\nيا اين كه اساساً محلّ الخيار مجموع ما وقع عليه العقد است و يك حق است كه به مجموع بار شده از باب اين كه بر مجموع ، عنوان معيوب بودن صدق مىكند ولو از جهت بعض آن و به اعتبار بعض آن كه به علاقهء جزء و كل مىتوان گفت كل مبيع معيوب است و حق‌الخيار ابتداءً بر كل تعلّق گرفته ؟\r\nقوله : و بعبارة اخرى الخيار المسبّب . . . :\r\nهمان « انّما الاشكال » را به عبارت ديگر بيان مىكنند : بىگمان خيار موجود مسبّب از وجود شيئى معيوب در ميان متاع است و منشأ خيار وجود آن جزئ يا فرد معيوب است ولى آيا اين خيار نظير خيار مسبّب از وجود حيوان است در ضمن مبيع كه خيار حيوان مختص به جزء معنون به عنوان حيوانى است ( در مانحن فيه هم خيار عيب مخصوص جزاء معنون به‌عنوان معيوب باشد . ) ؟ يا اين كه مختص به جزء معيب نيست و مثل خيار حيوان نمىباشد ؟ و به قول صاحب جواهر ظاهر نصوص خيار عيب دلالت دارد بر جواز ردّ مبيع و متفاهم عرفى از مبيع هم تمام ما وقع عليه العقد است پس ردّ تمام مبيع جايز است به ردّ بعضى معيب ، ولى مبيع واحد گاهى واحد حقيقى است مثل يك حيوان ، گاهى واحد عرفى است مثل دو لنگهء در ، دو جفت كفش ، و گاهى واحد اعتبارى است مثل يك فرش و يك كتاب به ضميمهء يكديگر و مورد اخبار و ادلهء خيار عيب ، مبيع واحد عرفى است كه معيوب است ( و به طريق اولى واحد حقيقى ) همان‌طور كه مورد اخبار خيار حيوان در موردى است كه تمام مبيع حيوان باشد ، ولى اين مقدار كفايت نمىكند و حكم واحد اعبتارى را كه دو چيز را ضميمه كند و با هم بفروشد و يكى معيوب درآيد شامل نمىشود .\r\nدر حالى كه مدّعاى ما و مستدل اين است كه « اذا اشترى شيئاً واحداً او شيئينى بثمن واحد من بايع واحد فظهر بعضه معيباً » يعنى هم شيئى واحد عرفى و حقيقى مورد بحث است و هم شيئى واحد اعتبارى .\r\nو فرمايش صاحب جواهر بعضى مجموع اعتبارى را شامل نيست و در واقع دليل شما ناقص است و به درد آن مدّعا نمىخورد . نه‌تنها شامل نيست بلكه چه‌بسا كسى بگويد :\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nهمان‌طور كه ادلّه خيار حيوان دلالت دارند بر اختصاص خيار به خصوص حيوان ( ولو در ضمن چيز ديگر باشد . ) هكذا ادلّهء خيار عيب هم مخصوص چيزى است كه متصف به عيب باشد عرفاً حال به اعتبار خودش ( كل مبيع معيوب باشد ) يا جزء حقيقىاش ( مثل قسمتى از فرش يا پارچه و . . . ) امّا شامل جزء اعتبارى مثل يكى از دو شيئى نمىشود و مورد بحث ما همين فرض اخير است و اصلًا مشمول ادلّهء خيار عيب نيست ، پس استدلال صاحب جواهر به ظهور ادلّه در مانحن فيه ناتمام است .\r\nقوله : و منه يظهر عدم جواز التشيّث . . . :\r\nاز جواب به صاحب جواهر روشن شد ( ازبل قديدلّ . . . ) كه در مانحن فيه استدلال به مرسلهء جميل هم صحيح نيست چون مرسله مىگفت : مادامى كه شيئى قائماً بعينه است حق رد دارد و مراد به شيئى در مانحن فيه كه ضميمه دارد همان معيوب است ولا شك كه در آن تغيير ايجاد نشده و قائماً بعينه است پس چرا حق رد نباشد ؟ ( البته قبلًا ما مناقشهء ديگرى هم بر استدلال به مرسله داشتيم . )\r\nقوله : و بالجمله فالعمده فى المسأله . . . :\r\nنتيجهء حرف‌هاى گذشته اين شد كه از پنج دليل مذكور دليل پنجم ( از صاحب جواهر ) ناتمام است . دليل چهارم ( مرسله ) نيز ناتمام است و عمده دليل دوّم يعنى اجماع است و دليل سوّم است كه قبلًا آورديم و خلاصه‌اش اين است كه از طرفى جواز ردّ جزء معيوب به تنهائى مرجعش به اين است كه مشترى حق دارد جزء سالم را نگه دارد و بر آن سلطنت دارد ، از طرف ديگر مرجع خيار تبعض صفقهء بايع اين است كه مىتواند جزء سالم را هم از مشترى بگيرد و وى سلطنت بر آن ندارد ، حال چه كنيم ؟ بگوييم سلطنت دارد ولى بايع از او سلب مىكند يا بگوييم از اوّل نسبت به سالم سلطنت ندارد و بايد تمام مبيع را رد كند ؟\r\nمىفرمايد : منع سلطنت مشترى از اوّل بهتر است از اثبات سلطنت سپس سلب آن توسط خيار تبعض صفقه ( چون اثبات بىفايدهء است و اكل از قفا است ) ولا اقل اثبات كذائى با سلب از اوّل مساوى است و هيچ كدام اولويت ندارد پس شك مىكنيم كه حق دارد معيوب را رد كند و سالم را نگه دارد يا نه ؟\r\nبرمىگرديم به اصل اولى در معامله كه اصالة اللزوم باشد و به حكم اين اصل مىگوييم : چنين حقى ندارد بلكه يا فسخ فى الكل يا امضاى فى الكل .\r\nو اگر كسى بگويد : پس چرا در خيار حيوان مىگوييد : مشترى حق‌الخيار حيوان دارد ولو در ضمن متاع ديگر فروخته شود ؟ در جواب مىگوييم : باب خيار حيوان به اجماع خارج شده و فرقش به همين وجود و اجماع است كما اين‌كه در باب شفعه اگر دو نفر در منزل و باغى شراكت داشتند و يكى از آن دو سهم مشاع خود را از هر دو فروخت به بيع واحد بعداً شريك خبردار شد\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nحق دارد نسبت به يكى از آن دو ، اخذ به شفعه بكند و نسبت به ديگرى نكند . اين نيز به حكم اجماع خارج شده است و گرنه علىالقاعده جاى اخذ به بعضى يا اعمال خيار در بعض مبيع نيست و بالجمله اصالة اللزوم را داريم و آن كفايت مىكند .\r\nبنابراين يكى از موانع ردّ كه از مصاديق عيب حادث شمرده شد ، مسألهء تبعض صفقه است و ما نيز آن را قبول داريم . ( ضمناً آن‌چه مرحوم شيخ در فراز « و بالجمله فالعمده » آوردند و اشاره كردند كه قبلًا گذشت و نظرشان به دليل سوم بود ، بايد دانست كه اين بيان غير از آن بيان است و به‌عنوان دليل جدايى مورد قبول شيخ اعظم است . )\r\nقوله : ثم انّ مقتضى ما ذكروه من الحاق . . . :\r\nقبلًا در عيب حادث آورديم كه اگر بايع راضى باشد به ردّ مبيع به عيب حادث خواه با ارش يا بدون آن ، مشترى حق دارد مبيع را رد كند و عيب حادثى كه مانع بود از ردّ به عيب قديم در فرضى بود كه بايع راضى نباشد و مشترى بخواهد با استفاده از اعمال خيار به زور مبيع را به بايع رد كند . حال مىفرمايد : مقتضاى الحاق تبعض صفقه به عيب حادث ( كه در تنبيه مطرح است ) اين است كه مشترى كه حق ردّ بعضى معيوب را ندارد چون موجب تبعض صفقه مىشود و آن عيب و نقصى براى بايع است . همهء اين‌ها در فرض عدم رضاى بايع است ، امّا اگر بايع خودش به تبعض صفقه راضى شد مانعى ندارد و مشترى مىتوند همان بعض معيوب را رد كند و علّامه در تذكره به اين مطلب تصريح كرده و جواز رد را اين‌گونه تعليل كرده كه حق ، از طرفين معامله تجاوز نمىكند ( پاى فرد ثالثى در ميان نيست ) و وقتى طرفين هم راضى شدند مانع ديگرى نيست . « 1 »\r\nمرحوم شيخ از اين مطلب استفاده‌اى مىبرند كه ثمره‌اى براى نزاع قبل است كه در جواب صاحب جواهر فرمودند كه آيا محل الخيار خصوص همين جزء معيوب است . . . ؟ يا مجموع متعلّق عقد است . . . ؟\r\nحال ثمرهء اين نزاع همين است كه اگر محل خيار جزء معيب باشد با رضاى بايع ، مشترى حق رد همان جزء را دارد و اين مطلب مؤيد آن است‌كه قول اول درست باشد و محل خيار جزء معيوب باشد ، زيرا اگر قول دوم صحيح بود و محل خيار مجموع من حيث المجموع بود ردّ معيوب به تنهائى جايز نبود ( چون او متعلق خيار نيست ) ولو بايع راضى باشد چون با رضاى او كه شرعاً حق‌الخيار درست نمىشود .\r\nآرى يك صورت رد بعض جايز بود و آن به نحو اقاله و تفاسخ بود كه اوّل طرفين با تراضى معامله را نسبت به بعض معيوب فسخ كنند سپس رد و بدل صورت گيرد كه اگر پاى اقاله به ميان آمد اختصاص به جزء معيب ندارد و نسبت به بخش سالم هم مىتوانند تفاسخ كنند و جداگانه آن\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 536 .\r\n","page_name":" 59 ","page_number":59},
  {"content":"\r\n\r\nرا رد كند . پس جناب شيخ قول اوّل را ترجيح مىدهند كه محل‌الخيار و سبب‌الخيار و منشأالخيار جزء معيوب و وجود عيب در بعض است .\r\n\r\nصورت سوم : تعدد مشترى\r\nقوله : وامّا الثالث و هو تعدد المشترى . . . :\r\n( در اوايل تنبيه در مقام بيان صور ، مقام ثانى يعنى فرض تعدد بايع را جلوتر آوردند ، ولى در مقام تحليل و بيان احكام ، صورت سوم را مقدم مىدارند . سرّ مطلب اين است كه اوّلًا صورت ثالث مهم‌تر است و لذا جلوتر مىآورند ، ثانياً از لحاظ احكام هم با صورت اوّل شباهت بيشترى دارد و لذا مقدم شده . ) به هر حال صورت سوم اين است كه مشترى متعدد باشد ولى ثمن و مثمن و بايع يكى باشد يعنى دو نفر از يك شخص متاعى را خريدارى كردند ( مثلًا كتابى را يا منزلى را و . . . ) سپس معلوم شد كه آن متاع معيوب است ، آيا در اين‌جا حق دارند يكى از دو مشترى نسبت به سهم خودش معامله را فسخ كند و ديگرى امضا كند ؟ يا چنين حقى ندارند و هر دو با هم يا رد كنند و يا امضا و ارش ؟\r\nدر مجموع چهار وجه در مسأله وجود دارد :\r\n1 . جواز ردّ انفرادى مطلقاً ( در برابر تفاصيل بعدى ) اين وجه در مكاسب عنوان نشده ولى مرحوم سيّد در حاشيه‌اش بر مكاسب آورده‌اند . « 1 »\r\n2 . عدم جواز ردّ به نحو انفراد مطلقاً ، فقط حق دارند يا هر دو شريك با هم رد كنند و يا هر دو با هم امضا كنند و ارش بگيرند و يا مجّاناً امضا كنند . بر اين قول ادّعاى شهرت شده و به عقيدهء شيخ اعظم نيز همين اقوى است كه استدلال ايشان در اواخر همين صورت خواهد آمد . فعلًا از زبان علّامه در تذكره « 2 » و شهيد ثانى در مسالك « 3 » اين‌گونه استدلال مىكنند : ردّ انفرادى موجب تشقيص و تجزيه و تقسيم مبيع است و تفريق يا تبعّض صفقه عيب و نقص است و كراراً ذكر شد كه مطلق نقص حادث ، مانع از ردّ به عيب قديم است ( صحت و سقم اين دليل در ادامه خواهد آمد . )\r\n3 . عدّه‌اى از فقهاء از قبيل شيخ طوسى ، ابن جنيد اسكافى ، ابن ادريس حلّى و . . . تفريق و ردّ انفرادى را تجويز كرده‌اند و علّامه در تذكره از اين وجه نفى بُعد كرده و فرموده : لايبعد كه تفريق جايز باشد ، سپس اين‌گونه استدلال كرده : خود بايع مبيع را به دو نفر شريك داده و از ملك خويش به نحو تشقيص و تفريق خارج كرده است بنابراين شركت به نفس ايجاب بايع حاصل شده ( و عيب حادث بعد از عقد و قبض و خيار ، نيست تا مانع از ردّ انفرادى باشد . و جناب فخرالدين « 4 »\r\n\r\n\r\n","description":"","footnote":"\r\n( 1 ) . الحاشيه على المكاسب ، ص 82 .\r\n( 2 ) . تذكرة ، ج 1 ، ص 536 .\r\n( 3 ) . مسالك ، ج 3 ، ص 286 .\r\n( 4 ) . تذكره ، ج 1 ، ص 536 .\r\n","page_name":" 60 ","page_number":60},
  {"content":"\r\n\r\nافتراق را تقويت كرده‌اند . به همان دليلى كه از علامه در تذكره ذكر شد . « 1 »\r\nشيخ اعظم مىفرمايد : ظاهر اين وجه تفصيل بين صورت علم بايع و جهل او است ( و ما به اين لحاظ اين را قول ثالث برشمرديم . ) به اين نحو كه اگر فروشنده مىدانست مشترى متعدد است و دو نفر مشتركاً خريدارى مىكنند و مع ذلك اقدام كرد و فروخت خودش باعث ايجاد شركت شده و حق رد انفرادى دارند ( گويا به هر كدام جداگانه فروخته است ) و اگر نمىدانست و خيال مىكرد خريدار يك نفر است سپس معلوم شد متعدد بوده در اين‌جا خودش اقدام نكرده بر ايجاد شركت و حق ردّ انفرادى ندارند .\r\nعدّه‌اى از بزرگان از قبيل علّامه در تحرير و محقق در جامع‌المقاصد و شهيد ثانى در مسالك همين وجه را تقويت كرده‌اند . « 2 »\r\nقوله : و قال فى المبسوط : اذا اشترى الشريكان عبداً . . . :\r\nشيخ طوسى در مبسوط فرموده : هرگاه دو نفر شريك با هم با مال الشركة ( مالى كه مورد اشتراك آن دو است . ) عبدى را خريدارى كردند ، سپس ديدند معيوب است در اين‌جا حق دارند هر دو با هم معامله را فسخ كنند و مبيع را به فروشند رد نمايند ، و مىتواند هر دو معامله را امضاكنند و مبيع را نزد خود نگه دارند ( با ارش يا بدون آن ) ، و مىتوانند يكى از آن دو سهم خود را رد كند و ديگرى امضا و امساك نمايد .\r\nسپس فرموده : و هرگاه يكى از دو شريك عبد را براى شركت ( به نيّت شركت ) خريدارى كرد سپس دو شريك در آن عيبى مشاهده كردند باز حق دارند هر دو با هم معامله را فسخ كنند و مبيع را برگردانند ، يا هر دو با هم امساك كنند .\r\nامّا اگر يكى از آن دو خواست مبيع را رد كند و ديگرى امساك نمايد بايد در نحوهء معامله و انشاء بيع و اجراى صيغه دقت شود : اگر خريدارى ( كه يك نفر است ولى به نيت شركت خريده ) عقد را مطلق آورده و به فروشنده اعلام نكرده كه براى شركت مىخرد ( و در واقع بايع تصور مىكرد كه مشترى براى خودش خريدارى مىكند ) حق ندارد خريدار سهم خود را رد كند زيرا ظاهر حال مشاهد اين است كه او براى خودش خريده ، حال كه ادّعا دارد برا خود و شريكم خريده‌ام يك ادعاى خلاف ظاهر حال است و نياز به شاهد و بيّنه دارد و بدون آن قول خريدار پذيرفته نيست و اگر بايع قسم بخورد كه او براى خودش خريدارى كرده قولش مقدم مىشود و به نفع بايع حكم مىشود . . . تا اين‌جا كه فرموده :\r\nامّا اگر خريدار صريحاً به فروشنده اعلام كرد كه براى شركت خريدارى مىكند و فروشنده راضى شد و فروخت ، آيا تفريق و ردّ انفرادى جايز است يا خير ؟ دو وجه در اين رابطه گفته شده :\r\n\r\n\r\n","description":"","footnote":"\r\n( 1 ) . ايضاح الفوائد ، ج 1 ، ص 494 .\r\n( 2 ) . تحرير ، ج 1 ، ص 274 ؛ جامع‌المقاصد ، ج 4 ، ص 334 ؛ مسالك ، ج 3 ، ص 286 .\r\n","page_name":" 61 ","page_number":61},
  {"content":"\r\n\r\nالف : آرى ، هريك جدا حق رد دارند و به نظر شيخ طوسى همين قول صحيح است به دليل اين كه فروشنده از اوّل مىدانست كه عبد را به دو نفر مىفروشد و ملك به خود عقد براى دو نفر واقع شده و خودش اقدام كرده است ، پس هريك از دو شريك حق دارد سهم خود را رد كند و اقدام عاقل بر ضرر خويش قابل جبران و تدارك نيست .\r\nب : خير ، حق رد انفرادى ندارد زيرا يك ركن عقد هم قبول است و قبول يكى است نه دو تا ( و يك عقد يك ردّ يا امضا دارد نه دو تا كه يكى رد كند و ديگرى امضا كند . ) اين بود تمام عبارت مبسوط . « 1 »\r\nشيخ اعظم مىفرمايد : ظاهر عبارت مبسوط ( به ظهور بدوى ) اين است كه نزاع جواز و عدم جواز تفريق و ردّ انفرادى مخصوص فرضى است كه يك قبول از سوى دو شريك واقع شود ( يعنى يك نفر براى شركت خريدارى كند . ) وامّا اگر قبول از هر دو شريك با هم واقع شد ( مشتركاً گفتند : قبلنا ) تفريق بلامانع است و هركدام مستقلًا حق رد يا امساك دارند . و نيز ظاهر مبسوط « به لحاظ برخى از فقرات آن از قبيل ولو اشترى احدالشريكين . . . و ان اخبر البايع بذلك . . . جداى از تعليل لانّ الظاهر . . . » اين است كه در فرض اتحاد قبول هم ميان علم و جهل بايع تفصيل داده كه اگر بايع علم داشت كه براى شركت مىخرد ، تفريق جايز است و اگر جاهل به اين امر بود ردّ انفرادى جايز نيست .\r\n4 . قوله : و لكن التأمل فى تمام كلامه . . . :\r\nامّا اگر كسى در صدر و ذيل كلام مبسوط و اول تا آخر آن دقت كند مىبيند كه تفصيل ديگرى از كلام شيخ استفاده مىشود . ( غير از تفصيل بين صورت علم و جهل بايع كه در قول سوم ذكر شد ) و آن اين كه : اگر قبول در واقع براى دو نفر بوده و مشترى براى شركت مىخريده حق رد انفرادى دارد ( چه بايع بداند يا نداند ، قبول واحد باشد يا متعدّد ) و اگر براى يك نفر خريدارى مىكرده تفريق جايز نيست ( ولافرق بين علم و جهل بايع به اين مطلب . ) دليل اين تفصيل كه ما از كلام شيخ استفاده مىكنيم چند امر است كه در كلام مبسوط بود .\r\nالف : شيخ براى اين مطلب « كه اگر مشترى به بايع خبر نداده كه براى شركت مىخرد حق ردّ ندارد » ، اين گونه استدلال كرد كه « لانّ الظاهر انّه اشترّاه لنفسه . . . » يعنى روى وحدت مشترى و اين‌كه براى خودش خريده تكيه كرده ، نه روى عدم علم بايع به تعدّد ، پس علم و جهل ملاك نيست بلكه وحدت و تعدد ملاك است ( اگر براى دو نفر بوده حق رد ندارد و اگر براى يك نفر بوده حق رد دارد . )\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 351 .\r\n","page_name":" 62 ","page_number":62},
  {"content":"\r\n\r\nب : شيخ فرمود : اگر مشترى ادعا كند كه براى خود و شريكش خريده خلاف ظاهر ادعا كرده و قولش قبول نيست . « و كان القول قول البايع مع يمينه » يعنى حكم كرده به تقديم قول بايع با قسم خوردنش كه لازمهء اين مطلب اين است ( ولو شيخ تصريح نكرد ) اگر مشترى بيّنه آورد بر اين كه براى شركت خريده قول مشترى پذيرفته است . حال اين حكم و فتواى شيخ دليل آن است كه به مجرّد ثبوت تعدد مشترى در واقع با اقامهء بيّنه ، ولو بايع از تعدد خبر نداشته باشد كافى است براى حكم به جواز تفريق ( پس ملاك وحدت و تعدد واقعى مشترى است . )\r\nمگر مراد از قسم در كلام شيخ حمل شود بر قسم بايع بر نفى علم به شركت ( نه نفى شركت واقعاً ) و مراد از بيّنه هم بيّنه بر اعلام مشترى به بايع باشد ( نه تعدد واقعى ) ولى اين هم بعيد است و خلاف ظاهر كلام شيخ است و الفاظ براى معانى واقعى هستند نه براى علم به آن .\r\nو كيف كان : طبق برداشت شيخ اعظم مبناى مسأله در كلام شيخ طوسى بر تعدد عقد به تعدد مشترى و وحدت عقد به وحدت مشترى است ( اگر مشترى متعدد باشد واقعاً ، عقد هم متعدد مىشود و تفريق جايز است و اگر مشترى واحد باشد واقعاً چه بايع بداند يا نه ، عقد هم واحد است و تفريق جايز نيست . ) پس كلام شيخ طوسى تفصيل ديگرى است و قول چهارم محسوب مىشود .\r\nقوله : والاقوى فى المسأله عدم جواز الافتراق مطلقا . . . :\r\nمختار شيخ اعظم همان قول دوّم است كه يك بار در اوّل « الثالث » فرمودند : « الاقوى عدم جواز انفراد . . . » ولى دليل خود را نگفتند . مجدداً در اين‌جا مختار خود را بيان مىكنند كه تفريق جايز نيست مطلقاً ( در قبال دو تفصيل مذكور ) و براى مدعاى خود اين‌گونه استدلال مىكنند : آن مقدارى كه از دليل ثابت و مسلّم است ( قدر مسلم و متيقن ) اين است كه در مانحن فيه ( صورت ثالثه كه بايع متاع خويش را به دو نفر مشتركا مىفروشد ) يك خيار عيب است كه قوامش به دو نفر است و وقتى يك خيار بيشتر نبود پس يك حق رد هم بيشتر نيست و حق ندارند هر كدام مستقلًا اعمال خيار كنند . ( اين مقدار مسلم است ) و بيش از اين دليلى نداريم بر تعدّد خيار تا كسى بگويد تفريق روا است و هر كدام استقلال در رد دارند .\r\nتنها دليلى كه ممكن است به ذهن كسى برسد اطلاق فتاوى و نصوص است كه مىگويد : هركس جنس معيوبى را خريدارى كند حق‌الخيار عيب دارد و اين اطلاق هم فرض شراء كل مبيع از سوى مشترى را شامل است و هم فرض شراء جزء معيب را كه مورد بحث است ، پس در اين فرض هم مشترى ( يكى از دو شريك ) خيار دارد ، ولى اين يك ظهور بدوى و سريع‌الزوال است و پس از تأمل و درنگ در مفاد فتاوى و نصوص ، روشن مىشود كه اين اطلاقات به غير مانحن فيه\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nيعنى به فرض شراء كل انصراف دارند و مال مشترى واحد است نه مال شركت و مشترى متعدد ( و دست‌كم احتمال اين مطلب قوى است و جلوى اطلاق را مىگيرد و تا اطلاق احراز نشود قابل استناد نيست . )\r\nبرفرض كه ظهور اطلاقى را بپذيريم و انصراف را رد كنيم ولى اشكال ديگرى پيش مىآيد و آن اين كه ردّ اين مبيع ( سهم يكى از دو شريك ) جداى از مبيع ديگر نقصى است كه در متاع حادث مىشود ( نقص شركت ) و قبلًا گفتيم كه عيب حادث به معناى مطلق نقص ، مانع از ردّ است و بلكه مىتوان از مرسلهء جميل كمك گرفت به اين كه پس از ردّ يكى از دو شريك ، متاع قائماً بعينه نيست و با همهء مشخصات باقى نيست و به‌دست بايع نمىرسد و به حكم مفهوم شرط مرسله ، عدم قيام شيئى بعينه مانع از ردّ است . از اين‌جا به نتيجهء ديگرى مىرسيم كه فرقى ميان وحدت و تعدد عقلانيت يعنى چه بگوييم با تعدد مشترى عقد متعدد مىشود و چه بگويم عقد متعدد نمىشود و يك عقد است در هر حال چون ردّ يكى موجب نقص و عدم قيام شيئى بعينه مىشود جايز نيست .\r\nوامّا استدلالى كه قبلًا در اوائل صورت ثالثه براى قوله سوّم از علّامه در تذكره نقل كرديم كه تشقيص و شركت به فعل خود بايع و ايجاب او حاصل شده و خودش اقدام كرده پس مانعى از رد احدالشريكين نيست . . . ، پاسخش اين است كه اگر بايع اوّل تشقيص مىكرد سپس از ملك خود اخراج مىكرد جاى اين سخن بود ولى چنين نيست بلكه به نفس اخراج از ملك تشقيص خودبه‌خود حاصل مىشود و مقصد همهء ما اين است كه همان‌طور كه در ملك بايع بود به او برگردد و اگر يكى از دو شريك ردّ كنند آن‌گونه به مالك برنمىگردد و قائماً بعينه نيست پس ردّ انفرادى جايز نيست . ( البته مرحوم شيخ به مسألهء ضرر بايع استناد كرده كه قبلًا در ادلّهء بحث از مانع بودن عيب حادث از ردّ به عيب قديم اين دليل را نپذيرفتند . )\r\nو اگر كسى بگويد بايع كه مىدانست مشترى براى شركت مىخرد پس خودش اقدام به تشقيص كرده و بدان راضى شده و پس از رضا و اقدام او مانعى از رد يكى از دو شريك نيست .\r\nشيخ اعظم مىفرمايد : اين كار به معناى اقدام بر ضرر و رضايت به تبعيض نيست مگر اين كه اول حكم مسأله صاف شود و اصل جواز تفريق مسلم باشد و با احراز اين ، بايع اقدام كند تا اين سخن روا باشد ولى اصل مسأله محل بحث است و دليل بر اقدام بايع و رضاى او به تبعيض نداريم . حاصل كلام : صورت سوم كه دو نفر از يك شخص متاعى را خريدارى مىكنند با صورت اوّل كه شخص واحد از ديگرى دو چيز را خريدارى مىكند از نظر حكم مثل هم هستند و فرق‌گزارى صحيح نيست و در هر دو صورت تبعيض و تفريق جايز نيست بلكه يا فسخ فى الكل و يا امضاى فى الكل مجّاناً يا با ارش درست است .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\nصورت دوم : تعدد بايع\r\nقوله وامّا الثانى و هو تعدد البايع . . . :\r\nصورت دوم از سه صورت مذكور در « تنبيه » صورت تعدد بايع است يعنى دو نفر كه مشتركاً صاحب متاعى بودند آن را به فرد ثالثى فروختند سپس معلوم شد كه متاع معيوب است ، آيا در اين‌جا تفريق جايز است و مشترى حق دارد سهم يكى را رد كند و سهم ديگرى را امساك نمايد يا خير ؟ شيخ اعظم مىفرمايد : در اين صورت همه قائل به جواز تفريق‌اند و كسى در مسأله مخالف نيست .\r\nسر مطلب اين است كه از بابت تفريق و ردّ سهم يكى از دو بايع ، ضررى بر او وارد نمىشود چون تبعض صفقه‌اى پيش نمىآيد تا مانع باشد ( حداكثر اين است كه بايع قبلًا با بايع ديگر شريك بود و حالا با مشترى شريك مىشود ، مگر كسى بگويد : گاهى مشترى آدم بدحساب و بداخلاق است و كسى حاضر به شراكت با او نيست و از اين ناحيه شركت با او عيب و نقص است ولى اين دليل ندارد . )\r\nذيل امر ثانى فرعى را ذكر مىكنند : اگر دو مشترى از دو فروشنده عبد واحدى را خريدارى كردند سپس متوجه شدند كه معيوب است ( در اين‌جا رد كل جايز است ، رد سهم يكى از دو فروشنده جايز است ، ولى آيا ) رد ربع عبد صحيح است يعنى از آن‌جا كه در واقع هريك از دو مشترى از هريك از دو فروشنده 14 عبد را خريده‌اند به‌طور مشاع ، حال يكى از آن دو بخواهد به اندازهء 14 سهم يكى از دو فروشنده را رد كند بدون ديگرى ، آيا اين جايز است ؟ شيخ اعظم مىفرمايد : حكم اين فرع همان حكم صورت سوّم است كه قبلًا به تفصيل مطرح شد و داخل در آن مسأله است و جايز نيست زيرا معيار و ملاك اين فرع با صورت سوم يكى است و آن تبعض صفقه بر بايع واحد است كه هرجا پيش آيد نقص و ضرر و عدم بقاء عين است و جايز نيست .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n\r\nمسقطات ارش\r\nدر مقام اوّل راجع‌به مسقطات رد بحث شد و چهار عامل بود كه موجب سقوط حق رد مشترى بود .\r\nاينك در مقام دوّم راجع‌به مسقطات ارش بحث مىشود : چه امورى باعث مىشوند كه مشترى حق ارش نداشته باشد ولى حق رد يا امضاى مجّانى برايش محفوظ باشد ؟ دو عامل مسقط ارش است و به ديگر سخن : در دو جا حق ارش ( اخذ تفاوت صحيح و معيب ) ساقط مىشود :\r\n\r\nعامل اول : ارش سبب ربوى شدن معامله گردد\r\nعامل اوّل : اگر اخذ ارش سبب شود كه معامله ربوى گردد قطعاً جايز نيست و طرف حق ندارد ارش بگيرد و تنها حق دارد فسخ كند و عوضش را بگيرد يا امضا كند مجّاناً . بيان مطلب هرگاه دو نفر متاعى را كه ربوى است ( يعنى ربا در او مىآيد و آن معامله مكيل يا موزون است يعنى اشيائى كه به كيل يا وزن معامله مىكنند . ) به هم‌جنس خودش معامله مىكنند مثلًا گندم را با گندم ، برنج را با برنج ، و . . . سپس يكى از عوضين معيوب درآيد ، طرف فقط حق رد دارد و حق ندارد ارش بگيرد زيرا معناى ارش گرفتن ( تفاوت صحيح و معيب چه از جنس خود عوض و چه از غير جنس آن ) اين است كه يك طرف زيادتر بگيرد ( مثلًا صد و ده من گندم يا صد من و صد تومان ) و اين موجب مىشود معامله ربوى شود كه شرعاً حرام و باطل است ، و در چنين فرضى فقط حق دارد كل معامله را فسخ كند . البته به‌طور كلى در مسأله سه وجه وجود دارد :\r\n1 . حق دارد ارش بگيرد مطلقاً چه از جنس خود عوضين و چه از جنس ديگر .\r\n2 . حق ندارد ارش بگيرد مطلقاً . . .\r\n3 . تفصيل شافعى ميان اخذ ارش از هم‌جنس و غير هم‌جنس كه اوّلى را جايز نمىداند و دوّمى را جايز مىداند . حال آن‌چه تاكنون نقل شد قول دوّم بود كه اخذ ارش را مستلزم ربوى شدن معامله مىدانست و از اين جهت مىگفت جايز نيست .\r\nدر مقابل احتمال دارد اخذ ارش ( فىالجمله يعنى حداقل از غير هم‌جنس ) جايز باشد و علّامه در تذكره نخست اين احتمال را به عنوان وجه ثالثى براى بعضى شافعيّه نقل كرده سپس خودش هم فرموده « لابأس » يعنى اختيار اين وجه مانعى ندارد و در مقامل توجيه و استدلال چنين فرموده : مما ثلث ( از لحاظ كم و زياد بودن برابر باشند ) كه در بيع مال ربوى ( مكيل و موزون ) به هم‌جنس خودش معتبر و شرط صحت است و زيادى يا نقصان در يك طرف موجب بطلان است\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nفقط در ابتداى عقد شرط است ، يعنى در هنگام معامله و انشاء صيغه بايد عوضين ربوى مثل هم و برابر باشند ( مثلًا صد من به صد من ) و فرض اين است كه در مورد بحث ما ( معامله ربوى معيب ) اين شرط موجود است و كم‌بودى ندارد تا معامله باطل باشد و مسألهء ارش هم ربطى به عوضين و معامله ندارد بلكه حقى است كه براى يك طرف ثابت مىشود آن هم بعد از عقد يا حتى بعد از ظهور عيب و به هر حال متأخر از عقد است و نمىتواند برگردد و در عقد سابق تأثير بگذارد و آن را كه صحيح منعقد نشده باطل كند كه « الشيئى لاينقلب عما وقع عليه » . پس در معاملهء ربوى هم اگر يك طرف معيوب بود حق ارش هست .\r\nسپس علّامه ( در مقابل بعضى شافعىها كه تفصيل داده‌اند و اخذ ارش را از جنس خود عوضين جايز ندانسته‌اند ولى از غير هم‌جنس تجويز كرده‌اند ) فرموده : اقرب به حق و واقع اين است كه اخذ ارش حتى از جنس عوضين هم جايز است و منحصر به غير هم‌جنس نيست كه قبلًا به صورت فى الجمله مطرح شد ، و دليل علّامه اين است كه در اين جهت فرقى ميان هم‌جنس و غير هم‌جنس نيست و اگر اخذ ارش از هم‌جنس ممنوع باشد بايد اخذش از غير هم‌جنس هم ممنوع باشد چون در معاملات ربوى اگر يك طرف كم يا زياد باشد چه از جنس خود عوضين باشد يا از غير جنس هر دو ربا و حرام است ( مثلًا صد من گندم را به صد من و ده تومان بفروشد . ) و چون قبلًا گفتيم فى الجمله اخذ ارش جايز است و استدلال هم كرديم ، الان به همان دليل مىگوييم اخذ ارش مطلق ( ولو از هم‌جنس ) جايز است . « 1 »\r\nابن سعيد حلّى هم در كتاب الجامع للشرايع همين وجه را ( جواز اخذ ارش مطلقاً ) از قول بعضى از فقهاى اماميه كه پيش از علّامه بوده‌اند نقل كرده است . « 2 »\r\nشيخ مىفرمايد : حاصل وجه و دليل اين احتمال يا وجه يا قول اين است كه : اصلًا وصف صحّت ربطى به عوضين ندارد و جزئى از عوضين نيست و چيزى از عوض در مقابل او قرار نمىگيرد تا كسى بگويد : عوضى كه مقابل معيب قرار مىگيرد از حيث اندازه و مقدار كم‌تر است ( صد من سالم در مقابل صد و ده من معيوب ) و اين ربا است ، بلكه اصولًا وصف صحّت در مقابلش مالى قرار نمىگيرد حتى از غير ثمن ، ( يعنى عوض هم كه بعداً مىدهند در مقابل وصف صحت نيست بلكه غرامت شرعى است كما سيأتى ) و از اين جهت وصف صحت مثل ساير اوصاف ( وصف كمال ) است كه در مقابل آن‌ها چيزى قرار نمىگيرد ( ولو ممكن است داعى بر پرداخت وجه بيشتر اين اوصاف كمال باشد ولى داعى امرى است و عوض داشتن امر ديگرى است و تمام ثمن در مقابل عين مبيع است نه وصفى از اوصاف ) . دليل شيخ اعظم بر اين كه عوض\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 531 .\r\n( 2 ) . الجامع الشرايع ، ص 268 .\r\n","page_name":" 67 ","page_number":67},
  {"content":"\r\n\r\nدر مقابل اوصاف مبيع ( ولو وصف صحت ) قرار نمىگيرد بلكه تمامش در برابر عين مبيع است آن است كه اگر بخشى از عوض در برابر وصف صحت قرار مىگرفت لازمه‌اش اين بود كه وصف بر عهدهء بايع بيايد و نسبت به آن ضامن باشد و معامله نسبت به آن باطل باشد ( همان‌طور كه اگر جزئى از مجموع مبيع نباشد معامله به همان نسبت باطل مىشود ) و اين شرعاً باطل است و بايع ضامن است چه مشترى ارش را اختيار بكند يا نه ، در حالى كه قطعاً چينن نيست و اگر مشترى ارش را اختيار نكند معامله صحيح است و چيزى بر عهدهء بايع نمىآيد ، پس وصف صحت لايُقابَل بالمال .\r\nارش هم عوض وصف صحت و مقابل آن در مبيع نيست تا ربوى باشد ولو استدامةً ، بلكه ارش يك غرامت شرعى است كه شارع از خارج به آن حكم كرده و فرموده : اگر مشترى اين فرض را اختيار كرد كه بايع غرامت بكشد و خسارت بدهد ، بايد بپردازد ( ولذا لازم نيست از خود عوض سالم كم كنند و طرف را ملزم به آن كند بلكه اختيار دست بايع است كه از عهده برآيد . ) و اگر ارش از مقولهء غرامت شرعى و خارج از دايرهء عوضين شد و استدامةً هم داخل در ثمن يا مثمن نشد و جزئى از آن‌ها قرار نگرفت ، وجهى براى ربوى شدن و بطلان نيست و اخذ ارش هم جايز است .\r\nقوله : و لكن يمكن ان يدَّعى ان المستفاد . . . :\r\nتا به حال مرحوم شيخ تمام تلاش خود را صرف بيان وجه جواز اخذ ارش نمودند و ثابت كردند كه اين موجب ربوى شدن معامله نيست . . . ولى اين فراز استدراك از آن مطلب است و مىفرمايد : ممكن است كسى ادعا كند كه از طرفى پرواضح است كه شرعاً و عرفاً ارش عوض از وصف صحت است يعنى چون مبيع فاقد وصف صحت است عرف مىگويد جاى خالى اين وصف بايد پر شود و به جاى آن مشترى حق دارد ارش بگيرد ، شرع نيز همين را مىگويد و از طرف ديگر فرض ما اين است كه صحيح و معيب جنس واحد هستند و بيع هم‌جنس به هم‌جنس است ، و از طرف سوّم مستفاد از ادلّهء حرمت ربا و معاملهء ربوى كه فقط مثل به مثل ( از حيث مقدار ) را تجويز مىكند نه بيش از آن ، نتيجه اين دو مقدّمه ( 2 و 3 ) اين است كه وصف صحت در يكى از دو عوض هم‌جنس كالمعدوم است ( يعنى وجودش كالعدم است و در معامله به حساب نمىآيد تا ارش ، عوض او باشد و معامله باطل شود ، يا عدمش نزد شارع مثل وجود او است در اين كه از ناحيه نبود آن ، حق ندارد چيزى اخذ كند . ) نتيجهء اين سه مقدّمه آن است كه از جهت فقدان وصف صحت حق ندارد چيزى ( ارش ) از طرف مقابل بگيرد و هوالمطلوب ، پس سخن علّامه و ديگران درست نيست .\r\nمرحوم شيخ فعلًا صلاح مىدانند بيش از اين مسأله را دنبال نكنند و تنها اشاره مىكنند به اين\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nكه مسأله در غايت اشكال است ( ابهاماتى دارد كه بايد حل شود ) و براى حل مطلب هم بايد به ادلّهء ربا مراجعه شود ( از حيث اين كه آيا مخصوص موردى است كه از اوّل عقد ، ربا پيش مىآيد يا فرضى را هم كه در ادامهء ربا پيش مىآيد شامل مىشود ، يا اجمال و احمال دارد ؟ ) و هم بايد حقيقت ارش روشن شود كه آيا غرامت شرعى است و ربطى به عوضين ندارد يا جزئى از احدالعوضين است و مقدارى از ثمن مقابل او قرار دارد ؟ كه راجع به مفاد ادلّهء ربا در مكاسب بحثى ندارند ، ولى راجع‌به ماهيت ارش بعداً بحث خواهيم كرد . پس از ناحيهء عامل اوّل وضعيّت روشن شد كه آيا مسقط ارش هست يا نيست .\r\n\r\nعامل دوم : عيب موجود سبب نقصان ماليت نشود\r\nقوله : الثانى مالو لم يوجب العيب نقصاً . . . :\r\nعامل دوّم از مسقطات ارش عبارت است از اين‌كه در مبيع عيب و نقصى باشد كه موجب نقصان قيمت نشود و از جنبهء ارزش و ماليّت متاع ، وجود و عدم آن عيب يكسان باشد در اين‌جا هم حق ارش ساقط مىشود و تنها حق رد دارد ( به حكم اطلاقات من اشترى معيباً فله الرد . . . ) و علت سقوط ارش آن است كه اصلًا تفاوت ماليتى نيست تا ارش باشد و در واقع از باب سالبه به انتفاء موضوع است و از اوّل حق ارش ندارد نه اين‌كه داشت ولى ساقط شد .\r\nبراى اين قسم مثال زده‌اند به خصى ( خواجه ) بودن عبد كه عيب و نقص است و فحولت ( نرى ) او از بين رفته ولى از لحاظ قيمت ، تفاوتى با عبد غيرخصى ندارد و مقصد ، خدمت او در امور منزل است ، بنابراين اگر مشترى عبدى را خريدارى كرد سپس معلوم گرديد كه خواجه است حق ارش ندارد و فقط حق رد دارد .\r\nبعضىها در اين مثال مناقشه كرده و ادّعا نموده‌اند كه خصى بودن فى نفسه ( نظر به ذات خودش با صرف‌نظر از برخى اغراض فاسده كه خواهد ذكر شد . ) از عيوبى است كه موجب نقصان ماليّت مىشود به دليل اين‌كه برخى از منافع ( مهم ) عبد با خصى بودن فوت مىشود و قابل استيفاء نيست و آن مسأله فحولت ( نرى ) است ( كه اگر داشت با كنيز مولى يا كنيز ديگر ازدواج كرد و فرزندان او هم غلام و كنيز مولى مىشدند و ازاين بابت مال فراوانى نصيب مولى مىشد . ) پس خصاء موجب فوات يكى از اهم منافع عبد مىشود و از عيوب مُنقّص ماليت است و براى اكثر خريداران موضوعيت دارد ، آرى براى بعضى از مردمان خصى بودن موضوعيت ندارد و براى برخى از اهدافى كه شرعاً ارزشى ندارد ( مثل خدمت عبد خواجه در منزل و رفت و آمد او در ميان اهل و عيال و عدم تستّر زنان و دختران از آن‌ها كه شرع اين‌ها را جايز نمىداند و نامحرم است ولو\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nخصى باشد . ) اقدام به معامله مىكنند ولى اين مقدار كافى نيست و باعث افزايش قيمت عبد ( و رسيدن آن به قيمت عبد معمولى و غيرحضى ) نمىشود ، و در واقع چنين عبدى شبيه انگور خراب و معيوبى است كه يك يا چند نفر حاضرند بهاى سنگينى بابت آن بپردازند صرفاً براى خاطر اين كه شراب خوبى از آن تهيّه مىشود ولى اكثر مردم حاضر به خريد آن انگورها به آن قيمت نيستند .\r\nنتيجه : براساس مناقشهء مذكور بايد بگوييم : خصى بودن از عيوبى است كه موجب كاهش قيمت مىشود و نه‌تنها مشترى حق رد دارد بلكه حق ارش هم دارد .\r\nقوله : لكن الانصاف انّ الراغب فيه لهذا الغرض . . . :\r\nاستدراك از مناقشهء مذكور است و مىفرمايد : ما قبول نداريم كه تنها عده قليل راغب به خريد عبد خصى براى منظور فاسد باشند بلكه انصافاً طرفداران چنين عبدى در جامعه زيادند و خيلىها مايلند بابت آن پول فراوانى بدهند تا هم خدمت كار در منزل داشته باشند و هم از بابت زن و بچه خيالشان راحت باشد و لذا ولو بالاصالة و اوّلًا و بالذات خصى بودن عيب است ولى ثانياً و بالعرض و به‌خاطر استقبال كثيرى از مردمان از خريدن اين گونه عبدها ، عيب معطلع نيست و موجب نقصان ماليت نمىشود و چه‌بسا موجب فزونى ماليت مىشود . البته شرعاً غرض مذكور ولو مربوط به اكثر خريداران باشد ، غرض فاسد و باطلى است ولى صحت و بطلان آن شرعاً موجب كم شدن ماليّت عبد عرفاً نمىشود و ملاك و ارش و عدم آن نقصان ماليت است عرفاً .\r\nو بالجمله ملاك در ارزش و ماليت چيزى به اين است كه عرف و عامه مردمان بابت متاع ، آن مقدار از مال را بپردازند خواه براى غرض باطل كه خودشان دارند و خواه براى فروختن آن به ديگران كه طالب فلان هدف باطل هستند و مشترى اين گونه عبدها در جامعه فراوانند و كم نيستند تا ملحق به اتفاقيات شوند و وقتى زياد شدند پس خصى بودن عيب مصطلح ( موجب نقص ماليّت ) نيست وقتى نبود پس حق ارش ندارد و تنها حق رد دارد و مثال آقايان فقهاء « 1 » به آن براى مانحن فيه بجا است و جاى مناقشه نيست .\r\nكمااين‌كه انگور معيوب هم كه در لابلاى مطالب اشاره شد مثال ديگر مسأله مىتواند باشد .\r\n\r\n\r\n","description":"","footnote":"\r\n( 1 ) . دروس ، ج 3 ، ص 288 و مسالك ، ج 3 ، ص 284 و . . . .\r\n","page_name":" 70 ","page_number":70},
  {"content":"\r\n\r\n\r\nمسقطات رد و ارش\r\nدر دو مسئلهء گذشته راجع‌به مسقطات ردّ ( چهار عامل ) و مسقطات ارش ( دو عامل ) بحث شد و در اين مسئله راجع‌به مسقطات رد و ارش هر دو بحث مىشود : چه عواملى موجب مىشوند هم حق رد مشترى ساقط شو و هم حق ارش او ؟ و به ديگر سخن : چه چيزهايى مسقط خيار عيب بتمامه و كماله مىباشند ؟\r\nدر مجموع هشت عامل را مطرح مىكنند كه دو عامل نخست مورد قبول مرحوم شيخ است و بقيّه مورد بحث ايشان است و به ترتيب همهء اين‌ها را مىآوريم :\r\n\r\nعامل يكم : علم به عيب پيش از عقد\r\nعامل يكم : علم به عيب پيش از عقد : اگر مشترى قبل از اقدام به معامله و انشاء بيع عالم بود كه متاع معيوب است و معذلك اقدام كرد و به قيمت واقعى خريدارى كرد ، پس از معامله حق‌الخيار عيب ندارد و ملزم به وفاى به عقد است نه حق فسخ و رد دارد و نه حق ارش ، دلايل اين مطلب سه امر است :\r\n1 . ادعاى اجماع يا نفى خلاف در مسأله ( البته اين چون منقول است ادعاى اجماع هم‌حجت نيست تا چه رسد به نفى خلاف . )\r\n2 . مورد اخبار خيار عيب صورت جهل مشترى به عيب ( و تعبير اين است كه اشترى شيئاً ثم وجد فيه عيباً يا اصاب به عيباً و . . . ) كه وجدان يا اصابه يا علم به عيب پس از عقد معامله است و اصلًا فرض علم به عيب قبل از عقد را شامل نيست و نفياً يا اثباتاً متعرض نشده و وقتى دليل خاص بر حق‌الخيار نبود به اصل اوّلى در معاملات كه اصالة اللزوم است رجوع مىكنيم و مىگوييم : علم به عيب قبل از عقد مسقط خيار عيب است .\r\n3 . مرحوم صاحب جواهر « 1 » به مفهوم صحيحه زراره استدلال كرده كه مىفرمايد : « ايّما رجل اشترى شيئاً و به عيب او عوار و لم يتبرء اليه و لم يتبيّن له . . . . » « 2 » و مفهومش اين است كه اگر از قبل مبيّن بوده و مىدانست كه عيب دارد و خريدارى كرد حق‌الخيار ندارد . ولى مرحوم شيخ به اين استدلال اشكال دارند ( وجه نظر اين است كه قيد مذكور در صحيحه از باب وصف است و جملهء وصفيه مفهوم ندارد . ) و عمده همان دو دليل قبل است .\r\nقوله : و حيث لايكون العيب المعلوم سبباً . . . :\r\nحال كه عيب معلوم ( پيش از معامله ) موجب خيار عيب نيست اگر مشترى عالم در متن عقد شرط كرد كه خيار عيب داشته باشم و بايع هم پذيرفت آن شرط چگونه است ؟ و اين معامله چه حكمى دارد ؟\r\n\r\n\r\n","description":"","footnote":"\r\n( 1 ) . جواهرالكلام ، ج 23 ، ص 238 .\r\n( 2 ) . وسائل الشيعه ، ج 12 ، ص 362 ، حديث 2 .\r\n","page_name":" 71 ","page_number":71},
  {"content":"\r\n\r\nمىفرمايد : بستگى دارد كه منظور شرطكننده چه چيزى باشد ؟ اگر منظور از خيار عيب همان خيار عيب خاص و مصطلح باشد كه فعلًا مورد بحث ما است و احكام خاصى دارد در قبال ساير خيارات و از جمله در قبال خيار شرط ، بايد بگوييم اين شرط فاسد است چون خلاف شرع است ( در دليل دوّم بيان شد كه موضوع ، اخبار خيار عيب ، صورت جهل به عيب است ) و شرط فاسد هم مفسد عقد است ( البته بر مبناى اين كه شرط فاسد مفسد هم باشد كه در جاى خود خواهد آمد . ) و اگر منظورش از شرط خيار عيب ، مجرّد خيار داشتن باشد ( نه خصوص خيار عيب مصطلح ) اين شرط صحيح است و خيار شرط براى مشترى درست مىشود و احكام خيار شرط را دارد نه خيار عيب را ، و خيار شرط از بحث ما خارج است .\r\n\r\nعامل دوم : تبرّى از عيوب\r\nقوله : الثانى تبرّى البايع عن العيوب : اجماعاً فى الجمله . . . :\r\nعامل دوّم از مسقطات خيار عيب ( حق رد و ارش ) تبرّى از عيوب است ( البته تبرّى مشترى هم از عيب ثمن همين حكم را دارد ولى از آن‌جا كه غالباً ثمن نقد رايج و كلى است اين بحث‌ها را ندارد و برفرض پول معيوب بدهد بايع تحويل نمىگيرد و عوض مىكند ولى اگر ثمن هم عين خارجى باشد همين بحث‌ها در آن جارى است . ) اگر بايع در متن عقد بگويد : هر عيبى در مبيع بود به من ربطى ندارد و ذمّهء خويش را از عهدهء ضمان عيوب برى كند و مشترى هم قبول كند ، باز چنان‌چه بعداً معلوم شد مبيع معيوب بوده ربطى به بايع ندارد و خيار عيب مشترى ساقط است . دلايل مطلب :\r\n1 . ادعاى اجماع بر سقوط ( البته فىالجمله يعنى با قطع نظر از تفاصيلى كه مىآيد كه تبرّى اجمالى و تفصيلى باشد ، و نيز تبرّى از عيوب ظاهر و آشكار ، يا عيوب باطنى و پنهان و . . . ) عدّه‌اى از بزرگان در مسألهء ادعاى اجماع كرده‌اند از قبيل شيخ طوسى در خلاف « 1 » ابن زهره در غنيه « 2 » و علّامه در تذكره « 3 » .\r\n2 . ولى دليل و مدرك اصلى مسأله پيش از اجماع ( اين تعبير مفيد اين است كه اجماع دليل مستقلى نيست و به استناد مدرك اصلى فتوا داده‌اند و اصل ، روايات است . ) يكى استدلال علّامه در تذكره است كه فرموده : منشأ ثبوت خيار عيب اين است كه در اوّل بحث خيار عيب گفتيم : « اطلاق العقد يقتضى و قوعه مبنيّاً على سلامة العين من العيب » يعنى طرفين روى اصل سلامت بناگذارى كرده و معامله كردند و اگر بعداً خلاف درآمد و معيوب بود حق‌الخيار پيدا مىكند و مثل\r\n\r\n\r\n","description":"","footnote":"\r\n( 1 ) . خلاف ، ج 3 ، ص 127 - 128 .\r\n( 2 ) . غنيه ، ص 221 .\r\n( 3 ) . تذكره ، ج 1 ، ص 525 .\r\n","page_name":" 72 ","page_number":72},
  {"content":"\r\n\r\nآن است كه صريحاً شرط سلامت كنند ، حال اگر خودشان در متن عقد تصريح كردند كه معيوب است و معامله مىكنيم يا تصريح كردند كه اگر هر عيبى بود به بايع مربوط نباشد اين تصريح به خلاف اطلاق عقد است و چون تصريح خلاف مقتضاى طبيعت معامله و نيز خلاف شرع نيست اشكالى ندارد و بايد پاى اين التزام و تعهد باشند و حق‌الخيار ساقط مىشود . « 1 »\r\n3 . صحيحهء زراره : منطوق صحيحه مىگفت : « ايّما رجل اشترى شيئاً و به عيب و لم يتبرّء اليه . . . » يعنى اگر تبرّى از عيب نكرد خيار عيب مىآيد و حق رد دارد ، مفهومش اين است كه اگر تبرّى كرد خيار عيب ساقط مىشود . ( البته قبلًا در عامل يكم صاحب جواهر به مفهوم صحيح استدلال كرد و شيخ اعظم فرمود :\r\n« و فيه نظر » و ماوجه نظر را آورديم كه مفهوم وصف حجت نيست . حال عين همان ايراد بر استدلال خود شيخ اعظم وارد است . )\r\n4 . مكاتبهء جعفر بن عيسى : « . . . فاذا نادى برئى من كل عيب فيه فاذا اشتراه المشترىُ رضيه و لم يبق الّا نقد الثمن . . . . » « 2 » كه در مسألة چهارم ازمسائل مورد اختلاف بايع و مشترى در مسقط قبل از القول فى ماهية العيب خواهد آمد .\r\nقوله : و مقتضى اطلاقهما كمعقد الاجماع . . . :\r\nتبرّى از عيوب گاهى تفصيلى است يعنى يك‌يك عيوب را مشخصاً نام مىبرد و از آن‌ها تبرّى مىجويد و گاهى اجمالى است يعنى به‌طور مبهم و سربسته مىگويد : هر عيبى كه دارد به من مربوط نباشد و نيز عيب گاهى عيب ظاهر و هويدا است و در ديد اوّل به چشم مىآيد و گاهى باطن و مخفى است و در ديد اوّل معلوم نمىشود بلكه مدتى بايد بگذرد تا كم‌كم بفهمد كه عبد لال يا كر و . . . مىباشد . حال مقتضاى اطلاق صحيحهء زراره و مكاتبهء ابن عيسى و معقد اجماعات قوم اين است كه ميان صور مذكور فرقى نيست و تبرى از عيب مطلقاً مسقط خيار است چه تفصيلى باشد يا اجمالى ، چه از عيب ظاهر باشد يا مخفى و باطن ، دليل اطلاق و عدم الفرق اين است كه مناط و ملاك همه يكى است و آن اين كه در همهء اين‌ها با تبرى از عيب ، مقتضى براى خيار ( اطلاق العقد يقتضى . . . ) نيست و وقتى مقتضى نبود خيارى هم نيست .\r\nولى در مقابل عدّه‌اى از اصحاب با اطلاق و عدم الفرق مذكور مخالفت كرده‌اند فىالمثل ابن ادريس در « سرائر » از قول بعضى نقل كرده كه تبرى اجمالى را كافى ندانسته‌اند و گفته‌اند : لزوماً بايد تبرّى تفصيلى باشد . « 3 » علّامه در « مختلف » اين را به اسكافى نسبت داده . « 4 » بعضىها به صريح آخر كلام قاضى ابن برّاج نسبت داده‌اند « 5 » در حالى كه آن‌چه از كلام خود قاضى در « الكامل » نقل\r\n\r\n\r\n","description":"","footnote":"\r\n( 1 ) . همان .\r\n( 2 ) . وسائل الشيعه ، ج 12 ، ص 420 ، باب 8 .\r\n( 3 ) . سرائر ، ج 2 ، ص 296 - 297 .\r\n( 4 ) . مختلف ، ج 5 ، ص 170 .\r\n( 5 ) . مفتاح الكرامة ، ج 4 ، ص 625 .\r\n","page_name":" 73 ","page_number":73},
  {"content":"\r\n\r\nشده خلاف اين و موافقت با مشهور است كه تبرّى اجمالى را هم كافى مىدانند . « 1 » شهيد اول در « دروس » فرموده : قول به كفايت تبرى اجمالى اشهر القولين است . « 2 » ( پس قول مقابل هم مشهور مىشود نه اين كه شاذ و نادر باشد . ) به هر حال از نظر ما مطلب روشن است و تبرّى از عيوب مطلقاً ( عيب ظاهر و باطن ، تبرى اجمالى يا تفصيلى ) كفايت مىكند .\r\nقوله : ثم انّ ظاهر الادلّة هو التبرّى من العيوب الموجودة . . . :\r\nعيوبى كه در مبيع موجود مىشوند از جهتى اقسامى دارند : گاهى عيبى است كه قبل از عقد هم در مبيع بوده كه بايع ضامن است ، گاهى عيبى است كه بعد از عقد و قبل از قبض حادث شده كه ضمانش بر بايع است ، گاهى عيبى است كه در زمان يكى از خيارات حادث شده كه باز بايع ضامن است چون حق‌الخيار ندارد ، و گاهى عيبى است كه بعد از همهء اين‌ها حادث مىشود .\r\nامّا قسم اخير كه قبلًا بحث شد و همان عيب حادثى است كه مانع از ردّ به عيب قديم است و تبرّى از آن معنى ندارد زيرا ربطى به بايع ندارد و ضمانش بر بايع نيست تا تبرى بجويد ، وامّا سه قسم ديگر مورد بحث است : ما باشيم و ظاهر ادلّهء تبرى از عيب ( صحيحهء زراره و مكاتبه و . . . ) اين است كه خصوص تبرى از عيب موجود در حال عقد را شامل مىشوند و اين را مسقط خيار مىدانند . وامّا تبرّى از عيوبى كه بعد از عقد پيدا مىشوند و مستقلًا موجب خيار عيب مشترى هم مىشوند ( يعنى بايع ضامن آن‌ها است مثل عيب قبل از قبض يا در زمان خيار كه خود اين عيوب مستقلًا موجب حدوث حق‌الخيار عيب براى مشترى هستند . ) آيا اين تبرّى هم صحيح و نافذ و مسقط خيار عيب است يا خير ؟ شيخ اعظم مىفرمايد :\r\nاگرچه ظاهر ادلّهء تبرى اين قسم را شامل نيست ولى به دليل ديگر ، تبرّى از اين‌ها هم صحيح است و آن عموم « المؤمنون عند شروطهم » است « 3 » كه تبرّى هم يكى از شروط و التزامات است و مؤمن بايد به شرط و تعهد و التزامش وفا كند پس حقّ ندارد آن را زير پا گذارد .\r\nقوله : قال فى التذكرة بعد الاستدلال . . . :\r\nعلّامه نيز در تذكره همين فتوا را داده و به عموم حديث مذكور هم استدلال كرده سپس اشكال و جوابى را مطرح كرده است : امّا اشكال : كسى بگويد : در متن عقد تبرّى جستن از عيوبى كه بعد از عقد حادث مىشوند از نوع برائت از ما لم يجب ( اى لم يثبت ) است و برائت از مالم يجب ( مثل اسقاط مالم يجب ، ضمان ما لم يجب و . . . ) جايز بلكه معقول نيست و سالبه به انتفاء موضوع است ، پس چنين برائتى صحيح نيست .\r\n\r\n\r\n","description":"","footnote":"\r\n( 1 ) . همان .\r\n( 2 ) . دروس ، ج 3 ، ص 282 .\r\n( 3 ) . وسائل الشيعه ، ج 15 ، ص 30 ، باب 20 ، حديث 4 .\r\n","page_name":" 74 ","page_number":74},
  {"content":"\r\n\r\nوامّا جواب : علّامه فرموده : تبرّى كه از عيب نيست تا بگوييد : هنوز عيب حادث نشده و برائت ما لم يجب مىشود و . . . بلكه در متن عقد از خيار عيب تبرّى مىجويد و خيار عيب به موجب اطلاق خود عقد ثابت مىشود و برائت از ما يجب است نه از ما لم يجب ، پس تبرّى مزبور صحيح است . « 1 »\r\nقوله : اقول المفروض انّ الخيار لايحدث . . . :\r\nمرحوم شيخ به جواب علّامه اين‌گونه اعتراض مىكنند : سبب خيار عيب خود عقد كه نيست تا تبرّى در متن عقد از عيب ، از باب برائت ما يجب باشد بلكه سبب‌الخيار خود عيب است ، حدوث عيب موجب خيار عيب است و على الفرض در مورد بحث ما هنوز عيب حادث نشده تا خيارى باشد : بنابراين اسناد برائت به خود خيار عيب دردى را درمان نمىكند و مسأله را از باب برائت از ما لم يجب خارج نمىكند و كماكان اشكال باقى است .\r\nاز قضا خود علّامه در جايى اعتراف كرده به اين كه اسقاط خيار رؤيت ( متاع غايب را مىخرد و بعداً مىبيند كه واجد اوصاف مذكور در عقد نيست و بر خلاف آن است . ) در متن عقد و بلكه بعد از عقد و قبل از رؤيت مشترى جايز نيست « 2 » خوب اگر خيار به خود عقد مىآيد چرا اسقاطش جايز نباشد ؟ ! حال مانحن فيه هم مثل خيار رؤيت است كه خيار رؤيت با رؤيت مشترى حادث مىشود ، خيار عيب هم با حدوث عيب ، پس خيار عيب هم نبايد اسقاطش قبل از حدوث عيب جايز باشد .\r\nآرى همين علّامه در تذكره چنين آورده : بايع حق دارد در متن عقد شرط كند نفى خيار رؤيت را « 3 » ( با اين كه خيار رؤيت با رؤيت حادث مىشود ولى تجويز كرده ، پس در خيار عيب هم بايد اشتراط برائت از خيار عيب در متن عقد را جايز بداند . ) ولى اين مطلب هم مخالف ساير كلمات علّامه است ( كه اين را موجب غرر و مبطل معامله دانسته ) و هم مخالف كلام ديگران از قبيل شهيد « 4 » و محقّق ثانى است « 5 » كه در خيار رؤيت اشتراط مذكور را صحيح نمىدانند پس در خيار عيب هم به همان دليل ( غرر ) نبايد جايز باشد .\r\nقوله : و بالجمله فلا فرق بين البرائة من خيار العيوب . . . :\r\nاز بيانات علّامه روشن شد كه فرق گذاشته بين خيار رؤيت و خيار عيب به اين كه در خيار رؤيت ، اسقاط قبل از رؤيت را جايز ندانسته به‌خاطر لزوم غرر ولى در خيار عيب ، اسقاط خيار را قبل از حدوث عيب و در متن عقد تجويز كرده است . ولى شيخ اعظم مىفرمايد به‌نظر ما فرقى ميان اين\r\n\r\n\r\n","description":"","footnote":"\r\n( 1 ) . تذكره ، ج 1 ، ص 525 .\r\n( 2 ) . همان ، ص 533 .\r\n( 3 ) . همان ، ص 259 .\r\n( 4 ) . دروس ، ج 3 ، ص 276 .\r\n( 5 ) . جامع المقاصد ، ج 4 ، ص 303 .\r\n","page_name":" 75 ","page_number":75},
  {"content":"\r\n\r\nدو نيست و همان‌طور كه برائت از خيار رؤيت جايز نيست برائت از خيار عيب هم نبايد جايز باشد ، چون مناط هر دو يكى است كه لزوم غرر باشد و بلكه غررى كه از ناحيهء برائت از خيار عيب پيدا مىشود بزرگ‌تر از غرر در خيار رؤيت است ( چون در خيار رؤيت وصف صحت هست و اوصاف كمالى مطرح است ولى در خيار عيب خود وصف صحت مطرح است كه مهم‌تر است و غرر از اين ناحيه افحش و اعظم است . ) پس به طريق اولى نبايد صحيح باشد .\r\nاين بحث له علىالقاعده بود منتها از باب اين كه هر عامى قابل تخصيص است ، عموم نهى از بيع غررى هم در مانحن فيه ( خيار عيب ) تخصيص خورده زيراهم نص داشتيم ( صحيح زراره و مكاتبه ) و هم اجماع داشتيم بر اين كه تبرى از عيوب موجوده صحيح است و به دليل خاص از عموم نفى غرر خارج مىشويم و ملتزم به صحت تبرى مذكور مىشويم . ( ولى در باب خيار رؤيت چنين دليل خاصى نداريم و عموم نفى غرر به حال خود باقى است و برائت از خيار رؤيت صحيح نيست . )\r\nپس اوّلًا نص خاص موجب فرق شده و ثانياً ممكن است از نظر ضوابط و قواعد هم ميان دو باب فرق بگذاريم به اين نحو كه در باب خيار عيب چون مشترى بر اصالة السلامة اعتماد مىكند و خريدارى مىكند ، همين كافى است كه رافع غرر باشد و معامله صحيح باشد آن‌گاه عدم التزام بايع به نبود عيب قادح نيست ( عدم التزام دو فرد دارد : 1 . به هيچ طرف ملتزم نشود 2 . ملتزم به عدم سلامت شود كه با شرط سقوط يا تبرّى مىسازد . ) ولى در باب خيار رؤيت اين حرف نيست زيرا اصلى نيست كه نسبت به اوصاف كمال به آن اعتماد شود و لذا تنها راه دفع غرر اين است كه بايع در متن عقد ملتزم شود ، به وجود اين اوصاف و اگر ملتزم نشد غرر حتمى است و لذا اين دو باب فرق دارند پس در خيار رؤيت شرط تبرّى يا اسقاط خيار رؤيت قبل صحيح نيست امّا در خيار عيب اشكال ندارد .\r\nقوله : وامّا البرائة عن العيوب المتجدّده . . . :\r\nآن‌چه گفتيم راجع به برائت از عيوب موجود در حال عقد بود كه غررى نمىشود و بلامانع است . وامّا تبرى از عيوبى كه بعد از معامله حادث مىشوند ، اين موجب غرر نيست تا نيازى به اصالت سلامت و مانند آن باشد چون اصلًا در زمان معامله اين عيوب نيستند تا از اين ناحيه غررى پيش آيد و عدم التزام به آن‌ها موجب جهالت و غرر باشد و از اين ناحيه مانعى ندارد ، مقتضى هم كه موجود است كه نص « المؤمنون عند شروطهم » باشد پس تبرى از عيب حادث بعد از عقد و در زمان خيار هم بلامانع است .\r\n( اشكال برائت از ما لم يجب هم قبلًا در خيار مجلس مطرح شد و بعض‌العامه اين را مطرح مىكردند كه جواب داديم و نيازى به اعاده نيست . )\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nنتيجه : بايع مىتواند در متن عقد هم از عيب موجود تبرى جويد و هم از عيب حادث بعد از عقد و در زمان خيار مشترى .\r\nقوله : ثم انّ البرائة فى هذا المقام يحتمل اضافتها الى امور . . . :\r\nقبلًا گفتند : الثانى تبرّى البايع عن العيوب . . . و تبرّى را به عيب نسبت دادند ولى مىدانيم كه هر كجا فعلى به عين خارج اضافه شود بايد فعلى از افعال اختيارى در تقدير باشد و در مانحن فيه تبرى از خود عيب كه معنى ندارد ، چون عيب يك حقيقت خارجى است و ربطى به بايع ندارد و لذا بايد فعل اختيارى در تقدير باشد و در اين رابطه سه احتمال ذكر مىكنند كه هركدام نتيجه‌اى دارد :\r\n1 . برائت جستن از عهدهء عيوب مبيع : خود عهدهء العيوب يا تعهّد عيوب به معناى سلامت از عيوب است ، من متعهّد عيوب مبيع هستم يعنى قول مىدهم كه سالم باشد و هيچ عيبى نداشته باشد ، آن‌گاه تبرّى از عهدهء عيوب به معنى عدم التزام به سلامت مبيع است يعنى من به عهده نمىگيرم و ملتزم نمىشوم كه سالم باشد ، خلاصه من در رابطه با عيوب هيچ تعهدى ندارم و ربطى به من ندارد و قول نمىدهم كه سالم باشد . نتيجهء اين احتمال آن است كه اگر بعداً معلوم شد كه معيوب است مشترى نه حق رد دارد و نه حق ارش .\r\n2 . تبرّى از ضمان عيب ( ضمان مصطلح كه مخصوص مال است ) يعنى اگر هم عيبى داشت من ضامن نباشم . اين احتمال با معناى تبرّى و برائت مناسب‌تر است ( چون برائت در مقابل اشتغال ذمه به‌كار مىرود و اشتغال ذمّه به مال است ، برائت هم از مال خواهد بود . آن‌گاه ضمان عيب يعنى اشتغال ذمّه به عوض آن و برائت از ضمان به معناى عدم ضمان عيب است در مقابل مالى ، آن‌گاه وصف صحت همانند ساير اوصافى مىشود كه در عقد بيع شرط مىكنند كه تخلّف آن‌ها موجب ارش نيست بلكه طرف ، مخيّر است امضا كند مجّاناً يا فسخ كند . نتيجهء اين احتمال آن است كه تبرى از عيب به معناى اسقاط حق ارش است نه اسقاط خيار عيب از اصل و اساس .\r\n3 . تبرى از حكم عيب يعنى تبرّى از خيار عيبى كه به موجب عقد ثابت مىشد باز تبرى از خيار هم نتيجه‌اش اين است كه نه حق رد دارد و نه حق ارش .\r\nاز ميان احتمالات مذكور اظهر از همه عرفاً معناى اوّلى است كه تبرى از عهدة العيوب باشد ، و انسب به معناى برائت ( در مقابل اشتغال ذمّه به مال ) معناى دوّم است كه تبرى از ضمان عيب باشد ، و معناى سوم را هم قبلًا از قول علّامه در جواب اشكال آورديم ولى اين معنى از ظاهر لفظ بعيد است ( چون لفظ تبرّى و برائت در مقابل اشتغال ، با تبرّى از خود عيب مىسازد . مگر كسى معناى سوم را به معناى اول ارجاع دهد ( به اين كه خيار در معناى سوم كنايه از سبب‌الخيار يعنى عيب باشد يا مجازاً به علاقه سبب و مسبب باشد . ) و به هر حال مطلب روشن است و معناى\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nاوّل اظهر است و طبق آن پس از تبرّى ، هم حق ارش ساقط مىشود ، هم حق ردّ .\r\nقوله : ثم ان تبرى البايع عن العيوب . . . :\r\nعيب ، احكام و آثارى دارد يكى از آن‌ها حق‌الخيار است كه براى مشترى پيدا مىشود . و يكى از آن‌ها اين است كه اگر مبيع با همين عيب تلف شد و در زمان خيار مختص به مشترى بود ، بايع ضامن است و . . . حال تبرّى بايع از عيب ( چه از مطلق عيوب تبرى بجويد و بگويد هر عيبى دارد به من مربوط نيست ، و چه از عيب خاصى تبرى بجويد . ) آيا تمام احكام و آثار عيب را ساقط مىكند و وجود عيب از هيچ جهت تأثير ندارد يعنى اگر بعداً معلوم شد معيوب بوده ، حق‌الخيار ندارد ، اگر بعداً با همان عيب تلف شد بايع ضامن نيست و . . . ؟ يا فقط از حيث خيار داشتن يا نداشتن مسقط خيار است و ساير احكام را برنمىدارد ؟\r\nمرحوم شيخ مىفرمايد : تبرى از عيوب ، فقط حق‌الخيار را برمىدارد و جلوى تاثير عيب را از اين ناحيه مىگيرد . وامّا ساير احكام عيب با تبرى مزبور برداشته نمىشود بنابراين اگر مبيع بعدالعقد و قبل القبض يا بعدالقبض و در زمان خيار مشترى ( خيار حيوان مثلًا ) با همان عيبى كه داشت تلف شود بايع ضامن است و تبرّى مزبور اين ضمان را برنمىدارد . دليل مطلب عموم نص است كه مىگويد . ( كل مبيع تلف قبل قبضه فهو من مال بايعه ) و « كل مبيع تلف فى ز من الخيار فهو ممّن لاخيار له . » « 1 »\r\n8 . 3 ولى شهيد اوّل در دروس فرموده : اگر بايع از عيبى تبرى جست و بعد اتفاقاً مبيع در زمان خيار مشترى با همان عيب تلف شد حق اين است كه بايع ضامن نيست و تبرّى او از عيب اين اثر را هم برمىدارد ، و همين‌طور اگر بايع تبرى نكرده ولى مشترى عالم به عيب بوده و مىدانسته كه مبيع معيوب بوده و خريدارى كرد ، يا عالم نبود ولى بعداً كه فهميد ، راضى شد به عقد و بعد در زمان خيار مشترى مبيع با همان عيب تلف شد باز بايع ضامن نيست . بعد فرموده : و محتمل است بايع ضامن باشد چون علاقه خيار مشترى ( از غير جهت عيب مثلًا خيار حيوان ) باقى است و همين امر مقتضى است كه بايع ضامن عيب باشد . سپس فرموده : از اين مشكل‌تر ( كه احتمال ضمان هم داريم ) فرضى است كه مبيع به سبب عيب قديم و عيب جديد و حادث در زمان خيار تلف شود كه حكم به ضمان بايع مشكل‌تر است . « 2 »\r\nولى نظر ما همان است كه گفتيم كه ساير احكام را برنمىدارد و مدرك ما هم عموم نص بود .\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 351 و 355 ، باب 5 و 8 .\r\n( 2 ) . دروس ، ج 3 ، ص 276 .\r\n","page_name":" 78 ","page_number":78},
  {"content":"\r\n\r\n\r\nعوامل مورد اختلاف : ( شش عامل )\r\nقوله : ثم انّ هنا اموراً يظهر من بعض الاصحاب . . . منها زوال العيب :\r\nتا به حال دو عامل كه به اتفاق كلمه مسقط خيار عيب بود و ارش و رد را ساقط مىكرد بيان كرديم ، اينك شش عامل ديگر مطرح است كه به عقيدهء گروهى از فقهاى اماميه مسقط رد و ارش مىباشند ولى به عقيدهء ديگران مسقط نيستند و به هر حال مورد اختلاف است و آن‌ها عبارتند از :\r\n\r\n1 . زوال عيب قبل از علم به آن\r\nگاهى متاع معيوب بود و عيبش تا زمان عقد و پس از آن تا زمان رد و ارش باقى ماند ، تا به حال حكم اين فرض مطرح بود ، حال گاهى عيب حادثى هم نزد مشترى پيدا كرد و گاهى همان عيب قديم باقى است .\r\nولى گاهى عيب قديم پس از مدتى زائل مىشود و فعلًا در زوال عيب بحث داريم كه خود صورى دارد :\r\nاگر پيش از معامله عيب زائل شود كه حكمش روشن است و آن اين كه معامله بعد از زوال عيب ، صحيح و لازم است و از ناحيهء عيب خيارى مطرح نيست ، و گاهى زوال عيب پس از عقد و قبل از علم به عيب است يعنى وقتى كه خريد معيوب بود ولى پيش از علم به عيب ، عيبش زائل شد ، و گاهى زوال عيب پس از علم به آن و قبل از فسخ معامله است ( فعلًا اين دو فرض مطرح است ) و گاهى زوال عيب پس از علم و پس از فسخ معامله يا امضاى آن است كه اين فرض هم حكمش روشن است و مورد بحث نيست .\r\nحال عدّه‌اى از فقهاى عظام فرموده‌اند : يكى از مسقطات رد و ارش عبارت است از زوال عيب قبل از علم به آن از جمله علّامه در چند جاى « تذكره » « 1 » و محقق ثانى در « جامع‌المقاصد » « 2 » و شهيد ثانى در « مسالك » ، بلكه زوال عيب پس از علم به آن و قبل از ردّ را نيز مسقط رد و ارش دانسته‌اند كه ظاهر علّامه در تذكره همين است :\r\nايشان در اواخر باب عيوب فرموده : اگر مبيع نزد بايع معيوب بود ولى وقتى كه به مشترى تسليم كرد عيبش زائل شده بود ( معامله لازم است ) و مشترى حق رد ندارد چون موجب و سبب رد كه عيب باشد منتفى شده و وقتى علت نبود معلول هم نيست ، يا موضوع نبود حكم هم نيست . و اگر كسى بگويد : قبلًا كه معيوب بوده آيا اين عيب سابق بر قبض ، موجب خيار نيست ؟ علّامه در جواب مىفرمايد : خير سابق بودن عيب كه موجب خيار نيست همان‌طور كه اگر عيب سابق بر عقد بود ، و پيش از معامله زائل شد موجب خيار نيست و مشترى حق رد ندارد . بعد علّامه\r\n\r\n\r\n","description":"","footnote":"\r\n( 1 ) .\r\n( 2 ) .\r\n","page_name":" 79 ","page_number":79},
  {"content":"\r\n\r\nفرموده : بلكه هر زمان كه عيب زائل شود ( و به ديگر سخن مطلق زوال عيب ) چه قبل از علم به آن و چه پس از علم به آن و قبل از ردّ معامله ، در هر حال حق ردّ ندارد . « 1 »\r\nقوله : و هو صريح فى سقوط الرد و ظاهر . . . :\r\nشيخ اعظم مىفرمايد : اين سخن علّامه صريح است در سقوط رد به زوال عيب مطلقاً ( چون صريحاً فرمود : بل مهما زال العيب . . . سقط حق الرّد . ) و ظاهر است در سقوط ارش ( چون تشبيه كرد به زوال عيب .\r\nپيش از عقد و فرمود : كما لو سبق على العقد ثم زال قبله . ) پس به نظر ايشان زوال عيب مطلقاً ( قبل العلم يا قبل الرد ) مسقط رد و ارش است مخصوصاً كه در جاى ديگر سقوط رد و ارش هر دو را بر زوال عيب متفرع كرده و فرموده : اگر كسى عبدى را خريدارى كند و در دست مشترى يك نقطهء سفيدى در چشم او پيدا شود ( عيب حادث ) سپس نقطهء سفيدى هم از قديم باشد و مشترى از آن آگاه شود ( عيب قديم ) سپس يكى از دو عيب زايل شود و مشترى با بايع تنازع كنند : بايع بگويد آن كه زايل شد همان عيب قديم بود پس تو حق رد و ارش ندارى ( اين‌جا محل شاهد است كه نبود رد و ارش را بر زوال عيب قديم متفرع ساخته ) و مشترى بگويد : آن كه زايل شدهمين عيب حادث بود . پس من حق رد و ارش دارم ، در اين‌جا چه بايد كرد ؟ شافعى گفته جاى تحالف است . . . . « 2 »\r\nقوله : و كيف كان ففى سقوط الرد . . . :\r\nبه‌طور كلى در رابطه با مسقط بودن زوال عيب سه وجه مطرح است :\r\nالف : مسقط است مطلقاً ( چه نسبت به رد و چه ارش )\r\nب : مسقط نيست مطلقاً ( چه ارش و چه رد )\r\nج : تفصيل شيخ اعظم كه ميان رد و ارش فرق گذاشته و فرموده :\r\nامّا سقوط رد با زوال عيب قابل توجيه است ، به اين دليل كه ادلّهء خيار عيب مىگويد ردّ متاع معيوب جايز است و مشتق ظهور در « ما تلبس بالمبدء فى الحال » دارد و معيوب يعنى معيوب بالفعل نه چيزى كه قبلًا معيوب بوده و الان نيست ، و در ما نحن فيه پس از زوال عيب ، معيوب نيست تا ردش جايز باشد ، به‌ويژه اين كه ادلّه مىگويد : صبر بر عيب به حال مشترى ضرر است و به حكم « لاضرر » صبر واجب نيست و مىتواند فسخ كند ولى پس از زوال عيب صبر بر متاع ضرر نيست تا رد جايز باشد . و با وجود اين دو دليل جاى توهم استصحاب نيست و كسى نمىتواند بگويد : تا زمانى كه عيب زايل نشده بود حق رد داشت ، پس از زوال عيب شك مىكنيم در بقاء خيار ، استصحاب بقاء خيار جارى مىكنيم . ( علت بىجا بودن اين توهم آن است كه با وجود دليل\r\n\r\n\r\n","description":"","footnote":"\r\n( 1 ) .\r\n( 2 ) . تذكرة الفقهاء ، ج 1 ، ص 530 .\r\n","page_name":" 80 ","page_number":80},
  {"content":"\r\n\r\nبر خلاف كه دو دليل بود ، نوبت به شك نمىرسد تا استصحاب جارى شود ، يا علّت آن است كه موضوع عوض شده ، قبلًا معيوب بود و حالا سالم است . )\r\nوامّا عدم سقوط ارش با زوال عيب : فرض اين است كه در هنگام عقد متاع معيوب بود و مشترى استحقاق مطالبهء ارش پيدا كرد مخصوصاً پس از علم به عيب كه خودش هم يقين به استحقاق ارش دارد و ذمّهء بايع مشغول به ارش شد و بايد از عهدهء عيب برآيد و خسارت مشترى را بدهد ، حال پس از مدتى در ملك خود مشترى عيب بر طرف شد و متاع صحيح و سالم گرديد ، ولى اين ربطى به بايع ندارد و اشتغال ذمه او را برنمىدارد ، برائت ذمهء بايع دليل مىطلبد و دليلى نداريم ، ( برفرض شك هم استصحاب اشتغال ذمهء بايع جارى مىشود . )\r\nدر نتيجه قول به تفصيل بين سقوط رد و ثبوت ارش قوى است و تنها ايرادش اين است كه شايد مخالف اجماع باشد چون كسى تفصيل نداده بلكه عدّه‌اى گفته‌اند : زوال عيب موجب سقوط رد و ارش هر دو است و عدّه‌اى مىگويند زوال عيب نه مُسقط رد است و نه مسقط ارش و كسى تفصيل نداده است ، پس تفصيل خلاف اجماع است ولى خوشبختانه اين اشكال هم نيست زيرا قبل از علامه و بعد از وى كسى متعرض اين فرع نشده تا مسألهء مخالف اجماع باشد پس خلاف اجماع نيست . آرى شافعيه قاعده‌اى دارند يا اين عنوان كه « الزائل العائد كالذى لم يزل او كالذى لم يعد » يعنى چيزى كه زائل شده بود ( مثل وصف صحت در مانحن فيه ) سپس برگشته ( در سايهء زوال عيب ) آيا مثل چيزى است كه اصلًا زائل نشده ( حق ارش ندارد ) يا مثل چيزى است كه اصلًا برنگشته ( پس حق ارش دارد ) و مورد بحث ما از فروع و مصاديق اين قاعده است ولى خوشبختانه اين قاعده هيچ ريشه و مدركى ندارد ( و اصلًا قاعده نيست و به سؤال اشبه است تا به قاعده ) و ادلّه‌اى كه قبلًا آورديم مثبت ارش و مسقط رد است به بيانى كه گذشت پس ما طرفدار تفصيل هستيم .\r\n\r\n2 . تصرف در معيب پس از علم به عيب\r\nقوله : و منها التصرف بعد العلم بالغيب . . . :\r\nيكى از امور محل خلاف كه مسقط رد و ارش هست يا نه ، تصرف مشترى در متاع معيوب پس از علم به عيب است . جناب ابن حمزه در « وسيله » فرموده اگر مشترى علم به عيب پيدا كرد و مع ذلك در معيب تصرف كرد هم حق رد ساقط مىشود و هم حق ارش « 1 » شايد دليل ابن حمزه اين باشد كه چنين تصرفى فقط علامت رضا به اصل بيع نيست بلكه علامت رضا است هم به اصل بيع و هم به وصف عيب و در واقع به مبيع با وصف عيب راضى شده و مناط اصلى هم رضايت است ( كه در\r\n\r\n\r\n","description":"","footnote":"\r\n( 1 ) . وسيله ، ص 257 .\r\n","page_name":" 81 ","page_number":81},
  {"content":"\r\n\r\nصحيحهء ابن رئاب به عنوان علتى براى سقوط خيار حيوان ذكر شد و علت موجب تعميم است . )\r\nان قلت : روايت مىگويد : مشترى پس از تصرف هم حق ارش دارد و تنها حق ردش ساقط است ( منظور مرسلهء جميل است كه مىفرمود :\r\n« و ان كان الثوب قد قُطع اوخيط او صُبغ رجع ينقصان الغيب »\r\n، يا صحيحهء زراره مىگفت :\r\n« . . . فاحدث فيه بعد ما قبضه شيئاً ثم علم بذلك العيب فانه يمضى عليه البيع و يرد عليه به قدر ما ينقص . . . . »\r\nقلت : به دفاع از ابن حمزه مىگوئيم اين روايات ظهور دارند در تصرف قبل از علم به عيب و شامل تصرف پس از علم به عيب نمىشوند ، پس استدلال ما بر سقوط ارش و رد به قوت خود باقى است .\r\nبعضىها در ردّ اين استدلال گفته‌اند : تصرف كذائى علامت رضا به اصل بيع و به متاع معيب است و نشانهء اين است كه نمىخواهد معامله را فسخ كند ( قدر متيقن اين است ) امّا علامت رضا به وصف عيب نيست تا حق ارش هم نداشته باشد ، پس تصرف كذائى فقط مسقط رد است نه ارش ( شك هم بكنيم استصحاب بقاء ارش و اشتغال ذمهء بايع به ارش جارى مىشود . )\r\nشيخ اعظم مىفرمايد : بهتر اين است كه به جاى ردّ بعض ، بگوييم : تصرف علامت رضا به معيب هست ولى رضا به معيب مُسقط ارش نيست ( بلكه تنها مسقط رد است ) و آن كه مسقط ارش است ابراءِ ذمّهء بايع است كه مشترى او را از عهده و ضمان عيب تبرئه كند و بگويد : « ابرئت ذمّتك » ، و متأسفانه تصرف پس از علم به عيب ، دال بر ابراء ذمه نيست پس شك مىكنيم در بقاء حق ارش ، استصحاب بقاء ارش جارى مىكنيم و مىگوييم : قبل از تصرف كذائى حق ارش داشت ، پس از آن هم اين حق باقى است .\r\nوانگهى جا دارد كسى بگويد نيازى به استصحاب نيست و نصوص ثبوت ارش ، اطلاق دارند و مخصوص تصرف قبل از علم نيستند بلكه فرض تصرف پس از علم به عيب را هم شامل مىشوند ( مرسلهء جميل اين اطلاق را دارد . ) پس دليل اجتهادى بر ثبوت ارش داريم . در نتيجه تصرف كذائى هم مثل زوال عيب ، فقط ، مسقط رد است و حق ارش به حال خود باقى است .\r\n\r\n3 . تصرف در معيبى كه عيب سبب نقصان قيمت آن شود\r\nقوله : و منها التصرف فى المعيب الذى . . . :\r\nيكى ديگر از عوامل مورد اختلاف از حيث مسقط رد و ارش بودن ، مسألهء تصرف در متاع معيوبى است كه از ناحيهء عيب ، ارزش آن كم نشده و عيبى نيست كه موجب ارش باشد ، مثلًا قاطر خصى يا عبد خواجه را خريدارى كرده كه قبلًا گفتيم خصى بودن يك عيب و نقصى در خلقت است ولى\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nموجب نقصان قيمت نيست و از ارزش عبد نمىكاهد . حال پس از معامله در چنين مبيعى تصرف كرده‌اند . گفته‌اند تصرف در اين متاع ( آن هم مطلق تصرف ولو علامت رضا نباشد ) هم مسقط رد است و هم ارش ، امّا ارش كه از اوّل نبود چون نقصى نيست كه موجب تفاوت قيمت شود و ارش از باب سالبه به انتفاء موضوع است ، وامّا رد هم با تصرف ساقط مىشود فلا رد و لاارش .\r\nبعضىها به سقوط رد اشكال كرده‌اند به اين كه : مشترى بخواهد بر متاع معيوب صبر كند و حق رد نداشته باشد ضرر مىكند و به حكم « لاضرر » حق رد دارد و مىتواند صبر نكند و فسخ كند .\r\nشيخ اعظم از اشكال مذكور دو جواب مىدهد يكى جواب نقضى : فرض اين است كه عيب موردنظر از عيوب منقّص ماليت نيست و صبر براى او ضرر مالى نيست ، آن‌گاه چه مانعى دارد كه مانحن فيه مثل خيار تدليس باشد و همان‌طور كه خيار تدليس با تصرف ساقط مىشود ارش هم در آن‌جا نيست .\r\nهكذا خيار عيب هم با تصرف ساقط شود بدون اين كه ارشى باشد ، هر جوابى در باب خيار تدليس بدهيد در مانحن فيه هم مىآيد .\r\nوامّا جواب حلّى : ضررى كه شما مدعى هستيد و مىگوييد صبر بر معيب در حق مشترى ضرر است منظورتان چيست ؟ آيا ضرر از اين جهت است كه مشترى قصد داشت متاعى را كه قيمت آن بيشتر از مبيع موجود ( عبد خصى ) است بگيرد و حالا به آن نرسيده ، آيا منظور ضرر از جهت قصد خصوصيت است يعنى او مىخواست عبدى را به‌دست آورد كه خصى نباشد و واجد فحولت باشد و كارى به قيمت و ارزش آن ندارد براى او عبد فحل موضوعيت داشت و حالا مىبيند كه آن خصوصيت را ندارد و ازاين ناحيه متضرر است . هركدام باشد قابل جواب است : اگر منظور ضرر از ناحيهء نخست باشد مىگوييم :\r\nقيمت و ماليّت متعارف عبد همين است چه خصى باشد يا نباشد و قصد به ماليت بيشتر جا ندارد و مفروض است ، چون كمبودى ندارد و اگر منظور دوّمى است فرض اين است كه مشترى در آن تصرف كرده و به آن راضى نشده و نشان داده كه فحل بودن براى او موضوعيت ندارد ( پس خودش اقدام كرده و راضى نشده و كسى كه به ضرر خودش اقدام كند ربطى به ديگرى ندارد و ديگرى ضامن نيست . ) البته بنابراين كه تصرف مذكور علامت رضا به مبيع خارجى ؛ با همين خصوصيت باشد ( عيناً مثل اين كه عبدى را خريد به شرط اين كه كاتب باشد ولى بعداً ديد كه كاتب نيست و مع ذلك در آن تصرف كرد كه اين‌ها علامت رضا به همين عبد خارجى فاقد كتابت است و حق خيار اشتراط او ساقط مىشود . ) در نتيجه ضررى نيست تا به اين دليل كسى براى مشترى حق رد قائل شود .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nقوله : الّا ان يقال ان المقدار الثابت . . . :\r\nدر اوّل اين عامل فرمودند : « والرّد لاجل التصرف » حال اين فراز استثناى از آن مطلب است و آن اين كه كسى بگويد : قدر متيقن از مواردى كه حق رد با تصرف ساقط مىشود و تصرف مسقط رد است . موردى است كه حق ارش باشد وامّا مواردى كه ارش نيست ( مثل مانحن فيه ) مقتضاى قاعده ( استصحاب ) عدم سقوط رد است با تصرّف چنان‌كه در ساير عوامل و اسباب خيار ( خيار شرط ، خيار حيوان ، و . . . ) مطلب از اين قرار است كه با تصرف ساقط نمىشوند به‌ويژه با توجه به اين مطلب كه قبلًا گفتيم كه وصف صحت از حيث قيمت و ارزش نازل منزلهء ساير اوصاف كماله است و مال در مقابل آن قرار نمىگيرد و پس از اين تنزيل مىگوييم : همان‌طور كه خيار تخلف شرط يا وصف ، با تصرف ساقط نمىشود هكذا خيار رد در مانحن فيه ، و صاحب جواهر به اين مطلب تصريح كرده . « 1 »\r\nنتيجه : تصرف كذائى مسقط رد نيست . آرى اگر در عنوان مسأله خصوص تصرف دال بر رضا را قيد مىكردند و مىگفتند : « التصرف الدال على الرضا . . . » البته مقتضاى عمومات خيار حيوان و غيره ( كه تعليل به فذلك رضا . . . داشت ) اين بود كه اين تصرف هم مسقط رد است . مطلقاً يعنى چه در مورد ارش باشد ( عيب مصطلع ) يا ارش نباشد مثل مورد بحث ما . ولى عنوان مسئله مطلق بود و مطلق تصرف موجب سقوط رد نيست .\r\n[ نكته : فرق عامل دوّم با عامل سوم در چند جهت است : يكى در عيب : عامل دوّم در مورد عيبى بود كه موجب ارش بود ، و عامل سوم در مورد عيبى بود كه موجب ارش نيست . ديگرى در علم : دوّمى در مورد تصرف بعد از علم بود و سوّمى مطلق ، و فرق سوم در تصرف بود كه عامل دوم در تصرف دال بر رضا بود و عامل سوم در مطلق تصرف بود ولو دال بر رضا نباشد . 
  ]\r\n\r\n4 . حدوث عيب پس از مدت خيار مشترى\r\nو منها حدوث العيب فى المعيب المذكور . . . :\r\nچهارم از عواملى كه بعضى آن‌ها را هم مسقط رد و هم ارش دانسته‌اند عبارت است از حدوث عيب پس از مدت خيار مشترى در مبيعى كه خودش در دست بايع معيوب بوده به عيب مذكور ( يعنى عيبى كه موجب نقصان قيمت نمىشود مثل خصى بودن ) اگر در چنين مبيعى نزد مشترى عيبى حادث شد نه ارش دارد و نه حق رد ، امّا حق ارش ندارد براى اين كه على الفرض عيب قديم موجب نقص ماليت نيست . وامّا حق رد ندارد براى اين كه قبلًا در مسقطات رد گفتيم يكى از آن‌ها حدوث عيب بود كه مانع بود از رد به عيب قديم .\r\n\r\n\r\n","description":"","footnote":"\r\n( 1 ) . جواهر الكلام ، ج 23 ، ص 96 .\r\n","page_name":" 84 ","page_number":84},
  {"content":"\r\n\r\nدر عامل سوّم كه تصرف در معيب كذائى بود بعضىها به اصل مسقط بودن آن از رد اشكال كردند و مسأله لزوم ضرر را مطرح كردند كه مرحوم شيخ رد كرد ولى در اين‌جا مىفرمايند اشكال به مسقط رد بودن حدوث عيب به لزوم ضرر بجا است يعنى جا دارد كسى بگويد : حدوث عيب مانع از ردّ به عيب قديم نيست به دليل اين كه صبر مشترى بر عيب قديم ضرر است و لاضرر مىگويد لازم نيست و حق‌دارى فسخ كنى و صبر نكنى ، ( دليل بجا بودن از قول مرحوم شهيدى : « اذ ليس هنا تصرف من المشترى حتى يقال انه اقدم عليه و معه لامورد لحديث نفى الضرر . . . » « 1 » يعنى در عامل سوم چون تصرف كرده بود جا داشت كسى بگويد خودش اقدام كرده و راضى به معيب شده و لاضرر بىمورد است . ولى در اين‌جا كه خودش كارى نكرده تا قانون اقدام جلوى لاضرر را بگيرد ، پس اشكال مذكور جا دارد . )\r\nحال كه اشكال به‌جا است پس دو احتمال پيش مىآيد : يكى از آن دو كه اقوى است ( و مرحوم شيخ فقط همين را تعرض كرده ) اين است كه بگوييم : با وجود عيب حادث هم حق رد دارد البته اگر عيب حادث از عيوبى است كه منقص ماليت نيست كه هيچ و اگر موجب تفاوت ماليت است ، قيمت عيب حادث يا ارش آن را هم بايد به بايع بدهد . و دليل ثبوت رد اين ست كه وصف صحتى كه در مبيع مفقود است ( و در دست بايع معيوب بوده ) مثل ساير اوصاف ( اوصاف كماليه ) است كه در متن عقد شرط وجود آن‌ها مىشود ( مثل كتابت عبد . . . ) و قانونش اين است كه اگر اين اوصاف نبود مشترى حق‌الخيار دارد و حق ارش ندارد . در مانحن فيه هم همين‌طور يعنى حق رد دارد آرى حق ارش ندارد . ( و احتمال دوّم اين است كه كسى بگويد : رد جايز نيست و حق رد ندارد به دليل اين كه صبر بايع بر مبيع معيوب به عيب حادث نزد مشترى ، ضرر در حق بايع است و به حكم حديث نفى ضرر مىتواند صبر نكند و رد و فسخ را قبول نكند . ولى اين احتمال ضعيف است زيرا صبر مشترى هم بر عيب قديم ضرر است و لاضرر در هر دو جارى مىشود و بالمعارضه سقوط مىكند و پس از تعارض و تساقط برمىگرديم به استصحاب جواز رد و اين كه مشترى حق رد دارد البته اگر عيب حادث از عيوب ارشيّه است بايد ارش آن را هم به بايع بپردازد . )\r\nقوله : و النص الدالّ على اشتراط الرد . . . :\r\nگوياكسى مىگويد : آرى حق با شما است و حق رد دارد و وصف صحت در اين‌جا مثل ساير اوصاف كماليه است . . . ولى تمام اين‌ها در فرضى است كه مقيد و مخصصى براى عمومات و اطلاقات جواز رد نداشته باشيم و در مانحن فيه مقيّد داريم و آن نص ( مرسلهء جميل ) و اجماع\r\n\r\n\r\n","description":"","footnote":"\r\n( 1 ) . هدايةالطالب الى اسرار المكاسب ، ص 26 ، قسمت خيار است .\r\n","page_name":" 85 ","page_number":85},
  {"content":"\r\n\r\nاست كه نص مىگفت : حق رد مادامى است كه مبيع قائماً بعينه باشد و اگر تغيير كرد حق رد ساقط است ، اجماع هم مىگفت : عيب حادث مانع از رد به عيب قديم است پس به حكم اين دو دليل در مانحن فيه رد جايز نيست .\r\nمرحوم شيخ در پاسخ مىفرمايد : امّا نص خاص يا مرسله ، مخصوص موردى است كه تدارك ضرر صبر بر معيوب به‌وسيلهء ارش ممكن باشد يعنى اگر مشترى ملزم به صبر بر معيب شد بايع هم با ارش دادن آن را جبران كند و در مورد بحث ما تدارك ممكن نيست چون علىالفرض عيب قديم موجب ارش نيست تا قابل جبران باشد ، پس در اين‌جا جاى نص خاص نيست .\r\nوامّا اجماع : اوّلًا در اصل مسأله كه عيب حادث مانع از رد به عيب قديم هست نياز به محل بحث بود و مسألهء اجماعى نبود و شيخ مفيد مخالفت كرد و ثانياً برفرض در اصل مسأله بپذيريم در مانحن فيه كه عامل چهارم است اجماعى نيست و مسأله مورد خلاف است .\r\nنتيجه : عمومات و اطلاقات جواز رد در مانحن فيه حاكم است و مشترى حق رد دارد . مضافاً به اين كه قبل از حدوث عيب در مبيع كذائى مشترى حق رد داشت پس از آن هم استصحاب مىكنيم بقاء جواز رد را و اشكال صدر بحث را كه لزوم ضرر بود اين‌گونه حل مىكنيم كه صبر بايع بر مبيع به عيب حادث در حق بايع ضرر است و صبر مشترى هم بر مبيع به عيب قديم ضرر در حق او است ولاضرر هر كدام با ديگرى تعارض مىكند و پس از سقوط نوبت به استصحاب مزبور مىرسد .\r\nكيف كان اگر اجماع محصل يا منقول به خبر مستفيض ( كه از منابع گوناگون نقل شده باشد و بيش از سه نفر ادعاى اجماع كرده باشند ) داشته باشيم بر اين كه حدوث عيب و تغيير در مبيع مسقط رد است به گونه‌اى مورد بحث ما را هم شامل شود كه مبيع معيوب بوده به عيب قديم آن هم عيبى كه منقّص ماليت نبوده ، ما تابع اجماع هستيم و مخالفتى نداريم ولى اگر چنين اجماعى نبود ( كه نيست ) سقوط رد به مجرّد حدوث عيب محلّ نظر است ( براساس فيحتمل ثبوت الرد ) بلكه ممنوع است ( به حكم اطلاقات رد و يا استصحاب رد . ) پس عامل چهارم هم مورد قبول ما نيست .\r\n\r\n5 . ثبوت يكى از دو مانع رد\r\nقوله : و منها ثبوت احدما نعى الرد . . . :\r\nموانع رد يا مسقطات رد چهار عامل بود : 1 . اسقاط رد 2 . تصرف در معيب 3 . تلف العين او صيرورته كالتالف 4 . حدوث عيب نزد مشترى ، حال از اين چهار تا اوّلى يعنى اسقاط خيار از قبيل مسقطات است نه از موانع ، و سوّمى يعنى تلف عين هم به گونه‌اى است كه با حصول آن موضوعى\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nبراى ردّ نمىماند تا تلف مانع از رد باشد و از باب سالبه به انتفاء موضوع است ، ولذا دو قسم ديگر باقى مىماند : يكى تصرف در مبيع معيوب و ديگرى حدوث عيب نزد مشترى ، و لذا مرحوم شيخ تعبير كرده به « احد مانعى الرد » يعنى يكى از دو مانع رد نه يكى از چهار تا ، چون دو تاى ديگر را از موانع شمردن مسامحى خواهد بود ، و كيف كان منظور اين است كه در خصوص متاع معيوبى كه اخذ ارش در آن روا نيست ( آن هم از ناحيهء اين كه ارش مستلزم ربا است و معامله ربوى باطل است . ) اگر يكى از دو مانع رد يعنى تصرف يا حدوث عيب پيدا شود هم حق ارش ساقط مىشود و هم حقّ ردّ ، امّا الارش چون موجب ربا مىشود وامّا رد چون تصرف يا حدوث عيب مانع از آن است پس حدوث يكى از دو مانع مذكور در خصوص مبيع معيوب كذائى مسقط رد و ارش هر دو است . اين را عدّه‌اى گفته‌اند . مرحوم شيخ در مقام محاسبه مىفرمايد :\r\nامّا مانع اوّل يعنى تصرف در معيب كذايى : حكم اين قسمت همان است كه قبلًا در عامل سوّم ( يعنى تصرف در معيبى كه به سبب عيب ماليت آن كاسته نمىشود ) گذشت يعنى قبول داريم كه هم مسقط رد است و هم مسقط ارش به دليل اين كه از طرفى وقتى مشترى مسلمان اقدام مىكند به معاملهء اجناس ربوى ( مكيل و موزون به هم‌جنس خودش ) در حقيقت ضمناً ملتزم شده و اقدام كرده به اين كه مماثلت باشد و به همان اندازه عوض بدهد و بيش از آن حق مطالبه ندشته باشد چه جنسى كه از طرف مىگيرد سالم باشد و چه معيوب . روى اين اصل وصف صحت در اين گونه معامله همانند ساير اوصاف كماليه است و از اين ناحيه حق ارش پيدا نكرده و تنها حق رد دارد اگر معيوب باشد و فاقد وصف صحت باشد . از طرف ديگر اگر آمد و در همين مبيع تصرفى كرد كه علامت رضا به بيع است به‌ويژه تصرف پس از علم به عيب كه دلالتش بر رضايت به معامله و مبيع فاقد وصف ، خيلى روشن‌تر است حق رد او هم ساقط مىشود و قهراً معامله صحيح و لازم مىگردد . پس اين مانع را ما هم قبول داريم كه اگر آمد ، مشترى نه حق ارش دارد و نه حق رد .\r\nخيار تدليس هم همين‌طور است كه پس از تصرف ساقط مىشود چه قبل از علم به تدليس باشد و چه پس از آن ، ( البته خيار شرط حسابش جدا است كه بعد از تصرف هم تا مدت شرط باقى است حق‌الخيار دارد و مىتواند رد كند . ) و خيار شرط به معناى خيار رؤيت اين خصوصيت را دارد كه اگر پس از علم به تخلف اوصاف مشترطه ، تصرف كند به گونه‌اى كه علامت رضا باشد مسقط خيار است ولى اگر قبل از علم به خلاف تصرف كند ولو علامت رضا باشد مسقط آن نيست و منظور شيخ اعظم از خيارالشرط عبارت است از « الخيار من جهة الرؤية على خلاف ما وصف و اشترط لاخيار الاشتراط . »\r\nوامّا مانع دوّم يفر حدوث عيب در مبيع كذائى : عدّه‌اى بر آنند كه اين مانع هم در مورد بحث\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nمانعيت دارد همان‌گونه كه جلوى ارش را مىگرفت جلوى رد را هم مىگيرد ( اما مانع از رد بودن به دليل عدم قيام عين است كه مرسله مىگفت : « قائماً بعينه » باشد و پس از حدوث عيب ، چنين نيست و امّا مانع ارش بودن به دليل لزوم ربا است كه قبلًا اشاره شد . )\r\nمرحوم شيخ مىفرمايد : اين سخن مبتنى است بر اين كه ما عيب حادث را مطلقاً مانع از رد بدانيم حتى در مواردى كه ارش گرفتن جايز نيست ( مثل مانحن فيه كه موجب ربا است ) ولى قبلًا در عامل چهارم از مسقطات رد بحث كرديم و عموميت منع عيب حادث را قبول نكرديم و گفتيم مخصوص فرضى است كه اخذ ارش جايز باشد . پس در مانحن فيه حدوث عيب در مبيع ربوى مانع از رد نيست و ما قبول نداريم .\r\nقوله : و ذكر فى التذكرة وجهاً آخر . . . : جناب علّامه از راه ديگرى امتناع رد را ثابت كرده و آن اين كه :\r\nاگر مشترى بخواهد متاع ربوى معيوب به عيب حادث را به بايع پس دهد از دو حال خارج نيست : يا با ارش عيب حادث رد مىكند ( البته فرض كلام موردى است كه عيب حادث موجب نقصان ماليت و ارش شود ) و يا بدون ارش ، ( و شق سوم ندارد . ) اگر بدون ارش رد كند به ضرر بايع است و قانون نفى ضرر جلوى آن را مىگيرد و اگر با ارش رد كند سر از معاملهء ربوى درمىآورد زيرا مبيع زيادتر از وزن ثمن مىشود ( مثلًا صد من خريده و حالا صد و ده من مىدهد يا صد من و ده تومان پول مىدهد و در واقع نود تومان از ثمن به او برمىگردد . ) و معاوضهء ربوى صحيح نيست . « 1 »\r\nقوله : والظاهر ان مراده من ذلك :\r\nخلاصهء فرمايشات شيخ اعظم اين است كه وصف صحت در اجناس ربوى مقابله نمىكند با جزئى از عوض و چيزى در مقابل آن قرا رنمى گيرد زيرا ملاك در اين اجناس مماثلت عوضين در مقدار است و اوصاف عوضين به كلى ملغى هستند چه وصف صحت و چه ساير اوصاف كماليّه ، ( بر خلاف اجناس غير ربوى كه وصف صحت در آن‌ها ملغى نيست و قسمتى از عوض در برابر آن واقع مىشود . ) آن‌گاه اگر مشترى بخواهد ارش عيب حادث را بپردازد از دو حال خارج نيست يا به اعتبار اين است كه وصف صحت در اصل معامله منظور شده و مقدارى از عوض در قبال آن قرار گرفته و يا به اعتبار اين است كه وصف صحت در فسخ معامله منظور شده و مقابله به عوض كرده است و هر كدام كه باشد اشكال دارد .\r\nزيرا بنابر احتمال اوّل لازم مىآيد زيادى مثمن بر ثمن ( از حيث مقدار ) در اصل معامله و معاملهء ربوى مىشود و بنا بر احتمال دوّم لازم مىآيد زيادى مثمن بر ثمن در فسخ . و در نتيجه اخذ ارش مستلزم يكى از دو محذور است يا محذور لزوم ربا\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 531 .\r\n","page_name":" 88 ","page_number":88},
  {"content":"\r\n\r\nدر اصل معامله و يا محذور لزوم ربا در فسخ آن و هر دو اشكال دارد . اوّلى كه پرواضح است كه معاملهء ربوى باطل است ، دوّمى هم به اين دليل كه اگر اشكال نداشت اقاله به شرط زياده يا نقيصه اشكالى نداشت در حالى كه به اتفاق باطل است . پس حق ردّ به اين دليل ساقط است .\r\nو خود شيخ احتمال اول را مىداند و مىفرمايد : والاوّل اولى كه منظور علّامه لزوم ربا در اصل معامله باشد . ( و به قول مرحوم شهيدى . اقول : و لعلّ وجه الاولويّة مبنى على ما ذكره المحقّق رحمه الله من انّ الربا على قسمين ربا المعاوضة و ربا القرض و ذلك لان الفسخ ليس شيئاً منهما فتأمل . ) « 1 » ( پس جناب شيخ در برابر استدلال علّامه تسليم است و به اين دليل ، قبول مىكند كه حدوث عيب در مبيع ربوى مانع از رد به عيب قديم است كما اين‌كه مانع از ارش هم بود قطعاً ، پس مسقط هر دو است ، ولى مرحوم سيّد در حاشيه با سه وجه مستحكم اين فرمايش را نمىپذيرد و ردّ مىكند كه طالبين به آن‌جا مراجعه كنند . ) « 2 »\r\nقوله : و ممّا ذكرنا ظهر ما فى تصحيح هذا :\r\nاگر كسى بخواهد مشكل ردّ مبيع با ارش عيب حادث را بدون ربوى شدن ، به اين نحو حل كند كه اصولًا ارش و تفاوت جزئى از عوضين نيست و در برابر وصف صحت نيست تا معاملهء ربوى و باطل گردد ، بلكه در جاى خود بيان شده كه ارش نوعى غرامت شرعى است كه اگر چيزى به‌دست مشترى يا در دست او تلف شد بايد از عهده برآيد و خسارت را جبران كند ، نظير مقبوض بالسوم ( متاعى را كه مشترى به‌دست مىگيرد تا خوب اطراف آن را بنگرد و وارسى كند ولى هنوز خريدارى نكرده ) كه اگر در دست مشترى تلف شد يا عيبى در او حادث شد ( مثلًا از دستش افتاد و شكست ) ضامن است و بايد خسارت را بپردازد ، بنابراين ارش عيب حادث ربطى به مبيع ندارد و ضميمهء آن نمىشود تا مبيع بيشتر ار ثمن گردد و معامله ربوى شود ، پس رد با ارش عيبى ندارد .\r\nمرحوم شيخ در جواب مىفرمايد : قياس مانحن فيه به باب مقبوض بالسوم ، مع الفارق است زيرا مقبوض بالسوم هنوز معامله نشده و در ملك بايع باقى است و ملك او در دست قابض تلف شده ( ضمناً يد او هم امانى نيست ، پس عدوانى مىشود ) و لذا ضامن است و بايد از عهده برآيد ، ولى عيب حادث در مبيع ، در ملك خود مشترى است و معنى ندارد كه مشترى ضامن آن باشد مگر پس از فسخ معامله و رجوع مبيع به ملك بايع ، در اين مرحله است كه اگر وصف صحت در نزد مشترى از بين رفته باشد بايد از عهده برآيد ، و چون مفروض ما اين است كه متاع ربوى است و وصف صحت در آن مثل‌ساير اوصاف است كه چيزى از ثمن در مقابل آن قرار نمىگيرد ، ولذا تلف آن نزد مشترى مثل نسيان كتابت است كه مشترى عبد كاتب را خريده و الان نزد او كتابت را\r\n\r\n\r\n","description":"","footnote":"\r\n( 1 ) . هداية الطالب ، ص 526 .\r\n( 2 ) . حشايهء المكاسب ، بخش خيارات ، ص 89 .\r\n","page_name":" 89 ","page_number":89},
  {"content":"\r\n\r\nفراموش كرده كه اگر مشترى از حق‌الخيار خود استفاده كرد و معامله را فسخ كرد ، با بت نسيان كتابت ضامن نيست ، در اين‌جا هم بابت وصف صحت ، ضامن نيست . پس قياس مع‌الفارق است .\r\nقوله : والحاصل انّ البايع . . . :\r\nخلاصه اين كه در اجناس ربوى اگر معامله فسخ شد بايع فقط استحقاق اخذ خود مثمن را دارد كه در مقابل ثمن به مشترى داده و نسبت به وضو صحت حقى ندارد و لذا اگر بگيرد ربا لازم مىآيد . آرى در اجناس غير ربوى استحقاق دارد زيرا در اين‌ها وصف صحت در مقابل جزئى از ثمن قرار مىگيرد و بر مشترى است كه قيمت عيب حادث را بدهد تا ثمن را كه در مقابل خود مبيع و وصف صحت بود پس بگيرد .\r\n( پس به نظر شيخ اعظم هم حدوث عيب در مبيع ربوى ، هم مانع ازردّ است و هم مانع از ارش . البته دو نكته مجمل ماند و بر خلاف نظرات شيخ در جاهاى ديگر است : يكى مسئلهء غرامت بودن ارش را جواب ندادند و تنها قياس به مقبوض بالسوم را حل كردند . و ديگرى مسئلهء مقابلهء وصف صحت با قسمتى از ثمن در متاع غير ربوى كه در جاهاى ديگر خود ايشان قبول نكردند كه وصف صحت مقابل مال باشد و تمام ثمن را در قبال خود عين دانستند و اوصاف را كلًا خارج دانستند حتى وصف صحت . )\r\nقوله : ثم انّ صريح جماعة من الاصحاب :\r\nدر اين‌جا كه متاع ربوى است و مشترى حق رد ندارد چه با ارش چه بدون آن ، تكليف چيست ؟ آيا بايد معامله را مجّاناً بپذيرد و ضررى را كه از ناحيهء عيب قديم بر او وارد شده تحمل كند ؟ فقها در اين‌جا حكم به صبر بر معيب نكرده و مشترى را ملزم به صبر ننموده‌اند بلكه براى تدارك ضرر او دو راه گفته‌اند كه شيخ طوسى در مبسوط « 1 » تنها به نقل آن دو بسنده كرده و هيچ كدام را ترجيح نداده است :\r\n1 . مشترى حق داشته باشد متاع معيوب را رد كند به شرط اين‌كه غرامت عيب جديد را هم بپردازد از باب اين كه ارش عيب حادث ربطى به عوضين ندارد تا معامله ربوى شود بلكه نظير مقبوض به سوم يك غرامت شرعى است كه مستام ( گيرندهء آن ) ضامن است .\r\n2 . اصلًا در چنين موردى امضاى معامله متعذر است ( مطلقاً چه با ارش كه ربا است و چه بدون آن كه ضرر است ) . بنابراين چاره‌اى جز فسخ معامله نيست و پس از فسخ ، چنين متاعى را در حكم تالف حساب كنند كه ردّ خود عين متعذّر و محال است و قانون اين است كه ردّ عين متعذر شد نوبت به ردّ بدل مىرسد و بايد قيمت متاعى را كه معيوب به عيب قديم و سالم از عيب جديد باشد به بايع بپردازد .\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 133 .\r\n","page_name":" 90 ","page_number":90},
  {"content":"\r\n\r\nشهيد اول در دروس « 1 » به تبع علّامه در تحرير « 2 » راه اوّل را برگزيده و وجه ثانى را بدين‌گونه تضعيف كرده‌اند كه موجود را معدوم فرض كردن خلاف اصل است و تا مىتوانيم نبايد خلاف اصل را مرتكب شويم .\r\nمحقق ثانى نيز از ايشان تبعيت كرد و دو دليل براى وجه اول ذكر كرده يكى اين كه ربا در معاوضات ممنوع است نه در ضمانات و ديگرى اين‌كه مانحن فيه مثل ارش عين مقبوض بالسوم است كه در دست مستام ( گيرنده ) در آن عيبى پديد آيد ، و همان‌طور كه در آن‌جا مستام ضامن است و كسى نگفته ربا مىشود همين‌طور در مانحن فيه مشترى ضامن عيب جديد است و ربا نيست . « 3 »\r\nمرحوم شيخ در رد دليل دوم مرحوم محقق مىفرمايد : قبلًا گفتيم كه قياس مانحن فيه به باب مقيوض بالسوم مع‌الفارق است زيرا عيبى كه در مقبوض بالسوم پديد مىآيد در ملك مالك اصلى است و يد قابض كه امانى هم نيست و طبعاً عدوانى است ضامن است ، ولى عيب حادث در مانحن فيه در ملك خود مشترى حادث مىشود و اگر بخواهيم در ملك بايع باشد در صورتى است كه اوّل معامله فسخ شود و ثمن برگردد به مشترى و مثمن به بايع و بعد مشترى ضامن شود و در برابر وصف صحت فاقد ، چيزى بپردازد و اين همان رباى معاوضى است كه باطل است .\r\n( البته جناب شيخ وجه ديگر محقق ثانى را رد نكرد ، و نيز تعليل دروس و تحرير را رد نكرد ، پس قبول دارد و ايشان نيز وجه اول را تقويت مىكند . ولى با بحث‌هاى قبلى ايشان اين وجه نيز عيب دارد و بهتر است بگوييم ايشان نيز وجهى را بر ديگرى ترجيح نداده‌اند . )\r\n\r\n6 . تأخير اخذ به موجب خيار\r\nو منها تأخير الاخذ بمقتضى الخيار . . . :\r\nعامل ششمى كه برخى آن را مسقط رد و ارش هر دو دانسته‌اند عبارت است از تأخير اخذ به موجب خيار ( يعنى مُشترى فهميد كه متاع معيوب است و مع ذلك اقدامى نكرد و فوراً از خيار خود استفاده نكرد و آن را تأخير انداخت يعنى نه اصل معامله را فسخ كرد و نه تقاضاى ارش نمود بلكه سكوت كرد . ) ظاهر ابن زهره در غنيه « 4 » اين است كه چنين تأخيرى مسقط رد و ارش هر دو است چون ايشان مسقطات را پنج امر دانسته كه عبارتند از :\r\n1 . تبرّى بايع از عيب ( كه قبل از معامله يا در متن عقد بگويد : هر عيبى داشت من ضامن آن نيستم . )\r\n\r\n\r\n","description":"","footnote":"\r\n( 1 ) . دروس ، ج 3 ، ص 288 .\r\n( 2 ) . تحرير ، ج 1 ، ص 183 .\r\n( 3 ) . جامع المقاصد ، ج 4 ، ص 365 .\r\n( 4 ) . غنية النزوع ، ص 221 - 222 .\r\n","page_name":" 91 ","page_number":91},
  {"content":"\r\n\r\n2 . رضايت مشترى به عيب ( پس از اين كه فهميد معيوب است بگويد : مانعى ندارد و من به آن راضى هستم . )\r\n3 . تأخير رد از سوى مشترى با علم به عيب ( كه مورد نظر ما است ) و علّت مسقط بودن تأخير آن است كه خيار عيب فورى است يعنى تافهميد كه معيوب است بلافاصله بايد رد كند و حق ندارد مماطله كند و تأخير اندازد .\r\nوجه ظهور كلام ابن زهره در اين است كه اين سه عامل را كه گفته به‌طور مطلق و كلى آن‌ها را مسقط قرار داده و صحبتى از ثبوت ارش نكرده تا مرادش اين باشد كه اين‌ها فقط مسقط رد هستند . سپس دو عامل ديگر را به اين صورت آورده :\r\n4 . حدوث عيب نزد مشترى ، به‌دنبال اين فرموده : مشترى در اين صورت تنها حق ارش دارد يعنى حدوث عيب مسقط رد تنها است نه رد و ارش هر دو .\r\n5 . تصرف مشترى در مبيع ، در اين‌جا هم فرموده : مشترى حق ارش دارد يعنى تصرف مسقط رد تنها است .\r\nحال از اين كه تأخير رد را به تبرى و رضا ملحق كرد و مثل آن دو در اين هم از ارش صحبتى نكرد ولى دو تاى بعدى را كه آورد صحبت از ارش كرد ، به خوبى استفاده مىشود كه به نظر ابن زهره تأخير رد ، مسقط رد و ارش هر دو است .\r\nعلامه در تذكره « 1 » و ابن قدامه در مغنى « 2 » سقوط رد و ارش به وسيلهء تأخير رد را به‌عنوان يكى از دو قول به شافعى نسبت داده است .\r\nقوله : و لعلّه لانّ التأخير دليل الرضا :\r\nمرحوم شيخ مىفرمايد : شايد دليل قائلين به سقوط رد و ارش با تأخير رد اين است كه تأخير پس از علم به عيب نشانهء رضايت مشترى به معامله است و رضا كه آمد خيار ساقط مىشود يعنى حق ارش هم ندارد سپس بلافاصله اين دليل را ردّ مىكنند به اين كه : اوّلًا قبول نداريم كه تأخير علامت رضا به اصل معامله باشد ، زيرا تأخير ( يعنى سكوت و سكوت ) اعم از رضايت به معامله است ، شايد به دلايل ديگرى تأخير انداخته . ثانيا برفرض كه تأخير نشانهء رضا باشد ولى دليل بر سقوط ارش نيست زيرا تأخير ، رضا به اصل معامله و جنس معيوب است نه رضا به عيب آن چنان‌كه قبلًا گفتيم تصرف علامت رضا به اصل مبيع‌معيوب است نه به عيب آن و در مانحن فيه تصرف هم نيست بلكه صرف تأخير است پس به طريق اولى علامت رضا به اصل بيع است نه به عيب تا ارش ساقط شود .\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 529 ؛ المغنى ، ج 4 ، ص 140 .\r\n( 2 ) . همان .\r\n","page_name":" 92 ","page_number":92},
  {"content":"\r\n\r\nقوله : نعم سقوط الرد وحده له وجه :\r\nتأخير مسقط ارش نشد ، آرى مسقط رد بودنش قابل قبول است چنان‌كه عده‌اى از قبيل شيخ در مبسوط « 1 » و ابن حمزه در وسيله « 2 » به آن تصريح دارند و مبناى سقوط رد اين است كه اصل اوّلى در معاملات لزوم است و مشترى حق رد ندارد و در خروج از اين اصل و حكم به جواز فسخ بايد به قدر متيقن اكتفا كنيم و قدر متيقن فوريت است يعنى به محض اطلاع بايد اعمال خيار كند و اگر تأخير انداخت حق ردش ساقط مىشود ، و هيچ دليلى بر تراخى ( جواز تأخير اخذ به مقتضاى خيار ) نداريم مگر چند دليل زير كه عموماً مخدوش مىباشند .\r\n1 . به قول فاضل سبزوارى در كفايه اطلاق اخبار خيار عيب و خصوص بعضى از آن‌ها بر جواز تأخير دلالت دارند . « 3 »\r\nشيخ اعظم مىفرمايد : امّا اطلاقات كه در مقام بيان اصل خيار عيب است و كارى به كيفيت آن كه فورى است يا تأخيرش هم جايز است ندارد . وامّا خبر خاص هم : ما به آن واقف نشديم و بر عهدهء مدّعى آن است كه خبر خاص را بيان كند تا ما نظر بدهيم .\r\n2 . به قول شهيد ثانى در مسالك « 4 » و محدث بحرانى در حدائق « 5 » در مسألهء جواز تراخى مخالفى نمىشناسيم كه از اين سخن بوى ادعاى نفى خلاف يا ادعاى اجماع به مشام مىرسد ، و به قول فاضل سبزوارى « 6 » در مسأله مخالفى نيست .\r\nشيخ مىفرمايد ما در مسأله مخالف داريم و آن را با اسم و رسم مىشناسيم و آن سيد بن زهره در غنيه است كه قبلا كلامش ذكر شدو تأخير اعمال خيار را مسقط رد و ارش دانست و سخنش موافق اصالت لزوم هم هست .\r\n3 . ادعاى شهرت و فتواى شهور : اگر هم مسأله اجماعى نباشد ولى مشهور كه هست .\r\nشيخ مىفرمايد : اوّلًا اصل شهرت فتوائى حجت نيست . چون ظن‌آور است و دليل خاص ندارد و ثانياً برفرض كه كسى انسدادى باشد و آن را از باب مطلق الظن حجت بداند باز ارزش ندارد چون اين شهرت بين المتأخرين است و مستند به استصحاب است كه دليل بعدى باشد و اصل عملى گمان‌آور نيست .\r\n4 . استصحاب بقاء خيار : به محض علم به عيب حق خيار آمد حال فورى اعمال نكرده و تأخير انداخت و ما شك كرديم كه اين حق باقى است يا خير ؟ از استصحاب بقاء خيار استفاده كنيم .\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 139 .\r\n( 2 ) . وسيلة ، ص 256 .\r\n( 3 ) . كفايةالاحكام ، ص 94 .\r\n( 4 ) . مسالك الافهام ، ج 3 ، ص 302 .\r\n( 5 ) . الحدائق الناضرة ، ج 19 ، ص 117 .\r\n( 6 ) . كفاية الاحكام ، ص 94 .\r\n","page_name":" 93 ","page_number":93},
  {"content":"\r\n\r\nشيخ مىفرمايد : علّامه در تذكره « 1 » فقط به استصحاب استناد كرده ولى به عقيدهء ما استفاده از آن مبتنى است بر اين كه استصحاب را مطلقاً حجت بدانيم حتى در موارد شك در مقتضى . ولى خود ما استصحاب را در شك مقتضى حجت نمىدانيم و در شك در وجود رافع يا رافعيت موجود حجت مىدانيم و در مانحن فيه تسك در اصل مقتضى است كه آيا خيار عيب فورى است و بيش از اولين فرصت ممكن قابليت بقاء را ندارد يا متراخى است ؟ ولذا استصحاب هم جارى نمىشود در نتيجه برمىگرديم به سخن ابن زهره و مانند او و تأخير رد را مسقط رد مىدانيم ولو مسقط ارش ندانستيم .\r\n\r\nبيع شىء معيوب بدون تبيين و اعلام عيب به مشترى\r\nدر اين مسأله از بُعد حكم تكليفى به مسأله نگاه كرده‌اند و آن اين كه : آيا بر بايعى كه جنس معيوب را مىفروشد واجب است كه به مشترى اعلام كند و بگويد جنس من معيوب است ( اعلام اجمالى يا تفصيلى ) و حرام است كتمان عيب كند و نگويد ؟ يا اعلام واجب نيست و كتمان حرام نيست ؟ يا نظر ديگر مطرح است ؟ از مجموع كلام قوم استفاده مىشود كه در مسأله پنج نظريّه وجود دارد :\r\n1 . عدّه‌اى برآنند كه اعلام واجب و كتمان حرام است مطلقاً ( در قبال تفصل‌هاى بعدى ) از جمله اين گروه شيخ طوسى در مبسوط « 2 » و خلاف « 3 » است ، راوندى در فقه القرآن « 4 » و علّامه در تحرير است و استدلال هم كرده به اين كه : ترك اعلام غش است و غش مؤمن حرام است چه در معامله چه غير آن و براى اين كه فروشنده غاش ( فريب‌گر ) نباشد بايد اعلام كند . « 5 »\r\n2 . عدّه‌اى طرفدار استحباب اعلام به نحو مطلق ( در قبال تفصيل بعد ) هستند از جمله علّامه در تذكره « 6 » و ابن ادريس در سرائر « 7 » و محقق در شرايع « 8 » .\r\n3 . عدّه‌اى ميان عيوب خفيّه و پنهانى ( كه با نگاه اوّلى و با امتحان ساده قابل تشخيص نيست و نياز به دقت دارد و به مرور خود را نشان مىدهد ) و عيوب ظاهره و آشكار ( كه با يك نگاه قابل درك است ) تفصيل قائل شده‌اند و گفته‌اند در عيب خفى اعلام واجب است آن هم مطلقاً ( چه بايع تبرى از عيوب بجويد يا نجويد ) و در عيب جلى لازم نيست .\r\n4 . عدّه‌اى يا تفصيل ديگرى داده‌اند به اين كه : اگر تبرّى از عيب نجسته اعلام واجب است و مع التبرّى لازم نيست .\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 526 .\r\n( 2 ) . مبسوط ، ج 2 ، ص 138 .\r\n( 3 ) . خلاف ، ج 3 ، ص 125 .\r\n( 4 ) . فقه القرآن ، ج 2 ، ص 56 .\r\n( 5 ) . تحرير ، ج 1 ، ص 183 .\r\n( 6 ) . تذكرة الفقهاء ، ج 1 ، ص 525 .\r\n( 7 ) . سرائر ، ج 2 ، ص 296 .\r\n( 8 ) . شرايع ، ج 2 ، ص 36 .\r\n","page_name":" 94 ","page_number":94},
  {"content":"\r\n\r\n5 . عدّه‌اى هم در خصوص عيب خفى گفته‌اند اگر تبرى نجسته اعلام واجب است و گرنه نه ولى در عيب جلى اين حرف را نزده‌اند . پس در مجموع پنج قول داريم .\r\nقوله : والظاهر ابتناء الكلّ على دعوى . . . :\r\nمرحوم شيخ مىفرمايد : مبناى همهء اين اقوال ادعاى صدق و عدم صدق غش است عدّه‌اى مىگويند اعلام نكردن مطلقاً غش است و غش حرام است ، عدّه‌اى مىگويد اگر در عيب خفى اعلام نكند غش است ، عدّه‌اى مىگويند اگر تبرى نجويد غش است و . . . پس بايد ببينيم كه در كجاها غش صادق است و ترك اعلام موجب غش است و كجاها صادق نيست ؟ آن‌چه از ملاحظهء عرف و لغت در معناى غش استفاده مىشود اين است كه كتمان خصوص عيب مخفى ( عيبى كه به مجرّد اختبار و آزمايش متعارف قبل از معامله ، معلوم نمىشود و نياز به امتحان بيشتر و گذشت زمان دارد ) غش است . وامّا عيوب ظاهره كتمان آن‌ها و در واقع ترك اظهار آن از سوى بايع غش نيست ( چون خود مشترى چشم داشت و مىخواست نگاه كند و دقت كند و اگر نكرد خودش مقصر است . )\r\nآرى اگر در عيوب ظاهره بايع نه‌تنها بيان عيب نكرد بلكه اظهار سلامتى كرد و گفت جنس من سالم است آن هم به گونه‌اى كه واقعاً مشترى باور كرده به قول بايع اعتماد كرد و خودش كم‌ترين امتحان و آزمايش نكرد اين غش است . مثلًا عبد نابينا را مىفروشد و نه‌تنها نمىگويد عبد من نابينا است بلكه وانمود مىكند كه بينا است . مثلًا قرآنى را جلوى روى عبد باز مىكند و وانمود مىكند كه او بينا است و از روى قرآن قرائت مىكند . اين حتماً غش است و عرف فروشنده را فريب‌كار مىداند . پس هر كتمان عيبى غش نيست بلكه كتمان عيب خفى و عدم اعلام آن غش است .\r\nقوله : قال فى التذكرة فى ردّ . . . :\r\nشافعى مدعى شده كه بر بايع اظهار عيب واجب است مطلقاً ( چه جلى يا خفى ، چه مشترى سؤال و تفحص بكند يا نه ) و كتمان مطلقاً حرام است و براى اين مدعا استدلال كرده به اين كه كتمان غش است و غش حرام است . علّامه در ردّ اين دليل فرموده : ما قبول نداريم كه مطلق كتمان عيب ، غش باشد بلكه خصوص كتمان عيب آن هم پس از سؤال و تحقيق مشترى ، غش است و در اين‌جا مشترى مقصر است كه فحص نكرده نه بايع . « 1 »\r\nمرحوم شيخ مىخواهد از ذكر اين جمله كه خود مشترى مقصر است استفاده كند كه مورد بحث علّامه عيب ظاهر است و عدم اعلام عيب ظاهر را غش نمىداند ( ولى كتمان عيب خفى را\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 538 .\r\n","page_name":" 95 ","page_number":95},
  {"content":"\r\n\r\nغش مىداند كه نظر خود شيخ هم همين بود ) از طرفى در اوايل مسأله از علّامه در تحرير عبارتى نقل شد كه مشتمل بود بر لفظ كتمان و فرموده بود : « لايكتمه » و نيز مشتمل بود بر استدلال به غش بودن ، شيخ از اين دو مطلب استفاده مىكند كه مورد عبارت تحرير ، عيب خفى است و آن را غش مىداند و به اين وسيله ميان دو كلام علّامه در تذكره و تحرير جمع مىكنند كه كسى خيال نكند علامه تناقض‌گوئى كرده زيرا در تحرير بيان نكردن عيب را غش دانسته ولى در تذكره رد كرده ، خير هر كلام موردى دارد يكى مال عيب خفى است ديگرى مال عيب ظاهر است .\r\nسپس دايرهء جمع را توسعه داده و ادعا مىكنند كه اين جمع نسبت به كلام اصحاب مطلقاً ( حتى غير علامه ) امكان‌پذير است كه بگوييم : آنان كه بيان نكردن را غش و حرام نمىداند منظورشان عيب ظاهر است و آنان كه غش و حرام مىدانند ، منظورشان عيب مخفى است و تعارضى ميان اقوال نيست .\r\nيكى از مهم‌ترين شواهد اين جمع اين است كه از طرفى ابن ادريس در يك‌جا از كتاب سرائر فرموده : بالاجماع كتمان عيب با علم به آن حرام و ممنوع است . « 1 » از طرف ديگر در اوائل مسأله قول به استحباب اعلام ، به او نسبت داده شد « 2 » و اين دو تناقص است ولى جمع همان است كه در عيب مخفى كه تعبير به كتمان هم داشت ، اعلام و واجب و كتمان حرام است و در عيب ظاهر اعلام واجب نيست و حداكثر مستحب است . پس غش و حرام بودن در خصوص كتمان عيب مخفى است نه مطلق عيب .\r\nقوله : ثم التبرى من العيوب :\r\nدر ضمن كلمات قوم سخن از وجوب اعلام و حرمت كتمان و يا به جاى آن تبرى از عيوب بود ، حال سخن در اين است كه اگر بايع تبرى از عيب جُست و گفت هر عيبى داشت من ضامن نباشم آيا همين كفايت مىكند و وجوب اعلام را از دوش او برمىدارد ، يا برفرض تبرى هم اعلام واجب است ؟\r\nشيخ اعظم مىفرمايد : مسأله محل اشكال است و دو وجهى است . از طرفى وجهى براى كافى نبودنى تبرى و مسقط وجوب اعلام نبودن آن مىتوانيم بياوريم و بگوييم : چه تبرى بجويد يا نه غش صدق مىكند و حرام است پس نبايد اكتفا كند و بايد اعلام كند . از طرف ديگر وجهى براى كفايت آن مىتوانيم بياوريم و بگوييم : لزوم غش يا از اين‌جا ناشى مىشود كه اطلاق عقد مقتضى التزام بايع به صحت مبيع است ( به حكم اصالة السلامة كه در اوايل خيار عيب ذكر شد ) كه اگر منشأش اين باشد با تبرى از عيب آن ظهور اطلاقى از بين مىرود و وجهى براى وجوب اعلام\r\n\r\n\r\n","description":"","footnote":"\r\n( 1 ) . سرائر ، ج 2 ، ص 297 .\r\n( 2 ) . حاكى مفتاح الكرامه ، ج 4 ، ص 629 مىباشد .\r\n","page_name":" 96 ","page_number":96},
  {"content":"\r\n\r\nنيست . و يا از اين‌جا ناشى مىشود كه بايع عمداً مشترى را وارد كارى كرده كه او كراهت داشت و نمىخواست و در واقع گولش زده كه اين هم با تبرّى رفع مىشود و نمىتواند بگويد : ناخواسته مرا وارد فلان كار كرد ، با اين حساب تبرّى از عيب كه آمد غش در معامله صدق نمىكند . پس هركدام وجهى دارد و نمىتوان يك طرف را اختيار كرد و فتوا داد ، البته همان‌طور كه شيخ طوسى در مبسوط فرمود : احوط اين است كه اعلام بكند مطلقاً ( چه تبرى بجويد يا نه . )\r\nقوله : ثم ان المذكور فى جامع المقاصد . . . :\r\nعده‌اى از فقها از جمله محقق ثانى در جامع المقاصد « 1 » و شهيد ثانى در مسالك « 2 » در خصوص مثل مخلوط كردن شير با آب فتوا به بطلان معامله داده‌اند به اين دليل كه نسبت به آب كه از جنس شير نيست عقد صحيح نيست چون مشترى قصد خريد آب ندارد و قصد خريد شير دارد و عقد تابع قصد است و نسبت به بقيّه هم كه شير باشد از اين جهت باطل است كه مجهول است و مقدار مبيع روشن نيست و جهل و غرر مبطل است ، مگر اين‌كه بگوييم : مجهول بودن كل مبيع مبطل است ولى جهالت جزء آن با فرض علم به كل ( كه در شير و آب مخلوط چنين است ) ، عيبى ندارد و شبيه آن است كه شخصى مال خودش و مال ديگرى را ضميمه كند و با هم به قيمت واحدى بفروشد سپس معلوم شود كه بخشى از آن مال خودش نبوده كه در اين‌جا نسبت به مال خودش معامله باطل نيست با اين كه در اين‌جا هم در هنگام معامله مشترى خبر نداشت كه گندم خود بايع چقدر است ؟\r\nمرحوم شيخ مىفرمايد : امتزاج دو گونه است : گاهى به گونه‌اى است كه آب در شير مستهلك شده و عرف آن را شير مىداند و باعث شده كه شير از حقيقت خودش خارج گردد و شيئى ثالثى بشود مثل نمك زياد در خمير و نان كه نان را از نان بودن خارج نمىسازد و محل كلام عدّهء مذكور در اين فرض است و اين‌جا وجهى براى بطلان اصل معامله نيست بلكه حداكثر اگر فهميد حق الخيار دارد . آرى گاهى ممزوج و مخلوط كردن به گونه‌اى است كه مبيع را معيوب مىكند بدون اين كه در آن مستهلك شود بلكه به‌گونه‌اى است كه موجب خروج مبيع از حقيقت خودش مىشود و تبديل مىشود به شيئى ثالثى مثل سركه و عسل كه سكنجبين مىشود يا هر دو عنوان صدق مىكند . مثل گندم و خاك ، در اين فرض سخن جمع مذكور صحيح است و حكم به بطلان معامله مىشود آن هم فى بعض الموارد ( منظور فرض صدق هر دو عنوان است مثل گندم و خاك يا آرد و خاك . ) پس مطلق مشوب كردن مبيع با چيز ديگر مبطل نيست .\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 333 .\r\n( 2 ) . مسالك الافهام ، ج 3 ، ص 129 .\r\n","page_name":" 97 ","page_number":97},
  {"content":"\r\n\r\n\r\nمسائل اختلاف بايع و مشترى\r\nدر معامله مواردى پيش مىآيد كه طرفين اختلاف پيدا مىكنند اين اختلاف گاهى در اصل موجب و سبب خياراست كه مثلًا آيا مبيع معيوب بوده يا خير ؟ و مانند آن ، مرحوم شيخ در اين رابطه چهار مسئله ذكر مىكنند . و گاهى اصل خيار عيب را هر دو قبول دارند ولى در مسقطات آن نزاع دارند يعنى بايع طرفدار اسقاط آن است و مشترى طرفدار بقاء آن ، در اين رابطه مرحوم شيخ پنج مسأله ذكر مىكنند . و گاهى در فسخ معامله نزاع دارند يعنى مشترى مىگويد من از حق خيارم استفاده نموده و معامله را فسخ كرده‌ام و بايع قبول نمىكند ، در اين رابطه هم سه مسئله ذكر مىكنند كه در مجموع دوازده مسئله مىشود :\r\n\r\nالف : اختلاف بايع و مشترى در سبب الخيار ( 4 مسأله )\r\nمسئلهء اول : نزاع در اصل معيوب بودن متاع\r\nمسألهء نخست از دوازده مسئله و اوّلين مسأله از چهار مسأله اختلاف در سبب الخيار : اگر طرفين در اصل معيوب بودن و نبودن متاع نزاع دارند يعنى مشترى مدّعى است كه متاع شما معيوب بوده و من خيار عيب دارم و بايع منكر آن است و مىگويد سالم بوده و تو حق‌الخيار ندارى [ البته غالباً بايع منكر است و گاهى ممكن است مشترى منكر باشد 
  ] ، در اين‌جا اگر متاع ، موجود و در اختيار مشترى است و قابل ملاحظه است بايد ملاحظه شود و معلوم گردد كه حق با مشترى است يا بايع تا به نفع ذىحق حكم شود ، ولى اگر امكان ملاحظه وجود ندارد يا در اثر تلف و ازبين رفتن مبيع و يا در اثر گم شدن آن و مدعى هم بيّنه‌اى ندارد قول منكر مقدم مىشود و به نفع بايع حكم مىشود ، البته بايد قسم هم بخورد كه متاع او معيوب نبوده است .\r\n[ نكته براى تشخيص مدعى از منكر ملاك‌هايى ذكر شده كه فهرست آن‌ها از اين قرار است :\r\n1 . المدعى من لو تَرَكَ تُرِكَ او لوسكت يسكت عنه 2 . المدعى من يكون فى مقام اثبات قضية 3 . المدعى من يدعى خلاف الاصل 4 . ملاك عرف است 5 . المدعى من يدعى خلاف الظاهر . 
  ]\r\nمسألهء دوم : نزاع در عيب بودن امر موجود\r\nدومين مسئله از دوازده مسأله و از مسائل اختلاف در سبب الخيار :\r\nمسألهء قبلى در اصل وجود عيب بود ، و اين مسئله در عيب بودن موجود است يعنى هر دو قبول دارند كه در متاع چيزى هست ولى در عيب بودن آن و باعث خيار شدنش نزاع دارند ، مشترى مىگويد :\r\nكه اين عيب است و من حق‌الخيار دارم و بايع انكار مىكند ، در اين فرض هم اگر مبيع در اختيار ما است بايد ملاحظه كنيم كه اين چيز اين عيب هست يا نه ، ولى اگردر اختيار ما\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nنيست يا اگر هست به خبره و كارشناس دسترسى نداريم تا بفهميم كه اين امر عيب هست يا نه .\r\nحكم اين مسأله مثل مسألهء قبل است كه اگر مدّعى ( مشترى ) بيّنه ندارد قول منكر مقدم مىشود اگر قسم بخورد ، آرى اگر اصل نقص بودن آن مسلّم است ولى عيب اصطلاحى بودنش كه نقصان ماليت دارد و موجب ارش بشود معلوم نيست و دراين جهت نزاع دارند در اين‌جا مشترى تنها حق رد دارد ( زيرا قبلًا بحث شد كه مطلق نقص موجب خيار ردّ است ) و حق ارش ندارد زيرا اصل برائت به نفع بايع حكم مىكند و ما شك داريم كه عيب مصطلح هست تا ارش داشته باشد يا نيست تا ارش بر بايع واجب نباشد و عندالشك در وجوب ارش و عدم آن يا ضمان بايع و عدم آن اصل برائت ذمّه جارى مىشود .\r\nمسألهء سوم : حدوث عيب در ضمان بايع يا مشترى\r\nشرعاً تا زمان‌هاى معيّنى بايع ضامن مبيع است و اگر تلف شد از مال بايع است و آن زمان‌ها يكى عبارت است از مرحلهء قبل از بيع كه اگر تلف شد از مال مالك اصلى تلف شده البته در اين قسمت تعبير به ضمان هم حقيقى نيست ، ديگرى تلف بعد از معامله و پيش از قبض و اقباض است كه « كل مبيع تلف قبل قبضه فهو من مال بايعه » و سوّمى تلف بعد از قبض و قبل از انقضاء خيار است كه « كل مبيع تلف فى زمن الخيار فهو من مال من الاخيار له » كه بايع باشد . آرى اگر بعد از معامله و پس از قبض و پس از انقضاء مدت خيار ، تلف شد ضرر به مشترى مىرسد و ربطى به بايع ندارد . حال هر دو قبول دارند كه در متاع عيبى حادث شده و نزاع در اين است كه آيا قبل از قبض يا قبل از انقضاء خيار بوده و بالجمله آيا حدوث عيب يا تلف وصف صحت ، در زمان ضمان بايع بوده تا ضرر به بايع وارد شود ؟ يا پس از قبض و انقضاء خيار بوده و در زمان پس از ضمان بايع بوده تا ضرر به مشترى وارد شود ؟ به اين صورت كه بايع مىگويد اين عيب متقدم نبوده و در زمان خيار يا قبل القبض نبوده پس من ضامن نيستم ، و مشترى مىگويد : اين عيب در زمان ضمانت بايع حادث شده پس ضامن است و من حق دارم ارش بگيرم يا فسخ كنم ، در اين‌جا چه بايد كرد ؟\r\nمىفرمايد : قول منكر تقدم را بايد بپذيريم كه قول بايع باشد زيرا شك در تقدم و تأخر حدوث عيب داريم و اصل عدم تقدم عيب بر عقد يا بر قبض يا بر انقضاء خيار ، جارى مىشود ، يا اصل عدم حدوث عيب در زمان ضمان بايع جارى مىشود ( الاصل فى كل حادث شك فى تقدمه و تأخره ، تأخره ) و منكر كسى است كه قولش موافق اصل باشد پس به نفع بايع حكم مىشود .\r\nالبته مسألهء چهار صورت دارد : گاهى تاريخ حدوث عيب و تاريخ عقد هر دو معلوم است كه در اين فرض بحثى نداريم و طبق علم عمل مىشود . و گاهى تاريخ هر دو مجهول است اين‌جا اصل مزبور جارى مىشود . و گاهى تاريخ عقد معلوم است و تاريخ حدث عيب مجهول است باز\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nاصل مذكور مىآيد ، و حتى در فرض چهارمى كه تاريخ حدوث عيب معلوم است و تاريخ عقد مجهول است باز اصل مذكور مىآيد و به نفع بايع حكم مىكند . و اگر كسى بگويد : در اين فرض كه تاريخ عقد مجهول است چه مانعى دارد كه اصل عدم عقد در هنگام حدوث عيب جارى كنيم و به نفع مشترى حكم شود ؟ شيخ مىفرمايد : اين اصل مثبت است زيرا نتيجه‌اش وقوع عقد پس از حدوث عيب است و بعد حكم به ضمان بايع مىشود و وقتى واسطه غيرشرعى درست شد اصل اعتبارى ندارد و اصل عدم حدوث عيب قبل از عقد و قبض و انقضاء جارى مىشود و نتيجه‌اش لازم نيست اين باشد كه پس عيب بعداً حادث شده پس بايع ضامن نيست بلكه مستقيماً اثر شرعى دارد كه عدم ضمان بايع باشد ( يا واسطه‌اى اگر باشد خفى است و كالعدم شمرده مىشود . )\r\nقوله : و عن المختلف انّه حكى عن ابن الجنيد . . . :\r\nما طبق محاسباتمان بايع را منكر دانستيم و حكم كرديم به تقديم قول او ولى علامه در مختلف از ابن جنيد اسكافى اين‌گونه نقل كرده كه اگر بايع مدعى شد كه عيب در نزد مشترى حادث شده و ربطى به من ندارد و مشترى آن را انكار كرد و گفت : خير نزد من حادث نشده بايد مشترى قسم بخورد ! و به نفع او حكم مىشود . « 1 »\r\nشيخ اعظم مىفرمايد : شايد مدرك اين فتوا يكى از اصول زير باشد : يا اصل عدم تسليم بايع است عين را به مشترى بر وجهى كه مقصود او بوده ( كه سالم باشد ) كه شك در تسليم كذائى داريم و اصل عدم جارى مىشود . و يا اصل عدم استحقاق بايع است كل ثمن را كه شك در استحقاقش داريم ، و يا اصل عدم لزوم عقد است كه شك در لزومش داريم . نظير آن‌جا كه بايع مىگويد : اين متاع نزد مشترى تغيير كرده ( مثلًا رنگ كرده ) و مشترى انكار مىكند كه حق به مشترى داده شد ولى اين اصول و بحث مزبور قبلًا در شروط عوضين گذشت و همان‌جا بيان شد كه اين اصول قابل جريان نيست . و در نتيجه همان سخن اول ما درست است كه قول بايع يا منكر تقدم عيب ، مقدم مىشود .\r\nقوله : هذا اذا لم تشهد القرينة القطعيه . . . :\r\nدر نزاع مذكور ميان بايع و مشترى روال طبيعى و فنّى كار اين است كه سه مرحله را به ترتيب طى كنيم :\r\n1 . از قرائن و شواهد قطعى و يقين‌آور استفاده كنيم 2 . از بيّنه و امارهء ظنيه معتبره بهره بگيريم 3 . از اصل عملى استفاده كنيم ، آن‌چه تا به حال گفتيم مال مرحلهء سوم بود كه نه بيّنه‌اى هست و نه قرينهء قطعيه . حال مىفرمايد :\r\nاگر قرينه قطعى بر يك طرف قائم شد نوبت به اجراى اصل و حكم به تقديم قول منكر\r\n\r\n\r\n","description":"","footnote":"\r\n( 1 ) . مختلف الشيعه ، ج 5 ، ص 172 .\r\n","page_name":" 100 ","page_number":100},
  {"content":"\r\n\r\nنيست زيرا اگر قرينه قطعى دلالت كرد كه اين عيب خيلى كهنه و قديم است و يقيناً قبل از عقد بوده ، تكليف روشن مىشود و بايع ضامن است ، و نيز اگر دلالت كرد كه اين عيب و زخم ، جديد و تازه است و همين امروز و پس از معامله پيدا شده ، باز تكليف روشن است و ربطى به بايع ندارد و خود مشترى ضامن است و با وجود قطع و يقين نوبت به امارات ظنى يا اصول عمليّه نمىرسد .\r\nقوله : قال فى التذكرة : ولو اقام احدهما بيّنة . . . :\r\nوامّا در فرض نبود علم ولى وجود بيّنه و دو شاهد عادل ، تكليف چيست ؟ دو فرض دارد :\r\n1 . اگر يكى از آن دو بيّنه آورد و ديگرى نياورد ، پرواضح است كه به بيّنهء همان يكى عمل مىشود و به نفع او حكم مىشود چه بايع باشد يا مشترى\r\n2 . ولى اگر هر دو اقامهء بيّنه كردند يعنى بايع دو شاهد آورد بر اين كه قبل از معامله مبيع معيوب نبوده و مشترى دو شاهد آورد كه قبلًا معيوب بوده ، تكليف چيست ؟ علّامه فرموده : بيّنه مشترى مقدم است چون بايع منكر است و حدوث عيب را در زمان ضمان خودش انكار مىكند و مشترى مدّعى اين معنى است و قانون باب مدعى و منكر اين است كه « البيّنة على من ادّعى و اليمين على من انكر . » « 1 »\r\nمرحوم شيخ مىفرمايد : اين فتوا مبتنى است بر اين كه قسم منكر در طول بيّنه مدعى باشد و با وجود بيّنه نوبت به يمين نرسد ولى در اصل اين مبنا ، كلام و بحثى است كه در باب قضا و شهادات مطرح است و قابل بحث است و چنين نيست كه قطعى و يك كلام باشد ، البته به نظر ما هم خالى از قوت نيست كه بيّنه كه آمد قسم ساقط شود ولى به هر حال مقطوع هم نيست .\r\nقوله : و اذا حلف البايع فلابد من حلفه . . . :\r\nفراز قبلى كه قرينهء قطعيه يا وجود بيّنه باشد به‌عنوان جملهء معترضه در وسط مطرح شد . حال برگرديم به اصل بحث كه بايع ، منكر حدوث عيب در ضمان او است و مشترى مدعى آن است و بيّنه‌اى هم نيست و علىالقاعده بايد بايع قسم بخورد ، سؤال اين است كه بايع چگونه بايد قسم بخورد ؟ و بر چه چيزى سوگند بخورد ؟ آيا بر نفى تقدم عيب يا نفى استحقاق ارش واقعاً قسم بخورد و به ضرس قاطع بگويد :\r\nواللَّه عيب تقدم نداشته و قبل از قبض يا قبل از انقضاء خيار نبوده ، واللَّه مشترى از اين بابت حقى ندارد ، و . . . ؟ يا قسم بر نفى علم هم كافى است كه بگويد : واللَّه من خبر ندارم و نمىدانم و گمان نمىكنم كه عيب قبلًا حادث شده باشد ؟\r\nشيخ اعظم مىفرمايد : اگر بايع قبلًا مبيع را ديده و كاملًا امتحان كرده و بر زواياى آن مطلع شده و مطمئن گرديده كه عيبى ندارد الان كه نزاع دارند بايد قاطعانه قسم بخورد بر اين كه واقعاً\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 541 .\r\n","page_name":" 101 ","page_number":101},
  {"content":"\r\n\r\nعيبى نداشته ، واقعاً مشترى استحقاق رد يا ارش ندارد و وجهى براى قسم بر نفى علم وجود ندارد و نيازى به آن نيست چون او علم به عدم تقدم عيب دارد نه عدم العلم ، نظير كسى كه مىخواهد به معسر و تنگدست بودن بدهكارى شهادت دهد يا به عدالت شاهدى شهادت دهد كه پس از امتحان و معاشرت و شناخت كافى از وضعيت طرف بايد قاطعانه بگويد : فلانى معسر يا عادل است نه اين كه بگويد من نمىدانم كه در يُسر هست يا خير ، گناهى از او سر زده يا خير ؟\r\nاما اگر اختبار و امتحانى در كار نبوده و قبلًا بايع مبيع را وارسى نكرده ( فرضاً جنس داخل كارتن بسته‌بندى شده از انبار آورده و تحويل مشترى داده و بعداً نزاع پيدا شده ) آيا باز هم بايد قسم جزمى بخورد و اصولًا مىتواند چنين قسم بخورد يا فقط قسم بر نفى علم بايد بخورد و اين ارزش دارد ؟ محقق ثانى در جامع المقاصد « 1 » به صورت يك احتمال فرموده و مفتاح الكرامه « 2 » از جماعتى حكايت كرده كه در اين فرض به اصالة عدم تقدم العيب ( استصحاب ) استناد مىكند و در ظاهر بنا را مىگذارد بر اين كه قبل از قبض يا قبل از انقضاء خيار ، عيبى نبوده آن‌گاه حكم ظاهرى را مثل واقعى حساب مىكند و به‌دنبال اين بناگذارى باز جازمانه قسم مىخورد بر نفى تقدم عيب و عدم استحقاق رد و ارش از سوى مشترى [ همان‌طور كه در باب طهارت مبيع اين مسئله هست كه اگر شك كردند در طهارت آن در هنگام معامله ، نخست قاعدهء طهارت ( كل شيئى طاهر حتى تعلم انه قدر ) جارى مىكند و در ظاهر بنا را بر طهارت مىگذارد ، سپس قسم مىخورد بر اين كه مبيع پاك بوده نه اين كه قسم بخورد بر نفى علم به نجاست . 
  ]\r\nمرحوم شيخ اين قياس و تنظير را مع‌الفارق مىداند و مىفرمايد : طهارت در استعمالات متشرّعه اختصاص به طهارت واقعى ندارد بلكه اعم از طهارت واقعى و ظاهرى است كه با اصل هم قابل اثبات است . كمااين‌كه در باب ملكيت و زوجيّت هم ملكيت ظاهرى يا زوجيّت ظاهرى و احراز شده با اصل يا قاعدهء ير كافى است براى اين كه آثار ملك واقعى را بار كند و قسم بخورد بر مالكيت فلان و زوجيّت به همان ، ولذا با اجراى اصل طهارت مىتواند قسم بخورد بر طهارت ولى مسألهء معيوب بودن و نبودن امر واقعى است و با اصل و استصحاب كافى نيست كه احراز شود و قسم بخورد بر نفى تقدم عيب ، بلكه واقعاً بايد با امتحان احراز كند و علىالفرض اختبارى نبوده پس وجهى براى قسم بر نفى تقدم عيب نيست و حداكثر بايد بر نفى علم قسم بخورد كه البته همين هم كافى است و نهايتاً به نفع بايع حكم خواهد شد .\r\nقوله : و فى التذكرة بعد ما حكى عن بعض الشافعيّه . . . :\r\nعلامه در تذكره از قول بعضى شافعيه چنين آورده كه در فرض عدم اختبار مىتواند بر اصالت سلامت مبيع كه اصل اوّلى است اكتفا كند و بنا را بر سلامت بگذارد و بعد قاطعانه قسم بخورد بر\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 355 .\r\n( 2 ) . مفتاح الكرامة ، ج 4 ، ص 659 .\r\n","page_name":" 102 ","page_number":102},
  {"content":"\r\n\r\nنفى تقدم عيب يا نفى استحقاق رد و ارش ، سپس خود علّامه فرموده : ولى من اين حرف را قبول ندارم ( شايد به همان دليل كه قبلًا از شيخ اعظم در قياس مع‌الفارق آورديم ) و اقرب الوجهين يا قولين الى الواقع اين است كه بر نفى علم قسم بخورد . « 1 » شهيد ثانى هم در مسالك « 2 » همين را پسنديده به اين دليل كه قسم بر نفى علم با اصل عدم تقدم عيب پشتيبانى مىشود و با اجراى اين اصل ، قسم بر نفى علم مىخورد و همين كافى است و بر مشترى است كه تقدم عيب را اثبات كند و چون نمىتواند ، كار تمام است و نيازى به قسم بر نفى تقدم واقعاً ندارد . قبل از شهيد ثانى هم جناب شيخ علمى در كتاب ميسيّه « 3 » اين حرف را زده و بعد از ايشان هم صاحب رياض در كتابش اين را فرموده است . « 4 »\r\nقوله : اقول : ان كان مراده الاكتفاء . . . :\r\nمرحوم شيخ مىفرمايد منظور علامه و ديگران از اكتفا بر قسم به نفى علم چيست ؟ اگر منظور اين است كه همين قسم كافى است و اصل دعاى مشترى را ساقط مىكند و مطلقاً به نفع بايع حكم مىشود ولو بعداً مشترى بيّنه اقامه كند ، و اصولًا پس از اين قسم هرگز ادعاى مشترى و بيّنهء او مسموع نيست ، ما اين حرف را قبول نداريم و محل اشكال است ( بلكه ممنوع است زيرا قسم به نفى علم ربطى به ادعاى مشترى كه تقدم واقعى باشد ندارد تا از ريشه ادعاى او را ساقط كند . )\r\nآرى اگر منظور اين باشد كه فعلًا با قسم بايع بر نفى علم ، ادعاى مشترى ساقط مىشود ولى تا زمانى كه بيّنه اقامه نكند و اگر بيّنه آورد قول او مقدم مىشود ، اگر مراد اين باشد قابل قبول است و له وجه . پس فىالجمله به قسم بر نفى علم مىتوان اكتفا كرد . البته مفتاح الكرامه معتقد است كه قسم مزبور اصلًا قابل اعتماد نيست و حاكم شرع نمىتواند به آن بسنده كند و به نفع بايع حكم كند بلكه اگر بايع ادعاى عدم علم كرد و گفت من نمىدانم ، بر حاكم است كه قسم را به مشترى برگرداند و از او بخواهد كه قسم بخورد بر تقدم عيب جزماً ( و اگر او قسم نخورد به نفع بايع حكم كند . ) « 5 »\r\nشيخ اعظم مىفرمايد : با قواعد باب قضا و شهادات همين سخن موافق‌تر است . ( به قول مرحوم شهيدى ، منظور شيخ از قواعد ، قاعدهء نفى ضرر و قاعدهء انحصار ميزان قضاوت به بيّنه و قسم است . ) « 6 »\r\nقوله : ثم الظاهر من عبارة التذكرة . . . :\r\nظاهراً علامه كه قسم بر نفى علم را كافى دانست مخصوص فرض عدم اختبار است نه مطلقاً ( بنابراين عبارت ايشان مفهوم دارد و دلالت مىكند بر اين كه در فرض اختبار حق ندارد به قسم ر\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 541 .\r\n( 2 ) . مسالك الافهام ، ج 3 ، ص 299 .\r\n( 3 ) . به نقل مفتاح الكرامه ، ج 4 ، ص 659 .\r\n( 4 ) . رياض المسائل ، ج 8 ، ص 274 .\r\n( 5 ) . مفتاح الكرامة ، ج 4 ، ص 659 .\r\n( 6 ) . هداية الطالب ، ص 530 .\r\n","page_name":" 103 ","page_number":103},
  {"content":"\r\n\r\nنفى علم اكتفا كند بلكه بايد قاطعانه قسم بر عدم تقدم بخورد ) و صاحب رياض كه ادعاى اجماع دارد و مىفرمايد : در فرض اختبار بايد قسم جزمى بخورد و اين قول واحد است يعنى كسى در مسأله مخالف نيست . « 1 »\r\nقوله : لكن الظاهر انّ المفروض . . . :\r\nاستدراك از فراز قبلى است كه قبلًا استظهار كردند و علّامه قسم بر نفى علم را مخصوص عدم اختبار دانست و در فرض اختبار حتماً بايد قسم بر نفى تقدم باشد ، ولى در اين‌جا مىفرمايد : مفروض كلام علامه در تذكره فرض نياز به قسم بر نفى علم است ( كه فرض عدم اختبار باشد ) زيرا مع‌الاختبار بايع مىتواند قسم بخورد بر نفى تقدم جزماً و نيازى به طرح مسأله قسم بر نفى علم نيست . پس در آن فرض مىگويد قسم بر نفى علم بايد بخورد و كارى ندارد كه در فرض اختبار آيا قسم بر نفى علم كافى است يا كافى نيست . ( بنابراين عبارت تذكرة دلالت نمىكند بر كافى نبودن قسم بر نفى علم در فرض اختبار . )\r\nقوله : فافهم : شايد اشاره باشد به اين كه قسم بر نفى علم با اختبار كافى نيست چون اصل اكتفا به اين قسم خلاف اصل است و در امور خلاف اصل بايد به‌قدر متيقن اكتفا شود و آن صورت عدم اختبار است و مع‌الاختبار حتماً كافى نيست .\r\n\r\nيك فرع در مورد معامله با وكيل مالك\r\nطرح يك فرع : تا به حال فرض مسأله در جايى بود كه مشترى از خود مالك اصلى متاعى را خريده و در تقدم و تأخر عيب نزاع داشتند ، ولى در اين فرع بحث در جايى است كه مشترى از وكيل مالك اصلى خريدارى كرده است و خودش صورى دارد :\r\nصورت اوّل : اگر وكيل مالك چيزى را به مشترى فروخت و مشترى هم معترف به وكالت او است و مىداند كه او وكيل است و در اصل اين بحثى نيست ، سپس مشترى ملاحظه كرد كه متاع معيوب است ( ضمناً موكل يا وكيل هم انكار نمىكنند و قبول دارند كه معيوب بوده ) در اين فرض مشترى حق دارد متاع را به خود موكل برگرداند نه به وكيل چون موكل مالك است و وكيل نايب او است در معامله ، و حكم وكالت اين است كه با انجام عمل مورد وكالت ، باطل مىشود و چيزى بر عهدهء او نيست تا موكل به او رجوع كند . ( البته اين در فرضى است كه وكيل فقط در بيع فلان متاع وكالت داشته ولى اگر وكيل تام‌الاختيار باشد مثل موكل است و مانعى از رجوع مشترى به او وجود ندارد . )\r\n\r\n\r\n","description":"","footnote":"\r\n( 1 ) . رياض المسائل ، ج 1 ، ص 540 .\r\n","page_name":" 104 ","page_number":104},
  {"content":"\r\n\r\nصورت دوّم : اگر موكل ( مالك اصلى ) با مشترى در تقدم و تأخر عيب اختلاف كردند ( اين همان فرضى است كه قبل از فرع در مسألهء سوم به تفصيل آمد . ) و قرينهء قطعى يا بيّنه و امارهء ظنى معتبر نبوده حكم آن است كه موكل قسم مىخورد بر نفى تقديم عيب ( چون او منكر است و مشترى مدعى است و اليمين على من انكر . ) حال اگر در همين فرض ، وكيل اقرار و اعتراف كرد كه اين متاع قبلًا معيوب بوده و عيب تقدم داشته آيا اقرارش مسموع است ؟ مىفرمايد : پذيرفته نمىشود چون پس از معامله وى اجنبى است و اقرار عقلاء عليه خودشان نافذ است نه عليه فرد ديگرى كه ربطى به اين ندارد . ( باز بايد قيد كنيم كه در وكيل تام‌الاختيار كه از هر جهت به منزلهء موكل است مسألهء فرق مىكند و اقرار او نافذ است . )\r\nصورت سوم : اين‌ها در فرضى بود كه مشترى علم به وكالت فروشنده داشته باشد . حال اگر مشترى جاهل به وكالت بود و خيال مىكرد فروشنده مالك اصلى است و بعداً تنازع كردند در حدوث و قدم عيب چه بايد كرد ؟ در اين‌جا اگر وكيل بتواند بيّنه بر وكالت خويش اقامه كند كه مطلب حل است و مشترى با موكل طرف است و حكمش در صورت دوم گذشت ، ولى اگر نتواند بيّنه بياورد بر وكالت و مشترى عليه او ادّعا كند كه اين جنس شما قبلًا معيوب بوده تكليف چيست ؟ خود اين دو فرض دارد :\r\nفرض اوّل : وكيل خودش مقر و معترف است به تقدم عيب ، در اين فرض حق ندارد عيب يا معيب را به موكل برگرداند چون اقرار مزبور ادعاى عليه موكل است و اقرار عقلاء عليه ديگران ارزشى ندارد مگر با مدرك و دليل يعنى با اقامهء بيّنه باشد ولذا اگر موكل نيز اعتراف كرد به عيب سابق كه بحثى نيست و نهايتاً او ضامن است و بايد از عهده برآيد ، ولى اگر زير بار نرفت و انكار كرد وكيل حق دارد او را قسم بدهد و از او بخواهد كه قسم بخورد بر نفى تقدم عيب تا مظلمه را از دوش خودش بردارد ، آن‌گاه اگرموكل قسم خورد ر نفى تقدم باز كار تمام است و وكيل بايد از عهده برآيد و اگر موكل قسم نخورد و ردّ قسم كرد بر وكيل و وكيل قسم خورد بر تقديم عيب در اين‌جا موكل ملزم به قبول جنس معيوب مىشود و بايد از عهده برآيد و مشترى حق دارد از او خسارت مطالبه كند .\r\nفرض دوم : وكيل ، منكر تقدم عيب است در اين فرض وكيل بايد قسم بخورد بر نفى تقدم و بدين وسيله خود را آزاد كند از حقّى كه اگر اعتراف مىكرد به گردنش مىآمد .\r\nقوله : و هل للمشترى تحليف الموكل . . . :\r\nدر همين صورت سوم و فرض دوّم آن كه وكيل منكر تقدم عيب است و موكل اعتراف به توكيل مىكند ( و گرنه مشترى از اوّل خبر نداشت ) آيا مشترى حق دارد موكل را قسم بدهد بر نفى تقدم\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nعيب يا خير ؟ دو وجه است يكى اين كه آرى حق دارد چون موكل اقرار به توكيل كرده پس در واقع او طرف دعوا است و مشترى مىتواند او را قسم دهد .\r\nولى شيخ اعظم اين را قبول ندارد و مىفرمايد : مشترى حق ندارد چون از طرفى ادعاى او عليه وكيل است ( چون از وكالت خبر نداشته ) و اين ادّعا به معناى انكار وكالت او است ، از طرف ديگر قسم دادن موكل و ادعايش عليه او به معناى اعتراف به وكالت وكيل است و انكار وكالت با اعتراف به آن جمع نقيضين است . ( تعجب از شيخ اعظم است زيرا اين فرمايش مال قبل از اعتراف موكل به توكيل است و گرنه پس از اعتراف نوبت به اين حرف‌ها نمىرسد ، مگر اين كه باز هم مشترى منكر توكيل باشد و بگويد وكيل مالك اصلى است كه بحث ديگرى مىشود . )\r\nمحقق ثانى در جامع المقاصد ثبوت حق مزبور ( حق احلاف موكل ) را براى مشترى به صورت يك احتمال ذكر كرده به دليل اين كه او مقر به توكيل است و برابر اقرارش مؤاخذه مىشود و بايد قسم بخورد . « 1 »\r\nقوله : ثمّ اذا لم يحلف الوكيل :\r\nدر همين صورت سوّم كه مشترى جاهل به وكالت است و خود را با وكيل طرف مىداند و حق احلاف موكل هم ندارد ، و وكيل هم منكر تقدم عيب است و بايد قسم بخورد بر نفى تقدم ، حال اگر قسم خورد كه مطلب تمام است و به نفع وكيل حكم مىشود ولى اگر قسم نخورد و نكول كرد چه كنيم ؟ قانون اين است كه حاكم رد قسم به مشترى مىكند اگر او قسم خورد بر تقدم عيب شرعاً حق دارد متاع معيوب را به وكيل رد كند و پول را از او گيرد ، ولى آيا وكيل حق دارد جنس معيوب را به موكلى كه مقرّ به توكيل است ردّ كند يا حق ندارد ؟ دو وجه وجود دارد : 1 . آرى حق دارد 2 . خير حق ندارد .\r\nعلّامه در قواعد اين دو وجه را مبتنى كرده به اين بحثى كه در باب قضا و شهادات مطرح است كه آيا يمين مردوده ( كه خود وكيل قسم نخورد و رد قسم كرد به مشترى و او قسم خورد ) مثل بيّنه است ( گويا مشترى بيّنه آورده بر تقدم عيب ) ؟ كه اگر اين باشد در حق موكل نافذ و مؤثر است و وكيل حق دارد عين معيوب را به بايع رد كند او بايد مظلمه و خسارت را متحمل شود . يا اين كه يمين مزبور به منزلهء اقرار منكر ( خود و كيل ) است ( و با ردّ قسم به مشترى رقسم خوردن او گويا منكر اعتراف به عيب كرده و آن را پذيرفته است ؟ ) كه اگر اين باشد در حق موكل نافذ نيست زيرا يمين كذائى از اعتراف صريح كه بالاتر نيست و قبلًا ذكر شد كه اعتراف و اقرار عقلاء عليه خودشان نافذ است نه عليه ديگران ، پس حق رد به موكل ندارد . « 2 »\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 359 .\r\n( 2 ) . قواعد الاحكام ، ج 2 ، ص 78 - 79 .\r\n","page_name":" 106 ","page_number":106},
  {"content":"\r\n\r\nمحقق ثانى در بناگذارى وجه اوّل بر اين كه قسم مردوده مثل بيّنه باشد اشكال كرده به اين كه : به منزلهء بيّنه بودن يمين مردوده ، باعث نمىشود كه به نفع وكيل و عليه موكل ، نافذ باشد زيرا فرض اين است كه وكيل ، منكر تقدم عيب است و صريحاً اعتراف مىكند به اين كه عيب تقدم نداشته و قبلًا نبوده ، آن‌گاه بيّنه‌اى كه دلالت بر سبق عيب مىكند به زعم وكيل و طبق اعتراف او كاذب است و بيّنهء كاذبه ارزشى ندارد ( تا چه رسد به آن كه به منزلهء بيّنه است كه قسم مردوده باشد پس فايده ندارد و مشترى قسم هم بخورد وكيل ، حق ردّ معيب به موكل را ندارد . مگر در يك صورت كه انكار وكيل يا اعترافش به عدم سبق عيب مستند به اصل عملى ( استصحاب عدم تقدم ) باشد نه مستند به قطع كه اگر مستند به اصل شد منافاتى ندارد كه با بيّنه يا به منزلهء آن ، سبق عيب ثابت شود و وكيل نمىتواند بگويد : شماى مشترى حقى عليه من ندارى زيرا در اين مبيع عيبى نبوده كه براى شما حق رد درست كند كه اگر مستند به اصل شد جا دارد علّامه مسأله را بر دو وجه مزبور مبتنى كند . « 1 »\r\nقوله : و فى مفتاح الكرامة . . . :\r\nبرفرض كه يمين مردوده به منزلهء بيّنه باشد بحثى است كه آيا مثل بيّنه را دّ است ( وكيل رادّ است كه مىخواهد متاع را به موكل رد كند ) يا مثل بيّنهء مدّعى است ( مشترى مدعى است ) البته جاى بحث در باب قضا و شهادات است ولى اجمالًا اين دو مبنا هست . حال صاحب مفتاح الكرامه فرموده : اعتراض محقق ثانى به علّامه مبتنى است بر اين كه يمين مردوده ( كه وكيل قسم نخورد و ردّ يمينى كرد به مشترى و او قسم خورد ) مثل بيّنهء رادّ باشد كه البته نافذ نيست به‌خاطر تكذيبى كه گذشت . ولى مشهور و معروف اين است كه قسم مردود مثل بيّنهء مدّعى است كه خود مشترى باشد و اگر چنين شد حتماً نافذ است و به نفع وكيل ، عليه موكل كه اصل توكيل را قبول دارد حكم مىشود . « 2 »\r\nمرحوم شيخ سربسته از سخن مفتاح الكرامة جواب مىدهند و آن اين كه : به منزلهء بيّنهء مدعى بودن قسم مردود ، منافاتى با عدم نفوذ آن به نفع وكيل و عليه موكل ندارد چون وكيل مكذب بيّنه است و قبول ندارد تا به نفع او و به ضرر موكل حكم شود و در حق موكل نافذ باشد ، و تفصيل مطلب در جاى خودش ( قضا و شهادات ) بايد طرح شود .\r\nمسألهء چهارم : نزاع در اين كه متاع همان متاع بايع است\r\nمسئلهء چهارم از چهار مسأله اختلاف متبايعين در اصل موجب‌الخيار اين است كه : اگر مشترى متاعى را به بايع برگرداند به‌خاطر عيبى كه در آن هست و گفت اين همان متاعى است كه از شما خريدم و معيوب است و من نمىخواهم ، و بايع گفت اين متاع من نيست ، متاع من چيز ديگرى بود كه سالم بود و خلاصه منكر شد كه متاع او باشد ، چه بايد كرد ؟\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 360 .\r\n( 2 ) . مفتاح الكرامة ، ج 4 ، ص 664 - 665 .\r\n","page_name":" 107 ","page_number":107},
  {"content":"\r\n\r\nعلامه در تذكره « 1 » و شهيد در دروس « 2 » و محقق ثانى در جامع المقاصد « 3 » فرموده‌اند : قول بايع ( منكر ) مقدم است و اگر بيّنه‌اى نباشد به نفع او حكم مىشود . به دليل اين كه اصل اين است كه حقى به نفع مشترى و عليه بايع نباشد و عندالشك در وجود اين حق از اصل عدم استفاده مىشود ، يا اصل اين است كه اين متاع متاع بايع نباشد ( اصل اوّلى مسبّى است و اصل دوّمى سببى است و طبعاً در طول هم خواهند بود ولى نتيجه هر دو يكى است و لذا مهم نيست كه كدام جارى شود . )\r\nالبته اين در صورتى است كه بايع اصل وجود خيار و حق رد مشترى را منكر است ولى اگر اصل وجود خيار مشترى را قبول دارد ولى مىگويد : اين متاعى كه به من پس مىدهى مال من نيست و متاع من چيز ديگرى بوده ، در اين‌جا علّامه دو احتمال داده : يكى اين كه با فرض اوّل كه منكر اصل خيار بود مساوى است و حكم همان است كه قول بايع مقدم باشد چون منكر است . و احتمال ديگر اين كه قول مشترى مقدم باشد كه اين احتمال را در تذكرة « 4 » و قواعد « 5 » ذكر كرده و در كتاب تحرير به « قيل » نسبت داده كه قائل غير معروفى هم دارد .\r\nقوله : اقول : النزاع فى كون السلعة . . . :\r\nمرحوم شيخ در رابطه با احتمالى كه علامه داد كه قول مشترى مقدم باشد و نيز فرقى كه ميان صورت اول و دوّم گذاشته شد ، بحثى دارند كه مىفرمايند : اختلاف طرفين در اين كه اين متاع خارجى آيا همان متاع بايع است يا آن نيست ، دو صورت دارد : گاهى همراه است با نزاع و اختلاف در اصل خيار داشتن يعنى بايع مىگويد جنس من معيوب نبوده و تو حق‌الخيار ندارى و اين كه رد مىكنى متاع من نيست . و گاهى با اتفاق هر دو بر اصل خيار است يعنى بايع هم قبول دارد كه متاعش معيوب بوده و مشترى حق‌الخيار دارد ولى مىگويد اين عين خارجى آن نيست كه من به شما فروختم . البته در صورت اوّل دو اختلاف سببى و مسببى و در طول هم هستند يعنى اختلاف در ثبوت و عدم خيار ، ناشى و مسبب است از اختلاف در اين‌كه آيا مبيع عين خارجى معيوب است يا غير آن است ، مشترى مدعى است كه همين است و بايع انكار مىكند و تكليف روشن است كه قول منكر مقدم است البته همراه با قسم و اين قسمت قبلًا در مسألهء اوّل از مسائل اختلاف ذكر شد .\r\nوامّا در صورت دوّم كه اصل خيار داشتن را هر دو قبول دارند و اختلافشان در متاع است كه مشترى مىگويد مبيع معيوب ، همين عين خارجى موجود است كه مىخواهد رد كند ، و بايع مىگويد : اين آن نيست و مبيع نزد تو تلف شده يا تغييرش دادى . . . و حق رد تو ساقط است . در\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 541 .\r\n( 2 ) . دروس ، ج 3 ، ص 289 .\r\n( 3 ) . جامع المقاصد ، ج 4 ، ص 361 .\r\n( 4 ) . تذكرة ، ج 1 ، ص 541 .\r\n( 5 ) . قواعد ، ج 2 ، ص 79 .\r\n","page_name":" 108 ","page_number":108},
  {"content":"\r\n\r\nاين‌جا يك مطلب اين است كه چه اين عين خارجى همان جنس مورد معامله باشد چه نباشد مشترى حق فسخ دارد ، مطلب ديگر اين است كه حالا كه فسخ كرد و خواست همين متاع موجود را رد كند و بايع قبول نكرد و گفت اين متاع من نيست ، در اين‌جا بود كه علّامه احتمال داد بلكه براى آن قائلى هم ذكر كرد كه قول مشترى مقدم باشد .\r\nولى مرحوم شيخ مىفرمايد : « لاوجه لتقديم قول المشترى » با توجه به اين كه اصل هم به ضرر او است زيرا اصل اين است كه اين عين خارجى موجود مورد معامله نبوده و عقد بر او واقع نشده است و با جريان اين اصل مشترى حق ندارد همين را رد كند و بايع را ملزم به قبول آن نمايد . پس وجهى براى احتمال يا قول به تقديم مشترى نيست .\r\nقوله : نعم استدل عليه فى الايضاح :\r\nفخرالدين در ايضاح همين احتمال يا قول به تقديم مشترى را تقويت كرده و در مقام استدلال چنين فرموده : فرض اين است كه هر دو قبول دارند كه معامله لازم نيست و مشترى حق فسخ دارد ، و اختلاف آن‌ها در دو جا است : يكى در اين كه آيا مشترى خيانت كرده و متاع را عوض كرده يا خير ؟ كه بايع مدّعى خيانت است و مشترى منكر آن است و معلوم است كه قول منكر مقدم است چون اصل عدم خيانت مسلمان است . و ديگرى در سقوط حق‌الخيار مشترى است كه بايع مىگويد : متاع من تلف شده و اين متاع ديگرى است و پس از تلف حق رد مشترى ساقط است و مشترى انكار مىكند و مىگويد تلف نشده و اين همان متاع است و خيار من ساقط نشده باز هم به نفع مشترى حكم مىشود « لاصالة بقاء الخيار » كه همان استصحاب باشد . پس على اىّ حال در محل نزاع قول مشترى مقدم مىشود . « 1 »\r\nشهيد هم در دروس از فخرالدين پيروى كرده و فرموده : اگر بايع اصل مسأله را انكار مىكند و مىگويد اين متاع متاع من نيست و آن را كه من فروخته بودم سالم بود و مشترى حق رد ندارد ، قول بايع مقدم مىشود با قسم ( اين صورت اوّل از دو صورت مسألهء 4 است ) ولى اگر اصل مسأله را قبول دارد و مشترى را بر معيوب بودن مبيع تصديق مىكند ولى مىگويد اين عين خارجى معيوب آن نيست كه من فروختم در اين‌جا قول مشترى با قسم مقدم مىشود . « 2 »\r\nقوله : اقول : امّا دعوى الخيانة . . . :\r\nمرحوم شيخ به دو بخش كلام فخرالدين اعتراض دارند كه نزاع را در هر دو جا قرار داد و در هر دو مورد به نفع مشترى حكم كرد ، امّا مورد اوّل يا ادعاى خيانت : اگر اين حرف‌ها را قبول كنيم كه ادّعاى خيانت از سوى بايع نياز به بيّنه و اثبات دارد با اين كه موافق اصل است زيرا شك داريم كه\r\n\r\n\r\n","description":"","footnote":"\r\n( 1 ) . ايضاح الفوائد ، ج 1 ، ص 499 .\r\n( 2 ) . دروس ، ج 3 ، ص 289 .\r\n","page_name":" 109 ","page_number":109},
  {"content":"\r\n\r\nاين متاع و مال خاص همان است كه بايع فروخته يا غير آن است « والاصل عدم كون المال الخاص هو المبيع » ( وجه نياز به اثبات ، آن است كه خيانت امر وجودى است و وجود اصل كافى نيست يا مثبت است ، و به هر حال بيّنه لازم دارد و وجه عدم نياز به اثبات كه از تعبير شيخ به « لو احتاجت » استفاده مىشود كه شايد هم محتاج نباشد و وجه محتاج نبودن شايد اين باشد كه خيانت امر عدمى است « اى عدم المشى على طبق ما يقضيه اسلامه » و در نتيجه موافق اصل است و همين اصل كافى است و نياز به اثبات ندارد .\r\nحال اگر اين حرف‌ها را بپذيرم پس بايد در مسألهء اوّل ( از دو مسألهء رابعه يعنى در فرض اختلاف طرفين در اصل خيار داشتن ) هم اين حرف‌ها را بزنيم و قول مشترى را مقدم بداريم ( چون در همان جا هم دعواى خيانت بود و بايع مىگويد اين متاع من نيست و جنس من سالم بوده و تو خيانت كرده و عوض نموده‌اى ) پس چرا در آن‌جا قول بايع را مقدم داشتيد ؟ !\r\nالبته در مسألهء اوّل اصل‌هاى عملى فراوانى بود كه فخرالدين در ايضاح « 1 » گفته و به نفع بايع حكم مىكرد از جمله « اصالة عدم‌الخيار » كه شك در اصل خيار مشترى بود ، و « اصالة عدم حدوث العيب در مبيع » ، و « اصالة صحّة القبض » ( به اين معنى كه بايع از عهده برآمد و متاع را به درستى به قبض مشترى داده و ضامن نيست . ) ولى اين اصل‌ها فايده‌اى ندارد و ادعاى خيانت بايد اثبات شود ، و وجه لزوم تقديم قول مشترى در مسألهء اوّل و عدم اعتنا به اين اصول اين است كه : اصل عدم خيانت مشترى بر تمام اين اصول مقدم است زيرا مدرك اين اصل ظهور حال مسلم است كه انشاءاللَّه خيانت نمىكند و ظاهر حال مسلم بر تمام اصول مقدم است چون اماريّت دارد ، همان‌گونه كه اصالة الصحة بر ساير اصول حتى بر استصحاب مقدم مىشود . با اين محاسبات شما چرا فرق گذاشتيد و در صورت اوّل يا مسألهء اوّل قول بايع را مقدم داشتيد ؟ در واقع اشكال نقضى است . ضمناً يكى از اصول فخرالدين اصالة صحة القبض بود كه گرچه ما بين پرانتز آن را معنى كرديم و گفتيم : به معنى « خروج البايع عن ضمانه » ولى بايد اعتراف كنيم كه ما درست نفهميديم كه مراد شما چيست زيرا اصل صحت قبض بر فرض به معنى مزبور باشد ولى به درد اثبات لزوم قبض ( و عدم خيار مشترى ) نمىخورد ( چون ممكن است قبض ، صحيح باشد ولى لازم نباشد و ميان صحت و لزوم ملازمه‌اى نيست . )\r\nوامّا مورد دوّم يا ادعاى سقوط خيار : ايراد اين بخش آن است كه اگر خيار مورد توافق طرفين خيار عيب باشد آرى با تلف ساقط مىشود و تنها حق ارش دارد و حق رد ندارد ، ولى اگر ساير خيارات باشد اين‌ها بالاجماع با تلف متاع هم باقى هستند و وجهى براى سقوط آن‌ها نيست\r\n\r\n\r\n","description":"","footnote":"\r\n( 1 ) . ايضاح الفوائد ، ج 1 ، ص 499 .\r\n","page_name":" 110 ","page_number":110},
  {"content":"\r\n\r\nتا بايع مدعى سقوط و مشترى منكر آن باشد و قول مشترى مقدم شود با قسم و براساس موازين قضا و شهادات ، و اين كه فخرالدين از اصل بقاء خيار يا اصل عدم سقوط آن استفاده كرد به درد شما نمىخورد زيرا نتيجهء اين اصل ثبوت خيار براى مشترى است كه پس الان هم حق دارد فسخ كند ، ولى نتيجه‌اش اين نيست كه پس بر بايع لازم است كه همين متاع معيوب را قبول كند ، مگر از راه تلازم كسى بگويد اگر خيار بود پس اين متاع همان متاع مبيع است و در نتيجه بايع را ملزم به قبول كند ، ولى كراراً گفته شده كه با اصل جارى در يكى از متلازمين حكم ملازم ديگر ثابت نمىشود و اصل مذكور حتماً اصل مثبت است و اعتبارى ندارد .\r\nنتيجه : در صورت ثانى هم كه اصل خيار را قبول دارند ولى در اين متاع خارجى نزاع دارند كه همان متاع بايع است يا آن تلف شده و اين متاع ديگرى است ، باز قول بايع كه منكر است مقدم مىشود و به نفع او حكم صادر مىشود .\r\n\r\nب : اختلاف بايع و مشترى در مسقط خيار ( 5 مسأله )\r\nقوله : وامّا الثانى و هو الاختلاف . . . :\r\nمحور دوّم از مسائل اختلافى مواردى است كه طرفين موجب‌الخيار و اصل خيار را قبول دارند ولى نزاع آن‌ها در مسقطالخيار است كه اين خود پنج مسأله دارد و به ترتيب مطرح مىكنيم .\r\nمسألهء پنجم : نزاع در علم مشترى به عيب\r\nمسألهء اوّل از پنج مسألهء نزاع در مسقطات خيار و مسألهء پنجم از مجموع دوازده مسأله اختلاف طرفين اين است كه طرفين در علم مشترى به عيب نزاع دارند يعنى بايع مىگويد : مشترى مىدانست كه معيوب است و مع ذلك خريدارى كرد و به ضرر خودش اقدام كرده پس حق رد ندارد و خيار عيب او ساقط است و مشترى انكار مىگويد و مىگويد : من نمىدانستم كه معيوب است و گرنه اقدام نمىكردم پس خيار دارم ، در اين‌جا اگر مدعى كه بايع باشد بيّنه‌اى نداشت ، قول منكر كه مشترى باشد مقدم مىشود و اصل هم عدم علم او به عيب است و در نتيجه حكم به ثبوت خيار مىشود .\r\nمسألهء ششم : زوال عيب قبل از علم مشترى يا بعد از آن\r\nاز مجموع دوازده مسأله و مسألهء دوّم از مسائل اختلاف در مسقط اين است كه : طرفين اصل معيوب بودن مبيع را قبول دارند كه حين المعامله معيوب بوده ، و زوال عيب را پس از معامله نيز قبول دارند ولى اختلافشان در اين ست كه آيا قبل از علم مشترى ، عيب ، زائل شده تا مشترى حق‌الخيارى رد و ارش نداشته باشد ، يا بعد از علم مشترى زائل شده تا حق‌الخيار ولو فى الجمله\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n( ارش گرفتن ) داشته باشد ؟ ! مشترى مىگويد بعدالعلم عيب زائل شده پس حق ارش گرفتن دارم و بلكه حق رد هم دارم ، بايع مىگويد : قبل العلم زائل شده پس خيار تو ساقط است نه حق ارش دارى و نه حق ردّ ، البته نزاع در فرضى است كه ميان قبل و بعد از علم فرق بگذاريم تا ثمره ظاهر شود [ والّا اگر كسى قائل شد كه زوال عيب ولو قبل از علم به عيب ، شد مسقط خيار نيست كه نزاع مذكور بيهوده است و نيز اگر قائل شديم به اين‌كه زوال عيب ولو بعد از علم مسقط خيار است باز نزاع مذكور باطل و لغو است ولى « على القول بانّ زواله قبل العلم مسقط و بعد العلم ليس بمسقطٍ » نزاع مذكور كاملًا بجا است . 
  ]\r\nحال در اين نزاع آيا قول مشترى مقدم است كه مدّعى است عيب تا زمان علم او باقى بوده و بعد العلم زائل شده پس حق‌الخيار باقى است ؟ يا قول بايع مقدم است كه مدّعى است كه عيب قبل از علم مشترى زائل شده پس حق‌الخيار باقى است يا قول بايع مقدم است كه مدعى است كه عيب قبل از علم مشترى زائل شده پس وى خيارى ندارد . دو وجه است :\r\n1 . قول مشترى مقدم باشد چون استصحاب بقاء عيب تا زمان علم يا استصحاب عدم زوال عيب تا زمان علم ، جارى مىشود و به نفع او حكم مىكند . 2 . قول بايع مقدم است به اين دليل كه سبب يا شرط خيار ظهور عيب و علم به آن است در هنگامى كه عيب موجود بوده و الان اين امر ثابت نيست چون نزاع دارند كه حين علم المشترى عيب بوده و بعداً زائل شده يا قبل العلم زائل شده بود ، و وقتى شك در اين امر كرديم پس شك مىكنيم كه معامله متزلزل و خيارى است و مشترى خيار دارد يا لازم است و خيار ندارد ، اصالة اللزوم كه اصل اوّل است در معاملات حكم به عدم خيار مىكند .\r\nمرحوم شيخ مىفرمايد : وجه اوّل قوىتر است ( چون استصحاب قول اول بر اصل لزوم قول ثانى مقدم است از باب تقدم استصحاب بر ساير اصول عمليّه ) ولى از عبارتى كه قبلًا از علّامه نقل كرديم مبنى بر اين كه اگر عيب قبل از علم زائل شد يا بعد از علم و قبل از رد زائل شد حق ردّ ساقط مىشود ( در عواملى كه مسقط رد و ارش بودن آن‌ها مورد اختلاف بود و عامل اوّل زوال العيب قبل العلم بود . ) استفاده مىشود كه وجه ثانى قوىتر است و ايشان اين را اختيار مىكنند .\r\nقوله : ولو اختلفا بعد حدوث عيب جديد . . . :\r\nاگر هر دو قبول دارند كه مبيع در حين معامله معيوب بوده ( عيب قديم ) و بعداً هم در دست مشترى عيب ديگرى پيدا كرده ( عيب جديد ) سپس يكى از دو عيب حتماً زائل شده ولى نزاعشان در اين است كه آيا عيب زائل همان عيب قديم بوده تا مشترى حق‌الخيار نداشته باشد ( البته بايد فرض كنيم كه زوال عيب قبل العلم بوده والّا اگر بعدالعلم باشد در فراز قبلى گفتيم كه خيار ساقط\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nنمىشود . ) يا عيب جديد زائل شده پس حق‌الخيار دارد ؟ ( البته بنابراين كه سقوط خيار به عيب جديد مادامى باشد يعنى مادام العيب موجوداً ، فاذا زال يعود الخيار ، ولى اگر سقوط خيار به حدوث عيب جديد به قول مطلق بود وجهى براى عود خيار نيست و قبلًا در اواخر مسقط چهارم از مسقطات خيار عيب قبل از « تنبيهٌ » شيخ فرمود : « مقتضى الاصل عدم ثبوته » ، پس بحث فعلى فرضى و بنابر مادامى بودن سقوط است . )\r\nمرحوم شيخ مىفرمايد : مقتضاى قاعده ( منظور استصحاب بقاء است ) بقاء عيب قديم است و نتيجه‌اش ثبوت خيار رد يا ارش براى مشترى است .\r\nان قلت : اصالت بقاء عيب قديم با اصالت بقاء عيب جديد كه نتيجه‌اش عدم خيار مشترى است تعارض و تساقط مىكند . قلت : خير اصل بقاء عيب جديد جارى نمىشود زيرا با خود اين اصل سقوط خيار ثابت نمىشود بلكه اصل مثبت است يعنى واسطهء غيرشرعى دارد كه حالا كه عيب جديد باقى است پس لازمه‌اش اين است كه عيب قديم زائل شده باشد پس حق‌الخيار ندارد ، اين هم كه در علم اصول به تفصيل بيان شده كه اثبات احدالضدين به نفى ضد ديگر يا نفى احدهما با اثبات ديگرى است و بر فرض اصل مثبت حجت باشد چنين اصلى حجت نيست . پس استصحاب بقاء عيب قديم جارى مىشود و نتيجه‌اش مستقيماً ثبوت خيار است براى مشترى .\r\nاين بود نظر ما ، لكن علّامه در تذكره « 1 » از قول شافعى چنين آورده كه در اين مسئله هريك از طرفين مدعى و منكر هستند و قانون تحالف جارى مىشود و هر دو بايد قسم بخورند فىالمثل مشترى عبدى را از مولايش خريدارى كرد كه قبلًا نقطهء سفيدى در چشم او بود و معيوب بود بعد از خريدن هم در دست مشترى نقطهء سفيد ديگرى پيدا شد و پس از مدتى يكى از آن دو زائل شد و الان طرفين نزاع دارند كه نقطهء قديمى زائل شد يا نقطهء جديد و حادث ؟ بايع مىگويد : نقطه قديم زائل شد پس مشترى نه حق رد دارد و نه حق ارش ، مشترى مىگويد : نقطهء جديد زائل شده پس من حق رد دارم ، به قول شافعى تكليف اين است كه هر دو قسم بخورند بر گفتهء خويش و نتيجهء قسم آن است كه در ظاهر حكم به بقاء هر دو عيب مىشود سپس سودى كه از قسم ، عايد بايع مىشود اين است كه مشترى حق رد ندارد ( چون عيب حادث مانع از رد به عيب قديم است ) و سود مشترى از قسم اين است كه حق ارش دارد ( اگر عيب قديم باقى است و من هم حق رد ندارم پس معيّناً حق ارش دارم . )\r\nمرحوم شيخ نفياً يا اثباتاً در اين رابطه سخنى ندارند چون قبلًا نظر خود را بيان كردند كه اقوى الوجهين الاوّل بود .\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 530 .\r\n","page_name":" 113 ","page_number":113},
  {"content":"\r\n\r\nمسألهء هفتم : علاوه بر عيب قديم ، عيب ديگرى دارد كه محل نزاع است\r\nاز دوازده مسأله مورد نزاع و مسألهء سوم از پنج مسألهء نزاع در ثبوت خيار اين است كه : اگر در مبيع علاوه بر عيب قديم كه طرفين قبول دارند عيب ديگرى مشاهده شد كه مورد نزاع بود يعنى بايع مدّعى شد كه اين عيب نزد مشترى حادث شده بنابراين حق رد ندارد و تنها حق دارد بابت عيب قديم ارش بگيرد ، مشترى مدّعى شد كه اين عيب هم از قبل بوده و نزد بايع حادث شده بود پس من ازدو جهت حق رد و ارش دارم ، تكليف چيست ؟ شهيد اول در دروس « 1 » فرموده : حكم چنين فرضى ( كه سخن از دو عيب است و دوّمى محل نزاع است ) همانند حكم عيب منفرد و تنها است ( كه قبلًا در مسألهء سوم از دوازده مسأله عنوان شد ) يعنى همان‌طور كه اگر تنها يك عيب در مبيع ديده مىشد و طرفين در تقدم و تاخر آن نزاع داشتند مىگفتيم بايع كه منكر تقدم است بايد قسم بخورد . . . همين‌طور در مانحن فيه هم بايع قسم مىخورد كه عيب ديگر بعداً و در نزد مشترى حادث شده و ربطى به من ندارد و به نفع او حكم مىشود ، به‌دليل اصل عدم تقدم عيب كه قول بايع با اين موافق است پس او منكر است و بايد قسم بخورد .\r\nقوله : و يمكن ان يقال انّ عدم التقدم . . . :\r\nمرحوم شيخ مىخواهد بفرمايد : قياس مانحن فيه به باب عيب منفرد مع‌الفارق است و فرق اين است كه در باب عيب منفرد عدم تقدم عيب برمىگشت به عدم سبب خيار يعنى چيزى كه موجب خيار مشترى باشد پيدا نشده و شك داشتيم در موجب‌الخيار ، با استصحاب عدم تقدم يا عدم العيب حال البيع موضوع خيار منتفى مىشد و حكم به عدم خيار مىشد و لذا حق با بايع بود و قول او مقدم مىشد . ولى در مانحن فيه عدم تقدم عيب ديگر برنمىگردد به ثبوت مسقط چون سخن از سقوط خيار مشترى است يعنى قطعاً مشترى به خاطر عيب قديم خيار پيدا كرد و نزاع در سقوط آن است كه بايع مدّعى سقوط آن است به سبب ادعاى حدوث عيب ديگر نزد مشترى و با استصحاب عدم تقدم عيب ديگر يا عدم حدوث آن حين‌البيع ، سقوط خيار ثابت نمىشود تا به نفع بايع حكم شود بلكه نخست بايد ثابت كنيم كه پس عيب نزد مشترى حادث شده پس خيار او ساقط است و اثبات اين با استصحاب مزبور اصل مثبت است كه حجّت نيست .\r\n( مگر كسى بگويد واسطه خفى است و عرفاً ناديده گرفته مىشود و همان استصحاب عدم تقدم را كافى مىدانند براى حكم به سقوط و نيازى به اثبات تأخر آن و حدوث آن نزد مشترى نمىبينند كه اين هم عهدتها على مدّعيها . )\r\n\r\n\r\n","description":"","footnote":"\r\n( 1 ) . دروس ، ج 3 ، ص 289 .\r\n","page_name":" 114 ","page_number":114},
  {"content":"\r\n\r\nقوله : ثم قال فى الدروس : لو ادّعى البايع . . . :\r\nشهيد در دروس « 1 » فرع ديگى را عنوان كرده و آن اين كه : اگر بايع مدّعى شود كه عيب قديم در نزد مشترى قدرى بيشتر شده و از اين جهت حق رد ندارد و مشترى منكر زيادى عيب شود ، در اين‌جا دو احتمال وجود دارد : يكى اين كه مشترى قسم بخورد بر عدم زيادة زيرا اصل وجود خيار متيقن است ( در سايهء عيب قديم ) و زيادى عيب موهوم و مشكوك است و استصحاب عدم زياده به نفع مشترى حكم مىكند . و احتمال ديگر اين كه بايع قسم بخورد بر زياده به دليل اين كه زيادى عيب قديم مثل پيدايش عيب جديد است كه حدوث آن مانع از ردّ است و شك داريم در اين كه مشترى حق رد دارد يا نه ؟ بايع كه منكر آن است بايد قسم بخورد .\r\nشيخ اعظم مىفرمايد : زيادى عيب از عيب جديد كه بالاتر نيست و در فراز قبلى دانستى كه قياس مع‌الفارق است و وجهى براى سوگند بايع نيست و تنها مشترى حق قسم دارد پس احتمال دوّم در كلام شهيد درست نيست .\r\nسپس مىفرمايد : اختلاف در زيادى عيب گاهى به اين صورت است كه طرفين اصل زيادى عيب را قبول دارند ولى در تقدم و تأخر آن نزاع دارند كه فرض بحث ما در مسألهء هفتم همين است ، و گاهى در اصل وجود زيادى ، نزاع دارند يعنى بايع مىگويد اين عيب نزد مشترى بيشتر شده پس حق رد ندارد ، و مشترى منكر آن است ، كه در اين فرض بلااشكال قوله مشترى مقدم است كه منكر زياده است و وجهى براى احتمال تقديم قول بايع نيست .\r\nمسألهء هشتم : نزاع طرفين در تبرّى بايع از عيب\r\nاز دوازده مسألهء محل نزاع و مسألهء چهارم از مسائل اختلاف در مسقطالخيار ، اين است كه : اگر طرفين در تبرّى از عيب نزاع دارند يعنى بايع مدّعى است كه من تبرّى از عيوب جسته‌ام و از اين جهت حق‌الخيار مشترى ساقط است ، و مشترى منكر تبرّى است و مىگويد : بايع تبرّى نكرده پس من حق‌الخيار دارم ، چه كنيم ؟ مىفرمايد : قول منكر كه مشترى باشد مقدم است و به نفع او حكم به ثبوت خيار مىشود چون اصل عدم برائت است . ضمناً اين اصل بر اصل اوّلى در معاملات كه اصالة اللزوم باشد تقدم دارد زيرا شك در لزوم و عدم آن مسبب است از شك در تبرى و عدم آن و معلوم است كه اصل در سبب بر اصل در مسبب مقدم است و حكومكت دارد و با اجراى اصلى در ناحيهء سبب نوبت به اصل مسبّبى نمىرسد .\r\nاين‌ها كه گفتيم علىالقاعده بود ولى روايتى در اين باب وجود دارد كه چه‌بسا خلاف اين مطلب از آن به چشم مىخورد و آن مكاتبهء جعفر بن عيسى از امام هفتم است كه طى نامه‌اى از امام\r\n\r\n\r\n","description":"","footnote":"\r\n( 1 ) . دروس ، ج 3 ، ص 289 .\r\n","page_name":" 115 ","page_number":115},
  {"content":"\r\n\r\nمىپرسد : جنسى را به مزايده گذاشته‌اند و دلّال و واسطه با فرياد بلند مىگويد : اين جنس هرچه هست قيمتش فلان مبلغ است آيا كسى نيست كه بيشتر خريدارى كند . . . و با اين ندا از هر عيبى خود را برئى مىكند ، سپس كسى پيدا مىشود و خريدارى مىكند و معامله تمام مىشود و تنها نقد ثمن باقى مىماند كه پول را به فروشنده بدهد ، به اين‌جا كه مىرسد چه بسا نسبت به متاع بىميل مىشود و بهانه مىگيرد و مدعى مىشود كه اين جنس معيوب بوده و من خبر نداشتم و . . . ، منادى يا دلال مىگويد : من كه قبلًا از هر عيبى تبرى جستم . . . ، مشترى مىگويد : من نشنيده‌ام ، حال آيا اين مشترى را تصديق كنيم و به نفع او حكم كنيم كه تسليم ثمن واجب نيست ؟ يا حق نداريم او را تصديق كنيم و بايد ثمن را بدهد ؟ امام عليه السلام در جواب مرقوم فرمودند : « انّ عليه الثمن . . . » يعنى بر مشترى است كه پول را بدهد « 1 » ملاحظه مىكنيد كه طبق اين حكم ، امام قول بايع را مقدم داشته كه مدعى تبرّى است در حالى كه علىالقاعده بايد قول منكر مقدم مىشد كه مشترى است حال با اين روايت چه كنيم ؟ بزرگان هر كدام نظرى داده‌اند ، محقق اردبيلى نظرى دارد ، فاضل سبزوارى نظر ديگرى دارد ، صاحب حدائق سخن ثالثى دارد و شيخ اعظم فرمايش چهارمى دارد :\r\nامّا نظر محقق اردبيلى : ما همان مقتضاى قاعده را مىگيريم و اين روايت را طرح مىكنيم زيرا چندين اشكال دارد : 1 . ضعيف السند است 2 . به‌صورت نامه و نوشته ( مكاتبه ) است و احتمال تقيّه و دستبرد در او وجود دارد 3 . بر خلاف قاعده مسلم باب قضا و شهادات است كه « البيّنة للمدعى و اليمين على من انكر » و طبق اين بايد به نفع مشترى حكم شود كه منكر تبرّى است و مدّعى بايد بيّنه بياورد ، در حالى كه امام به نفع مدّعى تبرّى حكم كرد . پس به اين مكاتبه نمىتونيم استناد كنيم . « 2 »\r\nوامّا سخن فاضل سبزوارى : كلام ايشان صد و هشتاد درجه با كلام اردبيلى تفاوت دارد زيرا محقق اردبيلى مدعى شد كه اين روايت بر خلاف قاعدهء مسلّم « البيّنه للمدعى . . . » است ، ولى سبزارى مدّعى است كه اين حديث مؤيد قاعده « البيّنة على المدعى اليمين على المنكر » است . « 3 » لابد ايشان مشترى را مدّعى و بايع را منكر حساب كرده‌اند .\r\nشيخ اعظم مىفرمايد : ما در هر دو كلام نظر و اشكال داريم . ( امّا در كلام اردبيلى : ضعف سند و مكاتبه بودن در صورتى قادح است كه اصحاب از روايت اعراض كنند ولى چنين نيست و روايت مورد عمل اصحاب است ولو در غير محل بحث ما ، و عمل اصحاب ضعف‌ها را مىپوشاند و جبران مىكند و خلاف قاعده بودن هم بستگى دارد كه معيار در مدعى و منكر بودن\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 420 ، باب هشتم از ابواب عيوب .\r\n( 2 ) . مجمع الفائدة و البرهان ، ج 8 ، ص 437 .\r\n( 3 ) . كفاية الاحكام ، ص 94 .\r\n","page_name":" 116 ","page_number":116},
  {"content":"\r\n\r\nچه چيزى باشد ؟ اگر مدار موافق و خالف اصل بودن باشد اشكال وارد است ولى اصل اين معيار محل بحث است .\r\nوامّا در كلام سبزوارى : مقتضاى مكاتبه تصديق مدعى تبرّى است كه بايع باشد و اين مسلّماً بر خلاف قاعده است پس چگونه شما آن را موافق و مؤيد قاعده قرار داديد ؟ ! و صرف ادّعاى اين كه شايد مشترى مدّعى باشد كه كافى نيست ، بايد عرف هم اين را تأييد كند و عرف در مسألهء ما مشترى را منكر مىشناسد نه مدّعى . )\r\nوامّا سخن صاحب حدائق : اصلًا از سياق حديث اين‌طور مىفهميم كه علىالقاعده نيست بلكه مورد خاص است و آن اين كه مشترى خودش عالم به تبرّى و اعلام بايع است و از باب تدليس ( فريب و دروغ ) انكار مىكند ، يعنى چون دلش نمىخواهد و نسبت به متاع بىرغبت است انكار مزبور را بهانه‌اى قرار داده تا به مقصودش برسد و گرنه كاملًا از تبرى بايع آگاه است و امام عليه السلام هم كه فرمود : « انّ عليه الثمن » و او را ملزم به پرداخت ثمن نمود به‌خاطر همين جهت است كه مىدانست كه از باب تدليس انكار مىكند ( و گرنه مسئلهء مدعى و منكر مطرح نيست و نيازى هم به قسم خوردن بايع بر اعلام و اسماع تبرى نيست . ) « 1 »\r\nشيخ اعظم در جواب حدائق مىفرمايد : مراد سائل ، سؤال از حكم كسى نيست كه واقعاً عالم است و ظاهراً انكار تبرى مىكند ، زيرا حكم چنين كسى معلوم است و هر فرد مسلمانى مىداند كه بىجهت انكار مىكند و حق ندارد ، مخصوصاً براى خود سائل كه مىپرسد : « ايصدّق فلا يجب عليه‌ام لايصدّق » يعنى حكم صورتى كه صدق يا كذب طرف روشن باشد ، معلوم است و نيازى به پرسش ندارد ، بلكه از سياق سؤال برمىآيد كه سؤال از صورت احتمال صدق مشترى است و اين كه بر حسب قواعد و ظواهر شرعى در چنين موردى قول بايع مقدم است يا مشترى ( و مع ذلك امام قول بايع را مقدم داشته با اين كه علىالقاعده بايع مدعى است و بايد بيّنه بياورد ، پس اشكال به قوت خود باقى است . )\r\nقوله : و الاولى توجيه الرواية بانّ الحكم . . . :\r\nخود مرحوم شيخ در توجيه روايت و حل مشكل مخالف بودن آن با قاعده « البينته على من ادّعى . . . » مطلبى دارد كه مىفرمايد : در مورد روايت خصوصيتى هست كه به‌خاطر آن قول بايع مقدم شده و منافاتى هم با قاعده ندارد و آن اين كه : عادتاً وقتى فروشنده يا دلالى متاعى را به مزايده مىگذارد با صداى بلند اعلام مىكند كه هر عيبى داشت به من مربوط نباشد به گونه‌اى كه هركس در آن حوالى باشد صدا را مىشنود و ظاهر حال ، گواه اين مطلب است ، آن‌گاه ادّعاى\r\n\r\n\r\n","description":"","footnote":"\r\n( 1 ) . حدائق ، ج 19 ، ص 91 .\r\n","page_name":" 117 ","page_number":117},
  {"content":"\r\n\r\nمشترى كه اعلام بايع را نشنيده است خلاف ظاهر است و پرواضح است كه ظاهر حال اماره است و بر اصل عدم سماع تبرى يا استصحاب آن مقدم است ، و اين مطالب نظائرى دارد : از جمله در مورد كسى است كه خبره و كارشناس است و كاملًا قيمت متاع را مىداند ولى به دلايلى مدّعى است كه من غافل بودم و مغبون شدم و حق فسخ دارم ، مسلّم است كه چنين ادّعائى از چنان كسى مسموع نيست چون بر خلاف ظاهر حال است ، پس در مانحن فيه روى اين جهت قول بايع مقدم شده است و گرنه در مواردى كه خلاف ظاهرى نباشد و صرف احتمال و شك باشد روى قاعدهء ، قول منكر مقدم مىشود نه مدّعى تا خلاف اصل و قاعده پيش آيد .\r\nقوله : بقى فى الرواية اشكال آخر . . . :\r\nاشكال خلاف قاعده بودن روايت حل شد ولى اشكال ديگرى در مورد مكاتبه وجود دارد كه بايد حل شود ، و آن اين كه : تبرّى فروشنده يا دلّال و در يك كلام تبرّى منادى كه با صداى بلند اعلام مىكند كه اين جنس را با هر عيبى كه دارد مىفروشم به فلان قيمت ، گاهى در متن عقد است ، اين مسقط خيار مشترى است و اگر بعداً عيبى يافت حق فسخ ندارد ، ولى معمولًا اين تبرّى در متن عقد نيست بلكه خارج از آن و سابق بر آن است كه اعلام مىكند تا مشترى پيدا شود و بعداً به او بفروشد ، حال اشكال اين است كه تبرّى خارج از عقد ارزش ندارد و مسقط خيار مشترى نيست ، پس چگونه امام عليه السلام فرمود : بر مشترى است كه پول را بدهد ( ملزم به اين كار است و حق چون و چرا ندارد ) ؟\r\nمرحوم شيخ براى حل اين مشكل هم چند راه ارائه مىكنند كه با هركدام مىتوان مشكل را بر طرف كرد :\r\n1 . ملتزم شويم به اين كه شرط سابق بر عقد هم كفايت مىكند و لزومى ندارد در متن عقد شرط كند بلكه كافى است كه عقد را با بناگذارى بر شرط قبلى انشاء كنند و در مانحن فيه ممكن است از اين راه پيش آييم .\r\n2 . بگوييم : خود اين ندا و اعلام دلّال به منزلهء ايجاب است نه اين كه چيزى سابق بر عقد باشد ، زيرا اعلام مذكور وقتى است كه لااقل يك نفر از حاضران پيدا شود و ميل به شراء داشته باشد اين‌جا است كه منادى و دلال مىگويد : « بعتك هذا الموجود بكذا » با هر عيبى كه دارد ، ولى اين ايجاب را مرتب تكرار مىكند تا اگر كسى پيدا شد و بيشتر خريد بتواند به او بفروشد ، پس شرط مذكور در متن عقد است نه سابق بر آن تا مسقط نباشد .\r\n3 . برفرض كسى اصرار كند كه خير اعلام مذكور در متن عقد نيست و به منزلهء ايجاب نيست بلكه سابق بر عقد است ، مىگوييم : فعلًا چنين است ولى شايد در آن زمان متعارف غير از اين بوده\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nو ما كه خبر نداريم ، ضمناً در روايت هم تصريح ندارد كه ندا و اعلام قبل از بيع بوده و لذا احتمال در متن عقد بودن هست . پس اين مشكل هم به نحوى قابل حلّ است .\r\nقوله : ثم الحلف هنا : از روايت گذشتيم ، به اصل مسأله برمىگرديم كه قوله منكر يعنىمشترى مقدم شد و بايد قسم بخورد تا به نفع او حكم شود لى قسم بر چه چيزى ؟ آيا قسم بخورد بر نفى تبرّى واقعاً يعنى بگويد :\r\nواللَّه اين دلّال تبرى نكرد ، ؟ يا قسم بخورد بر نفى علم به تبرّى و بگويد : واللَّه من خبر ندارم و نشنيدم و نمىدانم كه تبرى كرد يا خير ؟ مىفرمايد : قسم بر نفى علم بايد بخورد زيرا بود و نبودى تبرى در واقع كه مسقط خيار نيست ، علم به تبرّى موجب سقوط خيار است ولذا بايد قسم بر نفى علم بخورد تا بتواند حق‌الخيار خود را ثابت كند .\r\nمسألهء نهم : نزاع در سقوط خيار مشترى به دلايلى\r\nاز مجموع دوازده مسأله و مسأله پنجم از مسائل اختلاف در مسقط خيار ، راجع به اين است كه : اگر بايع مدّعى است كه مشترى پس از اين كه فهميد مبيع معيوب است ، بدان راضى شد ( كه رضا موجب سقوط است ) يا خيار عيب خود را اسقاط كرد ، يا پس از علم به عيب در مبيع تصرفى نمود ( بنابراين كه مطلق تصرف مسقط باشد والّا اگر خصوص تصرف دالّ بر رضا مسقط باشد اين امر جدائى نيست و در قسمت رضاى مشترى داخل مىشود كه از هر راهى حاصل شود چه از راه تصرّف مشترى يا از راه ديگر . ) يا نزد مشترى عيبى جديد حادث شده و حق ردّ ندارد ، و بالجمله به يكى از صور مذكور بايع ادّعا مىكند كه حق‌الخيار مشترى ساقط شده و مشترى اين امور را انكار مىكند ، تكليف چيست ؟ مىفرمايد : مشترى بايد قسم بخورد چون او منكر است و اصل هم عدم رضايت ، يا عدم اسقاط ، يا عدم تصرف ، يا عدم حدوث عيب ديگر است و اين اصول به نفع مشترى حكم مىكند و او را منكر مىسازد كه با قسم به نفع او حكم مىشود .\r\n\r\nج : نزاع در فسخ معامله ( سه مسأله )\r\nقوله : ولو وجد فى المعيب عيب . . . :\r\nبه‌نظر ما اين فراز قبلًا در مسألهء هفتم از دوازده مسئله بيان شد و اجمالًا در اين‌جا مىگوييم : اگر در مبيع غير از عيب قديم عيب ديگر يافت شد و طرفين در حدوث و قدم آن اختلاف داشتند ( مشترى مدعى بود كه عيب قديم است و خيار من باقى است ، و بايع مدعى بود كه عيب در ضمان مشترى حادث شده و مانع از ردّ به عيب قديم است و خيار ساقط است . ) چه كنيم ؟ آيا قول مدّعى حدوث ( كه بايع باشد ) مقدم است و به نفع بايع حكم مىشود چون اصل عدم تقدم عيب است ؟ يا قول مدّعى قدم عيب ( كه مشترى باشد ) مقدم است چون خيار او با اصل معامله ثابت شده و الان\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nشك در سقوط آن داريم به‌خاطر شك در حدوث عيب ديگر در ضمان او و استصحاب بقاء خيار جارى مىشود ، اصل عدم وقوع عقد بر متاع سالم از اين عيب هم جارى مىشود و به نفع مشترى حكم مىكند ؟\r\n( مرحوم شيخ به‌دنبال طرح مسئله چيزى نگفته‌اند و به اصطلاح جواب لو وُجد فى المعيب عيب . . . را نياورده‌اند ، ولى روشن است كه جواب « وجهان » است يعنى در مسئله و وجه وجود دارد و وجه ثانى اقوى است زيرا اصل عدم تقدم كه دليل وجه اول بود اصل مثبت است و حدوث را در ضمان مشترى ثابت نمىكند تا نتيجه‌اش سقوط خيار باشد ، و اصل مثبت جارى نيست . )\r\nمسئلهء دهم : نزاع در اصل فسخ\r\nاز مجموع 12 مسئله و مسئلهء نخست ازسه مسأله محور سوم يا نزاع در فسخ معامله ، اين است كه : اگر طرفين در اصل فسخ معامله نزاع دارند و مشترى مدّعى است كه بيع را فسخ كرده پس حق دارد ثمن را بگيرد و بايع منكر است و مىگويد : تو فسخ نكردى و حق ندارى ثمن را اخذ كنى ، تكليف چيست ؟\r\nمىفرمايد : مسأله دو صورت دارد :\r\n1 . اگر خيار مشترى كماكان باقى است ( يعنى عين معيوب موجود است و ما هم قائل به فوريت خيار عيب نيستيم ) تكليف روشن است زيرا ذىالخيار ( مشترى ) حق دارد انشاء فسخ كند و معامله را به هم بزند ( و بگويد : حال كه منكر فسخ هستى من مجدداً فسخ مىكنم ) و در اين فرض جاى نزاع نيست چون راه دارد كه انشاء فسخ باشد و طبعاً نوبت به موازين قضا ( البيّنة على من ادّعى و اليمين على من انكر ) نمىرسد .\r\nبلكه شهيد در دروس فرموده : ممكن است همين اقرار مشترى به فسخ را ( كه مدعى فسخ است ) انشاء فسخ قرار دهيم و نيازى به انشاء جديد هم نباشد « 1 » شيخ مىفرمايد : شايد مستند اين سخن ، قاعدهء معروف « من ملك شيئاً ملك الاقرار به » باشد و مشترى مالك فسخ است پس مالك اقرار به آن است و با اقرار كار تمام مىشود و نيازى به انشاء جديد يا حتى نيازى به قسم و بيّنه و مانند آن نيست . و مصداق ديگر قاعده مزبور باب طلاق است كه زوج مالك طلاق است و اختيار آن به دست او است « الطلاق بيد من اخذ بالساق » پس حق اقرار هم دارد و اگر در موردى مدّعى طلاق شد قولش پذيرفته مىشود بدون نياز به شاهد و انكار زوجه هم تأثيرى ندارد . و نمونهء ديگر بعضى اخبارى است كه در رابطه با بيع عبد وارد شده كه مالك اصلى صاحب اختيار او بوده و به اعتراف خودش او را فروخته يا آزاد كرده ولى پس از مرگ وى ، عبد آمده و مدعى رقيّت و مملوك بودن است و به دنبالش خواهان نفقه است كه ادّعاى او مسموع نيست و اقرار مالك يا ورثهء\r\n\r\n\r\n","description":"","footnote":"\r\n( 1 ) . دروس ، ج 3 ، ص 286 .\r\n","page_name":" 120 ","page_number":120},
  {"content":"\r\n\r\nاو پذيرفته مىشود و نيازى به قسم هم نيست ( البته شيخ در مكاسب تعبير كرده به : بعض الاخبار الواردة فيمن اخبر بعتق مملوكه . . . » ولى به فرموده محشين مكاسب : ما روايتى در اين رابطه نديديم و آن‌چه هست يك روايت است كه در رابطه با بيع مملوك است و تعبير به عتق سهرالقلم يا اشتباه نسخه‌بردار است و كيف كان روايت ، حديث محمد بن عبداللَّه كاهلى از امام صادق عليه السلام است . ) « 1 »\r\nضمناً در اين‌جا به بعض مصاديق قاعدهء « من ملك شيئاً ملك الاقرار به » اشاره شد و بعداً راجع به فروعات آن به تفصيل سخن خواهيم گفت ( در پايان مكاسب چند رسالهء جدا دارند كه يكى « رسالةٌ فمى قاعدة انّ من ملك شيئاً ملك الاقرار به » مىباشد . )\r\n2 . و اگر خيار مشترى منقضى شده مثل اين كه مبيع تلف شده و با تلف آن خيار عيب از حيث ردّ منتفى است و پس از اين مرحله اختلاف در فسخ دارند ، در اين‌جا وجهى براى انشاء جديد فسخ نيست و لذا نوبت به موزاين قضا مىرسد و بايد مدعى فسخ ( مشترى ) بيّنه بياورد و اگر نياورد منكر ( بايع ) قسم مىخورد و به نفع او حكم مىشود . ضمناً اگر مشترى مدعى فسخ واقعى است بايع هم قسم بر نفى فسخ واقعى مىخورد ، و اگر مدعى علم بايع به فسخ است ، بايع قسم بر نفى علم مىخورد و لازم نيست بر نفى واقع قسم بخورد كه چه‌بسا از آن خبر ندارد .\r\nقوله : ثم اذا لم يثبت الفسخ فهل يثبت . . . :\r\nحال كه در صورت ثانى مشترى حق فسخ ندارد آيا حق ارش هم ندارد و از هر دو حق محروم است ؟ يا حق ارش او محفوظ است ؟ دو وجه در مسئله وجود دارد كه به ضميمهء وجه ديگرى كه شهيد در دروس دارد سه وجه مىشود .\r\n1 . آرى حق ارش محفوظ است از باب جمع بين حقّين كه هم حق بايع رعايت شود و هم حق مشترى .\r\n2 . خير ، حق ارش هم ندارد زيرا او مدّعى فسخ است و طبق اقرار خود حق ندارد ارش بگيرد و معناى اقرار به فسخ اين است كه ارش نمىخواهم و حق ارش ندارم « و اقرار العقلاء على انفسهم نافذ » .\r\n3 . شهيد در دروس فرموده : ممكن است بگوييم : مشترى حق دارد اقل الامرين از ارش و مازاد على القيمة من الثمن را بگيرد يعنى فرض كنيد ارش صحيح و معيب صد تومان است ، ولى از طرفى قيمت واقعى جنس هزار تومان نبوده بلكه هشتصد تومان بوده و او به هزار خريده كه مازاد بر قيمت ، دويست تومان مىشود ، يا بالعكس يعنى ارش دويست تومان ، و مازاد بر قيمت صد تومان است ( البته اگر مازادى اتفاق بيفتد يعنى متاع را به بيش از قيمت واقعى خريدارى كرده\r\n\r\n\r\n","description":"","footnote":"\r\n( 1 ) . وسائل الشيعه ، ج 13 ، ص 53 ، باب 26 من ابوبا بيع الحيوان .\r\n","page_name":" 121 ","page_number":121},
  {"content":"\r\n\r\nباشد . ) در چنين موردى هر كدام كه كم‌تر است سهم مشترى مىشود : سرّ مطلب اين است كه به اتفاق طرفين مشترى ، مالك ما به التفاوت ميان ارش و مازاد از ثمن بر قيمت هست منتهى مشترى مىگويد به عنوان تفاوت بين ثمن و بدل تالف ، بايع مىگويد : به‌عنوان ارش ، آن‌گاه اگر تفاوت زيادتر باشد بايع منكر استحقاق مشترى نسبت به آن است و قسم مىخورد ، و اگر ارش زيادتر است مشترى حق ندارد ارش بگيرد چون به اعتراف خودش فسخ كرده و خود را از ارش محروم كرده است . « 1 » پس سه وجه در مسأله وجود دارد كه شيخ اعظم هيچ كدام را ترجيح نداده است .\r\nمسألهء يازدهم : نزاع در تقدم و تأخر فسخ\r\nاز مجموع دوازده مسأله و سوم از مسائل اختلاف در فسخ راجع به اين است كه : اگر طرفين اصل وقوع فسخ از سوى مشترى را قبول دارند ولى در تقدم و تأخر آن نزاع دارند مشترى مىگويد فسخ متأخر نبوده و به تأخير نيانداخته بلكه فوراً اعمال خيار كرده پس فسخ او صحيح و نافذ است و بايع مىگويد : فسخ متأخر بوده و فوراً اعمال خيار نكرده پس فسخ او نافذ نيست . تكليف چيست ؟ ( ضمناً اين نزاع بنابراين است كه خيار عيب فورى باشد يعنى تأخيرش جايز نباشد و اگر تأخير كرد فسخ بىاثر باشد . والّا بنابر عدم فوريّت نزاع منتفى مىشود زيرا مجدداً انشاء فسخ مىكند يا به قول شهيد در مسألهء قبلى : همين اقرارش فسخ محسوب مىشود . ) مىفرمايد در مسئله دو وجه وجود دارد :\r\n1 . قول مدّعى تأخير ( بايع ) را مقدم بداريم به دليل اين كه اصل بقاء عقد و عدم حدوث فسخ در اول زمان ممكن است و عندالشك ( كه مفروض ما است چون نزاع دارند و بيّنه هم نيست . ) اين اصل جارى مىشود و به نقع بايع حكم مىكند .\r\n2 . قول مدّعى عدم تأخر ( مشترى ) را مقدم بداريم چون اصل صحت فسخ است و اصالة الصحة در فعل مسلم اين را ايجاب مىكند پس به نفع مشتر حكم مىشود . مرحوم شيخ هيچ كدام را ترجيح نمىدهند ولى ظاهراً وجه اول قوى است زيرا بايع منكر فوريت اعمال خيار است و مشترى مدعى آن است و قول منكر با قسم مقدم است .\r\nقوله : ولو كان منشأ النزاع الاختلاف . . . :\r\nتا به حال فرض بحث اين بود كه هر دو زمان وقوع عقد را قبول دارند كه شنبه بوده مثلًا ولى نزاع آن‌ها در فوريت و تأخير فسخ از عقد است ، حال فرض بحث در اين است كه منشأ نزاع در فوريت و تأخير فسخ عبارت است از اختلاف در زمان وقوع عقد يعنى زمان فسخ را قبول دارند كه مثلًا روز شنبه بوده ولى در زمان عقد نزاع دارند ، بايع مىگويد : زمان عقد جمعه بوده و فسخ\r\n\r\n\r\n","description":"","footnote":"\r\n( 1 ) . دروس ، ج 3 ، ص 287 .\r\n","page_name":" 122 ","page_number":122},
  {"content":"\r\n\r\nشما متأخر بوده پس ارزشى ندارد و مشترى مىگويد زمان عقد شنبه بوده و فسخ من فورى بوده پس نافذ و صحيح است در اين‌جا تكليف چيست ؟ مىفرمايد باز هم به نفع مشترى و مدّعى تقدم عقد و تأخر فسخ ، حكم مىشود زيرا اگر بخواهيم به نفع بايع حكم كنيم بايد بگوييم : اصل تأخير عقد است كه در واقع مرجعش به اين است كه اصل عدم تقدم عقد است بر زمان مشكوك ( جمعه تا شنبه ) و اين اصل جارى نمىشود چون مثبت است يعنى بايد به دنبالش ثابت كنيم كه پس فسخ در اولين زمان ممكن صورت گرفته پس نافذ است و اين واسطه غيرشرعى با اصل ، قابل اثبات نيست . ولذا به نفع بايع حكم مىشود كه منكر اعمال فورى خيار عيب است .\r\nضمناً اين مسأله نظير موردى است كه مردى همسرش را اطلاق رجعى داده سپس رجوع كرده ولى باز وجه نزاع دارند ، مرد مىگويد من در زمان عده رجوع كرده‌ام پس رجوعم نافذ است و زن مىگويد :\r\nپس از عدهء رجوع كرده و نافذ نيست و در واقع يكى مدّعى تأخر رجوع است و ديگر مدعى عدم تأخر است و همان حرف‌ها مىآيد كه قول زوجه قابل قبول نيست زيرا با اصل ، تأخر رجوع يا عدم تقدم آن ثابت نمىشود كه پس رجوع پس از عده بوده و نافذ نيست چون اصل مثبت مىشود .\r\nمسألهء دوازدهم : نزاع در علم و جهل به خيار عيب يا فوريت آن\r\nآخرين مسأله از مسائل اختلاف متعاملين دربارهء اين است كه :\r\nاگر طرفين به اين صورت نزاع دارند كه مشترى مىگويد : من جاهل به خيار بودم و نمىدانستم خيار عيبى هست در اسلام يا نيست ولذا اعمال خيار نكردم پس الان حق دارم فسخ كنم ، يا مىگويد : من اصل خيار عيب را مىدانستم ولى جاهل به فوريت آن بودم و خيال مىكردم با تأخير هم بلامانع است ولذا فورى اعمال نكردم پس حق من محفوظ است ، و بايع اين معنى را انكار مىكند و مىگويد : دروغ مىگويد او هم عالم به اصل خيار عيب بوده و هم به فوريت آن ولذا حق او محفوظ نيست چون فورى اعمال خيار نكرده ، در اين‌جا تكليف چيست ؟\r\nمرحوم شيخ مىفرمايد : قول مشترى مقدم مىشود البته اگر آدمى باشد كه در حق او احتمال جهل داده شود ( فردى كه در بلاد غير اسلامى رشد كرده يا از عوام مسلمانان است و ممكن است مسأله را نشنيده باشد . ) زيرا قول او مطابق اصل است كه اصل عدم علم باشد و با قسم به نفع او حكم مىشود .\r\nولى بعضىها ميان ادعاى جهل به اصل خيار با ادعاى جهل به فوريت آن فرق گذاشته‌اند و گفته‌اند :\r\nنسبت به اصل خيار عيب اگر ادعاى جهل كند تنها در صورتى معذور است و ادعاى او پذيرفه مىشود و به نفع او حكم مىشود كه در اقصىنقاط عالم باشد و در بلادى زندگى كرده باشد\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nكه اصلًا از احكام دين خبر ندارند [ مثل مسلمانان شوروى سابق 
  ] ولى اگردر بلاد اسلامى باشد ادعايش مسموع نيست . امّا نسبت به ادعاى دوّم يعنى جهل به فوريت ، مطلقاً ادعايش پذيرفته مىشود و به نفع او حكم مىشود حتى اگر در بلاد اسلامى و در كنار علماى دين باشد ( مثل اهل قم ) زيرا فورى بودن آن چه بسيار بر تودهء مردم مسلمان مخفى مىماند و از آن خبر ندارند . يا اصلًا احتمال فوريت نمىدهند و غافلند .\r\nپايان مسائل اختلافى\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n\r\nبحث ماهيت عيب\r\nدر اوّل خيار عيب گفتيم : اگر مبيع معيوب بود مشترى خيار عيب دارد و حق دارد معامله را فسخ كند يا ارش بگيرد وسپس به تفصيل راجع‌به احكام خيار عيب و مسقطات آن و مسائل اختلافى بحث كرديم .\r\nولى هيچ‌گاه راجع به موضوع بحث خيارالعيب يعنى خود « عيب » بحث نكرديم كه اصولًا عيب چيست ؟\r\nو مصاديق آن كدام است ؟ و الان وقت آن رسيده كه بحث موضوعى بنماييم و راجع به ماهيّت عيب و برخى از افراد و مصاديق آن بحث كنيم :\r\nامّا راجع به ماهيّت و حقيقت عيب : در رواياتى كه در اوايل خيار عيب ذكر شد حكم خيار عيب يعنى فسخ معامله و ردّ مبيع و اخذ ثمن يا امضاى آن و ارش گرفتن بر دو مفهوم « عيب » و « عوار » بار شده بود ( مثلًا روايت مىگفت « ايّما رجل اشترى شيئاً و به عيب او عوار » . . . . ) « 1 » ولى از اين دو مفهوم ، مفهوم عوار همان مفهوم عيب است و معناى ديگرى ندارد ، جوهرى در صحاح گفته : « العوار العيب » يعنى عوار همان عيب است و معناى ديگرى ندارد . « 2 » ( البته به قول مرحوم شهيدى در روايت كلمهء « عوار » با « او » بر كلمه « عيب » عطف شده و ظاهر عطف به او مغايرت است نه عينيّت و شايد نسبت بينهما عموم و خصوص مطلق باشد و عيب اعم از عوار باشد يعنى عوار مخصوص عيوبى باشد كه ظاهر و آشكارند و عيب شامل عيوب ظاهره و باطنه باشد . ) « 3 » و كيف كان بحث را روى عنوان عيب متمركز مىكنيم كه شامل عوار هم مىشود :\r\nبه‌طور كلى روى هر چيزى كه دست بگذاريم يكى از سه عنوان بر او قابل انطباق است و يكى از سه خصوصيت را دارد :\r\n1 . عنوان صحت و سلامت 2 . عنوان عيب 3 . عنوان كمال .\r\nصحّت آن چيزى است كه طبيعت هر چيزى نظر به ذاتش و لو خلّى و طبعه با قطع نظر از هر امر عارضى و خارج از ذات ، آن را اقتضا مىكند ، ( و راه تشخيص آن كه مقتضاى حقيقت شيئى است در ادامه خواهد آمد ) ، و صحت مرتبهء متوسط ميان نقص و كمال است يعنى چيزى كه نه نقص و كاستى دارد و نه كمال و فزونى . مثل انسانى كه مستوى الخلقه است و از لحاظ وجودى نقصى ندارد ( بينا ، شنوا و . . .\r\nمىباشد ) ولى از لحاظ كمال هم نه عالم است ، نه كاتب ، نه خياط و . . . .\r\nعيب عبارت است از هر آن‌چه كه نقص كاستى محسوب مىشود نسبت به مرتبهء متوسط صحّت ، و عرف و لغت آن را نقص مىداند چه زيادى عينى باشد مثل انسانى كه در يك دست شش انگشت دارد ، چه زيادى وصفى باشد مثل انسانى كه حسادت دارد ، چه نقص عينى باشد مثلًا نابينا\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 362 ، باب 16 ، حديث 2 .\r\n( 2 ) . صحاح اللغة ، ج 2 ، ص 761 ، مادّهء عور .\r\n( 3 ) . هداية الطالب ، ص 534 .\r\n","page_name":" 125 ","page_number":125},
  {"content":"\r\n\r\nاست ، يا نقص وصفى مثلًا كم عقل است . پس عيب عبارت است از مطلق نقص و كاستى از مرتبهء صحت و سلامت .\r\nو كمال هم در مقايسه با نقص معنايش روشن مىشود كه هر آن‌چه نسبت به مرتبهء صحت ، يك مزيّتى محسوب مىشود و عرف آن را امتياز و نقطهء قوت مىشمارد مثل علم ، صنعت ، جوانى و . . . .\r\nپس با معنا و مفهوم لغوى و عرفى عيب آشنا شديم ، ضمناً روشن شد كه صحّت مقتضاى طبيعت و ذات هر شيئى است ولى معيوب يا كامل بودن زائد بر ذات و عارض بر آن است و مقتضاى يك سلسله علل و اسباب خارج از اصل ماهيت شيئى است و شيئى لوخلّى و طبعه چنين اقتضايى نداشت و عوامل ديگرى موجب عيب و نقص يا موجب كمال و مزيّت شده است .\r\nقول : ثم ان مقتضى حقيقة الشيئى . . . :\r\nگفتيم كه صحّت مرتبهء متوسط ميان كمال و نقص است و همان چيزى است كه اصل ماهيت و طبيعت شيئى لوخلّى و طبعه مقتضى آن است ، حال از كجا بشناسيم كه فلان صفت و خصوصيت مقتضاى ذات و طبيعت شيئى است ؟ دو راه مرحوم شيخ بيان مىكنند :\r\n1 . گاهى از خارج ( اى الخارج عن ملاحظة غلبة الافراد ) مىفهيم يعنى بدون ملاحظهء افراد آن و اين كه غالب افراد داراى چه صفاتى هستند و غير غالب داراى چه صفاتى ، خودبه‌خود و با نظر به خود حقيقت شيئى مىتوان شناخت كه مقتضاى ذات آن چيست ؟ فى المثل مقتضاى طبيعت انسان و غيرانسان از حيوانات اين است كه بينا و شنوا باشند و كورى يا كرى در آن‌ها عيب است ولو اغلب افراد آن‌ها فاقد صفت بينائى و شنوائى باشند ، چه اين كه به وضوح مىفهميم كه كتابت براى عبد يك صفت كمال است ولو اكثر عبيد در خارج فاقد اين كمال باشند يا صفت آشپزى براى كنيز يك كمال است ولو بيشتر كنيزان فاقد طبّاخى باشند .\r\n2 . و گاهى از راه ملاحظه اغلب افراد يك نوع و اين كه اكثريت داراى فلان صفت هستند ، مىتوانيم بفهميم كه اين صفت مقتضاى طبيعت و ذات آن‌ها است و نداشتن آن نقص و عيب محسوب مىشود .\r\nالبته از نظر دقت عقلى نمىتوان گفت كه چون اكثر افراد داراى فلان صفت هستند پس ذاتى و مقتضاى ذات آن‌ها است . چنين ملازمه‌اى عقلًا نيست زيرا چه‌بسا صفتى در اغلب افراد باشد و مع ذلك عارضى و بالعرض باشد نه بالذات ( مثل صفت حسد و غيبت كردن و عُجب و . . . كه در غالب آدميان هست و محصول علل و عوامل گوناگون است نه اين كه مقتضاى ذات آن‌ها باشد . ) ولى از نظر عرف و عادت ملازمه هست و عقلاى قوم اگر صفتى را در 90 % افراد نوعى مشاهده كنند حكم كلى مىكنند و مىگويند اين مقتضاى ذات و طبيعت آن است و اگر\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nدرصدى فاقد آن بودند ناقص تشريف دارند . و اين در واقع استدلال از حال اكثريت بر حال اقليّت نيست كه نامش تمثيل منطقى و قياس فقهى است و باطل است بلكه در واقع از حال اكثر افراد بر حال كلى استدلال مىكنند و مىگويند : ما حكم اكثر افراد را استقراء كرديم پس معلوم مىشود كلى و قدر مشترك آن‌ها داراى اين صفت است و بعد از راه كلى بر حال اقليّت هم استدلال مىكنند كه سير از كلى به جزئى است و نامش قياس منطقى است و اين استدلال بلامانع است ( البته اگر استقراء نام باشد يقين‌آور است و ارزش دارد ولى اگر ناقص باشد مثل تمثيل ظن‌آور است و ارزش عقلى و منطقى ندارد ، آرى از منظر عرف و عادت اگر مفيد اطمينان باشد كفايت مىكند و در مباحث فقهى قابل استدلال است . )\r\n\r\nتعريف عيب در كلام فقهاء\r\nقوله : اذا عرفت هذا تبيّن لك الوجه :\r\nبسيارى از فقهاء در تعريف عيب گفته‌اند : « الخروج عن المجرى الطبيعى » « 1 » اى « الخروج عمّا يقتضيه الخلفة الاصليّه » حال از ما ذكر نادر فراز قبلى روشن شد كه وجه اين تعريف چيست ؟ و اين كه مراد آقايان از خلقت اصلى همان چيزى است كه اغلب افراد يك نوع بر آن هستند و اين حدّ متوسط است ، و آن‌چه از اين مرتبه خارج شود و نسبت به آن نقص محسوب شود نامش عيب است ، و آن‌چه مزيّت محسوب شود نامش كمال است . فىالمثل باغات و مزارع و املاك را از حيث تعلّق خراج و ماليات به آن‌ها كه در نظر مىگيريم . آن‌چه را كه اغلب افراد باغات برآنند و مثلًا ماليات آن‌ها 10 % مىباشد اين مقتضاى طبيعت آن محسوب مىشود از لحاظ اغلب افراد و باغاتى كه مالياتش بيش از اين مقدار باشد نقص محسوب مىشود و اگر كم‌تر از آن باشد كمالى براى باغ محسوب مىشود چه اين كه اگر باغ و مزرعه‌اى محل و رود عسكر و لشكر باشد و زياد در آن‌جا اتراق مىكنند عيب و نقص محسوب مىشود .\r\nقوله : ثم لو تعارض مقتضى الحيقة الاصليّه . . . :\r\nپس براى شناخت اين كه چه چيزى مقتضاى حقيقت شيئى است دو راه ذكر شد يكى مقتضاى حقيقت اصلى و اوّلى شيئى بود با قطع‌نظر از اين كه اغلب افراد شيئى چگونه هستند ، و ديگرى ملاحظهء حال اغلب افراد بود كه عرفاً و عادتاً از حكم اغلب بر حكم كلى و طبيعى سپس بر حكم ساير افراد استدلال مىشد و در واقع حقيقت ثانوى و عرضى شيئى بود ، حال اگر در موردى مقتضاى حقيقت اولى و اصلى با مقتضاى حقيقت ثانوى و عرضى آن موافق بودند و به حكم هر\r\n\r\n\r\n","description":"","footnote":"\r\n( 1 ) . علّامه در قواعد ، ج 12 ، ص 72 ؛ محقق ثانى در جامع المقاصد ، ج 4 ، ص 322 ؛ محدث بحرانى در حدائق ، ج 19 ، ص 113 و . . . .\r\n","page_name":" 127 ","page_number":127},
  {"content":"\r\n\r\nدو چيزى كمال يا عيب بود كه بحثى نيست ولى اگر در موردى اين دو ملاك بايكديگر تعارض كردند ، تكليف چيست ؟ يعنى اگر به حكم حقيقت اصلى چيزى عيب بود ولى به حكم اغلب افراد عيب نبود يا بالعكس يعنى به موجب حقيقت اصلى عيب نبود ولى به اقتضاى اغلب افراد عيب بود چه بايد كرد ؟ و مقتضاى كدام مقدم است ؟\r\nمرحوم شيخ اوّل مىگويد : برخى گفته‌اند : مقتضاى اغلب افراد يا حقيقت ثانوى را مقدم داشته و رجحان داده‌اند و مسألهء صحت و سلامت شيئى يا كمال و مزيّت آن و يا عيب و نقص را با حقيقت ثانوى بايد بسنجيم و اين ملاك است ، شاهد اين رجحان آن است كه در مورد ضيعه ( باغ و مزرعه ) مقتضاى خلقت اولى و حقيقت اصلى آن اين است كه خراج و ماليات نداشته باشد و خراج يك عيب و نقص است ولى از آن‌جا كه اغلب افراد ضيعه در خارج ماليات دارند لذا اصل خراج داشتن را عرف عيب حساب نمىكند و اين يعنى ترجيح دوّمى بر اوّلى ، آرى اگر در موردى زايد بر مقدار متعارف ماليات داشته باشد اين زيادى عيب محسوب مىشود ولى اصل آن در حدّ معمول عيب نيست .\r\nقوله : و لعلّ هذا هو الوجه . . . : آيا ثيبّه بودن در كنيزان عيب محسوب مىشود يا خير ؟ كثيرىاز فقهاء گفته‌اند :\r\nثيبوبت عيب نيست و بلكه برخى ادعاى نفى خلاف كرده‌اند ، و اين فتوا و وجهش همان است كه مقتضاى حقيقت ثانوى مقدم باشد يعنى با اين كه بر حسب اصل خلقت ثيبوبت عيب است و باكره بودن سلامتى است ولى از آن‌جا كه اغلب افراد جاريه در خارج ثيّبه هستند عيب محسوب نمىشود ، اين فتوا نيز شاهد ديگرى است بر ترجيح حقيقت ثانوى بر اوّل .\r\nقوله : و قد ينعكس الامر . . . : نه‌تنها حقيقت ثانوى مقدم است بلكه گاهى قضيه برعكس مىشود يعنى بقاء شيئى بر حقيقت اصلى و اوّلىاش عيب و خروجش از آن نشانهء سلامت و عدم عيب است مثل اغلف بودن ( ختنه نشدن ) كه مقتضاى خلقت اصلى عبد است و از ما دركه متولد مىشود مختون نيست ولى مع ذلك اين امر در مورد عبد كبير ( بزرگسال ) عيب محسوب مىشود چون مخالف با وضع اكثر افراد عبد كبير است و مختون بودن شانه سلامتى است .\r\nمگر كسى بگويد : اغلف بودن به خودى خود عيب نيست بلكه از اين جهت عيب است كه بايد ختنه شود و اگر بخواهد او را ختنه كنند در معرض خطر واقع مىشود كه شايد بميرد يا نقص عضو پيدا كند و شاهد اين گفته آن است كه عيب بودن غُلفه مخصوص عبد كبير شد ، و در صيغر آن را عيب نمىدانند چون از ختانش خطرى پيش نمىآيد . به هر حال مقتضاى حقيقت ثانوى و اغلب افراد مقدم است .\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nقوله : و يمكن ان يقال انّ العبرة . . . :\r\nدر مقابل قول قبلى مىفرمايد : ممكن است و جا دارد كسى بگويد : عندالمعارضه مقتضاى حقيقت اصلى مقدم مىشود و ملاك اين است و نقص و كاستى از آن عيب محسوب مىشود ولو اغلب افراد در خارج داراى اين نقص باشند ( مثل ثيّبه بودن در جوارى ) پس موضوعاً عيب است منتها حكم عيب ( خيار عيب و حق رد يا ارش داشتن ) را ندارد زيرا در اول خيار عيب گفتم كه اطلاق عقد به موجب اصالة السلامة بر متاع سالم حل مىشود و التزام به اصل مذكور به منزلهء تصريح به سلامت در متن عقد است و اگر تخلف كرد و معيوب درآمد خيار عيب دارد پس بايد اطلاقى باشد كه مقتضى سلامت باشد و . . . ، و در مواردى كه اغلب افراد معيوبند و بر خلاف حقيقت اصلى شيئى هستند ديگر اطلاقى نيست كه مقتضىِ سلامت باشد تا اگر تخلف كرد خيار عيب بيايد ، و نه‌تنها اطلاق اقتضاى سلامت از آن عيب را ندارد بلكه اقتضاى عكس آن را دارد يعنى مقتضىِ نبود سلامت است و گويا بايع در متن عقد صريحاً تبرى از عيب جسته است و از اين روى حكم عيب نيست ولو خود عيب هست ، بر اين اساس ثيّبه بودن موجب خيار نيست ، اغلف بودن عبدى كه از بلاد شرك آورده شده عيب نيست چون غالب در اين عبد آن است كه اغلف باشد و كسى كه از بلاد شرك عبد را مىآورد اين را مىداند و مشترى هم اگر بداند كه اين عبد مجلوب از بلاد شرك است اين را مىداند و لذا نيازى به ذكر ندارد و معامله عندالاطلاق حمل مىشود بر اغلف بودن و لذا حكم خيار نمىآيد .\r\nبنابراين اگر فقهاء كه مىگويند : ثيبوبت عيب نيست منظورشان اين است كه حكم عيب را ندارد ، يا اگر علّامه در قواعد فرموده : اغلف بودن در عبد كذائى عيب نيست . « 1 » منظورشان نفى حكم عيب است يعنى موجب رد يا ارش نيست نه اين كه حقيقتاً عيب نباشد و نفى موضوع بكنند .\r\nقوله : و يدّل عليه نفى الخلاف : دليل اين كه مراد علّامه نفى حكم عيب است نه نفى ماهيّت آن است كه از طرفى در تحرير فرموده : بلاخلاف ثيبوبت عيب نيست « 2 » از طرف ديگر در همان تحرير و در تذكره « 3 » فرموده : اگر شرط بكارت كردند و بعداً معلوم شد باكره نيست ، حق ارش دارد ، اين دليل آن است كه عندالاطلاق ثيبوبت عيب است ولى حكم آن را ندارد ، اگر كسى بگويد : شايد ارش به‌خاطر تخلف شرط باشد نه به‌خاطر عيب بودن ، شيخ مىفرمايد : بلاخلاف تخلف شرط موجب ارش نيست ، عيب است كه موجب ارش است پس منظور از نفى عيب نفى حكم آن است نه نفى حقيقت آن .\r\n\r\n\r\n","description":"","footnote":"\r\n( 1 ) . قواعد ، ج 2 ، ص 73 .\r\n( 2 ) . تحرير ، ج 1 ، ص 182 .\r\n( 3 ) . تحرير ، ج 1 ، ص 186 و تذكرة ، ج 1 ، ص 539 .\r\n","page_name":" 129 ","page_number":129},
  {"content":"\r\n\r\nقوله : و تظهر الثمرة فيما لو اشترط البكارة :\r\nاگر كسى بگويد ثمرهء اين دو نظريه چيست كه ما ملاك را غلبهء افراد بگيريم و مثل ثيّبه بودن را اصلًا عيب ندانيم يا ملاك را حقيقت اصلى بگيريم و ثيبوبت را عيب بدانيم ولى موجب خيار ندانيم و حكم عيب را جارى نكنيد ؟ چه فرقى است ميان اين كه اصلًا چيزى عيب نباشد يا موضوعاً عيب باشد ولى حكماً عيب نباشد و موجب خيار عيب نشود ؟ مىفرمايد : ثمره در موردى ظاهر مىشود كه در متن عقد شرط كنند كه جاريه باكره باشد يا عبد مختون باشد ، در اين‌جا اگر وجه ثانى را برگزينيم يعنى مقتضاى حقيقت اصلى را مقدم بداريم بايد بگوييم چنان‌چه شرط تخلف كرد و جاريه باكره نبود يا عبد ختنه نشده بود ، هم اصل عيب ثابت است و هم حكم آن كه حق رد و ارش باشد زيرا اصل عيب كه على كل حال ثابت است منتها اگر شرط نمىكردند ما بوديم و مقتضاى اطلاق عقد ، و چون اغلب افراد مبيع در خارج ثيّبه يا اغلف هستند پس اطلاق اقتضاى سلامتى از اين عيب ندارد و به منزلهء تصريح به سلامت نيست بلكه به حكم غلبهء افراد اگر موجب انصراف شود ، اطلاق خواهان عيب مذكور است ولى اگر صريحاً شرط كردند سلامت از اين عيب را ديگر اطلاقى نيست و بايد سالم باشد و اگر معيوب بود حكم خيار هم مىآيد كه رد يا ارش باشد .\r\nولى اگر وجه اوّل را ترجيح دهيم يعنى مقتضاى حقيقت ثانوى و اغلب افراد مقدم باشد و ثيبوبت يا غُلفه موضوعاً عيب نباشد ، چنان‌كه شرط بكارت يا ختان كنند و بعد كشف خلاف شود مشترى فقط حق‌الخيار تخلف شرط دارد و مىتواند معامله را فسخ و مبيع را به صاحبش رد كند ولى حق ارش گرفتن ندارد .\r\nقوله : لكن الوجه السابق . . . : به عقيدهء خود شيخ اعظم وجه سابق ( مقتضاى حقيقت اصلى ملاك است كه در « و يمكن ان يقال » ذكر شد ) قوىتر است و منظور ، سابق در ذكر است در بيان ثمره كه اوّل نتيجه ترجيح حقيقت اصلى را گفتند . بنا بر اين ثيبوبت و مانند آن موضوعاً عيب هست و در اين ترديدى نيست ولى حكماً تنها در فرضى موجب خيار است كه در اغلب افراد طبيعت نباشد و گرنه حكم عيب را ندارد و موجب خيار نيست ( مگر با همان شرطى كه در ثمره ذكر شد . )\r\nقوله : والغلبة الصنفيّه . . . : ضمناً اگر در موردى غلبهء صنفى با غلبهء نوعى تعارض كردند غلبهء صنفى مقدم است و ملاك اين است كه در صنف اين مبيع ، غالب افراد چگونه باشند و كارى با نوع آن نداريم مثلًا ثيّبه بودن اگر بر حسب نوع جاريه ( غلبهء نوعى ) حساب شود عيب نيست يعنى موجب خيار نمىشود چنان‌كه گذشت ، ولى اگر بر حسب صنف جاريهء صغيره ( كنيزكان خردسال\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nو نابالغ ) حساب كنيم نسبت به اين‌ها عيب است چون غلبهء صنفى ندارد غلبهء صنفى با باكره است نه ثيّبه و عرف اين را مقدم مىدارند و مىگويد : من از تو جاريهء غير بالغ و صغير خريدارى كرده‌ام و حالا ثيّبه درآمده پس حق رد يا ارش دارم .\r\nقوله : ثم انّ مقتضى ما ذكرنا دوران العيب . . . :\r\nبر مبناى ما كه ملاك را مقتضاى حققت اصلى شيئى گرفيتم و نقص از لحاظ خلقت را عيب دانستيم اين بحث مطرح مىشود كه نقص خلقتى گاهى همراه با نقص مالى هم هست يعنى موجب مىشود كه از ارزش آن كاسته شود مثل ثيبوبت ، و گاهى صرفاً نقص عنوانى است بدون اين كه باعث نقص مالى باشد بلكه چه‌بسا موجب فزونى ارزش و قيمت آن شود مثل عبد خصى كه خصى و خواجه بودن از لحاظ اصل خلقت نقص است ولى ارزش عبد را كم نكرده كه بيشتر هم شده و كسانى براى مقاصدى پول بيشترى هم مىدهند و هكذا قاطر خصى . حال ملاك در عيب آيا نقص خلقتىاى است كه همراه با نقص مالى باشد ؟\r\nبنابراين اگر نقص مالى نباشد خيار عيب نيست و حق ارش و رد ندارد مثل عبد حصى يا قاطر خصى ، يا ملاك نقص خلقتى است ولو همراه با نقص مالى نباشد و تنها موجب نقص عنوانى باشد .\r\nمرحوم شيخ اول مىفرمايد : مقتضاى مبناى ما در مبحث قبلى ( كه ملاك را حقيقت اصلى دانستيم و نقص از آن را عيب شمرديم ) اين است كه در اين‌جا طرفدار نقص عنوانى باشيم و بگوييم : چه نقص مالى باشد يا نباشد اين عيب است و احكام عيب را دارد ولى بعداً مىفرمايد : احتمال قوى مىدهيم كه مناط نقص مالى باشد و نقص خلقتى كه موجب نقص مالى نشود اصلًا عيب نيست ، منتهاى مراتب از آن‌جا كه اغلب افراد حيوان غيرخصى هستند اطلاق عقد بر همين حمل مىشود و اگر كشف خلاف شد خيار تخلف شرط دارد ولاغير . ( شايد وجه احتمال قوى بودن تبادر عرفى باشد كه عرف هر نقص خلقتى را عيب محسوب نمىكند بلكه آن‌جا كه موجب نقص مالى شود آن را عيب مىشمارند . )\r\nقوله : و تظهر الثمرة فى طرو موانع الرد . . . : ثمرهء اين كه نقص عنوانى عيب باشد يا نقص مالى ملاك است يكى در اين‌جا ظاهر مىشود . سابقاً گفتيم امورى مسقط ردّ است و اگر يكى از آن‌ها حاصل شد مانع از ردّ است و مشترى حق رد ندارد ، حال اگر خيار حاصل از نقص عنونى خيار عيب باشد با حصول يكى از موانع ، حق رد ساقط مىشود ولى اگر مجرّد خيار تخلف شرط باشد ساقط نمىشود و موانع مذكور مانع از رد به خيار شرط نيستند ولى فورى امر به تأمل مىكنند كه شايد اشاره باشد به اين كه مطلب كليّت ندارد و برخى از موانع ردّ ، هم مانع از ردّ به خيار عيب است و هم مانع از ردّ به خيار تخلّف شرط ، مثل اسقاط قولى .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nو نيز ثمره ظاهر مىشود در صورت حصول نقص عنوانى قبل از قبض يا در مدت خيار كه اگر عيب باشد ضمانش بر بايع است و مشترى حق رد دارد ولى اگر عيب محسوب نباشد و ملاك عيب ، نقص مالى باشد دليلى نداريم كه صفتى كه حين العقد بوده و بعد العقد و قبل القبض يا در زمان خيار مفقود شد ضمانش بر بايع باشد و وى خيار تخلف شرط داشته باشد ( آرى صفتى كه شرط شده و حين العقد نبوده موجب خيار تخلف شرط است . )\r\nقوله : وللنظر فى كلا شقّى الثمرة مجال : وجه النظر اين است كه دليل خمان عيب ، عموم و شمول ادلهء تلف مبيع است نسبت به فقدان وصفى از اوصاف . اگر آن ادلّه ( كل مبيع تلف قبل قبضه فهو من مال بايعه ، و كل مبيع تلف فى زمن الخيار فهو ممّن « لاخيار له ) شامل فقدان وصف هم مىشود ولو از اوصافى باشد كه فقدش موجب نقص ماليّت نمىشود ديگر وجهى ندارد كه بگوييد علىالثانى بايع ضامن نيست چون عموم اين ادلّه خودش دليل بر ضمان است حتى اگر خيار تخلف شرط باشد ، و اگر شامل فقد وصف نمىشوند ديگر معنى ندارد كسى با اين عمومات ضمان را ثابت كند بر وجه اوّل ( كه عيب باشد ) زيرا ثبوت ضمان دليل ندارد پس ثمرهء دوّم هر دو قسمتش قابل خدشه است .\r\nقوله : و ربّما يستدل لكون الخيار هنا خيار العيب :\r\nپس بحثى شد كه نقص خلقتى كه صرفاً موجب نقص عنوانى باشد آيا عيب است و خيار مشترى خيار عيب است يا عيب نيست و خيار تخلف شرط دارد ؟ حال برخى « 1 » مدعى شده‌اند كه خيار مزبور از نوع خيار عيب است و براى اثبات آن به مرسلهء سيارى استناد كرده‌اند كه داستان ابن ابى ليلا را نقل مىكند كه مردى خصم و طرف دعواى خود را نزد او برد و بر او وارد شدند و به ابن ابى ليلا گفت اين مرد اين كنيز را به من فروخته و من او را به منزل بردم و وقتى لخت شد ديدم بر بالاى فرجش مويى وجود ندارد و گمان دارم كه از اصل مو نداشته ( نه اين كه با وسيله‌اى ازاله كرده باشد ) و اين عيب و نقص خلقتى است و معاملهء ما ايراد دارد ، ابن ابى ليلا ( كه جوابش را بلد نبود ) از در موعظه برآمد و گفت : تازه آن‌هايى هم كه مو دارند حيله مىكنند كه مو را ببرند و صاف و صوف كنند . اين كه مادرزادى مو ندارد تو چرا كراهت دارى و معترضى ؟ ! يعنى بايد به طريق اولى خوشحال باشى . . . مشترى گفت : آقاى قاضى من براى موعظه و نصيحت نزد شما نيامده‌ام بلكه براى قضاوت و فصل خصومت آمده‌ام لطفاً قضاوت كن بين ما ، ابن ابى ليلا گفت : چند لحظه صبر كنم من الان برمىگردم چراكه دلم درد مىكند ، سپس برخاست و وارد اتاق شد و از در ديگر خارج شد و نزد محمد بن مسلم آمد و گفت شما در اين باب از امام باقر روايتى داريد دالّ بر اين كه چنين\r\n\r\n\r\n","description":"","footnote":"\r\n( 1 ) . جواهر الكلام ، ج 23 ، ص 243 .\r\n","page_name":" 132 ","page_number":132},
  {"content":"\r\n\r\nچيزى عيب محسوب مىشود يا خير ؟ ابن مسلم فرمود به‌طور نص و صريح در خصوص اين مورد روايتى در ذهنم نيست ولى حديثى را امام باقر از پدرش از اجدادش از رسول‌خدا صلى الله عليه و آله نقل كرد كه\r\n« كلّ ما كان فى اصل الخلقة فزاد او نقص فهو عيب »\r\n( خواه اين زياده و نقصان موجب نقص مالى بشود يا نه ) ابن ابى ليلا گفت : همين كافى است ( مطلب را گرفتم ) و بلافاصله برگشت و قضاوت كرد گفت : اين نبود مو به طور طبيعى بر بالاى فرج جاريه عيب است . « 1 »\r\nكيفيت استدلال : از طرفى ظاهر اطلاقى روايت ( كه نقص شامل مىشود نقص خلقتى غير موجب هر نقص مالى را و اختصاص به عيب و نقص موجب نقص مالى ندارد . ) از طرفى فهم ابن مسلم كه گفت :\r\nنصى نداريم ولى اين روايت هست يعنى ظهور را پذيرفت ولى نصوصيت را نپذيرفت ، از طرف سوّم فهم ابن ابى ليلا از حيث قول ( كه گفت : حسبك هذا ) و از حيث عمل ( كه آمد و طبق آن حكم كرد . ) مقتضاى همهء اين‌ها اين است كه مجرّد خروج شيئى از مجراى طبيعى ( پيدا شدن نقص خلقتى ) عيب است چه موجب نقص مالى باشد و يا نباشد و حتى اگر خروج از مجراى طبيعى از امورى باشد كه مرغوب است و به‌خاطر مرغوبيت چيزى از ثمن آن كم نمىشود باز عيب است و شاهد مرغوبيت از طرفى سخن ابن ابى ليلا بود كه گفت : انّ الناس ليحتالون . . . كه اگر اين امر مرغوب نبود مردمان حيله نمىكردند و از طرفى تقرير مشترى كه وقتى ابن ابى ليلا آن حرف را زد مشترى سكوت كرد و اعتراض نكرد كه اين مرغوب نيست ولى از در ديگر درآمد كه موعظه نمىخواهم . . . ، پس مجرّد نقص خلقتى عيب است و موجب خيار عيب مىشود نه خيار تخلف شرط ولو نقص مالى نباشد و مستند مطلب اين روايت است .\r\nقوله : لكن الانصاف عدم دلالة الرواية . . . :\r\nمرحوم شيخ مىفرمايد : انصاف اين است كه به چند دليل روايت بر مدعاى شما دلالت ندارد كه مجرد نقص عنونى و خلقتى موجب خيار عيب شود و خيار مذكور از نوع خيار عيب باشد ، و آن چند دليل عبارتند از :\r\nاوّلًا ظاهر قصه نشان مىدهد كه اعتراض مشترى و ادّعاى اين كه حق رد دارد صرفاً به‌خاطر نبود مو بر پشت عورت نبوده بلكه به‌خاطر اين بوده كه اين نبود مو مادرزادى و از اصل خلقت بوده و چنين چيزى واقعاً عيب است زيرا كاشف از مرضى در همان عضو يا در اصل مزاج جاريه است والّا اگر سالم بود كه مثل زن‌هاى ديگر بايد مو داشته باشد . پس ردّ جاريه از سوى مشترى صرفاً براى نبود مو نيست بلكه براى اين جهات است كه كاشف از بيمارى او هستند و نقص مالى را به‌دنبال دارد . و شاهد اين مطلب ما آن است كه مشترى در مقام رد صرفاً اكتفا نكرد به نبود مو بر\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 41 ، باب اول از احكام عيوب ، حديث اوّل .\r\n","page_name":" 133 ","page_number":133},
  {"content":"\r\n\r\nپشت عورت بلكه اضافه كرد كه به گمانم از اصل مو نداشته و ندارد يعنى نگران از مريضى و بيمارى عضوى يا مزاجى او است و صرف نقصى خلقتى نيست .\r\nابن ابى ليلا هم كه گفت : « انّ الناس ليحتالون . . . » دليل بر مخالفت قاضى با مشترى نيست و نمىخواهد بگويد : من قبول ندارم كه مو نداشتن كاشف از مرض باشد بلكه چون جواب مسأله را نمىدانست خواست مغالطه‌اى كند و از جواب فرار كند پس مورد روايت صرف نقص خلقتى نيست بلكه جايى است كه كاشف از نقص مالى است و روايت به درد صاحب جواهر نمىخورد و مدعاى ايشان را ثابت نمىكند .\r\nاگر كسى بگويد : حيله كردن در ازالهء موهاى زايد دليل آن است كه در اصل خلقت هم نباشد باز عيب نيست و مرغوب فيه است ، شيخ مىفرمايد : هرگز اين‌ها قابل قياس نيست ، شاهدش اين كه آدم‌ها مىروند و موى سرشان را با تيغ مىزنند و مىتراشند ولى اين دليل نيست كه اگر كسى كچل بود و از اوّل مو نداشت هم امرى مرغوب باشد .\r\nنتيجه : مورد روايت جائى است كه نبود مو بر پشت عورت جاريه يا موجب قطع به مريضى او مىشود يا احتمال مىدهيم كه به‌خاطر مريضى باشد و چنين نبودى عيب است و دعوا سر اين است و چه‌بسا عيوب خيلى كم‌تر از اين موجب ارش است ( مثلًا جاريه يك روز تب كند و بعد هم خوب شود ) پس اين عيب زرگ‌تر به طريق اولى موجب ارش است و عيب مزبور مجرّد نقص خلقتى و نقص عنوانى نيست بلكه موجب نقص مالى هم هست .\r\nو ثانياً اين كه امام عليه السلام فرمود :\r\n« كل ما كان فى اصل الخلقة فزاد او نقص فهو عيبٌ »\r\nو عيب را بر مطلق زياده و نقص خلقتى اطلاق كرد ولو منقّص ماليت نباشد ، منظور از « فهو عيب » بيان موضوع عيب است تا زمينه را براى بيان احكام عيب مهيا كند و مىخواهد بفرمايد كه احكام العيب در اين‌جا هست ( از باب اين كه تا موضوع نباشد حكمى نيست ، و گرنه كار امام بيان حكم است نه موضوع ) پس « فهو عيب » يعنى احكام عيب را دارد و آن كه غالب و شايع است در خارج و متبادر است در ذهن از احكام عيب عبارت است از ردّ معيوب تا آن‌جا كه ضرب المثل شده كه « كل معيوب مردود » وامّا ساير احكام عيب كه مال عيب مصطلح و مربوط به خيار عيب است ( از قبيل اين كه اگر يكى از موانع رد يا مسقطات آن حاصل شد ( تصرف ، عيب جديد و . . . ) حق رد ساقط مىشود ، و از قبيل اين كه اگر عيب قبل از قبض يا در زمان خيار حادث شود بايع ضامن آن است و . . . ) از روايت استفاده نمىشود كه اين‌ها هم مترتب مىشوند تا خيار عيب مصطلح باشد ، در نتيجه تفاوتى نيست كه خيار مزبور از نوع خيار عيب باشد و حق رد داشته باشد يا از نوع خيار تخلف شرط باشد و با هر دو مىسازد . و مدعاى صاحب جواهر را اثبات نمىكند .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nدر پايان امر به تأمل مىكنند كه شايد اشاره باشد به اين كه امام به‌عنوان شرعى مىگويد عيب است و عيب شرعى همهء اين احكام را دارد ، يا اشاره به اين كه ما قبول نداريم كه متبادر به ذهن رد باشد يا اشاره به اين كه خيار خيار عيب است منتها اگر عيب منقّص ماليت باشد حكمش هم رد است و هم ارش ، ولى اگر منقص ماليت نباشد فقط حكمش ردّ است ولى به‌عنوان خيار عيب نه به‌عنوان تخلّف شرط ، پس اين جواب ناتمام است .\r\nو ثالثاً : منظور روايت قطعاً مطلق زياده و نقصان نيست و گرنه بايد زيادى موى سر جاريه هم عيب باشد . تيزى ديد عبد هم بايد عيب باشد ، تعلم صنعت يا آشپزى هم بايد عيب باشد ، مختون بودن عبد هم بايد عيب باشد ، تراشيدن موى سر عبد هم بايد عيب باشد ، چون همهء اين‌ها زيادى يا نقصان از اصل خلقت است ولى احدى به عيب بودن اين‌ها ملتزم نيست ، پس منظور روايت زياده و نقصانى است كه عرف و عقلاء آن‌ها را عيب مىدانند و به عرف كه مراجعه مىكنيم آن زيادى يا نقص را كه موجب نقص و فوات برخى از آثار و خواص شيئى بشود ، عرف عيب مىداند و لازم فوات بعضى آثار همان نقص مالى است زيرا عاقل به اندازه‌اى كه متاع برايش مفيد فايده باشد پول مىدهد و هرچه آثار و منافعش بيشتر باشد پول بيشترى مىدهد پس مفاد روايت هماهنگ با فهم عرفى است و آن زيادى يا نقصانى كه موجب كاهش ارزش و قيمت شيئى باشد را عيب مىشمارند و از روايت استفاده نمىشود كه مجرّد خروج از مجراى طبيعى عيب باشد و موجب خيار عيب شود .\r\nو رابعاً : برفرض كه مفاد روايت مخالف با فهم عرفى باشد و مطلق زيادى يا نقيصه را عيب بداند ولى اگر نص معتبرى بود مىپذيرفتيم ، امّا چه كنيم كه روايت مرسله است و حجيّت ندارد و باعث نمىشود كه از فهم عرفى خارج شويم . سپس امر به فهم مىكنند كه شايد اشاره باشد به اين كه ضعف سند و ارسال با عمل اصحاب جبران مىشود زيرا مشهور به اين عمل كرده‌اند و بلكه به عين تعبير روايت عبارت آورده‌اند و قانون اين است كه در « كل ما ازداد و هناً من حيث السند از داد صحتهً اذا عمل بها . » كيف كان ايراد اوّل و سوّم كافى است براى اخراج روايت از صحنه و عدم قابليت آن براى مدعاى صاحب جواهر .\r\nقوله : و قد ظهر ممّا ذكرنا انّ الاولى . . . :\r\nاز بحث‌هايى كه با صاحب جواهر و قبل از آن در « و يحتمل قوياً . . . » داشتيم به اين نتيجه مىرسيم كه تعريف صحيح عيب همان است كه علّامه در تحرير « 1 » و قواعد « 2 » آورده كه آن نقصان يا زيادى اى كه در عين پيدا مىشود و بر حسب عادت تجار موجب نقص ماليّت مىشود و قيد « يقتضى النقيضه\r\n\r\n\r\n","description":"","footnote":"\r\n( 1 ) . تحرير ، ج 1 ، ص 183 .\r\n( 2 ) . قواعد ، ج 2 ، ص 72 .\r\n","page_name":" 135 ","page_number":135},
  {"content":"\r\n\r\nالماليّه » را آورده‌اند ، و چنان‌كه در و ثالثاً در جواب روايت دانستى ، به احتمال زياد مراد روايت هم همين باشد و نيز هركس كه مثل روايت تعبير كرده مرادش همين است ، پس منافاتى بين تعريف قوم با روايت و بين تعابير ديگر قوم نيست ، و شاهد عدم منافات اين است كه علّامه در تحرير نخست در مقام تعريف عيب نقيضهء مالى را آورده سپس در ادامه فرمود : و بالجمله هر آن‌چه كه زايد بر اصل خلقت يا نقص از آن باشد عيب است . « 1 » كه مسلّماً مراد زياده و نقصى است كه موجب نقصان ماليّت شود نه مطلقاً چون قبلش تصريح به اين قيد كرده است . پس مراد همه يكى است .\r\nقوله : و القيد الاخير لادراج النقص . . . :\r\nامّا اين كه در تعريف قوم كلمهء فى عادات التجار آمده و زيادى يا نقصان منقص ماليّت را به اين كه در عادت تاجران چنين باشد قيد كرده‌اند ، و جهش اين است : گاهى نقصان از امورى است كه چه‌بسا برخى افراد براى برخى اغراض فاسده پول زيادترى هم مىدهند مثل عبد خصى كه براى حرمسراى خود خريدارى مىكنند . ولى اين‌ها ملاك نيست و ملاك عرف و عادت تجّار است و اگر بازار چيزى را عيب دانست ، عيب است و احكام آن را دارد و عمل‌كرد برخى اشخاص با اغراض فاسد ملاك نيست .\r\nقوله : ولاينا فيه ما ذكره فى التحرير :\r\nعلامه در تحرير فرموده : نبود موى خشن بر پشت عورت چه در عبد يا امه عيب است . « 2 » آيا اين منافاتى با سخن ما ندارد ، و دلالت ندارد كه ملاك ، مطلق نقص خلقتى است ولو موجب نقص مالى نشود ؟ شيخ اعظم مىفرمايد : خير منافاتى نيست زيرا عيب بودن نبود موى برعانه مبتنى است بر مطلبى كه قبلًا در جواب اول از روايت مرسله داديم و آن اين‌كه : نبود موى كذائى يا كاشف قطعى از بيمارى مزاجى و عضوى است با مو هم اين معنا است و احتمال مريضى مىدهيم و از اين جهت عيب است و مريضى هم از عيوب منقص ماليت است پس منافاتى نيست .\r\nقوله : و فى التذكرة بعد اخذ . . . : علامه در تذكره نخست تعريف عيب را آورده و در آن نقصان مالى را قيد كرده ( مثل قواعد و تحرير ) سپس تعداد زيادى از عيب‌ها را برشمرده ( كه ما نيز به زودى وارد آن‌ها مىشويم . ) سپس فرموده : ضابطهء كلى اين است كه : هر آن چيزى كه در معقود عليه باشد و موجب نقصان قيمت آن شود يا موجب نقصان خود عين شود آن هم نقصى كه مفوت غرض صحيح عقلائى باشد ( نه مثل خصى بودن كه غرض فاسدى داشت ) تمام اين‌ها موجب ردّ است البته به شرط اين كه غالب در مبيع نبود اين عيوب باشد . « 3 »\r\n\r\n\r\n","description":"","footnote":"\r\n( 1 ) . تحرير ، ج 1 ، ص 182 .\r\n( 2 ) . همان .\r\n( 3 ) . تذكرة ، ج 1 ، ص 540 .\r\n","page_name":" 136 ","page_number":136},
  {"content":"\r\n\r\nشيخ اعظم مىفرمايد : چه كار خوبى كرده علّامه كه ضابطهء مذكور را تعريف عيب قرار نداده ( كه خيار عيب مصطلح درست شود و ( احكامش بيايد ) بلكه تعريف ما يوجب الرد قرار داده و فرموده :\r\n« والضابط انه يثبت الرد . . . » نه اين كه « يثبت العيب . . . » ، پس تعريف عيب كاملًا روشن شد كه نقيضهء مالى هم در آن اخذ شده است .\r\nقوله : و لعلّ من عمّم العيب . . . : شايد كسانى هم كه مثل شهيد ثانى در مسالك « 1 » و جمعى ديگر « 2 » عيب را مطلق نقص يا زيادى خلقتى دانسته‌اند چه موجب نقصى مالى بشود يا نشود مرادشان عيب مصطلح نيست كه احكام خاص خود را دارد ( از جمله سقوط خيار عيب با تصرف ، حدوث عيب ، تلف و . . . ) بلكه منظورشان صرفاً بيان امورى است كه موجب رد مىشوند ولو عيب نباشند ، پس آن‌ها نيز با ما موافق‌اند و در تعريف عيب قيد نقيصه مالى را معتبر مىدانند .\r\nقوله : و عليه يبنى قوله جامع المقاصد . . . :\r\nمحقق ثانى در جامع المقاصد فرموده : قول علّامه در قواعد كه فرمودند : « يقتضى النقيصة المالية » بايد مقيّد شود به قيد « غالباً » يعنى زياده يا نقصانى كه غالباً موجب نقص مالى مىشود ، وجه تقييد آن است كه تعريف ، امثال خصى بودن عبد يا محبوب ( مقطوع الآلة ) بودن او را نيز شامل شود « 3 » كه در اين‌ها غالباً موجب نقص مالى است و گاهى براى غرض فاسدى شايد مال بيشترى هم بدهند .\r\nشيخ اعظم مىفرمايد : اين فرمايش هم مبتنى است بر اين كه ايشان در مقام بيان موجبات رد است نه عيب مصطلح كه احكام هم دارد و شاهد مطلب مثال‌هايى است كه ايشان زد ( خصى و مجبوب ) .\r\nقوله : و يدل على ذلك . . . : دليل اين كه كلام محقق در موجبات ردّ است ، اين كه ايشان فرموده مختون نبودن در عبد كبيرى كه از بلاد شرك جلب شده عيب نيست و اين عيب نبودن را مقيد كرده به فرض علم مشترى به جلب يعنى اگر مشترى مىدانست كه عبد مجلوب است ، عدم ختان عيب نيست . « 4 » كيفيت دلالت اين است كه تقييد مزبور مفهوم دارد و ظهور مفهومىاش اين است كه اگر نمىدانست عيب است ، حال اگر منظور ايشان از عيب ، مطلق ما يوجب الرد نبود بلكه خصوص عيب موردنظر بود كه احكامى دارد ، تقييد مزبور بىوجه بود زيرا علم و جهل مشترى دخالتى در عيب بودن و نبودن ندارد .\r\nنتيجه : ما در تعريف عيب ، قيد نقص مالى را معتبر و لازم مىدانيم و كسانى كه لازم نمىدانند كلامشان بر عيب مصطلح حمل نشد بلكه منظورشان بيان مطلق « مايوجب الرد » است كه\r\n\r\n\r\n","description":"","footnote":"\r\n( 1 ) . مسالك ، ج 3 ، ص 390 .\r\n( 2 ) . مفتاح الكرامه ، ج 4 ، ص 611 از مقنعه و نهايه و مبسوط و مراسم و . . . نقل كرده .\r\n( 3 ) . جامع المقاصد ، ج 4 ، ص 423 .\r\n( 4 ) . همان .\r\n","page_name":" 137 ","page_number":137},
  {"content":"\r\n\r\nما در آن بحثى نداريم و آن عيبى كه علاوه بر موجب رد بودن موجب ارش هم هست و اگر قبل از قبض يادر زمان خيار بود موجب ضمان بايع هم هست و . . . ، خصوص نقص يا زياده‌اى است كه موجب نقصان مالى هم بشود .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nپاره‌اى از مصاديق عيب\r\nتاكنون ماهيّت و تعريف عيب روشن شد ( كل زيادة او نقص فى العين يقتضى النقيصة الماليّه . . . . ) حال تعدادى از مصاديق و افراد بارز عيب را بيان مىكنيم و در اين رابطه هشت مسأله و يك خاتمه ذكر مىكنند :\r\n\r\nمسألهء اوّل : بيمارى عيب است\r\nيكى از مصاديق عيب مريضى است كه بالاجماع عيب شمرده شده ، ضمناً كلام كثيرى از فقها اطلاق دارد و كلام بعضى « 1 » صريح است در اين كه مرض حتى مثل تب يك روز را هم شامل مىشود يعنى كافى است كه در همان روز يا ساعت معامله عبد تب‌دار باشد ولو نوبت تب او هم نيست ( گاهى هفته‌اى يك روز تب مىكند و امروز همان روز معيّن است ، و گاهى حتى اين هم نيست و صرف عروض تبى است بر او ) باز هم عيب مىباشد . علّامه در تذكره فرموده : جذام ( مرض خوره ) و برص ( پيسى ) و كورى و اعور بودن ( يكى را دو تا ديدن ) و اعرج بودن ( لنگ ) و قرن ( داخل فرج جاريه استخوان باشد ) و فتق ( عضو مخصوص جاريه باد كرده ) ورتق ( عضو مخصوص ، گوشت زيادى دارد ) و قرع ( كچلى ) و صمم ( كرى ) و خرس ( گنگى و لالى ) به اتفاق كلمهء عيب محسوب مىشوند و مشترى خيار عيب پيدا مىكند و به‌طور كلى انواع و اقسام بيمارىها عيب مىباشند خواه بيمارىاى باشد كه استمرار دارد آن‌گونه كه در آدم ممراض ( كثيراً بيمار مىشود ) است و يا عارضى باشد حتى تب يك روز ( اين آن مطلبى است كه فرمودند :\r\nبرخى تصريح كرده‌اند ) عيب است و نيز انگشت زايد ، احول ( چشم چپ ) و حَوَصْ ( چشم تنگ ) و سَبَل ( رگ‌هاى قرمزى داخل چشم باشد ) نيز عيب محسوب مىشوند ، و هكذا اگر عبد مرتد شده و شرعاً واجب القتل گشته ، يا اگر قتل عمدى مرتكب شده و بايد به‌عنوان قصاص كشته شود ، يا دزدى كرده و بايد دستش قطع شود ، يا عبد جانى است و بايد استرقاق شود ، يا مديون است و بايد سعى و كوشش كند در اداى دين ، تمام اين‌ها بالاجماع عيب است . « 2 »\r\nشيخ مىفرمايد : البته اين كه آقايان تب يك روز را ( حتى اگر عارضى و صد در صد اتفاقى و تصادفى باشد كه نه سابقه داشته و نه لاحقه دارد ) هم ازمصاديق عيب دانستند بر اين مبنا است كه در صدد بيان موجبات ردّ باشند نه بيان عيوب حقيقيّه كه نقص مالى در آن‌ها دخيل بود ، چون مثل تب يك روز كه زايل مىشود و برنمىگردد قطعاً موجب نقيصهء مالى نمىشود تا احكام عيب موردنظر را داشته باشد . پس مريضى قطعاً عيب است .\r\n\r\n\r\n","description":"","footnote":"\r\n( 1 ) . شرايع ، ج 2 ، ص 37 ؛ قواعد ، ج 2 ، ص 72 ؛ دروس ، ج 3 ، ص 281 .\r\n( 2 ) . تذكره ، ج 1 ، ص 540 .\r\n","page_name":" 139 ","page_number":139},
  {"content":"\r\n\r\n\r\nمسألهء دوّم : حمل عيب است\r\nيكى ديگر از مصاديق عيب حمل است در اين رابطه يك بحث راجع به حامله بودن در كنيزان است و يك بحث راجع به حمل در حيوانات ( گاو و شتر و گوسفند و . . . ) ، امّا در مورد جارية : عدّه‌اى از فقهاء تصريح به عيب بودن حمل كرده‌اند و گفته‌اند : اگر كنيزى را كه مشترى خريده حامله باشد خيار عيب دارد و بعضى مثل شهيد ثانى در مسالك در مسألهء ردّ جاريه حامله بعد از وطى ، ادعاى اجماع نموده بر عيب بودن حمل « 1 » و بالجمله كسى در اصل مسئله مخالف نيست و دلايل عيب بودن چند امر است :\r\n1 . ادّعاى اجماعى كه ذكر شد ( البته اجماع منقول به تنهائى حجت نيست ولى به عقيدهء شيخ اعظم به انضمام شهرت فتوائى محصَّل ارزشمند است مگر كسى بگويد : اجماع مدركى است و از اين جهت محصَّل آن هم اعتبار ندارد . )\r\n2 . رواياتى كه در مسألهء ردّ جاريهء حامله بعد الوطى وارد شده و بر جواز رد دلالت دارند ، عيب بودن حمل را دلالت دارند « 2 » ( البته اخبار بر مجرّد جواز رد دلالت دارند و بر عيب مصطلح بودن حمل كه ساير احكام عيب بر آن مترتب شود ، دلالتى ندارند . )\r\n3 . علّامه در تذكره فرموده : علّت عيب بودن حمل اين است كه ما يقين نداريم كه كنيز حامله به سلامتى وضع حمل كند و احتمال مىدهيم كه تلف شود و بميرد و لذا حمل موجب در معرض هلاكت بودن است و از اين جهت عيب محسوب مىشود . « 3 »\r\nقوله : هذا مع كون الحمل للبايع . . . : ظاهراً به قول مرحوم شهيدى در نسخهء اصلى لفظ « عدم » نبوده و برخى مصححان آن را افزوده و گفته‌اند : مع عدم كون . . . ولى اين تصحيح نيست بلكه تغليط است و نبايد كلمهء « عدم » باشد و به هر حال منظور اين است كه گاهى حمل براى بايع است يعنى ملك او است به اين كه از عبد خود او است يا از عبد ديگرى است ولى مولاى جاريه شرط كرده كه ولد براى او باشد نه براى مولاى عبد واطى ، و گاهى براى غير بايع است يعنى از يك انسان ديگر است كه مولا كنيزش را به او تزويج يا تحليل كرده ، يا از عبد ديگر است بدون شرط مذكور . كه در اين دو صورت ولد مال مولى الجاريه نيست بلكه يا حرّ است و يا ملك مولاى عبد واطى ، ( البته شقّ ديگرى هم مفروض است كه حمل از خود مولاى جاريه باشد كه با كنيزش مباشرت كرده ولى اين از بحث خارج است زيرا در اين صورت كنيزام ولد مىشود و در معرض عتق است و قابل بيع و شراء نيست . ) حال آن استدلال‌ها و حرف‌هايى كه زديم كه حمل عيب باشد همه در\r\n\r\n\r\n","description":"","footnote":"\r\n( 1 ) . مسالك ، ج 3 ، ص 287 .\r\n( 2 ) . وسائل الشيعه ، ج 12 ، ص 415 ، باب پنجم از ابواب عيوب .\r\n( 3 ) . تذكره ، ج 1 ، ص 540 .\r\n","page_name":" 140 ","page_number":140},
  {"content":"\r\n\r\nفرضى بود كه حمل براى بايع باشد ( از عبد خودش يا عبد ديگرى با شرط مذكور ) وامّا اگر براى غير بايع باشد ( از حرّ يا عبد غير بدون شرط ) به طريق اولى عيب محسوب مىشود ( وجه اوضح يا اولويت آن است كه اگر ملك خود مولى و براى او باشد احتمال و دخول حمل در بيع داده مىشود و از اين جهت ضرر مشترى قابل جبران است ولى اگر مال ديگرى يا حرّ باشد كه اين احتمال هم نيست و قطعاً داخل معامله نيست و كنيز مشترى بايد مدت‌ها ظرف حمل فرزند ديگرى باشد و هو نقصٌ قطعاً ، پس به طريق اولى عيب است . )\r\nدر پايان غير از ادلهء مذكور مؤيدى هم براى عيب بودن حمل مىآورند و آن مسأله عجز حامل از اكثر خدمات است كه تا وضع حمل نكند نمىتواند بسيارى از كارهاى سنگين خدمت‌كارى را انجام دهد و در واقع منافع او قابل استيفاء نيست ( و شبيه منزل است كه به شما فروخته‌اند ولى تا يكسال به ديگرى اجاره داده‌اند كه شما از منافع آن نمىتوانيد استفاده كنيد . )\r\nوامّا در مورد ساير حيوانات آيا حمل عيب است و مشترى حق رد دارد يا خير ؟ چند نظريه مطرح است :\r\n1 . علّامه در تذكره فرموده : خير ، حمل در حيوانات عيب نيست ( كه احكام عيب مصطلح را داشته باشد ) و حتى موجب ردّ هم نيست ( تا چه رسد به ارش ) و بلكه بر مبناى شيخ طوسى رحمه الله كه حمل را در حيوانات داخل در بيع حامل مىداند و مىگويد : حمل به تبع حامل ملك مشترى مىشود ، مىتوان ادّعا كرد كه حمل نه‌تنها عيب و نقص نيست بلكه نوعى زيادى و كمال در مبيع است و به طريق اولى عيب نيست . « 1 » و از قول بعضى شافعيه نقل كرده كه آن را عيب و موجب رد دانسته‌اند ولى فرموده : اين قول « ليس بشيئى » يعنى قابل اعتنا نيست .\r\n2 . محقّق ثانى جانب عيب بودن را ترجيح داده و فرموده : حق اين است كه حمل مطلقاً عيب است حتى بر مبناى شيخ طوسى كه حمل داخل در بيع حامل باشد و به مشترى منتقل شود ، سرّ مطلب اين است كه حمل اگرچه از جهتى زيادى محسوب مىشود ولى از جهت ديگر نقص و عيب است زيرا اوّلًا مانع از انتفاع فعلى و فورى و عاجل مبيع است ( نمىتواند سوار شود ، باركشى كند ، شخم بزند و . . . ) و ثانياً ايمن نيستيم از اين كه به سلامت وضع حمل كند ، شايد سر زائيدن بميرد و اين ضرر بزرگى بر مشترى است . « 2 »\r\n3 . رأى خود شيخ اعظم اين است كه اگر مبناى شيخ را بگيريم و حمل را داخل معامله بدانيم حق با علّامه است و چنين حملى عيب نيست زيرا حمل نه‌تنها موجب نقصان ماليت نيست كه موجب زيادى آن است پس عيب نيست ، و اين كه محقق ثانى فرمود : معلوم نيست به سلامتى\r\n\r\n\r\n","description":"","footnote":"\r\n( 1 ) . همان .\r\n( 2 ) . جامع المقاصد ، ج 4 ، ص 331 .\r\n","page_name":" 141 ","page_number":141},
  {"content":"\r\n\r\nوضع حمل كند و شايد بميرد و در معرض هلاكت است ، به اين احتمال اعتنا نمىشود زيرا چنين احتمالى در حيوانات به قدرى نادر و ناچيز است كه قابل اعتنا نيست ( البته همين حرف را در رابطه با تعليل علّامه در مورد حمل جاريه هم مىتوان زد . ) و اين كه محقق ثانى فرمود : حمل مانع از انتفاع از حيوان است . . . ما هم قبول داريم كه مانع از برخى انتفاعات است و اين خود نقصى است ولى فقط موجب ردّ است ( چون مطلق نقص موجب رد است ) امّا موجب ارش نيست و خيار مصطلح نمىآورد و درست مثل عين مستأجره است كه به مشترى منزل را فروخت سپس معلوم شد كه يك ساله اجاره داده و مشترى از انتفاع آن محروم است كه اين نقصى است و مجوز ردّ مبيع است . ( ضمناً معلوم شد كه چرا قبلًا در مورد حمل جاريه اين وجه را به‌عنوان مؤيد قرار داد نه دليل ، چون واقعاً دليل بر خيار عيب نيست . )\r\nقوله : و كيف كان فمقتضى كون الحمل . . . :\r\nدر اين‌جا مسأله‌اى مطرح مىشود و آن اين كه اگر كنيزى كه خريده معيوب بوده ( به عيبى غير از حمل ) سپس نزد مشترى حامله شد ( كه عيب حادث محسوب مىگردد ) آيا مشترى حق رد دارد و مىتواند به‌خاطر عيب قديم معامله را فسخ كند يا خير ؟ مىفرمايد : مقتضى بحثى كه در اوّل عيب بودن حمل در رابطه با حمل جاريه داشتيم و به دلايل متعدد حمل را عيب دانستيم ، بايد بگوييم : آرى حدوث عيب نزد مشترى مانع است از ردّ به عيب قديم ( و تنها حق دارد ارش بگيرد ) البته حمل عيب جديدى است كه به زودى با رفع حمل زائل مىشود ، حال آيا مىتوان گفت كه بعد از زوال عيب ، حق رد مشترى برمىگردد ؟\r\nمىفرمايد : خير ، از اين جهت فرقى ندارد و عيب حادث مانع از ردّ به عيب قديم است ولو بعداً زائل شود كه مجوز حق رد نمىشود « لانّ الساقط لايعود » حق ردّى كه ساقط شد برگشت آن دليل مىطلبد كه نداريم .\r\nضمناً لافرق كه پس از وضع حمل و در اثر فشار زايمان نقص در جاريه پديد آيد يا از قيمت آن كاسته شود يا نقصى پديد نيايد و از قيمت آن كاسته نشود ، در هر حال با حدوث عيب ( حمل ) حق رد ساقط شد و قابل اعاده نيست .\r\nولى علّامه در تذكره فرموده : اگر كنيز معيوبى را فروخت و نزد مشترى حامله شد و وضع حمل كرد اگر چنان‌چه به‌واسطهء وضع حمل ، جاريه ناقص شد و از ارزش آن كاسته شد ( عيب جديد ) حق رد مشترى به عيب قديم ساقط مىشود و تنها مىتواند بابت عيب قديم ارش بگيرد و اگر با وضع حمل نقصانى در جاريه ( جانى يا مالى ) پديد نيامد حق رد دارد منتها فقط خود جاريه را مىتواند رد كند و ولدالجاريه قابل رد نيست و مال مشترى است . . . تا اين‌جا كه فرموده : در مورد غيرجاريه از حيوانات هم حكم همين است كه اگر حيوان معيوبى را فروخت و نزد مشترى حامله شد و وضع حمل كرد . . . . « 1 »\r\n\r\n\r\n","description":"","footnote":"\r\n( 1 ) . تذكره ، ج 1 ، ص 532 .\r\n","page_name":" 142 ","page_number":142},
  {"content":"\r\n\r\nهمين علّامه در جاى ديگر فرموده : اگر كسى جاريه يا بهيمهء حائل ( غير حامل ) را خريدارى كرد و نزد مشترى حامله شد سپس معلوم شد كه مبيع معيوب بوده . چنان‌چه با حمل ، نقصى پديد آيد حق رد ندارد ولى اگر نقص پديد نيامد يا حمل در دست بايع محقق شد ، و هنوز به مشترى نداده و قبض نشده حامله شده ، مشترى بعداً فهميد عيبى داشته حق رد دارد . « 1 »\r\nشهيد در دروس فرموده : اگر جاريه يا بهيمه نزد مشترى حامله شد ولى نه با تصرف مشترى ( بلكه بدون دخالت او حيوان نرى آمد و با اين حيوان جفت شد و او را آبستن كرد ) حمل مال مشترى است ، و اگر حيوان به‌واسطهء حمل يا وضع حمل و زايمان ناقص نشود حق رد دارد ، و اگر فسخ كرد مىتواند خود جاريه يا بهيمه را رد كند ( مفهومش اين است كه اگر نقص مزبور و حاصل شود حق رد ندارد . و در ادامه شهيد از قاضى ابن برّاج نقل كرده كه مىگويد : اگر حيوان نزد مشترى حامله شده حق رد او ساقط مىشود و حدوث عيب مانع از رد است ( و كارى به وضع حمل و نقص پيدا كردن ندارد . )\r\nدليل قاضى هم اين است كه حمل يا به فعل خود مشترى است ( در جاريه تصرف كرده يا قوچى را به ميان گوسفندان رها كرده و موجب محل الضراب شده ، و يا با اهمال مراعات است و كوتاهى كرده و مواظبت نكرده تا حيوان نر جسته و گوسفند او را حامله كرده و هر كدام كه باشد تصرف است و مطلق تصرف مانع از ردّ است « 2 » ( ملاحظه مىكنيد كه ايشان حمل را مانع از رد دانست اما نه از باب عيب حادث بودن بلكه از باب تصرف كه يكى از موانع ردّ به عيب قديم است . )\r\nشيخ طوسى در مبسوط تصريح كرده به اين كه : چه جاريه و چه بهيمه اگر نزد مشترى حامله شد و وضع حمل كرد و نقص هم پيدا نشد در اثر ولادت و زايمان و پس از حمل مشترى متوجه شد كه مبيع عيب قديم داشته ، حق ردّ دارد و مىتواند مادر را رد كند ولى ولد و فرزند مال او است و ردّ آن لازم نيست يا اگر در جاره باشد كه ولد مشترى مىشود ردش جايز نيست . « 3 »\r\nقوله : و ظاهر ذلك كلّه خصوصاً نسبة منع الرد . . . :\r\nشيخ اعظم مىفرمايد : ظاهر همهء اين عبارات ( عبارت تذكره ، دروس و مبسوط ) اين است كه حضرات اتفاق‌نظر دارند بر اين كه حمل حادث نزد مشترى در كنيز ، فى نفسه و بما هو حمل عيب نيست بلكه عيب ، نقصى است كه به‌واسطهء ولادت و وضع حمل در جاريه پيدا مىشود كه اگر نقص حادث شود عيب است و گرنه نه ، پس مجرّد حمل ، عيب نيست و مانع از رد نمىشود ، و اين ظاهر تقويت مىشود با دو مطلب ديگر : يكى اين كه شهيد در دروس منع از رد را تنها به قاضى\r\n\r\n\r\n","description":"","footnote":"\r\n( 1 ) . همان .\r\n( 2 ) . دروس ، ج 3 ، ص 285 .\r\n( 3 ) . مبسوط ، ج 2 ، ص 127 .\r\n","page_name":" 143 ","page_number":143},
  {"content":"\r\n\r\nنسبت داد كه مفهوش اين است كه ديگران حمل را مانع نمىدانند ، و ديگرى اين كه قاضى هم در مقام استدلال گفت : حمل ، تصرف است و تصرف مانع از ردّ است و بر مانعيت تصرف استناد كرد نه بر مانعيّت حدوث عيب ، پس آقايان نفس حمل را عيب نمىدانند . در حالى كه اين مطلب مخالف است با سه دليلى كه قبلًا در مورد حمل جاريه آورديم كه يكى اخبار متقدّم بود و دلالت مىكرد بر عيب بودن حمل ، و يكى اجماع مسالك بود ، و يكى تعليل علامه و ديگران بود به اين كه حمل موجب مىشود تا جاريه در معرض هلاكت باشد و معلوم نيست به سلامت وضع حمل كند و . . . كه تمام اين‌ها دلالت دارند بر اين‌كه خود حمل عيب است . حال چه كنيم ؟ از طرفى آن عبارات دلالت داشت كه حمل به خودى خود عيب نيست ، از طرفى اين سه دليل كه در كلمات خود اين بزرگان آمده دلالت مىكند كه حمل فى نفسه عيب است ؟ و اين نوعى تناقض‌گوئى است ؟\r\nقوله : والجمع بين كلماتهم مشكل : آيا وجه الجمعى هست كه تناقض مزبور را بر طرف كند ؟ شيخ اعظم با همهء عظمت مىفرمايد : جمع ميان اين كلمات مشكل است و ما راه جمعى نمىشناسيم به‌ويژه در عبارت دوّم علامه در تذكره جمع مشكل‌تر است زيرا فرمود : اگر حمل نزد بايع باشد عيب است مطلقاً چه موجب نقص بشود يا نه ، ولى اگر نزد مشترى باشد در صورتى عيب است كه مُنقِّص باشد . ضمناً فرقى ميان جاريه و بهميه نگذاشت ، در حالى كه ظاهر عبارت ديگر علامه در تذكره فرق گذارى بود ( منظور عبارتى است كه در اوائل مسأله گذشت كه فرمود : « وامّا فى غيرالامأ من الحيوانات ففى التذكرة انّه ليس بعيب . . . » و مرحوم شهيدى كامل‌تر آن را از تذكره نقل كرده كه « قال رحمه الله : مسألة الحبل فى الاماء » عيب يوجب خيار الرد المشترى لاشتماله على تعزير بالنفس لعدم يقين السلامة بالوضع . . . و فى غيرالاماء من الحيوانات ليس بعيب . . . » ، نه اين كه منظور عبارت اوّل علامه باشد از دو عبارتى كه قبلًا شيخ اعظم در « و كيف كان » از علامه نقل كرد . . . « و فى التذكرة لو كان . . . » كه اين عبارت همانند عبارت بعدى علامه « و قاله فى مقام آخر » است و فرق قائل نيست ميان جاريه و بهيمه . )\r\nو اين‌جا است كه جمع مشكل‌تر مىشود كه حمل در جاريه عيب باشد ولى در حيوانات ديگر عيب نباشد و همين فرق از كلام علامه در تحرير و قواعد هم استفاده مىشود كه در قواعد فرموده : اگر غير امه ( حيوانات ديگر ) نزد مشترى حامله شوند آن هم بدون دخل و تصرف مشترى حق رد مشترى ، به عيب سابق باقى است و ساقط نمىشود و تعليل كرده به اين كه حمل زيادى است « 1 » ( پس عيب نيست تا مانع از ردّ باشد و مثل چاقى است كه مانع نمىشود . ) وجه الفرق ، تقييد\r\n\r\n\r\n","description":"","footnote":"\r\n( 1 ) . قواعد ، ج 2 ، ص 75 .\r\n","page_name":" 144 ","page_number":144},
  {"content":"\r\n\r\nبه غير امه است و به صورت شرطيه فرموده : لو حملت غير الامة . . . كه مفهومش اين است كه اگر امه حامله شد عيب است و حق رد ندارد . پس فرق گذاشته است و عبارت تحرير هم همين‌طور است . « 1 »\r\nقوله : و هذا بناءٌ منه على انّ . . . : مرحوم شيخ مىفرمايد : اين سخن علامه در قواعد بناگذارى است از ايشان بر اين كه حمل در غير امه عيب و نقص نيست ولى در امه عيب است . و فخرالدين در ايضاح فرموده : اين كه علامه در قواعد فرمود . . . « فالاقرب انّ للمشترى الرد . . . لان الحمل زياده » ، بر مبناى شيخ طوسى كه حمل را تابع حامل مىداند در انتقال ( انتقال اعم از انتقال ابتدائى است كه با بيع به مشترى منتقل شود و انتقال بالفسخ كه با فسخ به بايع برگردد و در مورد بحث ما همين قسم انتقال منظور است . ) مطلب ظاهر و واضحى است . ولى به عقيدهء ما كه قائل به تبعيت حمل نيستيم اين است كه مشترى حق رد دارد زيرا حمل مثل ميوه‌اى است كه در درخت پيدا مىشود كه مانع از رد نيست و مثل آن است كه بادى لباس مشترى را داخل منزلى بيع كه به بيع خيارى خريدارى كند كه اين مانع از رد مشترى نيست چون حمل ، ميوه و افتادن لباس نه عيب است در حيوانات كه مانع از رد باشد و نه تصرفى شده كه مانع از رد باشد ولى احتمال هم دارد كه رد جايز نباشد چون فىالجمله خطرى جاريه را تهديد مىكند كه شايد نتواند به سلامتى وضع حمل كند و نيز از منافع او هم كاسته شده و نمىتواند چيز سنگينى را بلند كند . « 2 »\r\nقوله : و مما ذكرنا ظهر الو هم . . . :\r\nاز عبارتى كه ما از ايضاح نقل كرديم روشن شد كه آن‌چه به فخرالدين نسبت داده شده اشتباه است .\r\nتوضيح : فخرالدين در ايضاح وجه قرب را كه علّامه فرمود « الاقرب . . . » هم بنا بر قول شيخ و تبعيت حمل از حامل در انتقال ، ذكر كرده و هم با دنباله‌اش كه « وامّا عندنا . . . » بر مبناى مشهور ذكر كرده كه قائل به تبعيت نيستند ، بعد احتمال هم داده كه منظور اين است كه « يتحمل على كلا القولين » ( در مسألهء تبعيت و عدم تبعيت حمل از حامل ) عدم جواز رد و مانع بودن حمل از رد ( نه به‌خاطر عيب حادث بودن يا تصرف بودن بلكه ) به‌خاطر خطرى كه هست و نقصان منافعى كه هست ( ولى اين احتمال مردود است و قبلًا شيخ اعظم جواب دادند كه اين‌ها مانع از رد نيست و احتمال تلف در حيوانات خيلى كم است كه به‌خاطر وضع حمل تلف شود . . . پس اقوى همان جواز رد است .\r\nقوله : نعم ذكر فى جامع المقاصد . . . :\r\nمحقق ثانى در جامع المقاصد اين فتواى علّامه را كه « الا قرب انّ للمشترى الرد . . . » مبتنى كرده بر مبناى ديگر شيخ طوسى كه مبناى عدم دخول مبيع در ملك مشترى در زمان خيار باشد مىگويد تا\r\n\r\n\r\n","description":"","footnote":"\r\n( 1 ) . تحرير ، ج 1 ، ص 184 .\r\n( 2 ) . ايضاح الفوائد ، ج 1 ، ص 495 .\r\n","page_name":" 145 ","page_number":145},
  {"content":"\r\n\r\nزمان خيار مقتضى نشود ملك مشترى نيست ، نه مبناى تابع بودن حمل براى حامل در انتقال كه تا به حال مطرح بود ، و محقق ثانى فرموده : بحث علامه جائى است كه حمل در زمان خيار مشترى حادث شده و در اين زمان هنوز ملك مشترى نشده و در ملك بايع حادث شده از اين جهت مانع از رد به عيب قديم نيست و حق رد دارد . « 1 »\r\nشيخ اعظم مىفرمايد : شايد محقق ثانى از عبارت علامه اين‌طور فهميده كه حامل را با حملش رد كنند و از ظاهر تعليل كه « لانّ الحمل زيادة » همين به چشم مىخورد يعنى حامل با زياده رد مىشود نه با نقيصه‌اى بدون الحمل ، ولى اين فهم درست نيست زيرا ظاهر تعليل علّامه براى اين است كه حمل در امه عيب است و در غير امه عيب نيست ( چون هر زيادى كه عيب نيست ) نه اين‌كه منظور علّامه رد مبيع با حمل باشد بلكه منظورش عيب بودن حمل است كه عيب نمىداند و مانع از رد هم نيست و ربطى به مبناى ديگر شيخ طوسى كه مبيع در زمان خيار ملك بايع باشد ، ندارد .\r\nقوله : و كيف كان فالاقوى : مراد آقايان هرچه كه هست ، و اين كه تناقض در كلامشان قابل حل باشد يا نباشد ، عقيدهء خود شيخ اعظم در مسألهء حمل در جاريه و در حيوانات از اين قرار است : امّا در مورد جاريه ما معتقد شديم كه حمل عيب است و لذا مادامى كه وضع حمل نكرده عيب حادث ( حمل ) مانع است از ردّ جاريه به عيب قديم ، و پس از وضع حمل و در واقع پس از زوال عيب و عدم حدوث نقصى در جاريه و عين ، مسأله برمىگردد به اين‌كه آيا زوال عيب مؤثر است در جواز رد يا مؤثّر نيست ؟ و عقيدهء ما اين بود كه موثر نيست و وجهى براى عود جواز رد نيست .\r\nوامّا در ساير حيوانات : قبلًا دانستى كه حمل در اين‌ها اصلًا عيب مصطلح نيست كه احكام آن را داشته باشد و از جمله موجب ارش باشد چون غالباً احتمال خطر و هلاكت ناچيز است و مسئلهء عجز حيوان از تحمل برخى كارهاى سخت هم فقط موجب فوت برخى منافع مىشود ( كالعين المستأجره ) كه تنها حق رد براى مشترى درست مىكند نه حق ارش . پس علىالقاعده بايد مشترى حق رد داشته باشد .\r\nولى به دو جهت ديگر ما ترجيح مىدهيم كه حق رد نباشد و آن دو جهت يكى اين است كه قبلًا گفتيم عيب حادث كه مانع از رد به عيب قديم است مخصوص نقص عين نيست بلكه نقص صفات را هم شامل مىشود ، آن هم نقص صفاتى كه موجب ارش هم نباشد ( مطلق نقص حاصل در مبيع در نزد مشترى ) و اين معنى در مانحن فيه هست زيرا برخى منافع مبيع در زمان حمل فوت مىشود و اين نقص صفتى است .\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 341 .\r\n","page_name":" 146 ","page_number":146},
  {"content":"\r\n\r\nجهت ديگر اين كه در مانحن فيه نقص ديگرى هم در مبيع وجود دارد و آن اين كه مبيع متضمن مال غير است . ( منظور حمل است كه مال مشترى است و در ملك او حادث شده و برفرض رد هم خود عين رد مىشود نه حمل ) روى اين دو جهت ما قائل هستيم به عدم جواز ردّ حيوانى كه نزد مشترى حامله شده زيرا مطلق نقص حادث در نزد مشترى مانع از ردّ است ولو عيب مصطلح و موجب ارش نباشد .\r\n\r\nمسألهء سوّم : ثيبوبت عيب است\r\nيكى از مصاديق عيب ثيّبه بودن ( نداشن بكارت ) است كه مورد بحث واقع شده . اكثر فقهاء ثيبوبت را در كنيزان عيب نمىدانند ( تا اگر مشترى فهميد كه جاريه ثيّبه بوده خيار عيب داشته باشد ) ، بلكه علّامه در « تحرير » ادعاى نفى خلاف كرده و فرموده : ما در اين مسئله مخالفى سراغ نداريم . « 1 » و شهيد ثانى اين مطلب را به اطلاق اصحاب نسبت داده است « 2 » و دلايل عيب نبودن آن علاوه بر ادعاى اجماع ، دو دليل است :\r\n1 . غلبهء وجودى : از آن‌جا كه غالب افراد جاريه در خارج ثيّبه هستند لذا ثيّبه بودن به منزلهء خلقت اصلى آن‌ها شده و گويا از اوّل و مادرزادى ثيّبه متولد شده‌اند و طبيعت ثانويه در حكم طبيعت اولى شيئى است . روى اين اصل ثيبوبت عيب نيست .\r\n2 . روايت سماعة راجع به مردى كه جاريه‌اى را فروخته به شرط اين كه باكره باشد ولى بعداً مشترى ديد كه جاريه فاقد صفت بكر است ، امام فرمود : حق ندارد جاريه را به بايع پس بدهد و نيز حق ندارد ارش بگيرد ( پس عيب نيست و گرنه اين احكام را داشت ) سپس امام تعليل كردند به اين كه گاهى بكارت جاريه به‌خاطر مرض ( يا سقوطى و تصادفى . . . ) خودبه‌خود از بين مىرود و ربطى به كسى ندارد « 3 » ولذا بايع ضامن نيست . البته اين حديث هم در سندش زرعه است كه ضعيف است و هم سماعه روايت را به امام نسبت نداده و مضمره است ولى مستدل به اين حديث مدّعى است كه اين ضعف سندها با عمل اصحاب جبران مىشود و لذا روايت حجت و قابل استدلال است .\r\nقوله : و فى كلا الوجهين نظر :\r\nمرحوم شيخ به هر دو دليل اشكال مىكنند و هيچ كدام را قبول ندارند :\r\nامّا اشكال دليل اوّل يا مسئله غلبه : سابقاً در بيان مقتضاى ماهيّت و طبيعت شيئى دو راه ذكر كرديم ، راه دوّم اين بود كه از راه وجود خصوصيتى در اغلب افراد طبيعت كشف كنيم وجود آن را\r\n\r\n\r\n","description":"","footnote":"\r\n( 1 ) . تحرير ، ج 1 ، ص 182 .\r\n( 2 ) . مسالك ، ج 3 ، ص 295 .\r\n( 3 ) . وسائل الشيعه ، ج 12 ، ص 418 ، باب 6 از ابواب عيوب ، ح 2 .\r\n","page_name":" 147 ","page_number":147},
  {"content":"\r\n\r\nدر خود طبيعت و به اين نتيجه برسيم كه اين ويژگى مال جامع و طبيعى و مقتضاى ذات شيئى است ، ولى اين‌ها همه در صورتى بود كه مقتضاى ذات به خودىخود براى ما معلوم نيست و راهى براى شناخت آن نداريم و به ناچار از طريق اغلب افراد به آن پى مىبريم ، امّا در مواردى كه مقتضاى طبيعت و خلقت اصلى شيئى معلوم است نوبت به استفاده از اين راه نمىرسد و ما نحن فيه از اين قبيل است زيرا ترديدى نيست كه مقتضاى خلقت اصلى ، باكره بودن است و ثيبوبت بر خلاف آن است ، آن‌گاه در اين‌گونه موارد حداكثر ميان مقتضاى طبيعت اصلى و طيبيعت ثانوى يا مقتضاى اغلب افراد تعارض پيش مىآيد و قبلًا دانستى كه ما دليل بر ترجيح مقتضاى اغلب افراد نداشتيم و مقتضاى قيقت اصلى را مقدم داشتيم و اطلاق مرسلهء سيارى هم كه در همان جا مطرح شد و مىفرمود : « كل ما كان فى اصل الخلقة فزاد او نقص فهو عيب » مؤيد مطلب ما است كه ملاك ، طبيعت اوّلى و خلقت اصلى شيئى است و خروج از مجراى طبيعى ، عيب محسوب مىشود ولو موجب نقص قيمت نباشد و بلكه احياناً موجب زيادى قيمت شود ، تا چه رسد به مورد بحث ما كه ثيبوبت از امور خلاف خلقت اصلى و موجب نقصان مالى هم هست ، پس داستان غلبه در اين‌جا ارزشى ندارد . آرى يك فايده دارد و آن اين كه چون غالب افراد كنيزان بزرگ‌سال در خارج ثيّبه هستند ، اگر طرفين عقد را مطلق آوردند و در متن آن شرطى نكردند اطلاق بر غالب افراد حمل مىشود و به منزلهء اين است كه صريحاً بايع در متن عقد اظهار برائت از اين عيب كند ، و در نتيجه اگر بعد از معامله مشترى ديد كه ثيّبه است حق‌الخيار ندارد زيرا خيار بر اين اساس بود كه مقتضاى اطلاق ، سلامتى از عيب باشد و به منزلهء تصريح به سلامت باشد و مفادش اين باشد كه بايع ملتزم شده به سلامتى و در مثل ما نحن فيه كه اغلب افراد معيوب و ثيّبه هستند نه‌تنها چنين اطلاقى نيست بلكه اطلاق بر خلاف آن وجود دارد ولذا حق‌الخيار ندارد . ( ولى اگر در متن عقد شرط بكارت يا عدم ثيبوبت نمودند و بعداً كشف خلاف شد ديگر آن اطلاق و حمل بر غالب جا ندارد ، و شرط خلاف صريحاً آن را نفى مىكند و لذا مشترى حق‌الخيار عيب دارد و مىتواند رد كند يا اگر تصرفى كرده و حق ردّش ساقط شده مىتواند ارش بگيرد و ضرر خويش را جبران كند .\r\nوامّا اشكال دليل دوّم يا روايت سماعه : سه جور مىتوانيم از روايت جواب دهيم .\r\n1 . با قطع‌نظر از تعليلى كه در روايت بود مىگوييم : مدلول روايت فقط نفى رد و ارش است ( لاترد عليه ولايجب عليه شيئى ) ولى اين‌ها دلالت بر نفى عيب بودن ثيبوبت ندارند مگر كسى ادعا كند كه ميان نفى حكم و نفى موضوع ، ملازمه است و از راه نفى حكم حتماً به نفى موضوع مىرسيم ولى اين هم درست نيست زيرا موضوع حكم رد يا ارش ، وجود عيب در مبيع نيست\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nبلكه قيود ديگرى هم دارد از جمله احراز شود كه عيب در زمان عقد بوده و اين محرز نيست ولذا نفى حكم در روايت شايد به‌خاطر نفى موضوع باشد كه اصلًا ثيبوبت عيب نيست و شايد به‌خاطر عدم احراز شرط يعنى وجودالعيب حال العقد باشد . با اين حساب نفى حكم اعم از نفى عيب است و اعم دال بر اخص نيست اين محاسبه در مكاسب نيامده .\r\n2 . با ملاحظهء تعليل مذكور در روايت\r\n« انّه تديكون تذهب فى حال مرض او امر يصيبها »\r\nحتماً حكم به عدم رد و ارش ، به‌خاطر عدم احراز شرط است يعنى ما نمىدانيم كه آيا ثيبوبت در زمانى بوده كه بايع ضامن آن است يا اصلًا بعداً در دست مشترى بغتةً پيدا شده كه ربطى به بايع ندارد ؟ و تا اين مطلب احراز شود وجهى براى خيار مشترى و ضمان بايع نيست بنابراين حكم به عدم رد و ارش به‌خاطر عيب نبودن ثيبوبت نيست بلكه به‌خاطر عدم احراز شرط مذكور است .\r\n3 . با « بل » ترقى قدمى فراتر نهاده و مىگوييم : به حكم اين كه حكم وجوداً و عدماً دائرمدار علت است و با بودن آن حكم هست و با نبودش حكم نيست ( لانّ العلّة كما تعمّم كذلك تخصّص ) در مانحن فيه عدم رد و ارش به عدم احراز يا وجود احتمال معلّل شد و مفهوم حصر اين است كه اگر اين احتمال نباشد حتماً خيار رد و ارش ثابت است و منشأ عدم ثبوت ، وجود آن احتمال است . بنابراين از خود تعليل روايت مىتوان فهميد كه ثيبوبت عيب است و بكارت صفت طبيعى و مقتضاى ذات است . پس روايت به هيچ وجه مدعاى مستدل را ثابت نمىكند .\r\nقوله : و كيف كان فالاقوى . . . :\r\nعقيدهء خود شيخ اعظم اين است كه ثيبوت عرفاً و شرعاً عيب محسوب مىشود منتها از آن‌جا كه غلبهء وجودى دارد و در خارج غالب جوارى ثيّبه هستند لذا اطلاق عقد اقتضاى سلامت از اين عيب را ندارد تا موجب خيار شود بلكه به حكم غلبه و حمل اطلاق بر آن ، به منزلهء شرط برائت از عيب است مقتضىِ عدم خيار است .\r\nاگر كسى بگويد ثمرهء اين بحث كجا ظاهر مىشود كه ثيبوبت اصلًا عيب نباشد كما هو المشهور ، يا عيب هست ولى حكم عيب را ندارد كه رد و ارش باشد ؟ مىفرمايد ثمره در جايى ظاهر مىشود كه در متن عقد شرط كنند كه مبيع از همهء عيوب ، مبرّا و سالم باشد كه به عمومش عيب ثيبوبت را هم بگيرد ، يا خصوص سلامت از اين عيب را شرط كنند و مشترى بگويد : به شرط بكارت به اين مبلغ خريدارم ، كه در اين‌جا بر مسلك مشهور كه ثيبوبت را عيب نمىدانند ، تخلف شرط مذكور تنها موجب خيار تخلف شرط است و مشترى حق رد دارد ، ولى بر مسلك شيخ اعظم ، نبود شرط مذكور موجب خيار عيب است و حق ارش هم براى مشترى ثابت مىشود و مخيّر است ميان ردّ و ارش ، چون در اين فرض مقتضى براى خيار عيب موجود است و\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nهوالعيب كه ثيبوبت باشد و مانع از تأثير عيب در خيار مفقود است « و هو اطلاق القدر » ، چون شرط سلامت كرده‌اند و جاى اطلاق و حمل بر غالب نيست . « فيؤثر المقتضى اثره » و حكم به خيار عيب مىشود و جاى خيار تخلف شرط و مانند آن نيست .\r\nو نيز ثمره ظاهر مىشود در موردى كه مبيع ، جاريه صغيره باشد يا از كبيره‌هايى است كه غالب صنف آن‌ها باكره است نه ثيّبه و بالجمله ثيبوبت در آن‌ها غالب نيست ، در اين‌جاها بر مسلك مشهور كه ثيبوبت عيب نيست ، خيار عيب نمىآيد ولى بر مسلك ما كه عيب است حتماً خيار عيب مىآيد .\r\nوالحاصل : حاصل كلام اين كه غالب بودن ثيبوبت در خارج ، مانع از اجراى احكام عيب ( خيار ردّ و ارش ) است نه اين‌كه مانع از ثبوت موضوع عيب باشد ، پس موضوعاً عيب است و هرگاه چيزى جلوى غلبه را گرفت و مانعيّت آن را برداشت حكم عيب هم مىآيد .\r\nقوله : و لعلّ هذا هو مراد المشهور ايضاً . . . :\r\nمرحوم شيخ پس از تبيين نظريّهء خود مىفرمايد : شايد مشهور هم كه مىگويند ثيبوبت عيب نيست ، مرادشان همين باشد كه احكام عيب را ندارد نه اين كه موضوعاً عيب نباشد ، شاهد ما اين است كه از طرف علّامه در كتاب تحرير فرمود : بلاخلاف ثيبوبت عيب نيست « 1 » ( ظاهرش نفى موضوع است ) و از طرف ديگر همين علّامه در كتابهايش « 2 » و بلكه به قول شهيد در دروس « 3 » مشهور فقها نظرشان اين است كه اگر در متن عقد شرط بكارت نمودند و كشف خلاف شد ، مشترى حق ارش دارد ، حال اگر ثيبوبت عيب نبود كه موجب ارش نمىشد ، مجرّد تخلّف شرط كه موجب ارش نيست بلكه موجب ردّ است ، پس از اين مطلب مشهور به وضوح مىفهميم كه آن‌ها ثيبوبت را موضوعاً عيب مىدانند ولى عتدالا طلاق حكم عيب را مترتب نمىكنند . پس مراد ما و مشهور يكى است منتها آن‌ها به لسان نفى موضوع تعبير كرده‌اند و ما به لسان نفى حكم .\r\nقوله : نعم يمكن ان يقال . . . :\r\nتا حال از حكم مشهور به ثبوت ارش عند تخلف شرط كشف كرديم كه ان‌ها هم ثيبوبت را موضوعاً عيب مىدانند و منظورشان نفى حكم بود نه نفى موضوع ، ولى حالا مىفرمايد : شايد حكم مشهور به ثبوت ارش در فرض مذكور براى اين نباشد كه ثيبوبت را واقعاً عيب مىدانند بلكه تعبدى و به‌خاطر نص خاص باشد ، و آن روايت يونس است در مورد مردى كه جاريه‌اى را خريده به شرط اين كه باكره باشد ولى بعداً ديد كه باكره نيست . امام مىفرمايد : اگر بدانيم كه مشترى در ادعايش صادق است بايد زيادى قيمت ( ارش ) را بايع به او بدهد . « 4 » حال اگر حكم\r\n\r\n\r\n","description":"","footnote":"\r\n( 1 ) . تحرير ، ج 1 ، ص 186 .\r\n( 2 ) . تذكره ، ج 1 ، ص 539 ؛ مختلف ، ج 5 ، ص 174 .\r\n( 3 ) . دروس ، ج 3 ، ص 276 .\r\n( 4 ) . تذكره ، ج 1 ، ص 539 .\r\n","page_name":" 150 ","page_number":150},
  {"content":"\r\n\r\nمشهور به‌خاطر اين روايت باشد نمىتوانيم ميان كلام ما و آن‌ها جمع كنيم و بگوييم : آن‌ها هم ثيبوبت را موضوعاً عيب مىدانند .\r\nقوله : ولو شرط الثيبوبة فبابت بكراً . . . :\r\nاين فرع ديگرى است عكس آن‌چه در مورد روايت سماعه و يونس تا به حال مطرح بود ، اگر در متن عقد شرط كنند كه جاريه ثيّبه باشد و بعداً معلوم شود كه باكره بوده ( حق ارش نيست چون نقص قيمت نيست بلكه زيادى قيمت است ) ولى حق ردّ دارد چون شرط كرده و تخلف شرط موجب ردّاست البتّه قبلًا در عبد خصى گفتيم كه شرط خصاء درست نيست چون غرض فاسدى دارد كه عبد بتواند در حرم‌سراى او رفت و آمد كند و مزاحم ناموس مولى نشود ، ولى در مانحن فيه شرط ثيبوبت شرط درستى است و غرض صحيحى بر آن مترتب است ولذا شرط آن صحيح است و تخلف شرط موجب حق ردّ است ( و آن غرض صحيح اين است كه چه‌بسا مشترى از وطى باكره و ازالهء بكارت او ناتوان است ولى بر وطى ثيّبه قادر است به قول ملا احمد تونى در حاشيهء شرح لمعه : « امكان كونه ضعيفاً عن ازالة البكارة مع قدرته على ايلاج على الثيّب فلا ينتفع بالبكر » . )\r\n\r\nمسألهء چهارم : مختون نبودن عبد بالغ عيب است\r\nيكى از مصاديق عيب نبود ختان در عبد كبير و بالغ است : علّامه در تذكره « 1 » و قواعد « 2 » فرموده يكى از مصاديق عيب آن است كه عبد كبير ختنه نشده باشد ( پس عبد صغير خارج شد ) و تعليل كرده به اين كه عبد كبير در معرض اين است كه با ختنه كردن بميرد يا ناقص شود و خوف از هلاك يا نقص دارد ، شيخ اعظم مىفرمايد : تعليل علامه نيكو است به شرط اين كه خوف هلاكت احتمالش قوى باشد به گونه‌اى كه عقلاء به‌خاطر آن حاضر به بذل مال نباشند و آن‌گونه يا آن مقدار كه براى عبيد ديگر مىدهند براى اين عبد بپردازند ، ( وامّا اگر احتمال به اين حد نرسد و عقلائى نشود ارزشى ندارد و سخن علامه را قبول نداريم . )\r\nقوله : و يلحق بذلك المملوك . . . :\r\nدر حكم عبد غير مختون است عبد غيرمجدّر ( عبدى كه هنوز آبله در نياورده ) چون در مورد او هم همين نگرانى هست كه در بزرگى آبله درآورد و هلاك شود چون اين امر شايع بوده و كثيرى از عبيد در اثر تجدّر در بزرگ‌سالى مىمردند ، پس غيرمجدّر بودن مثل غيرمختون بودن است و الكلام الكلام . البته مختون نبودن و مجدّر نبودن از نظر خلقت اصلى و اوّلى عبد عيب محسوب نمىشود و خلاف آن نيست ولى از آن‌جا كه غالب افراد در خارج در معرض اين هستند كه با ختنه كردن يا آبله درآوردن هلاك شوند يا معيوب گردند از اين جهت مخالف با مقتضاى اغلب افراد\r\n\r\n\r\n","description":"","footnote":"\r\n( 1 ) . تذكره ، ج 1 ، ص 539 .\r\n( 2 ) . قواعد ، ج 2 ، ص 73 .\r\n","page_name":" 151 ","page_number":151},
  {"content":"\r\n\r\nاست و عيب محسوب مىشود . ( البته خود شيخ قبلًا فرمودند : در موردى كه مقتضاى خلقت اصلى معلوم باشد به مقتضاى غلبهء افراد اعتنا نمىشود ولى در اين‌جا ملاك را غلبهء افراد گرفته‌اند و بايد جواب بدهند . )\r\nقوله : ولو كان الكبير مجلوباً . . . :\r\nتا به حال در فرضى بود كه عبد كبير در بلاد اسلامى است و غيرمختون است . حال اگر عبد كبير از بلاد شرك آورده شده و در بازار مسلمين فروخته مىشود كه غالب افراد اين عبد در خارج غيرمختون مىباشند ، حكمش چيست ؟ علّامه در قواعد فرموده : اگر مشترى جاهل بوده به اين كه عبد مجلوب است عدم الختان در اين فرض عيب است ، ولى اگر عالم بوده عدم‌الختان عيب نيست . « 1 »\r\nشيخ اعظم اين تفصيل را قبول ندراند زيرا علم و جهل در عيب بودن و نبودن دخالت ندارد ، اگر چيزى در واقع عيب باشد كه عيب است چه مشترى بداند يا نداند و اگر نباشد كه نيست چه بداند يا نداند .\r\nآرى از آن‌جا كه غالباً عبد مجلوب از بلاد كفر مختون نيست لذا اطلاق عقد اقتضاى سلامت از اين عيب را ندارد و به منزلهء اشتراط سلامت از اين عيب نيست تا وجود عيب خلاف مقتضاى اطلاق عقد و موجب خيار عيب باشد . و نظير آن را قبلًا در ثيبوبت جاريه بيان كرديم . پس مختون نبودن به قول علّامه عيب نيست و به قول ما مطلقاً عيب است ولو موجب خيار عيب نباشد و ثمرهء اين بحث در جائى ظاهر مىشود كه صريحاً در متن عقد شرط كنند كه عبد مختون باشد كه اگر بعداً كشف خلاف شد و مختون نبود ، بنابراين كه عدم ختان عيب‌لبا شد مشترى خيار تخلف شرط دارد و مىتواند ردّ كند ولى بنا بر عيب بودن ، خيار عيب پيدا مىكند و مخيّر است ميان رد و ارش .\r\nدر پايان ، كلام علّامه را هم توجيه مىكنند كه فرمودند : اگر مشترى مىدانست كه جاريه ثيّبه است يا عبد مجلوب از بلاد كفر است در اين صورت ثيبوبت و عدم ختان عيب نيست ، شيخ مىفرمايد : علت اخراج علّامه اين‌ها را از عيوب آن است كه ايشان در مقام شمارش عيوبى است كه بالفعل موجب خيار عيب باشند و عيوب مزبور مع علم المشترى موجب چنين خيارى نيست نه اين كه اين‌ها اصلًا عيب نباشند .\r\n\r\nمسألهء پنجم : حايض نشدن كنيز عيب است\r\nيكى از مصاديق عيب ، حايض نشدن جاريه‌اى است كه از شأن او حايض شدن است يعنى بر حسب شرايط سن ( درس بلوغ است و به حد يأس هم نرسيده ) و مكان ( منطقه‌گر مسيرى مثلًا ) و\r\n\r\n\r\n","description":"","footnote":"\r\n( 1 ) . همان .\r\n","page_name":" 152 ","page_number":152},
  {"content":"\r\n\r\nساير خصوصيات ( شرايط آب و هوائى ، عادت خانوادگى و . . . ) بايد حائض شود ولى اين كنيز با وجود اين شرائط حائض نمىشود ، گفته‌اند : عدم الحيض در چنين جاريه‌اى عيب است و اگر مشترى كنيزى خريد كه داراى اين عيب بود حق دارد آن را به صاحبش برگرداند . دلايل مطلب چند امر است :\r\n1 . اين عدم الحيض خروج از مجراى طبيعى است و خلاف مقتضاى طبيعت جاريه است و به قول ما و مشهور عيب است .\r\n2 . روايت امام صادق عليه السلام : از حضرت راجع به كنيزى كه مدركه ( بالغه ) است ( و بايد ماهانه حائض شود ولى شش ماه است كه نزد مشترى حائض نشده ضمناً حامله هم نيست تا كسى بگويد : عدم رؤيت دم الحيض به‌خاطر حمل است ) سؤال شد ، حضرت فرمود : اگر امثال اين زن حائض مىشوند و عدم حيض او به‌خاطر كبر سن نيست حتماً عيب است و حق رد دارد . « 1 » اين حديث هم صريحاً عيب بودن عدم حيض را دلالت مىكند .\r\nبعضىها مثل شرايع و قواعد و . . . براساس ظاهر حديث عيب بودن را مقيّد كرده‌اند به شش ماه . . . « 2 » ولى شيخ اعظم مىفرمايد : اين تقييد فقط در مورد سؤال آمده وسائل موردش چنين موردى بوده ولى جواب امام كلى است و لزومى ندارد شش ماه بگذرد بلكه اگر مثلًاسه ماه يا دو ماه هم حايض نشد حتماً عيب است و حق رد دارد . ( البته بايد از قبل و نزد بايع احراز شود كه حايض نمىشد نه اين‌كه بعد ازمعامله و نزد مشترى چنين شود كه عيب حادث خواهد بود و مانع از رد مىشود . )\r\nبعضىها گفته‌اند : مورد روايت جائى است كه در تمام شش ماه اصلًا تصرفى در جاريه نكرده والّا حق ردش ساقط مىشود .\r\nشيخ مىفرمايد : حمل روايت بر اين مطلب كه مشترى در ظرف شش ماه كم‌ترين تصرفى نكرده ، حتى نگفته : درب را ببند ، يك ليوان آب بده و . . . خيلى بعيد است ، پس ربطى به تصرف و مانند آن ندارد .\r\nابن ادريس فرموده : چه حمل شود بر صورت عدم تصرف و چه صورت تصرف ، ما رأساً به اين روايت عمل نمىكنيم « 3 » چون خبر واحد است و ايشان خبر واحد را حجّت نمىداند و كيف كان اصل عيب بودن مسلّم است و كسى را در آن بحثى نيست .\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 413 ، باب 3 از ابواب عيوب .\r\n( 2 ) . شيخ در نهايه ، ص 395 ؛ محقق در شرايع ، ج 2 ، ص 37 ؛ علامه در قواعد ، ج 2 ، ص 72 .\r\n( 3 ) . سرائر ، ج 2 ، ص 304 .\r\n","page_name":" 153 ","page_number":153},
  {"content":"\r\n\r\n\r\nمسئلهء ششم : فرارى بودن عبد عيب است\r\nيكى از مصاديق عيب ، آبق بودن ( فرار كردن عبد از نزد مولى ) است كه بالاجماع عيب محسوب شده و بلكه از فاحش‌ترين عيب‌ها است ولى دليل اصلى مسأله كه فتاوى نيز براساس آن است ، صحيحهء ابى همام است كه مىفرمايد :\r\n« سمعت الرضا عليه السلام يقول : يردّ المملوك من احداث السنة من الجنون و الجذام و البرص ، فقلتُ : كيف يرد من احداث السنة ؟ قال : هذا اوّل السنة ، فاذا اشتريت مملوكاً به شيئى من هذه الخصال ما بينك و بين ذى الحجة رددته على صاحبه ، فقال له محمد بن على : فالاباق ؟ قال : ليس الاباق من ذا الّا ان يقيم البيّنة انه كان ابق عنده . » « 1 »\r\nسرّ اين‌كه روايت را نقل كرديم براى اين است كه شيخ اعظم مىفرمايد : اين روايت در عيوب السنة ( مسئلهء هشتم از همين مسائل مورد بحث ما ) خواهد آمد ، ولى در آن‌جا هم ذكرى از اين روايت به ميان نيامده و كيفيت استدلال اين است كه : سائل پرسيد : آيا اباق هم اگر در طول يك سال پس از معامله حادث شود مثل عيوب السنة مجوّز رد است ؟ امام فرمود : خير اباق اين‌طورى نيست . آرى اگر با بيّنه ثابت شود كه قبل از عقد و در نزد بايع چنين بوده موجب ردّ است و مشترى حق رد دارد ، و هو المطلوب .\r\nولى در قبال روايت مذكور ، روايت محمد بن قيس مىگويد : « ليس فى الاباق عهدة » يعنى اباق موجب ضمان نيست و بايع از اين بابت مشغول‌الذمه نمىشود و مشترى حق رد ندارد و اين مخالف صحيحهء ابى همام است . « 2 »\r\nشيخ اعظم در مقام جمع ميان آن دو مىفرمايد : شايد منظور روايت ابن قيس اين باشد كه اباق مثل عيوب سنة نيست كه حدوثش بعد از عقد هم تا يك سال كافى باشد و بايع ضامن باشد ، پس منافاتى با صحيحه ندارد كه مىگفت : اگر با بيّنه ثابت شد كه اباق قبل از عقد و نزد بايع بوده ، ضامن است و مشترى حق رد دارد و شاهد اين جمع روايت يونس است كه مىگويد :\r\n« انّ العهدة فى الجنون و الرص سنة » « 3 »\r\nكه تعبير به عهده شده يعنى در اين‌ها تا يك سال بايع ضامن است و به قرينهء مقابله « ليس فى الاباق عهدة » يعنى اين مثل آن‌ها نيست كه پس از عقد هم تا يك سال بايع ضامن باشد ، پس منافاتى ندارد كه قبل از عقد اگر بود عيب باشد . و بالجمله لاخلاف در اين كه اباق اگر نزد بايع ثابت شد عيب است و مشترى حق رد دارد .\r\nقوله : و هل يكفى المرّة عنده او يشترط الاعتياد . . . :\r\nولى بحثى كه هست اين كه آيا يك بار نزد بايع آبق شده باشد كافى است كه اباق عيب محسوب شود و مشترى حق رد داشته باشد ؟ يا يك بار كافى نيست و اعتياد شرط است يعنى بايد لااقل دو يا\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 411 ، باب 2 ، ح 2 .\r\n( 2 ) . همان ، ص 422 ، باب 10 ، ح 2 .\r\n( 3 ) . همان ، ص 412 ، باب 2 ، ح 5 .\r\n","page_name":" 154 ","page_number":154},
  {"content":"\r\n\r\nسه بار فرار كرده باشد و عرفاً بگويند فلان عبد معتاد به فرار شده و عادت كرده ، تا حق ردّ بيايد ؟\r\nمىفرمايد : در مسألهء دو قول است :\r\n1 . اعتياد لازم است زيرا بدون اعتياد شك در عيب بودن آن داريم و در امورى كه خلاف اصل است ( اصالة اللزوم در معامله كه تزلزل و جواز رد خلاف آن است ) بايد به قدر متيقن اكتفا شود و آن صورت عادت به فرار است ، پس يك مرتبه كافى نيست .\r\n2 . يك بار هم كافى است زيرا عرف و عقلا نفس اباق و فرار كردن را ولو يك بار باشد عيب و نقص حساب مىكنند ، پس اعتياد لازم نيست . شيخ اعظم همين را تقويت مىكنند و مىفرمايند : ظاهر شرايع « 1 » و صريح تذكره « 2 » هم همين است .\r\nو در پايان مىفرمايند : اباق عند البايع اگر ثابت شود عيب است و لازم نيست نزد مشترى هم آبق شود تا حق رد بيايد بلكه چه نزد مشترى فرار كند يا نكند ، همين كه نزد بايع يك بار فرار كرده عيب است .\r\n\r\nمسألهء هفتم : ته‌نشين روغن و مانند آن عيب است\r\nيكى ديگر از مصاديق عيب عبارت است از : ثفل انواع روغن‌ها از روغن گوسفندى ، روغن زيتون ، روغن كتان و . . . ( مرحوم شهيدى در حاشيه فرموده : الثُفل بالضم ما استقر تحت الشيئى من كدره و وسخه . ) « 3 » يعنى آشغال و چرك و چيزهائى كه ته‌نشين مىشود خواه در آب آلوده باشد يا در مايعات ديگر ، و به تعبير بعضى روايات : دُردى روغن يا رُبّ آن ( نه ربّ انار و گوجه‌فرنگى و . . . ) ، به هر حال اگر دردى يا ته‌نشين روغن و مانند آن به اندازهء متعارف باشد ( مثلًا در يك كيلو روغن يك مثقال دردى پيدا شود ) بلامانع است و عرف آن را عيب حساب نمىكند و معامله صحيح و لازم است ، ولى اگر بيش از مقدار متعارف و خارج از عادت باشد عيب است و موجب خيار عيب مىشود يعنى مشترى حق دارد معامله را فسخ كند و مبيع را رد كند به بايع ، يا امضا كند و ارش بگيرد ، دليل مطلب دو امر است .\r\n1 . وجود دُردى خارج از متعارف بر خلاف آن چيزى است كه غالب افراد فلان روغن واجد آن هستند ( مثلًا در نود درصد موارد در يك كيلو روغن يك مثقال دردى يافت مىشود ولى در اين روغن مورد معامله در يك كيلو چند مثقال دردى هست ) و از راه غلبهء افراد كشف مىكنيم كه اين بر خلاف مقتضاى خلقت و صنع اصلى شيئى است و قبلًا گفتيم از دو راه مىتوان فهميد كه چيزى بر خلاف ايجاد اوّلى شيئى باشد و يكى همين راه بود كه خلاف مقتضاى اغلب افراد باشد ( ضمناً\r\n\r\n\r\n","description":"","footnote":"\r\n( 1 ) . شرايع ، ج 2 ، ص 37 .\r\n( 2 ) . تذكره ، ج 1 ، ص 538 .\r\n( 3 ) . هداية الطالب ، ص 541 .\r\n","page_name":" 155 ","page_number":155},
  {"content":"\r\n\r\nمراد از خلقت اصلى ، اصل ساخت و ايجاد شيئى است چه ايجاد خداوندى باشد و چه ايجاد بندهء خدا باشد كه روغن مورد بحث ما از اين قسم است . )\r\n2 . روايت مُيَسِّر بن عبد العزيز : به امام صادق عليه السلام عرض كردم : مردى يك مشك روغن خريدارى مىكند و بعد كه خالى مىكند در آن دُردى مشاهده مىكند حكمش چيست ؟ حضرت فرمود : اگر مىدانست كه در ميان روغن دردى هست ( كنايه از اين كه دردى مشاهده شده در روغن به مقدارى است كه مىداند كه اين مقدار در اصل درست كردن روغن هست ، خلاصه اين كه خارج از حد متعارف نيست . ) معامله صحيح و لازم است و حق ردّ ندارد ، ولى اگر نمىدانست ( كنايه از اين كه دردى به اندازه‌اى زياد است كه طرف نمىدانست كه اين قدر دردى دارد و خيال مىكرد كه ندارد ، و بالجمله از حدّ معمول خارج است . ) حق رد دارد . « 1 »\r\nالبته در مقابل روايت مذكور ، روايتى است از سكونى از امام صادق عليه السلام از پدرش امام باقر عليه السلام كه فرمود : در زمان حضرت امير عليه السلام مردى از ديگرى ظرفى كه در آن روغن بود ( و وى احتكار و جمع‌آورى كرده و نگهدارى كرده بود ) خريدارى كرد و در آن رُبّ يعنى دردى مشاهده نمود ، به على عليه السلام شكايت كرد ، حضرت به مشترى فرمود : مىتوانى به اندازهء دُردى روغن بگيرى از فروشنده ، او گفت : من روغن را با طرف ( يعنى مجموع را با هم ) فروخته‌ام ، حضرت فرمود : او از تو روغن خريده نه دردى و ربّ « 2 » حال ظاهر اين روايت منافى است با حكم عيب ، چون حكم عيب يا رد يا ارش است و در اين روايت از هيچ كدام خبرى نيست . چون ابداً از ردّ صحبت نشد و حضرت فرمود فقط حق دارى به مقدار دردى روغن بگيرى و اگر ردّ هم روا بود امام بيان مىكرد ، و از ارش هم خبرى نيست چون ارش يعنى تفاوت صحيح و معيب را از نقد رايج بگيرد نه اين كه به اندازهء دردى روغن بگيرد ، پس با روايت قبلى منافات دارد .\r\nو توجيه اين روايت به گونه‌اى كه موافق قاعده شود ( مثلًا بگوييم : مبيع كلى بوده و بايد در مقام اداء به همان مقدار كه فروخته روغن تحويل دهد . ) مشكل است . ( زيرا ظاهراً مبيع شخصى و عين خارجى است نه كلى و ما فى الذمه . ) و كيف كان عرفاً و شرعاً دردى خارج از عادت عيب است و در آن بحثى نيست .\r\nقوله : و ربّما استشكل فى اصل الحكم . . . :\r\nحرف‌هاى گذشته بر فرض اين بود كه معامله روغن مذكور صحيح باشد ولى برخى در اصل صحت معاملهء كذائى اشكال كرده‌اند و گفته‌اند اگر دردى روغن زياد و بيش از حد معمول باشد اصلًا معامله باطل است زيرا مشترى علم به مقدار مبيع ( روغن ) ندارد و معامله غررى باطل است .\r\nان قلت : درست است كه وزن روغن تنها را نمىداند ولى وزن مجموع روغن با ظروف\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 419 ، باب 7 ، ح 1 .\r\n( 2 ) . همان ، ح 3 .\r\n","page_name":" 156 ","page_number":156},
  {"content":"\r\n\r\n( عكّه ) آن را كه مىداند ، حال كسى بگويد ، همين مقدار كفايت مىكند و معامله از غررى بودن خارج مىشود ، پس اصل صحت معامله مسلّم است .\r\nقلت : اين كفايت يا به دليل خاص تعبدى كه اجماع باشد از غرر بودن خارج است و عموم نهى از بيع غررى به اين مورد به‌خصوص تخصيصى خورده و مخصِص آن اجماع است ، پس نتوان مانحن فيه را به آن قياس كرد و چنين اجماعى نيست . و يا از باب قاعده است و مربوط به فرضى است كه ظرف و مظروف را به ضميمه هم فروخته و آن هم در صورتى است كه ظرف هم ماليت داشته باشد ولى در مانحن فيه چنين نيست و ضميمه كه دردى باشد ماليت ندارد تا بگوئيم مجموع روغن و دردى را فروخته است و از اين جهت صحيح باشد . پس معامله غررى و باطل است .\r\nقوله : و الاولى ان يقال . . . : مرحوم شيخ در پاسخ از اين سخنان صورى در مسأله تصوير مىكنند و حكم هر صورت را بيان مىكنند كه كجاها معامله صحيح و لازم است ؟ و كجاها صحيح و جايز است ؟ و كجاها از اصل باطل و غررى است ؟ ابتدا مىفرمايد : مسأله دو صورت كلى دارد :\r\n1 . گاهى وجود دردى در روغن فقط موجب نقص وصفى است يعنى وصف صحت را از بين مىبرد و موجب عيب است اگرچه پس از تخليص و خالص كردن ( جدا كردن دردى از روغن ) سر از نقص كمّى درمىآورد ( صد من روغن نود و نه من مىشود ) ولى بالفعل نقص كمّى ندارد و نقص وضعى دارد و عرف مىگويد : صد من روغن معيوب فروخته نه اين كه بگويد : صد من فروخته و نود و نه من درآمده ( نظير مغشوش بودن دينار كه ولو پس از آب كردن آن و جدا كردن ساير فلزّات وزن طلا كم مىشود ولى فعلًا دينار مغشوش مىگويند . )\r\nحكم اين فرض آن است كه معامله صحيح است ( مثل همهء اجناس معيوب ديگر ) ولو دردى خيلى خيلى بيش از حد معمول باشد ( يعنى ده من در صد من مثلًا ) چون مورد معامله روغن زيتون است كه اين هم فعلًا روغن زيتون است منتها سالم نيست و معيوب است و عرف مىگويد : روغن زيتون معيوب .\r\nالبته به‌خاطر عيب آن مشترى حق‌الخيار عيب دارد كه رد يا ارش باشد .\r\nسخن علّامه در تحرير هم كه دردى را در روغن زيتون و كتان ، عيب و موجب رد يا ارش دانسته « 1 » بر همين فرض و صورت حمل مىشود كه ما نيز قبول كرديم .\r\n2 . گاهى وجود دردى در روغن موجب نقص وصفى و عيب نيست بلكه مفيد نقص كمّى است و كميّت مبيع فرق مىكند ، اين‌جا است كه مسألهء چهار صورت پيدا مىكند و بايد حكم هر صورت جدا بيان شود :\r\n1 . نخست آن‌چه را كه در ظرف است از روغن با خود ظرف وزن مىكنند و سپس ظرف را برمىدارند و مشترى قسمتى از روغن را مشاهده مىكند كه اماره بر باقيمانده است و مطمئن\r\n\r\n\r\n","description":"","footnote":"\r\n( 1 ) .\r\n","page_name":" 157 ","page_number":157},
  {"content":"\r\n\r\nمىشود كه بقيّه هم همين‌طور است ، سپس بايع مىگويد : آن‌چه را كه در ميان اين ظرف است به تو مىفروشم از قرار هر رطل ( پيمانهء خاصى كه با آن روغن را كيل مىكردند . ) به فلان مبلغ ، سپس معلوم شد كه روغن با مقدارى از غير خودش ( دردى ) ممزوج بوده ولى اين امتزاع موجب نقص وصفى يا تعيّب مبيع نشده ( مثلًا در ته ظرف مقدارى دردى جمع شده و بقيّهء روغن‌ها سالم است ) در چنين فرضى معامله صحيح است نه باطل ، و حتى لازم هم هست و هيچ حق‌الخيارى براى مشترى نيست ( نه خيار عيب ، نه تبعض صفقه ، نه تخلف شرط و وصف و جزء و . . . ) چون او روغن موجود در اين ظرف را خريدارى كرده و فرض هم اين است كه علم به وزن مجموع ظرف و مظروف دارد ، نوع آن را هم كه مثلًا روغن حيوانى است مىداند و با آزمايش و مشاهده فهميده و معرفت پيدا كرده بنابراين نه عيبى هست كه خيار عيب داشته باشد و نه تبعّض صفقه‌اى هست كه خيار تبعض داشته باشد .\r\nمگر كسى بگويد : اين كه فروشنده به‌طور مطلق مىگويد : آن‌چه را در ظرف است از روغن از قرار هر رطلى به فلان مبلغ مىفروشم ، اين اطلاق به منزلهء اين است كه صريحاً شرط كرده باشند كه غير از ظرف هرچه هست روغن باشد و بعداً معلوم شد كه چنين نيست پس خيار تخلف شرط يا تبعض صفقه پيدا مىكند ، كه اگر اين حرف را زديم ، صورت اول داخل مىشود در صورت سوم كه به زودى مىآيد .\r\n2 . مجموع ظرف و مظروف را وزن مىكنند و مشترى قسمتى از مظروف را مشاهده و آزمايش نمىكند ، به صرف وزن مجموع ، فروشنده مىگويد : « بعتك ما فى هذه العُكّة » و طرف خيال مىكرد همه‌اش روغن است سپس معلوم شد كه قسمتى از آن دردى بوده ، در اين صورت هم بيع صحيح است و غررى نيست ولى مشترى خيار تبعض صفقه دارد . و به قول علامه در تحرير : مشترى مخير است بين ردّ مبيع و اخذ تمام ثمن و بين اخذ مقدار موجود از روغن و پس گرفتن مقدارى از ثمن كه در مقابل دردى واقع شده يا اگر هنوز پولش را نداده به مقدار روغن‌ها پول بدهد . « 1 »\r\n3 . روغن‌هاى موجود در ظرف را مىفروشد به شرط اين كه مثلًا صد رطل يا 50 رطل باشد ، بعداً كه كيل مىكنند معلوم مىشود كه كم‌تر از آن است و مثلًا 90 يا 45 رطل است و علّت اين كمى هم وجود دردى در داخل روغن است ، در اين صورت هم معامله صحيح است چون مجموع معلوم است و غررى نيست و مشترى حق‌الخيار تخلف شرط يا تبعض صفقه دارد على المبنى كه قبلًا در كتاب البيع در بحث « بيع المظروف مع ظرفه » بحث شد كه از باب تخلف وصف و شرط است يا از باب تبعض صفقة و فعلًا كارى به اين جهت نداريم .\r\n\r\n\r\n","description":"","footnote":"\r\n( 1 ) . تحرير ، ج 1 ، ص 182 .\r\n","page_name":" 158 ","page_number":158},
  {"content":"\r\n\r\n4 . ما فى العكّه را مىفروشد در حالى كه مشترى خيال مىكرد تمامش روغن است و ممزوج با غير خودش نيست ولى بعداً معلوم شد كه ممزوج بوده با چيزى كه ماليّت ندارد ( مثلًا مقدارى خاك يا سنگ داخلش بوده ) و به گونه‌اى است كه مشترى علم به مقدار روغن ندارد ( و علم به مجموع هم كافى نيست چون مقدارى از آن مال نيست ) البته در اين فرض معامله غررى و باطل است و كفايت علم به وزن مجموع ظرف و مظروف ، در خصوص موردى است كه جهل به خصوص مظروف يا ظرف داشته باشد كه با علم به مجموع قادح نيست ولى در جائى كه جهل به‌مقدار ، منشأش انضمام چيزى باشد كه ماليّت ندارد ( مثل وجود صخره و قطعه سنگ در داخل روغن ) اين كفايت نمىكند و معامله حتماً غررى و باطل است .\r\n\r\nمسألهء هشتم : احداث سنه ( جنون ، جذام ، برص و قرن )\r\nقبلًا در مسألهء اوّل از اين مسائل دانستيم كه مطلق مرض و بيمارى عيب است و مشترى حق فسخ دارد و آن اطلاق شامل بيمارىهائى از قبيل ديوانگى ، پيسى ، جذام و قرن ( وجود استخوان در فرج كه مثل دندان در دهان است و مانع وطى جاريه مىشود ) مىشد ولى در اين چهار مورد خصوصيتى هست كه موجب شده تا جدا مطرح شود و آن اين كه اين‌ها را « احداث السنة » مىگويند يعنى نه‌تنها اگر قبل از معامله و در هنگام بيع وجود اين‌ها عيب و موجب خيار است بلكه پس از معامله هم تا يك سال اگر يكى از اين عيب‌ها پيدا شود مشترى حق فسخ دارد و مىتواند معامله را به‌هم زند يا ارش بگيرد ، در واقع در اين خصوص تا يك سال مشترى خيار دارد ، بدين جهت اين‌ها را در مسأله‌اى جدا با عنوان « احداث السنة » مطرح مىكنيم ، و به فتواى مشهور اين چهار بيمارى تا يك سال آن حكم را دارند و مستند مشهور رواياتى چند از امام رضا عليه السلام است :\r\nالف : روايت على بن اسباط از امام رضا عليه السلام در حديث خيار ثلاثه ( خيار حيوان كه تا سه روز است ) حضرت فرمود :\r\n« احداث السنة ترد بعدّ السنة »\r\nيعنى احداث سال تا يك سال قابل ردّ است . راوى پرسيد : احداث السنة چيست ؟ امام فرمود : جنون و جذام و برص و قرن ، پس هركس جاريه‌اى خريد و تا يك سال يكى از اين‌ها حادث شد حق دارد آن را به فروشنده برگرداند . « 1 »\r\nب : روايت ابن فضال از امام رضا عليه السلام در خصال صدوق : در چهار چيز تا يك سال مشترى خيار دارد : جنون ، جذام ، برص و قرن . « 2 »\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 412 ، باب 2 ، ح 4 .\r\n( 2 ) . خصال صدوق ، ص 245 ، ح 104 .\r\n","page_name":" 159 ","page_number":159},
  {"content":"\r\n\r\nج : روايت ديگر ابن فضال از امام رضا عليه السلام : اگر يكى از چهار خصلت در جاريه باشد مشترى حق رد دارد و آن‌ها عبارتند از : جنون ، جذام ، برص ، قرن و حَدَبَه « 1 » در تهذيب شيخ طوسى اين‌گونه روايت كرده كه ظاهرش پنج تا است نه چهار تا « 2 » ولى مرحوم كلينى در كافى فرموده : حَدَبَة و قَرَنْ يكى است با اين تفاوت كه حَدَبَهْ در سينه است كه پشت كنيز تو رفته و سينه‌اش بيرون آمده ( به عكس كسانى كه قوز مىكنند ) « 3 » شيخ اعظم مىفرمايد : مراد مرحوم كلينى اين است كه حَدَبه امر خاصى نيست و قرن همان حَدَبه و برآمدگى است كه در فرج پيدا مىشود . ولى مشهور اين است كه قَرَنْ ( برآمدگى نيست ) بلكه استخوانى است در فرج شبيه دندان كه مانع وطى جاريه مىشود .\r\nد : در روايت صحيح ازمحمد بن على از امام رضا عليه السلام كه محدث بحرانى اين شخص را مجهول‌الحال دانسته « 4 » و محقق اردبيلى و صاحب جواهر « 5 » احتمال داده‌اند كه محمد بن على همان حلبى است كه از اصحاب معروف امام عليه السلام است و مجهول نيست ، به هر حال امام فرموده : اگر تا يك سال جنون يا برص يا قرن در مملوك پيدا شد مشترى حق رد دارد ، راوى پرسيد : چگونه ؟ امام فرمود : فرض كن الان اوّل سال ( قمرى يعنى محرّم است ) و شما مملوكى را خريدارى كردى ، از حالا تا آخر ذىحجّهء سال آينده حق رد دارى و اگر يكى از اين‌ها پيدا شد و مىتوان فسخ كنى . « 6 »\r\nقوله : و هذا الرواية لم يذكر فيها الجذام :\r\nمرحوم شيخ مىفرمايد : در روايت اخير سخنى از مرض جذام به ميان نيامده و با اين كه امام در مقام تحديد و اعطاء ضابطهء كلى است و مىخواهد همهء « احداث السنة » را برشمارد مع ذلك جذام را نياورده و بودن در مقام تحديد مفيد حصر است يعنى منحصراً احداث السنة آن سه امر ديگر است و مفهوم حصر اين است كه پس غير اين‌ها موجب خيار السنة نيستند و از جمله جذام موجب خيار كذائى نيست ، آن‌گاه با اين محاسبه جا دارد كسى ادّعا كند كه اين روايت به مفهوم حصرش با روايات قبلى كه جذام را هم آوردند و يكى از احداث سنة دانستند ، تعارض دارد . از قضا اين ادّعا قائل هم دارد و آن مرحوم مقدس اردبيلى است كه اشكال كرده و جذام را از احداث سنة ندانسته . « 7 »\r\nمرحوم محدث بحرانى در پاسخ محقق اردبيلى فرموده : اين تعارض از باب تعارض مطلق و مقيّد است كه روايت چهارم مطلق آورده و راجع به جذام سكوت كرده و روايات ديگر مقيد\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 411 ، باب 2 ، ح 1 .\r\n( 2 ) . تهذيب ، ج 7 ، ص 64 ، ح 277 .\r\n( 3 ) . كافى ، ج 5 ، ص 216 ، ح 18 .\r\n( 4 ) . حدائق ، ج 19 ، ص 104 .\r\n( 5 ) . مجمع الفائدة ، ج 8 ، ص 449 ؛ جواهر الكلام ، ج 23 ، ص 298 .\r\n( 6 ) . وسائل الشيعه ، ج 12 ، ص 412 ، باب 2 ، ح 2 .\r\n( 7 ) . مجمع الفائده ، ج 8 ، ص 449 .\r\n","page_name":" 160 ","page_number":160},
  {"content":"\r\n\r\nكرده و تعارض كذائى بدوى است و حمل مطلق بر مقيّد از بين مىرود . « 1 »\r\nشيخ اعظم مىفرمايد : ما قبول نداريم كه تعارض مزبور از نوع تعارض مطلق و مقيد اصطلاحى باشد ( چون در مطلق و مقيد بايد دو لفظ باشد يكى مطلق و ديگرى مقيد مثل رقبه و رقبهء مؤمنه ، و در مانحن فيه چنين نيست زيرا در يك روايت لفظ جذام نيامده و در يكى آمده و اين را مطلق و مقيد نمىگويند . ) مگر منظور حدائق با اندكى مسامحه اين باشد كه تعارض مزبور شبيه تعارض مطلق و مقيد است در اين جهت كه همان‌طور كه در مطلق و مقيد به مقيد عمل مىشود زيرا در مطلق احتمال تقييد هست ولى در مقيد نيست ، هكذا در مانحن فيه هم به روايات قبل عمل مىشود زيرا در روايت اخير احتمال سهور اوى هست كه فراموش كرده و جذام را نياورده ولى در روايات ديگر اين احتمال نيست چون در جانب زياده احتمال سهو راوى وجود ندارد . پس از اين جهت اشكالى نيست .\r\nقوله : و يمكن ان يكون الوجه فى ترك الجذام . . . :\r\nدر جاى خود بيان شده كه امورى موجب انعتاق عبد است و قهراً آزاد مىشود و يكى از آن‌ها مرض جذام است كه اگر در عبدى پيدا شد خودبه‌خود آزاد مىشود ، حال شايد علّت اين كه روايت اخير جذام را ذكر نكرد اين باشد كه تا جذام در عبد پيدا شد به‌طور قهرى به ضرر مالك ( مشترى ) آزاد مىشود و جائى براى ردّ آن به مالك نيست و سالبه به انتفاء موضوع مىشود و مالى نيست تا رد شود ، ولى اگر اين حرف را زديم و مشكل روايت اخير را حل كرديم نسبت به ساير روايات مشكل پيدا مىشود چون در آن‌ها جذام را هم آورده و يكى از احداث سنة و موجب رد دانسته است در حالى كه طبق توجيه مذكور ، نبايد جذام را بياوريم به جهت انعتاق قهرى .\r\nمرحوم شهيد ثانى در مسالك در مقام توجيه ذكر جذام در ساير روايات چنين آورده : مسألهء انعتاق عبد بر مشترى در گرو ظهور جذام است كه بالفعل مبتلا به جذام شود و كاملًا بيمارى در او مشهود باشد ، در حالى كه مسألهء عيب بودن جذام و موجب خيار بودنش در گرو ظهور جذام نيست بلكه در گرو وجود مادّه و ريشهء مرض است در واقع و نفس‌الامر و در وجود عبد ولو هنوز به منصهء ظهور نرسيده باشد ، با اين حساب سبب‌الخيار بر سبب العتق مقدم است آن‌گاه اگر مشترى معامله را فسخ كرد عبد جذامى قهراً على البايع آزاد مىشو و ضرر به او مىرسد و اگر فسخ نكرد و امضا كرد قهراً على المشترى آزاد مىشود پس على اىّ حال حق فسخ دارد و روايات مذكور به اين جهت حكم به جواز فسخ و رد كردند . « 2 »\r\n\r\n\r\n","description":"","footnote":"\r\n( 1 ) . حدائق ، ج 19 ، ص 105 .\r\n( 2 ) . مسالك الافهام ، ج 3 ، ص 305 .\r\n","page_name":" 161 ","page_number":161},
  {"content":"\r\n\r\nقوله : و فيه اوّلًا ان ظاهر هذه الاخبار . . . :\r\nمرحوم شيخ چند ايراد به توجيه شهيد ثانى دارند :\r\n1 . روايات مذكور ظهور دارند در اين كه ظهور اين امراض موجب خيار است نه اين كه وجود مادّهء آن‌ها در واقع و نفس‌الامر ولو به مرحلهء ظهور و بروز و فعليّت نرسد موجب خيار باشد ، چون در روايات آمده : « فحدث فيه هذه الاحداث . . . » يا « فحدث فيه هذه الخصال » ، و مراد از حدوث همين ظهور است كه عرف ببيند و بگويد جنون حادث شد ، نه اين كه ريشه‌هاى آن در وجود مملوك بوده ولى خود جنون بعداً بروز كرده باشد .\r\n2 . اگر وجود مادّهء آن‌ها در واقع موجب خيار باشد لازمه اين است كه در جائى كه اصل ماده در طول سال شكل گرفته ولى ظهور آن پس از يك سال و با تأخير محقق شده به‌طورى كه كاشف از وجود مادّه ، قبل از گذشت يك سال است . پس بايد حق رد داشته باشد و بتوند فسخ كند ، در حالى كه احدى از فقها به ان ملتزم نيست و بعد از سال اگر ظهور يافت قطعاً حق رد ندارد .\r\n3 . اگر وجود مادّهء اين بيمارىها موجب خيار باشد لازمه‌اش اين است كه ظهور آن‌ها عيب زايد باشد چون تا شدت و ازدياد پيدا نكند كه ظاهر نمىشود و عيب زايد در دست مشترى حادث شده پس بايد مانع از ردّ به عيب قديم باشد چون مملوك قائماً بعينه نيست تا حق رد باشد ، و اگر كسى بگويد اين عيب حادث مانع از ردّ نيست بايد عمومات مانعيت حدوث عيب را به اين موارد تخصيص بزنيم و لادليل عليه و عند الشك هم اصالة عدم التخصيص جارى مىشود .\r\n4 . برفرض كه سبب‌الخيار وجود مواد اين عيوب باشد و سابق باشد بر سبب انعتاق قهرى ، ولى اين باعث نمىشود كه اگر بعداً سبب انعتاق ( جذام ) آمد مؤثر نباشد و انعتاق نيايد ، بلكه علىالقاعده بايد وجود سبب انعتاق قهرى و به‌دنبال آن تحقق مسبب ( انعتاق ) مانع شرعى از تأثير موجب‌الخيار باشد و همان‌طور كه مانع عقلى مثل موت اگر بيايد جلو تأثير سبب خيار را مىگيرد و مانع از رد است ، هكذا مانع شرعى هم مثل مانع عقلى است و اين بايد ممانعت كند نه اين‌كه سبب‌الخيار تأثير كند و حق رد داشته باشد و انعتاق معلق شود بر اين كه اگر مشترى اعمال خيار كرد از ملك بايع آزاد شود و اگر امضا كرد از ملك مشترى منعتق شود .\r\n5 . و لذا اگر غير از جذام ساير اسباب انعتاق ( مثل زمين‌گير شدن ، كور شدن ، پدر و مادر بودن و . . . ) حاصل شود انعتاق قهرى حتماً مىآيد و احدى ملتزم نشده كه تا معامله لازم نشود و مشترى امضا نكند انعتاق نيست ، اين به‌خاطر همان است كه مانع شرعى مثل مانع عقلى است . . . مخصوصاً كه بناى عتق بر تغليب است و اسلام جانب عتق را غلبه داده اين هم مزيد بر علت شده و سبب انعتاق را مقدم مىدارد .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nدر نتيجه : فرمايش شهيد ثانى در مسالك را قبول نداريم .\r\nقوله : و لكن رفع اليد عن هذه الاخبار . . . :\r\nبا اين هم اشكالات و تقديم سبب انعتاق يعنى جذام بر سبب‌الخيار ، ولى با وجود اين همه روايات ( سه روايت ) كه جذام را يكى از اسباب خياردانست و سبب خيار را مقدم داشت ، و با وجود شهرت فتوائى محقّق ( كه خودمان تحصيل كرده‌ايم ) و با وجود اجماع منقول از ابن ادريس در سرائر « 1 » و ابن زهره در غنيه ، « 2 » رفع يد از اين روايات مشكل است . در نتيجه ما مىتوانيم به روايات مذكور در خصوص موردشان ( جذام ) عمل كنيم و قائل شويم به عدم انعتاق به واسطهء جذام در خصوص مانحن فيه و لازمهء اين احتمال آن است كه ادلّهء انعتاق عبد به سبب جذام را به مانحن فيه ( كه جذام پس از خريدن و در نزد مشترى حادث شده ) تخصيص بزنيم ، آن هم بدون فرق ميان اين كه سبب‌الخيار مثل سبب الانعتاق ، ظهور جذام باشد كما هوالظاهر من الاخبار ، يا سبب‌الخيار حدوث مادّهء بيمارى باشد كه پيش از ظهور آن است .\r\nو احتمال ديگر اين كه به بركت روايات مذكور حكم كنيم به ثبوت يك قاعدهء كلى كه مخصوص مانحن فيه ( بيمارى جذام ) نباشد و در غير مقام هم جارى و سارى باشد و آن اين كه تقدم سبب خيار بر سبب انعتاق ( چه جذام باشد يا غير جذام مثل كورى و زمين‌گيرى و . . . ) موجب توقف انعتاق بر امضاى عقد و زوال خيار است و ذكر جذام از باب مثال براى مطلق اسباب انعتاق است و اختصاص به آن ندارد .\r\nقوله : ثم لو فسخ المشترى . . . : بنابراين كه انعتاق متوقف باشد بر فسخ يا امضا كه اگر مشترى امضا كرد انعتاق قهرى از ملك او باشد و اگر فسخ كرد از ملك بايع باشد ، حال اگر مشترى فسخ كرد انعتاق عبد جذامى عليه بايع متوقف است براين كه دليل انعتاق دلالت كند بر عدم جواز تملك مجذوم و اين كه مجذوم قابل تملك نيست پس قهراً على البايع آزاد مىشود نه اين كه حدوث جذام در مملوك انسان موجب انعتاق مملوك و زوال ملك انسان از او باشد و گرنه پس از فسخ نبايد قهراً عليه بايع آزاد شود چون جذام در ملك بايع حادث نشده بلكه در ملك مشترى حادث شده و بنابر احتمال دوّم ( جذام المملوك يوجب انعتاقه . . . ) بايد بگوئيم : پس از فسخ ، عبد در ملك بايع داخل مىشود بدون اين كه به‌طور قهرى آزاد شود چون انعتاق كذائى دليل ندارد .\r\nقوله : ثم انّ زيادة القرن . . . : ازميان احداث السنة راجع به خصوص قرن ( وجود استخوان در فرج ) مىفرمايد : در كلام اكثر فقهاء از اين امر خبرى نيست و ظاهر اكثر اين است كه قرن از اين احداث نيست و موجب خيار تا يك سال نمىشود ، بنابراين نسبت شهيد ثانى در مسالك « 3 » به\r\n\r\n\r\n","description":"","footnote":"\r\n( 1 ) . سرائر ، ج 2 ، ص 302 .\r\n( 2 ) . غنية النزوع ، ص 222 .\r\n( 3 ) . مسالك ، ج 3 ، ص 305 .\r\n","page_name":" 163 ","page_number":163},
  {"content":"\r\n\r\nمشهور ( كه مشهور قرن را از احداث سنه مىدانند ) وجهى ندارد و شايد از كلام شهيد اوّل در دروس « 1 » استطهار كرده كه ايشان قرن را آورده و بيان نكرده كه مسألهء اختلافى است و اكثر قبول ندارند ، شهيد ثانى خيال كرده مسأله در ميان فقها مشهور است ، علّامه در تحرير « 2 » زياد كردن قرن را به جناب ابوعلى ( طاهر بن حسن صورى كه متقدم بر شيخ طوسى بوده ) نسبت داده است و مفتاح الكرامة « 3 » مدعى شده كه غير از شهيد اول و ثانى و ابوعلى كسى را نيافتيم كه قرن را از احداث السنة شمرده باشد .\r\nروى اين جهت ( كه اكثر قرن را نياورده‌اند . . . ) محقق اردبيلى فرموده : شمردن قرن از احداث سند محل تأمل و اشكال است و منشأ تامل هم اين است كه اخبار مذكور ( چهار روايت صدر باب ) ضعيف السند مىباشند و نسبت به خصوص قرن جابر هم ندارند يعنى مشهور به آن‌ها عمل نكرده‌اند تا ضعف سندشان جبران شود . « 4 » ( مخصوصاً با توجه به اجمال معناى قرن كه به معناى حدبه و برآمدگى در سينه است يا به معناى استخوان در فرج ، و با اين اجمال نتوان از اصالة اللزوم در معامله نسبت به قرن به معناى مشهور يعنى استخوان در فرج ، رفع يد كرد . )\r\nقوله : ثم انّ ظاهر اطلاق الاخبار :\r\nآيا احداث سنه كه موجب خيار تا يك سال هستند در صورتى است كه مشترى هيچ تصرفى در مبيع كرده باشد ؟ يا فرقى ميان فرض تصرف و عدم تصرف نيست ؟ مىفرمايد : ما باشيم و ظاهر اطلاق اخبار آن هم بر وجهى كه تقييد را بعيد مىنمايد ( يا از باب اين كه در مقام تحديد و اعطاى ضابطه است و قابل تقييد نيست و يا از باب اين كه تقييد اخبار به فرض عدم التصرف مستلزم حمل مطلقات بر فرد نادر است و بلكه حمل بر موردى كه در خارج فردى ندارد . ) بايد بگوييم : اطلاق فرق نمىگذارد و صورت تصرف را هم شامل مىشود يعنى چه تصرف بكند يا نه ، حدوث يكى از آن احداث موجب خيار است .\r\nولى مشهور فقهاء به اين ظهور اطلاقى توجه نكرده‌اند و حكم به خيار را مقيّد كرده‌اند به غير صورت تصرف و اين مشكل است چون خلاف ظاهر اخبار است ، و نيز به مشهور نسبت داده شده كه مىگويند : قبل از تصرف اگر اين احداث پيدا شد مشترى حق ارش دارد و يجوز الارش پس حق رد هم دارد ) و اگر پس از تصرف پيدا شدند فقط حق ارش دارد و حق رد ندارد . ولى اين هم مشكل است چون روايات اصلًا راجع به ارش صحبتى نكرده و تنها از جواز ردّ صحبت كرده و تقييدهاى مذكور بعيد است .\r\n\r\n\r\n","description":"","footnote":"\r\n( 1 ) . دروس ، ج 3 ، ص 281 .\r\n( 2 ) . تحرير ، ج 1 ، ص 185 .\r\n( 3 ) . مفتاح الكرامة ، ج 4 ، ص 660 .\r\n( 4 ) . مجمع الفائده ، ج 8 ، ص 449 .\r\n","page_name":" 164 ","page_number":164},
  {"content":"\r\n\r\nكلمات بعضىها مفيد ظن به عدم خلاف صريح است در مسألهء تقييد به تصرف و مسئلهء ارش و گويا مىخواهند بگويند : تقييد مسلّم است و كسى مخالف نيست ، ولى اين هم درست نيست زيرا شيخ مفيد كه تصرف را مطرح كرده و جواز رد را منوط به عدم تصرف كرده فقط وطى را ذكر كرده و تصرف خاص را مانع رد دانسته نه مطلق تصرف را . « 1 » شيخ طوسى « 2 » و ابن زهره « 3 » هم اصلًا نه صحبت از تصرف كرده‌اند و نه صحبت از ارش ( و از ظاهر روايات پيروى كرده‌اند كه نسبت به تصرف اطلاق دارد و نسبت به ارش هم ابداً متعرض نشده و فقط جواز رد را آورده ) .\r\nآرى ابن ادريس در سرائر ادعاى اجماع كرده بر اين كه عيوب اربعه ( احداث السنة ) از جهت جواز ارش عدم آن و مانعيت تصرف و عدم آن با ساير عيوب فرق ندارند و همهء اين‌ها بر عهدهء بايع است و مشترى حق رد يا ارش دارد و تنها فرق‌شان در اين است كه ساير عيوب اگر بعد از قبض و انقضاء خيار ، حادث شود بايع ضامن نيست ولى احداث السنة تا يك سال پس از معامله به عهدهء بايع است ولو قبض هم كرده و زمان ساير خيارات هم منقضى شده باشد . « 4 »\r\nقوله : ولو ثبت انّ اصل هذه الامراض . . . :\r\nجناب شيخ به ادعاى اجماع مذكور خيلى توجهى ندارند و لذا مىفرمايد : اگر ثابت شود كه اصل و مادهء اين امراض قبل از يك سال از ظهورشان وجود گرفته و مستور بوده و پس از يك سال ظاهر شده ( پس كمون آن‌ها نزد بايع بوده ) و ثابت هم شود كه اخذ ارش براى عيب موجود قبل از عقد يا قبل از قبض علىالقاعده است ( نه به دليل خاصى مثل اجماع يا قدر متيقن ) در مانحن فيه هم مىگوئيم : ارش ثابت است و مشترى حق دارد ارش بگيرد آن هم به ملاحظهء تعيّب مبيع به مواد اين امراض در دست بايع ( كه شهيد مىگفت ) نه به واسطهء ظهور اين امراض ( چون ظهورشان در ملك مشترى بوده و داخل در قاعدهء مذكور نيست . ) ولذا ثبوت ارش در اين‌جا دليل خاص مىطلبد و اخبار باب خالى از آن است ، پس ثبوت ارش مشكل است .\r\nقوله : قال فى المقنعه و يردّ العبد . . . :\r\nشيخ مفيد در مقنعه فرموده : اگر در عبد يا امه جنون يا جذام يا برص پيدا شود از وقت خريدن تا يك سال ، مشترى حق رد دارد و اگر پس از گذشت يك سال از معامله پيدا شوند حق رد ندارد ، و سرّ مطلب اين است كه معمولًا اين امراض يك سال قبل از ظهورشان پيدا مىشوند و نه بيش از يك سال ، آن‌گاه اگر در ظرف سال مشترى با جاريه آميزش كرده حق ردش ساقط مىشود ( تصرف مسقط است ) و تنها حق ارش دارد . « 5 »\r\n\r\n\r\n","description":"","footnote":"\r\n( 1 ) . مقنعه ، ص 600 .\r\n( 2 ) . نهايه ، ص 394 .\r\n( 3 ) . غنيه ، ص 222 .\r\n( 4 ) . سرائر ، ج 2 ، ص 301 .\r\n( 5 ) . مقنعه ، ص 600 .\r\n","page_name":" 165 ","page_number":165},
  {"content":"\r\n\r\nشيخ اعظم مىفرمايد : ظاهر كلام مفيد اين است كه نفس اين امراض ( نه كمون و مواد آن‌ها ، البته اگر اصل در عبارت مفيد نباشد ، يا به معناى ريشه و ماده نباشد بلكه به معناى نفس اين امراض و خود آن‌ها باشد كه ظهورشان است ) پيش از يك سال است ، و لذا ابن ادريس ايراد گرفته كه اگر نفس اين‌ها قبل از يك سال باشد معامله باطل است چون عبد قهراً على البايع آزاد شده و بيع الحرّ معنى ندارد ، « 1 » البته شايد مراد شيخ مفيد همان مطلبى باشد كه ما ذكر كرديم كه مراد ، وجود مواد اين امراض قبل از يك سال است و منظورش از اصل همان ريشه و ماده باشد نه خود اين امراض ، پس جاى اعتراض ابن ادريس نيست .\r\n\r\n\r\n","description":"","footnote":"\r\n( 1 ) . سرائر ، ج 2 ، ص 302 .\r\n","page_name":" 166 ","page_number":166},
  {"content":"\r\n\r\n\r\nخاتمهء مصاديق عيب ( عيوب متفرقه )\r\nتا به حال هشت مورد از مصاديق عيب را ضمن هشت مسأله آورديم ، در پايان به برخى از عيب‌هاى متفرقه اشاراتى دارند : يكى از عيوب مورد بحث كفر عبد يا امه است . علّامه در تذكره فرموده : كفر چه در عبد باشد و چه جاريه ، عيب شمرده نمىشود ، بعد قول بعضى شافعيه را آورده كه كفر را در جاريه عيب ( بالعرض ) مىدانند ، و خود علّامه آن را پسنديده مشروط بر اين كه كفر جاريه مانع استمتاع از او باشد مثلًا مجوسى يا بت‌پرست باشد كه جماع با او ممنوع است ، امّا اگر يهودى و مسيحى ( اهل كتاب ) باشد مانعى ندارد . « 1 »\r\nشيخ اعظم مىفرمايد : به‌نظر ما اگر مملوك ، مجلوب از بلاد كفر نباشد ( در بلاد اسلامى زندگى مىكند ) كفرش عيب است و موجب ردّ است ( مشترى حق رد دارد ) البته اصل در مملوك‌ها كفر است ( چون ولو خود آن‌ها مجلوب از بلاد كفر نيستند ولى پدران آن‌ها چنين بوده‌اند و غالباً اولاد تابع آباء خويش هستند . ) ولى غالب در مملوك‌هاى غيرمجلوب از بلاد كفر ، اسلام است بنابراين كفر در چنين عبدى نقصى است كه موجب تنفر مسلمانان از او است مخصوصاً كه اسلام ، كافر را نجس مىداند و نجاست او مانع از كثيرى از خدمات او است ، از اين جهت كفر ، عيب و موجب ردّ است ، البته موجب ارش نيست چون عرف و عقلاى عالم ( صرف‌نظر از مسلمان بودنشان ) كفر را عيب نمىدانند و آن را زياده يا نقصان نسبت به اصل خلقت به حساب نمىآورند تا موجب ارش شود . ( پس با قيد غيرمجلوب بودن ، كفر عيب مجوّز ردّ است ، مفهوم كلام اين است كه اگر عبد مجلوب باشد كفر مطلقاً عيب نيست حتى مجوّز رد هم نيست . )\r\nقوله : ولو ظهرت الامة محرّمة . . . : اگر پس از خريدن امه معلوم شد كه خواهر رضاعى مشترى بوده يا عمّهء نسبى او بوده ( كه حق وطى و استمتاع ندارد و از محارم او است ) آيا محرم بودن هم عيب است و مشترى حق دارد معامله را فسخ كند ؟ مىفرمايد : خير حق رد ندارد زيرا به لحاظ نوع ، نقصى در اين جاريه نيست و به لحاظ شخص مشترى هم كه محرم او است ، شخص ملاك نيست .\r\nقوله : ولو ظهر ممّن ينعتق . . . : اگر پس از معامله معلوم شد كه مملوك از كسانى است كه قهراً عليه مشترى آزاد مىشود ( مثلًا پدر يا مادر او است ) آيا اين امر عيب و موجب ردّ است ؟ شيخ مىفرمايد : اين فرض هم مثل فرض قبلى است ( كه جاريه از محارم مشترى بود ) يعنى موجب رد نيست .\r\n\r\n\r\n","description":"","footnote":"\r\n( 1 ) . تذكره ، ج 1 ، ص 539 .\r\n","page_name":" 167 ","page_number":167},
  {"content":"\r\n\r\nعلّامه هم در تذكره همين نظر را دارد و دليل هم آورده به اين كه من ينعتق عليه بودن نزد همه كه عيب نيست ( عقلاء و آن را عيب نمىدانند ) او نزد ديگران از ماليت او هم كاسته نمىشود تا حق رد يا ارش داشته باشد « 1 » ( و شخص مشترى هم كه ملاك نيست . )\r\nقوله : ولو ظهر انّ البايع باعه و كالة . . . : اگر بعد از معامله معلوم شد كه بايع اين مملوك را به‌عنوان مالك اصلى نفروخته بلكه به‌عنوان وكالت يا ولايت يا وصايت يا امانت فروخته است ، آيا مشترى حق رد دارد ؟\r\nعلّامه در تذكره فرموده : محتمل است كه حق رد داشته باشد چون شايد نيابت او فاسد و باطل بوده و بىجهت ادعاى نيابت كرده « 2 » و اين نقصى است كه مجوز رد است ، شيخ اعظم مىفرمايد : اقوى عدم رد است يعنى اين مجوز رد نيست ( چون اصالة الصحة در فعل مسلم جارى مىشود . )\r\nقوله : و كذالو اشترى ما عليه اثر الوقف :\r\nاگر مشترى متاعى را خريدارى كند كه بر آن اثر وقت پيدا شود ، آيا اين عيب است و مجوز ردّ ؟\r\nمىفرمايد : اين هم عيب نيست مگر يك امارهء قوى بر وقفيت پيدا شود كه در اين صورت بعيد نيست مجوز رد باشد ، زيرا مردمان در تملك مال وقفى كم‌رغبت هستند و شكى نيست كه كم‌ميلى ، تأثير روشنى در نقص قيمت شيئى دارد ( منازل وقفى با منازلى كه ملك شش‌دانگ باشد قيمتش متفاوت است ) پس نقص است و موجب رد يا ارش مىشود .\r\nقوله : و ذكر فى التذكرة ان الصيام و الاحرام . . . :\r\nاگر بعد از معامله معلوم شود كه مملوك نذر كرده كه هر ماه چند روز روزه بگيرد ، يا در حال احرام است يا در حال عدّهء طلاق يا وفات زوج است ، آيا روزه گرفتن يا محرم بودن و . . . عيب محسوب مىشوند ؟\r\nعلّامه در تذكره فرمود : اين‌ها عيب نيستند . « 3 »\r\nشيخ اعظم مىفرمايد : امّا اين كه اين‌ها موجب ارش نيستند ، پرواضح است و جاى بحث ندارد ، وامّا اين كه موجب رد هم نباشند آن هم با توجه به اين كه مدت زيادى ( به‌خاطر احرام يا عده يا روزه ) مشترى از منافع مملوكش بىبهره باشد ، باز هم حق رد نباشد ، ما قبول نداريم و اين حتماً نقص است و موجب رد است و كم‌تر از اين نيست كه منزلى را بفروشند و بعداً معلوم شود كه در اجارهء كسى است و تا يك سال مشترى حق انتفاع ندارد ، و همان‌طور كه اين امور و عيب و نقص موجب رد است هكذا احرام ، اعتداد و صيام موجب رد است .\r\nقوله : و قال ايضاً اذا كان المملوك نمّاماً . . . : اگر بعد از معامله معلوم شود كه مملوك ، آدم سخن‌چينى است ، جادوگر است ، زنان پاك‌دامن را قذف مىكند و تهمت مىزند و به آن‌ها نسبت\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 540 .\r\n( 2 ) . همان .\r\n( 3 ) . همان .\r\n","page_name":" 168 ","page_number":168},
  {"content":"\r\n\r\nناروا مىدهد ( كه حدّ شرعى دارد ) ، شارب‌الخمر است ، قمارباز است و . . . آيا اين‌ها عيب محسوب مىشوند ؟\r\nعلّامه در تذكره فرموده : عيب بودن اين‌ها محل اشكال است و خودشان عيب نبودن را تقويت كرده‌اند . « 1 »\r\nو باز فرموده‌اند : اگر مملوك آدم پرحرفى است كه هر حرف حق و باطلى را مىزند ، يا صداى درشتى دارد يا بىادب است ، يا ولدالزنا يا آوازه‌خوان يا حجامت‌گر يا پرخور ، يا كم‌خوراك است ، اين‌ها عيب نيستند و هيچ كدام موجب رد نمىشوند . ولى اگر حيوان كم‌خوراك باشد عيب و موجب ردّ است ، وامّا اگر كنيزى عقيم و نابارور باشد آيا موجب ردّ است ؟ خير ، چون يقين نداريم كه عيب از ناحيهء كنيز باشد ، شايد عيب از ناحيهء شوهرش باشد يا لعارض فعلًا حامله نمىشود ، پس عيب بودنش محرز نيست . « 2 »\r\nو بالاخره علّامه در تذكره در پايان بحث از موجبات رد ، فرموده : ضابطهء كلى اين است كه هرآن‌چه كه موجب نقصى در خود عين يا در قيمت آن مىشود به گونه‌اى كه موجب تفويت غرض صحيح عقلائى از مبيع مىگردد ، ضمناً عيبى هم نيست كه غالب باشد ( مثل ثيبوبت ) بلكه غالب در امثال آن مبيع ، نبود اين خصوصيت است ، چنين چيزى عيب و موجب رد است و هر خصوصيتى كه موجب اين ويژگىها نباشد عيب نيست و موجب رد نمىشود . « 3 »\r\n\r\n\r\n","description":"","footnote":"\r\n( 1 ) . همان .\r\n( 2 ) . همان .\r\n( 3 ) . همان .\r\n","page_name":" 169 ","page_number":169},
  {"content":"\r\n\r\n\r\nمباحث ارش ( ماهيت و احكام آن )\r\n\r\nمبحث اول : ارش در لغت و اصطلاح\r\nمكرر گفتيم كه در خيار عيب دو چيز مطرح است : يكى ردّ و يكى ارش ، راجع به ردّ مفصل بحث شد و مسأله روشن است ، راجع به خود عيب هم از لحاظ ماهيّت و مصاديق آن بحث شد ، وامّا راجع به ارش تا به حال بحث نشد ، اينك در مبحث پايانى خيار عيب ، راجع‌به ماهيّت ارش و احكام آن بحث مىكنيم و در آن چند بحث است :\r\nمبحث اوّل : معنا و مفهوم ارش در لغت عرب و در اصطلاح فقهاء :\r\nامّا در لغت : فيروزآبادى در كتاب قاموس ارش را به معناى ديه گرفته و گفته : ارش همان ديه است . « 1 » ( و مقيد نكرده كه ديهء چه چيزى ؟ پس اعم از ديهء جراحت و نقص بدنى يا ديهء قتل و مانند آن است . )\r\nجوهرى در صحاح « 2 » و فيومى در مصباح « 3 » گفته‌اند : ارش به معناى ديه جراحات ( نقص عضو ) است ، نيز گفته‌اند : ارش در اصل به معناى فساد است . « 4 » ( كه فساد سبب ديه است و لفظى كه براى سبب وضع شده بود در مسبّب استعمال شده به علاقهء سببيت و مسببيّت ، تا آن‌جا كه در اثر كثرت استعمال حقيقت شده در ديهء جراحت . )\r\nوامّا در اصطلاح : ارش در كلام فقها ، بر مالى اطلاق مىشود كه به‌عنوان عوض از نقصى گرفته مىشود كه آن نقص چند خصوصيت دارد : يكى اين كه مضمون است يعنى طرفى كه باعث اين نقص شده يا اين نقص نزد او و در دست او حادث شده ضامن آن است و بايد از عهده برآيد و ضرر به او مىرسد ، و ديگرى اين كه اين نقص مقدر شرعى هم نداشته باشد يعنى در شريعت عوض و بدل آن تعيين نشده كه چه مقدار و از چه چيزى بايد بپردازد ، پس امورى كه مثل دست و پا و چشم و . . . مقدر شرعى دارند ، ديهء آن‌ها را ارش نمىگويند . ) ضمناً فرقى ندارد كه اين نقص ، در مال طرف پيدا شود و نقص مالى باشد يا در بدن او پيدا شود و نقص بدنى باشد ، و نيز فرقى ندارد كه نقص وصفى باشد يعنى وصف صحّت شيئى از بين رفته باشد يا نقص كمّى باشد يعنى جزئى از مبيع تلف شده باشد ، ( و نيز فرقى ندارد كه عمداً بايع اين نقص را بر مال يا بدن وارد كند يا خطاً و يا اصلًا او وارد كننده نيست و به آفت سماوى نزد او اين نقص پديد آمده باشد . ) و در\r\n\r\n\r\n","description":"","footnote":"\r\n( 1 ) . القاموس المحيط ، ج 2 ، ص 261 .\r\n( 2 ) . صحاح اللغه ، ج 3 ، ص 995 .\r\n( 3 ) . المصباح المنير ، ص 12 .\r\n( 4 ) . دو آدرس قبلى .\r\n","page_name":" 170 ","page_number":170},
  {"content":"\r\n\r\nخصوص مورد بحث ما ارش عبارت است از مالى كه مشترى از بايع مىگيرد بابت وصف صحتى كه برعهدهء بايع است و او ضامن آن است .\r\nاز برخى حواشى شهيد اوّل رحمه الله نقل شده كه ارش در اصطلاح فقهاء به نحو اشتراك لفظى ( كه براى هر معنائى جداگانه وضع شده ، نه اين كه از باب اشتراك معنوى و اطلاق كلى بر فرد باشد ) بر چند معنى اطلاق شده .\r\n1 . يكى از آن‌ها مانحن فيه است ( مالى كه مشترى از بايع مىگيرد عوض از وصف صحتى كه نزد بايع يا در زمان خيار از بين رفته است . )\r\n2 . يكى از آن‌ها موردى است كه شخص بر عبد ديگرى جنايتى را وارد مىكند آن هم بر عفوى وارد مىشود كه مقدر شرعى ندارد و در شرع براى آن اندازه‌اى تعيين نشده است و اين جنايت موجب نقص قيمت عبد مىشود ، حال آن نقص قيمتى كه از ناحيهء چنين جنايتى به‌وجود مىآيد نامش ارش است .\r\n3 . باز شخصى بر عبد كسى جنايتى وارد كرده و عضوى از اعضاى او را نابود كرده ولى اين عضو تالف مقدر شرعى دارد ، مثلًا دست او را قطع كرده كه شرعاً نصف قيمت عبد را بايد بدهد ، حال ارش به معناى ثمن و قيمت اين عضو تلف شده‌اى است كه مقدر شرعى دارد . ( معناى دوّم و سوّم قسيم يكديگرند زيرا يكى مال چيزى است كه مقدر شرعى دارد و ديگرى ندارد . )\r\n( در اين‌جا نكته‌اى نقل مىكنيم : در اعضائى كه مقدر شرعى دارند ، حرّ اصل براى مملوك است يعنى اوّل بايد عبد را فرض كنيم كه حرّ است و اگر حرّ بود ديهء اين عضو چه‌قدر بود ، حال كه عبد است به همان نسبت از قيمت كم مىشود ، مثلًا دست او را قطع كرده‌اند كه اگر حرّ بود نصف ديهء كامل را بايد بدهد . حال كه عبد است نصف تمام قيمت را جانى ضامن است و بايد به مولاى عبد بدهد ، متقابلًا در اعضائى كه مقدر شرعى ندارد ملوك اصل است از براى حرّ ، يعنى اگر بر حرّ هم اين جنايت وارد شود نخست بايد فرض كنيم كه عبد است و اگر عبد بود اين نقص عضو چه مقدار موجب نقص قيمت او مىشد و از ارزش او مىكاست ، به همان نسبت از كل ديهء حرّ را جانى بايد به مجنى عليه بدهد . اگر يك‌دهم از قيمت عبد كسر مىشد ، بايد يك‌دهم كل ديه حر را بدهد و هكذا . )\r\n4 . اگر غاصبى جنايتى وارد كرده و سبب نقص عضو شده از باب اين كه « الغاصب يُؤخذ باشق الاحوال » بايد اكثرالامرين از مقدر شرعى ( معناى سوّم ) و ارش ( معناى دوّم ) را بپردازد و گاهى در خصوص غاصب ، ارش به اكثرالامرين اطلاق شده است . « 1 »\r\n\r\n\r\n","description":"","footnote":"\r\n( 1 ) . حاكى جناب سيّد عاملى در مفتاح الكرامه ، ج 4 ، ص 632 مىباشد .\r\n","page_name":" 171 ","page_number":171},
  {"content":"\r\n\r\nقوله : و فى جعل ذلك من الاشتراك . . . : منظور شيخ اعظم اين است كه در عبارت شهيد به چند مطلب اشاره شده :\r\n1 . مراد شهيد از اطلاق ، اطلاق عند الفقهاء است نه اطلاق لغوى .\r\n2 . لفظ ارش مشترك لفظى است در اين معانى خاصه هر كدام با خصوصيتى كه دارد ( در يكى مقدر شرعى هست ، در ديگرى نيست و . . . ) آن هم به‌طور وضع تعيّنى كه از كثرت استعمال لفظ در هر كدام با رعايت مناسبت بين آن و معناى لغوى به‌وجود آمده و از باب منقول بالغلبه است نه اين‌كه به‌طور وضع تعيينى و از نوع مرتجل باشد .\r\n3 . معانى حقيقيه بودن اين چهار تا عرضى است نه طولى به اين معنى كه لفظ ارش در هر كدام از آن‌ها استعمال شده با رعايت مناسبت بين خصوص آن با معناى لغوى و اصلى و كم‌كم به درجهء حقيقت رسيده نه اين كه در يكى از آن‌ها استعمال شده باشد با رعايت مناسبت بين او با معناى لغوى ، سپس در ديگرى استدلال شده باشد با رعيات منسابت بين آن با معناى اوّلى و هكذا . . . ، بنابراين لفظ ارش در اصطلاح فقهاء و مشترك معنوى نيست تا اطلاقش بر هريك زا اين چهار معنى از باب اطلاق كلى بر فرد و يا از باب حقيقت و مجاز باشد كه بر بعضى حقيقت و بر بعضى ديگر مجاز باشد ، چون هريك از اين دو خلاف وضع لفظ ارش براى هريك از معانى مذكور بالخصوص است ، پس تمام اين معانى منقولات‌اند از معناى لغوى به سبب كثرت استعمال لفظ ارش در هر يك از اين‌ها به علاقهء اطلاق و تقييد كه در لغت ، ارش به معناى مطلقى آمده ( مطلق ديه يا فساد ، يا ديهء جراحات ، مقدر شرعى باشد يا نباشد و . . . ) و در اصطلاحات اربعة به معناى مقيّد و خاص آمده .\r\nسپس شيخ اعظم مىفرمايد : معنايى كه ما براى ارش گفتيم ( و يطلق فى كلام الفقهاء عى مال يؤخذ . . . ) در حقيقت يك معناى عام و كلىاى است كه از اين معانى اربعه انتزاع شده و قدر جامع ميان همهء اين‌ها است .\r\n( مرحوم شهيدى مىفرمايد : اگر كلمهء « و لم يقدّر له فى الشرع مقدّر » در تعريف شيخ نبود ، مىپذيرفتيم كه اين معنى كلى انتزاعى است ولى با وجود اين قيد انتزاع آن معنى از اين معانى مشكل است زيرا در معناى سوّم قيد شد كه ارش « ثمن التالف المقدر شرعاً » و مقدر شرعى نداشتن با داشتن ضدان و نقيضان هستند و انتزاع يكى از دو نقيض از ديگرى است كه غلط است و نامش انتزاع كلى از فرد نيست و در معناى سوّم هم قيد « فى غيرالمقدر الشرعى » بود وانتزاع معناى اصطلاحى از اين هم از باب انتزاع معناى كلى از فرد نيست بلكه از باب انتزاع شيئى از خودش است ، ولذا اگر قيد مذكور در تعريف شيخ اعظم نبود كلى انتزاعى صحيح بود . ) « 1 »\r\n\r\n\r\n","description":"","footnote":"\r\n( 1 ) . هداية الطالب ، ص 545 .\r\n","page_name":" 172 ","page_number":172},
  {"content":"\r\n\r\nدر پايان شيخ اعظم مىفرمايد : و كيف كان ( معانى مذكور از باب اشتراك لفظى باشند كه شهيد گفت يا اشتراك معنوى و جامع انتزاعى داشته باشند كه ما گفتيم ) ، به هر حال مهم اين است كه ازتعريف ارش اين نكته را فهميديم كه ارش در مواردى است كه نقص مذكور ( مالى يا بدنى ، كمّى يا كيفى ) ضمان داشته باشد و طرف ضامن آن باشد ( بنابراين آن نقص‌هايى كه ضمان ندارد از بحث ما خارج است و ارش ندارد مثل نسيان كتابت يا طبّاخى و . . . كه اگر عبد يا كنيز اين امور را فراموش كنند موجب ارش نيست اگرچه از باب مطلق نقص مجوز رد باشد . )\r\n\r\nمبحث دوم : ضمان به قيمت واقعى يا عوض المسمّى\r\nقوله : ثم انّ ضمان النقص تابع . . . :\r\nمبحث دوّم در ضمان به قيمت واقعى يا عوض المسمّى است : گفتيم ارش در خصوص نقصى است كه مضمون باشد و طرف ضامن آن باشد ، حال سؤال اين است كه ضمان اين نقص چگونه است ؟ آيا ضامن قيمت واقعى آن است ؟ يا ضامن عوض المسمّى است ؟ مىفرمايد : قانون اين است كه جزء تابع كل باشد و به هرگونه كه كل را ضامن است ، جزء ( نقص عضو ) را ضامن باشد پس ضمان نقص تابع ضمان منقوص ( شيئىاى كه اين نقص بر او وارد شده ) است ، اگر شيئى منقوص يا اصل يا كل ، مضمون باشد به قيمت واقعى آن باشد ، اين نقص يا فرع يا جزء هم مضمون به قيمت واقعى است و به نسبت از قيمت واقعى شيئى منقوص را بايد بپردازد ، و مورد اين ضمان در شيئى مغصوب و در مال مستام ( كه مشترى از مالك گرفته تا آزمايش كند و اطراف آن را نگاه كند تا خريدراى كرده و نامش مقبوض بالسوم است ) و امثال آن است ( مثلًا كسى بدون توجه شيشهء كسى را شكست و . . . ) در اين موارد غاصب و قابض و متلف ضامن است و ضمانش هم از نوع ضمان يدى است « على اليد ما اخذت حتى تؤدى » و نحوه ضمان هم به قيمت واقعى است ، يعنى اگر كل اين شيئى را تلف مىكرد تمام قميت را ضامن بود ، حال كه جزئى از آن را تلف كرده به همان نسبت بعض قيمت واقعى را ضامن است ( ولا فرق كه قيمت اجزاء شيئى برابر باشد يا متفاوت باشد . )\r\nو اگر شيئى منقوص ، مضمون به عوض المسمّى باشد ( يعنى عوض براى آن تعيين شده مثل موارد معامله ) نه به قيمت واقعى ( كه نسبت ميان عوض واقعى و عوض المسمّى عموم من وجه است : گاهى مثل هم مىباشند كما هوالغالب ، گاهى عوض واقعى به مراتب بيشتر است و جنس را ارزان‌تر فروخته و عوض المسمى كم است و گاهى بالعكس . ) جزء تالف يا نقص ، هم مضمون به عوض المسمّى است و به نسبت از ثمن المسمى كم مىشود و نامش ضمان معاوضى است كه\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nبستگى دراد به چه مبلغى فروخته باشد ؟ و نسبت اين نقص يا جزء تالف به كل چه نسبتى باشد ؟ كه به همان نسبت از ثمن المسمّى را ضامن است و بايد به مشترى برگرداند . پس ارش در مانحن فيه يعنى تفاوت صحيح و معيب به نسبت از ثمن المسمّى نه از قيمت واقعى شيئى .\r\nقوله : و لذا عرف جماعة . . . : براساس محاسبه‌اى كه در فراز قبلى داشتيم ، عدّه‌اى از فقهاء ارش را در باب معيوب بودن مبيع ( كه مورد بحث ما است ) اين‌گونه تعريف كرده‌اند : « الارش جزء من الثمن نسبته اليه كنسبته التفاوت بين الصحيح و المعيب » « 1 » يعنى ارش عبارت است از قسمتى از ثمن المسمى كه نسبت آن به كل ثمن همانند نسبت تفاوت جنس سالم به معيب است ( كه جنس را صحيحاً قيمت مىكنيم مثلًا صد تومان و معيباً هشتاد تومان و نسبت 15 مىشود ، و به همان نسبت از ثمن المسمّى كسر مىشود و بايد بايع به مشترى پس دهد . )\r\nسرّ مطلب همان است كه گفتيم و به اجمال اين كه ضمان كل مبيع سالم بر بايع ، ضمان معاوضى بود يعنى بر بايع است كه مبيع را صحيح و سالم و تام و تمام به مشترى بدهد و ثمن را كامل بگيرد ، حال اگر نتوانست مبيع را به تمام و كمال تسليم كند و كاستى داشت به همان نسبت از كل ثمن را ضامن است و بايد به مشترى بدهد ، نه اين كه قيمت واقعى آن را ضامن باشد ( و گرنه گاهى جمع بين مثمن و ثمن در ملك مشترى مىشود چون قيمت واقعى همين جزء چه‌بسا به‌اندازهء تمام ثمن المسمى باشد پس مشترى هم جنس ناقص را گرفته و هم تمام ثمن را و جمع كذائى در معامله صحيح بلكه معقول نيست .\r\nقوله : نعم ظاهر كلام جماعة من القدماء . . . :\r\nپس ارش عبارت شد از تفاوت صحيح و معيب به نسبت از ثمن المسمى نه از قيمت واقعى ، ضمان هم ضمان معاوضى شد نه ضمان يدى ، ولى ظاهر كلام عده‌اى از قدماء « 2 » همانند ظاهر اكثر نصوص ارش ( كه قبلًا در اوائل خيار عيب در مسقطات ردّ و در فرعى كه در ادامه آوردند يز روايات ذكر شد و عمدتاً در فرع بود كه فرمودند : « و كيف كان ففى النصوص المستفيضه الواردة فى المسألة » . . . ) موهم اين معنى است كه منظور پرداخت قيمت واقعى جنس معيب است و به نسبت از قيمت واقعى كسر مىشود نه از ثمن المسمّى ، ولى چاره‌اى نداريم از حمل اين ظواهر بر فرد غالب يعنى از آن‌جا كه غالباً در بازار متاع را به قيمت واقعى معامله مىكنند ، فقهاء و روايات آن‌گونه تعبير كرده ، نه اين‌كه مراد قيمت واقعى باشد مطلقاً ولو در موارد نادرى كه به كم‌تر از آن معامله شده است . شاهد اين حمل تعبيرى است كه در روايات آمده كه « يردّ به قدر ما نقصّه العيب » يا « يردّ قيمة العيب » يا « يردّ فضل ما بين الصحة و الداء » و . . . كه متفاهم عرفى از اين تبعيرات است اين\r\n\r\n\r\n","description":"","footnote":"\r\n( 1 ) . قواعد ، ج 2 ، ص 74 ؛ جامع المقاصد ، ج 4 ، ص 192 و . . . .\r\n( 2 ) . مثل على بن بابويه و شيخ مفيد و . . . به نقل مفتاح الكرامة ، ج 4 ، ص 631 تا 633 .\r\n","page_name":" 174 ","page_number":174},
  {"content":"\r\n\r\nاست كه مقدارى از ثمن را به مشترى برگرداند نه همه را يا حتى بيش‌تر از آن را و اگر شرعاً پرداخت قيمت واقعى لازم بود گاهى ارش و تفاوت به مراتب از كل ثمن بيشتر مىشد ،\r\nمثلًا با توافق طرفين كنيزى را به دو دينار خريده در حالى كه قيمت واقعى آن در بازار صحيحاً دويست دينار و معيباً صد دينار است و تفاوت ، نصف يعنى صد دينار است و اگر بايع قيمت واقعى نقص و عيب را ضامن باشد بايد صد دينار هم به مشتر بدهد كه احدى به آن ملتزم نيست و قطعاً چنين فردى مشمول روايات مشارٌ اليها نيست ، و وقتى اين گونه موارد را شامل نشد ناگزير بايد تعبير روايات و كلام قوم حمل شود بر فرد غالب و در نتيجه مفاد روايات مخصوص فرد غالب است كه قيمت معاوضه با قيمت واقعى برابر است و موارد نادر را قطعاً شامل نيست . پس مشكل كلمات قوم و تعابير نصوص هم حل شد .\r\nقوله : و قد توهّم بعض من لاتحصيل له . . . : بعضىها كه چندان اهل مطالعه و دقت نيستند خيال كرده‌اند كه اگر عيب در مبيع بود ، ارش آن همين تفاوت بين صحيح و معيب به نسبت از ثمن المسمّى است . ولى اگر عيب در ثمن بود و مشترى ثمن معيوبى داد ارش آن تمام تفاوت بين صحيح و معيب است و بايد با قيمت واقعى جبران كند . . . .\r\nشيخ مىفرمايد : منشأ اين توهم اين است كه غالباً ثمن در معاملات ، نقد رايج بلد و مساوى با قميت واقعى مبيع است ولذا اگر معيوب درآمد بايد تمام تفاوت را بدهد ( كه ما قبول نداريم ) والّا از حمل بر غالب كه بگذريم اگر ثمن هم عين خارجى بود جاى اين حرف قطعاً نيست ، فى المثل اگر عبد را خريدراى كرد و بهاى آن را كنيزى قرار داده كه قيمت واقعى آن ولو معيوب باشد چندين برابر يمت عبد است ، در اين‌جا احدى نمىتواند بگويد بر مشترى است كه تفاوت واقعى بين صحيح و معيب جاريه را بدهد .\r\nو كيف كان اصل اين كه ضمان معاوضى به نسبت از ثمن المسمّى است و بايع تفاوت صحيح و معيب را به نسبت از اين ثمن بايد به مشترى برگرداند ، مسلّم است و جاى بحث ندارد اگرچه از ظاهر اخبار خلاف اين به چشم مىخورد ( قبلًا اشاره شد ) البته تأمل در روايات هم حاكم به خلاف اين ظواهر است ( كه حمل بر غالب شد به بيانى كه گذشت . ) پس ارش عبارت است از مقدارى از ثمن يا از مال ديگرى به همين اندازه كه بابت عيب ، بايع به مشترى مىدهد نه تمام الثمن و نه بيشتر از آن كه با ضمان معاملى سازگار نيست .\r\nقوله : نعم يشكل الامر فى المقام من جهة اخرى : پس از ناحيهء ظواهر اخبار و كلمات كه مراد قيمت واقعى باشد و بايع ضامن معيب به قيمت واقعى عيب باشد ، اشكال حل شد . ولى از ناحيهء ديگرى اشكال مىشود و آن اين كه قول به اين كه بايع ضامن وصف صحت است و بايد مقدارى از\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nثمن را كه در مقابل وصف صحت است به مشترى برگرداند نِه قيمت واقعى آن را ، دو لازم دارد كه هيچ كدام پذيرفتى نيست و در واقع مبتلا به دو اشكال است :\r\n1 . لازمهء اين قول اين است كه معامله نسبت به آن مقدار از ثمن كه در مقابل وصف صحت واقع شده خودبه‌خود فسخ شود و مسئلهء انفساخ باشد نه اين كه مشترى اگر خواست فسخ كند ، نظير اين كه اگر صد من گندم بفروشد و بعداً معلوم شود نود من است به همان نسبت از جزء مفقود ( ده من ) معامله منفسخ است و اصلًا از اول منعقد نشده است . در حالى كه احدى از فقهاء در مانحن فيه قائل به انفساخ نيست .\r\n2 . لازمهء ديگرش اين است كه بايع معيناً بايد ارش و تفاوت را از خود ثمن بدهد ( چون ضامن وصف صحت است به مقدار ما يخصّه من الثمن ) در حالى كه عدّه‌اى از فقهاء اين تعيّن را قبول ندارند و مىگويند : لازم نيست از خود ثمن بدهد ، از پول و مال ديگر هم مىتواند بدهد ، به اين دليل كه ارش عوض از چيزى نيست بلكه غرامت شرعى خارج از معامله است كه براى حيران ضرر مشترى داده مىشود . توضيح غرامت شرعى بودن ارش : فلسفهء وجودى ارش تنقيص و كم كردن ثمن نيست تا بتواند در مقابل جنس معيب قرار گيرد ( تا حتماً از خود ثمن كم شود ) بلكه به عكس ، فلسفه‌اش تكميل و تتميم معيب و بالا آوردن آن است تا بتواند در مقابل ثمن المسمى قرار گيرد و به همين جهت تعبير به ارش شده كه به معنى جبران كاستى و كمبود در يكى از عوضين است ، مثل همهء ارش‌هاى ديگر كه به‌وسيلهء آن‌ها نقص عضو يا مال تدارك مىشود .\r\nآن‌گاه اگر ارش غرامت شرعى خارج از معامله شد بايد بگوييم : اين ضمان عيب كه بر عهدهء بايع است نه از نوع ضمان معاوضى است كه اگر از آن نوع بود لازمه‌اش انفساخ معامله نسبت به فائت مضمون و مقابلش از ثمن بود ، و نه از نوع ضمان يدى است كه اگر از اين نوع بود مقتضى ضمان به قيمت واقعى مىبود نه به تفاوت صحيح و معيب از ثمن المسمّى ، پس نوع سوّم بايد باشد . حال اين دو مشكل را چگونه حل كنيم كه قول ما مستلزم اين‌ها و اين‌ها از لوازم و مقتضيات آن است .\r\nقوله : فلا اوثق من ان يقال . . . :\r\nپاسخ اشكال اوّل : علىالقاعده چيزى از ثمن در مقابل وصف صحت قرار نمىگيرد همان‌گونه كه در مقابل ساير اوصاف قرار نمىگيرد . و عرفاً قانون معامله اين است كه چيزى در مقابل اوصاف قرار نگيرد زيرا اوصاف امور معنوى هستند نه اعيان خارجى و عقلاء پول را در مقابل عين خارجى مىدهند ( و در مقام نزاع مىگويد : من اين منزل يا باغ يا ماشين را خريده‌ام ) بنابراين مقتضاى معاوضه اين است كه تمام ثمن در برابر عين مثمن باشد نه اين كه جزئى از آن در برابر وصف صحت باشد .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nبهترين شاهد مطلب باب معاملات ربوى است كه اگر كسى صد من گندم سالم را در برابر صد و ده من گندم معيوب معامله كند ، شرعاً ربوى و باطل است چون عين به عين معامله مىشود و در بيع هم‌جنس به هم‌جنس زيادى در يك طرف باعث ربا است و كسى نمىتواند بگويد ده من زيادى به‌خاطر وصف صحت است يعنى چون اين گندم معيوب است و طرف مقابل صحيح است پس بايد آن وصف صحت با اين زيادى جبران شود . پس از نظر قواعد معامله چيزى در برابر وصف صحت نيست تا شما بگويد : حالا كه وصف صحت نيست بايد معامله به همان نسبت منفسخ شود و مثل اين است كه جزئى از مبيع نباشد . . . ،\r\nآرى به حكم نص ( روايات اوّل باب خيار عيب ) و اجماع كه دو دليل تعبدى هستند ، وصف صحت با ساير اوصاف فرق دارد و اين يكى مضمون است و بر عهدهء بايع مىآيد و بايد آن مقدار زيادى كه مشترى به‌خاطر وصف صحت داده به او برگردد . و سرّ مطلب اين است كه اگرچه وصف صحت هم مقابله با مال نمىكند و چيزى از ثمن در قبال او واقع نمىشود ولى اين وصف داعى مشترى بر پرداخت مبلغ بيشتر است و بايع هم متعهد شده كه اين وصف باشد و لذا اگر تخلف حاصل شد مشترى حق دارد از بايع مطالبه كند كه به التزامت پايبند باش و عمل كن ، كما اين كه حق دارد اين التزام را ساقط كند . اين است كه وصف صحت با بقيّه فرق مىكند .\r\n( البته مسأله نص و اجماع و تفاوت تعبّدى اگر باشد بحثى نيست ولى اين كه جناب شيخ به‌دنبال آن فرمودند : سرّ مطلب اين است . . . ، كار را مشكل مىكند زيرا اگر مسأله داعويت مطرح شد باز فرق بين وصف صحت با ساير اوصاف نيست ، وصف كتابت و خياطت و طباخى و . . . نيز داعى مشترى مىشود بر پرداخت پول بيشتر ، پس بايد بابت ساير اوصاف هم بتواند ارش بگيرد ، در حالى كه كسى به آن ملتزم نيست ، و بهتر آن است كه همان تعبّد و نص و اجماع را موجب فرق بدانيم . )\r\n\r\nمبحث سوم : ارش جزء عوض است يا غرامت شرعى\r\nقوله : نعم يبقى الكلام فى كون هذا الضمان . . . :\r\nپاسخ اشكال دوّم : بحثى است كه آيا ارش و تفاوتى كه مشترى از بايع مىگيرد از خود ثمن است و عين قسمتى از آن را بايد به مشترى بدهد ؟ يا لازم نيست از خود اين ثمن بدهد بلكه مختار است از خود اين بدهد يا از خارج و از پول ديگر به مقدار آن جزء ؟ از تعريف ارش در كلام اكثر ، احتمال اوّل استفاده مىشود زيرا در تعريف ارش گفته‌اند : « هو جزء من الثمن . . . » « 1 » وعده‌اى مثل علّامه در تذكره « 2 » و شهيدان در كتاب‌هاى خودشان « 3 » احتمال دوّم را اختيار كرده‌اند و ارش را\r\n\r\n\r\n","description":"","footnote":"\r\n( 1 ) . علّامه در قواعد ، ج 2 ، ص 74 ؛ محقق ثانى در جامع المقاصد ، ج 4 ، ص 192 و . . . .\r\n( 2 ) . تذكره ، ج 1 ، ص 528 .\r\n( 3 ) . دروس ، ج 3 ، ص 287 ؛ مسالك ، ج 3 ، ص 299 .\r\n","page_name":" 177 ","page_number":177},
  {"content":"\r\n\r\nغرامت شرعى و خسارت و جريمه‌اى دانسته‌اند كه عندالمطالبه بايع بايد بپردازد حال از خود ثمن بدهد يا از جاى ديگر ، محقق ثانى هم در جامع المقاصد مردد شده كه آيا كدام وجه قابل قبول است . « 1 »\r\nشيخ اعظم احتمال ثانى را اختيار مىكند كه ارش به مقدار جزئى از ثمن است نه خود آن ، دليل شيخ چند امر است :\r\n1 . اصل ، عدم تسلط مشترى بر بخشى از ثمن است ( قبل از اعمال خيار چنين تسلطى نداشت ، پس از آن شك مىكنيم استصحاب عدم سلطه جارى مىشود . )\r\n2 . و نيز اصل ، برائت است يعنى شك داريم كه آيا بر بايع واجب است ارش را از خود ثمن بدهد يا واجب نيست ؟ اصل برائت كه براى رفع كلفت و مضيقهء جارى مىشود ، حكم به عدم وجوب دفع از خود ثمن مىكند ، سرّ مطلب اين است كه اصل ضمان وصف صحت ، بر خلاف قاعده و به موجب نص و اجماع و يك حكم تعبدى بود و در امورى كه خلاف قاعده است بايد به قدر متيقن اكتفا شود كه اصل پرداخت ارش و از عهده برآمدن بايع و عمل به تعهد باشد وامّا اين كه علاوه بر آن معيناً از خود ثمن بدهد اين زيادى است و در اين زيادى اصل برائت به راحتى قابل جريان است .\r\n3 . اطلاق روايت حماد بن عيسى « 2 » و روايت عبدالملك « 3 » كه مىگويند : « له ارش العيب » يعنى مشترى حق دارد ارش و ديه و بدل عيب را از بايع بگيرد ، امّا از چه مالى بگيرد ؟ تعيين نشده پس اطلاق دو روايت هم دلالت دارد كه وجه ثانى درست است .\r\nقوله : ولا دليل على وجوب كون التدارك . . . : در مقابل ادلّه‌اى كه براى وجه ثانى آورديم ، مىگوييم هيچ دليلى بر وجه اوّل ( كه ارش جزء ثمن باشد و از عين ثمن بايد جبران شود ) نداريم مگر ظاهر تعبير بعضى روايات كه مىگويد : بايع بايد تفاوت صحيح معيب را به مشترى رد كند و يا فضل و زيادى را رد كند و ظاهرش اين است كه بايد آن مقدارى كه رد مىكند از همان چيزى باشد كه قبلًا از مشترى گرفته و از عين ثمن باشد .\r\nپاسخ اين دليل : تعابير مزبور از باب اين است كه غالباً در معاملات ثمن به‌دست بايع رسيده و قبض و اقباض حاصل شده ( چون نقدى معامله مىكنند ) و غالباً هم ثمن از نقدين ( درهم و دينار يا پول رايج بلد ) است و حكم به ردّ تفاوت يا تفاضل و . . . به اعتبار نوع است ( يعنى از همين نقد رايج بلد بايد بدهد ) نه به لحاظ شخص ( كه از عين ثمن مقدارى بپردازد . ) و اين معنى با دقت و تأمل تام و تمام در مفاد روايت حاصل مىشود .\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 194 .\r\n( 2 ) . وسائل الشيعه ، ج 12 ، ص 415 ، ح 7 .\r\n( 3 ) . همان ، ص 416 ، ح 2 .\r\n","page_name":" 178 ","page_number":178},
  {"content":"\r\n\r\nضمناً از پاسخ روايات مذكور ، پاسخ روايت ديگر هم داده شد و آن روايت ابن سنان است كه مىگويد : اگر پول را هنوز مشترى به بايع نداده فهميد كه مبيع معيوب است مىتواند به مقدار عيب از خود ثمن كسر كند و بقيّه را به بايع بدهد « 1 » و پاسخ اين است كه باز غالباً ثمن در معامله كلى است ( مثلًا مىگويد :\r\nاين كتاب را به صد تومان خريدم و نمىگويد : به اين صد تومان كه ثمن جزئى شود ) و وقتى كلى شد به ذمهء مشترى مىآيد و وقتى به سبب عيب در مبيع ، بايع مشغول‌الذمه شد به ارش ، مشترى مىتواند عوض عيب را از پول ديگر از او بگيرد ، يا اگر مقروض است از بابت قرض خود حساب كند و يا از همين ثمن كه به ذمّه‌اش آمده حساب كند و مقدارى را بردارد و بقيّه را بدهد . در نتيجه : ارش عبارت است از مقدار جزء ثمن نه عين آن و دليلى نداريم كه از خود ثمن باشد .\r\n\r\nمبحث چهارم : لزوم اداء ارش از نقد رايج بلد و عدم لزوم آن\r\nقوله : ثم على المختار من عدم تعينه من عين الثمن :\r\nمسلك ما در فراز قبلى اين شد كه بايع مختار است ارش را از خود ثمن بپردازد يا از پول ديگر بدهد و لازم نيست حتماً از خود ثمن باشد ، حال بر اين مسلك آيا معيّناً بايد از نقدين ( درهم و دينار رايج بلد ) بدهد ؟\r\nيا باز هم مختار است كه از پول رايج بلد بدهد يا از جنس ديگرى بدهد ، و اگر از جنس ديگر داد مشترى حق امتناع و اعتراض ندارد ؟ مىفرمايد : بايد از پول رايج بلد بدهد مگر مشترى راضى شود و با تراضى طرفين جنس بدهد ( حال به عنوان وفا به ما فىالذّمه و دين ، يا به‌عنوان معاوضه يعنى ما فىالذّمه خودش را با جنس ديگر معاوضه كند و بيع كلّى به عين صورت گيرد . ) والّا اگر راضى نباشد حق دارد امتناع كند و خواهان پول رايج باشد .\r\nسرّ مطلب آن است كه اصل در ضمان مضمونات درهم و دينار است و اصولًا وقتى كسى ضامن مىشود بايد پول رايج بلد را بدهد و قاعده اين است مگر تراضى به امر ديگرى صورت‌بگيرد .\r\nمحقق ثانى رحمه الله از عبارت علامه در قواعد و تحرير و از عبارت شهيد در دروس ابن طور استطهار كرده كه به‌نظر آنان لام نيست ارش از نقدين باشد و بايع مختار است كه از غير نقدين هم بدهد « 2 » منشأ اين استظهار آن است كه علامه و شهيد در باب بيع صرف چنين فتوا داده‌اند : اگر پس از متفرق شدن از مجلس معامله در يكى از عوضين ( طلا يا نقره ) متخالفين ( طلا را به نقره يا بالعكس فروخته‌اند ) عيبى مشاهده شد حق دارد از غير نقدين ( جنس ديگر ) ارش و تفاوت بگيرد\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 414 ، باب 4 ، ح 1 .\r\n( 2 ) . جامع المقاصد ، ج 4 ، ص 192 .\r\n","page_name":" 179 ","page_number":179},
  {"content":"\r\n\r\n( ضمناً ربا هم در اين‌جا راه ندارد چون ده جنس مختلف و متفاوت هستند . ) ولى از خود نقدين جايز نيست . « 1 »\r\n( البته بحث ما در تعيّن و عدم تعيّن از نقدين است ولى علّامه و شهيد فتوا به عدم جوزا اخذ از نقدين داده‌اند كه پس از تفرّق حق ندارند ارش را از خود نقدين بگيرند و اين بر مسلك اين است كه ارش جزئى از ثمن باشد كه در اين فرض در خصوص بيع صرف تقابض فى المجلس شرط است و چون متفرق شده‌اند و بعداً مىخواهد ارش بدهد بايد از غير نقدين باشد ، ولى بحث ما فعلًا در تعيّن و عدم تعيّن از نقدين است نه جواز و عدم جواز ، و عدم تعيّن يعنى اخذ ارش از نقدين هم جايز است ولى معيّن نيست كه حتماً از نقدين باشد ، و كيف كان از عدم جواز عدم تعيّن هم استفاده مىشود كه وقتى جايز نبود اخذ از نقدين پس به طريق اولى واجب و لازم و معين نيست . )\r\nسپس محقق ثانى به فتواى علامه و شهيد اعتراض كردن به اين كه : در كليّهء حقوق مالى ( اموال يا حقوقى كه از قبيل حق مالى است و مقابله به مال مىكند و قابل نقل وانتقال به عوض است ) براى احقاق حق و گرفتن حق به نقدين رجوع مىشود ( اصل اين‌ها هستند ) و بايد عوض را ازدرهم يا دينار بدهد .\r\nپس در خود حقى كه به واسطهء نقصانى در يكى از نقدين ( چون معاملهء صرفى است و بيع نقد به نقد است ) پيدا مىشود و يكى از آن دو معيوب مىباشند به طريق اولى بايد به نقدين رجوع شود ، ( پس چگونه شما فتوا به عدم جواز داريد ؟ )\r\nقوله : و يمكن رفع هذا الاشكال . . . : مرحوم شيخ در دفاع ازعلامه و شهيد و پاسخ اشكال محقق ثانى مىفرمايد : آن‌كه مضمون به نقدين است و ضامن بايد با پرداخت درهم و دينار از عهده برآيد عبارت است از چيزهايى كه اوّلًا مال باشند ( نه حق ) ، ثانياً متعين و مشخص باشند ( نه كلى ) ، و ثالثاً از تيميات باشند ( نه مثلى ) ، و رابعاً در ذمّهء ضامن مستقر شده باشند . در چنين مواردى بايد با پرداخت پول رايج از عهده برآيد با اداء جنس ديگر از عهده برنمىآيد مگر با تراضى طرفين ، ولى در مانحن فيه ( باب بيع درهم يا دينار معيوب و ثبوت خيار عيب براى طرف ) ابتداء به ساكن و اوّلًا وبالذات مالى به ذمّه بايع نمىآيد ( و گرنه بايد به همان نسبت معامله باطل باشد چون عوض آن قبل از تفرق به مشترى نرسيده و در بيع صرف تقابض فىالمجلس شرط است . ) بلكه آن‌چه ثابت است يك حقّى است ( حق‌الخيار ) كه صاحب حق مىتواند آن را اسقاط كند و بگذرد و غائله ختم شود و مىتواند اعمال كند ، و اگر اعمال كرد مىتواند معامله را فسخ كند و عوض را رد كند و عوض خود را پس بگيرد و مىتواند امضا كند و ارش بگيرد ، و در مقام اخذ\r\n\r\n\r\n","description":"","footnote":"\r\n( 1 ) . قواعد ، ج 2 ، ص 39 ؛ تحرير ، ج 1 ، ص 172 ؛ دروس ، ج 3 ، ص 304 .\r\n","page_name":" 180 ","page_number":180},
  {"content":"\r\n\r\nارش مىتواند از نقدين انتخاب كند و ابتدا به ساكن مطالبه به نقدين كند ( چون ارش جزء عوض نيست تا قبض فىالمجلس لازم باشد ) و مىتواند از غير نقدين مطالبه كند ، و اگر از غير نقدين اختيار كرد و طرف هم به آن راضى شد ( چون گفتيم اصل در ضمان مضمونات نقدين است و ما عداى آن نياز به تراضى طرفين دارد . ) در اين صورت مختار ذىالحق ، خود ارش است نه عوض آن ( تا محقق ثانى آن اولويت را مطرح كند . ) البته اگر ذىالخيار در بيع صرف از غير نقدين مطالبه كرد طرف مقابل حق دارد امتناع كند چون پرداخت غير نقدين بر ذمّهء او متعين نشده اما اگر از نقدين مطالبه كرد طرف مقابل حق امتناع ندارد .\r\n\r\nمبحث پنجم : ارش مستوعب و فراگير\r\nمبحث پنجم : راجع‌به ارش مستوعب است :\r\nقوله : ثم انه قد تبين مما ذكرنا . . . : مقدّمه : حق و ملك و مال سه عنوانى هستند كه ميان آن‌ها از نسب اربع عموم و مخصوص مزوجه است و در جاى خود بيان شده فعلًا مىخواهيم اشاره كنيم كه گاهى چيزى هم ماليت دارد هم ملك مشترى است و هم متعلّق حق او و غالب همين است . و گاهى چيزى ماليت ندارد ولى ملكيت دارد متعلّق حق طرف هم هست مثل يك دانهء گندم و مثل مانحن فيه اگر عيبى در مبيع حادث شود قبل از قض يا در زمان خيار كه عيب مستوعب باشد و بايع تمام قيمت را بايد بدهد ( البته اگر ارش مستوعب داشته باشيم ) ولى مالكيت مشترى نسبت به عين باقى باشد كه حق هم به طريق اولى هست .\r\nو گاهى چيزى ماليت ندارد و ملكيت هم ندارد ولى متعلّق حق طرف است مثل خمرى كه براى سركه درست كردن اخذ مىشود كه خمر محترمه است و متعلّق حق آخذ است ولى نه مال او است كه شرعاً ماليت ندارد و نه ملك او ، و مثل مانحن فيه بنابراين كه عيب حادث بر وجهى باشد كه موجب خروج از ملكيت هم بشود ولى همين عين غيرمملوك متعلق حق مشترى باشد .\r\nو گاهى چيزى حتى متعلق حق كسى هم نيست پس حق و ملك و مال در مانحن فيه در طول است :\r\nممكن است فقط حق باشد و ممكن است علاوه بر آن ملك هم باشد و ممكن است علاوه بر آن دو ، مال هم باشد .\r\nبا حفظ اين مقدّمه مىگوييم : در باب ارش ( مالى كه عوض از نقص مضمون ، گرفته مىشود ) در مقام ثبوت و تصور سه احتمال متصور است :\r\n1 . ارش غير مستوعب ( ارش كه شامل قسمتى از ثمن مىشود ولو مثلًا 99100 ولى قسمتى از آن به ملك بايع مىماند هرچند كم و ناچيز باشد .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n2 . ارش مستوعب ( ارشى كه شامل تام قيمت مبيع مىشود و بايد تمام ثمن المسمّى يا مقدار آن را به مشترى پس دهد .\r\n3 . ارشى كه نه‌تنها مستوعب تمام ثمن است بلكه بيشتر از آن بايد بدهد .\r\nاز اين سه احتمال ، احتمال سوّم بر مبناى اين است كه بايع قيمت واقعى را ضامن باشد و قيمت كذائى هم به مراتب بيشتر از قيمت مورد معامله باشد . ولى اين مبنا قبلًا ابطال شد و دانستيم كه ضمان به قيمت واقعى نيست بلكه به نسبت از ثمن المسمّى ضامن است . حال كلام در دو احتمال ديگر است كه از آن دو هم احتمال اوّل قطعاً صحيح است و با معناى ارش و با تعابير روايات كه « يردّ التفاوت او فضل ما بين الصحيح و المعيب و . . . » هم سازگار است . ولى كلام در اين است كه ما ارش مستوعب و مستغرق هم داريم كه تمام ثمن را شامل شود يا خير ؟\r\nشيخ اعظم مىفرمايد : از مطالبى كه قبلًا در رابطه با معناى ارش گفتيم « مالٌ يؤخذ بدلًا عن نقصٍ مضمون . . . » روشن شد كه ما ارش مستوعب نداريم و معقول نيست ارش مستوعب باشد ، دليل ما اين است كه جنس معيوب ( كه مفروض ما است و معامله بر متاع معيوب واقع شده ) اگر عيبش در حدّى است كه او را از ماليّت ساقط كرده و اصلًا ارزش و ماليت ندارد ، در اين صورت معامله از اصل باطل است و نوبت به حق‌الخيار و ارش نمىرسد چون از شروط صحت معامله يكى ماليّت عوضين است ؛ و اگر عيب در اين حدّ نيست و معيوب ماليّت دارد هرچند ناچيز ( مثلًا اگر سالم بود صد تومان ، حالا كه معيوب است يك تومان معامله مىشود ) يقيناً قسط و حظ و بهره‌اى از ثمن براى بايع مىماند و به نسبت صحيح و معيب 1100 به بايع مىرسد و همين كافى است كه ارش مستوعب نباشد ( به معناى حقيقى كلمه و به معناى مسامحى كه ارزش ندارد . )\r\nآرى ممكن است ارش مستوعب را به اين نحو تصوير كنيم كه معامله بر متاع سالم و ارزش‌دار واقع شد ولى پس از عقد و قبل از قبض يا قبل از انقضاء خيار ، يك عيبى در آن حادث شد كه تمام قيمت آن را شامل شد و او را از ماليّت انداخت ولى از ملكيت ساقط نشد و كماكان بر صفت ملك مشترى باقى بود ، اين ارش مستوعب است ؛ ولى مبناى آن كه از ماليت ساقط شود ولى بر ملكيّت باقى باشد ناتمام است زيرا مبتنى است بر اين كه حدوث عيب كذائى ملحق به تلف و به منزلهء تلف نباشد و عرف حكم به بقاء ملك كند در اين فرض حكم به انفساخ معامله نمىشود و ملك باقى است و مشترى حق دارد ارش عيب را بگيرد و ارش آن تمام ثمن است ولى اين مبنا ناتمام است زيرا وقتى عيب حادث بر عهدهء بايع بود و او ضامن بود ( به حكم روايات كه مىگويد : « ان حدث فى الحيوان حدث فهو من مال البايع حدّ ينقضى خياره . » « 1 » گويا اين عيب در ملك خود بايع\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 352 ، باب 5 ، ح 5 .\r\n","page_name":" 182 ","page_number":182},
  {"content":"\r\n\r\nو قبل از معامله حادث شده و قبلًا اشاره شد كه اگر چنين عيبى در ملك بايع محقق شده بود و مبيع را كلًا از ماليت ساقط كرده بود معامله باطل مىشد ، اين‌جا هم مىگوييم حدوث عيب در زمان خيار يا قبل از قبض ، به منزلهء حدوث آن در ملك خود او است و البته نتيجهء آن بقاء معامله و ملكيت نيست تا حكم به ارش مستوعب شود ، بلكه نتيجه‌اش در حكم تلف شدن مبيع در اين مدت است كه موجب انفساخ معامله است و مبيع معيوب به خود بايع برمىگردد و اگر هم ملك يا حق باشد مال او مىشود و تمام ثمن به مشترى برمىگردد ، پس ما ارش مستوعب نداريم .\r\nمگر كسى اين حرف را نپذيرد و بگويد : حدوث عيب در زمان خيار تنها از اين جهت به منزلهء عيب قبل از معامله است كه خسارت و دَرَكِ آن بر بايع است و بايد تدارك كند ، و از جهات ديگر مثل عيب قبلى نيست ( عيب قبلى موجب بطلان معامله بود ، ولى عيب بعد از معامله و در زمان خيار ، اين حكم را ندارد و مبطل معامله‌اى كه صحيحاً واقع شده نمىباشد . آرى در اين فرض ملك معيوب به مشترى مىرسد و مالكيت او محفوظ است و از طرفى هم حق دارد ارش عيب كذائى را بگيرد كه ارش مستوجب مىشود .\r\nو بلكه بالاتر از اين چه‌بسا ملكيّت مبيع هم از بين برود و فرض كنيم عيب به‌گونه‌اى باشد كه مبيع را از ملك بودن هم خارج كند ولى حق مشترى باقى است و دليلى بر الحاق آن به تالف نداريم ( نظير خمرى كه براى سركه درست كردن مىگيرند كه مال و ملك نيست ولى متعلق حق آخذ هست . ) در اين فرض هم مشترى از حق خود استفاده مىكند و مبيعى را كه متعلق حق او است مىگيرد و بابت عيب حادث هم ارش مىگيرد و آن تمام ثمن است ولى تمام ثمن را به‌عنوان ارش مىگيرد نه به‌عنوان انفساخ معامله .\r\n( مرحوم شيخ از اين دو حرف پاسخى نمىدهند و در پايان مسأله كه خواهد آمد پس از نقل عباراتى از علّامه مىفرمايد : فالمسأله محل تأمل ، كه ارش مستوعب معقول است يا خير ؟ )\r\nقوله : هذا الّا انّ العلّامة قدس سره : ما ارش مستوعب را در مورد عيب متقدم بر اصل معامله كه مورد بحث ما است نپذيرفتيم ( آرى در مورد عيب حادث بعد از معامله و در مدت ضمان بايع در بعض صور ، قابل تصوير و معقول بود . ) ولى از عبارات علّامه در قواعد ، تذكره ، تحرير و نهاية الاحكام استظهار مىشود كه ارش مستوعب داريم و چنين چيزى معقول است . اينك نقل عبارات علّامه :\r\nدر كتاب قواعد فرموده : ( مقدّمه : عبد يا جانى است و جنايتى به كسى وارد آورده و يا جانى نيست ، جانى هم يا جانى خطايى است يعنى قصدى نداشته و به اشتباه بر كسى جنايتى وارد كرده و يا جانى عمدى است ، در جنايت خطائى اختيار دست مولى است كه قديه بدهد و عبد را آزاد كند يا تسليم كند به مجنى عليه يا اولياى دم ، ولى در جنايت عمدى اختيار دست مجنى عليه است و\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nمولى اجنبى است و لذا اگر فروخت بايد مجنى عليه اجازه كند . البته تفصيل اين مطالب در باب خودش ، با اين مقدّمه مىگوئيم :\r\nاگر مولا عبدى را كه جنايت خطاى مرتكب شده ( و به اشتباه كسى را كشته يا چشم كسى را كور كرده و . . . ) بفروشد ( كه خود اين كار به معناى انتخاب قديه دادن است والّا اگر در صدد تسليم عبد به مجنى عليه بود كه از ملك خود اخراج نمىكرد ) به قولى اقلّ الامرين از ارش ( ديه جنايت منظور است نه ارش مصطلح ) و قيمت عبد را ضامن است و بايد به مجنى عليه بدهد و به قولى بايد ارش ( ديهء جنايت ) را بدهد ( چه كم‌تر از قيمت آن باشد يا نه ) و اصل بيع عبد كذائى صحيح است به شرط اين كه مولى موسر ( متمكن ) باشد و بتواند ارش يا اقل‌الامرين را بپردازد ( ضمناً بذل هم بكند ، و گرنه در حكم معسر است كه بيايد ) و اگر موسر نباشد يا بذل نكند ، مجنى عليه ( يا ولى او ) بين اجازهء بيع يا فسخ آن مخير است ( چون حق مجنى عليه به عين مبيع كه عبد باشد تعلّق گرفته و بايد ذى حق معامله را اجازه كند ( مثل بيع فصولى ) ،\r\nو اگر مولى عبدى را كه جانى عمدى است بفروشد ( چه موسر باشد و بذل هم بكند يا نه ) در هر صورت متوقف است بر اجازهء مجنى عليه ( و اگراجازه نكرد كه معامله باطل است ) و اگر اجاره كرد بايع ، ضامن اقل‌الامرين از ارش ( ديه جنايت ) و قيمت عبد است ، از طرفى مشترى كه عبد جانى را خريده اگر جاهل بوده به جانى بودن ( كه يك عيب است ) حق‌الخيار عيب دارد و اگر فسخ كرد حق دارد از بايع ثمن را بگيرد و اگر امضا كرد حق دارد ارش بين صحيح و معيب را بگيرد .\r\nآن‌گاه اگر جنايت مستوعب قيمت بود و تمام قيمت عبد را شامل مىشد در اين صورت همان‌طور كه اگر رد مىكرد تمام ثمن را مىگرفت همين‌طور اگر امضا هم بكند ارش ، تمام ثمن است و اگر مستوعب نبود در اين صورت ارش تمام ثمن نيست بلكه مقدارى از ثمن خواهد بود . ( محل شاهد اين فراز است كه ارش مستوعب هم در كلام علامه تصور شد و حكم كردند به اخذ تمام ثمن به عنوان ارش . )\r\nو اگر مشترى عالم بود كه عبد جانى است و اقدام به معامله كرد حق رجوع به ثمن يا ارش ندارد ( چون خودش بر ضرر خويش اقدام كرده است و مشترى عالم مىتواند به جاى تسليم عبد ، به مجنى عليه فديه دهد ، همان‌طور كه مالك اصلى بايد فديه مىداد ، و اگر مشترى فديه داد حق رجوع به بايع ندارد و اگر از عبد جانى عمدى قصاص شد ، مشترى جاهل حق ردش ساقط مىشود ( چون قصاص به منزلهء عيبى است كه نزد مشترى حادث شده و عيب حادث مانع از ردّ به عيب قديم است و تنها حق دارد ارش بگيرد يعنى تفاوت ميان جانى بودن ( كه معيوب است ) و جانى نبودن ( كه صحيح است ) يعنى عبد را صحيحاً و بدون جنايت قيمت مىكنند ، معيباً و با\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nجنايت هم قيمت مىكنند و تفاوت هرچه بود به همان نسبت از ثمن المسمّى كم مىشود و به مشترى برمىگردد . « 1 »\r\nخلاصه اين كه در كلام علّامه مطالب فراوانى بود كه در جاى خود بحث مىشود ولى فرازى هم داشت كه محل شاهد ما بود و در لابلاى نقل كلام ايشان اشاره شد كه تصوير ارش مستوعب‌بود .\r\nو در كتاب « تذكره » در باب عيوب ، عين همين عبارت را آورده است « 2 » ( پس باز هم ارش مستوعب را قبول كرده‌اند . ) و در همان كتاب در اوايل بيع در مسألهء بيع عبد جانى چنين فرموده : ( اگر مولى مو سر باشد مطلب همان است كه در « قواعد » و عبارت باب عيوب از تذكره ذكر شد ) و اگر معسر باشد چنين نيست كه به صرف بيع عبد جانى از سوى مولى ، حق مجنى عليه از عين ( رقبه ) ساقط شود و منتقل شود به ذمّهء مولى و بايد فديه بدهد ، بلكه بستگى دارد كه مجنى عليه بيع عبد جانى را امضا بكند يا نه ؟ اگر اجازه كرد حق او از عين ساقط مىشود ( خودش اسقاط كرده ) و به ذمّه بايع منتقل مىشود . والّا فلا .\r\nسرّ مطلب اين است كه اگر بايع موسر بود مختار بود و مىتوانست حق مجنى عليه را از عين رقبه به فديه منتقل كند ولى حالا كه معسر است ( كما هو المفروض ) چنين اختيارى ندارد ، در نتيجه حق مجنى عليه به قوت خود باقى است و بر حق مشترى نسبت به عبد جانى مقدم است ( چون سبب آن تقدم دارد . ) آن‌گاه اگر مشترى جاهل به عيب بود در دو صورت حق دارد تمام ثمن را از بايع بگيرد : يكى فرضى كه پس از علم به عيب معامله را فسخ كند و ثمن را بگيرد و ديگرى وقتى كه امضا كند و بخواهد ارش بگيرد آن هم ارش مستوعب چون ارش چنين عبدى تمام ثمن او است . آرى اگر مستوعب نبود به مقدار ارش ( به نسبت صحيح و معيوب ) از ثمن المسمى را پس مىگيرد .\r\nو اگر مشترى عالم بود و به تعلق حق مجنى عليه به عبد و مع ذلك اقدام كرد حق رجوع به كسى ندارد و خيار فسخ ندارد . . . اين‌ها در فرض جنايت خطأى بود .\r\nو اگر جنايت موجب قصاص باشد ( يعنى جنايت عمدى بوده ) مشترى جاهل مختار است كه معامله را فسخ كند و ثمن را بگيرد ، يا امضا كند و ارش بگيرد ( اين در فرض عدم قصاص از سوى مجنى عليه است ) و اگر قصاص شد دو احتمال داريم :\r\n1 . محتمل است بگوئيم ( بالعرض ) ارش گرفتن معيّن مىشود ( يعنى تفاوت بين صحيح كه عبد غير جانى باشد با معيب كه عبد جانى باشد ) و كسى نمىتواند بگويد : بيع از اصل باطل است ، خير صحيح است و فقط ارش مىگيرد .\r\n\r\n\r\n","description":"","footnote":"\r\n( 1 ) . قواعد ، ج 2 ، ص 76 .\r\n( 2 ) . تذكرة ، ج 1 ، ص 540 .\r\n","page_name":" 185 ","page_number":185},
  {"content":"\r\n\r\nو سرّ تعيّن ارش اين است كه عبد نزد مشترى تلف شده ( البته منشأش عيب نزد بايع است ) و تلف عندالمشترى عيب حادث است و عيب حادث مانع از ردّ به عيب قديم و اخذ تمام ثمن است ، مثل مريضى كه نزد مشترى مرضش شديد شود يا بميرد و مثل مرتدى كه نزد مشترى اعدام شود كه در اين‌جا هم ارش گرفتن متعين است .\r\n2 . بعضىها هم مثل ابوحنفيه و شافعى گفته‌اند : حق دارد رد كند و تمام ثمن را بگيرد زيرا تلف عبد جانى نزد مشترى به‌خاطر امرى بوده ( ارتداد ، مرض ، جنايت و . . . ) كه نزد بايع حادث شده و عبد مستحق اعدام و قصاص شده ، پس گويا خود بايع به دست خود عبد را تلف كرده است و همان‌طور كه اگر خودش متلف بود مشترى حق رجوع به ثمن مبيع داشت هكذا در مانحن فيه كه به منزلهء اتلاف است\r\n( محل شاهد در اين عبارت طولانى فرازى بود كه فرمود : مشترى در دو صورت حق رجوع به تمام ثمن دارد : يكى فسخ كند « 1 » و ديگرى ارش مستوعب باشد ، پس علّامه رحمه الله ارش مستوعب را تصوير كرد و معقول دانست . )\r\nو در كتاب « تحرير » در بيع عبد جانى خطأى چنين آورده : اگر مولاى عبد ، معسر ( دست‌تنگ ) باشد و نتواند ديهء جنايت را بدهد و مع ذلك عبد را بفروشد ، حق مجنى عليه از خود عبد ساقط نمىشود و اختيار دست مجنى عليه است كه امضا كند يا فسخ . . . ، و مشترى چنين عبدى هم اگر جاهل بود حق‌الخيار دارد ، اگر فسخ كرد تمام ثمن را مىگيرد و اگر امضا كند و ارش مستوعب بود يعنى جنايت تمام قيمت عبد را شامل مىشد ( و قيمت عبد يا خودش انتزاع مىشد ) باز مشترى حق داشت رجوع كند به تمام ثمن به‌عنوان ارش ( اين محل شاهد است كه ارش مستوعب داريم ) و اگر مستوعب نباشد ، به‌مقدار ارش حق رجوع دارد و اگر عالم بوده به جانى بودن عبد و متعلق حق غير بودن آن ، حق رجوع به بايع ندارد ( خودش اقدام كرده ) و اگر مشترى خواست فديه بدهد به مجنى عليه و آن‌ها هم قبول كردند ، مىتواند خديه دهد البته اگر با اذن بايع باشد ، حق دارد بعداً به بايع مراجعه كند و مبلغ فديه را بگيرد و اگر بدون اذن او بوده حق رجوع ندارد . « 2 »\r\nمرحوم شيخ مىفرمايد : در ساير كتب علّامه كلمهء « و انتزعت » نبود و تنها در تحرير آمده و دو احتمال در او هست يكى اين كه مراد انتزاع خود عبد باشد يعنى مجنى عليه خود عبد را انتزاع كند ( با ظاهر كلمه انتزاع و كندن همين احتمال مناسب است ) و يكى اين كه مراد انتزاع قيمت عبد باشد يعنى مجنى عليه عبد را بفروشد و قيمت آن را بابت ديهء جنايت بردارد .\r\nدر پايان مىفرمايد : عبدى كه متعلق حق مجنى عليه شده ( در اثرى جنايتى كه مرتكب شده )\r\n\r\n\r\n","description":"","footnote":"\r\n( 1 ) . تذكره ، ج 1 ، ص 465 - 466 .\r\n( 2 ) . تحرير ، ج 1 ، ص 185 .\r\n","page_name":" 186 ","page_number":186},
  {"content":"\r\n\r\nاز دو حال خارج نيست يا قيمت و ارزش ندارد كه عرف و عقلا به‌خاطر آن پول بدهند ، در اين صورت اصل معامله باطل است و يا قيمتى دارد ولو ناچيز و در اين صورت حتماً ارش مستوعب نيست و مقدارى از ثمن نزد بايع مىماند و مشترى حق رجوع به تمام ثمن ندارد و پس مرحوم شيخ كما كان ارش مستوعب را نمىپذيرند و معقول نمىدانند .\r\nان قلت : اگر مجنى عليه خود عبد را از ملك مشترى انتزاع كرد آن هم به‌خاطر حقى كه بر گردن عبد آمده نزد بايع ( به سبب جنايتى كه كرد ) و بايع بايد غرامت بكشد و به مشترى بدهد ، پس مشترى حق رجوع به بايع دارد ولو به تمام ثمن و ارش مستوعب معقول است .\r\nقلت : اوّلًا اين فى نفسه بعيد است « لانّ الجانى لايجنى على ازيد من نفسه و لانّ جناية العبد ليس على سيّده » و ثانياً لازمه‌اش اين است كه در فرض جنايت عمدى هم اگر قصاص كردند باز مشترى حق رجوع به بايع داشته باشد و بايع ضامن باشد آن هم تمام ثمن را در حالى كه خود علامه در تذكره و قواعد در اين فرض حكم به تفاوت قيمت جانى و غيرجانى كردند و فرمودند : قسطى از ثمن را مشترى مىگيرد نه تمام آن را ، پس اين احتمال كه مستشكل گفت خود علامه هم قبول ندارد و بالاخره در پايان مىفرمايد : مسألهء محلّ تأمل است و نياز به بررسى بيشترى دارد .\r\n\r\nمبحث ششم : طريق معرفت ارش\r\nمبحث ششم از مباحث مربوط به ارش ، راجع به طريقهء شناختن ارش است : راه روشن است زيرا صحيح و سالم مبيع را قيمت مىكنند ( مثلًا صد تومان ارزش دارد ) معيب آن را هم قيمت مىكنند ( مثلًا 80 تومان ) يعنى اگر سالم بود چقدر قيمت داشت ؟ حالا كه معيب است چقدر قيمت دارد ؟ و تفاوت ميان آن دو به‌دست مىآيد كه 15 باشد ، آن‌گاه به همان نسبت از ثمن المسمّى كسر مىشود و بايد بايع 15 ثمن المسمّى را به مشترى برگرداند ، يا اگر هنوز تحويل بايع نداده حق دارد 15 پول را نگه دارد و به فروشنده تسليم نكند .\r\nپس اصل مطلب روشن است منتها گاهى قيمت واقعى صحيح و معيب در خارج كاملًا معلوم است و نزاعى در آن نيست ، در اين صورت مطلب همان است كه ذكر شد و نياز به رجوع به كارشناس و خبره نيست . ولى گاهى قيمت واقعى جنس را نمىدانند يا تنازع دارند و هركدام به گونه‌اى قيمت مىكنند در اين صورت بايد به مقدّم يعنى عارف و خبره به قيمت رجوع كنند ( البتّه اگر كارشناسى باشد و رجوع به او هم ميسور باشد ) آن‌گاه كارشناس سه گونه قيمت‌گذارى مىكند :\r\n1 . گاهى اعمال نظر نمىكند و نمىگويد به‌نظر من قيمت جنس چنين و چنان است بلكه صرفاً از قيمت متعارف بازار كه كاملًا معلوم و مضبوط و معيّن است و اهل بازار يا كارشناسان شهر و منطقه بر آن اتفاق‌نظر دارند ، خبر مىدهد و مىگويد : اين مبيع معيّن يا هرآن‌چه مثل او\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nباشد از حيث صفات و خصوصيات موردنظر طرفين و اهل معامله ، نزد اهل بازار يا در اين شهر به فلان مبلغ خريد و فروش مىشود ، اگر سالم باشد چنين و اگر معيوب باشد چنان . مثلًا مىگويد : اين گندم يا امثال اين گندم در بازار به فلان مبلغ معامله مىشود ( صد من به صد دينار مثلًا )\r\nاين قسم از تقويم و قيمت‌گذارى ( يا بهتر بگوييم : تبيين و اعلام به قيمت ) داخل در باب شهادت و مصداقى از مصاديق آن است و در واقع كارشناس شهادت مىدهد كه قيمت اين جنس در بازار چنين و چنان است و طبعاً هرآن‌چه در باب شهادت معتبر است از قبيل عدالت شاهد خبر دادن از روى حسّ ( يعنى ديده و شنيده و كاملًا يقين دارد نه اين كه صرفاً حدس مىزند ) ، تعدّد مخبر ( كه دو نفر باشند ) .\r\n2 . گاهى كارى به بازار ندارد و چه‌بسا اصلًا از قيمت بازار اطلاعى ندارد و نرفته تا ببيند اهل بازار چگونه معامله مىكنند ولى خود او كارشناس است و جنس را وارسى مىكند و مىگويد به‌نظر من با توجه به سوابقى كه دارم و امثال اين جنس را فراوان ممارست كرده‌ام ، حدس مىزنم كه قيمت آن چنين و چنان باشد .\r\nدر اين صورت علاوه بر صفات مذكور در قسم اوّل ( عدالت ، اخبار حسّى ، تعدد مخبر ) صفت چهارمى در مقوّم لازم است و آن زيادى معرفت و خبرويّت نسبت به اين جنس است يعنى كاملًا خبره و كارشناس و كاركشته باشد ( مثل يك طبيب ماهر نه هركس كه تازه طبابت را شروع كرده ) و اصولًا به‌خاطر همين صفت چهارم او را اهل خبره مىگويند .\r\n( البته همان‌طور كه مرحوم سيّد در حاشيه دارند : اين مطلب قابل مناقشه است كه صفات شاهد را دارا باشد چون فرض اين است كه او نظر و حدس خودش را اعلام مىكند نه عرف بازار را و در اين‌جا اخبار حسّى به آن معنى ، دليل ندارد و تعدّد هم لازم نيست و دليل ندارد . ) « 1 »\r\n3 . و گاهى از قيمت جنس خبر مىدهد به ملاحظهء خصوصياتى كه در مبيع هست و شخص اين مخبر از آن خبر دارد يعنى در واقع كبراى كلى معلوم است كه متاع با فلان صفات قيمتش در بازار فلان مبلغ است و هركس اين صفات را بداند فوراً قيمت را مىفهمد ، ولى صغرا معلوم نيست و كسى غير از اين قميت‌گذار نمىداند كه داراى فلان صفات است و اخبار او از صغراى مسأله و واجد خصوصيات بودن متاع است و به‌دنبال احراز آن ، كبرى معلوم است و بر اين مورد منطبق مىشود مثلًا طلاى خوب قيمتش معلوم است ، طلاى بد هم معلوم است و زرگرى كه اين طلا را ريخته ، مىگويند قيمت اين طلا فلان مبلغ است يعنى در واقع از فلان جنس است ( جنس طلاى خوب ) و البته قيمت آن هم معلوم است .\r\n\r\n\r\n","description":"","footnote":"\r\n( 1 ) . حاشيهء المكاسب ، بخش خيارات ، ص 103 .\r\n","page_name":" 188 ","page_number":188},
  {"content":"\r\n\r\nمرحوم شيخ مىفرمايد : در واقع اين شخص را مقوم نمىگويند و داخل در مقوم نيست ( چون مقوم يعنى قيمت گذارد كسى كه قيمت را تعيين مىكند و رأى او ملاك است نه كسى كه خبر مىدهد از قيمت ،\r\n( البته به فرمايش مرحوم شهيدى در حاشيه : اگر مقوّم كه اسم فاعل است به معناى جاعل و مخترع قيمت باشد مثل مشرّع و مقنّن كه به معناى مخترع و جاعل شرع و قانون است ، اين معنى در اين قسم سوم نيست چون او مخترع قيمت نيست بلكه مخبر از خصوصيّاتى است كه با آن خصوصيات قيمت در خارج معلوم است ، ولى اگر مقوم به معناى مبيّن قيمت باشد مثل محدّث كه به معناى مبيّن حديث است ، قسم سوم هم داخل در مقوّم است چه اين كه قسم اوّل هم داخل در مقوّم است . ) « 1 » چه اين كه به نظر شيخ اعظم قسم اوّل كه از كبراى كلى و قيمت بازار خبر مىداد ، داخل در مقوم نيست ( اشكال مرحوم شهيدى در اين‌جا هم است ) و تنها قسم اول داخل در مقوّم است و متفاهم عرفى از مقوّم همين است كه مخترع و جاعل قيمت است و رأى خود را بيان مىكند .\r\nقوله : لكن الا ظهر عدم التفرقه : تاكنون در قسم اوّل و دوّم ، شرايط شهادت را مضافاً به خبرويّت در قسم ثانى گفتيم ولى در قسم ثالث خبرى از شروط مزبور نبوده حال تدارك كرده و مىگوييم اظهر اين است كه ميان اقسام ثلاثه از حيث اعتبار شروط قبول خبر ( تعدد ، عدالت ، حسّى بودن ، خبرويّت ) فرقى نيست و در هر سه قسم بايد اين شروط باشد ( وجه اظهر بودن شايد صحيحهء ابى ولاد باشد كه در فرازى مىگويد : « او يأتى صاحب البغل بشهود يشهدون ان قيمة البغل كذا و كذا . . . » كه سخن از خبر دادن شهود به قيمت است و شايد از باب قدر متيقن ، اين شروط در هر سه مورد لازم باشد )\r\nالبته برخى احتمال داده‌اند كه در قسم اوّل تنها ، شروط مذكور معتبر باشد و در قسم ثانى و ثالث تعدّد لازم نباشد و قول يك كارشناس هم كافى باشد و براى اين احتمال چند دليل آورده‌اند :\r\n1 . اگر بنا باشد در هر موردى تعدّد معتبر باشد محذور عسر و حرج پيش مىآيد و پيدا كردن دو كارشناس عادل مشكل است و به حكم قانون نفى حرج لازم نيست . ( البته عسر و حرج شخصى است و هر كجا پيش آمد ؛ لازم نيست و گرنه لازم است . )\r\n2 . چون مورد بحث ما ( تعيين واقعى قيمت ) از مواردى است كه تحصيل علم متعذّر است به حكم « اذا تعذر العلم قام الظن مقامه » بگوييم : ظن مطلق به قيمت كافى است و آن با قول يك خبره حاصل مىشود و تعدّد لازم نيست . زيرا اگر بخواهيم قول يك عادل را قبول نكنيم و حتماً تعدد\r\n\r\n\r\n","description":"","footnote":"\r\n( 1 ) . هداية الطالب ، ص 550 .\r\n","page_name":" 189 ","page_number":189},
  {"content":"\r\n\r\nلازم باشد تا ظن خاص درست شود ، ناچار مىشويم به اصل برائت رجوع كنيم و بگوييم : شك داريم كه بايع فلان مبلغ را ( اقل مثلًا 10 تومان ) ضامن و مشغول‌الذمه است ؟ يا اكثر را ( مثلًا 20 تومان ) و چنين موردى مجراى اصلى برائت است و اجراى اصل برائت در اين موارد غالباً موجب تضييع حق مشترى است و علم اجمالى داريم به مخالفت آن باواقع و لذا جايى برائت نيست ، ناچار بايد به ظن مطلق بسنده كنيم و قول يك عادل را هم بپذيريم .\r\n3 . عمومات ادلّهء حجيت قول عادل ( مثل مفهوم آيهء نبأ ) دلالت دارند كه قول عادل ولو يك نفر باشد حجّت است و از اين عمومات فقط باب شهادت خارج شده كه قسم اوّل اين سه قسم مورد بحث ما از اين باب است و مانحن فيه كه طرف ، رأى و نظر خود را بيان مىكند يا خصوصيات متاع را بيان مىكند خارج نشده پس به عمومات حجيت قول عادل استناد مىكنيم و مىگوييم تعدد لازم نيست و در حقيقت قسم ثانى و ثالث از قبيل فتوى است نه شهادت ، چون از حدس و اجتهاد و تتبّع اشباه و نظائر و مقايسه ميان آن‌ها به يك نظرى رسيده و قيمت را بيان كرده و در باب فتوى و مانند آن تعدد مفتى و مخبر لازم نيست .\r\nقوله : ثم لو تعذّر معرفة القيمة : آن‌چه تا به حال گفتيم بر فرضى بود كه كارشناس هست و آن‌ها قيمت را تعيين مىكنند ، حال اگر شناخت قيمت واقعى متعذر شد خواه به‌خاطر نبود خبره و كارشناس باشد يا به‌خاطر توقف آن‌ها كه هستند ولى خود آن‌ها هم مىگويند : ما قيمت واقعى را نمىدانيم ( و گاهى به‌خاطر تعارض مقوّم‌ها است كه در مسأله بعد مبسوطاً حكمش مىآيد . ) در اين دو فرض تكليف چيست ؟ سه احتمال مطرح است :\r\n1 . ظن مطلق به قيمت واقعى صحيح و معيب از هر راهى حاصل شد كافى باشد ( چه ظن به اقل يا اكثر ) به دليل اين‌كه « اذا تعذر العلم قام الظن مقامه » . ( اين احتمال مردود است چون ما ظن مطلق را حجّت نمىدانيم و در مقدمات حجيّت آن كه همان مقدمات دليل انسداد باشد مناقشه داريم . )\r\n2 . اقل را بگيريم ( يعنى وقتى قيمت واقعى معلوم نشد دوران امر ميان اقل و اكثر مىشود كه آيا صحيحاً صد و معيباً هشتاد ارزش دارد ، يا صحيحاً صد و معيباً پنجاه ارزش دارد كه نسبت‌ها كاملًا فرق مىكند در يكى 15 و در ديگرى 12 و معلوم است كه 15 كم‌تر است . ) دليل اين احتمال : اقلُّ ارشاً قدر متيقن است و مازاد بر او مشكوك است و اصل برائت به نفع بايع حكم مىكند . ( همين وجه قوى است . )\r\n3 . اكثر را بگيريم ( در مثال مذكور 12 را ) به دليل اين كه يقين داريم به اصل اشتغال ذمه بايع و لزوم تدارك عيب ، و شك داريم كه با پرداخت اقل ، فراغ ذمه حاصل مىشود يا نه ؟ اشتغال يقينى مستدعى فراغت يقينى است .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nولى اين احتمال هم ضعيف است و وجه ضعف اين است كه ما نحن فيه از باب اقل و اكثر استقلالى است كه بايع كم‌تر را ضامن است يا بيشتر را و در باب اقل و اكثر استقلالى حتماً علم اجمالى منحل مىشود و نسبت به اقل كه قدر متيقن باشد حتماً ضامن است و نسبت به مازاد و اكثر مجرّد شك است و مجراى اصل برائت است .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n\r\nمبحث هفتم : تعارض مُقوَّم‌ها\r\nمبحث هفتم از مجموعهء مباحث باب ارش پيرامون تعارض مقوّم‌ها است در مسألهء قبل يا مطلب ششم گفتيم : اگر قيمت متاع نزد طرفين معلوم نيست و نزاع دارند بايد به كارشناس و قيمت‌گذار مراجعه كنند ، حال اگر به چند كارشناس رجوع كردند ، يا هر كدام به سليقهء خود كارشناسى را انتخاب كردند و خود آن‌ها با يكديگر اختلاف‌نظر داشتند و هركدام به گونه‌اى قيمت كردند و به اصطلاح ميان قيمت‌گذاران تعارض پيش آمد تكليف چيست ؟ شش وجه در مسأله مىآورند :\r\n1 . بيّنهء اقل مقدم است يعنى در مثالى كه در احتمال دوّم از سه احتمال مطرح در آخر مسألهء قبل آورديم ، آن كه اقلّ ارشاً باشد قولش مقدم است و آن 15 است نسبت به 12 ، دليل اين تقدّم اين است كه بيّنهء اقل موافق با اصل است ( منظور اصل برائت است كه در پاسخ احتمال سوم در آخر مسألهء قبل آورديم كه پس از انحلال علم اجمالى در دوران بين اقل و اكثر استقلالى ، نسبت به مازاد مشكوك ، اصالة البرائة جارى مىشود . )\r\n2 . بيّنهء اكثر تقدم دارد يعنى در همان مثال مطروح آن كه اكثر ارشاً باشد مقدم مىشود كه 12 باشد و بايع بايد نصف ثمن المسمّى را ( مثلًا ) به مشترى برگرداند دليل اين تقدم اگر مسألهء اشتغال و احتياط باشد پاسخ همان است كه علم اجمالى منحل مىشود و نسبت به مازاد مشكوك جاى اشتغال نيست . ولى دليل ديگرى مطرح است و آن اين كه بيّنهء اقل ( احتمال قبلى ) يا نسبت به مازاد ، مشكوك است كه در اين صورت قطعاً تعارض نيست زيرا بينه اكثر متعرض و ناطق به اكثر است و بيّنهء اقل ساكت است و نفى و اثبات نمىكند و معلوم است كه چنين دو بيّنه يا دو دليلى تعارض ندارند .\r\nولى اين مراد شيخ اعظم نيست بلكه منظور اين است كه بيّنهء اقل همان‌طور كه مثبت اقل است نافى اكثر و مازاد است و مىگويد بيش از 15 ثمن ( مثلًا ) به مشترى نمىرسد ولى بيّنهء اكثر مثبت اكثر است ( صغرى ) و قانون باب قضا و شهادات اين است كه بيّنهء مثبت بر بيّنهء نافى مقدم است . ( كبرى ) پس بيّنهء اكثر تقدم دارد . ( نتيجه ) .\r\n( ان قلت : بيّنهء اكثر هم از جهتى نافى است زيرا اقل را نفى مىكند و اكثر را اثبات مىكند پس هركدام از جهتى نافى و از جهتى مُثبت هستند و ترجيحى نيست . قلت : بيّنهء اكثر صددرصد مُثبت است زيرا اقل هم در ضمن اكثر هست و چون كه صد آمد نود هم پيش ما است پس هم مثبت اقل در ضمن اكثر است و هم مثبت اكثر . )\r\n3 . قرعه مىاندازيم و مشكل را حل كنيم و هر كدام ( اقل يا اكثر ) درآمد طبق همان حكم شود . به دليل اين كه قرعه براى هر امر مشكل و مشتبه وارد شده و اين‌جا هم از موارد مشتبه است\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nچون نمىدانيم زيادى اقل مطابق واقع است يا اكثر ، پس جاى قرعه است .\r\n4 . رجوع به صلح : قواعد باب صلح را پياده كنيم و حاكم شرع يا خود طرفين به صورت كد خدا منشى از در مصالحه درآيند و مطلب را حل كنند به دليل اين كه علىالفرض هريك از طرفين معامله به حسب ظاهر به يك بيّنه و حجّت شرعى ( البته اين‌ها برفرض لزوم شروط شهادت است كه در مسألهء قبلى مطرح شد و گرنه تعبير به بيّنه نمىكنيم بلكه تعبير به تعارض مقوم‌ها مىكنيم و هركدام كارشناس دارند كه به حكم عمومات حجيت خبر عادل و بلكه خبر ثقه حجيّت دارند . ) چنگ زده‌اند و فرض هم اين است هيچ كدام نمىتوانند قسم بخورند چون هر دو طرف معامله نسبت به واقع جاهل‌اند و قسم بتّى و جزمى نمىتوانند بخورند و قسم بر نفى علم هم كه ارزش ندارد ، قهراً نوبت به مصالحه مىرسد .\r\n5 . حاكم شرعى مختار و مخيّر است كه بيّنهء اقل را مقدم بدارد و به نفع او حكم كند يا بيّنهء اكثر را ، و دليل تخيير حاكم اين است كه ( از طرفى نمىتواند هر دو بيّنه را طرح كند و به هيچ كدام عمل شود ، چون بدين وسيله فصل خصومت نمىشود ) و از طرف ديگر نمىتواند جمع ميان آن دو كند و به هر دو عمل كند يعنى هم حكم كند به پرداخت اقلّ و هم پرداخت اكثر ، و از طرف سوّم در تعارض دو بيّنه هيچ كدام بر ديگرى رجحان ندارد و واضح است كه در چنين مواردى جاى تخيير است ( و اصولًا در كليّهء متعارضين چه در خبر و حديث باشد در احكام ، و چه در بيّنه و قول عارف باشد در موضوعات ، مطلب همين است كه اگر تعارض كردند و قابل جمع نبودند و رجحانى هم نبود تا اخذ به راجح شود ، نوبت به تخيير مىرسد . )\r\n6 . مرحوم شيخ به پيروى از معظم فقهاء « 1 » وجه ششمى را مطرح مىكنند و آن را قوىتر از همه مىدانند و آن مسأله جمع بين دو حجّت است و مىفرمايد : بايد ميان دو بيّنه را جمع كنيم امّا نه جمع تام و تمام كه در وجه قبلى الان اشاره شد كه ممكن نيست بلكه به قدر امكان يعنى جمع ناقص و تبعيض در جمع كه در نصف به بيّنه اكثر و در نصف به بيّنهء اقل عمل كنيم ( توضيح بيشتر به زودى بيايد ) دليل ايشان اين است كه :\r\nاز طرفى هر كدام از دو بيّنه ( يا دو قول عارف عادل يا ثقه ) حجّت شرعى هستند و تكليف اين است كه به هر كدام عمل شود ، از طرف ديگر عمل به هر دو در تمام مضمون متعذّر است ( قبلًا اشاره شد كه جمع كامل نشايد . ) از طرف سوم قانون اين است كه « الضرورات تتقدر بقدرها » يعنى حالا كه عمل به هر دو به‌طور كامل متعذر شده نوبت مىرسد به عمل به آن دو فى الجمله و در بعضى مضمون كه كاملًا ممكن است و نوبت به تقديم يكى بر ديگرى به يكى از پنج وجه قبلى نمىرسد ،\r\n\r\n\r\n","description":"","footnote":"\r\n( 1 ) . از قبيل : مفيد در مقنعه ، ص 597 ؛ محقق در شرايع ، ج 2 ص 38 و . . . .\r\n","page_name":" 193 ","page_number":193},
  {"content":"\r\n\r\nبه‌عنوان مثال : يكى از مقوّم‌ها مىگويد : اين متاع ده دينار ارزش دارد اين در واقع هر يك از نصف متاع را به پنج دنيار قيمت كرده ، و مقوم ديگر مىگويد : ارزش اين جنس هشت دينار است كه او هم در واقع قيمت هر نصف را چهار دينار مىداند ، آن‌گاه جمع ناقص يعنى عمل به هر دو بيّنه در نصف مبيع يعنى بنا را گذاشتن بر اين كه ارزش متاع 9 دينار است كه حاصل جمع پنج و چهار مىباشد . ( در جانب معيب هم كه هر كدام قيمتى مىگذارند يكى مىگويد معيباً هشت و ديگرى مىگويد معيباً شش دينار ارزش دارد ، باز نصف‌ها را بگيريم و بنا را بر هفت بگذاريم و بدين وسيله تفاوت صحيح كه نُه باشد با معيب كه هفت باشد به‌دست آيد و 29 از ثمن به مشترى برگردد . )\r\nالبته دو بيّنه همان‌طور كه در كل تعارض داشتند همين‌طور در جزء و نصف هم تعارض دارند ( چون يكى مىگويد نصف آن 5 دينار و ديگرى مىگويد چهار دينار است و حرف هم را قبول ندارند . )\r\nو علىالقاعده بايد قانون متعارضين را بياوريم و بگوييم « تعارضا تساقطا » يعنى هر دو را كنار بزن چون رجحانى نيست ( يا صحبت از تخيير حاكم و قرعه و . . . به ميان آوريم ) كه بالاخره نوبت به جمع كذائى نرسد . منتها با همهء اين اوضاع و احوال به عقيدهء ما ( شيخ اعظم ) بياييم قول هريك از مقوم‌ها را در نصفش طرح كنيم و در نصف ديگر به هر كدام عمل نماييم بهتر است از طرح هر دو قول و رجوع به قرعه و مانند آن ، و يا طرح يكى از دو قول و رجوع به بيّنهء اقل تنها ، يا اكثر تنها ،\r\nوجه اولويّت اين است كه ما در مقام امتثال ادلّهء حجيّت بيّنه هستيم و آن ادلّه به‌طور مساوى هر دو را مىگيرند پس كارى كنيم كه فىالجمله به هر دو عمل شود و به قدر ضرورت از هر دو رفع يد شود بهتر است و اين كه شنيديد كه الجمع بين الدليلين ( يعنى عمل به هر دو ) تا زمانى كه ممكن باشد ولو امكان عمل از يك جهت يا بعضى جهات باشد ( جمع ناقص نه كامل ) بهتر است از اين كه يكى را رأساً طرح كنيم .\r\nو شاهد جمع ما ( علاوه بر دليلى كه آورديم در اوّل اين وجه ششم ) مطلبى است از شهيد ثانى در « تمهيد القواعد » و آن اين‌كه : در مورد منزلى كه در دست دو مرد است و هر دو ذىاليد هستند و هر دو مدّعى هستند كه تمام منزل مال من است ، اگر هر دو بيّنه آوردند و قهراً بيّنه‌ها تعارض كردند ، حكم اين است كه بايد منزل ميان آن دو تنصيف شود يعنى در نصف به بيّنهء آن مرد و در نصف ديگر به بيّنهء مرد ديگر عمل شود ، و مرحوم شهيد ثانى اين حكم و مورد را يكى از فروع و مصاديق قاعدهء « الجمع مهما امكن اولى من الطرح » قرار داده « 1 » و ما نحن فيه هم دقيقاً همين‌طور است .\r\n\r\n\r\n","description":"","footnote":"\r\n( 1 ) . تمهيد القواعد ، ص 284 .\r\n","page_name":" 194 ","page_number":194},
  {"content":"\r\n\r\nقوله : بل ما نحن فيه اولى بمراعاة . . . : تاكنون مقايسه مىكرديم ما نحن فيه را كه تعارض دو بيّنه در موضوعات است با باب دو دليل متعارض در احكام شرعى و مىگفتيم : « الجمع مهما امكن اولى من الطرح » ، حال مىخواهيم قدمى فراتر نهاده و بگوييم : اگر در باب دو خبر متعارض در احكام قاعده جمع اولويت داشت ، در ما نحن فيه به طريق اولى بايد قاعده جمع مراعات شود ،\r\nوجه اولويّت اين‌كه : در باب دو دليل متعارض در احكام شرعى هدف اصلى عمل به وظيفه و مراعات حق اللَّه است و در اين جهت فرقى نيست كه ما يكى را طرح كنيم و به ديگرى كلًا عمل كنيم يا جمع ناقص انجام دهيم و به هر دو عمل شود و راه اوّل كم‌تر از راه دوّم نيست و هر دو آن غرض را تأمين مىكند ، ولى در مانحن فيه و تعارض مقوم‌ها سخن از حق‌الناس است و ما مكلفيم كه حتىالامكان حقوق مردمان را احقاق كنيم و در چنين مواردى رعايت حق هر دو طرف و احقاق حق هر دو « و او فى الجمله » يعنى به نحو تبعيض در جمع بهتر است از اين كه حق يكى اصلًا مراعات نشود كه با مذاق شارع هم سازگار نيست .\r\n( نكته : آن جمعى كه در باب ادلّهء احكام شرعى مطرح است يا جمع عرفى است كه ميان حاكم و محكوم ، وارد و مورد ، عام و خاص ، مطلق و مفيد ، ادلّهء عناوين اوليه و ثانويه و . . . مطرح است ، و در اين فرض در واقع به يكى به‌طور كامل عمل شده كه دليل حاكم يا وارد يا خاص و مقيد و . . . باشد و ديگرى حمل بر آن شده و فىالجمله به او عمل شده ، يا حمل شده بر مواردى كه مثلًا عسر و حرج نباشد . . . و بالاخره تبعيض و تنصيف در عمل نيست ، و يا اعم از جمع عرفى و تبرّعى است كه در عام و خاص من وجه و متباينين هم قابل فرض است مثل « ثمن العذره سحت » با « لابأس ببيع العذره » كه اوّل را بر عذرهء انسان حمل كنيم و دوّمى را بر عذرهء حيوانات ديگر و اين تنصيف در عمل و حمل هر دو بر خلاف ظاهرشان است ، و ما نحن فيه با اين فرض شباهت دارد ، ولى اصل اين جمع تبرعى در باب ادلّهء احكام ناتمام است و مدركى ندارد تا مانحن فيه را با آن باب قياس كنيم و بلكه از آن باب اولى بدانيم براى تبعيض در جمع . )\r\nقوله : و لعلّ هذا هو السرّ : در مواردى كه اسباب حقوق مردمان ( منظور بيّنه و اقرار و قسم و مانند آن است كه سبب حقّى براى صاحب قسم و بيّنه و مقرّله مىشود . ) تعارض كردند و هر طرف براى خود بيّنه‌اى آورد يا اقرارى كرد ، مىبينيم در هيچ يك از اين موارد آقايان فتوا به تخيير حاكم نداده‌اند ، حال شايد وجه اين عدم تخيير همان باشد كه ما گفتيم كه جمع فىالجمله و عمل به هر دو بيّنه در حقوق الناس ؟ تا حتىالامكان حق هر دو مراعات شود بهتر است .\r\n( ضمناً با اين اشاره وجه پنجم از وجوه شش‌گانهء اوّل مسأله ابطال شد كه جاى تخيير حاكم نيست .\r\nكما اين كه وجه اوّل و دوّم نيز ابطال شد كه جاى تعيين اقل يا اكثر نيست . )\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nقوله : و قد يستشكل فى ماذكرنا تارةً : در اين‌جا به وجه ششم يا قول شيخ و معظم فقهاء ( جمع ميان دو بيّنه و عمل به هر دو فىالجمله ) اشكال‌هائى مطرح شده كه مرحوم شيخ سه اشكال اساسى را آورده و پاسخ مىدهند :\r\nاشكال اوّل : تعارض دو بيّنه صورى است و عند التحقيق تعارضى ندارند تا نوبت به جمع ميان آن دو برسد ، بلكه به هر دو بيّنه در مورد خودش كاملًا عمل مىشود . بيان مطلب : بيّنه اقل كه نافى اكثر است در واقع مرادش اين است كه نظر و حدس ما ( مقوم‌هايى كه به نفع بايع حكم مىكنند ) به اين مقدار مىرسد و قيمت اين مقدار است و بايع 15 ثمن را ( مثلًا ) ضامن است و به بيش از اين مقدار نرسيده است ( پس در واقع بيّنهء اقل ساكت است نسبت به اكثر نه نافى ) ولى بيّنهء اكثر مثبت اكثر است و مىگويد : حدس و نظر ما به اين رسيده و ترديد نداريم ، و واضح است كه بيّنه‌اى كه نسبت به اكثر ساكت است با بيّنه‌اى كه نسبت به آن متعرّض است با يكديگر تعارض ندارند و بيّنهء اكثر مقدم است و نوبت به جمع فىالجمله نمىرسد .\r\nاشكال دوّم : برفرض كه واقعاً متعارض باشند ولى خود شما قبلًا آورديد كه جمع در فرضى است كه هيچ يك از متعارضين بر ديگرى رجحان نداشته باشد و در ما نحن فيه بيّنهء اقل موافق اصل برائت است و مرجح دارد پس بايد همين مقدم شود و نوبت به جمع نمىرسد چون شرطش منتفى است كه نبود مرجح باشد .\r\nاشكال سوّم : اگر ما تخيير حاكم را اختيار كنيم و حاكم به نفع يكى حكم كند نتيجه‌اش يك موافقت احتمالى و يك مخالفت احتمالى است زيرا شايد در واقع حق با بيّنه اقل باشد ( مثلًا ) و اگر به نفع او حكم شد موافقت با واقع شده ، و شايد هم حق با بيّنه اكثر باشد كه اگر به نفع بيّنهء اقل حكم شد مخالفت با واقع كرده باشد ، و كيف كان يقين به مخالفت با واقع ندارد ، ولى طبق نظر شما كه جمع ميان هر دو كنيم و به بينه هر دو فىالجمله عمل كنيم ، نتيجه اين است كه اگرچه نسبت به يكى موافقت قطعى شده ولى نسبت به ديگرى مخالفت قطعى صورت گرفته چون يقين داريم كه يا تفاوت و ارش ، اقل است يا اكثر و شما حد وسطى را گرفتيد و اين مخالفت قطعى است و معلوم است كه راه تخيير حاكم كه سر از مخالفت احتمالى درمىآورد از راه شما كه منجر به مخالف قطعى مىشود بهتر است .\r\nقوله : و يندفع الاوّل بانّ المفروض . . . : مرحوم شيخ از هر سه اشكال پاسخ مىدهند :\r\nپاسخ اشكال اوّل : در فرضى كه شما درست كرديد كه بيّنهء اقل ساكت و غيرنافى باشد ، حق با شما است ولى از بحث ما خارج است و مفروض كلام در جائى است كه بيّنهء اقل نافى اكثر است و به ضرس‌قاطع مىگويد : بيش از اين ارزش ندارد و اگر كسى بيش‌تر از اين پول بدهد كار سفيها نه\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n( نابخردانه ) اى كرده است و معلوم است كه تعارض ميان بيّنهء اقل در اين فرض با بيّنهء اكثر ، صورى و ظاهرى نيست بلكه واقعاً تعارض دارند و نوبت به اعمال جمع مىرسد .\r\nپاسخ اشكال دوّم : در علم اصول به تفصيل بيان كرده‌ايم « 1 » كه اصول ظاهرى ( اصول عمليّه مثل اصل برائت كه در مقام شك در حكم واقعى جارى مىشوند و حداكثر مبيّن حكم ظاهرى و وظيفهء فعلى مكلّف هستند تا از بُن‌بست خارج شود ) هرگز نمىتوانند مرجح ادلّهء اجتهادى ( دو اماره در احكام يا دو بيّنه در موضوعات كه دليل اجتهادى و طريق به سوى واقع مىباشند و اگر با يكديگر تعارض كردند نمىتوانيم به صرف موافقت يك با اصل عملى آن را اخذ كنيم و اين اصل را مرجح آن قرار دهيم ، مثل ما نحن فيه كه بيّنهء اقل با اصل برائت از مازاد مشكوك موافق است . ) باشند زيرا مرجح بايد در رتبهء مرجّح باشد تا موجب رجحان و تقويت او گردد و اصل عملى در رتبه و عرض دليل اجتهادى نيست بلكه در طول او است ، آرى اصل عملى مىتواند مرجع باشد يعنى پس از تعارض دو اماره و دو دليل اجتهادى و تساقط آن‌ها كه دست ما از دليل اجتهادى كوتاه مىشود و دچار شك مىشويم كه چه بايد كرد ؟ در اين مرحله مرجع و ملاذ مجتهد اصل عملى است\r\n( مثلًا يك دليل امر مىكند به اكرام علماء و مىگويد : « اكرم العلماء » كه ظهور در وجوب دارد و به مناط اصالة الظهور حجّت است و دليل ديگر مىگويد « ينبغى اكرام العلماء » كه ظهور در استحباب دارد و به مناط اصالة الظهور حجّت است و با فرض اين كه ظهور هر دو برابر باشند و هيچ‌كدام اظهر نباشند ، دو ظهور در اثر علم اجمالى به كذب يكى ، تعارض و ساقط مىكنند و به‌دنبال آن شك مىكنيم كه اكرام علماء واجب است يا خير ؟ اصل برائت مىگويد واجب نيست . )\r\nيا در مثال شيخ اعظم از عام و خاص من وجه : يك دليل مىگويد : « يجب اكرام العلماء » و از نظر لفظ « العلماء » عام است و عالم فاسق را هم شامل مىشود ، دليل ديگر مىگويد : « لايحب اكرام الفساق » و لفظ فساق شامل فاسق عالم هم مىشود و در ماده اجتماع كه عالم فاسق يا فاسق عالم باشد تعارض مىكنند و چون علم اجمالى داريم به كذب يكى از آن دو نسبت به مادّهء اجتماع ، هر دو سقوط مىكنند و نوبت به اصل برائت از وجوب اكرام عالم مىرسد . ولى ما نحن فيه ( كه بيّنهء اقل با اكثر تعارض دارند يا مقوّم‌ها تعارض دارند ) از اين قبيل نسبت كه تعارض و تساقط باشد و نوبت به اصل برسد .\r\n( شايد به اين دليل كه بيّنه‌ها در موضوعات سببيّت دارند نه طريقيّت و نوبت به تساقط نمىرسد چون تكاذب در مرحلهء حجيّت ندارند بلكه در مرحله عمل امكان عمل به هر دو نيست\r\n\r\n\r\n","description":"","footnote":"\r\n( 1 ) . فرائد الاصول ، ج 4 ، ص 151 - 152 .\r\n","page_name":" 197 ","page_number":197},
  {"content":"\r\n\r\nو بايد اهم و مهم كرد يا جمع كرد . و شايد به اين دليل كه به قول مرحوم شهيدى در حاشيه « 1 » دلالت بيّنه هركدام بر اين كه تمام منزل مال زيد است ، « در مثال شهيد ثانى در تمهيد القواعد » يا تمام ارش ، اقل يا اكثر است ، دلالت مقطوع و يقينى است و ظنّ ظهورى نيست كه به مناط اصالة الظهور حجّت باشد تا دو ظهور سقوط كند بلكه يقينى است و جاى تعارض و ساقط نيست . )\r\nحاصل مطالب اين كه : بيّنهء اكثر مثبت يك امر خلاف اصل است ( اصل برائت ) و با بيّنهء اقل تعارض دارد كه نافى اكثر است ولى طبق بحث‌هائى كه انجام شد اين‌جا جاى تعارض و تساقط هر دو بيّنه بالمرّة ( به‌طور كلى ) نيست بناچار نوبت به جمع ميان آن دو و عمل به هر كدام در نصف ( جمع ناقص يا تبعيض در جمع ) مىرسد و راهى بهتر از اين سراغ نداريم .\r\nپاسخ اشكال سوّم : ما هم قبول داريم كه هرگاه امر دائر شود ميان ارتكاب موافقت قطعيّه‌اى كه همراه است با يك مخالفت قطعيه و ميان ارتكاب موافقت احتماليه‌اى كه مشتمل بر مخالفت قطعيه نيست بلكه حداكثر همراه با يك مخالفت احتمالى است ، دوّمى رجحان دارد يعنى از خير موافقت قطعى مىگذريم و موافقت احتمالى را اختيار مىكنيم تا در دام مخالفت قطعى گرفتار نشويم . ولى اين حرف‌ها مربوط به باب احكام الهى و اوامر و نواهى پروردگار است و مسألهء اطاعت و معصيت او امر الهى است كه برمىگردد به مسألهء انقياد و تسليم يا تجرّى و طغيان و صدالبته در چنين مقامى ترك تجرّى و طغيان و معصيت و مخالفت قطعى ، اولى است از درك انقياد و طاعت و موافقت قطعى ، و اذا دارالامر كه از موافقت قطعى بگذريم يا از مخالفت قطعى بايد از اوّلى گذشت تا گرفتار دوّمى نشويم و در آن باب مسألهء معصيت و تجرّى خيلى اهميّت دارد و بايد كارى كرد كه دچار مخالفت قطعى نشويم ، حال به موافقت قطعى نرسيدن به آن اندازه مهم نيست و موافقت احتمالى هم كافى است .\r\nولى ما نحن فيه از اين قبيل نيست زيرا مقام مقام احقاق حقوق مردمان است كه هم حق بايع مراعات شود و هم حق مشترى ، و از آن‌جا كه حق مال احدهما المعيّن نيست كه همان را اختيار كنيم بلكه هر دو طرف صاحب حق و مدعى هستند و ما هم از واقع خبر نداريم قهراً بهترين راه ، جمع بين بيّنات و جمع بين حقوق و اعمال حق هر دو است و آن هم راهى جز مسألهء تنصيف و عمل به هر بيّنه در نصف نخواهد بود كه مختار ما بود و قبلًا با مثال تفصيلًا بيان كرديم .\r\nو بالجمله سخن مستشكل در اشكال سوّم از قياس مانحن فيه به باب اطاعت و عصيان حكم الهى ناشى شده و ديديم كه قياس مع‌الفارق است .\r\n\r\n\r\n","description":"","footnote":"\r\n( 1 ) . هداية الطالب ، ص 553 .\r\n","page_name":" 198 ","page_number":198},
  {"content":"\r\n\r\n\r\nطرق جمع ميان بيّنه‌ها ( طريقهء مشهور )\r\nقوله : ثم ان قاعدة الجمع حاكمة : مرحوم شيخ پس از تثبيت نظر خودشان و جمع ميان بيّنات ، در پايان قول به قرعه را كه يكى از شش احتمال صدر مسأله بود ، رد مىكنند و مىفرمايند : قاعده جمعى كه ما گفتيم بر قانون قرعه تقدم دارد و با وجود اين جمع نوبت به قرعه نمىرسد ، زيرا قرعه براى تشخيص نفس واقع مردّد است يعنى واقع منحصر است در يكى از دو احتمال و ما ترديد داريم و با قرعه يكى را تعيين مىكنيم ، ولى مانحن فيه چنين نيست زيرا شايد واقع ، امر ثالثى باشد و هر دو بيّنه و مقوم‌ها خطا كرده باشند و ارزش متاع نه صد دينار باشد و نه هشتاد دينار ، پس مسأله تنها تردّد در ظاهر نيست بلكه واقعاً ترديد هست و ما نمىدانيم كدام است و لذا جاى قرعه نيست و از آن‌جا كه شارع مقدس هر دو بيّنه را حجت كرده و هر دو سبب تعبّدى هستند در حقوق مردمان ، طبعاً بايد به قدر امكان به هر دو عمل شود و جمع بينهما كنيم تا حقوق هر دو انسان و طرف دعوا مراعات شود ، نه اين كه حق يكى را به تمام و كمال مراعات كنيم و حق ديگرى را كلًا اهمال كنيم و ناديده بگيريم و راه جمع همان است كه ما گفتيم كه در نصف مبيع به اين بيّنه و در نصف ديگر به بيّنهء ديگرى عمل شود . پس بالاخره ساير احتمالات باطل است و احتمال ششم يا مختار معظم كه جمع بود صحيح است .\r\n( نكته : در ميان احتمالات ، مسألهء رجوع به صلح هم بود كه مرحوم شيخ ابداً از ابطال آن دم نزدند و مىدانيم كه با مصالحه هم حقوق طرفين تأمين مىشود و خودشان تراضى مىكنند و شايد به راه مرحوم شيخ و معظم نزديك باشد و به هر حال در مصالحه مسئلهء تنصيف مطرح نيست و مسألهء صلح طبق تراضى مطرح است و جا داشت اين احتمال را هم مورد نقد قرار مىدادند . )\r\nقوله : ثمّ انّ المعروف فى الجمع : حال كه ما طريق جمع ميان بيّنه‌ها را برگزيديم بايد بدانيم كه سه راه براى جمع وجود دارد : يكى راه مشهور ، ديگرى راهى كه خود شيخ اعظم با « و يمكن ايضاً » بيان مىكنند و به صورت امكان و احتمال است نه اين قبول كنند و در واقع منظورشان اين است كه شيوهء مشهور را به شكل ديگر هم مىشود بيان كرد و گرنه نتيجهء هر دو يكى است و سوّم راهى كه شهيد رحمه الله بيان مىكنند :\r\nامّا طريقهء مشهور : فرض كنيد يك بيّنه مىگويد : اين متاع اگر سالم بود دوازده درهم قيمت داشت ، حالا كه معيوب است چهار درهم ارزش دارد و بيّنهء ديگر مىگويد : اگر سالم بود شش درهم حالا كه معيوب است دو درهم ارزش دارد ، در اين‌جا نخست دو قيمت صحيح دو بيّنه را مىگيرم و آن دو را جمع مىكنيم ( يعنى دوازده و شش را ) و حاصل جمع مىشود هيجده ، سپس يك قيمت ثالثى از آن دو انتزاع مىكنيم يعنى در نصف مبيع به نصف قيمت بينه اكثر اخذ مىشود\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nكه مىشود شش درهم و در نصف ديگر به نصف قيمت بيّنهء اقل كه سه درهم مىشود و مجموع دو نصف « نُه » مىشود و بنا را مىگذاريم بر اين كه قيمت جنس صحيحاً نه درهم باشد ، در جانب معيوب هم نخست دو قيمت ( 4 و 2 ) را جمع مىكنيم و حاصل جمع شش مىشود سپس تنصيف مىكنيم و به « سه » نصف مىشود كه اين سه درهم نصف 4 و 2 مىباشد كه از هر كدام نصف را اخذ كرديم و در واقع در نصف مبيع معيوب به نصف بيّنهء اكثر و در نصف ديگر به نصف بيّنهء اقل اخذ كرده‌ايم ، پس بنا را مىگذاريم بر اين كه قيمت جنس معيباً سه درهم باشد ، سپس اين قيمت انتزاعى ( 3 ) را به قيمت انتزاعى صحيح ( نُه ) مىسنجيم و تفاوت آن دو را كه 23 مىباشد اخذ مىكنيم و مىگوئيم : ارش و ما به التفاوت صحيح و معيب 23 ثمن مىباشد و بر بايع است كه دو قسمت از سه قسمت از ثمن را به مشترى برگرداند . ضمناً تمام اين‌ها در فرضى بود كه دو بيّنه با يكديگر تعارض كند كه حداقل بود ، حال اگر سه بيّنه تعارض كردند بايد از هر قيمت صحيح ، ثلث آن را بگيريم و از هر قيمت معيب نيز ثلث آن را ( مثلًا اگر يك بيّنه مىگويد اين متاع صحيحاً شش درهم و معيباً سه درهم ارزش دارد و بيّنهء دوم مىگويد : صحيحاً هشت و معيباً چهار مىارزد و بيّنه سوّم مىگويد : صحيحاً دوازده و معيباً شش ارزش دارد نخست قيمت‌هاى صحيح را كه شش و هشت و دوازده باشد با يكديگر جمع مىكنيم حاصل‌جمع 26 مىشود ، سپس ثلث آن را اخذ مىكنيم و بنا را بر اين قيمت انتزاعى مىگذاريم و در واقع در ثلث مبيع به بيّنهء اوّل و در ثلث ديگر به بيّنهء دوم و در ثلث سوم به بيّنهء سوم عمل شده و هكذا در جانب معيب ، سپس تفاوت صحيح و معيب را به‌دست مىآوريم . ) و هكذا اگر بيّنه‌ها چهار تا باشند تربيع مىشود و از هر بيّنه‌اى ربع آن اخذ مىشود .\r\n( نكته : مرحوم سيّد در حاشيه مىفرمايد : پس از جمع دو قيمت صحيح و معيب كه در مثال اصل بحث 18 و شش باشد ميان خود اين مجموع‌ها نسبت‌سنجى مىكنيم و نيازى به تنصيف و جمع نصف‌ها يا تثليث و جمع ثلث‌ها و . . . نداريم ، زيرا نتيجه يكى است چه نسبت نصف 18 و شش را كه 9 و 3 مىباشد ملاحظه كنيم و چه نسبت خود 18 و 6 را در هر صورت نسبت 23 مىباشد و به همان نسبت ارش به عهدهء بايع مىآيد . ) « 1 »\r\nقوله : و يمكن ايضاً على وجه التنصيف فيما به التفاوت :\r\nاين راه دوّم است كه شيخ به صورت احتمال مطرح مىكند و به نظرشان راحت‌تر از راه مشهور است و بعداً هم كه اشاراتى مىكند كه « على النهج الذى ذكرناه اخيراً » مرادشان همين وجه است و در برخى نسخه‌هاى مكاسب اين فراز نيامده ولى مرحوم شهيدى « 2 » از بعضى نسخ صحيح آن را\r\n\r\n\r\n","description":"","footnote":"\r\n( 1 ) . حاشيهء المكاسب ، بخش خيارات ، ص 104 .\r\n( 2 ) . هداية الطالب ، ص 553 .\r\n","page_name":" 200 ","page_number":200},
  {"content":"\r\n\r\nنقل كرده و بايد باشد تا در اشارات بعدى ، ضمير مرجع خود را پيدا كند و علىاىّحال منظور شيخ اعظم اين است كه لازم نكرده ما مجموع دو قيمت صحيح و معيب را ملاحظه كنيم سپس آن‌ها را تنصيف كنيم سپس نسبت نصف به نصف را به‌دست آورديم يا تثليت و تربيع و تخميس در كار باشد به تعداد بيّنه‌ها ، بلكه كافى است قيمت صحيح اين بيّنه و بيّنهء ديگر را ملاحظه كنيم سپس تفاوت خود اين دو قيمت را به‌دست آوريم و آن ما به التفاوت را تنصيف كنيم يعنى در نصف آن به بيّنه اقل اخذ شود و در نصف ديگر به بيّنهء اكثر .\r\nفىالمثل يك بيّنه مىگويد : اين متاع صحيحاً دوازده درهم ارزش دارد و بينهء ديگر مىگويد :\r\nصحيحاً هشت درهم قيمت دارد ، تفاوت دوازده و هشت ، چهار درهم مىباشد و اين مابه‌التفاوت را تنصيف مىكنيم به دو تا دو درهم در يكى به بيّنهء مثبت كه بيّنهء اكثر است اخذ مىكنيم و در ديگرى به بيّنهء نافى يا اقل تا جمع بين حقيّن ( حق بايع و مشترى ) بشود و در واقع از توضيحات بعدى شيخ به‌دست مىآيد كه منظورشان تزييد قيمت ناقص و تنقيص قيمت زائد است يعنى آن‌كه مىگفت هشت درهم و قيمت را كم مىكرد دو درهم بر او بيافزاييم و بنا را بر ده بگذاريم و آن كه مىگفت دوازده درهم و قيمت را زياد مىكرد دو درهم از او كم كنيم و بنا را بر ده بگذاريم . البته به قول مرحوم شهيدى در حاشيه : « و لافرق بين هذا النهج و بين النهج الاوّل المعروف و هو التنصيف فى المبيع ، فانّ القيمة فى المثال المذكور للصحيح على كلا النهجين يكون عشرة عاية الامر قد حملت على هذا النهج الذى نقلناه من بعض النسخ المصححه هى من تنزل الاثنى عشر به نصف الاربعة التى هى مابه‌التفاوت و ارتفاع الثمانيه بنصفها الاخر و حملت على النهج الاوّل المعروف من تركيب العشرة من ستّته النصف و اربعة للنصف الآخره و بالجمله لاتفاوت بين النهجين فى النتيجه و مقدار الارش . » « 1 »\r\nمرحوم شيخ در پايان مىفرمايد : و لكن اظهر وجه الجمع به طريق مشهور است نه به طريق ما ( يعنى متبادر به ذهن از جمع ، همان جمع بين قيمت‌ها و سپس تنصيف يا تثليث يا تربيع و . . . است نه اخذ ما به التفاوت بين صحيح از قيمتى با قيمت ديگر .\r\n\r\nطريقهء شهيد اول در جمع\r\nقوله : و يحتمل الجمع بطريق آخر . . . : اين راه سوّم است كه مرحوم شهيد ثانى در شرح لمعه نسبت داده به شهيد اوّل « 2 » و آن اين كه : ما كارى به قيمت‌ها نداريم كه در طريق مشهور بود بلكه در مقدار تفاوت بين صحيح و معيب به بيّنه‌ها رجوع مىكنيم و در همان مقدار ميان بيّنه‌ها جمع مىكنيم و در نصف آن مقدار به بيّنهء اقل و در نصف ديگر به بيّنهء اكثر عمل مىكنيم ( مثال‌ها ذيلًا خواهد آمد . )\r\n\r\n\r\n","description":"","footnote":"\r\n( 1 ) . همان ، ص 554 .\r\n( 2 ) . شرح لمعه ، ج 3 ، ص 478 .\r\n","page_name":" 201 ","page_number":201},
  {"content":"\r\n\r\nمرحوم شيخ مىفرمايد : طريق شهيد گاهى در نتيجه ( مقدارى كه بايد از ثمن به‌عنوان ارش گرفته شود ) با طريق مشهور متّحد است مثل همان مثالى كه در طريق مشهور ذكر شد كه يك بيّنه مىگفت :\r\nصحيحاً دوازده درهم و معيباً چهار درهم ارزش دارد ، و بيّنهء ديگر مىگفت : صحيحاً شش و معيباً دو درهم قيمت دارد ، در اين‌جا چه طريق مشهور را بگيريم و قيمت‌هاى صحيح را جمع كنيم ( 18 / 6 + / 12 ) و قيمت‌هاى معيب را هم جمع كنيم ( 6 / 2 + / 4 ) سپس ان‌ها را تنصيف كنيم و قيمت انتزاعى درست كنيم ( 9 / 2 - / 18 ، 3 / 2 - / 6 ) سپس تفاوت نصف‌ها يعنى 9 به 3 را به‌دست آورديم كه 23 مىباشد ، و چه به طريق شهيد پيش رويم و تفاوت‌ها را لحاظ كنيم و بگوييم : طبق بيّنهء اكثر ( 12 و 4 ) تفاوت 23 مىباشد و طبق بيّنهء اقل هم ( 2 و 6 ) تفاوت 23 مىباشد پس بنا به هر دو طريق بايد بايع 23 خود ثمن يا مقدار آن را از خارج به مشترى بپردازد .\r\nو گاهى طريق شهيد در نتيجه با طريق مشهور متفاوت است آن هم گاهى به زيادى است يعنى ارش بر طريق شهيد زيادتر از ارش بر طريق مشهور است . مثلًا متاعى را به دوازده درهم خريدارى كرده و بعداً معيوب درآمده و نزاع دارند و براى حل نزاع به كارشناس رجوع كرده‌اند و آن‌ها اختلاف در قيمت دارند يك بيّنه مىگويد : اين متاع صحيحاً دوازده درهم و معيباً ده درهم ارزش دارد ( بيّنهء اكثر ) و بيّنهء ديگر مىگويد : صحيحاً هشت درهم و معيباً پنج درهم ارزش دارد . در اين‌جا به طريق مشهور ابتدا بايد دو قيمت صحيح را جمع كنيم كه « 12 و 8 » باشد كه جمعش 20 مىباشد ، سپس مجموع را تنصيف كنيم و قيمت انتزاعى ( قيمت من درآوردى كه از عمل به دو بيّنه انتزاع كرده‌ايم ) را به‌دست آوريم كه 10 باشد و بنا را بگذاريم كه قيمت صحيح 10 مىباشد و هكذا قيمت‌هاى معيب ( 10 و 5 ) را جمع كنيم ( 15 ) و آن را هم تنصيف كنيم كه ( 5 / 7 ) مىشود و اين را قيمت معيب فرض كنيم . سپس تفاوت صحيح ( 10 ) به معيب ( 5 / 7 ) را به‌دست آوريم كه 14 مىباشد چون عدد ده به 4 تا 5 / 2 قسمت مىشود و ( 5 / 7 ) 34 عدد ده مىباشد و باقيمانده 14 مىشود . پس بايد بايع 14 ثمن المسمّى را كه سه درهم از دوازده درهم مىشود به مشترى بپردازد ، پس بر مسلك مشهور ارش سه درهم مىشود .\r\nولى بر طريق شهيد نخست تفاوت قيمت هر صحيح به معيب را به‌دست مىآوريم كه تفاوت در يك بيّنه ( 12 و 10 ) عبات است از 16 چون دوازده 6 تا 2 دارد و عدد ده 56 دوازده مىباشد و باقىمانده يا تفاوت 16 مىشود اين دو درهم از دوازده درهم و تفاوت در بيّنهء ديگر ( 8 و 5 ) به 38 مىباشد يعنى سه قسمت از هشت قسمت چون عدد پنج در واقع 58 يعنى پنج قسمت از هشت قسمت است و قهراً باقيماندهء 38 مىشود و از دوازده درهم 5 / 4 مىشود زيرا ثُمن 12 تا 5 / 1 مىباشد يعنى اگر 12 را به 18 تقسيم كنيم حاصل آن 5 / 1 مىشود و 38 يعنى سه تا 5 / 1 درهم كه در\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nمجموع 5 / 4 درهم مىشود و اين تفاوت را با آن تفاوت بيّنهء ديگر جمع مىكنيم در مجموع 5 / 6 درهم مىشود سپس تنصيف مىكنيم يعنى جمع بين بينات مىكنيم در اين مابه‌التفاوت و آن نصف عبارت است از سه درهم و يك چهارم درهم ديگر كه 5 / 2 باشد يعنى 314 درهم از مجموع دوازده درهم بايد بايع به مشترى بدهد . ملاحظه مىكنيد كه بر طريق مشهور ارش سه درهم شد ولى به طريق شهيد 314 درهم شد و 14 درهم زيادتر بايد بدهد .\r\nو گاهى طريق شهيد از حيث نتيجه ( مقدار ارش كه بايع بايد به مشترى بدهد ) كم‌تر از طريق مشهور مىشود و تفاوت به نقصان است ( به‌عكس فرض قبلى ) مثلًا هر دو بيّنه اتفاق‌نظر دارند كه قيمت جنس معيباً شش درهم است ( بهتر است به جاى درهم با تومان محاسبه كنيم و بگوييم : قيمت معيباً شش تومان است ) ولى در قيمت آن صحيحاً اختلاف دارند يك بيّنه مىگويد : صحيحاً هشت تومان ارزش دارد و ديگرى مىگويد : صحيحاً ده تومان ارزش دارد . در اين‌جا به طريق مشهور ابتدا قيمت‌هاى صحيح را جمع مىكنيم ( 18 / 8 + / 10 ) سپس آن را تنصيف مىكنيم و قيمت انتزاعى صحيح را نُه قرار مىدهيم [ البته چون در معيب اتفاق‌نظر دارند نيازى به جمع ( 12 / 6 + / 6 ) سپس تنصيف آن ( 6 / 2 - / 12 ) نيست چون در نتيجه فرقى ندارد . 
  ] و تفاوت قيمت انتزاعى صحيح ( 9 ) به معيب ( 6 ) را به‌دست مىآوريم كه 39 يا سه قسمت از نه قسمت باشد يعنى چهار تومان از دوازده تومان بايد بايع به مشترى بپردازد ، چون 14 دوازده تا چهار تومان مىشود ولى به طريق مشهور كه تفاوت‌ها را بايد گرفت و جمع كرد و تنصيف نمود ابتدا تفاوت 8 به 6 را به‌دست مىآوريم كه 14 مىشود چون عدد 8 چهار تا دو دارد و 6 سه تا را دارد پس 34 عدد 8 مىشود و باقيماندهء 14 مىشود سپس تفاوت 10 به 6 را به‌دست مىآوريم كه 25 مىشود چون ده تا ، پنج تا دو دارد و عدد 6 سه قسمت را دارد و 35 ده مىباشد و باقيمانده 25 ديگر مىشود يعنى طبق يك بيّنه از دوازده تومان سه تومان بايد بدهد و طبق بيّنهء ديگر 48 ريال بايد بدهد سپس اين تفاوت‌ها را تنصيف مىكنيم ( نصف سه تومان 15 ريال مىشود و نصف 48 ريال 24 ريال مىشود و جمع نصف‌ها مىشود 39 ريال و بايد بايع 39 ريال ارش بدهد از دوازده تومان كه اين مبلغ ، به نصف خمس ( خمس تومان دو ريال است كه نصف آن يك ريال مىشود ) از 13 ثمن‌المسمّى ( 4 تومان ) ، كم‌تر است . پس ملاحظه مىكنيد كه اگر تفاوت‌ها را بگيريم و بيّنات را در همان تنصيف كنيم نتيجه گاهى متفاوت مىشود .\r\nقوله : توضيح هذا المقام :\r\nتاكنون تنها به چند مثال اشاره كرديم و تفاوت يا توافق دو طريق را در نتيجه بيان كرديم . در اين مقام به قاعدهء مسأله اشاره مىكنيم و صور مختلف قضيّه را با احكام و نتايج هر كدام بيان\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nمىكنيم : به‌طور كلّى اختلاف بيّنه‌ها و مقوّم‌ها در تعيين قسمت صحيح و معيب سه صورت دارد :\r\n1 . گاهى اختلافشان فقط در صحيح است يعنى در قيمت جنس معيباً اتفاق‌نظر دارند ولى در قيمت آن صحيحاً اختلاف‌نظر دارند و هركدام به گونه‌اى قيمت مىكند ، يكى مىگويد : صحيحاً ده تومان ارزش دارد و ديگرى مىگويد : هشت تومان مىارزد . ولى هر دو متفق‌اند كه معيباً شش تومان ارزش دارد .\r\n2 . و گاهى اختلافشان فقط در معيب است يعنى در قيمت آن صحيحاً توافق دارند ( مثلًا 12 تومان ارزش دارد ) ولى در قيمت آن معيباً يكى مىگويد : ده تومان و ديگرى مىگويد هشت تومان ارزش دارد .\r\n3 . و گاهى اختلافشان هم در صحيح است و هم در معيب يعنى يكى مىگويد : صحيحاً ده و معيباً شش ارزش دارد ، ديگرى مىگويد : صحيحاً هشت و معيباً پنج تومان ارزش دارد .\r\nامّا احكام اين صور : حكم صورت اوّل : شيخ اعظم مىفرمايد : به‌نظر مىرسد در اين صورت تفاوت ميان طريق مشهور و طريق شهيد دائمى و هميشگى باشد ( يعنى مقدار ارش به طريق شهيد هميشه كم‌تر است از مقدار ارش به روش مشهور ) سرّ مطلب اين است كه بر طريقهء مشهور اوّل قيمت‌هاى صحيح را جمع كرديم ( 18 / 8 + / 10 ) سپس آن را نصف كرديم ( 9 / 2 - / 18 ) و بنا را گذاشتيم كه قيمت نه ( 8 ) و نه ( 10 ) بلكه ( 9 ) باشد ، سپس معيب را كه شش باشد ( البته اين‌جا قيمت دو بيّنه را جمع نمىكنند كه بعد تنصيف كنند چون كار بىخودى است و اختلاف ندارند تا نوبت به تنصيف برسد ، لذا خود شش را مىگيريم . ) با مجموع دو نصف دو قيمت صحيح يعنى با عدد 9 كه قيمت جعلى انتزاعى است مىسنجيم و واضح است كه نسبت ثلث است و بايد 13 ثمن المسمى را كه دوازده بود بپردازد .\r\nولى بر طريقهء شهيد نسبت معيب را ( كه شش باشد ) به هريك از دو قيمت صحيح مىسنجيم و تفاوت‌ها را جدا به‌دست مىآوريم كه شش به ده چه نسبتى دارد ؟ و به هشت چه نسبتى دارد و به حكم اين كه مىخواهيم ميان بيّنه‌ها جمع كنيم و به هركدام در نصف قيمت عمل شود در واقع نصف قيمت معيب را كه سه مىشود با نصف هريك از دو قيمت صحيح جدا ملاحظه مىكنيم يعنى سه را يك بار با 5 كه نصف ده باشد و يك بار با 4 كه نصف هشت باشد مىسنجيم و تفاوت را مىخواهيم به‌دست آوريم و اين‌جا است كه نسبت معيب ( 6 ) به مجموع دو نصف دو قيمت صحيح ( 9 ) كه طريق مشهور بود مخالف است با نسبت نصف معيب ( 3 ) با هريك از دو نصف دو قيمت صحيح ( 5 و 4 ) و علت مخالفت و تفاوت اين است كه نسبت كل معيب ( 6 ) به كل قيمت\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nانتزاعى ( 9 ) مساوى است با نسبت نصف معيب ( 3 ) با هريك از دو نصف مساوى آن كل ( 5 / 4 كه نصف 9 باشد ) و همان‌طور كه نسبت 6 به 9 نسبت 13 مىباشد و تفاوت به ثلث است ، همين‌طور نسبت 3 به 5 / 4 هم نسبت 13 مىباشد و تفاوت و ارش 13 ثمن المسمى مىشود يعنى چهار تومان از دوازده تومان ، ( اين طريق مشهور ) ولى نسبت نصف معيب به هريك از دو نصفى كه آن كل انتزاعى از آن دو مركب شده ( 9 از يك 4 و يك 5 مركب شده چون يك قيمت صحيح 10 بود كه نصف آن 5 است و ديگرى 8 بود كه نصفش 4 است ) متفاوت است نه مساوى زيرا نصف معيب كه سه باشد وقتى با 5 مىسنجيم 25 مىشود و وقتى با 4 مىسنجيم 14 مىشود و در مجموع 14 از ثمن المسمى سه تومان ، و 25 مىشود چهار تومان و هشت ريال و وقتى اين دو را جمع مىكنيم 7 تومان و هشت ريال مىشود و نصف كه مىكنيم 39 ريال مىشود و كاملًا نتيجه متفاوت است .\r\nالبته مثال مذكور يك مثال بود ولى منحصر به آن نيست در ساير مثال‌هاى صورت اوّل هم مطلب از اين قرار است .\r\nقوله : و ان كان الاختلاف فى المعيب فقط . . . : حكم صورت دوّم :\r\nاگر اختلاف مقوم‌ها تنها در قيمت معيب باشد يعنى هر دو متفق اند كه متاع صحيحاً فلان مبلغ ارزش دارد ولى در قيمت معيب آن اختلاف‌نظر دارند ( مثالش بيايد ) ، حكم اين صورت آن است كه ميان طريق مشهور با طريق شهيد تفاوتى نيست بلكه هميشه از حيث نتيجه و مقدار ارش مثل هم هستند ، زيرا به طريق مشهور نخست بايد دو قيمت معيب را جمع كنيم و قيمت صحيح را با نصف مجموع دو قيمت معيب كه قيمت منتزع ما است ملاحظه و نسبت‌سنجى كنيم : و به طريق شهيد بايد قيمت صيحح را با نصف يكى از دو معيب و نصف ديگر را با نصف قيمت معيب ديگر بسنجيم و آن ملاحظهء مشهورى با اين ملاحظهء شهيدى مساوى است و تفاوتى در نتيجه و مقدار ارش پيدا نمىكند .\r\nمثال : فرض كنيد هر دو بيّنه مىگويند : متاع صحيحاً دوازده تومان ارزش دارد ولى يكى مىگويد :\r\nمعيباً هشت تومان و ديگرى مىگويد شش تومان ، در اين‌جا به روش مشهور نخست 8 و 6 را جمع مىكنيم و عدد 14 به‌دست مىآيد سپس آن را نصف مىكنيم و قيمت انتزاعى ( 7 ) به‌دست مىآيد و تفاوت 12 به 7 كه نصف مجموع دو قيمت معيب است پنج مىشود و بايد 512 از كل ثمن المسمى را بايع به مشترى بدهد يعنى اگر دوازده تومان كه قميت واقعى آن است فروخته بايد پنج تومان را برگرداند .\r\nو به روش شهيد ثانى نخست تفاوت 12 با 8 را به‌دست مىآوريم كه 13 مىشود سپس تفاوت 12 با 6 را كه 12 مىباشد به‌دست مىآوريم سپس اين تفاوت‌ها را تنصيف مىكنيم ( جهت عمل به\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nهر دو بينه ) و نصف 13 مىشود 16 و نصف 12 مىشود 14 و حاصل‌جمع 16 با 14 همان تفاوت 7 به 12 مىشود كه مشهور مىگفتند يعنى در واقع 512 چون 16 عدد 12 عبارت است از 2 و 14 آن عبارت است از 3 و 3 و 2 مساوى با 5 مىشود پس باز اگر متاع را به 12 تومان فروخته بايد 5 تومان را برگرداند .\r\nقوله : و ان اختلفا فى الصحيح و المعيب . . . : حكم صورت سوّم :\r\nاگر مقوّم‌ها هم در قيمت صحيح و هم معيب اختلاف‌نظر دارند ، خود اين دو صورت كلى دارد :\r\n1 . گاهى نسبت ميان صحيح و ميعب بنا بر هر دو بيّنه متحد و يكسان است يعنى مثلًا قيمت هر صحيح دو برابر قيمت معيب آن است مثلًا يك بيّنه مىگويد : متاع صحيحاً 12 و معيباً 6 تومان ، ديگرى مىگويد : صحيحاً 6 و معيباً سه تومان ، كه 12 دو برابر 6 و 6 دو برابر سه مىباشد در اين گونه موارد باز طريق مشهور و شهيد اختلافى ندارد و هميشه در نتيجه مساوى است زيرا على المشهور نسبت نصف مجموع دو صيحح ( 12 و 6 ) كه 18 مىشود و نصف مجموع ، 9 مىباشد به نصف مجموع دو معيب ( 6 و 3 ) كه 9 مىشود و نصف آن 5 / 4 مىباشد و 9 دو برابر 5 / 4 مىباشد و تفاوت 12 است .\r\nو به طريق شهيد نسبت 12 و 6 ، 12 است و نسبت نصف 12 يعنى 6 به نصف 6 يعنى 3 همان نسبت است و نسبت كل 6 به 3 همان 12 است و نسبت نصف 6 يعنى 3 به نصف 3 يعنى 5 / 1 همان 12 مىباشد .\r\nحاصل اين كه هر صحيح دو برابر معيب است و قهراً لازمه‌اش اين است كه هر نصف صحيحى دو برابر نصف معيب باشد و بر هر دو روش بايع بايد نصف ثمن المسمى را به مشترى برگرداند . ( البته اين از باب مثال است و اگر هر صحيحى سه برابر معيب بود بايد 24 را برگرداند و گاهى 34 و گاهى 13 و . . . كه برحسب مثال‌ها مسائل فرق مىكند . )\r\n2 . و گاهى نسبت ميان صحيح و معيب براساس هر بيّنه مختلف است نه متّحد اين‌جا است كه قبلًا در بيان طريق شهيد آورديم و دو مثال زديم و گفتيم گاهى طريق مشهور با شهيد در نتيجه متحدند و مثالش در تفاوت به دو ثلث بود كه قبلًا بيان شد و گاهى در نتيجه متفاوت و مختلفند كه اين نيز مثالش همان‌جا ذكر شد و تفاوت گاهى به زيادى بود كه مثالش سه تومان و 5 / 32 ريال بود و گاهى به نقصان كه مثالش 4 تومان و 39 ريال بود كه گذشت .\r\nقوله : ثمّ انّ الاظهر بل المتعيّن . . . : مرحوم شيخ پس از نقل دو طريق مشهور و شهيد اوّل در تعيين ارش مىفرمايد : ما طريق شهيد را اخذ مىكنيم و آن را بر مشهور ترجيح مىدهيم ، صاحب ايضاح النافع نيز قول شهيد را اخذ كرده و فرموده : طريق مشهور پسنديده نيست ولى وجه آن را\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nنگفته كه ما خواهيم گفت . و قبل از آن بدانيم كه كلام اكثر فقهاء قابل ارجاع به طريق شهيد است كه وجه آن را در اواخر اين بحث تحت عنوان : « و من هنا يمكن ارجاع . . . » بيان خواهيم كرد . ( و نتيجهء اين ارجاع آن است كه طريق اول از مشهور بودن خارج مىشود . )\r\nوامّا وجه تقدم قول شهيد بر قول اوّل اين است كه اگر فرض كنيم قيمت صحيح به قولى دوازده درهم و به قول ديگر هشت درهم باشد ، طبق طريق مشهور از دو قيمت مذكور يك قيمت انتزاعى درست مىكنيم و يك قيمت از دو قيمت يا نسبت متوسطه ميان دو نسبت را اخذ مىكنيم ( مثلًا ده درهم را قيمت انتزاعى مىگيريم يا تفاوت 8 و 12 را كه چهار درهم باشد اخذ مىكنيم و آن را به دو قسمت تقسيم مىكنيم و در نتيجه قيمت صحيح ده تومان مىشود . ) دليل اين كار ، يا جمع ميان دو دليل است كه در طريق اول مشهور مطرح بود ، و يا جمع بين حقّين است كه در طريق دوّم مشهور مطرح بود و مىگفتيم براى جمع بين حقّين ( حق بايع و مشترى ) نسبت متوسط ميان دو قيمت را اخذ كرده و آن را پايه و ملاك قرار داديم .\r\nقوله : كما يحكم بتنصيف الدرهم . . . : جمع ميان دو حق در جاهاى ديگر هم نمونه دارد ، مثلًا دو نفر هركدام درهمى نزد فرد ثالث به امانت گذاردند ، سپس يكى از دو درهم بدون افراط يا تفريط ودعى گم شد . در اين‌جا اگر بخواهيم يك درهم موجود را كلًا به يك نفر بدهيم شايد حق ديگرى ضايع شده باشد و در واقع درهم مال او باشد ، لذا حاكم شرع درهم موجود را تنصيف مىكند و به هركدام نصف درهم مىدهد تا جمع ميان هر دو حق شود ( جمع ظاهرى و گرنه در واقع تمام درهم مال يكى از آن دو است . )\r\nقوله : فعلى الاوّل فاللازم و ان كان . . . : بنابراين كه دليل مشهور عمل به هر دو بيّنه باشد و به اين دليل آن راه را رفته‌اند و قيمت انتزاعى درست كرده‌اند و نسبت متوسط را اخذ كرده‌اند ، خواهيم گفت : اين كه در نصف قيمت صحيح به قول بيّنهء اوّل عمل كرديد و در نصف ديگر به بيّنهء دوّم ، هيچ اشكالى ندارد . پس اگر بيّنهء اوّل قيمت را دوازده درهم و بيّنهء دوم قيمت را هشت درهم تعيين كرد ، ما نصف اوّلى را كه شش درهم باشد با نصف دوّم كه چهار درهم باشد اخذ مىكنيم و آن دو را جمع مىكنيم و حاصل جمع ، ده درهم مىشود و اين كه در جانب معيب هم همين كار بلامانع است و ما هم قبول داريم يعنى اگر بيّنهء اوّل قيمت معيب را هشت درهم و دوّمى قيمت آن را شش درهم قرار داده ما نصف قول اول را مىگيريم كه چهار درهم باشد و نصف دومى را كه سه درهم باشد و حاصل‌جمع آن دو عدد هفت مىشود .\r\nتا اين‌جا را بحثى نداريم ولى اين كه مشهور عدد هفت را به ده مقايسه مىكنند و نسبت‌سنجى مىكنند مورد اشكال است و انتساب قيمت انتزاعى معيب به قيمت انتزاعى صحيح\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nدرست نيست ، زيرا طبق طريق مذكور قيمت هر نصف مبيع با قيمت نصف ديگر يكسان نيست ، فىالمثل در جانب صحيح ، قيمت نصف مبيع بنا بر بيّنهء اوّل ( 12 درهم ) شش درهم است و بنا بر بيّنهء دوّم ( 8 درهم ) چهار درهم است پس مساوى نيستند چراكه عدد 6 بيشتر از 4 مىباشد ، در طرف معيب نيز بنا بر بيّنهء اوّل ( 8 درهم ) قيمت نصف آن 4 مىباشد و طبق بيّنهء دوّم ( 6 درهم ) قيمت نصف 3 مىباشد كه باز هم مساوى نيستند . روى اين اصل ما نمىتوانيم قيمت دو نصف معيب ( 4 و 3 ) را جمع كنيم و به مجموع دو نصف صحيح ( 6 و 4 ) نسبت دهيم آرى اگر قيمت هر نصف برابر بود چنين حقى داشتيم ولى در مثال 12 و 8 مساوى نيست . لذا در اين مثال براى جمع ميان دو بيّنه و عمل به قول هر دو بايد اين كار را بكنيم كه ارش هر قيمت را جداگانه تعيين كنيم ( مثلًا برابر بيّنهء اوّل قيمت نصف صحيح 6 و نصف معيب 4 مىباشد و تفاوت 13 است يعنى عدد 6 يك سوم از 4 بيشتر است . ) و بايد از ثمن المسمّى 13 اخذ شود ، پس اگر ثمن 12 درهم بوده بايد 4 درهم طبق بيّنهء اول اخذ شود و امّا نصف ديگر ، قيمت صحيح آن چهار و معيب آن سه مىباشد و تفاوت 14 است كه 4 به اندازهء 14 از 3 بيشتر است و در نتيجه از ثمن المسمى بايد 214 به‌عنوان ارش اخذ شود و 14 عدد 12 عبارت از 3 مىباشد و اين دو ارش كه 3 و 4 بود جمع مىشود و تقسيم به دو مىشود و عدد سه‌ونيم به‌دست مىآيد و اين همان ارش است كه شهيد بيان كرد . پس حتى اگر طريق مشهور را برويم و جمع ميان دو بيّنه كنيم و به اين دليل تصنيف را اختيار كنيم باز مبناى شهيد به درد اين كار مىخورد .\r\nقوله : توهم ان حكم شراء شيئى . . . :\r\nگويا كسى به شيخ اعتراض دارد و مىگويد : مورد بحث ما نظير آن است كه كسى بخواهد با يك ثمن در يك معامله دو متاع را خريدارى كند در حالى كه قيمت واقعى آن دو متفاوت است يعنى هركدام صحيحاً قيمتى دارند و معيباً قيمتى ، مثلًا با پول معيّنى ( 12 درهم ) يك عبد و يك امه خريدارى كرد سپس هر دو معيوب درآمدند ، و بيّنه گفت : قيمت عبد صحيحاً 4 درهم و معيباً 5 / 2 درهم است و قيمت امه صحيحاً 6 درهم و معيباً 5 درهم است كه در مجموع دو درهم گران‌تر خريده ، در اين مثال لازم نيست قيمت عبد را جدا محاسبه كرده و قيمت امه را جدا و براى هر كدام ارش بگيرد بلكه من حيث المجموع محاسبه كرده و ارش مىگيرد يعنى صحيح‌ها را كه 4 و 6 بود جمع مىكند و عدد 10 درهم به‌دست مىآيد و معيب‌ها را كه 5 / 2 و 5 باشد جمع مىكنيم و عدد 5 / 7 به‌دست مىآيد و 5 / 7 را به 10 مىسنجيم و تفاوت 5 / 2 مىباشد كه نسبت آن به 10 ، 14 مىشود و در نتيجه بايع 13 ثمن المسمى يعنى 3 درهم از 12 درهم را به مشترى مىپردازد . حال مانحن فيه هم نظير مثال عبد و امه است و همين محاسبات را دارد و همان‌طور كه در مثال مذكور به شيوهء\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nمشهور تعيين ارش شد همين‌طور در مورد بحث نيز بايد چنين كنيم .\r\nقوله : مدفوع بانّ الثمن فى المثال . . . :\r\nمرحوم شيخ در پاسخ توهم مذكور مىفرمايد : قياس مورد بحث ما به آن مثال نادرست است زيرا در مثال عبد و امه كه هر دو را به 12 درهم خريده بود و صحيح عبد 6 درهم و معيب آن 4 درهم بود . بر فرض كه عبد و امه معيب هم نبودند بايد محاسبه شود كه هركدام چه‌قدر ارزش دارد و چه مقدار از ثمن در برابر آن است چون علىالفرض عبد و امه قيمى است و قيمت آن دو مساوى نيست و ارزش امه بيشتر است . حال كه قيمت هر كدام تفاوت دارد چگونه مىتوان تعيين كرد كه چه مقدار از ثمن المسمى در قبال عبد و چه اندازه در قبال امه است ؟ راهى نداريم جز اين كه نخست مقدار ثمن و ارزش هريك را تعيين كنيم ، و با توجه به محاسبه‌اى كه متوهم انجام داد قيمت عبد از 12 تومان 48 ريال است و قيمت امه 72 ريال زيرا قيمت واقعى عبد 4 درهم بوده و قيمت واقعى امه 6 درهم و جمع آن دو 10 مىشود و با ملاحظه قيمت هريك نسبت به 10 درهم به اين نتيجه مىريسم كه از 10 درهم 25 در برابر عبد و 35 در برابر امه است ولذا اگر 14 ثمن را به‌عنوان ارش بگيرد اين در واقع به 16 كه ارش امه است و 38 كه ارش عبد است منطبق مىشود زيرا اگر ارش عبد را به تنهائى اخذ كنيم بايد بگوييم قيمت صحيح عبد 4 درهم و معيب آن 5 / 2 و تفاوت 5 / 2 به 4 ، 18 مىباشد و بايد از ثمن عبد هم همين اندازه ارش بگيرد و نيز اگر ارش امه را به تنهائى اخذ كنيم بايد بگوييم قيمت امه صحيحاً 6 و معيباً 5 مىباشد و تفاوت 16 است و بايد از ثمن المسمى همين مقدار ارش بگيرد و در مجموع 18 و 16 همان سه درهم از 12 درهم مىشود . در نتيجه ارش بنا بر هر دو طريق مشهور و شهيد 3 درهم مىشود .\r\nآرى اگر متوهم بخواهد مثالى بزند كه عيناً مانند ما نحن فيه باشد بهتر بود اين مثال را بياورد كه : اگر كسى عبد و امه‌اى را به قيمت مساوى خريدارى كند يعنى هركدام را به شش درهم خريده باشد كه قيمت هر نصف مبيع با نصف ديگر برابر است و از قبيل مانحن فيه است . حال در عقد واحد دو تا را به 12 درهم خريدارى كند يا در عقدى عبد را به 6 درهم و در عقد ديگر جاريه را به 6 درهم خريدارى كرد سپس هر دو معيوب درآمدند و رجوع به بيّنه كرد و بيّنه گفت : قيمت عبد صحيحاً 4 درهم و معيباً 5 / 2 و قيمت امه صحيحاً 6 و معيباً 5 درهم است .\r\nاين‌جا عيناً مثل مانحن فيه است و فقط بايد به قول شهيد عمل شود يعنى بگوييم تفاوت قيمت معيب عبد به صحيح آن 38 است و بايد از ثمن عبد كه 6 درهم است 38 را به‌عنوان ارش بگيرد و تفاوت قيمت معيب كنيز به صحيح آن 16 مىباشد و بايد از 6 درهم ثمن كنيز 16 يعنى يك درهم ارش بدهد . در حالى كه اگر به شيوهء مشهور عمل كنيم ارش هر دو سه درهم مىشود ، زيرا قيمت\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nمعيب عبد و امه من حيث المجموع 5 / 7 درهم است و قيمت صحيح هر دو ده درهم است و نسبت تفاوت 14 مىباشد و 14 از 12 درهم سه درهم مىشود . پس مثالى را كه متوهم به‌عنوان ما ده نقض ذكر كرد با مورد بحث ما هماهنگ نيست چراكه در آن مثال قيمت عبد و امه متفاوت ملاحظه شده بود و مثال مطابق با بحث اين بود كه آورديم و ديديم كه طريقهء شهيد درست است .\r\nقوله : و قد ظهر ممّا ذكرنا انّه لافرق . . . : از مطالب مذكور روشن شد كه فرقى ندارد كه بيّنه قيمت را بيان كند يا نسبت تفاوت را ، بيان مطلب : گاه بيّنه مىگويد : قيمت عبد صحيحاً 10 درهم و معيباً 8 درهم است و گاه قيمت را ذكر نمىكند بلكه نسبت را بيان مىگويد يعنى مىگويد : نسبت تفاوت قيمت صحيح و معيب عبد 14 است . در اين صورت هم بايد به طريق شهيد عمل شود يعنى اگر يك بينه مىگويد نسبت صحيح و معيب اين عبد 16 است و ديگرى مىگويد نسبت 38 مىباشد و ثمن 12 درهم است بايد 16 را از 12 حساب كنيم و 38 آن را نيز به‌دست آوريم سپس دو ارش را جمع نموده و تقسيم بر 2 كنيم كه ارش واقعى از ثمن به‌دست مىآيد .\r\nقوله : هذا كلّه اذا كان مستند المشهور :\r\nآن‌چه تا به حال ذكر شد بر اين فرض بود كه از باب جمع بين دو دليل بيّنه ( كه طريق اول مشهور بود ) پيش آييم ، حال اگر از باب جمع بين دو حق ( كه طريق دوّم مشهور بود ) پيش آييم باز در مقام ، طريق شهيد متعين است و لافرق كه دو بيّنه به قيمت‌ها شهادت دهد يا به نفس نسبت‌ها شهادت دهند ، فىالمثل بيّنهء اوّل بگويد . نسبت تفاوت صحيح و معيب اين مبيع 16 مىباشد و بيّنهء دوم بگويد : تفاوت 38 مىباشد و حكم اين است كه دو نسبت مذكور ( 16 و 38 ) را تعديل كنيم يعنى 38 را تعديل كرده و 16 را ترقى داده و بالا ببريم تا معادله‌اى به‌دست آيد و يك نسبت متوسطى به‌دست آيد كه بالاتر از 16 و پائين‌تر از 38 باشد ، يعنى ارش از ثمن المسمى بنا بر 16 ، 2 درهم مىباشد و بنا بر 38 5 / 4 درهم و جمع آن دو 5 / 6 درهم مىشود و تقسيم بر دو مىكنيم مىشود سه درهم و 14 آن .\r\nوامّا اگر دو بيّنه به قيمت شهادت دهند ، مثلًا يكى مىگويد قيمت اين متاع صحيحاً 12 و معيباً 10 مىباشد و ديگرى مىگويد : قيمت آن صحيحاً 8 و معيباً 5 مىباشد ، در اين مثال تا به حال گفتيم شيوه اين است كه قيمت صحيح بيّنهء اقل را قدرى بالاتر ببريم و قيمت صحيح بيّنه اكثر را كمى پائين بياوريم و هكذا در جانب معيب‌ها سپس نسبت اين دو را با هم بسنجيم . . . ولى حالا مىگوييم : براى به‌دست آوردن قيمت متوسط ميان دو قيمت بايد از دو قيمت صحيح و از دو قيمت معيب ، يك قيمت را براى صحيح و يك قيمت را براى معيب اخذ كنيم ( قيمت انتزاعى ) و نسبت اين دو را بسنجيم و نسبت اين دو را نسبت متوسط ميان دو نسبت قرار دهيم نه خودش ، يعنى نسبت آن بين دو نسبت متوسط باشد نه اين كه خود قيمت متوسط بين دو قيمت شود .\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nقوله : و من هنا يمكن ارجاع كلام الاكثر الاطريق الثانى :\r\nبا بحث‌هاى مذكور مىتوانيم كلمات اكثر علماء را هم به طريق شهيد برگردانيم به اين كه :\r\nاكثر مىگفتند : اگر بيّنه‌ها با هم تعارض كردند بايد قيمت صحيح و معيب را به هم بسنجيم و يك حد متوسط بين قيمت‌ها را به‌دست آوريم و ظاهر اين سخن موهم اين است كه مراد اكثر از حد متوسط ، قيمت متوسط باشد يعنى اكثر مىخواهند بگويند بايد يك قيمتى كه از حيث رقم متوسط بين قيمت‌ها باشد به‌دست آوريم در حالى كه مراد اصحاب و اكثر علماء از قيمت متوسط ، متوسط از حيث رقم نيست .\r\nولى دقّت در كلام اكثر اين را مىفهماند كه آن‌ها نمىگويند قيمت‌هاى صحيح را جمع كرده و تنصيف كنيم و قيمت‌هاى معيب را نيز همين‌طور .\r\nولذا ممكن است مراد آن‌ها از متوسط ، متوسط از حيث نسبت باشد نه از حيث رقم . چنان‌كه مىگفتيم كه نسبت متوسط ميان 38 و 16 عبارت است از 16 و نصف 16 و 18 از 16 ، پس مراد متوسط از حيث عدد نيست . مضافاً به اين كه اين كار براى جمع بين بيّنه‌ها است و جمع بين بيّنه‌ها در مقام اعطا و اخذ ارش به اين است كه در ارش زائد جمع بين بيّنه‌ها نموده و قول يكى را نفى نكنيم .\r\nوامّا اگر جمع مستند به جمع بين دو حق باشد و اصلًا بيّنه‌اى نباشد ، مثل اين كه بايع مبيعى را فروخته كه معيب درآمده و بيّنه و مقوّمى هم نيست كه به او رجوع شود و اين خود طرفين هستند كه علم دارند به اين كه قيمت مبيع صحيحاً اجمالًا يا 12 يا 8 مىباشد و معيباً 10 يا 5 مىباشد كه بيّنه‌اى نيست تا جمع به استناد عمل به بيّنه‌ها باشد و منحصراً مستند به جمع ميان دو حق است كه اين نيز با طريقهء شهيد مىسازد .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\n\r\nشروط ضمن عقد\r\nپس از فراغت از بيان هفت قسم خياراتى كه در مكاسب آمده ، راجع به شروط ضمن عقد بحث مىكنند و در اين رابطه چند بحث مطرح است :\r\n1 . بيان ماهيّت شرط\r\n2 . بيان انواع شرط\r\n3 . بيان شرايط شرط صحيح\r\n4 . بيان احكام شرط صحيح\r\n5 . بيان احكام شرط فاسد .\r\n\r\nمبحث اول : چهار معنى براى شرط\r\nامّا مبحث اوّل : براى شرط چهار معنى ذكر مىكنند كه دو معنى عرفى ( لغت و عرف عام ) و دو معناى ديگر اصطلاحى ( خاص اهل نحو و اهل معقول ) است .\r\n\r\n1 . معناى حدثى و مصدرى شرط\r\n1 . معناى حدثى و مصدرى كه عبارت است از الزام يا التزام به امرى ( الزام يعنى ديگر يرا به چيزى ملزم ساختن كه كار شارط يعنى شرطكننده است و التزام يعنى چيزى را به عهده گرفتن و ملتزم به انجامش شدن كه كار مشروط عليه است و در واقع شارط او را به امرى ملزم مىكند و او به آن كار ملتزم مىشود و تعهّد مىسپارد كه پاىبند باشد . ) كلمهء شرط به اين معنى مصدر باب شَرَطَ يشرط مىباشد ، اسم فاعل آن « شارط » است كه به شخص ملزم‌كننده مىگويند كه فلان امر را شرط مىكند ، و خود آن امر مورد شرط را « مشروط » مىگويند ، و شخصى را كه به نفع او اين شرط شده « مشروط له » مىگويند ، و كسى كه به ضرر او شرط محقق شده « مشروط عليه » مىگويند .\r\nصاحب كتاب القاموس المحيط مىگويد : « الشرط الزام الشيئى و التزامه فى البيع و غيره » « 1 » ( به قول مرحوم شهيدى : « الاوّل بالقياس الى الشارط و الثانى بالقياس الى المشروط عليه » . ) « 2 »\r\nقوله : و ظاهره كون استعماله : به‌طور كلى شرط يا الزام از جهتى سه قسم است :\r\n1 . شرط ابتدائى : ابتدا به ساكن چيزى را شرط كند و به گردن طرف مقابل بگذارد بدون اين‌كه در ضمن عقدى از عقود يا معامله‌اى از معاملات باشد مانند احكام الهى كه چيزى را واجب يا حرام مىكند و به گردن مكلف مىگذارد و آن‌ها را به انجام يا ترك آن ملزم مىسازد بدون اين‌كه\r\n\r\n\r\n","description":"","footnote":"\r\n( 1 ) . القاموس المحيط ، ج 2 ، ص 368 .\r\n( 2 ) . هداية الطالب ، ص 560 .\r\n","page_name":" 212 ","page_number":212},
  {"content":"\r\n\r\nميان بنده و مولى قراردادى باشد و در ضمن آن اين تكاليف را بگنجاند . اين‌ها را شرط ابتدائى و استقلالى گويند .\r\n( 2 . شرط متأخر : يعنى معامله‌اى انجام گرفته و تمام شده و پس از آن در معاملهء مزبور شرطى را قرار مىدهند كه اين مجرّد فرض است و از محيط بحث ما خارج است و اگر هم حكمى داشته باشد صددرصد تكليفى است و وجوب وفا دارد و تخلف آن موجب عقوبت است و گرنه صدمه‌اى به معاملهء مزبور نمىزند ، لانّ الشيئى لاينقلب عما وقع عليه . )\r\n3 . شرط ضمنى يعنى در ضمن معامله‌اى از معاملات يا عقدى از عقود ( عقد بيع ، عقد نكاح ، عقد اجاره و . . . ) چيزى را شرط مىكند و به‌عهده مىگيرد يا بر عهدهء طرف مقابل مىگذارد و او را به آن ملزم مىسازد البته گاهى قبل از معامله شرطى را عنوان مىكنند و معامله را بر آن مبتنى مىكنند و با بناگذارى بر آن انجام مىدهند و گاهى صريحاً در ضمن عقد آن امر را شرط مىكنند كه عمده در بحث ما همين بخش است و نامش شرط ضمن عقد است .\r\nبا حفظ اين تقسيم مىگوييم : از اين كه قاموس در مقام بيان معناى لغوى كلمهء شرط قيد « فى البيع و غيره » را آورد استظهار مىشود كه شرط در خصوص الزام و التزام ضمنى حقيقت است ، پس استعمال آن در شرطهاى ابتدائى و استقلالى ( مثل احكام و الزامات الهى كه قبلًا اشاره شد ) از دو حال خارج نيست : يا صحيح است ولى حقيقت نيست بلكه مجاز است و يا اصولًا صحيح نيست و از نوع استعمال غلط است ( مثل استعمال اسد در ديوار ) .\r\nولى ما اين حرف را قبول نداريم نه غلط بودن و نه مجاز بودن آن را و معتقديم كه استعمال شرط در شروط استقلالى و ابتدائى هم صحيح و هم حقيقت است .\r\nامّا صحت استعمال ، بهترين شاهد آن وقوع چنين استعمالى در اخبار و روايات فراوان است كه حضرات معصومين آن را در شرط ابتدائى به‌كار برده‌اند و اگر غلط بود معصوم استعمال نمىكرد . اينك چند نمونه از آن موارد :\r\nالف : داستان بيع بريره : او كنيزى بود و همسرى داشت ، عايشه او را از صاحبانش خريد و آزاد كرد ، آن‌ها در ضمن عقد شرط كردند كه وَلاء بريره براى آن‌ها باشد ( وَلاء در لغت به معناى قرب و نزديكى است و در اين‌جا منظور نزديكى شخصى به ديگرى يا ديگران است به گونه‌اى كه موجب ارث شود و ديگران بتوانند از او ارث ببرند بدون اين كه رابطهء نسبى يا سببى ميان آن‌ها باشد . ) يعنى اگر بريره مرد آن‌ها و ارث او باشند . رسول‌خدا صلى الله عليه و آله فرمود : « قضاء اللَّه احق و شرطه اوثق والولاء لمن اعتق . » « 1 »\r\n\r\n\r\n","description":"","footnote":"\r\n( 1 ) . كنزالعمال ، ج 10 ، ص 322 ، حديث 29615 .\r\n","page_name":" 213 ","page_number":213},
  {"content":"\r\n\r\nيعنى خداوند وَلاء را براى آزادكننده قرار داده و شرط الهى يعنى حكم او اوثق و محكم‌تر است و نوبت به شرط موالى نمىرسد . ملاحظه مىكنيد كه در اين داستان كلمهء شرط بر الزام الهى اطلاق شده كه ابتدائى است نه ضمنى .\r\nب : زنى با مردى ازدواج كرد و ضمن عقد شرط كرد كه زوجهء ديگرى اختيار نكند . اميرمؤمنان در اين رابطه فرمودند : « ان شرط اللَّه قبل شرطكم » « 1 » شرط خدا بر شرط شما مقدم است يعنى خدا اجازه داده و ازدواج ديگر را تشريع كرده ( اگر متعه باشد كه تا هزار تا هم اشكال ندارد و اگر دائم باشد تا چهار زن تجويز شده ) و شما حق نداريد خلاف آن را شرط كنيد ، باز كلمه شرط اوّل در حديث ، بر شرط ابتدائى و حكم الهى اطلاق شده است .\r\nج : در صحيحهء فضيل بن يسار از امام صادق عليه السلام : « ما الشرط فى الحيوان ؟ قال : ثلاثة ايام للمشترى ، قلت و فى غيره ، قال : هما بالخيار مالم يفترقا » « 2 » منظور از اين شرط جعل خيار براى مشترى يا طرفين است كه حكم الهى است و خداوند اين‌طورى قرار داده است و اين حكم الهى هم مثل ساير احكام ، ابتدائى است نه در ضمن چيزى .\r\nد : همچنين در برخى روايات باب نكاح كلمهء شرط بر نذر و عهد و وعده اطلاق شده كه همهء اين‌ها الزامات ابتدائى و استقلالى است و شخص چيزى را نذر مىكند يا به عهده مىگيرد يا قول مىدهد كه انجام دهد . « 3 »\r\nعلاوه بر مواردى كه ما ذكر كرديم ، صاحب حدايق هم ( كه محدث و غواص بحار روايات است ) اعتراف كرده به اين كه : اطلاق شرط بر بيع ، در روايات خيلى زياد است . « 4 » ملاحظه مىكنيد كه بيع الزام و التزام ابتدائى است و مع‌ذلك بر آن شرط اطلاق شده است . در نتيجه : غلط بودن اطلاق شرط بر اشرط ابتدائى را قبول نداريم .\r\nقوله : وامّا دعوى كونه مجازاً : احتمال غلط بودن اطلاق شرط بر الزام ابتدائى كه باطل شده ، وامّا احتمال اين كه صحيح باشد ولى مجاز باشد نه حقيقت و شايد مراد قاموس از تعبير مزبور اين باشد ، ولى به چند دليل اين نيز باطل است :\r\n1 . امر دائر است ميان اشتراك معنوى ( لفظ شرط به معناى مطلق الزام و التزام باشد و اطلاقش بر هريك از التزام ضمنى و استقلالى ، حقيقت و از باب اطلاق كلى بر فرد باشد ) و حقيقت و مجاز ( كه لفظ شرط در الزام ضمنى حقيقت و در ابتدائى و استقلالى مجاز باشد ) و در\r\n\r\n\r\n","description":"","footnote":"\r\n( 1 ) . وسائل الشيعه ، ج 15 ، ص 31 ، باب 20 از ابواب مهور ، حديث 6 .\r\n( 2 ) . همان ، ج 12 ، ص 349 ، باب 3 از ابواب خيار ، حديث 5 .\r\n( 3 ) . همان ، ج 15 ، باب 20 و 37 و 39 . . . از ابواب مهور .\r\n( 4 ) .\r\n","page_name":" 214 ","page_number":214},
  {"content":"\r\n\r\nدوران امر ميان آن دو ، اشتراك معنوى اولويت دارد ( چون مجازيت خلاف اصل است و قابل التزام نيست مگر دليل معتبرى باشد .\r\n2 . متبادر از خود كلمهء شرط عندالاطلاق ( مثلًا از شَرَطَ فلانٌ على نفسه ) مجرد ( مطلق ) التزام است نه التزام ضمنى پس شامل الزام ابتدائى هم مىشود و تبادر علامت حقيقت است .\r\n3 . در همان رواياتى كه لفظ شرط بر نذر و عهد و مانند آن اطلاق شده بود ، امام عليه السلام به حديث نبوى\r\n« المؤمنون عند شروطهم » « 1 »\r\nاستدلال كرده‌اند كه ظهور در اطلاق حقيقى شرط بر نذر و عهد ( شرطهاى ابتدائى ) دارد .\r\n4 . از آن‌جا كه تنها قاموس قيد مزبور را آورده و شرط را در الزام و التزام ضمنى حقيقت دانسته و ديگر اهل لغت اين قيد را ندارند ، قول قاموس شاذ و نادر است و حجيّت ندارد . ( قول لغوى بر فرض كه حجت باشد در موردى است كه مشهور اهل لغت بگويند يا دو نفر عادل لغوى بگويند آن هم حساً نه حدساً و معارض هم نداشته باشد . )\r\nدر پايان از سوى قاموس عذرخواهى مىكنند كه شايد ايشان اين موارد استعمال شرط بر الزام ابتدائى را كه ما بيان كرديم ، نديده و متوجه نبوده‌اند و گرنه به آن‌ها اشاره‌اى مىكردند ولو در حدّى كه مشعر به مجازيت استعمال شرط در آن‌ها باشد ولى اشاره هم نكرده‌اند . ( و كيف كان به عقيدهء شيخ اعظم لفظ شرط در لغت عرب به معناى مطلق الزام و التزام است و اختصاص به الزام ضمنى ندارد . )\r\nقوله : ثم قد تجوّز فى لفظ الشرط : فراوان در كلام عرب از مصدر معناى اسم مفعول اراده مىشود و البته اين مجاز گوئى است ، مثلًا از كلمهء خلق ، مخلوق اراده مىشود ( از لفظ ، ملفوظ و از عكس ، معكوس و . . . ) حال گاهى از كلمهء شرط كه مصدر است معناى اسم مفعولى اراده مىشود و بر خود مشروط اطلاق مىشود يعنى ملزم يا ملتزم به و آنچه را كه انسان به عهده گرفته و متعلق شرط و الزام مصدرى است اراده شده است كه محذورى ندارد .\r\n\r\n2 . معناى اسم مصدرى شرط\r\nقوله : الثانى ما يلزم من عدمه العدم :\r\n2 . معناى اسم مصدرى شرط : گاهى در عرف عام ، شرط به معناى مطلق چيزى است كه « يلزم من عدمه العدم » يعنى اگر نباشد مشروط هم نيست خواه از امورى باشد كه « يلزم من وجوه الوجود » يعنى از وجودش هم وجود مشروط لازم مىآيد كه مخصوص علت تامه يا جزء اخير آن است و يا در ناحيهء وجود ملازمه‌اى نباشد مثل مقتضى تنها ، شرط تنها ، معد تنها و در يك كلام هر جزء از\r\n\r\n\r\n","description":"","footnote":"\r\n( 1 ) . همان ، باب 20 از ابواب مهور ، حديث 4 .\r\n","page_name":" 215 ","page_number":215},
  {"content":"\r\n\r\nاجزاء علت تامه نسبت به معلول اين‌گونه است كه اگر نباشند معلول نابود است ولى چنين نيست كه اگر دو جزء بود معلول هم حتماً باشد ، بود معلول در گرو علت تامه است ، پس شرط به اين معنى شامل مقتضى و معد و . . . نيز مىشود و اختصاص به شرط مصطلح اصولى و منطقى ندارد .\r\nشرط به اين معنى اسم مشتق نيست بلكه اسم جامعه است و معناى اسم مصدرى دارد نه معناى مصدرى و حدثى . البته از شرط به اين معنى هم كلمهء مشروط و شارط مشتق مىشود ( مثلًا وضو شرط نماز است ، خداوند شارط وضو است و نماز مشروط به وضو است . ) ولى اين اشتقاق علىالاصل يعنى بر طبق قواعد نحوى نيست ( كه نياز به تأويل نداشته باشد ، بلكه حتماً بايد به تأويل معناى حدثى و مصدرى برده شود و منظور از شرط جعل الشرطية و منظور از شارط جاعل الشرط و منظور از مشروط مجعول له الشرطية و . . . اراده شود . )\r\nو شاهد بر اين كه اشتقاق مذكور علىالقاعده نيست اين است كه شارط و مشروط به معناى اوّلى ( مصدرى و حدثى ) متضايفان در فعل و انفعال بودند ( مثل صارب و مضروب ) شارط فاعل شرط بود و مشروط مفعول و منجعل بود ولى به معناى ثانى ( اسم مصدرى ) متضافيان نيستند بلكه شارط يعنى جاعل الشرطية كه خداوند است و او است كه مثلًا براى وضو شرطيت جعل كرده و مشروط ، خود وضو يا مجعول نيست بلكه چيزى است كه شرط براى او جعل شده مثل نماز . نظير مسبِّب و مسبَّب كه هر دو از سبب گرفته شده‌اند ولى اين اشتقاق هم علىالاصل نيست چون مسبِّب به معناى جاعل السببيّه است ولى مسبَّب به معناى نفس سبب منجعل نيست بلكه امرى است كه از سبب حاصل مىشود مثل حرارتى كه خداوند براى نار جعل مىكند .\r\nضمناً از ماذكرنا روشن شد كه كلمهء « شرط » از نظر دو معناى مصدرى و حدثى يا اسمى و جامد داشتن مثل كلمهء « امر » است كه او نيز به دو معنى اشتقاق و جامد آمده . گاهى از امر معناى طلب اراده مىشود و بر او امر جمع بسته مىشود و به اين معنى مشتقات دارد از ماضى و مضارع و . . . ، و گاهى معناى شيئى اراده مىشود و بر امور جمع بسته مىشود و به اين معنى مشتقات ندارد .\r\n\r\n3 . معناى نحوى شرط\r\nقوله : وامّا استعماله فى السنة النجاة :\r\n3 . دو معناى عرفى شرط بيان شد وامّا دو معناى اصطلاحى آن : يكى شرط در اصطلاح نحويان است كه در مقابل جزاء به كار مىرود وب ر جمله‌اى كه عقيب ادوات شرط ذكر مىشود شرط و بر جملهء بعد از آن جزا مىگويند : ( مثلًا « ان تنصروا اللَّه ينصركم » ، جملهء « تنصرو اللَّه » ، شرط و جملهء « ينصركم » جزا داشت ) و در اصطلاحى منطقى بر شرط ، مقدم و بر جزاء ، تالى اطلاق مىكنند . البته اين اصطلاح خاص نحوىها است و ربطى به عرف عام ندارد .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\n4 . معناى اصطلاح اصولى شرط\r\nقوله : كما اىّ استعماله فى السنة اهل المعقول :\r\n4 . اصطلاح دوم مخصوص اهل معقول و علماى اصول است كه از شرط معناى خاصى را اراده مىكنند كه در مقابل مقتضى و معد و عدم المانع و سبب يا علت تامه است و منظورشان از شرط خصوص آن چيزى است كه « يلزم من عدمه العدم و لايلزم من وجوده الوجود » مثل تماس آتش با فرش كه اگر نباشد احراق هم نيست ولى چنين نيست كه اگر تماس بود حتماً احراق باشد زيرا شايد مانعى مثل رطوبت جلوى احراق را مىگيرد .\r\nحال كه با دو معناى عرفى و دو معناى اصطلاحى شرط آشناشديم مىگوييم : اگر كلمهء شرط در استعمالات عرف عام به‌كار رود قطعاً بر يكى از دو معناى اصطلاحى آن حمل نمىشود بلكه بر يكى از دو معناى لغوى آن حمل مىشود آن‌گاه اگر قرينه معيّنه بر معناى اوّل ( مصدرى و حدثى ) اقامه شد بر همان حمل مىشود و اگر قرينه بر معناى دوم ( اسمى و جامد ) اقامه شد بر همان حمل مىشود و اگر قرينه بر هيچ كدام نبود اجمال پيدا مىشود و سخن مشتمل بر اين كلمه قابل استدلال نيست .\r\nقوله : و ظهر ايضاً انّ المراد بالشرط :\r\nاز دو معنايى كه براى شرط گفتيم و نيز در معناى اوّلى گفتيم كه كثيراً شرط مصدرى به معناى خود التزام و الزام است و گاهى مجازاً در ملتزم به يا ملزم به استعمال مىشود از باب ذكر مصدر و اراده اسم مفعول ، روشن مىشود كه مراد از شرط در حديث معروف « المؤمنون منه شروطهم » مردد است بين معناى حقيقى اوّل يعنى خود الزام و التزام مراد است « اى المؤمنون عند الزاماتهم على انفسهم » و يا معناى مجازى اين معناى حقيقى يعنى مشروط و ملتزم ، « اى المؤمنون عند ملتزماتهم » ، و بين معناى حقيقى دوّم « اى مايلزم من عدمه العدم » و تعيين هريك نيازمند قرينه است .\r\n( ضمناً يك نكته را بايد عنايت كرد : شيخ اعظم قبلًا در بيان معناى دوّم تعبير « مايلزم من عدمه العدم » را آوردند ولى اين‌جا تعبير را عوض كرده و فرموده‌اند : وامّا به معنى « جعل الشيئى شرطاً بالمعنى الثانى » ، بعد هم تفسير كرده‌اند به التزام عدم شيئى عند عدم آخر ، وجه اين عدول آن است كه : بلاشك معناى « شروطهم » در حديث كه اضافه به مؤمنان دارد عبارت است از شروطى كه از سوى مؤمنين حادث مىشود و آن‌ها فاعل شرطاند و شرط فعل آن‌ها است و چون شرط به معناى حقيقى دوّم ، معناى حدثى و مصدرى ندارد كه قابل اسناد و اضافه به مؤمنان باشد از نوع اضافه و اسناد فعل به قاعل مگر به تأويل شرط به معنى جعل شرطيت لذا شيخ تعبير را عوض كرد\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nتا اسناد شروط به مؤمنان تصحيح شود و حاصل حديث مذكور پس از توضيح مذكور اين است كه : « يجب على المؤمنين الخروج من عهدة التزاماتهم على انفسهم ، اوعن عهدة ملتزماتهم ، او يجب عليهم الالتزام بعدم المشروط عند عدم الشرط » . )\r\nقوله : وامّا الشرط فى قوله : ما الشرط فى الحيوان :\r\nدر برخى روايات خيار حيوان مىخوانيم : « الشرط فى الحيوان ثلاثة ايام المشترى . . . » « 1 » يا سائل مىپرسند :\r\n« ما الشرما فى الحيوان ؟ » امام جواب مىدهد : « ثلاثة ايام للمشترى » و باز مىپرسد : « و ما الشرط فى غيره ؟ » امام مىفرمايد : « الثبيعان بالخيار مالم يفترقا » « 2 » حال مراد از شرط در روايات مزبور چيست ؟ شيخ اعظم دو احتمال مىدهند :\r\n1 . شرط در اين روايات به معناى « ما قرره الشارع و الزمه على المتبايعين او على احدهما » باشد يعنى چيزى كه شارع مقرر كرده و متبايعين يا يكى را به آن ملزم ساخته است و آن مجعول با مقرر شارع همان حق الخيار يا سلطنت بر فسخ است و بنابراين مصدر به معناى اسم مفعول است « الشرط اى المشروط اى ماجعله الشارع و قرره . . . . »\r\n2 . مراد از شرط در روايات ، حكم شرعى مقرر از سوى شارع باشد كه همان ثبوت خيار است ( و على هذا شرط در الزام يا التزام استقلال و ابتدائى استعمال شده است . ) و مصدر به معناى خودش خواهد بود .\r\nو در هر صورت تعبير به « الشرط فى الحيوان ثلاثة ايام . . . » تسامح دارد زيرا اخبار و حمل نشانه اتحاد و اين همانى است در حالى كه حق‌الخيار با سه روز متحد نيست و خيار حيوان همان سر روز نيست بلكه خيار حيوان در ظرف سه روز است و سه روز ظرف ثبوت آن است نه خود آن ، پس بايد مضافى در تقدير باشد و منظور اين باشد كه : « حدّ الشرط فى الحيوان ثلاثة ايام » ، يا « مدّة الشرط ثلاثة ايام » ، و مانند آن .\r\nقوله : نعم فى بعض الاخبار : در برخى روايات آمده : « فى الحيوان كله شرط ثلاثة ايام » « 3 » و در اين عبارت سه احتمال وجود دارد :\r\n1 . « شرطٌ ثلاثةُ ايام » كه « ثلاثة ايام » به رفع بدل از شرط مىشود\r\n2 . « ثلاثةَ ايام » منصوب باشد بنا بر ظرفيّت « اى شرط و خيار و الزام فى ثلاثة ايام »\r\n3 . مجرور باشد بنا بر اضافهء شرط به آن و از موارد اضافه به تقدير مىباشد . حال اگر احتمال اوّل باشد نياز به توجيه دارد ( همان‌گونه كه در دو روايت قبل توجيه شد و به تقدير مضاف و مانند\r\n\r\n\r\n","description":"","footnote":"\r\n( 1 ) . همان ، ج 12 ، ص 351 ، باب 4 از ابواب خيار ، ح 1 و 4 .\r\n( 2 ) . همان ، ص 349 ، باب 3 ، حديث 5 .\r\n( 3 ) . همان ، حديث 1 و 4 .\r\n","page_name":" 218 ","page_number":218},
  {"content":"\r\n\r\nآن بود . ) و فرمايش شيخ كه « لايخفى توقفه على التوجيه » ، بر اين احتمال است ولى برابر دو احتمال ديگر نيازى به توجيه ندارد و عبارت رسا است .\r\n\r\nالكلام فى شروطه صحة الشرط\r\nدر بحث گذشته با ماهيت و حقيقت شرط آشنا شديم و از زاويه‌اى با تقسيم آن به ضمنى و استقلالى هم آشنا شديم و اينك اشاره‌اى به تقسيم مهم ديگر مىكنيم و آن اين كه : شرط ضمن عقد دو نوع است :\r\n1 . شرط صحيح يعنى شرطى كه عقلا و عرفا و عادتاً و شرعاً صحيح است و هيچ محذورى ندارد و طرفين معامله يا يكى از آن دو مىتوانند در ضمن معامله چنين شرطى بكنند ، البته شرط صحيح شرايطى دارد كه در ادامه همين بحث خواهد آمد .\r\n2 . شرط فاسد و باطل كه هيچ ارزشى ندارد و وفاى به آن واجب‌نيست و چه‌بسا مفسد و مبطل عقد هم باشد كه بحثش خواهد آمد و هريك از شرط صحيح و قاسد احكامى دارد كه خواهد آمد .\r\n\r\nمبحث دوم : شرط صحيح و فاسد ( سه مبحث )\r\nفعلًا سخن در شرايط صحت شرط است ، بديهى است كه هر شرط ضمن عقدى صحيح نيست و وجوب وفا ندارد ، بلكه خود اين شرط بايد داراى خصوصيات و شرايطى باشد كه با وجود اين‌ها صحيح باشد و با نبود هركدام باطل است و طبعاً براى شرط باطل شرايط جدايى نخواهيم بحث كرد ، بلكه نبود شرطى از شروط صحت ، شرط بطلان و دليل باطل بودن شرط است پس عمدتاً سه بحث خواهيم داشت :\r\n1 . شرايط صحت شرط ضمن عقد\r\n2 . احكام شرط صحيح\r\n3 . احكام شرط فاسد .\r\n\r\nبحث اول : شرايط صحت شرط ضمن عقد ( 9 شرط )\r\nاما بحث اوّل : در كلمات فقهاء نه امر به عنوان شروط صحت شرط ضمن عقد مطرح شده كه برخى مورد اتفاق آراء است و برخى مورد اختلافات و نزاع است .\r\n\r\nشرط اول : مقدر بودن امرى كه شرط مىشود\r\nشرط اوّل : شرط اوّل از شروط ضمن عقد اين است : چيزى را كه در ضمن عقد شرط مىكنند امر مقدورى باشد و در تحت قدرت مكلف ( عاقد يا طرف معامله ) داخل باشد يعنى مشروط عليه\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n( چه بايع يا مشترى ) بتواند از عهده برآيد و امر مورد شرط را به مشروط له ( طرف مقابل كه به نفع او چنين شرطى شده ) تسليم كند .\r\nبنابراين شرط نمودن امرى كه خارج از قدرت عاقد يا مشروط عليه باشد باطل است ، ضمناً فرقى ندارد كه امر غيرمقدور ، و صفى از اوصاف باشد كه طرف قدرت ندارد متاع را با اين وصف به مشترى تحويل دهد . يا فعلى از افعال باشد ، براى وصف غير مقدور مثال زده‌اند به صيرورت زرع سنبل يعنى زراعت تبديل به سنبل شود و مشترى بگويد من زراعت را با اين وصف خريدارم يا بگويد : اين كنيز يا آن حيوان را خريدم به شرط اين كه در آينده حامله شود يا اگر حامله است دوقلو بزايد يا فرزند ذكور به‌دنيا آورد ، تمام اين‌ها از اوصافى است كه مقدور بايع نيست و نمىتواند زرع را به سنبل تبديل كند يا حيوانى كه حتماً حامله شود يا حتماً پسر بزايد و . . . تحويل مشترى دهد ، چون اين‌ها در اختيار او نيست ، فعلًا كه وجود ندارد ، در آينده هم معلوم نيست محقق بشود يا نشود .\r\nو براى فعل يا عمل غيرمقدور علّامه به « جعل الزرع سنبلًا » و « جعل البسر تمراً » مثال زده است « 1 » كه جعل و ايجاد ، فعل فاعل است ولى مقدور عاقد نيست و او نمىتواند زراعت را سنبل قرار دهد يا بُسر و خرماى نارس و شكوفه را به تمر و خرماى رسيده و شيرين بدل كند .\r\nقوله : لكن الظاهر انّ المراد به : نكتهء قابل ملاحظه اين است كه منظور از جعل و ايجاد در دو مثال مذكور جعل چه كسى است ؟ آيا منظور جعل طرف عقد است يعنى مشروط عليه زرع را سنبل قرار دهد يا بُسر را رطب ( يا هسته را درخت يا نطفه را حيوان ) قرار دهد ؟ كه اين در حق عاقد محال عقلى است و مخلوق هرگز قدرت بر فعل خالق ندارد .\r\nيا منظور اين است كه خداوند زرع را سنبل كند و بُسر را رطب قرار دهد و . . . ؟ ( كه فعل غير عاقد است و به هر حال در اختيار عاقد و مقدور او نيست و در اختيار غير است خواه غير ، خداوند باشد يا انسان ديگرى باشد كه با اراده‌اش كار صورت مىگيرد و به هر حال در اختيار عاقد نيست . ) دو نوع برداشت شده :\r\n1 . برداشت شيخ اعظم اين است كه منظور جعل الهى است يعنى مشترى ( مثلًا ) با بايع شرط مىكند كه اين معامله را انجام مىدهيم به شرط اين كه خداوند فلان زرع را سنبل قرار دهد و . . . نه اين كه مشروط عليه چنين كارى بكند و غرض فقهاء از شرط مذكور ( مقدور مكلف باشد ) اين است كه بدين وسيله احتراز كنند از اشتراط فعل غير عاقدى ( چه خداوند چه انسان ديگر ) كه مقدور عاقد نيست و ربطى به او ندارد ، و اين شرط باطل است نه اين كه غرضشان احتراز از\r\n\r\n\r\n","description":"","footnote":"\r\n( 1 ) . قواعد الاحكام ، ج 2 ، ص 90 .\r\n","page_name":" 220 ","page_number":220},
  {"content":"\r\n\r\nاشتراط عملى باشد كه از مشروط عليه محال است و هرگز قدرت بر انجامش ندارد زيرا چنين شرطى ( الزام يا التزام به مباشرت بر انجام كارى كه يا عقلًا محال است مثل جمع بين ضدين ، يا عادتاً محال است مثل طيران در هوا ) را عقلاى عالم مرتكب نمىشوند و مورد ابتلاى آن‌ها نيست تا منظور فقهاء بيان اين جهت باشد پس منظور شرط فعل غير است كه قابل صدور از غير است و شرط نمودن آن معقول است . نه شرط فعلى كه از عاقد محال عقلى يا عادى است و اصل اشتراط آن عقلائى نيست و بسيار از شأن فقهاء به دور است كه چنين چيزى را كه عقلا در معاملات مرتكب نمىشوند ، شرط كنند و مد نظر قرار دهند .\r\nضمن اين كه اگر مراد از شرط اوّل اين معنى باشد كه فعل ، مقدور خود عاقد باشد و براى او ممكن باشد ، ديگر نيازى به شرط اول نيست و شرط ثانى از شروط صحت شرط ضمن عقد كه خواهد آمد ( شرط از امورى باشد كه فى نفسه و با قطع نظر از اشتراط طرفين جايز و مشروع باشد . ) ما را از شرط اوّل مستغنى مىسازد زيرا جواز شرعى فرع بر امكان عقلى و مقدوريت آن است و نيازى به ذكر شرط اول به صورت جدا نيست .\r\nآرى شرط كردن تحقق عملى كه فعل غير است و از اختيار و ارادهء متعاقدين بيرون است ( چه غير ، خداوند باشد مثل اين كه شرط كنند كه خداوند نطفه را انسان كند يا زرع را سنبل ، يا انسان ديگرى باشد مثلًا شرط كنند كه زيد فلان جامه را خياطت كند و . . . ) و ضمناً محتمل الوقوع در آينده است ( نه اين كه ممتنع الوقوع باشد يا ضرورى الوقوع كه باز شرط نمودن آن بىخود است . ) و عقد را به اين امر مرتبط كردن به گونه‌اى كه تراضى بر معامله با اين شرط حاصل شود ، امرى است معقول و عقلاى عالم چنين كارى را مىكنند ( مثلًا امضاى غير را هم شرط مىكنند ، تبديل بُسر به تمر را شرط مىكنند و . . . ) لذا جاى بحث دارد و فقهاى عظام وارد بحث شده‌اند و شرط كرده‌اند كه عمل ، مقدور خود عاقد باشد نه اين‌كه مقدور ديگران باشد و غرض آن‌ها از شرط مذكور هم احتراز از عملى است كه مقدور ديگرى است و ربطى به عاقد ندارد كه چنين شرطى باطل و فاسد خواهد بود .\r\nپس مقدور باشد يعنى فعل نفس باشد در مقابل فعل غير نه اين كه مقدور باشد يعنى محال عقلى يا عادى نباشد كه اين گفتنى نيست و شرط كردن ندارد و عقلا همچنين نمىكنند تا فقهاء بحث كنند و بگويند چنين شرطى باطل است .\r\nمرحوم شهيد هم طبق آن‌چه از برخى حواشى ايشان بر قواعد حكايت شده « 1 » همين مطلب را از كلام علامّه فهميده و فرموده : مراد از « جعل الزرع سنبلًا و البسر تمراً » اين است كه : « جعل اللَّه\r\n\r\n\r\n","description":"","footnote":"\r\n( 1 ) . حاكى مفتاح الكرامة ، ج 4 ، ص 734 مىباشد .\r\n","page_name":" 221 ","page_number":221},
  {"content":"\r\n\r\nالزرع سنبلًا والبسر قهراً » ، چون اين معنا از امورى است كه متوهم است و جا دارد عاقل شرط كند ، امّا « جعل العاقد الزرع سنبلًا و . . . » كه اصلًا معقول نيست و توهم اشتراط آن نمىرود چون شرط امر محال است و هيچ عاقلى با علم و التفات به امتناع و استحاله چنين چيزى را شرط نمىكند تا فقهاء وارد بحث شوند .\r\nقوله : لكن قال فى الشرايع . . . : ولى ظاهر عبارت محقق اول در شرايع « 1 » و علّامه در تذكره « 2 » اين است كه منظور از « جعل الزرع سنبلًا » يعنى « جعل البايع و العاقد الزرع سنبلًا و البسر رطباً » نه « جعل اللَّه . . . » چون تعبيرشان اين است : « كبيع الزرع على ان يجعله سنبلًا و الرطب على ان يجعله تمراً » و ظاهر « يجعله » اين است كه خود عاقد و بايع چنين كند ولى بايد اين ظاهر را توجيه كنيم و ارجاع دهيم به آن‌چه ما گفتيم كه مراد جعل اللَّه و فعل الغير است ، و مقدور باشد يعنى فعل خود عاقد باشد در مقابل فعل الغير كه ربطى به او ندارد نه اين كه مقدور باشد يعنى محال و ممتنع نباشد كه الزام و التزام به چنين امر محالى از هيچ عاقلى صادر نمىشود تا فقيه بگويد : چنين شرطى صحيح است يا خير ؟\r\nقوله : اللهم الّا ان يراد . . . : آرى به يك صورت سخن محقق و علامه قابل توجيه است و مىتوان جعل را به خود عاقل اسناد داد آن هم به اين صورت كه منظور انجام مقدمات جعل الزرع سنبلًا باشد يعنى مشترى با بايع شرط كند كه اين مقدمات را انجام دهى ( مثلًا آب‌يارى كنى علف هرزه‌ها را جمع كنى و . . . ) به گونه‌اى كه اين مقدمات و كارهاى اعدادى ما را به ذى المقدمه يا فعل و جعل الهى برساند و طرفين كه اين مقدمات را شرط مىكنند با التزام ايصال باشد ، آن‌گاه اگر جعل را به خود عاقد اسناد داده‌اند به اين لحاظ ( مقدمات را فراهم كند ) باشد نه به لحاظ جعل خود بايع باشد ،\r\n( البته اگر مراد اين باشد ديگر شرط امر غيرمقدور نيست بلكه امر مقدور مىشود و از بحث ما خارج است و شايد « فافهم » اشاره به همين مطلب باشد . البته با افزودن قيد التزام ايصال باز غير مقدور مىشود ولو به‌خاطر اين قيد ، پس فافهم امر به دقت است . )\r\nخلاصهء سخن از اوّل اين شرط تا اين‌جا : شرط يا فعلى از افعال است يا وصفى از اوصاف ، فعل هم يا فعل يكى از متعاقدين است يا فعل فرد ثالث ( چه خداوند و چه انسان ديگر ) در وصف هم يا حالى است يا استقبالى . اگر فعل يكى از منعاقدين را شرط كنند حتماً بايد مقدور مشروط عليه باشد چه بالمباشره ، در افعال مباشرى و چه مع‌الواسطه ، در افعال توليدى و تسبيبى و اگر مقدور طرف نباشد چنين شرطى لغو است چون قابل وفا كردن نيست و منظور از مقدور بودن در شرط اوّل به اين معنى نيست كه مقدور باشد يعنى محال نباشد و اگر فعل شخص ثالث است كه\r\n\r\n\r\n","description":"","footnote":"\r\n( 1 ) . شرايع الاسلام ، ج 2 ، ص 33 .\r\n( 2 ) . تذكرة الفقهاء ، ج 1 ، ص 490 .\r\n","page_name":" 222 ","page_number":222},
  {"content":"\r\n\r\nمقدور شخص ثالث است نه مقدور عاقد ، حال شرط اوّل از شروط صحّت نظر به اين دارد كه مقدور خود عاقد باشد نه مقدور شخص ديگر كه شرط فعل غير در ضمن عقد درست نيست و دلايل آن بعداً مىآيد . و اگر وصف حالى را شرط كند مثلًا بگويد : عبد كاتب يا حيوان حامل را خريدم و بايد كاتب يا حامل باشد ولى يقين ندارد به تحقق وصف و احتمال مىدهد كاتب نباشد امّا شرط مىكند ، اين معامله صحيح است و اگر تخلف وصف كرد حق‌الخيار دارد .\r\nو اگر وصف استقبالى را شرط كنند باز چون مقدور عاقد نيست و نمىتواند متاع را با اين وصف تحويل دهد شرط باطلى است و دلايل آن نيز ذيلًا بيايد . پس از شرط اوّل دو مورد منظور آقايان است يكى وصف غيرمقدور و يكى فعل غيرمقدور .\r\nقوله : و كيف كان فالوجه فى اشتراط الشرط المذكور :\r\nتاكنون خود شرط اوّل را توضيح داديم كه مراد چيست ؟ اينك دلايل اعتبار اين شرط را بررسى مىكنيم :\r\n1 . نفى خلاف : احدى در مسأله مخالف نيست و همه قبول دارند كه بايد شرط امرى باشد كه مقدور مكلف باشد .\r\n2 . قدرت بر تسليم عوضين از شرايط صحت معامله است و اگر شرطى كنند كه مقدور طرف نباشد مستلزم عدم قدرت بر تسليم شرط است و بلكه مستلزم عدم قدرت بر تسليم مبيع است ، البته گاهى مىگويد اين كتاب را به فلان مبلغ مىفروشم به شرط اين كه فلان جامه را زيد برايم خياطى كند ، اين‌جا تسليم مبيع مقدور است ولو تسليم شرط مقدور نيست ولى گاهى مىگويد جاريه‌اى را كه در آينده حامله مىشود فروختم ، اين‌جا تسليم خود مبيع متصف به اين وصف هم مقدور نيست زيرا حامله شدن در آينده در اختيار من نيست و امرى است كه شايد محقق بشود و شايد نشود و تحقق آن از باب اتفاق و تصادف است ( البته در واقع عدم علم به اين مطلب است و نمىداند كه در آينده چنين خواهد شد يا نه ، ولى از آن‌جا كه اگر هم بشود ربطى به ارادهء عاقد ندارد لذا تعبير به عدم قدرت واقعى شده و گرنه ملاك عدم قدرت واقعى نيست و عدم علم به آن ملاك است . )\r\nو اين معنى مستلزم غررى شدن معامله مىشود و معامله غررى به اتفاق كلمه باطل است ، و عمده دليل مطلب همين است ولذا ابن زهره هم در غنيه به همين مطلب استناد كرده . « 1 »\r\nقوله : ولا ينقض ما ذكرنا : اگر كسى اشكال نقضى كند و بگويد : گاهى متعاملين وصف استقبالى را شرط مىكنند كه مورد بحث ما است مثلًا مىگويد : اين حيوان را خريدم به شرط اين\r\n\r\n\r\n","description":"","footnote":"\r\n( 1 ) . غنية النزوع ، ص 215 .\r\n","page_name":" 223 ","page_number":223},
  {"content":"\r\n\r\nكه در آينده حامله شود و گاهى وصف حالى را شرط مىكند و مىگويد : اين عبد را فروختم به شرط اين كه كاتب باشد ، يا اين جاريه را فروختم به شرط اين كه حامله باشد و طرف واقعاً نمىداند كه حامله است يا نه ، كاتب است يا خير ؟ حال اگر در اشتراط وصف استقبالى ، عدم علم به تحقق شرط ، مستلزم غرر و بطلان بود پس در اشتراط وصف حالى هم با عدم علم به تحقق ، بايد معامله غررى و باطل باشد ، در حالى كه در اين‌جا حكم به بطلان نكرده‌اند بلكه اگر بعداً معلوم شد كه واقعاً عبد كاتب و جاريه حامله بوده معامله صحيح و لازم است و اگر معلوم شد كه واقعاً چنين نبوده خيار تخلف شرط يا وصف دارد نه اين كه باطل باشد ، حال چرا در مانحن فيه ( اشتراط وصف استقبالى ) اين حرف‌ها را نزنيم ؟ چه فرق است ميان اين دو فرض ؟\r\nمرحوم شيخ در جواب مىفرمايد : قياس مانحن فيه به باب اشتراط وصف حالى كذائى مع‌الفارق است زيرا اوّلًا فارق دو باب اجماع است ، ثانياً اشتراط وصف حالى يا التزام عاقد به وجود صفتى در حال معامله ، در واقع بناگذارى بر وجود وصف حالى است و با اين بناگذارى معامله مىكنند ولو طرفين هر دو جاهل به وجود آن وصف باشند ولى همين كه بنا را بر وجود آن مىگذارند كفايت مىكند و معامله از غررى بودن درمىآيد ، ولى اشتراط وصف استقبالى يا التزام عاقد به تحقق آن در آينده اين‌گونه نيست و به معناى بناگذارى بر وجود آن در آينده نيست ( چون اين بناگذارى لغو و بيهوده است آن هم نسبت به صفتى كه ربطى به اراده و اختيار مكلف ندارد و شايد در آينده محقق بشود شايد هم نشود . ) ولذا معاملهء كذائى كماكان بر غررى بودن باقى است و باطل است . ولذا علامه تصريح كرده كه بيع كنيز به شرط اين كه در آينده حامله شود ، باطل است چون معامله غررى است . « 1 »\r\nقوله : خلافاً للمحكى عن الشيخ و القاضى : تاكنون سخن از نفى خلاف و ادعاى اجماع بود كه معامله با اشتراط وصف استقبالى كذائى باطل است ولى از شيخ طوسى « 2 » و قاضى ابن براج « 3 » خلاف اين مطلب نقل شده كه فرموده‌اند : چنين معامله‌اى صحيح است آن‌گاه اگر شرط كذا در آينده محقق شد هم صحيح و هم لازم و غير قابل فسخ است و اگر محقق نشد معامله جايز و خيارى مىشود و مشروط له حق فسخ دارد ، ظاهر كلام اين دو بزرگوار آن است كه معامله با اشتراط امر مجهول التحقّق باطل نيست بلكه مراعا و متزلزل است كه در آينده شرط محقق شود يا نه ؟ پس مسأله اجماعى نيست و مخالف هم دارد و كسانى اعتبار قدرت را در صحت شرط ، لازم نمىدانند .\r\n\r\n\r\n","description":"","footnote":"\r\n( 1 ) . مختلف ، ج 5 ، ص 242 .\r\n( 2 ) . مبسوط ، ج 2 ، ص 156 .\r\n( 3 ) . جواهر الفقه ، ص 60 ، مسألهء 220 .\r\n","page_name":" 224 ","page_number":224},
  {"content":"\r\n\r\nمرحوم شيخ اعظم كلام شيخ را توجيه مىكنند و مىفرمايد : ممكن است مراد شيخ طوسى اين باشد كه طرفين يك صفت فعلى و حالى را شرط كنند كه موجب حمل در آينده مىشود نه اشتراط خود وصف استقبالى را ( مثلًا سن خاص را شرط كنند يا جمع شدن فحل با اين حيوان را شرط كنند كه در آينده موجب حمل مىگردد . ) و شرط وصف حالى كه عيبى ندارد و اگر بعداً كشف خلاف شد معامله باطل نيست و خيال تخلف وصف يا شرط دارد ،\r\nالبته توجيه مذكور هم خالى از اشكال نيست كه مراد اشتراط وصف فعلىاى باشد كه موجب تحقق حمل در آينده شود ، ولى به هر حال حمل كلام شيخ بر اين معنى موجب مىشود كه كلام ايشان از خلاف اجماع بودن درآيد و اشتراط مقدور بودن شرط و دخول آن در تحت قدرت امرى اجماعى باشد .\r\nبه‌هرحال اصل شرط مذكور براى ما مسلّم است .\r\nقوله : ثم انّ عدم القدرة على الشرط تارة . . . : پس شرط اوّل از شروط صحت شرط ضمن عقد عبارت شد از اين كه مقدور مكلف باشد و بتواند مبيع را با همان صفاتى كه شرط شده يا با همان فعلى كه شرط كرده تحويل مشترى دهد ، و متفرع بر اين شرط اين شد كه اگر شرط از امور غير مقدور باشد صحيح نيست و شرط باطل خواهد بود ، حال مىفرمايد :\r\nعدم قدرت عاقد بر شرط ضمنى گاهى به‌خاطر اين است كه او اصلًا در تحقق شرط دخالتى ندارد نه مستقلًا و نه به‌عنوان جزء العلّة ، مثل اين‌كه در ضمن معامله شرط كنند كه فلان حيوان يا كنيز حامله در فلان ماه و روز وضع حمل كند ، كه وضع حمل كذائى هيچ ربطى به مشروط عليه ندارد و به هيچ وجه مقدورش نيست .\r\nو گاهى به‌خاطر اين است كه وى استقلال ندارد و علت تامه تحقق شرط نيست بلكه جزء سبب است و جزء ديگر هم لازم است كه از حوزهء اراده و اختيار او خارج است . فىالمثل مىگويد : اين متاع را به شما مىفروشم به شرط اين كه شما آن را به فرد ثالث ( زيد مثلًا ) بفروشى و تمليك كنى ( چه منظور اشتراط عقد بيع باشد كه سبب ملك است و مركب از ايجاب و قبول است و چه منظور خود تمليك باشد كه نتيجهء ايجاب و قبول است و نامش اشتراط نتيجه است ) در اين‌جا هم آن‌چه مقدور مشترى است انشاء ايجاب بيع است نه كل عقد مركب از ايجاب و قبول كه قبول كار فرد ثالث است و تابع اراده و خواست او است و ربطى به مشترى ندارد ، آن‌گاه اگر منظور شارط از شرط بيع مبيع به فرد ثالث ، ايجاد ايجاب تنها باشد امر مقدورى است ولى اگر منظورش ايجاد مركب از ايجاب و قبول باشد باز شرط غير مقدور است و بايد حكم به بطلان آن كنيم .\r\nولى مرحوم علّامه سخن ديگرى دارد : ايشان ابتدا به صورت جزم فرموده : اشتراط بيع مبيع به فرد ثالث در ضمن عقد ، صحيح است . سپس فرموده : حال اگر بايع با مشترى چنين شرطى كرد\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nو مشترى هم به فرد ثالث فروخت و ايجاب را خواند ولى فرد ثالث از خريدن امتناع كرد چه كنيم ؟ دو احتمال داده :\r\n1 . بايع حق‌الخيار داشته باشد و بتواند معامله را امضا يا فسخ كند .\r\n2 . حق‌الخيار نداشته باشد و معامله صحيح و لازم باشد زيرا در واقع منظور از اشتراط مذكور اين است كه : « بعه على زيدان اشتراه » يعنى شرط مىكنم كه اين مبيع را به زيد بفروشى اگر خريدار باشد و اين كه مانعى ندارد چون اگر خريدارى كرد كه به شرط عمل شده و اگر هم نكرد كه نكرده و معامله صحيح و لازم مىشود . « 1 »\r\nقوله : و لااعرف وجهاً للاحتمال الاول : مرحوم شيخ مىفرمايد : ما احتمال اول در كلام علامه را قبول نداريم كه معامله متزلزل باشد و مشترى حق‌الخيار داشته باشد ، زيرا اگر منظور شارط شرط ايجاب تنها بوده كه علىالفرض حاصل شده و مشترى به فرد ثالث انشاء ايجاب كرده پس چرا معامله جايز و خيارى باشد ؟ ! بايد لازم باشد و اگر منظور شاط شرط مجموع ايجاب و قبول بوده كه بايد شرط باطل باشد چون مقدور مكلف نيست و شرط اول اين شد كه در تحت قدرت او داخل باشد .\r\nآرى در يك صورت سخن علامه قابل قبول است و آن فرض وثوق و اطمينان شارط به شراء فرد ثالث باشد و اگر شرط نتيجه يعنى تمكيك و نقل و انتقال مىكند به‌خاطر اين است كه يقين يا اطمينان دارد كه فرد ثالث حاضر به خريدن است ، البته در اين فرض اشكالى ندارد و غرر و جهالتى نيست ، آن‌گاه اگر فرد ثالث هم خريدارى كرد كه هيچ ، و اگر اتفاقاً امتناع كرد و خريدارى نكرد مسأله از باب تعذر شرط مىشود كه موجب حق‌الخيار است و در اين فرض كلام علّامه صحيح است .\r\nباز علامه در تذكره فرموده : اگر مشترى بر بايع شرط كفالت كند و بگويد : من به شما اعتماد ندارم و حاضرم خريدارى كنم به شرط اين كه كفيل و متعهدى ، مبيع را از سوى شما به عهده بگيرد و متكفل شود كه به من بپردازد . حال به صورت كلى شرط كفالت كند يا فرد خاصى را به‌عنوان كفيل شرط كند ، حال اگر كفيلى يافت نشد يا آن فرد معينى قبول كفالت نكرد مشترى شارط حق‌الخيار پيدا مىكند ، كه باز هم يك طرف قضيه كه قبول تكفل از سوى كفيل باشد خارج از اختيار مشروط عليه ( بايع ) است ولى حكم به بطلان نكرده است .\r\nشيخ اعظم مىفرمايد : اين فتوا هم بر همان فرض وثوق به تكفل ، حمل مىشود به همان بيان كه گذشت و گرنه مشكل دارد .\r\nقوله : و من افراد غيرالمقدور ما لو شرط : برخى از غايات و نتايج بر سبب خاص متوقف است\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 490 .\r\n","page_name":" 226 ","page_number":226},
  {"content":"\r\n\r\nكه بدون آن حاصل نمىشود مثل اين كه فلان زن زوجهء فلانى شود يا فلان زوجه مطلقه گردد كه زوجيت يا طلاق به خودى خود حاصل نمىشود بلكه سبب خاص دارد كه عقد نكاح يا ايقاع طلاق باشد ، حال اگر شارط در ضمن عقد چنين نتيجه و غايتى را شرط كند مثلًا بگويد : فلان متاع را به شما فروختم به شرط اين كه فلان زن زوجهء من باشد يا فلان زوجه مطلقه باشد ، چنان‌چه منظورش ايجاد خود غايت باشد مستقيماً و بدون ايجاد سبب ، شرط غير مقدور است و از مصاديق و افراد مانحن فيه مىشود ، ولى اگر منظورش ايجاد اسباب خاصه باشد و بدان وسيله مسبب حاصل شود اين شرط امر مقدور است و شرط صحيحى است .\r\nو نيز گاهى شرط از امورى است كه در آن سخت‌گيرى نشده و صيغه و سبب خاصى لازم ندارد و به نفس اشتراط در ضمن عقد حاصل مىشود باز شرط صحيح است مثل وكالت كه بايع مىگويد : اين متاع را به شما فروختم به شرط اين‌كه در فلان نزاع وكيل من باشى ، اين بلامانع است .\r\nقوله : ولو شك فى حصوله : برخى از غايات يقيناً به نفس اشتراط حاصل نمىشود و سبب خاص لازم دارد ، مثل زوجيت و طلاق . . . و برخى غايات مثل وكالت به خود اشتراط حاصل مىشود . حال اگر در موردى شك كرديم كه ملكيت فلان متاع خاص به نفس اشتراط ضمن عقد حاصل مىشود يا نه ؟ چه كنيم ؟ مىفرمايد : حكم فرض شك به زودى در باب احكام شرط صحيح خواهد آمد و فعلًا وارد اين فرض نمىشويم .\r\n\r\nشرط دوّم : مورد شرط فىنفسه امر مشروع و جايز باشد\r\nشرط دوم از شروط صحت شرط ضمن عقد ، اين است كه شرط يعنى مشروط يا فعل و تركى را كه شرط مىكنند فى نفسه و با قطع‌نظر از اشتراط آن در ضمن معامله امر جايز و مشروع باشد . بنابراين شرط فعل حرام يا ترك واجب ، شرط صحيحى نيست فىالمثل بگويد : اين انگورها را مىفروشم به شرط اين كه آن‌ها را شراب درست كنى كه شراب درست كردن كار حرامى است ، يا چوب‌ها را مىفروشم به شرط اين كه صليب و صنم و آلات قمار و . . . درست كنى . يا فلان معامله را مىكنم به شرط اين كه فلان واجب را ترك كنى و . . . ، تمام اين‌ها از شروط ضمنى باطل مىباشند . دلايل اعتبار اين شرط :\r\n1 . الزام و التزام به امر حرام نافذ و مؤثر نيست و وجوب وفا ندارد و وجودش كالعدم است ( و گرنه به قول مرحوم شهيدى : يلزم انفتاح باب ارتكاب المحرمات و ترك الواجبات باشتراط ذلك فى ضمن العقد و هو ضرورى الفساد و موجب لانهدام الدين به امضاء الشرط بين المسلمين . ) « 1 »\r\n\r\n\r\n","description":"","footnote":"\r\n( 1 ) . هداية الطالب ، ص 564 .\r\n","page_name":" 227 ","page_number":227},
  {"content":"\r\n\r\n2 . عمومات « المؤمنون عند شروطهم الّا شرطاً احلّ حراماً او حرّم حلالًا » « 1 » دليل ديگر بر اعتبار شرط ثانى است زيرا شرط اگر عمل حرامى شد ( مثل شراب ساختن ، بت درست كردن و . . . ) اشتراط آن در ضمن عقد و ملتزم شدن به آن نوعى حلال كردن حرام است كه قطعاً جايز نيست و چنين شرطى لزوم وفا ندارد .\r\n( البته اين دليل قابل خدشه است زيرا الزام ديگرى به كار حرام و التزام او به ارتكاب حرام از مصاديق احلال حرام نيست و فرق است بين اين كه كسى حلالى را حرام يا حرامى را حلال كند كه چه‌بسا موجب ارتداد شود و بين كسى كه با قبول حرمت ، ملتزم به ارتكاب آن شود . )\r\n\r\nشرط سوّم : مورد شرط داراى غرض عقلائى باشد\r\nشرط سوم از شروط صحت شرط ضمن عقد آن است كه امرى كه شرط مىشود از امورى باشد كه در آن غرض عقلائى مهم و قابل اعتنا باشد چه غرض عقلائى نوعى كه براى نوع مردم چنين غرضى هست و چه غرض عقلائى شخصى و نسبت به شخص مشروط له ، بنابراين اگر چيزى را شرط كنند كه در آن هيچ غرض عقلائى قابل توجهى نباشد لزوم وفا ندارد و شرط باطلى است ، براى فرض وجود غرض عقلائى مرحوم شهيد اول در دروس به جهالت عبد به عبادات مثال زده كه در ضمن عقد شرط كنند كه عبد جاهل به اين امر باشد ( و غرض عقلائى از اين شرط آن است كه كم‌تر به عبادات مىپردازد و بيشتر در خدمت مولى قرار مىگيرد . ) « 2 » و براى شرط لغو و فاقد غرض عقلائى مثال زده‌اند به اشتراط كيل يا وزن كردن با مكيال يا ميزان معيّنى از ميزان و مكيال‌هاى برابر و مثل هم ( مثلًا صد مكيال يا تراز و در فلان‌جا هست كه از هر جهت مثل هم مىباشند و مشترى شرط مىكند كه حتماً با اين ترازو باشد نه آن در حالى كه هيچ فرقى هم ندارد اين شرط لغوى است . ) ضمناً لافرق كه بيع سلم و پيش‌خريد باشد يا معاملات معمولى ( وجه احتمال اختصاص بطلان به بيع سلم آن است كه احتمال مىدهيم در وقت تحويل متاع به مشترى و استحقاق تسلّم از سوى مشترى ، آن مكيال يا ميزان نباشد يا متمكن از آن نباشند ، و گرنه وجه ديگرى براى ذكر سلم و احتمال اختصاص به آن نيست . )\r\nعلامه در تذكره فرموده : اگر در ضمن عقد چيزى را شرط كنند كه عقلاى عالم براى آن ارزش قائل نيستند و داراى غرض عقلائى نيست و موجب فزونى ماليت در يكى از عوضين نمىشود ، شرط لغوى است و معامله بر لزومش باقى است و اگر چنين شرطى تخلف كرد موجب خيار نمىشود . « 3 »\r\n\r\n\r\n","description":"","footnote":"\r\n( 1 ) . وسائل الشيعه ، ج 15 ، باب 40 از ابواب مهور ، ح 4 .\r\n( 2 ) . دروس ، ج 3 ، ص 215 .\r\n( 3 ) . تذكره ، ج 1 ، ص 524 .\r\n","page_name":" 228 ","page_number":228},
  {"content":"\r\n\r\nقوله : والوجه فى ذلك انّ مثل ذلك : دليل اعتبار شرط سوّم اين است كه چنين چيزى ( كه ارزش ندارد و غرض عقلائى بر آن مترتب نيست ) حقى براى مشروط له شمرده نمىشود تا اگر تخلف كرد و متعذر شد مشروط له به حق خود نرسيده باشد و متضرر شود تا به حكم لاضرر و مانند آن موجب خيار شود ( حكم وضعى ) و شارع مقدس بر آن اعتنا ندارد تا به حكم « المؤمنون عند شروطهم » وفاى به آن را واجب و لازم بداند و ترك آن را ظلم بر مشروط له بداند كه حرام باشد ( حكم تكليفى ) و همان‌طور كه شارع مقدس معامله و بذل مال در برابر چيزهايى كه نزد عقلا منفعت قابل ملاحظه‌اى ندارند را امضا نكرده است ( مثلًا كسى مبلغى بدهد و تمام مگس‌ها يا سوسك‌ها يا پشه‌ها و . . . را خريدارى كند . ) همين‌طور شرط ضمنى كذائى را هم امضا نكرده و نمىكند .\r\nقوله : ولو شكّ فى تعلّق غرض : گاهى يقين داريم كه در فلان شرط ضمنى غرض عقلائى وجود دارد ، شرط صحيح و جايزى مىشود و گاهى يقيناً غرض كذائى ندارد ، شرط باطلى است و اگر شك كرديم كه در فلان شرط ضمنى كه مسلمانى در ضمن معامله انجام داده غرض عقلائى دارد يا نه ، در اين فرض مىفرمايد : از باب حمل فعل مسلم بر صحت ، بر غرض صحيح و معقول حمل مىشود و عموم « المؤمنون » آن را شامل مىگردد و لذا مىبينم علّامه فرموده اگر كسى شرط كند كه اين عبد را خريدارم به شرط اين كه جز حليم غذائى نخورد و جز خز جامه‌اى نپوشد ، يا زن به مرد بگويد : با تو ازدواج مىكنم به شرط اين كه فقط حليم بخورى ، شرط صحيحى است « 1 » ( اين از باب حمل فعل مسلم بر صحت است و البته شايد غرض عقلائى هم داشته باشد مثلًا زوجه مىخواهد زوجش قوى باشد و هر روز مجامعت كند و لذا شرط مىكند . )\r\nقوله : ولو اشترط كون العبد كافراً : اگر در متن عقد شرط كند كه اين عبد را خريدارم به شرط اين كه كافر باشد آيا چنين شرطى صحيح و لازم الوفا است يا لغو و باطل و غيرنافذ است ؟ دو قول است :\r\n1 . شيخ طوسى و پيروان او طرفدار صحت شرط مذكورند . « 2 »\r\n2 . ابن ادريس حلى و پيروان او طرفدار عدم صحت شرط مذكورند . « 3 »\r\nدليل قول اوّل : چون شرط مذكور داراى غرض عقلائى است لذا ايرادى ندارد و وجه وجود غرض عقلائى : يكى اين است كه اگر عبد مسلمان باشد دست مالك بسته است و نمىتواند به كافر بفروشد ولى اگر كافر باشد آزاد است و مىتواند به كافر هم بفروشد و اين خود غرض عقلائى\r\n\r\n\r\n","description":"","footnote":"\r\n( 1 ) . همان ، ص 493 .\r\n( 2 ) . مبسوط ، ج 2 ، ص 130 .\r\n( 3 ) . سرائر ، ج 2 ، ص 357 .\r\n","page_name":" 229 ","page_number":229},
  {"content":"\r\n\r\nمهمى است . و ديگر اين كه اگر مسلمان باشد بايد قسمتى از اوقات خويش را صرف عبادت كند ولى اگر كافر باشد تمام وقت در خدمت مولى است و اين نيز غرض عقلائى مهمى است .\r\nدليل قول دوم : اوّلًا حديث معروف مىگويد : « الاسلام يعلو و لايعلى عليه » « 1 » و شرط كفر كردن براى منظورهاى فوق ، نوعى نقص براى اسلام و مسلمان و مزيتى براى كفر و كافر است و حديث مذكور هرگونه علو و برترى كافر بر مسلمان را نفى مىكند . ثانياً درست است كه در كفر برخى از غرض‌هاى دنيوى است كه در دليل قول اول به آن اشاره شد ولى اسلام موجب منافع و فوائد اخروى است و هرگز منافع دنيوى قابل معاوضه و مزاحمت با منافع اخروى نيست و منفعت اخروى مقدم است . ( مرحوم شيخ تنها دو قول بيان مىكنند و عبور مىكنند و قولى را اختيار نمىكنند و در پايان مىفرمايد : ) شهيد در دروس به قول ثانى جازم شده « 2 » و علامه رحمه الله به قول اوّل . « 3 »\r\n\r\nشرط چهارم : مورد شرط خلاف كتاب و سنت نباشد\r\nشرط چهارم از شرايط صحت و نفوذ شرط ضمن عقد ، آن است كه امر مشروط مخالف كتاب و سنّت نباشد بنابراين اگر چيزى را كه خلاف كتاب و سنت است شرط كنند صحيح نخواهد بود و لزوم وفا ندارد مثلًا در ضمن عقدى شرط كنند كه فلان انسان آزاد ، برده شود كه خلاف مسلّمات دينى است و هرگز آزاد بنده نمىشود ( مگر از راه‌هاى خاصى مثل استرقاق در جنگ و . . . نه از راه شرط كردن ) يا مثلًا بگويد : اين كتاب را به تو مىفروشم به شرط اين كه پس از مرگ شما من وارث شما باشم در حالى كه شارط اجنبى است و هيچ نسبتى با مشروط عليه ندارد .\r\nدليل اعتبار شرط چهارم اين است كه هيچ عاملى از شرط و نذر و قسم و . . . نمىتواند مخالفت كتاب و سنّت را جايز كند ( به قول مرحوم شهيدى : لانّ اشتراطه حينئذ يكون بدعة فى الدين و هى لاتجوز بشئ . ) « 4 »\r\nقوله : تعم قد يقوم : مخالفت كتاب و سنت گاهى به نحو تباين كلى است به گونه‌اى كه مفاد شرط صددرصد در مقابل كتاب و سنت است و با يكديگر تناقض يا تضاد دارند و سلب و ايجاب هستند ، چنين شرطى قطعاً نافذ نيست و آن‌چه تاكنون اشاره شد مربوط به اين فرض بود . ولى گاهى به نحو عموم و خصوص مطلق است يعنى مفاد كتاب و سنت عموم است و مفاد شرط خاص است ، حال آن مخالفتى كه « لايسوغّها شيئى » مخالفت از نوع تباين كلّى است وامّا مخالفت به نحو ثانى مثل اولى نيست و جا دارد كسى بگويد و احتمال بدهد كه چنين شرطى جايز و نافذ\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 376 ، ح 11 .\r\n( 2 ) . دروس ، ج 3 ، ص 215 .\r\n( 3 ) . مختلف الشيعه ، ج 5 ، ص 189 .\r\n( 4 ) . هدايةالطالب ، ص 564 .\r\n","page_name":" 230 ","page_number":230},
  {"content":"\r\n\r\nاست چون احتمال تخصيص عمومات كتاب و سنت با ادلّهء وفاى به شرط و نذر و مانند آن ، منتفى نيست و نه‌تنها احتمال تخصيص هست بلكه برخى جازم شده‌اند به جواز چنين مخالفتى و گفته‌اند اگر در موردى روايتى بر جواز فلان شرط مخالف كتاب و سنت دلالت كرد به حكم « المؤمنون عند شروطهم » ما اين خبر را بر عمومات مقدم مىداريم ، ولى مرحوم شيخ مىفرمايد : اين حرف‌ها كه از « نعم قد يقوم » ذكر كرديم قطعاً ناتمام است زيرا عمومات « كل شرط خالف كتاب اللَّه فلايجوز » آبى از تخصيص است و لسان اين روايات با تخصيص قابل جمع نيست . بنابراين بهتر آن است كه نخست خود روايات باب را بيان كنيم سپس وارد بحث شويم و از جوانب مختلف مسأله را بررسى كنيم كه منظور روايات چه نوع مخالفتى است ؟ و معناى مخالفت چيست ؟ و . . . .\r\nرواياتى كه در اين رابطه وارد شده و دلالت دارد كه هر شرطى كه مخالف كتاب و سنت باشد نافذ نيست ، خيلى زياد است و بلكه مىتوان ادعاى تواتر نمود ، البته تواتر معنوى ( نه لفظى ) و آن‌ها عبارتند از :\r\n1 . روايت نبوى كه به طريق صحيح از امام صادق عليه السلام به‌دست ما رسيده مىفرمايد :\r\n« من اشترط شرطاً سوى كتاب اللَّه عزوجل فلايجوز ذلك لاله و لا عليه . » « 1 »\r\nهركس شرطى كند كه غير از كتاب خدا و مغاير با آن باشد آن شرط نافذ نخواهد بود نه به نفع شارط و نه به ضرر او .\r\n2 . روايت نبوى كه از طريق اهل سنت از پيامبر خدا صلى الله عليه و آله نقل شده و مربوط به داستان بريره است كه كنيزى بود و عايشه آن را از صاحبانش خريدارى و آزاد كرد ولى موالى او در هنگام بيع با عايشه شرط كردند كه ولاء بريره براى آن‌ها باشد يعنى اگر بريره پس از آزاد شدن از دنيا رفت آن‌ها وارث باشند حضرت صلى الله عليه و آله در اين رابطه فرمودند :\r\n« ما بال اقوام يشترطون شروطاً ليست فى كتاب اللَّه ، فما كان من شرط ليس فى كتاب اللَّه عزوجل » فهو باطل ، قضاءاللَّه احق ، و شرطه اوثق و الولاء لمن اعتق » . « 2 »\r\nخلاصه اين كه شرعاً ولاء عتق مخصوص معتق و آزادكننده است و او حق ارث دارد و شرط موالى بريره خلاف اين حكم مسلم شرعى و الهى است و ارزشى ندارد .\r\n3 . روايت موثقه اسحاق بن عمار از امير مؤمنان عليه السلام :\r\n« من شرط لامرأته شرطاً فليف به لها فانّ المسلمين عند شروطهم الّا شرطاً حرّم حلالًا اواحلّ حراماً . » « 3 »\r\n\r\n\r\n","description":"","footnote":"\r\n( 1 ) . وسائل الشيعه ، ج 15 ، باب 38 از ابواب مهور ، حديث 2 .\r\n( 2 ) . سنن بيهقى ، ج 10 ، ص 295 ؛ كنزالعمال ، ج 10 ، ص 322 ، ح 29615 .\r\n( 3 ) . وسائل الشيعه ، ج 15 ، ص 50 ، باب 40 ، ح 4 .\r\n","page_name":" 231 ","page_number":231},
  {"content":"\r\n\r\nخلاصه : هركس هر شرطى و التزامى مىسپارد بايد پاى آن بايستد و وفا كند چون مسلمان وفادار به شرط خود است به‌جز شرطى كه حلالى را حرام يا حرامى را حلال كند ( يعنى خلاف كتاب و سنت باشد ) كه اين شرط ارزشى ندارد .\r\n4 . روايت صحيحه حلبى از امام صادق عليه السلام :\r\n« كل شرط خالف كتاب اللَّه فهو مردود . » « 1 »\r\n5 . صحيحه ابن سنان از امام صادق عليه السلام :\r\n« من اشترط شرطاً مخالفاً لكتاب اللَّه عزوجل فلايجوز له ولايجوز على الذى اشترط عليه . » « والمسلمون عند شروطهم فيما وافق كتاب اللَّه . » « 2 »\r\nهركس هر شرط مخالف كتاب خدا بكند نه به نفع شارط نافذ است و نه به ضرر مشروط عليه و تنها شرطى كه لازم الوفا است و مسلمانان بايد بدان وفا كنند ، شرطى است كه موافق كتاب خدا باشد .\r\n6 . صحيحهء ديگر ابن سنان :\r\n« المؤمنون عند شروطهم الّا كل شرط خالف كتاب اللَّه عزوجل فلايجور . » « 3 »\r\nدر اين حديث دنبال استثناء كلمهء كل هم آمده كه بيان‌گر آبى بودن مطلب از تخصيص است يعنى هر شرط مخالف كتاب و سنت نافذ نيست ، با هيچ شرط كذائى نافذ نيست بنابراين تخصيص‌بردار نيست .\r\n7 . روايت محمد بن قيس از امام باقر عليه السلام در مورد مردى كه با زنى ازدواج كرده و مهريهء او را هم داده ولى زن در ضمن عقد با او شرط كرده كه امر جماع و طلاق به دست زن باشد و هر موقع زن اراده كرد مرد حق جماع داشته باشد يا هر موقع زن بخواهد بتواند طلاق بگيرد ، آيا چنين شرطى نافذ است ؟ حضرت فرمود :\r\n« خالفت السنة و وَلَّيَتْ حقاليست احلًا له ، فقضى انّ عليه الصداق و بيده الجماع و الطلاق و ذلك السنّة . » « 4 »\r\n8 و 9 . مرسله ابن بكير از امام صادق و مرسلهء مروان بن مسلم نيز مفادشان همين مفاد روايت ابن قيس است با اين زيادى كه در اين دو روايت آمده : اصلًا چنين نكاتى جايز نيست . « 5 » كنايه از اين كه شرط فاسد مفسد عقد هم هست .\r\n10 . روايت ابراهيم بن محرز از امام صادق عليه السلام : از امام پرسيدم : مردى به زنش گفته : « امرك بيدك » يعنى اختيار با تو است ( هر وقت بخواهى طلاق بگيرى يا جماع بشود و . . . ) حضرت فرمود :\r\n\r\n\r\n","description":"","footnote":"\r\n( 1 ) . همان ، ج 13 ، ص 44 ، باب 15 ، ح 1 .\r\n( 2 ) . همان ، ج 12 ، ص 353 ، باب 6 ، ح 1 .\r\n( 3 ) . همان ، ح 2 .\r\n( 4 ) . همان ، ج 15 ، ص 40 ، باب 29 از ابواب مهور .\r\n( 5 ) . همان ، ص 340 ، باب 42 ، ح 1 ، و باب 41 ، ح 5 .\r\n","page_name":" 232 ","page_number":232},
  {"content":"\r\n\r\n« انّى يكون هذا و قد قال اللَّه تعالى : الرجال قوامون على النساء . » « 1 »\r\n11 . روايت تفسير عياشى از امام باقر عليه السلام از امير مؤمنان : مردى با زنى ازدواج كرده و ضمن عقد شرط كرده كه اگر چنان‌چه ازدواج ديگرى بكند يا از اين زن فاصله بگيرد و قهر كند يا كنيزك فراشى ( جاريه‌اى كه خريدارى مىكند براى تسرّى و مجامعت . ) بياورد اين زن مطلقه باشد ، امير مؤمنان فرمود :\r\n« شرط اللَّه قبل شرطكم ان شاء و فى بشرطه\r\n( ازدواج مجدد نكند و . . . و اگر كرد زن اول را طلاق بدهد )\r\nو ان شاء امسك امرأته و تزوّج عليها و تسرّى و هجرها ان اتت بسبب ذلك\r\n( ناشزه شد )\r\nقال اللَّه تعالى : فانكحوا ما طاب لكم من النساء متنى و ثلاث ، و قال احلّ لكم ما ملكت ايمانكم واللآتى تخافون نشوزهن . . . . » « 2 »\r\nاين بود مجموع رواياتى كه در مانحن فيه وارد شده و به وضوح دلالت دارند كه هر شرط مخالف كتاب و سنّت از درجهء اعتبار ساقط است و لزوم وفا ندارد . حال از جوانب مختلف دربارهء اين روايت بحث مىكنيم :\r\nقوله : ثم الظاهر انّ المراد بكتاب اللَّه : بحث اوّل اين است كه منظور از كتاب اللَّه در روايات مذكور كه فرمود :\r\n« كل شرط خالف كتاب اللَّه »\r\nچيست ؟ آيا منظور قرآن مجيد است ( كما هو المتبادر ) ؟ يا منظور معناى لغوى آن است يعنى « ما كتب اللَّه على عباده » كه عبارت است از احكام دين خواه اين حكم در قرآن كريم آمده باشد يا در روايات و لسان معصومين عليهم السلام ؟ مرحوم شيخ مىفرمايد :\r\nمراد از كتاب‌اللَّه همين معناى دوّم است به دليل اين كه از جمله موارد ، شرط ولاء عتق بود كه در داستان بريره در روايت دوم قبلًا ذكر شد و حضرت شرط ولاء را از سوى صاحبان بريره خلاف كتاب دانستند در حالى كه اين معنى در قرآن به صراحت نيامده و قرآن كريم از آن ساكت است و تنها در زبان رسول‌خدا صلى الله عليه و آله ذكر شده و اين شاهد ارادهء معناى دوم از كتاب‌اللَّه است .\r\nقوله : لكن ظاهر النبوى . . . : برخى از روايات سخن از اين بود كه هر شرطى كه مخالف كتاب باشد مردود است و اين‌ها را مىتوان توجيه كرد كه مراد از كتاب‌اللَّه حكم اللَّه است ولى در برخى روايات از جمله صحيحه اوّل ابن سنان سخن از موافقت كتاب‌اللَّه بود يعنى حتماً بايد امرى را كه شرط مىكند در قرآن باشد و موافق ان هم باشد و مفهومش اين است كه آن‌چه اصلًا در قرآن نيست يا هست ولى موافق قرآن نيست باطل و مردود است و بالجمله شروط از يك نظر سه دسته‌اند :\r\n\r\n\r\n","description":"","footnote":"\r\n( 1 ) . همان ، ص 337 ، باب 41 ، ح 6 و آيهء 34 ، سورهء نساء .\r\n( 2 ) . تفسير عياشى ، ج 1 ، ص 240 ، ح 121 ؛ وسائل الشيعه ، ج 15 ، ص 31 ، باب 20 ، ح 6 .\r\n","page_name":" 233 ","page_number":233},
  {"content":"\r\n\r\n1 . شرطى كه با ظاهر يا نص قرآن موافق است\r\n2 . شرطى كه با ظاهر يا نص قرآن مخالف است\r\n3 . شرطى كه نه موافق ظاهر يا نص قرآن است و نه مخالف آن ( چون اصلًا قرآن حكم آن را متعرض نشده و ساكت است . ) حال از برخى روايات استفاده مىشود كه تنها قسم اوّل صحيح و نافذ است و دو قسم بعدى حتى سوّمى كه مخالف هم نيست باطل و مردود است آيا چنين است ؟ مرحوم شيخ مىفرمايد :\r\nبعيد نيست مراد از موافق كتاب بودن ( امر اثباتى ) همان مخالف كتاب نبودن ( امر سلبى ) باشد نظر به اين كه در قرآن عموماتى داريم كه دايره‌اش از منطقهء البروج هم وسيع‌تر است ( نظير احلّ لكم الطيّبات ، خلق لكم ما فىالارض جميعاً و . . . ) و به حكم اين عمومات هر كارى كه منع خاص نداشته باشد تجويز و ترخيص شده است ، آن‌گاه هرآن‌چه مخالف كتاب‌اللَّه نباشد بالخصوص ( با حكم خاص ) به نوعى با عمومات موافق است و مشمول اين‌ها است و از اين جهت موافق شمرده مىشود . بنابراين خياطى كردن جامه هم به اين معنى موافق كتاب است ولو ابداً در كتاب اسمى از آن برده نشده و به‌عنوان شرط ضمنى يا مستقل ، منع يا ترخيص نشده است . بنابراين ملاك اين است كه شرط مخالف كتاب‌اللَّه نباشد و اگر هم موافق كتاب بودن ملاك باشد باز به معناى وسيعى است كه ذكر شد .\r\nقوله : ثم انّ المتصف بمخالفة الكتاب : آن‌چه مخالف كتاب است گاهى خود مشروط و ملتزم است چه در ضمن عقدى شرط بكند يا نه ، كه ذاتاً عمل نامشروعى است و شرط او هم التزام به امر حرام مىشود مثل وارث بودن اجنبى ( كسى كه هيچ رابطه‌اى با مورث ندارد ) يا اجنبى بودن وارث ( كه بدون جهت از ارث محروم باشد ) اين‌ها هر دو خلاف شرع است و مثل برده شدن حرّ يا فرزند حرّ كه در ضمن عقد شرط كنند ، اين امر نيز فىنفسه خلاف شرع است و مثل ثبوت و لا ءعتق براى غيرمعتق و مثل جعل العنب خمراً و . . . كه تمام اين‌ها خودشان حرام مىباشند و اشتراط آن‌ها هم اشتراط امرى است كه خلاف كتاب سنت است و گاهى خود عمل ، مباح و جايز است ولى اشتراط آن در ضمن عقد و نفس التزام به آن ، خلاف كتاب و سنّت است .\r\nمثلًا اين كه مردى زن ديگرى اختيار نكند يا كنيزك فراشى نياورد ، كار جايز و مباحى است و مىتواند اختيار نكند ولى اين كه در ضمن عقد نكاح زن اوّل شرط عدم تسرّى و عدم تزوّج ديگر بكنند جايز نيست و خلاف كتاب و سنت است چون كتاب و سنّت اين‌ها را تجويز كرده و مباح دانسته و طرف شرط مىكند كه اين‌ها را انجام ندهد و بر خودش تحريم كند .\r\nقوله : و قد يقال انّ التزام ترك المباح : گاهى گفته مىشود كه التزام به ترك مباح منافاتى با اباحهء\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nآن ندارد يعنى مانعى ندارد كه عمل ذاتاً مباح باشد و مع ذلك شخص براى مصالحى خود را ملتزم به ترك آن كند ( نظير باب نذر كه ملتزم مىشود مباحات را ترك كند براى مصالحى و مانعى هم ندارد . ) بنابراين اشتراط ترك تزوّج يا تسرّى ، مخالف كتاب نيست و شارط حلالى را حرام نكرده تا خلاف كتاب باشد ، پس اين اشكال ندارد آن‌گاه مطلب منحصر مىشود در قسم اوّل و معناى اوّلى كه نفس مشروط و ملتزم مخالف كتاب باشد و قسم ثانى را شامل نمىشود .\r\nمرحوم شيخ در پاسخ اين سخن چهار جواب دارند :\r\n1 . جواب نقضى : هميشه كه التزام به ترك مباحث نيست تا كسى بگويد اين التزام اشكالى ندارد و خلاف كتاب و سنت نيست ، بلكه گاهى التزام به فعل حرام يا ترك واجب است كه در اين‌جا نفس التزام كذائى مخالف كتاب است و همين مورد كافى است كه مصداق قسم ثانى باشد و گاهى نفس التزام حرام باشد .\r\n2 . روايت تفسير عياشى كه قبلًا آورديم ( حديث يازدهم ) دلالت داشت بر اين كه اشتراط و التزام به ترك تزوج و تسرّى مخالف كتاب است و استشهاد كرد به اين كه آيات قرآن بر اباحه تزوج و تسرى دلالت دارد و شما كه شرط مىكنيد ترك اين مباح را خلاف شرع مىكنيد و اين روايت صريح بود در اين كه نفس التزام هم حرام است . و تأويل و توجيهى كه بعداً از قول بعضى براى اين روايت ذكر خواهد شد ( كه مطلقه بودن زن كه ملتزم و مشروط باشد مخالف كتاب است نه عدم تسرى و تزوج كه التزام باشد . ) از ظاهر روايت به دور است و توجيه مقبولى نيست .\r\n3 . در روايت اسحاق بن عمار خوانديد كه :\r\n« المؤمنون عند شروطهم الّا شرطاً حرّم حلالًا او احلّ حراماً »\r\nو ضمير احلّ و حرّم به خود شرط برمىگشت و شرط فعل شارط است و منظور اين بود كه شارط با فعل خودش كه شرط كردن است حلالى را حرام يا حرامى را حلال مىكند نه اين كه شارع مقدس حرام يا حلال كرده باشد ، آن‌گاه اين روايت هم صريح است در اين كه به نفس اشتراط ، چيزى حلال يا حرام شود و خود اين اشتراط و التزام خلاف كتاب است و جايز و نافذ نيست قطع نظر از اين كه مشروط و ملتزم هم فى نفسه حرام و مخالف شرع باشد يا نه .\r\n4 . از همه واضح‌تر مرسله‌اى است كه ابن زهره در غنيه آورده كه : « الشرط جايز بين المسلمين مالم يمنع منه كتاب او سنّة » « 1 » و منظور شرط به معناى مصدرى يعنى خود التزام است چون اين شرط است كه بين مسلمانان انجام مىگيرد و گرنه ملتزم و مشروط ( خياطت ، ارث بردن اجنبى و . . . ) كه بين مسلمين نيست پس خود شرط و التزام هم قابل اتصاف به مخالف كتاب و سنت بودن هست ولذا گاهى مشروط فى نفسه عمل حرام است و اشتراطش هم نافذ نيست ، و گاهى\r\n\r\n\r\n","description":"","footnote":"\r\n( 1 ) . غنية النزوع ، ص 315 .\r\n","page_name":" 235 ","page_number":235},
  {"content":"\r\n\r\nمشروط ممكن است مباح باشد ولى نفس اشتراط و التزام به آن خلاف كتاب و سنّت است و اشكال دارد .\r\nقوله : ثم ان المراد به حكم الكتاب و السنّة : اين كه گفتيم شرط ( چه به معناى اسم مفعولى يعنى مشروط و ملتزم و چه به معناى مصدرى يعنى خود اشتراط و التزام ) نبايد مخالف با حكم كتاب و سنت باشد منظور عدم مخالفت مشروط يا اشتراط است با احكامى كه براى موضوعاتشان ثابت شده‌اند آن هم به گونه‌اى كه با شرط و مانند آن قابل تغيير نيستند و كسى نمىتواند بگويد موضوع حكم با عروض عنوان شرط تغيير كرد پس حكم هم تغيير مىكند ، خير ، منظور احكام قطعى و غيرقابل تغيير است . بيان مطلب :\r\nنخست مقدمه‌اى مىآورند : احكامى كه در خطابات شرعى براى موضوعات ثابت شده از يك منظر دو دسته مىشوند :\r\n1 . احكامى كه براى موضوعاتشان ثابت شده‌اند امّا فى نفسها يعنى با نظر به ذات موضوع و با قطع‌نظر از عروض هر عنوان عارضى ديگر . مثل اغلب مباحات و مستحبات و مكروهات ، و بلكه تمام آن‌ها از اين قبيل هستند كه اباحهء خوردن گوشت ( مثلًا ) براى موضعش ( اكل لحم ) فى نفسه و منهاى عروض نذر ، عهد ، يمين ، امر والد ، مولى ، و . . . ثابت است ، ( يا استحباب براى نماز شب منهاى نذر و مانند آن ثابت است و . . . ) در اين‌گونه موارد ثبوت حكم ديگر براى موضوع با عروض عنوان جديد هيچ مانعى ندارد و با حكم اولى و اصلى موضوع هم تنافى ندارد زيرا اين دو حكم در طول هم براى دو موضوع ثات است ، يكى حكم اصلى است كه اباحه ( مثلًا ) باشد و براى ذات موضوع ثابت است و ديگرى حكم عارضى است كه وجوب ( مثلًا ) يا حرمت ( مثلًا ) باشد و براى موضوع معنون به‌عنوان عارضى ثابت است مثلًا نماز شب كه نذر شده واجب است . خوردن گوشتى كه پدر امر كرده واجب است ، يا امر به ترك آن نموده حرام است و . . . اين گونه از احكام با عروض عنوان جديد قابل تغيير است و با حكم اولى و اصل هم منافاتى ندارد .\r\n2 . احكامى كه براى موضوعاتشان به نحو مطلق و بىقيد و شرط و در هر حال ثابت است و چينن نيست كه براى موضوع فىنفسه و با قطع‌نظر از عروض عنوان جديد ثابت شود بلكه مطلقاً ثابت است چه ذات موضوع و چه با عروض عنوان جديد مثل اغلب واجبات و محرمات كه حكم به وجوب فعل و حرمت ترك آن ، يا حكم به لزوم ترك و منع از فعل آن مطلق است و مقيّد نيست به اين كه براى ذات موضوع باشد ، مثلًا نماز يوميه واجب است چه كسى نذر بكند يا نه ، شرط بكند يا نه ، قسم بخورد يا نه ، پدر و مادر امر بكنند يا نه ، شرب‌خمر حرام است چه نذر و عهد و يمين و شرط و امر والد و . . . باشد يا نباشد ، آرى نسبت به برخى از عناوين كه عنوان ثانوى محسوب مىشوند و بر عناوين اوّليه حكومت دارند مسأله فرق مىكند ، مثلًا وضو يا غسل يا\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nروزه و . . . واجب است اگر حرجى يا ضررى نشود و گرنه به حكم قانون نفى حرج و ضرر ، وجوب ساقط مىشود ، يا اكل ميته و شرب‌خمر و . . . حرام است اگر اكراه يا اضطرار و مانند آن نباشد و گرنه در فرض اكراه يا اضطرار حرمت از فعليت مىافتد و . . . ، امّا از اين‌ها كه بگذريم نسبت به عناوينى از قبيل نذرو شرط و قسم و امر والد و مانند آن‌ها وجوب روزه يا حرمت شرب خمر و . . . برداشته نمىشود .\r\nآن‌گاه نسبت به اين‌گونه موارد اگر كسى نذر كرد كه واجبى را ترك كند يا حرامى را مرتكب شود يا ضمن عقدى شرط كرد ، يقيناً ميان ادلّهء وجوب آن واجبات يا حرمت آن محرمات با دليل وجوب وفاى به نذر و عهد و يمين و دليل لزوم وفاى به شرط و دليل وجوب اطاعت امر والد ، تنافى پيدا مىشود و يقيناً چنين نذر و شرطى خلاف كتاب و سنّت است و ما كه گفتيم شرط نبايد با كتاب و سنت مخالف باشد منظورمان مخالفت با قسم ثانى از دو قسم مذكور است نه با قسم اوّل كه در آن‌جا طوليت و ترتب بود نه عرضيت و تنافى .\r\nقوله : اذا عرفت هذا فنقول : با حفظ مقدمهء مذكور مىفرمايد : هرگاه شرط و مانند آن ( نذر و يمين و . . . ) بر موضوع يا متعلقى وارد شود كه از قسم اوّل است ( و حكم براى ذات موضوع يا متعلق منهاى هر عنوان ديگر ثابت شده ) هيچ مانعى ندارد و التزام به چنين شرطى مخالف كتاب و سنت محسوب نمىشود زيرا همان‌طور كه در مقدمه آورديم ميان حكم اصلى آن موضوع در كتاب و سنت ( كه نظر به ذات موضوع ثابت شده ) با حكم ثانوى و جديد كه از ناحيهء دليل وفاى به شرط و مانند آن ثابت شده هيچ منافاتى نيست و دليل اين‌گونه از احكام با دليل التزام به شرط و وجوب وفا به آن ، تنافى و تعارض ندارند تا التزام به اين شرط جايز نباشد .\r\nامّا اگر شرط و مانند آن بر موضوع يا متعلق وارد شود كه از قسم ثانى است ( و حكم براى موضوع به نحو مطلق و بدون هيچ قيد و شرطى ثابت است . ) حتماً چنين شرطى نافذ نيست و التزام به آن مخالف كتاب و سنّت است و به حكم رواياتى كه قبلًا ذكر شد چنين شرطى باطل و مردود است و لزوم وفا ندارد و موجب خيار و تزلزل معامله نمىشود .\r\nقوله : و لكن ظاهر مورد بعض الاخبار : ما گفتيم نسبت به احكامى كه از قسم اوّل باشند و براى موضوعات فى نفسها ثابت باشند ورود شرط و نذر و . . . اشكال ندارد و منافى با آن احكام نيست ، ولى از ظاهر بعضى روايات ( روايت تفسير عياشى از امام على عليه السلام كه روايت يازدهم بود ) استفاده مىشود كه حتى اين قسم هم اشكال دارد و شرط نبايد مخالف اين نوع از احكام باشد ، چون مورد روايت مسألهء ترك تسرّى و تزوّج بود و بلاشك تزوج و تسرّى از مباحات است و مباحات براى ذوات موضوع ثابت‌اند و نبايد با عروض عنوان جديد مثل شرط و نذر منافات داشته باشند بلكه\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nبايد قابل تغيير باشند و با اشتراط ترك بايد لزوم وفا بيايد و ترك آن‌ها واجب شود ولى روايت مىفرمود :\r\nاين شرط باطل است و لزوم وفا ندارد و حكم جواز تزوّج و تسرّى به قوت خودش باقى است ، حال با ظاهر مورد اين روايت چه كنيم ؟\r\nمرحوم شيخ دو جواب مىدهند :\r\n1 . يا بايد بگوييم : اگرچه از نظر ما اين دو مباح ( تزوج و تسرّى ) مثل ساير مباحات از قبيل اكل لحم و خرما و . . . از مباحاتى هستند كه قابليت دارند با عروض عنوان جديد حرام يا واجب شوند و ما خيال مىكرديم اين دو مورد مثل ساير موارد مباحات است ، ولى وجود روايت مذكور كاشف از اين است كه شرعاً و در نظر شارع اين دو مباح با ساير مباحات فرق دارند و در قسم اول از دو قسم مذكور داخل نيستند بلكه مثل اغلب واجبات و محرمات مىباشند و در قسم دوم داخلند يعنى براى موضوعاتشان به نحو مطلق و بىقيد و شرط ثابت مىباشند و شرطبردار نيستند ( و بر همين اساس قبلًا فرمودند : اغلب مباحات از قسم اوّل است يعنى قليلى هم ممكن است از قسم ثانى باشند . )\r\nولى اين جواب يا احتمال را نمىپذيرند كه خصوص تروج و تسرى با ساير مباحات فرق داشته باشد زيرا امام عليه السلام در روايت عياشى براى بطلان اين شروط استدلال كردند به اين كه : در قرآن تزوج و تسرّى مباح دانسته شده و شرط شما باطل است و به حكم اين كه « العلّة تعمّم » پس ضابطهء كلى به‌دست مىآيد و بايد بگوييم : كليّهء شروط خلاف كتاب و سنت باطل است چه شرطى كه مخالف واجب يا حرام باشد و چه شرطى كه مخالف مباح يا مستحب يا مكروه قرآنى و سنّتى باشد نه اين كه مخصوص دو مورد باشد ، ( و اين تعميم و توسعه قابل قبول نيست و با مبانى مسلّم فقهى ما نمىسازد و در واقع موردى براى عمومات وفاى به نذر و شرط و . . . نمىماند . )\r\n2 . و يا بايد روايت عياشى را حمل كنيم بر اين كه معلق كردن طلاق بر اين كارها ( تزوج و تسرى و هجر در مضاجع ) جايز و نافذ و صحيح نيست و اين كارها در شريعت موجب طلاق نمىشوند و شارط بىخود چنين شرطى كرده و اين‌ها را سبب طلاق قرار داده است ، پس در حقيقت خود اشتراط و التزام مخالف كتاب نيست بلكه ملتزم و مشروط يعنى ترتب طلاق بر اين‌ها خلاف كتاب است و چنان‌چه قبلًا هم گفتيم اين حمل بعيد است و از ظاهر روايت عياشى به‌دور است ولى برخى روايات شاهد اين حمل و تأويل و توجيه است و آن روايت منصور بن يونس است كه مىگويد :\r\nبه امام هفتم عليه السلام عرض كردم : شريك من همسرى دارد كه او را طلاق داد سپس تصميم گرفت رجوع كند و دوباره با آن زن ازدواج كند ، آن زن گفت : من هرگز با تو ازدواج نخواهم كرد مگر به اين شرط كه مرا طلاق ندهى و زن ديگر هم نگيرى .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nامام پرسيد : آيا آن مرد هم به اين شرطها راضى شده و قبول كرده ؟ عرض كردم آرى ، فرمود : بد كارى كرده ، او چه مىداند كه در قلبش چه مىگذرد و در آينده چه تصميمى مىگيرد ، شايد در آينده نظرش عوض شد ، سپس فرمودند :\r\n« امّا الان فقل له فليتم المراة شرطها فانّ رسول‌اللَّه 9 قال : المسلمون عند شروطهم . » « 1 »\r\nحال به حكم اين روايت ما مىتوانيم روايت محمد بن مسلم ( همان روايت تفسير عياشى ) را حمل كنيم بر اين كه اين امور سبب طلاق نمىشوند و با اشتراط طرفين اين‌ها مؤثر نمىشوند و مشروط و ملتزم ايراد دارد .\r\nقوله : فتأمل : اشاره به اين‌كه توجيه مذكور با صريح روايت عياشى منافات دارد چون روايت صريح است در اشتراط ترك تزوج و تسرّى و اشكال داشتن اين ، نه در سببيت آن‌ها براى طلاق و اشكال داشتن مشروط و ملتزم . كيف كان مطلب روشن است و آن تقسيم قبلى محفوظ است و در قسم اوّل از دو قسم احكام ، شرط خلاف كردن عيبى ندارد و خلاف كتاب و سنت نيست ، آرى در قسم ثانى اشكال دارد و خلاف كتاب و سنت است و يقيناً چنين شرطى نافذ نيست .\r\nقوله : ثم انه لااشكال فيما ذكرنا من انفسام : پس اصل كبراى كلى هيچ اشكالى ندارد و يقيناً احكام شرعى دو دسته است و يقيناً مخالف و كتاب و سنت آن شرط و نذرى است كه بر قسم ثانى از احكام وارد شود ( كه براى موضوعات خود به نحو مطلق ثابت بود و عروض عنوان ثانوى تغييرى ايجاد نمىكرد . ) نه بر قسم اوّل كه مباحات و مكروحات و . . . بود كه قطعاً عيبى نداشت و شرط و نذر ، صحيح و لازم الوفا بود . ولى در بسيارى از مقامات نزاع در صغريات و تميز مصداق قسم اوّلى از قسم ثانى پيش مىآيد و ما نمىدانيم آيا فلان حكم شرعى از قسم ثانى است تا شرط خلاف آن از قسم شرط مخالف كتاب و سنت باشد ؟ يا از قسم اوّل است تا شرط خلاف آن اشكالى نداشته باشد ؟ در اين فراز مىپردازيم به بيان بعضى از مصاديق مشكوك و مشتبه و آن چهار مورد است :\r\n1 . قوله : منها كون من احد ابويه حرٌّ رقّاً : يكى از موارد مشتبه اين است كه :\r\nشخصى كه پدر و مادرش هر دو برده باشند فرزندشان هم برده و مال مالك ابوين يا مالك يكى از آن دو با شرط است و شخصى كه والدينش هر دو آزاد باشند فرزندشان هم آزاد خواهد بود و به هيچ وجه با قيد و شرط ، بنده و مملوك كسى نمىشود ولى شخصى كه يكى از ابونيتن آزاد و ديگرى بنده است و در ضمن عقدى شرط مىكنند كه فرزندشان برده باشد آيا چنين شرطى نافذ\r\n\r\n\r\n","description":"","footnote":"\r\n( 1 ) . وسائل الشيعه ، ج 15 ، ص 30 ، باب 20 من ابوبال المهور ، ح 4 .\r\n","page_name":" 239 ","page_number":239},
  {"content":"\r\n\r\nو صحيح و لازم الوفا است و نوزاد برده مشروط له مىشود يا خير ؟ اين از موارد مشتبه است زيرا دليل مىگويد : فرزند انسان آزاد مملوك و بردهء كسى نمىشود « 1 » و اين جمله دو احتمال دارد :\r\nالف : مراد اين باشد كه ولد حرّ بنفسه و به خودى خود و منهاى شرط و نذر و مانند آن مملوك كسى نمىشود و به ديگر سخن : نوزاد اگر خودش باشد ( لوخلّى و طبعه ) تابع اشرف ابوين است و ملحق به حرّ مىشود . در اين صورت ( مثل اكثر مباحات و مكروهات و مستحبات مىشود كه براى موضوعاتشان با قطع‌نظر از عروض عناوين عارضى ثابت هستند و با آمدن نذر و قسم و شرط حكم عوض مىشود ) قابل اين است كه ضمن عقدى رقيّت او شرط و تثبيت شود .\r\nب : مراد اين باشد كه اصولًا فرزند انسان آزاد ( ولو يكى از والدين او آزاد باشند ) شرعاً قابليت رقيت و تملك ندارد و به هيچ‌وجه و تحت هيچ عنوان ذاتى و عارضى كسى نمىتواند مالك آن‌ها شود ، در اين صورت از قسم ثانى از احكام يعنى نظير اغلب محرمات و واجبات مىشود كه قابل تغيير نيست و شرط كردنش از باب شرط مخالف كتاب و سنت مىگردد و چون هر دو محتمل است مورد مذكور از مصاديق مشتبه مىشود و نمىدانيم آيا شرطبردار هست يا نيست ؟\r\n2 . قوله : و منها ارث المتمتع بها : يكى ديگر از مصاديق مشتبه مسألهء ارث بردن زن يا مردى است كه با نكاح موقت ازدواج كرده‌اند : حكم اصلى در اسلام اين است كه در نكاح دائم حتماً توارث ميان زوجين ثابت است و در نكاح منقطع و متعه حتماً ثابت نيست ، حال اگر در ضمن عقد نكاح موقت يا در ضمن عقد ديگرى زن صيغه‌اى با مرد شرط كند كه به اين شرط همسر موقت او مىشود كه اگر مُرد و ارثش باشد و به سهم خود از او ارث ببرد ، آيا چنين شرطى صحيح و نافذ است يا خير ؟ امر مشتبه است زيرا از طرفى اين قطعى است كه اشتراط ارث بردن زن متعه‌اى در ضمن عقد ديگرى غير از عقد نكاح موقت ، مشروعيت ندارد و نافذ نيست ، از طرف ديگر باز مسلم است كه انسان اجنبى ديگر غير از زوجهء موقتى ، وارث زوج نمىشود واشتراط ارث بردن اجنبى مطلقاً ( در ضمن هر عقدى كه باشد چه عقد متعه چه عقد ديگر ) صحيح و نافذ نيست ، روى اين دو اصل فرق گذاشتن بين افراد غير وارث ( كه يكى از آن‌ها متمتع بها است با ديگران ) و بين افراد عقود ( كه در ضمن عقد متعه جايز باشد و در ضمن ساير عقود جايز نباشد ) و حكم كردن به اين كه ارث بردن متمتع بها موافق كتاب است مطلقاً ( ضمن هر عقدى شرط شود ) و ارث بردن اجنبى مخالف كتاب است مطلقاً ( در ضمن هر عقدى كه شرط شود ) چنان تفريقى و چنين حكمى خيلى مشكل است زيرا اگر متمتع بها وارث مىشود بايد در ضمن هر عقدى بتوان شرط كرد ،\r\n\r\n\r\n","description":"","footnote":"\r\n( 1 ) . همان ، ج 14 ، ص 578 و 579 ، باب 67 نكاح عبيد و اماء ، ح 2 و 5 .\r\n","page_name":" 240 ","page_number":240},
  {"content":"\r\n\r\nتفريق چرا ؟ ولذا حكم به توريث زوجه موقت با اشتراط ارث در ضمن عقد نكاح موقت مشكل است .\r\nمگر كسى يكى از دو ادعاى زيرا را بكند و مورد بحث ما را تخصّصاً يا تخصيصاً خارج كند .\r\nيكى اين كه بگويد : اشتراط ارث بردن اجنبى همه‌جا مخالف كتاب است مگر در خصوص مورد متعه و زوجهء موقتى ، كه اين اصلًا مخالف كتاب نيست تا اشكال داشته باشد ، در اين صورت مورد بحث ما تخصّصاً از اخبار شرط مخالف كتاب و سنت خارج مىشود .\r\nديگر اين كه بگويد : هر شرط مخالف كتاب و سنت ممنوع و مردود و باطل است مگر خصوص اين شرط كه توريث متمتع بها باشد كه ولو مخالف كتاب است ولى ممنوع و مردود نيست از باب ما من عام الّا و قد خص ، در اين صورت مانحن فيه تخصيصاً از روايات مذكور خارج مىشود و اشتراطش هم صحيح و نافذ و هم لازم الوفا مىشود و در عموم مستثنى منه « المؤمنون عند شروطهم » داخل مىگردد . ولى آيا اين دو ادّعا پذيرفتنى است ؟\r\nشيخ اعظم مىفرمايد : امّا ادعاى دوّم كه موهون است و ضعف آن قبلًا دانسته شد ( قبلًا گفتيم لسان اخبار شرط به گونه‌اى است كه آبى از تخصيص هستند و كسى نمىتواند بگويد : خصوص فلان شرط مخالف كتاب جايز باشد ، خير اگر شرطى خلاف كتاب و سنت بود ، هر شرطى كه باشد و در هر موردى كه باشد صحيح و نافذ نخواهد بود بلكه مردود است . )\r\nوامّا ادعاى اوّل نياز به تأمل و دقت بيشتر در ادلّهء نكاح دارد كه آيا واقعاً زن موقت هم مىتواند ارث ببرد و با شرط كردن وارث مىشود يا خير ؟ و فعلًا ما در اين رابطه نظرى نداريم . ( به قول مرحوم ايروانى در حاشيه : بل هو باطل بلا تأمل فانّ دليل اختصاص الارث بالاقارب دليل واحد فامّا ان يكون اشتراط ارث غير هم مخالفا له فهو مخالف له فى جميع الموارد اولا يكون مخالفاً فهو غير مخالف فى الجميع . ) « 1 »\r\n3 . قوله : و منها انهم اتفّقوا على جواز اشتراط الضمان فى العاريه : حكم اصلى اين است كه انسان امين اگر افراط يا تفريط نكند ضامن نيست ، : ولى به موارد و مصاديق امين كه مىرسيم مىبينيم در مورد عاريه فقهاء اتفاق‌نظر دارند كه شرط ضمان جايز است و معير مىتواند با مستعير شرط كند كه هر خسارتى به عين عاريه وارد شد تو ضامنى افراط و تفريط بكنى يا نه ، و از طرفى مشهور در عقد اجاره مىگويند مستأجر امين است و ضامن نيست و اشتراط ضمان جايز نيست ، اين‌جا است كه كار مشكل مىشود كه مفاد ادلّهء عدم ضمان امين كه مىگويد : « ليس على الامين الّا اليمين » يا « ما على المحسنين من سبيل » و . . . ، چيست ؟ اگر مفادش اين است كه امين فى نفسه و با قطع‌نظر از اشتراط ، ضامن نيست و به ديگر سخن اگر اقدام به ضمان نكند ضامن نيست و با اقدام\r\n\r\n\r\n","description":"","footnote":"\r\n( 1 ) . الحاشية على المكاسب ، بخش خيارات ، ص 63 .\r\n","page_name":" 241 ","page_number":241},
  {"content":"\r\n\r\nضامن مىشود پس در هر دو مورد عاريه و اجاره بايد شرط ضمان صحيح باشد چون چنين شرطى خلاف كتاب و سنت نيست و اگر مفادش اين است كه اصولًا در مورد امين ضمانت مطلقاً ( چه به خودى خود و چه باتضمين ديگران و اقدام خودش بر ضمان در ضمن عقدى از عقود و با شرطى از شروط ) معقول نيست و شرعاً امكان ندارد ضامن باشد ، باز نبايد ميان اجاره و عاريهء فرق بگذاريم ، اين‌جا است كه مفاد ادلّه عدم ضمان براى ما مشكوك و مشتبه است .\r\n4 . قوله : و منها اشتراط ان لايخرج بالزوجة الى بلد آخر : يكى از موارد مشتبه موردى است كه زن در ضمن عقد نكاح يا عقد ديگر با مرد شرط كند كه در فلان شهر ساكن باشيم و تو حق نداشته باشى پس از ازدواج مرا به شهر ديگر ببرى ، آيا چنين شرطى نافذ است يا نه ؟ ميان فقهاء اختلاف است :\r\nقول اشهر اين است كه چنين شرطى جايز است و اگر شرط كردند مرد بايد به آن وفادار باشد . ولى قول غير اشهر اين است كه چنين شرطى جايز نيست زيرا مخالف شرع مقدس است و شرط كذائى باطل است و وجه مخالف بودن اين است كه شرعاً اطاعت زوج بر زوجه واجب است و اگر گفت بايد با من به شهر ديگر بيائى ، زوجه حق مخالفت ندارد و نيز شرعاً اختيار مسكن و منزل زوجه به دست زوج است و هركجا زوج بخواهد زوجه بايد ساكن شود و منزل اختيار كند پس شرط مذكور خلاف شرع است .\r\nاز سوى گروه اوّل كه اكثر فقهاء باشند برخى به قول غير اشهر اشكال نقضى كرده و گفته‌اند : اين اشكال بر كليهء شروط صحيح و مشروع و جايز وارد است كه امرى را كه منهاى شرط ، لازم نبود با شرط لازم الفعل او الترك مىشود و شما نمىتوانيد به صرف اين بگوييد : فلان شرط خلاف كتاب و سنت است . ( سكوت مرحوم شيخ علامت رضا به اين اشكال و نشانهء قبول رأى مشهور است . )\r\nقوله : و بالجمله فموارد الاشكال : پس از ذكر چهار مورد از موارد مشتبه در يك جمع‌بندى مىفرمايد :\r\nموارد اشتباه مختص به اين چهار مورد نيست ، باز هم مواردى هست كه امر بر انسان مشتبه مىشود و نمىداند كه آيا از احكامى هستند كه براى موضوعاتشان با قطع‌نظر از عروض عوارض و عناوين عارضى ، ثابت مىباشند و با عروض عنوان جديد و تغيير موضوع ، آن احكام هم عوض مىشوند و قابل تغييرند تا شرط ضمنى در مورد آن‌ها خلاف كتاب و سنت نباشد ، يا از احكامى هستند كه براى موضوعات به قول مطلق ثابت مىباشند و به هيچ وجه قابل تغيير نيستند تا شرط عدم آن‌ها خلاف كتاب و سنت باشد .\r\nو اگر كسى اهل تتبع باشد آن موراد را پيدا مىكند كه مرحوم سيد در حاشيه دو مورد ديگر هم افزوده‌اند از جمله :\r\n\r\n","description":"","footnote":"","page_name":" 242 ","page_number":242},
  {"content":"\r\n\r\n« شرط الخيار فى النكاح فالمشهور على المنع مع انّه فيه نص خاص و مقتضى الفاعدة الجواز . » « 1 »\r\nبنابراين فقيه بايد به كتاب و سنت مراجعه كند و ادلّهء هر حكمى را مورد ملاحظه قرار دهد تا روشن شود كه آيا حكم از احكامى است كه شرطبردار هست و با شرط و مانند آن قابل تغيير است يا شرطبردار نيست ؟ و نيز روشن بشود كه آيا مشروط و ملتزم از قبيل ثبوت وَلاء براى غير معتق است كه با سنّت و قول پيامبر « الولاء لمن اعتق » مخالف است و قطعاً شرط باطلى است ، يا از قبيل ثبوت خيار براى متعاقدين پس از تفرق از مجلس معامله است كه با جمله « و اذا افترقا وجب البيع » « 2 » منافات ندارد و شرط خلاف كتاب و سنت نيست\r\n( وجه عدم منافات : جملهء مذكور لزوم را از ناحيهء خصوص خيار مجلس بيان مىكند كه وقتى جدا شدند اين خيار خاص ، نيست و منافاتى ندارد كه خيار ديگرى باشد و چون منافات ندارد پس شرط خيار كردن براى بعد از تفرق اشكالى ندارد )\r\nو نيز شرط عدم خيار كردن براى طرفين مادامى كه مجلس عقد باقى است منافاتى ندارد با حديث نبوى معروف :\r\n« البيعان بالخيار ما لم يفترقا » « 3 »\r\nچون اين حديث مىگويد خيار مجلس براى متعاملين نظر به ذات معامله ثابت است و منافاتى ندارد كه با شرط سقوط يا شرط عدم كردن ، ساقط شود و هكذا موارد ديگر كه از نظر صورت ظاهر مسأله ، ادلّه مثل هم است و انسان خيال مىكند يا همه بايد شرطبردار باشند يا هيچ كدام چنين باشند ، ولى از نظر حكم با هم فرق دارند و مثل « الولاء لمن اعتق » شرطبردار نيست ولى مثل « اذا افترقا وجب البيع » ، يا « التبيعان بالخيار ما لم يفترقا » شرطبردار هست و اين‌جا است كه مهارت فقيه به كمك او مىآيد و با دقت در ادلّه مىتواند حكم موارد مشتبه را روشن كند .\r\nقوله : فان لمن يحصل له بنى على اصالة عدم المخالفته :\r\nبعد از فحص كامل اگر فقيه به اين نتيجه رسيد كه فلان شرط مخالف كتاب و سنت است تكليف روشن است و فتوا به بطلان آن شرط مىدهد و اگر به اين نتيجه رسيد كه فلان شرط خلاف حكم الهى نيست باز تكليف روشن است و فتوا به جواز و نفوذ شرط مىدهد ، ولى اگر به هيچ نتيجه‌اى نرسيد چه كند ؟\r\nمىفرمايد : از اصل عدم مخالفت استفاده كند ، يعنى يك زمانى قطعاً اين شرط خلاف كتاب و سنت نبود ( و آن وقتى بود كه اصلًا حكمى و شريعتى نبود . ) و الان شك در مخالفت داريم استصحاب عدم ازلى مخالفت جارى مىكنيم و با احراز عدم مخالفت با استصحاب مذكور ، به عموم « المؤمنون عند شروطهم » تمسك مىكنيم و حكم به صحت و جواز\r\n\r\n\r\n","description":"","footnote":"\r\n( 1 ) . حاشيه بر مكاسب ، بخش خيارات ، ص 111 .\r\n( 2 ) . وسائل الشيعه ، ج 12 ، ص 346 ، باب اوّل از ابواب خيار ، حديث 3 و 4 .\r\n( 3 ) . همان .\r\n","page_name":" 243 ","page_number":243},
  {"content":"\r\n\r\nآن شرط مىنماييم : البته توجه داريم كه آن‌چه از اين عموم استثنا و خارج شده « الّا كل شرط خالف الكتاب و . . . » منظور مخالف و اقعى كتاب و سنت است ( چون الفاظ براى معانى واقعى و نفس الامرى وضع شده‌اند ) نه اين‌كه منظور معلوم المخالفه باشد تا مجهول المخالفة در عموم باقى باشد ، قطعاً اين نيست و علم در اين جهت نقشى ندارد ، ولى مهم احراز عدم مخالفت است تا عموم « المؤمنون » شاملش شود . و اين احراز گاهى وجدانى و يقينى است و گاهى با امارهء معتبره است و گاهى با اصل عملى و استصحاب است كه اصل محرز است و پس از احراز ولو تعبّداً عموم « المؤمنون عند شروطهم » پياده مىشود و در واقع مرجع اين اصل به اين است كه آيا فلان حكم به گونه‌اى ثابت شده براى موضوعش كه با شرط و غيره قابل تغيير نيست يا خير ؟ اصل عدم ثبوت حكم است بر وجهى كه قابل تغيّر به وسيلهء شرط و مانند آن نباشد ، به‌عنوان مثال حكم شرعى اين است كه زوج مسلط است به زوجه از حيث مسكن ، و اين حق مال زوج است ولى اصل عدم ثبوت اين حكم است . ولى نظر به ذات موضوع و من حيث هو ، ولو خلّى و طبعه و به گونه‌اى نيست كه قابل تغيير نباشد .\r\nقوله : لكن هذا الاصل : البته طبق قاعدهء مسلم « الاصل دليل حيث لادليل » در صورتى مىتوانيم به اين اصل رجوع كنيم كه دليل الحكم اطلاق نداشته باشد و به عموم يا اطلاقش صورت اشتراط و عدم اشتراط را شامل نشود چنان‌كه اكثر ادلّه‌اى كه متضمن احكام رخصت و تسلّط است ( از مباحات و مستحبات و مكروهات ) چنين اطلاقى ندارند و صرفاً براى بيان حكم شيئى نظر به ذات شيئى وارد شده‌اند و در مقام بيان فرض اشتراط خلاف نيستند . و لذا اين‌گونه موارد منافاتى ندارد كه نظر به ذات آن‌ها ، اباحه و جواز و ترخيص باشد ولى نظر به يك ملزم خارجى ، وجوب يا حرمت ( لزوم فعل يا ترك ) بيايد . حال آن عامل الزام‌كننده حق اللَّه باشد مثل نذر و عهد و يمين ، يا حق‌الناس باشد مثل شرط ضمنى ، امر والد ، امر مولى و . . . ، وامّا اگر در موردى دليل حكم ظهور در عموم داشت و به عمومش فرض اشتراط و عدم اشتراط را مىگرفت و دلالت مىكرد بر ثبوت حكم براى موضوع به نحو مطلق ، نوبت به استصحاب و اصل عملى نمىرسد چون در طول دليل اجتهادى است و حديث « لايملك ولد حرّ » « 1 » كه قبلًا در مصداق اوّل از مصاديق مشتبه ذكر كرديم از اين قبيل است چون نكره در سياق نفى مفيد عموم است و خود ظاهر تعبير هم گويا است كه فرزند انسان آزاد قابل تملك نيست پس با اشتراط هم اين حكم عوض نمىشود .\r\nقوله : ثمن انّ بعض مشايخنا المعاصرين : مرحوم فاضل نراقى در عوائد مدعى شده كه شرطى كه مخالف كتاب و سنّت است و در روايات فراوان ( قبلًا آورديم ) از آن منع و نهى شده ، خصوص\r\n\r\n\r\n","description":"","footnote":"\r\n( 1 ) . همان ، ج 14 ، ص 574 ، باب 67 ، ح 5 .\r\n","page_name":" 244 ","page_number":244},
  {"content":"\r\n\r\nآن جائى است كه شرط كند حكمى را كه خلاف كتاب و سنّت است ( مثلًا شرط كند كه شراب در حق مشروط عليه حلال باشد ، يعنى بگويد : اين متاع را مىفروشم به شرط اين كه شراب در حق تو حلال باشد ، اعم از اين كه عملًا مشروط له شراب بخورد يا نه ) چنين شرطى ممنوع و باطل است ( و در واقع نوعى بدعت‌گذارى در دين است . ) وامّا التزام و اشتراط فعل مباح يا ترك آن ، يا اشتراط فعل حرام يا ترك واجب ( كه نمىگويد : فلان مباح در حق تو واجب يا فلان حرام حلال باشد بلكه شرط ارتكاب مىكند و مىگويد : فلان معامله را مىكنم به شرط اين كه فلان مباح يا حرام را حتماً انجام دهى يا فلان مباح يا واجب را حتماً ترك كنى . ) اين‌ها از مدلول اخبار بيرون است و تكليف در اين موارد اين است كه ميان ادلّه‌اى كه بر حكم اصلى و اولى آن فعل دلالت دارد ( دليلى كه مىگويد : فلان كار مباح يا واجب يا حرام است ) با ادلّه‌اى كه بر وجوب وفاى به شرط دلالت دارد « المؤمنون عند شروطهم » تعارض پيش مىآيد و دليل اوّلى مىگويد : اين كار مباح است نه واجب يا حرام ، يا اين كار فقط واجب است نه جايز ، يا فقط حرام است نه مباح يا واجب ، و دليل شرط مىگفت : به حكم وجوب وفاى به شرط اين كار واجب شده يا حرام شده و بايد بجا آورى يا بايد ترك كنى ، و قانون متعارضين اين است كه در قدم اوّل به مرجحات مراجعه شود و اگر يكى از متعارضين مرجحى داشت به آن عمل شود ، فىالمثل اگر شرط كند در ضمن عقدى شرب‌خمر را ( نه حليّت آن را بلكه فعل آن را ) اين‌جا اجماع قائم است بر اين كه حق ارتكاب ندارد و به بركت اجماع دليل حرمت شرب‌خمر و عدم جواز شرب آن مقدم مىشود و اگر هيچ كدام رجحان نداشت بايد به قواعد و اصول مراجعه شود و طبق قاعده و اصل عمل شود . ( قاعده و اصل شايد از باب تفنن در عبارت باشد و منظور يك چيز باشد و شايد مرادش از قواعد ، مقتضاى قاعدهء اوّلى در متعارضين باشد . يا مقتضاى قاعدهء ثانوى پس از مرجحات كه تخيير و مانند آن است و مرادش از اصل ، اصل عملى از استصحاب و مانند آن باشد . ) به هر حال اين‌گونه موارد و مشمول روايات متعدد نيست كه شرط مخالف كتاب را باطل و مردود اعلام مىكردند . « 1 »\r\nقوله : و فيه ما لايخفى من الضعف : مرحوم شيخ در پاسخ استاد نراقى مىفرمايد :\r\nاوّلًا ضعف اين سخنان بر كسى پوشيده نيست . ( شايد به اين دليل كه از طرفى تخصيص شرط مخالف ، به‌خصوص آن‌جائى كه حكم مشروط و ملتزم خلاف كتاب و سنت باشد و اخراج التزام فعل مباح و . . . ، درست نيست و قبلًا توضيح داديم كه ادلّهء مذكور ، التزام به فعل حرام يا ترك واجب را هم شامل مىشود ، از طرفى هم در بخش دوّم و التزام فعل مباح يا حرام فرمودند ميان ادلّه تعارض پيدا مىشود ، در حالى كه جاى تعارض نيست بلكه ادلّهء وفاى به شرط از ادلّهء عناوين\r\n\r\n\r\n","description":"","footnote":"\r\n( 1 ) . عوائد الايّام ، ص 151 .\r\n","page_name":" 245 ","page_number":245},
  {"content":"\r\n\r\nثانوى است و ادلّهء مباح يا حرام يا واجب به‌عنوان اولى بار شده و هيچ‌گاه دليل عنوان ثانوى با دليل عنوان اولى تعارض نمىكنند بلكه دليل عنوان ثانوى حكومت دارد و يكى از موارد توفيق و جمع عرفى همين است كه دليل عنوان ثانوى مقدم شود . )\r\nثانياً برفرض تعارض كنند نتيجه‌اش رجوع به مرجحات و اخذ به راجح و اعمال قواعد متعارضين نيست تا اگر مرجحى نبود به اصول و قواعد رجوع شود و حكم به تساقط يا تخيير شود ، بلكه بايد حكم كنيم به عدم لزوم چنين شرطى بلكه عدم صحت آن ، زيرا اگر شرط كرده‌اند كه فلان مباح را انجام دهد يا حتماً ترك كند نتيجه پس از تعارض و نبود مرجح اين است كه به اصل عدم وجوب وفاى به شرط رجوع كنيم چون شك مىكنيم كه چنين شرطى لازم‌الوفا است يا خير ؟ اصل عدم وجوب وفا است . و اگر شرط كرده فعل حرام يا ترك واجب را و با دليل واجب يا حرام تعارض كردند ، نتيجه پس از تعارض و فقدان مرجح و تساقط دو دليل اين است كه به استصحاب بقاء وجوب يا تحريم برگرديم و بگوييم : قبل از اشتراط كذائى فلان كار واجب بود الان هم واجب است ، يا حرام بود الان هم حرمت باقى است نه اين‌كه سراغ اصول و قواعد ديگر برويم .\r\n( البته ايراد دوّم شيخ بر فراقى وارد نيست زيرا شايد مراد ايشان از اصول و قواعد همين مطالب باشد پس اشكالى نيست و عمده اشكال اوّل است كه اين‌جا از مصاديق متعارضين نيست تا نوبت به اعمال قواعد آن برسد . )\r\nقوله : فالتحقيق ماذكرنا : پس از ردّ معيار فاضل نراقى ، مرحوم شيخ مجدّداً معيار خود را ذكر مىكنند و مىفرمايند احكامى كه در كتاب و سنت براى موضوعاتشان ثابت شده دو قسم است : قسمى از آن‌ها براى ذات موضوع با قطع نظر از عروض عوارض و عناوين عارضى ثابت است و اغلب مباحات و مكروهات و مستحباب از اين قسم مىباشند . اين‌گونه از احكام شرطبردار است و با اشتراط يا نذر و مانند آن قابل تغيير است . و قسم ديگر احكامى است كه هرگز قابل تغيير نيست مثل اكثر واجبات و محرمات و با شرط ارتكاب حرام يا ترك واجب ، ارتكاب جايز نمىشود و ادلّهء شروط « المؤمنون عند شروطهم » بر دستهء اوّل از ادلّهء احكام حاكم و مقدم مىشود و با اشتراط ، مباح واجب الفعل يا لازم الترك مىشود ، ولى بر دستهء دوّم حكومت ندارد چون نفس اشتراط و التزام به آن‌ها خلاف كتاب و سنت است و چنين شرطى مردود است ( و در مستثناى روايات داخل است نه در مستثنى منه ) البته خود فاضل نراقى هم در ادامه فى الجمله متوجه اين مطلب شده و به صورت جملهء شرطيه فرموده : اگر كسى اين قسم را هم ( كه در كلام نراقى ذكر شد و فرمودند اشتراط فعل مباح يا حرام يا ترك مباح يا واجب ، خارج از اخبار شرط است . ) داخل در\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nروايات كند و از احكام شرط مخالف كتاب و سنت بداند بعيد نيست ، چه اين كه از نظر عرف هم بر اين التزام و اشتراط ، عنوان شرط مخالف كتاب و سنت اطلاق مىشود . ( و اين سخن نراقى مورد تأييد ما است منتها با اين تفصيل كه اشتراط فعل يا ترك مباح را با اشتراط فعل حرام يا ترك واجب بايد تفكيك كنيم و اوّلى را مخالف كتاب نمىدانيم چون غالب مباحات قابل تغيير است ولى دوّمى را مخالف كتاب مىدانيم . )\r\nقوله : و ممّا ذكرنا فى انقسام الاحكام الشرعيّه : قبلًا در روايت سوّم از روايات باب كه موثقهء اصحاق بن عمار بود ، آمده بود :\r\n« المؤمنون عند شروطهم الّا شرطاً حرّم حلالًا او احلّ حراماً »\r\nو شرطى را كه حلالى را حرام يا حرامى را حلال كند استثنا كرده بود ، حال ممكن است كسى خيال كند كه مراد مطلق حلال كردن حرام يا حرام كردن حلال است و نتيجه بگيرد كه پس اشتراط ترك يا فعل مباح هم جايز نيست و شرط خلاف كتاب و سنت است ، ولى از تحقيقى كه ذكر شد و احكام شرعيه را به دو دسته تقسيم كرديم ، معناى اين موثقه هم روشن شد كه منظور هر حلال يا حرامى نيست بلكه آن دسته از حلال‌ها و حرام‌هايى است كه دليل آن‌ها عموم يا اطلاق دارد و حتى فرض اشتراط و عروض عنوان عارضى را هم شامل مىشود و دلالت مىكند بر اباحه يا حرمت مطلقه و تنها در اين قسم شرط خلاف كردن جايز نيست : فىالمثل حرام‌هاى مطلق نظير شراب خوردن ، يا انگور را شراب درست كردن ، يا چوب‌ها را صليب و صنم درست كردن ، يا از آن‌ها مجسمه و صورت حيوان ساختن و . . . كه هر شرطى كه موجب احلال اين حرام‌ها شود و شرط كند كه شراب يا بت درست كنى ، صحيح نيست و لزوم وفا ندارد ،\r\nيا مثلًا مباح‌هاى مطلق نظير مجامعت زوجه كه اختيارش به دست زوج است و هر زمان كه او بخواهد حق جماع دارد و اين حكم اباحه و جواز جماع ، مطلق است يعنى چه زوجه شرط خلاف آن را بكند و اختيار امر جماع را براى خودش شرط كند يا نه ، يا نظير تزوج ديگر يا تسرّى و آوردن كنيزك فراشى كه براى زوج مباح است و شرعاً حق دارد و اين جواز و اباحه ، مطلق است يعنى چه زوجه شرط عدم تزوج يا تسرّى بكند يا نكند ، اين‌ها هم از مباحات مطلقه است و شرط ترك آن‌ها كه براى زوج الزام به ترك درست كند ، صحيح نيست و لزوم وفا ندارد و اين مثال‌ها قبلًا در روايت صحيحهء دوم ابن سنان و غيره ذكر شد .\r\nوامّا آن دسته از احكام شرعى و حلال‌هايى كه ( اين كه خصوص حلال‌ها را عنوان مىكنند چون قابل تغيير بودن مخصوص اين‌ها است و حرام‌ها نوعاً اطلاق دارد و از قسم قبلى است و با شرط كردن تغيير نمىكند . ) براى موضوعات خود نظر به ذات موضوع ولو خلّى و طبعه و با قطع‌نظر از شرط و مانند آن ثابت هستند و با آمدن عنوان جديد قابل تغيير هستند ( يعنى مىشود با\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nنذر و شرط و قسم و . . . مباحى را واجب يا حرام كرد ، مستحبى را واجب كرده . . . ) در اين قسم اشتراط فعل يا ترك هيچ محذورى ندارد و خلاف كتاب نيست و تنها عنوان حلال يا حرام ( يعنى فعل مكلف مثل نماز شب يا خوردن گوشت و . . . ) و موضوع حكم تغيير مىكند و به تبع آن حكم حليّت هم تغيير مىكند و اين در واقع از باب تحريم حلال يا تحليل حرام نيست چون آن حليّت حرمت لولائى و اگرى بود يعنى اگر عنوان جديدى پيدا نكند و نظر به ذات موضوع چنين است .\r\nقوله : الاترى انه لو نهى السيّد : در اين فراز چند مثال مىزنند براى قسم ثانى از احكام كه قابل تغيير است :\r\nالف : فرض كنيد عبدى از كسى طلب دارد يا فرزندى از شخصى طلبكار است و شرعاً حق دارد دينش را مطالبه كند ولى اين جواز مطالبه مادامى است كه مولى يا پدر او را از اين كار نهى نكنند و اگر نهى كردند حق مطالبه ندارد ولى بر اين كار عنوان تحريم حلال صدق نمىكند چون حلال لولائى بود .\r\nب : اگر شخصى قسم بخورد كه فلان مباح را هرگز به‌جا نياورم ، باز بايد ترك كند و گرنه قسم خود را نقض كرده و كفاره دارد ولى هرگز بر اين كار ، تحريم حلال صدق نمىكند چون اباحه مزبور لولا القسم بود : و مع القسم تغيير مىكند .\r\nج : از جمله اين‌ها است مانحن فيه يعنى در ضمن عقد لازمى شرط كند كه فلان مباح را حتماً به‌جا آورد يا حتماً ترك كند ، كه اين نيز تحريم حلال نيست چون مباح مزبور هم با قطع‌نظر از اشتراط بود و مع الاشتراط مسئله فرق مىكند .\r\nد : شرعاً زوجه حق ندارد امتناع كند از ساكن شدن در شهر ديگر ، ولى اين با قطع‌نظر از اشتراط ضمنى است و اگر در ضمن عقد نكاح شرط كرد آن حرمت مىرود ولى اين را تحليل حرام نمىگويند چون حرمت و منع مذكور لولا الشرط بود و مع الشرط قضيه عوض مىشود چون موضوعش عوض شده .\r\nه : امتناع از جماع بر زوجه حرام است و حق امتناع ندارد ولى اگر در ضمن عقد شرط كردند حرمت برداشته مىشود و زوجه مىتواند امتناع كند ضمناً اين را تحليل حرام نمىگويند .\r\nو بالجمله در صورتى با شرط كردن عنوان تحليل حرام يا تحريم حلال صدق مىكند كه دليل خود حكم اطلاق داشته باشد و با ادله وفاى به شرط تعارض كنند و وجوب وفاى به شرط مستلزم مخالفت با آن حكم شرعى و موجب طرح دليل آن شود ، در اين فرض نوبت به ادلهء وفاى به شرط نمىرسد و حكم اصلى و اوّلى موضوع به قوت خود باقى است .\r\nوامّا دليل الحكم فقط حكم را براى موضوع نظر به ذاتش ثابت مىكند با قطع‌نظر از عروض\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nعنوان جديد ، منافاتى با ادلّهء عناوين ثانوى از اشتراط و نذر و عهد و يمين و امر مولى و امر پدر و . . . ندارد و هريك از اين‌ها كه آمد موضوع عوض مىشود و عنوان جديد پيدا مىكند و قهراً حكم هم عوض مىشود و اين را خلاف كتاب و سنت نمىگويند چون حكم كتاب و سنّت مادامى و محدود بود و براى ذات موضوع ثابت بود نه براى موضوع با هر عنوانى كه بر او عارض شود و طبعاً با تغيير عنوان و عروض عنوان جديد حكم تغيير مىكند و هيچ محذورى هم ندارد .\r\nقوله : ثم انه يشكل الامر فى استثناء الشرط المحرّم للحلال :\r\nدر موثقهء اسحاق بن عمار ابتدا به صورت عام و كلى فرمود : « المؤمنون عند شروطهم » كه جمع مضاف مفيد عموم است يعنى مؤمنان هر شرط و التزامى كه سپردند بايد بدان وفا كنند چه شرط آن‌ها موجب تحليل حرامى شود يا موجب تحريم حلالى شود يا چنين باشد ولى در ادامه از اين عموم دو مورد را استناد كرد : يكى شرطى كه حلالى را حرام كند و ديگرى شرطى كه حرامى را حلال كند ، و فرمود : « الّا شرطاً حرّم حلالًا اواحلّ حراماً » و ما گفتيم : منظور حلال يا حرامى است كه به قول مطلق و در هر حال براى موضوعش ثابت است و با عناوين عارضى تغيير نمىكند وامّا حلال يا حرامى كه لولائى و نظر به ذات موضوع لوخلّى و طبعه ثابت باشد از مورد استثنا خارج است زيرا اين‌گونه از احكام قابل تغيير است و با عروض عنوان جديد مثل منذور بودن ، مورد شرط واقع شدن و . . . حكم عوض مىشود و اشتراط اين‌ها خلاف كتاب و سنت شمرده نمىشود .\r\nحال براساس اين تفسير در بخش اوّل اين استثناء « الّا شرطاً حرّم حلالًا » اشكالى مطرح مىشود و آن لغويت استثناء مذكور است كه با مقام عصمت نمىسازد ، بيان اشكال : كراراً گفتيم كه ادلّهء حلّيت و اباحه غالب حلال‌ها و مباحات ( و هكذا مكروهات و مستحبات ) و بلكه همهء آن‌ها از قبيل قسم ثانى از احكام مىباشند يعنى بر اباحه فلان مباح دلالت دارند امّا نه مطلقاً و تحت هر شرايطى كه قابل تغيير نباشند ، بلكه لوخلى و نفسه يعنى منهاى عروض عنوان جديد آن حكم را دارد و مباح است و با عروض عنوان شرط ترك و التزام ، يا نذر ، عهد ، يمين به ترك ، يا امر پدر و مولى بر ترك ، يا مقدّمهء يك عمل حرام شدن ( كه « مقدمة الحرام حرامٌ » البته اگر علت تامه باشد يا خصوص جزء اخير علت تامه ) كه برخى از اين عناوين حق‌الناس و برخى حق‌اللَّه است ، به هر حال با آمدن اين جهات ، حلال و مباح تبديل به حرام مىشود و در اين‌گونه موارد شرط خلاف كتاب و سنت نيست و اشتراط مزبور مثل نذر و غيره اشكالى ندارد و ميان اباحهء آن كارها فى نفسها و با قطع‌نظر از شرط ، با حرمت آن‌ها با نظر به شرط و نذر و . . . منافاتى نيست .\r\nدر نتيجه ما هيچ موردى نداريم كه مباح مطلق باشد و اشتراط ترك آن با اباحهء مطلقه منافى باشد و مشمول « الّا شرطاً حرّم حلالًا » شود تا استثناى مزبور مصداق پيدا كند پس طبق تفسير ما از روايات ، استثنا لغو است و از باب صيانت سخن معصوم از لغويت بايد تفسير ديگرى شود .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nقوله : نعم لودّل دليل حلّ شيئى : در اين فراز دو فرض را استثنا مىكنند كه برابر اين دو فرض استثناى مذكور لغو نخواهد بود :\r\n1 . خود دليل دال بر اباحه مباحات ، مثل دليل دال بر حرمت محرمات ، عموم يا اطلاق داشته باشد و بر حلّيت مطلقه و بىقيد و شرط فلان عمل دلالت كند ، به گونه‌اى كه هرگز قابل تغيير نباشد و با عروض عنوان جديد هم عوض نشود يعنى با نذرو عهد و شرط و . . . قابل تحريم نباشد ، يا لااقل با خصوص شرط كردن قابل تغيير و تحريم نباشد ، البته در اين صورت مباح مثل حرام مىشود و استثناى مذكور فراوان مصداق پيدا مىكند .\r\n2 . خود ادلّهء مباحات ، اطلاق و عموم ندارند بلكه اجمال دارند و قدر متيقن از آن‌ها فرض نظر به ذات موضوع است منهاى عنوان جديد ، ولى دليل خارجى دلالت مىكند كه اين مباح قابل تغيير نيست و مطلقه است چنان‌چه در پاره‌اى از روايات مذكور در صدر اين مباحث ، نسبت به پاره‌اى از مباحات مطلب از اين قرار است و روايت خاص دلالت داشت كه تسرّى و تزوّج و جماع فعلًا و تركاً براى زوج در هر حال مباح است و تابع ارادهء زوجه نيست و حق ندارد ترك آن‌ها را شرط كند و تابع ارادهء خويش كند .\r\nحال در اين‌گونه موارد هم اگر ضمن عقدى شرط كنند كه زوج كنيز فراشى نگيرد ، زوجه ديگر اختيار نكند و . . . شرط باطل و خلاف شرع است باز استثناى مذكور مصداق پيدا مىكند و صحيح است كه بگوييم : « الّا شرطاً حرّم حلالًا . »\r\nقوله : لكن دلالة نفس دليل الحلّية . . . : در اين فراز آن‌چه را در فراز قبل تحت عنوان « نعم لودّل . . . » ذكر كردند ، مورد نقد قرار مىدهند و مىفرمايند : از دو مورد مذكور ، مورد اوّل كه مجرّد فرض است و وجود خارجى ندارد زيرا ما هيچ موردى نيافتيم كه خود دليل مباح ، اطلاق و عموم داشته باشد و مثل دليل حرمت يا وجوب از احكام الزامى ، بر حليّت مطلقه دلالت كند و قابل تغيير نباشد . و مورد ثانى هم اگر چه وجود دارد و از بعض روايات استفاده مىشود چنان‌كه مثالش را هم آورديم ولى از بحث ما خارج است زيرا روايت موثقه اسحاق در مقام اعطاء ضابطهء كلى است و مىفرمايد : مؤمنان بايد به شرط خود وفا كنند مگر هر شرطى كه حلالى را حرام كند و اين يك ضابطهء كلى است ، حال اگر تابع دليل خارجى شديم روايت از اعطاء ضابطه خارج شده و به درد اين جهت نمىخورد و در واقع ما از روايت استفاده نكرده و از دليل خارجى كمك گرفته‌ايم . در نتيجه اشكال مذكور به قوت خودش باقى است و بايد منتظر بمانيم كه آيا جوابى خواهد داشت يا نه ؟\r\nقوله : نعم لايرد هذا الاشكال : استثناى مذكور دو جمله داشت يكى « حرّم حلالًا » بود كه تاكنون\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nمطرح شد و اشكالش را گفتيم ، و ديگرى « احلّ حراماً » است و اشكال مذكور به اين بخش وارد نيست و اين استثنا لغو نيست بلكه كاملًا به‌جا است زيرا حرام‌ها معمولًا به نحو مطلق ثابت هستند و با نذر و عهد و شرط و . . . قابل تغيير نمىباشند و لذا شرط حليّت و ارتكاب آن‌ها شرط خلاف كتاب و سنّت است و وجوب وفا ندارد و استثنا كاملًا مصداق دارد و لغو نيست و قبلًا هم اشاره كرديم كه از خارج يقين داريم كه ادلّهء محرمات اين‌گونه هستند يعنى بر حرمت حرام‌ها به نحو مطلق و غيرقابل تغيير دلالت دارند ( چون اگر غير از اين باشد لازم مىآيد باب ارتكاب حرام‌ها با شرط و مانند آن مفتوح شود و اين موجب هدم دين و شريعت سيّد المرسلين مىشود . ) پس بخش دوّم استثناى مذكور به‌جا است ولى بخش اوّل طبق بيانى كه ذكر شد استثناى لغو و بىفايده‌اى است .\r\nقوله : و ربّما يتخيّل انّ هذا الاشكال : از اين‌جا تا آخر مطلب در واقع پاسخ‌هايى از اشكال مذكور و تفسيرهايى براى روايت موثقه است تا مشكل حل شود ، پاسخ نخست : اباحهء تكليفى دو گونه است :\r\n1 . اباحهء اصلى و ابتدائى يعنى اباحه‌اى كه مستقيماً از دليل آن استفاده مىشود و ادلّه ابتدأ به ساكن بر آن دلالت دارند مثل دليل « أحِلَّ لكم ما فى الارض جميعاً » ، « احلّت لكم بهيمة الانعام » ، « كل شيئى حلالٌ » ، از عمومات يا خصوصاتى كه دلالت دارند بر اين كه گوشت فلان حيوان حلال است ، فلان خوردنى جايز است ، فلان نوشيدنى حلال است و . . . .\r\n2 . اباحهء مع الواسطة يعنى اباحه‌اى كه از حكم وضعى سرچشمه مىگيرد يعنى دليل مستقيماً و با لمطابقة بر حكمى از احكام وضعى مثل زوجيّت ، ملكيّت ، رقيّت و . . . دلالت مىكند و به‌واسطهء آن بر جواز استمتاع ، جواز تصرف و . . . دلالت دارد حال اشكال مزبور مخصوص احكام تكليفى و اباحهء تكليفى از قسم اول است زيرا اين‌ها هستند كه براى موضوعاتشان با قطع‌نظر از عروض عناوين جديد ثابت بوده و طبعاً قابل تغيير هستند و جا دارد كسى بگويد : استثناى اين‌ها لغو است وامّا اباحه‌هايى از نوع دوّم قابل تغيير نيستند و مثل حرمت‌ها و وجوب‌ها براى موضوعات خود در هر حال و تحت هر شرايطى ثابت شده‌اند .\r\nفىالمثل اصل انتفاع به ملك و جواز تصرف در ملك كه متفرع بر ملكيّت ( حكم وضعى ) است ، تا ملكيت باشد اين نيز هست البته فىالجمله ( در برابر بالجمله زيرا گاهى ممكن است انسان مالك باشد ولى حق برخى تصرفات را نداشته باشد . ) يا مثلًا اصل استمتاع از زوجه ، اصل جواز نگاه كردن به مادر زن و ربيبه يا دخترزن و . . . ، از مباحاتى هستند كه متفرع بر زوجيّت ( حكم وضعى ) مىباشند و ضمناً به هيچ وجه قابل تغيير نيستند ، و فىالجمله براى اين است كه ترتب\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nبرخى از آثار ملكيت يا زوجيّت قابل تغيير است و ممكن است حكمش از اباحه و جواز ، به حرمت تبديل شود .\r\nفىالمثل اگر در متن عقد بايع با مشترى شرط كند كه اين منزل را مىفروشم به شرط اين‌كه تا يك سال خودم در آن ساكن باشم ، در اين‌جا ساكن شدن مشترى كه فرع مالكيت او است و بايد مباح باشد در سايهء شرط تحريم شد ولى ساير تصرفات او از قبيل وقف يا هبه يا بيع يا مصالحه منزل به قوت خود باقى است و براى مشترى مالك محفوظ است .\r\nيا مثلًا اسكان زوجه در هر شهرى كه زوج مايل باشد از احكام متفرع بر زوجيّت است ولى اگر زوجه شرط كرد كه فقط در فلان شهر ساكن باشيم زوج حق ندارد او را به اجبار به شهر ديگر ببرد و اسكان جايز مبدل به حرام شده است . و هكذا ، حال نسبت به اين قسم از مباحات استثناى مذكور لغو نيست و اشكال مذكور وارد نيست .\r\nقوله : لكن الانصاف انه كلام غير منضبط : مرحوم شيخ به دو دليل پاسخ مذكور در « ربّما يتخيّل » را قبول ندارند :\r\n1 . اين سخن منضبط يعنى ضابطه‌مند و مفيد قاعده نيست كه كسى بگويد : مباحاتى كه از حكم وضعى استفاده مىشوند قابل تغيير نيستند و استثناى مذكور نسبت به اين‌ها مفيد فايده است ، زيرا همان‌طور كه خود طرف در پايان كلامش نسبت به بعضى انتفاعات مثل حق سكنا در منزل يا حق استمتاع و وطى زوجه يا حق اسكان او ، قابل تغيير بودن را قبول كرد با اين كه اين‌ها هم از احكام وضعى برگرفته شده بودند ، ما مدعى هستيم كه نسبت به ساير موارد و همهء موارد مباحات مطلب از اين قرار است كه قابل تغيير است و اختصاص به ترتب بعض الآثار ندارد ، اين مقتضاى قاعده است . آن‌گاه اگر نسبت به اصل اباحه تصرف مالك در ملك خودش يا اصل استمتاع از زوجه ، مطلب از قرارى باشد كه متخيّل گفت و اين‌ها قابل تغيير نباشند و فىالجمله پس از مالك شدن حق تصرف داشته باشد يا پس از زوجيت حق استمتاع داشته باشد و با شرط هم منتفى نشود ، اين‌ها يا به‌خاطر دليل خاص است كه مثلًا اجماع قائم شده بر بقاء اباحه اين‌ها و يا صرفاً به‌خاطر استيعاد است يعنى طرف معتفد است كه از بين رفتن اين انتفاعات خيلى بعيد است و عقل ما باور نمىكند كه مالك باشد ولى حق هيچ تصرفى نداشته باشد .\r\nاين دو سخن هم كه به درد شما نمىخورد زيرا سخن دوّم شما كه مجرّد استبعاد بود قابل اعتنا نيست و ما تابع دليل هستيم و استبعاد اعتبارى ندارد . سخن اوّل شما هم كه به‌خاطر اجماع و دليل خاص باشد همان اشكال ما را به‌دنبال دارد كه منضبط نيست و بيان ضابطهء كلى و روايات بىفايده مىشود كه « الّا شرطاً حرّم حلالًا » ولى بعد كه رسيدگى مىكنيم مىبينيم اين مطلب كليت و\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nقانونيت ندارد بلكه صرفاً به‌خاطر اجماع و دليل خاص مواردى داخل در اين استثنا است ، در حالى كه ظاهر سياق حديث اعطاء ضابطهء كلى است .\r\n2 . همين عنوان تحريم حرام يا تحليل حرام كه در روايات شرط به صورت استثنا بيان شده ، در روايات انعقاد قسم نيز به صورت استثنا ذكر شده و فرموده : « لايمين فى تحليل احرام و تحريم الحلال » « 1 » و در خصوص قسم بر ترك شرب عصير عنبى حلال و مباح كه كسى قسم خورده بر اين كه براى هميشه و مادام‌العمر از نوشيدن اين مباح خوددارى كند ، روايت مىگويد : اين قسم باطل است به اين دليل كه خدا شرب عصير كذائى را حلال كرده و تو حق ندارى آن‌چه را خداوند حلال كرده بر خود حرام كنى « 2 » و اين را مىدانيم كه اباحهء عصير عنبى از احكام تكليفى قسم اول است كه مستقيماً و ابتدا به ساكن بيان شده نه اين كه از حكم وضعى به‌دست آمده باشد ، پس در مباحات ابتدائى هم مواردى هست كه قابل تغيير نيست و لذا تفريق بين دو قسم اباحه ناتمام است .\r\nو بالجمله از طرفى در روايات ما آمده كه اشتراط ترك تزوج و تسرّى ( كه از مباحات مىباشند ) در ضمن عقد ، جايز نيست چون شرط خلاف كتاب است كه بر اباحهء تزوج و تسرى براى زوج دلالت دارند ، ( اين مباحى است كه قابل تغيير نيست ) و از طرفى در بعضى روايات آمده كه اشتراط ترك وطى ( كه اين نيز از مباحات ولى متفرع بر زوجيّت است ) جايز است و زوج حق دارد چنين شرطى بكند ، و از طرف سوم در باب قسم آمده كه قسم بر ترك شرب عصير عنبى براى هميشه باطل است و منعقد نمىشود به اين دليل كه تحريم حلال است و از طرف چهارم بين فقها اتفاق نظر است كه قسم بر ترك بعضى مباحات ( مثل گوشت خوردن ) جايز است و منعقد مىشود ، حال چه در دو مورد مذكور از باب شرط ، و چه دو مورد مذكور از باب قسم ، فرق‌گذارى ميان قسم اول و ثانى از حيث قاعده و قانون مشكل است چرا اشتراط ترك تزوج و تسرى خلاف شرع و جايز نيست ولى اشتراط ترك وطى جايز است ؟ چرا حلف بر ترك شرب عصير عبنى منعقد نمىشود ولى حلف بر ترك اكل لحم منعقد مىشود ؟ آرى اگر دليل خاصى مثل اجماع قيام كرد بحث ديگرى است ولى علىالقاعده فرق‌گذارى مشكل است . پس اشكال لغويت استثناء به قوت خود باقى است .\r\nقوله : و ربّما قيل فى توجيه الرواية و توضيح معناها : پاسخ دوّم از اشكال مذكور در كلام شيخ اعظم سخن فاضل نراقى در عوائد است كه در مقام توجيه روايت و توضيح و تفسير معناى آن چنين فرموده : در جملهء « الّا شرطاً حرم حلالًا اواحلّ حراما » دو احتمال وجود دارد ( و منشأ دو\r\n\r\n\r\n","description":"","footnote":"\r\n( 1 ) . همان ، ج 16 ، باب 11 ، ص 130 ، ح 6 و 7 .\r\n( 2 ) . همان ، ج 16 ، ص 148 ، باب 19 ، ح 2 .\r\n","page_name":" 253 ","page_number":253},
  {"content":"\r\n\r\nاحتمال اين است كه ما در باب شرط مثل ساير ابواب از نذر و عهد و . . . يك موضوع يا متعلق داريم كه خود نذر و شرط و . . . است و يك حكم شرعى داريم كه لزوم وفاى به نذر و شرط و . . . است ) :\r\n1 . منظور حكم شرط باشد « اى الّا شرطاً حرّم وجوب الوفاء به الحلال » كه در واقع وجوب وفا در تقدير باشد و فاعل اصلى « حرّم » باشد يعنى خود شرط منهاى وجوب وفا حرام‌كنندهء حلال نيست بلكه شرط به لحاظ وجوب وفا محرِّم حلال است و در واقع وجوب وفاى به شرط اين اثر را دارد .\r\n2 . منظور خود شرط باشد « اى الّا شرطاً حرّم ذلك الشرط الحلال » كه فاعل حرّم خود شرط باشد يعنى نفس شرط ، امرى است كه حلال را حرام مىكند خواه وفاى به آن واجب باشد يا نباشد .\r\n( نسبت بين دو معنا عموم و خصوص من‌وجه است : ممكن است وجوب وفا باشد ولى شرط نباشد مثل باب نذر كه وفاى به آن واجب است . ممكن است شرط باشد ولى وجوب وفا نباشد يا لااقل از اين حكم قطع‌نظر شود و كارى با آن نداشته باشيم و ممكن است هم شرط باشد و هم وجوب وفا و آن در شرط موافق كتاب و سنت است . ) حال احتمال اوّل به چند دليل مردود است :\r\n1 . خلاف ظاهر عبارت حديث است ، چون ظاهر حديث اين است كه خود شرط حرام‌كنندهء حلال باشد و ضمير مستر در « حرّم » به خود شرط برگردد و تقديرى در ميان نباشد و احتمال اوّل مستلزم تقدير گرفتن « وجوب الوفاء به » است كه خلاف اصل عدم تقدير است و دليل قابل قبول مىطلبد .\r\n2 . اين احتمال با آن‌چه در روايت منصور بن يونس قبلًا گذشت و مورد استشهاد امام عليه السلام بود « 1 » متناقض است . چون ظاهر جملهء مورد بحث ما طبق احتمال نخست اين است كه هر شرطى كه وجوب وفاى به آن موجب تحريم حلال شود لزوم وفا ندارد ، در حالى كه ظاهر روايت منصور اين بود كه اگر زن با مرد شرط كرد كه در صورتى با تو ازدواج مىكنم كه حق طلاق و ازدواج ديگر نداشته باشى و مرد هم قبول كرد بايد به شرطش وفا كند در صورتى كه وجوب وفاى به اين شرط هم موجب تحريم حلال ( طلاق يا ازدواج مجدّد ) است و اين دو تناقض دارند كه هم شرطى كه وفاى به آن موجب تحريم حلال است صحيح و نافذ نباشد ( به حكم جملهء مورد بحث ما ) و هم صحيح و نافذ باشد ( به حكم روايت منصور ) .\r\n3 . لازمهء احتمال اول لغويت كل حديث يا كلمهء « شروط » است زيرا هيچ شرطى نيست مگر\r\n\r\n\r\n","description":"","footnote":"\r\n( 1 ) . وسائل الشيعه ، ج 15 ، ص 30 ، باب 20 ، ح 4 .\r\n","page_name":" 254 ","page_number":254},
  {"content":"\r\n\r\nاين كه وجوب وفاى به آن موجب تحريم حلال يا تحليل حرام مىشود ( چه شرط كند ترك مباح يا مستحب يا مكروهى را و چه شرط كند ترك واجبى را يا فعل حرامى را و . . . ) و تمام اين‌ها در استثناى حديث داخل مىشود و وجوب وفا ندارند و تنها صورت اشتراط فعل واجب يا ترك حرام مىماند و مشمول « المسلمون عند شروطهم » مىشود كه آن هم نيازى به شرط ندارد و بدون آن هم مسلمان بايد واجب را انجام دهد و از حرام اجتناب كند ، پس « المسلمون عند شروطهم » بىمورد و بىمصداق و لغو مىگردد و اين قطعاً قابل التزام نيست . وصوناً لكلام المعصوم عن اللغويه بايد از خير اين احتمال بگذريم .\r\nطبعاً احتمال دوم تعين پيدا مىكند كه خود شرط محرِّم حلال يا محلِّل حرام باشد كه با ظاهر حديث هم هماهنگ است و نيازى به تقدير ندارد و معناى اين كه خود شرط موجب تحريم حلال شود اين است كه مشروط عبارت باشد از حرمت حلالى يعنى چيزى را كه شرط مىكنند اين باشد سپس مرحوم نراقى فرموده : اگر كسى به ما اشكال كند كه وقتى كسى شرط مىكند عدم فعلى را ( مثلًا عدم تزوج را ) اين كاشف از عدم رضاى او به فعل است پس در واقع آن كار را بر مشروط عليه حرام مىكند ( به نفس شرط حرام كند نه اين‌كه مشروط و متعلق شرط حرمت حلالى باشد . )\r\nسپس در جواب اشكال فرموده : منظور ما از حرمت حلال ، طلب ترك از سوى مشترط و شرط كننده نيست تا او كارى را بر مشروط عليه حرام كند ، بلكه منظور ما اين است كه شارط با شرطش آن فعل را حرام ذاتى قرار دهد يعنى شرعاً حرام و مطلوب الترك شود و اين روشن است كه به مجرّد شرط عدم فعلى يا بالاتر از آن صرف نهى شخصى از كارى ، باعث نمىشود كه آن كار حرام شرعى شود . ( پس بايد مراد اين باشد كه مشروط ، حرمةالحلال است و چيزى را كه در واقع حلال است حرام كند . )\r\nسپس فرموده : اگر كسى بگويد : شرط تنها منهاى حكمش كه وجوب وفا بود ( و در احتمال اول مطرح بود ) موجب تحليل حرام يا تحريم حلال نمىشود پس ما موردى نداريم كه نفس شرط محلّل حرام يا محرِّم حلال باشد پس ناچار بايد اين‌ها را به لحاظ حكم شرط كه وجوب وفا باشد محاسبه كنيم و احتمال اوّل درست مىشود نه احتمال ثانى .\r\nدر پاسخ فرموده : اگر منظور شما اين است كه نفس شرط موجب نمىشود كه حرامى حلال شود شرعاً يا حلالى حرام شود شرعاً ما قبول نداريم . ما مدعى هستيم كه اصولًا حكم شرط و فايده‌اش همين است كه حرام شرعى به نفس شرط ، حلال يا حلال شرعى حرام شرعى شود . « و هذا معنى تحريم الشرط و تحليله » ، ( در قبال اين كه نفس شرط حلال را حرام كند نزد خود مشترط و شرطكننده نه نزد شارع . )\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nدر پايان نتيجه گرفته‌اند كه حديث هيچ اجمالى ندارد و هيچ تخصيصى هم در آن نيست و مثل باب نذر و عهد و يمين است كه دو جور نذر داريم :\r\nگاهى نذر مىكند كه فلان مال مشتبه را نخورد و ترك كند چنين نذرى منعقد مىشود و خلاف شرع نيست و گاهى نذر مىكند كه فلان مال مشتبه شرعاً بر او حرام باشد يا شرعاً بر خودش تحريم كند ( تفاوت حرام باشد يا تحريم كند از باب تفاوت نذر فعل و نذر نتيجه است شبيه فرق بين نذر خود ملكيت كه فلان مال ملك فلانى باشد كه نذر نتيجه است يا نذر كند كه فلان كتاب را به ديگرى تمليك كند كه نذر فعل است . ) چنين نذرى خلاف شرع است و منعقد نمىشود . در مانحن فيه هم اگر شرط كند كه فلان حلال را مرتكب نشوى ( مثلًا ازدواج نكنى ) منعقد مىشود ولى اگر شرط كند كه فلان حلال شرعاً بر تو حرام باشد اين شرط صحيح نيست و منظور حديث از « الّا شرطا حرّم حلالًا » همين فرض است . پس كاملًا مراد حديث روشن است . « 1 »\r\nقوله : اقول : لا افهم معنى محصّلًا لاشتراط حرمة الشيئى : خلاصهء سخن نراقى اين شد كه « الّا شرطاً حرّم شرعاً ذلك الشرط حلالًا اواحلّ شرعاً حراماً » ، شيخ اعظم مىفرمايد : ما معناى اين سخن را نمىفهميم و مطلب معقولى نيست زيرا حرمت يا حليّت شرعى در اختيار شرطكننده و مقدور او نيست تا بتواند چنين شرطى كند و چنين شرطى داخل كارهاى غيرمقدور است كه قبلًا در شرط اوّل از شروط صحت شرط ضمن العقد آورديم و فعلًا در شرط چهارم بحث داريم ، و وقتى چنين چيزى مقدور ما نبود و فعل شارع بود كه حلالى را حرام كند شرعاً ، نه فعل شارط ، پس استثناى اين معنى از جمله « المؤمنون عند شروطهم » كه بر وجوب وفاى به شرط دلالت مىكند ، استثناى معقولى نيست ، چون مستثنى منه وجوب وفا به شرط است و وجوب وفا در موردى است كه وفا مقدور باشد . و استثنا هم از امر مقدور است و بايد چيزى باشد كه مقدور من باشد ولى حق نداشته باشم آن را شرط كنم و حرمت شرعى مباح كه مقدور من نيست تا قابل استثنا باشد و همين سخن در باب نذر و عهد و يمين هم جارى و سارى است .\r\nمن از فاضل نراقى تعجب مىكنم كه يك‌جا درست ملاحظه كرده و آن اختيار احتمال دوّم از دو احتمال مذكور بود كه فرمود : ظاهر حديث اين است كه خود شرط موجب تحريم حلال باشد نه وجوب وفاى به آن ، ولى جاى ديگر را ملاحظه نكرده و غافل شده از اين كه استثناء بايد از افعالى باشد كه وفاى به آن ممكن باشد تا از عموم « المؤمنون عند شروطهم » استثناء شود و حرمت چيزى شرعاً در اختيار من نيست و وفا كردن مشروط عليه يا نقض شرط ، معقول نيست تا استثنا صحيح باشد . اتفاقاً در باب صلح هم كه هر صلحى صحيح است مگر صلحى كه حلالى را حرام يا\r\n\r\n\r\n","description":"","footnote":"\r\n( 1 ) . عوائد الايام ، ص 148 - 150 .\r\n","page_name":" 256 ","page_number":256},
  {"content":"\r\n\r\nحرامى را حلال كند آقايان براى صلح محلّل حرام مثال زده‌اند به صلح بر شرب‌خمر كه فعل شخصى است و وفاى به آن معقول است ( نه به صلح بر حرمت شرعى شرب‌خمر ) و نيز براى صلحى كه محرِّم حلال باشد مثال زده‌اند به صلح بر ترك وطى جاريه يا عدم انتفاع از مال و . . . كه اين‌ها هم فعل شخصى و مقدور مشروط عليه است و وفاى به آن معقول است ( نه صلح بر حرمت شرعى وطى يا انتفاع ، كه مقدور طرف نيست و ربطى به او ندارد . )\r\nقوله : و كيف كان فالظاهران المراد : مرحوم شيخ باز سخن خود را تكرار مىكنند كه در « الّا شرطاً حرم حلالًا اواحلّ حراماً » مراد از تحليل و تحريم همان ترخيص و منع است يعنى شرطى كه مرخص حرام يا مانع از حلال باشد . منتها بايد توجه داشت كه منظور حرام‌ها و حلال‌هايى است كه قابل تغيير نيستند و براى موضوعات به نحو مطلق ثابت مىباشند و شرط جواز چنين حرامى يا شرط ترك چنان حلالى خلاف شرع است و ارزشى ندارد ، امّا آن حلال و حرامى كه براى موضوعش نظر به ذات آن و با قطع‌نظر از شرط و نذر و . . . ثابت باشد و با تغيير عنوان موضوع قابل تغيير باشد كه غالب مباحات از اين قسم بودند ، در اين‌ها شرط ترك كردن كه فلان مباح را حتماً بياورى يا حتماً ترك كنى خلاف شرع نيست و مانعى ندارد .\r\nو سابقاً ضابطهء اين دو قسم را كه يكى شرطبردار هست و ديگرى نيست به اين صورت ذكر كرديم كه هر كجا ميان دليل اباحه و حليّت چيزى با دليل وجوب وفاى به شرط تعارض پيدا مىشود كه حاكى از اطلاق حليّت آن شيئى است اين‌جا حكم قابل تغيير نيست و شرط ، خلاف شرع است و هركجا تعارض پيدا نمىشود كه حاكى از ثبوت حليّت براى موضوع است لوخلّى و طبعه ، شرط كردن خلاف شرع نيست ، به ديگر سخن : هركجا شرط بخواهد حكمى را تغيير دهد ارزش ندارد و زورش نمىرسد و هركجا بخواهد موضوع را تغيير دهد و به تبع آن حكم هم تغيير كند بلامانع است ، و اصولًا شرط و نذر و صلح و . . . از عناوين ثانوى براى همين هستند كه موضوع را معتون به عنوان جديد كنند تا حكمش هم جديد شود و تغيير اين‌ها نسبت به موضوعات احكام خيلى زياد است . پس ضابطه همان است كه ما مكرر ذكر كرديم .\r\nقوله : و ممّا ذكرنا يظهر النظر فى تفسير آخر : تفسير ديگرى از محقق قمى نقل شده كه به‌عنوان پاسخ سوّم از اشكالى كه قبلًا مطرح كرديم ، عنوان مىكنيم : ايشان ابتدا شرطى را كه حلالى را حرام مىكند و شرعاً جايز نيست به حكم « الّا شرطاً حرّم حلالًا » به دو قسم تقسيم كرده :\r\n1 . آن‌جا كه نفس شرط ( اى المشروط ، يعنى چيزى كه شرط به آن تعلّق گرفته ) با قطع‌نظر از ادلّهء وجوب وفا به شرط ، حرام باشد مثل شراب خوردن ، زنا كردن و . . . كه منهاى شرط ترك آن‌ها ، خودشان ذاتاً حرام مىباشند .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n2 . مواردى كه خود شرط يعنى مشروط ذاتاً حرام نيست ولى التزام به آن و اشتراط آن در ضمن عقد به لحاظ ادلّهء وجوب وفا به شرط ، حرام است . مثلًا فعل مكروه و مستحب يا ترك مباح و . . . ذاتاً حرام نيست ولى كسى شرط كند كه فلان مكروه را هميشه انجام دهى يا فلان مباح را هميشه ترك كنى و . . . و بخواهد مشمول ادلّهء وجوب و وفا شود ، اين اشكال دارد و در واقع استمرار و باقى ماندن بر فعل يا ترك مذكور تا آخر عمر به حكم وجوب وفا اشكال دارد و جايز نيست : البته با نذر و شبه نذر يعنى عهد و يمين كه از اسباب شرعى هستند مانعى ندارد كه انسان حلال را هميشه بر خودش حرام كند ولى با شرط و التزام صحيح نيست .\r\nسپس فرموده : اگر كسى بگويد : ما الفرق بين نذر و شبه‌نذر كه با اين‌ها ترك حلال براى هميشه لازم مىشود و نذرشان اشكالى ندارد ولى شرط كردن اين‌ها در ضمن عقدى از عقود اشكال دارد ؟\r\nميرزاى قمى رد پاسخ مطالبى فرموده كه خلاصهء تفصيل ايشان از اين قرار است : اگر متعلق اشتراط ، فعل يا ترك ، امر مباح يا مكروه يا مستحب باشد بر وجه كلى و در همهء زمان‌ها يعنى شرط كند كه براى هميشه فلان مباح را ترك كند . اين شرط صحيح نيست و خلاف شرع است . و اگر متعلق اشتراط ، فعل يا ترك مذكور بر وجه جزئى و در پاره‌اى از اوقات باشد مثلًا شرط كند كه تا يك سال ازدواج نكنى يا با خصوص فلان زن ازدواج نكنى و . . . اين‌ها اشكال ندارد و از قسم شرط محرِّم حلال نيست كه مشمول استثنا باشد . بيان ذلك :\r\nمتفاهم عرفى از جمله « الّا شرطاً حرّم حلالًا اواحلّ حراما » تأسيس يك قاعدهء كلى است و آن عبارت است از تعلّق حكم به حليّت يا حرمت به برخى از افعال به نحو عام و كلى بدون نظر به خصوصيّات فرديه ، مثلًا تحريم خمر ( كه شارع فرموده الخمر حرام ) مفادش اين است كه از هر آن‌چه عنوان خمر بر آن صدق مىكند بايد اجتناب كرد ( احكام روى طبايع و عناوين كلى رفته و طبيعت بر هر فردى قائل انطباق است ) يا مثلًا مبيع حلال است يعنى هر مبيعى حلال است ( مگر مواردى كه استثنا شده ) يا هر نوع تصرفى در آن جايز است ( مگر تصرف خاصى كه منع شود . ) از جمله مثال‌ها مسألهء تزوج و تسرّى است ( كه كراراً تا به حال مطرح شد ) و اين‌ها از عناوين كلىاى هستند كه شارع حلال كرده و فرموده : « فانكحوا ما طاب لكم من النساء مثنى و ثلاث و رباع » و نيز فرموده : « الّا على ازواجهم او ما ملكت ايمانهم » و معناى شرط ترك اين‌ها آن است كه مشروط عليه ، ملتزم بر ترك اين‌ها براى هميشه باشد يعنى اين‌ها در حق او به‌صورت كلى حرام باشند ، اين است كه گفتيم منظور استثناى مذكور تأسيس قاعده است . البته چند نمونهء مذكور ( تزوج و تسرى و . . . ) از باب مثال بود و گرنه اختصاص به اين‌ها ندارد و كليهء احكام تكليفى و وضعى از اين قرار است و از باب تأسيس قاعده است كه به طبايع بار شده و اگر در موردى به جزئيات و مصاديق تعلّق\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nمىگيرد از باب انطباق كلى بر آن‌ها و تحقق كلى در ضمن آن‌ها است ، پس منظور امام از جمله « الّا شرطاً حرم حلالًا اواحل حراماً » اين است كه مشترط با شرط كردن يك قاعدهء كلى و حكم جديدى احداث كند ( چيزى را كه حلال بود به‌صورت كلى حرام كند يا به‌عكس ) و شارع مقدس به حكم « المؤمنون عند شروطهم » شرط كردن در ضمن عقد و بناگذارى بر آن را امضا كرده مگر شرطى كه موجب ابداع يك حكم كلى جديدى بر خلاف حكم شارع شود . مثلًا تزوج و تسرى شرعاً جايز بود و شرط موجب تحريم آن شود ولو بالنسبه به خود مشروط عليه كه ملتزم شود تا آخر عمرش و به صورت كلى ازدواج ديگر نداشته باشد اين درست نيست چون قرآن فرموده : « فانكحوا ما طاب لكم من النساء » . « 1 »\r\nيا مثلًا شرعاً امر طلاق و جماع به دست مرد است ولى زن در ضمن عقد ازدواج شرط كند كه اين‌ها به دست زن باشد باز درست نيست چون خلاف شرع است و قرآن فرموده : « الرجال قوامون على النساء » . « 2 »\r\nقوله : و فيما لو اشترطت عليه : اگر زن با مرد شرط كند كه هرگز و با هيچ‌كس ازدواج نكنى ، تا به حال ذكر شد كه از نظر ميرزاى قمى اشكال دارد ، حال اگر شرط كند كه با فلان زن ازدواج نكنى آيا باز هم اشكال دارد ؟ ميرزاى قمى فرموده « فيه اشكال » يعنى مسأله دوپهلو است از طرفى چون عموم زمانى دارد و گفته براى هميشه با فلانى ازدواج نكنى شبيه تحريم حلال به صورت قانونى است و بايد اشكال داشته باشد ، از طرفى چون خصوصيت فردى دارد و گفته با فلان زن ازدواج نكنى نه با هر زنى ، پس به عين خارجى برمىگردد نه به طبيعى و قانون كلى نيست پس نبايد اشكال داشته باشد .\r\nمتفرع بر اين توضيحات كه قبلًا هم خلاصهء تفصيل را آورديم روشن شد كه شرط بيع خاص در ضمن عقدى اشكال ندارد و موجب احداث حكم جديد براى بيع بر خلاف حكم كلى الهى نمىشود و كسى حلال يا حرام شارع را به خلاف آن تبديل نكرده ، و نيز روشن شد كه اگر زنى با مردى شرط كند نقص الجماع عن الواجب را ( چهار ماه يك بار جماع واجب است ، حال اگر در ضمن عقد شرط كند كه چهار ماه به هشت ماه بدل شود و هر هشت ماه يك بار جماع كند ، تا ختنه‌گاه داخل كند نه بيشتر ، يا انزال نكند تا وقتى كه زن هم لذت ببرد و انزال كند . ) باز تأسيس حكم كلى بر خلاف شرع نيست بلكه مورد خاصى است و اشكالى ندارد .\r\nمحقق قمى سخنانش را ادامه داده تا اين‌جا كه فرموده : و بالجمله آن الزامى كه از ناحيهء شرط حاصل مىشود ولولا الشرط عمل لازم نبود و با شرط لازم مىشود آن هم در خصوص شروط\r\n\r\n\r\n","description":"","footnote":"\r\n( 1 ) . سورهء نساء ، آيهء 3 .\r\n( 2 ) . همان ، آيهء 34 .\r\n","page_name":" 259 ","page_number":259},
  {"content":"\r\n\r\nجايز ( در مباحات و مكروهات و . . . ) از باب تحليل حرام به صورت كلى و قاعده‌اى يا تحريم حلال قانونى يا ايجاب جايز به‌صورت قانونى نيست تا خلاف شرع باشد و اشكال داشته باشد ، بلكه از مجموع موارد شرط ضمنى وجوب عمل به شرط به‌دست مىآيد كه خود اين هم حكم كلى شارع و از جعل او است و اين كه ما مىگوييم : عمل بر طبق مقتضاى شرط جايز ، واجب است و اگر شرط مشروعى كردند بايد وفا كنند خودش حكم كلى شرعى است كه شارع ، وفاى به شرط را واجب كرده نه اين كه مشترط واجب كرده باشد تا تحليل حرام يا تحريم حلال صدق كند و مسأله داراى اشكال باشد . « 1 »\r\nقوله : وللنظر فى مواضع من كلامه مجال : شيخ اعظم پس از نقل سخنان ميرزاى قمى مىفرمايد قسمت‌هاى مختلف كلام ايشان قابل مناقشه است ، ما از قول مرحوم شهيدى به برخى از آن‌ها اشاره مىكنيم ، ايشان در حاشيهء مكاسب خود مىفرمايد :\r\n1 . ميرزا فرمود : « فانّ جعل المكروه او المستحب واجباً و جعل المباح حراماً حرامٌ » ما مىگوييم : اگر قصد تشريع كند حرام است و گرنه نه .\r\n2 . ميرزا فرمود : كالنذر و شبه فانه يعقد . . . نيز فرمود : فان قلب : الشرط كالنذر . . . ، ما مىگوييم : ظاهر اين بيان آن است كه در نذر و شبه نذر اشكالى نيست و عدم صحت مخصوص شرط است در حالى كه فرقى بين شرط و نذر و قسم نيست چون در باب هم عام مسألهء تحليل حرام و تحريم حلال مطرح است و فرموده : « لايمين فى تحليل الحرام و تحريم الحلال . »\r\n3 . ميرزا فرمود : « و فيما لو اشترطت عليه ان لايتروج او لايتسرى بفلانة خاصة اشكال » ما مىگوييم :\r\nطبق مبناى شما نبايد اين شرط اشكال داشته باشد چون موجب احداث قاعدهء كلى نيست و مثل شرط بيع خاص است كه خود شما جازم به صحت آن و وجوبش به‌خاطر شرط شديد ، پس وجهى براى اشكال و تردد نيست .\r\n4 . ميرزا فرمود : و بالجمله اللزوم . . . : اشكال شده كه اين اجمال و خلاصه مطالب قبلى ميرزا نيست بلكه مطلب ديگرى است . « 2 » و به فرمودهء مرحوم ايروانى : عمده‌ايراد كلام محقق قمى همين تفصيلى است كه دادند و بين اشتراط امر كلى و امر جزئى فرق گذاشتند در حالى كه فرق ميان آن دو معقول نيست و هر دو در تحت تحريم حلال مندرج هستند . « 3 »\r\n\r\n\r\n","description":"","footnote":"\r\n( 1 ) . غنائم الايام ، ص 732 .\r\n( 2 ) . هداية الطالب ، ص 572 .\r\n( 3 ) . الحاشيه على المكاسب ، بخش خيارات ، ص 64 .\r\n","page_name":" 260 ","page_number":260},
  {"content":"\r\n\r\n\r\nشرط پنجم : مورد شرط مخالف مقتضاى خود عقد نباشد\r\nشرط پنجم از شروط صحت شرط ضمن عقد عبارت است از اين‌كه شرط يا مشروط ( طبق دو احتمالى كه قبلًا در شرط چهارم ذكر شد . ) مخالف مقتضاى عقد ( عقدى كه ضمن آن اين شرط صورت مىگيرد و هر عقدى مقتضيات و آثار و لوازمى دارد . ) نباشد و گرنه چنين شرطى باطل و فاسد خواهد بود .\r\nبيان مطلب : عقود مانند هر كار ديگرى كه انسان انجام مىدهد داراى دو نوع آثار و احكام و لوازم هستند :\r\n1 . آثار و احكام شرعى كه شارع براى آن‌ها بيان كرده است .\r\n2 . آثار و لوازم عرفى و عقلائى كه عقلاى عالم و اهل بازار براى عقد تعريف كرده‌اند ، مثلًا اثر بيع عبارت است از مالك شدن و سلطنت مطلقه بر مال داشتن است . اثر نكاح علقهء زوجيّت و حق هرگونه استمتاع از زوجه است و . . . .\r\nنسبت ميان آن دو عموم و خصوص من‌وجه است .\r\nحال گاهى شرط ضمن عقد با خود عقد منافات دارد و بديهى است كه چنين چيزى منعقد نمىشود و شرط باطل است زيرا تناقض قطعى است كه هم عقد باشد و هم نباشد و به ديگر سخن « يلزم من وجوده العدم » و چيزى كه از وجودش عدمش لازم آيد معقول نيست و گاهى شرط ضمنى با آثار و لوازم و مقتضيات عقد تنافى دارد . اين هم گاهى با آثار و احكام شرعى تنافى دارد كه نامش شرط مخالف كتاب و سنت است و در شرط چهارم مبسوطاً ذكر شد و نبايد مباحث خلط شود و گاهى با اثر و لازم عرفى و عقلى عقد منافات دارد و خلاف آن است .\r\nفى المثل از لوازم لاينفك عقد بيع و بلكه از مقومات آن ملكيّت است كه مشترى مالك متاع شود ، حال اگر در ضمن عقد ، بيع شرط عدم ملكيت كنند يعنى بايع به مشترى بگويد اين كتاب را به شما مىفروشم به‌شرط اين‌كه ملك شما نشود قطعاً چنين شرطى خلاف اقتضاى خود عقد بيع است ،\r\nيا مثلًا از لوازم عقد بيع ، سلطنت مشترى بر مبيع و حق هر گونه تصرفى است ، حال اگر بايع به مشترى بگويد : اين خانه را به شما فروختم به شرط اين كه حق هيچ‌گونه تصرفى در آن نداشته باشى ، باز چنين شرطى مخالف مقتضاى عقد است و البته خلاف شرع هم هست چون شارع فرموده : « الناس مسلطون على اموالهم . » « 1 » و در واقع در اين‌گونه موارد علاوه بر اين كه شرط مخالف كتاب و سنت است مخالف عرف و عقل هم هست و از اين جهت مانعى ندارد كه شرط\r\n\r\n\r\n","description":"","footnote":"\r\n( 1 ) . عوالى للالى ، ج 1 ، ص 222 ، ح 99 .\r\n","page_name":" 261 ","page_number":261},
  {"content":"\r\n\r\nمستقلى ( به‌عنوان شرط پنجم ) در عرض شرط قبلى ( چهارم ) ذكر شود . پس اصل مدعا اين است كه هر شرطى كه مخالف مقتضاى عقد باشد ارزشى ندارد و شرط فاسدى است . براى اثبات اين مدّعا به سه دليل استناد مىكنند :\r\n1 . اشتراط چنين شرطى و تقيّد عقد به چنين قيد عام مستلزم تنافى و تناقض ميان صدر و ذيل كلام و بين مقتضاى خود عقد با مقتضاى شرط است و تناقض باطل و محال است پس تقيّد و اشتراط مزبور باطل است . بيان مطلب :\r\nاز طرفى لازم لاينفك عقد يا مقتضاى غير قابل تخلف آن اين است كه مثلًا مشترى مالك شود ، بر مبيع هر نوع سلطنتى پيدا كند و . . . از طرف ديگر مقتضاى شرط ضمنى اگر صحيح و لازم‌الوفا باشد به حكم وجوب وفاى به آن ، اين است كه مشترى مالك شود يا سلطنت بر مالش پيدا نكند ، پس هم مالك بشود و هم نشود ، هم سلطنت داشته باشد و هم نداشته باشد و اين تناقض آشكار است .\r\nحال كه قابل جمع نشد يا بايد هم عقد و هم شرط را كنار بگذاريم و هر دو ساقط شوند ( شرط فاسد مفسد عقد هم شد ) كه در نتيجه به شرط هم اعتنا نشده و معناى بطلان شرط جز اين نيست ، و يا بايد شرط را بگيريم و بدان پايبند باشيم ولى عقد را دور بريزيم و ابطال كنيم كه اين هم قطعاً باطل است زيرا شرط ضمنى و در ضمن عقد است يعنى در واقع تابع و فرع بر عقد است و معقول نيست كه تابع و فرع بماند ولى متبوع و اصل نباشد كه فرع زائد بر اصل مىشود ، و يا بايد عقد و متبوع بماند و شرط ضمنى برود و ابطال شود ( شرط فاسد مفسد عقد نباشد ) كه باز هم به شرط اعتنا نشده و معناى بطلان شرط همين است . ( البته منظور آثار و لوازم مطلق عقد است يعنى آثارى كه مطلق عقد و بر عقد علىاىّحال مترتب مىشود ، نه آثار عقد مطلق كه به قيد مطلق بودن براى عقد ثابت است ولى قابل تقييد و اشتراط بر خلاف هست كه اين آثار عندالاطلاق بار مىشود و عندالاشتراط مسألهء فرق مىكند و شرط عدم ترتب اين آثار منافى مقتضاى عقد نيست . )\r\n2 . علاوه بر اين كه اين آثار و لوازم عرفاً بر عقد مترتب است ، شرعاً هم اين آثار بر عقد مترتب است و كتاب و سنت هم دلالت دارند كه عقد نكاح ، زوجيّت و استمتاعات مىآورد ، عقد بيع ملكيت و سلطنت تامه مىآورد و . . . ( البته حكم شرعى در اين موارد نوعاً امضائى است نه تأسيسى ) حال شروطى كه مخالف مقتضاى عقد باشند از اين زاويه مخالف كتاب و سنت نيز هستند و چنان‌چه قبلًا در شرط چهارم ذكر كرديم ، شروطى كه مخالف كتاب و سنت باشند باطل و مردودند و اثرى بر آن‌ها مترتب نيست .\r\nو علّامه هم در تذكره به اين دليل استناد كرده آن‌جا كه فرمود : اشتراط عدم بيع مبيع ( كه بايع\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nدر متن عقد با مشترى شرط كند كه حق ندارى اين متاع را به ديگرى بفروشى ) منافى با مقتضاى عقد بيع و مالكيت مشترى است پس مخالف قول رسول‌خدا صلى الله عليه و آله است كه فرموده : « الناس مسلطون على اموالهم » و از اين جهت باطل است . « 1 »\r\nقوله : و دعوى انّ العقد : اگر كسى بگويد : حق بيع داشتن مشترى قبول ولى اين حق مطلق كه نيست تا در هر حال براى او ثابت باشد بلكه در صورتى حق بيع دارد كه بايع در ضمن عقد ، شرط عدم بيع نداشته باشد و اگر چنين شد پس شرط بردار است و شرطش مخالف مقتضاى ملكيت و در نهايت منافى قول پيامبر صلى الله عليه و آله و مخالف شرع نيست ، پس نبايد اشكال داشته باشد .\r\nدر جواب مىگوييم : شما در اين ادّعا از محل بحث خارج شده‌ايد ، بيان مطلب : همان‌طور كه در جاهاى ديگر مىگفتيم : واجب مطلق داريم و مطلق واجب داريم و مطلق واجب مقسم براى واجب مطلق و مشروط است و واجب مطلق قسمى از آن است و چيزى كه با مطلق واجب منافى باشد با هر دو قسم واجب مطلق و شروط هم منافى خواهد بود ولى چيزى كه با خصوص واجب مطلق منافى باشد با مطلق واجب تنافى ندارد و اعتبارش در واجب مشروط بلامانع است ، همين‌طور در مورد بحث مىگوييم يك مطلق عقد داريم كه مقسم عقد مطلق و مشروط است و يك عقد مطلق به قيد اطلاق داريم كه قسيم عقد مشروط است .\r\nحال اگر شرطى با مطلق عقد تنافى داشته باشد و خلاف مقتضاى مطلق عقد باشد البته شرطش در ضمن هر دو قسم عقد باطل است ولى اگر شرطى با خصوص عقد مطلق منافى باشد و عندالاطلاق اين شرط باطل باشد با عقد مشروط منافاتى ندارد و قابل اشتراط است مثل همان شرط عدم تزوج و تسرّى و . . . كه عقد نكاح عندالاطلاق با عدم تزوج و تسرى مخالف است ولى مانعى ندارد كه در ضمن عقد شرط عدم تسرّى و تزوج كنند ،\r\nبا حفظ اين نكته بايد بدانيم كه مورد بحث ما در آثار و لوازم مطلق عقد است مثل مالك شدن و حق سلطنت داشتن و . . . و اين آثار از مطلق عقد جدا نمىشود و لذا شرط خلاف اين‌ها درست نيست . امّا آثارى كه مال خصوص عقد مطلق يا عقد عندالاطلاق است با شرط عدم آن منافاتى ندارد و عندالاشتراط عقد مطلق مىشود و معلوم است كه عقد مطلق احكام خود را دارد و عقد مشروط احكام خود را دارد و اشتراط عدم بيع از نوع شرط مخالف با مقتضاى مطلق عقد و جنس عقد بيع است كه مورد بحث ما است پس چنان شرطى باطل و مردود است .\r\n3 . علاوه بر دو دليل مذكور اجماع هم داريم يعنى فقهاى عظام اتفاق‌نظر دارند بر بطلان چنين شرطى . پس اصل حكم يعنى اصل اعتبار شرط پنجم مسلّم و لا ريب فيه است و حتماً بايد شرط ضمن عقد با مقتضاى عقد و لازم لاينفك آن مخالف نباشد و گرنه ارزش ندارد .\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 489 .\r\n","page_name":" 263 ","page_number":263},
  {"content":"\r\n\r\nقوله : انّما الاشكال فى تشخيص آثار العقد : كبراى كلى مذكور روشن است ولى كلام در تعيين مصاديق و تشخيص آثار و لوازم عقد است كه كدام اثر مال مطلق عقد و طبيعت و جنس عقد است و هرگز از عقد جدا نمىشود تا شرط عدم آن منافى با مقتضاى عقد باشد و كلام اثر مال عقد مطلق است و تنها در فرض اطلاق عقد ثابت است و با شرط كردن از عقد جدا مىشود و قابل انفكاك است ، تا شرط عدم آن منافى مقتضاى عقد نباشد ؟ تشخيص اين موارد آسان نيست .\r\nالبته در برخى موارد تشخيص روشن است به دليل اين‌كه اثر و لازم از لوازمى است كه مثل مقوّم شيئى مىماند ، و همان‌طور كه مقوم ( ما به قوام الشيئى ) از شيئى جدا نمىشود و داخل در ذات او است و قوام شيئى به آن است ( مثل ناطق نسبت به انسان ) همين‌طور اين لوازم هم از عقد هرگز جدا نمىشوند و كسى در آن ترديدى ندارد مثل ملكيت نسبت به عقد بيع ، زوجيت نسبت به عقد نكاح و . . . ،\r\nيا به اين دليل كه اثر يك اثر و لازمى است كه غرض اصلى از عقد است و معلوم است كه اگر نباشد عقد هم نابود است مثل تصرف در مبيع يا استمتاع از زوجه ، باز در اين‌جا هم معلوم است كه اگر بايع با مشترى شرط كند كه از اين مبيع هيچ استفاده‌اى نبرى و حق هيچ تصرفى ندارى ، يا زوجه با زوج شرط كند كه حق هيچ‌گونه استمتاع حتى حق نگاه هم نداشته باشى و . . . اين‌ها هم وضعش روشن است و عقلاى عالم به اتفاق كلمه اين‌ها را خلاف مقتضاى عقد دانسته و محكوم مىكنند ،\r\nولى همهء آثار و لوازم كه از اين قسم نيست ، موارد فراوانى هم پيش مىآيد كه امر بر انسان مشتبه مىشود بويژه با ملاحظهء اين كه مىبينيم فقهاء در مواردى حكم به بطلان شرط و عدم ترتب اثر كرده‌اند ولى در موارد مشابه آن‌ها ، حكم به جواز و صحت شرط كرده‌اند و اين كار تشخيص را دشوارتر مىكند .\r\nمثلًا اگر كسى عبدى را به ديگرى بفروشد و در ضمن عقد شرط كند كه حق نداشته باشى بفروشى يا به ديگرى هبه كنى ، يا شرط كند كه به محض خريدن آزاد كنى يا وقف كنى ، مشهور فقهاء فرموده‌اند : شرط عدم بيع يا هبه باطل است ولى شرط عتق يا وقف صحيح است حتى اگر وقف بر خود بايع يا اولاد او باشد ( كه شبهه دور در او مىآيد و به زودى بيان خواهد شد . ) پس شرط عتق صحيح است .\r\nو ظاهر علامه در تذكره اين است كه علىالقاعده است يعنى چون با مقتضاى عقد منافاتى ندارد لذا جايز است . « 1 » و همين علامه در تحرير اعتراف كرده كه شرط عتق با مقتضاى عقد منافات دارد ولى از باب اين كه در اسلام جانب عتق غلبه دارد و بناى عتق بر تغليب است به اين دليل خاص ، شرط عتق بلامانع است . « 2 »\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 493 .\r\n( 2 ) . تحرير ، ج 1 ، ص 180 .\r\n","page_name":" 264 ","page_number":264},
  {"content":"\r\n\r\nشيخ اعظم مىفرمايد : اوّلًا ما اصل اين وجه را قبول نداريم زيرا وقتى شرط عتق منافى مقتضاى عقد بود باطل است و با دليل بناء عتق بر تغليب هم درست نمىشود زيرا اين فرع بر عدم منافات با مقتضاى عقد است و گرنه تناقض عقلى پيش مىآيد و محال است .\r\nثانياً برفرض قبول اين معنى در باب عتق ، در باب وقف مشكل داريم كه آقايان شرط وقف را هم تجويز كردند آن هم حتى بر خود بايع و اولاد او و اشكال اين است كه شرط وقف هم منافى مقتضاى عقد است ضمناً آن دليل خاص كه بناى بر تغليب بود و در باب عتق مطرح شد در باب وقف مطرح نيست . پس تشخيص آسان نيست و موارد فراوانى مورد بحث و اختلاف واقع شده كه آيا فلان شرط با مقتضاى عقد منافات دارد يا ندارد ؟ اينك پنج مورد از اين موارد را مىآوريم :\r\n1 . قوله : منها اشتراط عدم البيع : يكى از موارد اختلاف ، مسألهء شرط عدم بيع است يعنى بايع با مشترى شرط كند كه اين متاع را به فرد ثالث نفروشى ( به هر غرضى كه دارد ، مثلًا مىخواهد دست خود مشترى باشد و به ديگران منتقل نكند . ) حال به عقيدهء مشهور چنين شرطى خلاف مقتضاى عقد است و جايز نيست ، ولى علّامه در تذكره در عدم جواز اين شرط اشكال كرده و با تردّد گذشته « 1 » و حتى برخى از متأخرين از علّامه ( فاضل قطيفى و صاحب رياض ) « 2 » صحت اين را تقويت كرده‌اند و تنها به اشكال بسنده نكرده‌اند .\r\n2 . قوله : و منها ما ذكره فى الدروس : قانون شركت اين است كه اگر مال الشركة سودى داشت ، به نسبت براى همه شركاء باشد و اگر زيانى هم داشت همه متحمل شوند . حال اگر كسى حيوانى را خريدارى كند و ديگرى را در آن شريك كند ولى به اين شرط كه به او بگويد : اگر سودى داشت مال هر دو ولى اگر زيانى داشت فقط من متحمل شوم و بر تو ضررى وارد نشود ( و هدفش اين است كه طرف را ترغيب كند به شركت و سرمايه‌گذارى ) و چنين شرطى ظاهراً خلاف مقتضاى عقد شركت است و مورد اختلاف است .\r\nشهيد در دروس فتوا به جواز شرط مذكور در مورد بيع حيوان داده به دليل صحيحه رفاعه كه در مورد شركت در جاريه است . « 3 » ولى اختصاص به جاريه ندارد و با الغاء خصوصيت در مورد شركت ، در حيوان هم مىآيد . « 4 »\r\nولى ابن ادريس حلّى فتوا به عدم جواز آن داده به اين دليل كه شرط مذكور با مقتضاى شركت منافات دارد زيرا قانون شركت اين شد كه مال الشركة در سود و زيان هر دو ، تابع شركت باشد نه در سود تنها . « 5 »\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 489 .\r\n( 2 ) . رياض المسائل ، ج 8 ، ص 255 .\r\n( 3 ) . رسائل الشيعه ، ج 13 ، ص 175 ، باب اوّل ، ح 8 .\r\n( 4 ) . دروس ، ج 3 ، ص 223 .\r\n( 5 ) . سرائر ، ج 2 ، ص 349 .\r\n","page_name":" 265 ","page_number":265},
  {"content":"\r\n\r\nشهيد اول در پاسخ ابن ادريس مىفرمايد : ما قبول نداريم كه مسأله مال الشركة از حيث سود و زيان تابع مطلق شركت باشد و جنس شركت اين اقتضا را داشته باشد ، بلكه اين ويژگى مال شركت مطلقه است يعنى اگر عقد شركت را مطلق بياورند چنين اقتضائى دارد و اگر چنين شد منافاتى ندارد كه شرط عدم كنند و شركت مشروطه شود و حكمش عوض شود ، پس شرط مذكور مانعى ندارد ، ضمناً اختصاص به بيع حيوان يا جاريه ندارد و در همه مبيع‌ها مطلب از اين قرار است زيرا ذكر جاريه فقط از باب اين است كه در روايت رفاعه مورد سؤال بوده و گرنه هيچ خصوصيتى ندارد و با الغاء خصوصيت ، مسأله تعميم پيدا مىكند و در كليهء متاع‌ها طرف مىتواند ديگرى را شريك كند و شرط مزبور را قرار دهد .\r\n3 . قوله : و منها ما اشتهر بينهم من جواز اشتراط الضمان : يكى از لوازم و مقتضيات امانت اين است كه امينى اگر افراط يا تفريط نكند ضامن نيست و از خارج مىدانيم كه مستأجر نسبت به عين مستأجره امين است ، مستعير نسبت به عين عاريه امين است و . . . مع ذلك مىبينم حضرات فقهاء مىگويند : در ضمن عقد عاريه شرط ضمان كردن جايز است ولى در ضمن عقد اجاره جايز نيست و در مقام استدلال مىگويند : مقتضاى عقد اجاره اين است كه مستأجر ضامن نباشد چون او امين است و استحقاق تسليم عين مستأجره را به نحو مجّانى دارد .\r\nولى محقق اردبيلى « 1 » و به تبع ايشان مرحوم آقا جمال در حاشيهء شرح لمعه « 2 » به دليل مشهور ايراد گرفته و فرموده‌اند : عدم ضمان از لوازم و مقتضيات مطلق عقد نيست تا شرط آن خلاف مقتضاى عقد باشد ، بلكه از لوازم عقد مطلق است يعنى عقد اگر خالى از شرط ضمان باشد مقتضى عدم ضمان است و منافاتى ندارد كه با شرط ضمان ضمان‌آور باشد نظير عاريه كه عندالاطلاق مقتضى عدم ضمان مستعير است چون امين است ولى عاريه مضمونه كه شرط ضمان كنند ضمان‌آور است پس در واقع نزاع در اين است كه عدم ضمان از لوازم مطلق عقد عاريه و اجاره است يا از لوازم اجاره و عاريهء مطلقه ؟ اگر از قسم اول باشد شرط ضمان در هر دو باب خلاف مقتضاى عقد و باطل است و اگر از قسم دوم باشد شرط ضمان در هر دو بايد صحيح باشد .\r\n4 . قوله : و منها اشتراط عدم اخراج الزوجه : مقتضاى عقد نكاح اين است كه مرد بر زن مسلط باشد چه در استمتاع از زن و چه در مورد اسكان آن ، حال اگر زن در ضمن عقد نكاح شرط كند كه مرا از اين شهر به شهر ديگر نبرى و محل سكونت ما همين شهر پدر و مادرم باشد ( مثلًا ) آيا چنين شرطى جايز است ؟\r\nعدّه‌اى فتوا به جواز آن داده‌اند هم به دليل نص خاص كه قبلًا در شرط چهارم ذكر شد و هم\r\n\r\n\r\n","description":"","footnote":"\r\n( 1 ) . مجمع الفائده ، ج 10 ، ص 69 .\r\n( 2 ) . حاشيهء شرح لمعه ، ص 365 .\r\n","page_name":" 266 ","page_number":266},
  {"content":"\r\n\r\nبه دليل اين كه مانعى از اشتراط آن وجود ندارد ( نه مانع شرعى و نه مانع عرفى كه خلاف مقتضاى عقد باشد . ) ولى عدهء ديگر از جمله فخرالدين در ايضاح « 1 » منع كرده‌اند به اين دليل كه مقتضاى عقد نكاح اين است كه مرد بر زن در جهات مذكور ( حق استمتاع و اسكان ) مسلط باشد و اختيار اين‌ها با مرد باشد و شرط مذكور خلاف مقتضاى عقد نكاح است و از اين جهت باطل است ، حتى فخرالدين به همين دليل فرموده : آن نص و روايتى هم كه گروه اول به آن اشاره كردند بايد توجيه شوند و بر استحباب وفا به شرط حمل شود نه بر وجوب آن ، پس باز در مورد چهارم عدّه‌اى شرط مذكور را مخالف مقتضاى عقد مىدانند و عدّه ديگر مخالف نمىدانند و تشخيص مطلب مورد بحث است .\r\n5 . قوله : و منها مسألهء توارث الزوجين : از جمله موارد نزاع باب توارث زوجين است در نكاح منقطع ، بحثى است كه آيا اين دو از يكديگر ارث مىبرند يا نه ؟ برفرض ارث بردن آيا مطلقاً توارث دارند چه شرط توارث يا عدم آن بكنند يا نه ؟ يا با شرط ثبوت ارث از يكديگر ارث مىبرند و بدون آن يا با شرط عدم ، ارث نمىبرند ؟ و برفرض ارث نبردن آيا عدم توارث مخصوص شرط عدم ارث است نه مطلقاً ؟ يا مخصوص اين فرض نيست بلكه لامع الشرط ارث نمىبرند و مع الشرط يا عند الاطلاق ارث مىبرند ؟\r\nخلاصه چهار قول است :\r\n1 . توارث مطلقاً ثابت است ولو با عدم اشتراط و حتى با اشتراط عدم ارث ، و عقد منقطع مقتضى ارث بردن است مثل عقد دائم و اين اقتضا هم مال مطلق عقد نكاح و عقد من حيث الماهيه و الطبيعه است ( كه طبعاً شرط عدم ارث خلاف مقتضاى عقد مىشود و باطل است . )\r\n2 . عقد نكاح مقتضى توارث است عندالاطلاق ، و عندالاشتراط مقتضى نيست . ( قهراً شرط توارث و عدمش مانعى ندارد و هر دو صحيح است . )\r\n3 . عقد نكاح مقتضى تورث نيست مطلقاً يعنى مطلق عقد اقتضاى ارث ندارد . ( طبعاً شرط توارث خلاف مقتضاى عقد مىشود و باطل است . )\r\n4 . عقد نكاح مقتضى تو ارث نيست عندالاطلاق پس منافاتى ندارد كه با شرط ضمنى مقتضى بشود و شرط كردن بلامانع است . حال ملاحظه فرموديد : كه نزاع در ارث بردن يا نبردن مبتنى شده براختلافى كه در مقتضاى عقد منقطع است كه آيا مطلقاً مقتضى توارث است يا مطلقاً مقتضى عدم توارث است و . . . .\r\nفخرالدين در ايضاح مطالبى دارد كه خلاصه‌اش اين است : فقهاء اختلاف كرده‌اند در اين كه آيا عقد منقطع ، مقتضى تو ارث از يكديگر هست يا نه ؟ و برفرض كه مقتضى باشد باز اختلاف\r\n\r\n\r\n","description":"","footnote":"\r\n( 1 ) . ايضاح الفوائد ، ج 3 ، ص 209 .\r\n","page_name":" 267 ","page_number":267},
  {"content":"\r\n\r\nكرده‌اند : برخى گفته‌اند مقتضى تو ارث ، مطلق عقد است يعنى ماهيت عقد نكاح منقطع ( مثل عقد دائم ) اين لازم و اثر و اقتضا را دارد ، بنابراين شرط سقوط ارث باطل است چون هرچه خلاف مقتضاى ذات و ماهيت عقد ، باشد و با آن منافى باشد با تحقق خود ماهيت عقد آن منافى محقق نمىشود ( و گرنه اجتماع نقيضين مىشود . ) و برخى گفته‌اند : مقتضى تو ارث ، عقد منقطع است امّا نه مطلق عقد بلكه عقد نكاح به شرط اين‌كه مطلق باشد و ضمن آن شرط عدم توارث نشود ، بنابراين واضح است كه شرط تو ارث با مقتضاى عقد منافاتى ندارد و با شرط آن ، موضوع عوض مىشود ( عقد منقطع مطلق ، تبديل به عقد منقطع مشروط شد ) و مانعى ندارد .\r\nو برفرض عدم اقتضا باز اختلاف است كه آيا مطلق عقد منقطع مقتضى عدم ارث است تا شرط توارث خلاف مقتضاى عقد و باطل باشد ؟ مختار خود فخرالدين همين است و در مقام استدلال فرموده :\r\nاز حدود و مقتضيات متعه اين است كه نه مرد از زن و نه زن از مرد ارث نبرند پس عدم تو ارث مقتضاى ماهيت عقد منقطع است و شرط خلاف آن صحيح نيست و خلاف مقتضاى عقد است با اين كه عقد منقطع عندالاطلاق اقتضاى عدم ارث دارد كه اگر اين باشد با اشتراط عدم منافاتى ندارد چون حكم عدم ارث مال يك قسم از عقد منقطع است كه عقد مطلق باشد نه مال قسم ديگر كه عقد مشروط باشد . پس شرط عدم ارث صحيح است .\r\nملاحظه فرموديد : دعوا كجا است ؟ برخى عدم تو ارث را مقتضاى ماهيت عقد منقطع مىدانند و شرط توارث را باطل مىدانند و برخى آن را مقتضاى اطلاق عقد و تجرّدش از هر شرط مىدانند و طبعاً شرطبردار است و شرط تو ارث را صحيح مىدانند ، چه اين كه در دو قول قبلى برخى تو ارث را مقتضاى عقد منقطع دانستند و شرط عدم را باطل دانستند و برخى تو ارث را مقتضاى ماهيت عقد ندانسته بلكه مقتضاى عقد عندالاطلاق دانستند و طبعاً با شرط عدم توارث منافاتى ندارد .\r\nقوله : ولاجل صعوبة ما ذكرنا من الاشكال فى تميّز : مواردى كه تشخيص و تميز مقتضاى ماهيت عقد از مقتضاى اطلاق عقد دشوار بود ذكر كرديم و پنج مورد را ملاحظه كرديد حال در تأييد همين صعوبت و دشوارى تميز مىفرمايد :\r\nبه‌خاطر همين كه تميز مقتضاى ماهيت عقد ( كه قابل تغيير با شرط و مانند آن نباشد ) از مقتضاى اطلاق عقد ( كه قابل اشتراط است و با شرط تغيير مىكند ) دشوار است مىبينيم محقق ثانى با كمال مهارتى كه در فقه دارد تا آن‌جا كه او را محقق ثانى گفته‌اند ( در قبال محقق اول كه صاحب شرايع باشد ) فرموده : در مواردى كه منافات امرى يا عدم منافات آن با مقتضاى عقد پرواضح است ( عرفاً ) يا اجماعى بر صحت يا بطلان شرط قيام كرده ( شرعاً ) . تكليف روشن است\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nولى در مواردى كه نه عرفاً مسأله واضح است و نه شرعاً اجماعى در كار است چارهء كار اين است كه مطلب به نظر شخص فقيه ارجاع شود و هر فقيهى وجداناً يا استدلالًا به هر نتيجه‌اى رسيد همان براى او 0 ملاك است . ايشان نخست فرموده : مراد از منافى مقتضاى عقد عبارت است از هر آن‌چه كه اقتضا كند عدم ترتب اثرى را كه مال عقد است من حيث هوهو ، يعنى عقد يك آثار و لوازمى دارد كه شارع براى ان قرار داده ( تأسيساً يا امضائاً ) و اين اثر مال ماهيت عقد است و هيچ‌گاه از عقد جدا نيست . حال منافى عقد يعنى چيزى كه مانع ترتب اين آثار است و منافات با ترتب اين‌ها دارد . ( اين همان ضابطه‌اى است كه مرحوم شيخ كراراً فرمودند كه اثر مال مطلق عقد و ماهيت عقد باشد ، در قبال آثار عقد مطلق . . . )\r\nسپس محقق ثانى چند مثال زده : مثلًا انتقال عوضين به متعاقدين در معامله ( كه هر كدام مالك عوضى شوند كه به آن‌ها منتقل مىشود ) مقتضاى عقد بيع يا اجاره و مانند آن است و شرط عدم انتقال منافى اين معنى است .\r\nيا مثلًا پس از انتقال ، سلطنت و آزادى تصرف در عوضين و اين كه « الناس مسلطون على اموالهم » از لوازم عقد است و شرط عدم سلطنت منافى آن است و نيز در باب رهن بايد عين مرهونه به گونه‌اى باشد كه مرتهن وثوق و اطمينان داشته باشد كه اگر طرف دين خود را نداد از اين عين بتواند استيفاء كند و شرط عدم توثق خلاف مقتضاى رهن است ، يا در باب ضمانت ثبوت مال بر عهدهء ضامن ( كه در فقه شيعه ضمان انتقال ذمه‌اى به ذمه ديگر است ) مقتضاى عقد ضمانت است و شرط عدم آن منافى مقتضاى ضمان است ، يا در باب حواله انتقال حق به ذمّهء محال عليه از آثار قطعى حواله است و شرط خلافش از شروط منافى با مقتضاى عقد است و هكذا ( مثلًا شرط عدم استمتاع مطلق از زوجه منافى عقد نكاح است ، شرط عدم سكناى خانهء اجاره‌اى ، شرط عدم انتفاع در عاريه و . . . منافى عقد اجاره و عاريه و . . . است ) حال اگر در ضمن عقد شرط كند كه مثلًا انتقال عوضين ، يا سلطنت بر مال يا حق استمتاع . . . نداشته باشد اصلًا و ابداً ( در قبال اين كه شرط كند كه فى بعض الاحيان يا نسبت به بعضى اشخاص چنين حقى نباشد ) اين شرط درست نيست چون با مقتضاى عقد منافات دارد .\r\nسپس محقق ثانى بر مطلب مذكور اعتراض كرده به اين كه : اگر موارد مذكور ، از مقتضيات و لوازم لاينفك عقد بود شرط عدم آن‌ها حتى براى بعضى از اوقات جايز نبود در حالى كه شرط عدم انتفاع ( از زوجه ، از مال از سكناى دار . . . ) كردن در مدت خاصى ( مثلًا مشترى تا يك ماه از منزل حق استفاده نداشته باشد ) اشكالى ندارد و حضرات فتوا به صحت آن داده‌اند .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nسپس خودش جواب داده به اين كه : همان جواز انتفاع وقتاً ما ( در بعضى اوقات ) كفايت مىكند براى اثبات اين كه اين اثر از عقد و از مقتضيات عقد است و لازم نيست جواز مذكور هميشگى و در همهء آنات باشد .\r\nسپس به اين جواب اعتراض كرده كه مقتضاى عقد انتفاع مطلق ( فى جميع الآنات ) است نه در بعضى اوقات ، بنابراين شرط عدم انتفاع فى بعض الاوقات منافى مقتضاى عقد است . سپس فرموده : دفع اين اعتراض خيلى آسان و راحت نيست .\r\nباز از جمله مواردى كه مشكل است باب خيار حيوان است كه از طرفى ثبوت خيار حيوان تا سه روز مقتضاى خود عقد است و شارع آن را براى بيع حيوان بما هو بيع الحيوان قرار داده و اگر چينن شد شرط سقوط آن در ضمن عقد منافى مقتضاى عقد است ، ( در حالى كه از طرف ديگر آقايان فرموده‌اند :\r\nشرط سقوط خيار مانعى ندارد و آن را يكى از مسقطات دانسته‌اند . )\r\nو بالاخره در پايان راه حلى به نظر محقق رسيده و آن را ريشه‌كن كننده اشكال دانسته‌اند و آن اين كه شروط ضمنى چند قسم است :\r\n1 . شروطى كه شرعاً اجماع بر صحت يا بطلان و فساد آن‌ها قائم شده ( هر شرطى كه بالاجماع صحيح يا باطل باشد تكليفش روشن است . )\r\n2 . شروطى كه عرفاً وضع آن‌ها روشن است كه اين‌ها با مقتضاى عقد منافات دارند مثلًا در بيع فاسد مشترى ضامن متاعى است كه قبض كرده ( به حكم كل عقد يضمن بصحيحه يضمن بفاسده ) حال كسى شرط عدم ضمان عين مقبوض به بيع فاسد كند ، منافات دارد ، يا عدم منافاتش روشن است مثل شرط خياطت ثوب در ضمن بيع كه عرف آن را بلامانع مىداند و خودشان از اين شروط دارند .\r\n3 . شروطى كه نه شرعاً وضع آن‌ها روشن است و نه عرفاً ، بايد به نظر فقيه ارجاع شود و هر فقيهى نظرش براى خود او و مقلدش حجّت است و بايد او تشخيص دهد كه آيا فلان شرط منافى مقتضاى عقد هست يا نيست . « 1 »\r\nقوله : اقول : وضوح المنافات ان كان بالعرف : مرحوم شيخ در حاشيه‌اى كه بر سخن محقق ثانى دارند مىفرمايند : اين كه در قسم دوم از شروط گفتيد : آن شروطى كه منافى بودن آن‌ها با مقتضاى عقد واضح است شرطشان در ضمن عقد صحيح نيست منظورتان از وضوح منافات چيست ؟ آيا وضوح منافات عرفاً ؟ يا وضوح منافات شرعاً ؟\r\nاگر عرفاً مرادتان است يعنى شرطى كه از نظر عرف با مقتضاى عقد منافات دارد نظير اين كه\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 414 - 415 .\r\n","page_name":" 270 ","page_number":270},
  {"content":"\r\n\r\nدر بيع شرط كنند كه عوضين به طرفين منتقل نشود و طرفين مالك عوضين نشوند ، يا در ضمانت شرط كنند كه مال مورد ضمانت به ذمّهء ضامن منتقل نشود ، يا در حواله به عهده محال عليه نيايد و . . . ( مثلًا در عقد نكاح زوجيت حاصل نشود . ) اگر مرادتان اين قسم از شروط است بايد بدانيد كه اصلًا با وجود اين شرطها انشاءِ بيع و ضمان و نكاح و . . . منتفى است ( بيع يعنى تمليك و شرط عدم ملكيت يعنى شرط عدم بيع ) وقتى اصلًا عقدى منعقد نشده سخن از شرط معنى ندارد و سالبه به انتفاء و موضوع است . پس اين‌گونه شرطها از بحث خارج است و نبايد در تقسيم شما بيايد .\r\nو اگر مرادتان وضوح منافات است شرعاً مىگوييم : اين بدان معنا است كه شرعاً نص خاص يا اجماع داشته باشيم بر صحت‌فلان شرط يا بطلان آن كه البته ما هم قبول داريم و تابع دليل هستيم ، ولى مواردى كه نص خاص يا اجماع نبود نوبت به نظر فقيه نمىرسد بلكه نوبت به مقتضاى عمومات و اطلاقات مىرسد و بايد ببينيم كه دليلى كه دلالت كرده بر اين كه زوجيت ، حق استمتاع ، حق تصرف در مال و . . . براى عقد ثابت است و از آثار و احكام عقد است چگونه اين را دلالت مىكند ؟\r\nآيا اطلاق يا عموم دارد و بر ثبوت اين حكم به نحو مطلق و در هر حال دلالت دارد به گونه‌اى كه قابل تغيير نيست و از آن قسم احكامى است كه قبلًا مىگفتيم به هيچ وجه قابل تغيير نيست ( در شرط چهارم ذكر شد . ) البته اگر از اين قسم باشد شرط اخلاف آن شرط مخالف مقتضاى عقد است و طبعاً چنين شرطى مخالف كتاب و سنت مىشود و لزوم وفا ندارد و نوبت به دليل وفاى به شرط نمىرسد .\r\nيا اين كه دليل فلان اثر اطلاق يا عموم ندارد و بر ثبوت همان اثر و لازم به قول مطلق دلالت نمىكند بلكه دلالت دارد بر ثبوت فلان اثر براى عقد فى ذاته و با قطع‌نظر از عروض عنوان عارضى ( شرط يا نذر . . . ) در اين‌گونه موارد شرط خلاف كردن با مقتضاى ماهيت عقد مطلق منافات ندارد و تنها با اطلاق عقد منافى است و بلامانع است .\r\nمثلًا به حكم آيهء شريفهء ( الرجال قوامون على النساء ) « 1 » سلطنت زوج بر زوجه و حق استمتاع او از حيث جماع و طلاق و . . . از احكام و آثار مطلق عقد نكاح است به گونه‌اى كه غير قابل تغيير است . آن‌گاه شرط عدم سلطنت زوج بر امر طلاق يا امر جماع و . . . منافى با مقتضاى عقد نكاح است و شرط باطلى است و با وجود عموم آيهء مذكور نوبت به ادلّهء وفاى به شرط نمىرسد ، ولى مسئلهء اخراج از بلد ( كه مرد حق داشته باشد زن را به شهر ديگرى ببرد و آن‌جا ساكن كند . ) از امورى است كه عقد نكاح لوخلى و طبعهء مقتضى آن است و منافاتى با شرط ندارد و لذا زن حق\r\n\r\n\r\n","description":"","footnote":"\r\n( 1 ) . سورهء نساء ، آيهء 34 .\r\n","page_name":" 271 ","page_number":271},
  {"content":"\r\n\r\nدارد ضمن عقد شرط كند كه از شهر پدر و مادرش به جاى ديگر نرود و چنين شرطى بلامانع است .\r\nيا مثلًا حديث نبوى مىگويد : « البيّعان بالخيار ما لم يفترقا فاذا افترقا وجب البيع » « 1 » و ظاهر حديث اين است كه طرفين خيار مجلس دارند و تا مادامى كه متفرق نشده‌اند حق فسخ دارند ، ولى اين حكم مال ماهيت عقد بيع نيست كه شرطبردار نباشد بلكه مال عقد بيع است لوخلّى و طبعه . بنابراين شرط سقوط بلامانع است و لذا فقهاء اجماع دارند بر اين كه شرط سقوط خيار مجلس در متن عقد صحيح است ، متقابلًا ظاهر ذيل روايت اين است كه پس از افتراق معامله لازم مىشود و شرط خيار نبايد بكنند و قابل تزلزل نيست ، ولى اين هم نظر به ذات عقد و با قطع نظر از شرط است و اگر چنين شد باز شرطبردار است و لذا باز حضرات اتفاق‌نظر دارند بر اين كه شرط خيار كردن براى بعد از افتراق ( مثلًا تا يك ماه ) هيچ مانعى ندارد . ( پس مثال اول كه از آيه آوريم از مواردى بود كه شرط ، منافى مقتضاى عقد بود و مثال دوم كه از روايت آورديم از موارد عدم منافات بود . )\r\nقوله : ولو شكّ فى مؤدّى الدليل : هركجا يقين كرديم كه دليل دلالت مىكند بر ثبوت فلان اثر و حكم مطلقاً و غير قابل تغيير است مثل سلطنت زوج بر امر جماع ، بحثى نيست . و هر كجا يقين كرديم به ثبوت فلان اثر فىالجمله و نظر به ذات عقد ، باز بحثى نيست . و هركجا شك كرديم كه آيا فلان اثر براى فلان عقد مطلقاً و در هر حال ثابت است يا فىالجمله ؟ و از اطلاق يا عموم دليل چيزى عايدمان نشد نوبت مىرسد به رجوع به اصل عملى و مقتضاى اصل اين است كه فلان اثر براى عقد فىالجمله ثابت است يعنى مادامى كه شرط خلافش نكنند . و دليل مطلب اكتفا به قدر متيقن است و در مازاد بر آن شك در ثبوتش داريم و اصل عدم جارى مىشود ، آن‌گاه نسبت به مازاد اگر عمومات ادله وفاى به شرط نبود استصحاب بقاء اثر جارى مىشد ولى چون اين عمومات را داريم و علىالفرض معارضى هم ندارند به اين‌ها رجوع مىشود و به حكم عمومات « المؤمنون عند شروطهم » حكم به صحت و جواز شرط مذكور مىشود .\r\n\r\nشرط ششم : مورد شرط امر مجهول غررى نباشد\r\nشرط ششم از شروط صحت شرط ضمنى آن است كه شرط ضمنى ( چيزى را كه در ضمن عقد شرط مىكنند ) مجهول نباشد به جهالتى كه موجب غرر در اصل معامله شود و گرنه باطل و فاسد خواهد بود .\r\nبيان ذلك :\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 346 ، باب اول از ابواب خيار ، ح 3 و 4 .\r\n","page_name":" 272 ","page_number":272},
  {"content":"\r\n\r\nگاهى شرط ضمنى كاملًا معلوم است و هيچ غرر و جهالتى در خود شرط يا در اصل معامله وجود ندارد ، تا به حال حكم اين فرض بيان مىشد و آن اين كه چنين شرطى صحيح و نافذ است و از ناحيهء جهالت و غررى بودن محذورى ندارد و مثال‌هايى كه تاكنون ذكر شد همگى مال اين قسم بود .\r\nو گاهى شرط ضمنى امر مجهول و نامعلومى است ولى جهل به آن موجب غررى شدن معامله نمىشود و به يكى از عوضين سرايت نمىكند ، مثال اين قسم در آخر همين شرط خواهد آمد و آن اين كه شرط مجهول امرى است كه از نظر عرف صددرصد تبعى است و متعلق قصد طرفين از معامله نيست مثلًا پرنده‌اى را خريدارى مىكند به شرط اين‌كه تخم داشته باشد يا گوسفندى را به شرط اين كه شير داشته باشد و . . . در اين‌جا جهالت شرط مانعى ندارد .\r\nولى گاهى شرط مجهول به گونه‌اى است كه جهل به آن موجب غرر در اصل بيع مىشود و به يكى از عوضين سرايت مىكند مثلًا متاعى را به صورت نسيه يا سلم و در يك كلام مدت‌دار معامله كند ولى اجل مجهول باشد ، يا مثلًا بايع به مشترى بگويد : فلان متاع را به هزار درهم فروختم ، مشترى هم مىگويد :\r\nخريدم امّا به شرط اين‌كه اگر تا يك سال فلان حادثه اتفاق افتاد ثمن متاع شما پانصد درهم باشد اين شرط خودش مجهول است چون نمىدانند كه فلان حادثه رخ خواهد داد يا نه و ضمناً به معامله سرايت مىكند و آن را غررى مىكند زيرا در يك فرض ثمن هزار درهم است و در فرض ديگر پانصد درهم .\r\nحال شيخ اعظم مىفرمايد : يكى از شروط صحت شرط ضمنى آن است كه چنين جهالتى در او نباشد و گرنه شرط فاسد و باطل مىشود و سابقاً در باب بيع و در باب خيار شرط گذشت كه اجل و مدتى كه در ثمن شرط مىكنند بايد معلوم و معيّن باشد و گرنه معامله غررى و باطل است .\r\nدليل اعتبار شرط ششم اين است كه شرط گرچه در ظاهر و صورت مسأله خارج از عوضين و تابع آن‌ها است و به صورت شرط ذكر شده ولى در حقيقت به منزلهء جزئى از عوضين است و اين معنى در باب شرط فاسد به زودى تبيين خواهد شد . ( اين صغرى ) و كبراى كلى هم از قول علّامه در تذكره « 1 » آمده كه :\r\nهمان‌طور كه جهالت در خود عوضين ( اصل مبيع يا ثمن مجهول باشد و ندانند چيست ؟ ) موجب غررى شدن معامله و بطلان آن است ، همين‌طور جهل به صفات عوضين ( مثلًا گندم خوب است يا متوسط يا بد ؟ ) هم موجب غرر و بطلان است و همين‌طور جهل به او احق و توابع مبيع ( كه منظور همين شرط ضمن عقد است كه تابع اصل معامله است . ) هم مُبطل است ( اين هم كبراى كلى ) در نتيجه جهل به شرط موجب بطلان بيع است پس اگر امر\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 472 .\r\n","page_name":" 273 ","page_number":273},
  {"content":"\r\n\r\nمجهولى را شرط كردند معامله باطل مىشود ، پس بايد شرط ضمنى جهالت مسرى به اصل بيع نداشته باشد و گرنه معامله باطل و شرط هم باطل مىشود .\r\nبيان كبراى كلى روشن است و گويا مرحوم شيخ آن را مسلّم گرفته و عبور كرده‌اند و بيان صغرى هم در اواخر همين شرط ششم اشاره مىكنند كه فقهاء تصريح كرده‌اند كه للشرط قسط من احد العوضين » يعنى اگرچه در ظاهر به صورت شرط آمده ولى در واقع به منزلهء جزء است و سهمى از ثمن يا مثمن ( به تناسب اين كه شرط ضمن كدام باشد ) دارد و جهالت آن موجب جهالت يكى از عوضين مىشود كه مبطل است .\r\nقوله : بل لو فرضنا عدم سراية الغرر : برفرض كه جهل و غرر به شرط موجب سرايت به اصل بيع نباشد و بيع را غررى نكند باز هم اشكال دارد و جهل به خود شرط كافى است كه مُبطل آن باشد زيرا اگرچه در روايت معروف نبوى نهى پيامبر صلى الله عليه و آله از بيع غررى مطرح شده ولى اوّلًا اختصاص به بيع ندارد و از باب مثال است و باالغاء خصوصيت ، غرر و جهالت ، در هر چيزى مبطل آن است .\r\nثانياً در مرسلهء علامه در تذكره سخن از نهى پيامبر از اصل غرر و مطلق آن است ( نهى النبى عن الغرر ) و اين روايت اختصاص به بيع ندارد و به وضوح بر بطلان شرط غررى دلالت مىكند ، ولذا با بل ترقى آورد كه حتى اگر سرايت هم نباشد باز شرط مجهول فى نفسه باطل و فاسد است . ولذا ملاحظه مىكنيم كه آقايان صلح و اجاره غررى را هم باطل مىدانند و در ابواب مختلف معاملات حتى وكالت ( كه عقد جايز است و امرش آسان‌تر است ) براى بطلان به غررى بودن استناد مىكنند و اين دليل بر الغاءِ خصوصيت بيع است .\r\nپس منشأ بطلان شرط مجهول ، بطلان بيع نيست كه چون سرايت مىكند و بيع را باطل مىكند لذا خودش هم باطل مىشود بلكه منشأش جهالت به خود شرط است . ولذا مىبينيم علامه در تذكره « 1 » در باب شرط ضمنى مجهول جزما فرموده : خود شرط باطل است ولى در بطلان بيع ترديد كرده و دو وجه ذكر كرده ، اين نيز شاهد آن است كه بطلان شرط به خاطر بطلان اصل بيع نيست و گرنه جازم نمىشد .\r\nقوله : لكن الانصاف ان جهالة الشرط : اين فراز استدراك از فراز قبلى است كه خواستند حساب شرط را از حساب اصل بيع جدا كنند و بگويند : خود شرط مجهول باطل است چه سرايت بكند به معامله و موجب جهالت عوضين بشود يا نه ، و مىفرمايد : انصاف اين است كه ( روى اصلى كه قبلًا در صغراى دليل ذكر شد كه للشرط قسط من احدالعوضين و به منزلهء جزء يكى از\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 472 .\r\n","page_name":" 274 ","page_number":274},
  {"content":"\r\n\r\nعوضين است . ) هميشه جهالت شرط مستلزم جهالت خود عقد است و مستلزم غررى است كه موجب جهالت يكى از عوضين مىشود و لذا خود بيع باطل مىشود و به تبع آن شرط هم باطل مىشود . بنابراين سخن علامه در تذكره در موارد متعدد كه فرق گذاشته بين شرطيت و جزئيت ناتمام است و آن‌ها عبارتند از :\r\nدر باب حمل حيوان فرموده : اگر حمل را به صورت شرط بياورد و بگويد : اين حيوان را به تو مىفروشم به شرط اين كه حامله باشد يا حملش مال تو باشد ، جهل به آن قادح نيست و اگر به صورت جزء بياورد و بگويد : اين حيوان را با حملش مىفروشم ، جهل به حمل قادح است .\r\nو در باب تخم پرنده و مرغ فرموده : اگر اين را به صورت شرط بياورد جهالت قادح نيست و اگر به صورت جزء بياورد قادح است .\r\nو در باب مال عبدى كه مقدارش مجهول است و مولى عبد را با مالش مىفروشد ، اگر اين اموال عبد را به صورت شرط ضميمهء بيع كند جهالت قادح نيست و اگر به صورت جزء بياورد قادح است . « 1 »\r\nاز ما ذكرنا روشن شد كه اين تفصيل ناتمام است و به صورت شرط بياورد اشكال دارد و سرّ مطلب همان است كه شرط در حقيقت مثل جزء از عوضين است . . . .\r\nقوله : لكن قال فى الدروس : مرحوم شهيد اول در دروس در مقابل علّامه فرموده : نه‌تنها اگر حمل حيوان را به صورت شرط بياورد اشكال ندارد بلكه اگر به صورت جزء هم بياورد جهالت آن قادح نيست ، چون ظاهرش به منزلهء جزء است ولى در واقع به منزلهء اشتراط است و در مورد شرط ، جهالت قادح نيست چون شرط تابع است و جهل به تابع عيبى ندارد . و در مورد بيع مملوك فرموده : اگر مشترى خود عبد و مالش را خريدارى كند ( چه به صورت جزء يا شرط ) و ما قائل باشيم كه شرعاً عبد مالك مىشود ، اين بيع صحيح است و علم به مال عبد لازم نيست و اگر مال او از جنس طلا و نقره است و ثمن هم طلا يا نقره است ( مثلًا ) فرار از ربا هم لازم نيست چون مال عبد تابع است و در تابع اين حرف‌ها مطرح نيست . ولى اگر قائل شويم كه عبد مالك نمىشود و « العبد و ما فى يده كان لمولاه » علم به مقدار مال عبد لازم است چون در اين صورت مال عبد تابع او نيست و خودش جزء عوضين است و جهل به آن قادح است . « 2 » پس سه قول استفاده شد :\r\n1 . نظر علامه تفصيل بين شرطيت و جزئيت شد .\r\n2 . نظر شهيد در دروس اين شد كه مطلقاً اشكالى ندارد حتى اگر به صورت جزء ذكر شود .\r\n3 . نظر شيخ اعظم اين شد كه مطلقاً اشكال دارد حتى اگر به صورت شرط ذكر شود چون « للشرط قسط من الثمن . . . » .\r\n\r\n\r\n","description":"","footnote":"\r\n( 1 ) . تذكره ، ج 1 ، ص 493 و 499 .\r\n( 2 ) . دروس ، ج 3 ، ص 216 - 217 .\r\n","page_name":" 275 ","page_number":275},
  {"content":"\r\n\r\nقوله : والمسأله محل اشكال : در پايان مىفرمايد : مسألهء محل اشكال است و سخن آقايان هم به گونه‌اى است كه قابل التيام و تلفيق و جمع نيست ، زيرا از طرفى صريحاً مىگويد : « الشرط قسط من احد العوضين » و از طرفى نيز مىدانيم كه تراضى طرفين منوط به شرط شده ( از باب وحدت مطلوب است كه بدون شرط تراضى نيست و تا تراضى نباشد معامله صحيح نيست . ) و لازمهء اين دو مطلب اين است كه جهالت در باب شرط قادح باشد ، از طرفى آن مطالب از علّامه نقل مىشود كه تفصيل مىدهند و به صورت شرط را تجويز مىكنند و شهيد اول به گونهء ديگرى مىگويد كه حتى جزء هم باشد اشكال ندارد ، ولذا كار مشكل مىشود .\r\nولى سخن آقايان قابل التيام باشد يا نباشد به نظر خود شيخ اعظم بايد شرط ضمنى هم معلوم باشد و جهالت آن قادح است ( يا از باب سرايت به اصل بيع ، يا از باب بطلان غرر به نحو مطلق ) مگر در يك صورت كه اوّل بحث بدان اشاره شد و آن اين كه شرط عرفاً صددرصد تبعى باشد و مورد قصد طرفين از معامله نباشد كه اين قسم مانعى ندارد و جهل به آن قادح نيست .\r\nدر پايان مىفرمايد : در باب شروط عوضين ، مطالبى را آورديم كه به‌درد مانحن فيه بخورد و اگر خواستى به آن‌ها مراجعه كن ( منظورشان مسأله‌اى بود كه ضم معلوم به مجهول آيا كفايت مىكند يا نه ؟\r\nفرمودند : خير كافى نيست و معامله باطل است چون مجموع مبيع مجهول است ، در ادامه فرمودند : « الّا ان يكون المجهول تابعاً . . . » سپس توضيح دادند كه منظور از تابع چيست ؟ . . . ) و قسمتى از مطالب هم در آينده در باب بيع حيوان خواهد آمد . ( متأسفانه شيخ اعظم در مكاسب بحث بيع حيوان را عنوان نكرده‌اند و اين و عده‌اى است كه تحقق نيافته است . )\r\n\r\nشرط هفتم : شرط مستلزم امر محال و باطلى نباشد\r\nشرط هفتم از شروط صحت شرط ضمنى آن است كه شرط ، مستلزم امر محال و باطلى از قبيل دور و تسلسل و . . . نباشد و گرنه به حكم « مستلزم الباطل باطلٌ » چنين شرطى باطل خواهد بود ، مثلًا اگر بايع متاعى را به مشترى بفروشد و در ضمن معامله شرط كند كه دوباره به خودم بفروشى ، گفته‌اند : اين شرط مستلزم دور است زيرا بيع مشترى به بايع متوقف است بر مالكيت او نسبت به مبيع زيرا « لابيع الّا فى ملك » در حالى كه مالكيت او هم متوقف است بر بيع او به بايع و اين دور است و باطل .\r\nعلّامه در تذكره فرموده : اگر متاعى را بفروشد و شرط كند كه مشترى هم دوباره به او بفروشد چنين شرطى درست نيست ضمناً فرقى ندارد كه ثمن در هر دو معامله از حيث مقدار و جنس و وصف يكى باشد ، مثلًا در هر دو معامله ، صد دينار عراق مشخص ثمن باشد يا صد من گندم آبى ثمن باشد يا ثمن از جهات مذكور مختلف باشد .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nو دليل بطلان چنين شرطى آن است كه مستلزم دور است زيرا بيع مشترى به بايع متوقف است بر مالكيت مشترى نسبت به مبيع ، از طرفى مالكيت او هم متوقف است بر بيع مشترى به بايع چون در ضمن عقد اول شرط شده و با اين شرط معامله صحيح است و گرنه صحيح نيست ،\r\nبعد فرموده : امّا اگر شرط كند كه به تو مىفروشم به شرط اين كه تو هم به فرد ثالث بفروشى چنين شرطى صحيح است چون مستلزم دور نيست و خلاف كتاب و سنت هم نمىباشد و اگر كسى بگويد :\r\nاشكال دور در اين‌جا هم مىآيد به همان بيان ، علامه در جواب فرموده : خير اشكال دور نمىآيد و دليل آن پرواضح است زيرا در فرض شرط بيع به خود بايع ، جا داشت بگوييم ، بيع مشترى به بايع متوقّف است بر مالك شدن مشترى متاع را و گرنه معنى ندارد كسى مال كسى را به خود صاحبش بفروشد پس اول بايد مالك شود و از ملك صاحبش بدر آيد تا دوباره به او بفروشد ، ولى در فرض شرط بيع به فرد ثالث لازم نيست مشترى مالك شود تا بگوييد بيع متوقف است بر ملك زيرا به نحو فضولى هم مىتواند بفروشد ، به نحو توكيل از سوى مالك اصلى هم مىتواند بفروشد ولذا اين قسم از شرط بلامانع است و دور پيش نمىآيد . « 1 »\r\nمرحوم شيخ در اين‌جا وارد بحث نمىشوند و اشكال دور را تقرير نمىكنند و از آن جواب نمىدهند و تنها اشاره دارند به اين كه تقرير دور و پاسخ آن در مسألهء نقد و نسيه ( در آخرين مسألهء آن باب ) خواهد آمد .\r\nقوله : و قد صرح فى الدروس : مرحوم شهيد اول در دروس فرموده : اين شرط كه مىفروشم به شرط آن كه دوباره به خودم بفروشى ، شرط باطلى است ولى نه به‌خاطر اين كه مستلزم دور است بلكه به‌خاطر اين كه در واقع بايع با چنين شرطى قصد جدى به بيع ندارد و شوخى مىكند و عقود هم تابع قصود است و از اين جهت باطل است . « 2 »\r\nمرحوم شيخ تنها به اشكال نقضى بر علامه و شهيد بسنده مىكنند و پاسخ حلّى را به آينده موكول مىكنند . و اشكال نقضى به دو باب است . يكى باب وقف كه اگر بايع در ضمن عقد شرط كند كه به تو مىفروشم به شرط اين‌كه پس از خريدن به خودم وقف كنى ، آقايان اين شرط را صحيح مىدانند در حالى كه همان مشكل در اين‌جا هم هست كه وقف كردن مشترى بر بايع متوقف است بر مالكيت مشترى چون « لاوقف الّا فى ملك » و مالكيت هم در گرو وقف است زيرا بايع به اين شرط فروخته و به مشترى تمليك كرده نه بدون اين شرط و اين دور است .\r\nو ديگرى باب رهن است كه بايع مىگويد فلان متاع را به فلان مبلغ فروختم به شرط اين كه تا پولش را نياوردى اين متاع شما نزد من رهن باشد و شما اين شرط را صحيح مىدانيد در حالى\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 490 .\r\n( 2 ) . دروس ، ج 3 ، ص 216 .\r\n","page_name":" 277 ","page_number":277},
  {"content":"\r\n\r\nكه باز اشكال دور هست زيرا رهن گذاشتن متوقف بر مالكيت است چون « لارهن الّا فى ملك » و مالكيت هم متوقف بر رهن گذاشتنى است چون ضمن بيع اين معنى شرط شده و به حكم وحدت مطلوب ( مقيد بما هو مقيدٌ يك مطلوب است ) ملك مشترى متوقف بر رهن او است و اين دور است . فعلًا به اين دو اشكال نقضى بسنده مىكنيم و تفصيل مطلب و تقرير دور با جواب آن را به باب نقد و نسيه حواله مىدهيم .\r\n\r\nشرط هشتم : در متن عقد التزام به شرط حاصل شود\r\nشرط هشتم از شروط صحت شرط ضمنى ، اين است كه در متن عقد الزام و التزام به شرط حاصل شود و توافق خارج از عقد ارزشى ندارد و لازم‌الوفا نيست ، بيان مطلب : به‌طور كلى شرط كردن و ملتزم شدن به « مشروط به » ( چيزى را كه شرط مىكنند مثل خياطت ثوب ، ترك تسرّى و تزوّج و . . . ) از سه حال خارج نيست :\r\n1 . پيش از عقد و معامله چيزى را شرط كنند كه با فلان شرط معامله كنيم ولى بعداً كه وارد معامله مىشوند يا عملًا از آن شرط قبلى صرف‌نظر مىكنند و يا آن را فراموش مىكنند و به‌هرحال عقد را نه با ذكر آن شرط و نه حتى با نيّت آن بلكه به‌طور مطلق و بدون لحاظ آن انجام مىدهند ، حكم اين فرض در ادامهء شرط هشتم با عنوان « نعم لو نسيا الشرط . . . » خواهد آمد كه چنين عقدى صحيح است و آن شرط قبلى هم كه الزام ابتدائى و استقلالى است نه ضمنى ، وجوب وفا ندارد يا از باب اين كه اصلًا شرط ، بر الزام ابتدائى اطلاق نمىشود و تخصّصاً خارج است ، يا از باب اين‌كه برفرض اطلاق شرط ، حكماً از عموم « المؤمنون عند شروطهم » خارج شده است .\r\n2 . در متن عقد شرط ضمنى را ذكر مىكنند حال قبل از عقد هم بر آن تبانى و توافقى داشته‌اند يا خير ، حكم اين فرض هم روشن است كه قدر متيقن از شرطى كه هم شرط است و هم لزوم وفا دارد ( به شرط اين كه شش شرطى را كه تا به حال بحث كرديم واجد باشد يعنى مخالف كتاب و سنت نباشد و . . . . )\r\n3 . قبل از معامله كه سرگرم مقاوله و گفتگو بر سر قيمت و مانند آن بودند با يكديگر تبانى كردند كه با فلان شرط و قيد معامله را انجام دهيم و اين تبانى قبلى هم مورد التفات و توجه بود نه اين كه فراموش كرده باشند بلكه كاملًا در حين عقد ملتفت بودند و بناى قلبى بر آن داشتند و عقد را بانياً عليه انجام دادند و صرفاً به زبان نياوردند . آيا اين نيز لزوم وفا دارد يا توافق قبلى كافى نيست و لزوم وفا نمىآورد ولو اثر آن در نفس شخص ملتزم و مشروط عليه ، باقى باشد و حتماً بايد در ضمن عقد ذكر كنند وب ه زبان بياورند ؟\r\nفعلًا اين قسم مطرح است و مرحوم شيخ\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nمىفرمايد : شرط هشتم اين است كه در متن عقد التزام به شرط حاصل شود و توافق قبلى كافى نيست و موجب التزام به مشروطبه نمىشود ( منظور اين است كه موضوعاً موجب التزام نيست و شرط بر او صدق نمىكند ؟ اگر اين باشد خلاف مطلبى است كه در اوّل باب شرط آوردند و معتقد شدند كه شرط حقيقتاً بر الزام و التزام ابتدائى هم اطلاق مىشود . يا منظور اين است كه حكماً چنين التزامى وجوب وفا ندارد ؟\r\n( ظاهراً نظر شيخ به اين احتمال است . ) و اين مطلب را به مشهور نسبت مىدهند بلكه مىفرمايد : ما مخالفى در مسأله نمىشناسيم مگر مطلبى كه از ظاهر خلاف شيخ طوسى و مختلف علّامه توهم مىشود كه در اواخر همين شرط هشتم به سخن آن دو اشاره‌اى كرده و توجيه خواهيم نمود .\r\nقوله : لانّ المشروط عليه ان انشأ . . . :\r\nدليل اعتبار شرط هشتم اين است كه از دو حال خارج نيست :\r\nالف : يا پيش از عقد حقيقتاً انشاء شرط و التزام نموده‌اند ، در اين صورت الزام و التزام ابتدائى و استقلالى مىشود و چنين الزامى وجوب وفا ندارد حتى اگر به گونه‌اى باشد كه اثر آن الزام در نفس ملزمِ باقى و مستمر باشد و تا زمان عقد بلكه تا زمان وجوب وفا باقى باشد كه بقاء بر الزام ابتدائى ، او را از الزام ابتدائى بودن خارج نمىكند پس باز هم ابتدائى است و وجوب وفا ندارد .\r\n( البته جاى مناقشه هست كه منظور شيخ چيست ؟ اگر مراد اين است كه بر الزام ابتدائى شرط اطلاق نمىشود ، مىگوييم : خود شما در اول باب شرط قائل به تعميم شديد و بر الزام ابتدائى هم اطلاق شرط كرديد حقيقتاً ، اگر مراد اين است كه الزام ابتدائى حكم شرط را ندارد و وجوب وفا ندارد و تحصيصاً از « المؤمنون عند شروطهم » خارج شده ، مىگوييم : دليل اين تخصيص چيست ؟ دليلى ندارد و اگر مدرك اجماع باشد مىگوييم : شايد اجماع مدركى باشد يعنى چون عدّه‌اى آن را شرط نمىدانند لذا واجب‌الوفا نمىدانند ولى شماى شيخ اين مبنا را قبول نداريد . به هر حال اين دليل قابل خدشه است . )\r\nب : و يا پيش از عقد انشائى در كار نيست و صرفاً وعده است يعنى مشروط عليه به شارط يا مشروط له وعده داده كه بعداً در ضمن عقد انشاء شرط و الزام هم بكند ، در اين فرض هم اگر بعداً در متن عقد ذكر كرد وجوب وفا مىآيد و اگر به هر دليلى ذكر نكرد ملزِمى براى شرط حاصل نشده تا وفاى به آن واجب باشد .\r\nدر نتيجه : شرط ضمنى بايد در متن عقد ذكر شود و صرف تبانى و توافق قبلى و انشاء عقد با بناگذارى بر آن كفايت نمىكند .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nقوله : نعم يمكن ان يقال : تاكنون اصرار بر اين بود كه شرط بايد در متن عقد صريحاً ذكر شود تا وجوب وفا داشته باشد و تواطى قبلى كافى نيست ولى در اين فراز به دو دليل ثابت مىكنند كه شرط قبلى هم اگر در نيّت بوده و عقد را با بناگذارى بر آن انشاء كرده‌اند كفايت مىكند و وفاى به آن واجب است و لازم نيست حتماً در متن عقد بيايد :\r\nدليل اوّل : درست است كه چنين شرطى ( كه تبانى قبلى دارند ولى ذكر نكرده‌اند ) قيد لفظى عقد نيست ولى قيد معنوى كه هست يعنى نمىتوان اين را ناديده گرفت كه تراضى بر عقد خاص ( عقدى كه همراه با خباطت لباس باشد مثلًا ) صورت گرفته و بدون آن خصوصيت از نوع « تجارةً لاعن تراضٍ » و اكل مال به باطل است ولذا بايد آن خصوصيت رعايت شود و مشروط عليه به شرطش عمل كند و گرنه اصل چنين معامله‌اى مبتلا به اشكال است پس اگر بخواهيم اين معامله صحيح باشد بايد به شرط عمل كند و معناى وجوب وفا همين است .\r\nدليل دوّم : عموم « المؤمنون عند شروطهم » هر سه قسم شرطى را كه در آغاز همين شرط هشتم آورديم شامل مىشود و از اين عموم تنها قسم اوّلى كه شرط ابتدائى و استقلالى محض بود و عقد مبتنى بر آن نبود خارج شده و قطعاً وجوب وفا ندارد ولى محل بحث ما كه عقد مبتنى بر شرط قبلى انشاء شده باشد خارج نشده و دليل بر خروج آن نداريم پس به عموم مذكور استناد مىكنيم و آن را داخل در عموم مىكنيم ، پس شرط منوى هم مثل شرط مذكور در متن عقد است و وفاى به آن واجب است و لازم نيست حتماً در متن عقد ذكر شود ، پس شرط هفتم را قبول نداريم .\r\nقوله : و على هذا فلو تواطيا : از فروع مطلبى كه از « نعم يمكن ان يقال » آورديم و شرط را اعم از منوى و مذكور دانستيم ، اين است كه همان‌طور كه اگر در متن عقد شرط فاسدى بياورند موجب مىشود كه عقد هم فاسد شود ( البته بنابراين كه شرط فاسد مفسد عقد هم باشد كه در آينده خواهد آمد . ) همين‌طور اگر توافق و تبانى قبلى بر شرط فاسدى باشد باز مفسد عقد هم خواهد شد ( روى همان مبنا كه شرط فاسد مفسد باشد . ) ولو در متن عقد ذكر نشود .\r\nقوله : نعم لونسيا الشرط . . . : اين فراز را قبلًا در سه قسم شرط كه اوّل شرط هشتم ذكر شد ، آورديم و نيازى به اعاده نيست .\r\nقوله : و لكن الظاهر من كلمات الاكثر :\r\nگرچه در فراز « نعم يمكن ان يقال . . . » به دو دليل ثابت كرديم كه شرط منوى هم مثل شرط مذكور است و وفاى به آن واجب است ، ولى در اين فراز به آن مطالب اشكال كرده مىگوييم : اوّلًا آن‌چه از كلمات مشهور و اكثر فقهاء استفاده مىشود اين است كه شرطى كه در متن عقد نيايد وجوب\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nوفا ندارد و احكام شرط بر آن مترتب نمىشود و وجودش كالعدم است اگرچه عقد با بناگذارى بر آن انجام شود .\r\nثانياً بالاتر از شهرت ، ادعاى اجماع شده و مرحوم صاحب رياض پس از اين كه خودش در باب نكاح ادعاى اجماع كرده بر اين كه اگر شرط پيش از عقد نكاح باشد اثرى ندارد « 1 » از قول بعضى از بزرگان هم نقل كرده كه آن‌ها ادعاى اجماع كرده‌اند بر اين كه هر شرطى كه در ضمن عقدى از عقود ( نكاح يا غير نكاح ) نباشد لزوم وفا ندارد . « 2 »\r\nقوله : و تتبع كلماتهم فى باب البيع و النكاح :\r\nمرحوم شيخ هم در تأييد سخن صاحب رياض مىفرمايد : اگر كسى كلمات فقهاء را در باب بيع و نكاح كاوش كند خواهد يافت كه حكايت اجماع صاحب رياض حق و صدق است و مسألهء اجماعى است كه شرط ضمن عقد و مذكور در متن عقد ، وجوب وفا دارد نه شرطى كه در ضمن عقد ذكر نشود .\r\nبراى نمونه سه مورد را از كلمات فقهاء ذكر مىكنيم :\r\n1 . در باب بيع مال ربوى و بيع صرف ( نقد به نقد ) بايد بيع مساوى به مساوى باشد و زيادى ربا است ولى اگر طرفين حيلهء شرعى كنند يعنى در متن عقد صد من گندم خوب را به صد من گندم بد معاوضه كنند و طرفى كه گندم بد داده ده من گندم ديگر را هديه كند تا رباى در معامله لازم نيايد ، حضرات فقهاء اين حيله كردن را تجويز كرده‌اند و فرموده‌اند : اگر معامله بين صد من با صد و ده من بود ربا و حرام بود ولى به صورت هبه اشكالى ندارد و حلال است ، البته به شرط اين كه در متن عقد هبهء مذكور را شرط نكنند و گرنه زيادى حكمى مىشود كه مثل زيادى عينى اشكال دارد .\r\nكيفيت استشهاد به اين سخن : پرواضح است كه حيلهء مذكور ابتدا به ساكن نيست كه هيچ توافق قبلى صورت نگرفته و همين طورى پس از معامله به ذهن طرف رسيده كه ده من گندم بد به رفيق خود ببخشد كه معمولًا انسان عاقل چنين نمىكند ، بلكه حيلهء مذكور كاشف از توافق قبلى است واصلًا بدون توافق قبلى نامش حيله و كلاه شرعى درست كردن نيست ، پس فرق است بين شرطى كه در متن عقد ذكر شود كه موجب ربا و حرام است و نه‌تنها شرط فاسد است كه مفسد عقد هم هست ، و بين شرطى كه منوى باشد و ذكر نشود كه اين اشكال ندارد و موجب ربا نمىشود .\r\n2 . هم محقق و هم علامه در باب بيع مرابحه تصريح كرده‌اند كه : اگر كسى قصدش اين است كه متاعى را به فرد ثالثى به قيمت بالاترى بفروشد و سود سرشارى ببرد ( بيع مرابحه‌اى ) ولى اگر\r\n\r\n\r\n","description":"","footnote":"\r\n( 1 ) . رياض المسائل ، چاپ سنگى ، ج 2 ، ص 116 .\r\n( 2 ) . همان .\r\n","page_name":" 281 ","page_number":281},
  {"content":"\r\n\r\nابتدا به ساكن بگويد : قيمت اين كالا فلان مبلغ است دروغ گفته و اين مبلغ ارزش ندارد و كسى هم خريدار نيست . لذا براى اين‌كه بتواند در مقام معامله از قيمت بالاى متاع خبر دهد نخست با شخص ديگرى هماهنگ مىكند و به پول بيش‌ترى به او مىفروشد به شرط اين كه او هم دوباره به خود بايع بفروشد و جنس دست خود بايع برگردد تا بتواند به فرد ثالث به پول بيش‌تر بفروشد ، در اين فرض اگر در متن عقد شرط كنند كه به تو مىفروشم به شرط اين كه تو هم دوباره به من بفروشى ، درست نيست ( چون مستلزم دور است ، به بيانى كه قبلًا در شرط هفتم ذكر شد . ) ولى اگر قصدشان چنين چيزى باشد عيبى ندارد ، حال علامه و محقق اين را تجويز كرده‌اند « 1 » در حالى كه پرواضح است كه اين معامله بدون تبانى و توافق قبلى نبوده ، پس فرق است بين شرط مذكور با شرطى كه قبلًا مطرح بوده و در متن عقد ذكر نشده ولى منوى است .\r\nالبته شهيد ثانى در مسالك فرموده : اين فرع در موردى است كه تبانى قبلى نبوده و صرفاً بايع وثوق و اطمينان داشته كه اگر به مشترى به قيمت بيشتر بفروشد ، او هم مجدداً تصميم خواهد گرفت و به خود او خواهد فروخت نه اين كه از اوّل قصدشان اين باشد و اگر حضرات تجويز كرده‌اند از اين باب است نه از باب اين كه فرق باشد بين شرط مذكور با شرط منوى و معنوى . « 2 »\r\nولى مرحوم شيخ اين قيد را نمىپذيرند و مىفرمايند كلام حضرات اطلاق دارد مخصوصاً اين تعبير كه مىگويند : « اذا لم يشترطا لفظاً » اشكالى ندارد و اين مفهوم دارد يعنى مساوى است كه در قصدشان بيع مجدّد به بايع باشد كه شرط منوى مىشود يا چنين قصدى نداشته باشند و صرف وثوق مذكور در كلام شهيد ثانى باشد و يا حتى وثوق هم نباشد .\r\n3 . قوله : و ايضاً فقدحكى انّ : نمونهء سوّم اين كه مشهور فقهاء در باب نكاح فرموده‌اند : اگر زوجين قصدشان نكاح منقطع است و بر اين امر تبانى كرده‌اند ولى در متن عقد مدت معينى را ذكر نكردند . اين نكاح صحيح است و تبديل به نكاح دائم مىشود پس قصد و تبانى قبلى و شرط سابق ارزشى ندارد و فرق است ميان شرط مذكور و منوى ، كه اگر مدت را ذكر مىكردند نكاح متعه و موقت مىشد ولى حال كه ذكر نكردند ولو قصدشان باشد فايده‌اى ندارد و تبديل به دائم مىشود .\r\nقوله : نعم ربّما ينسب الى الخلاف و المختلف :\r\nاز نظر مشهور شرطى كه در متن عقد نيايد و صرفاً قبل از عقد بيايد و عقد را مبتنى بر آن و با قصد آن انجام دهند ارزشى ندارد و لازم‌الوفا نيست ولى به شيخ طوسى در كتاب خلاف و به علامه در كتاب مختلف نسبت داده شده كه با مشهور مخالفند و در باب خيارات فرموده‌اند شرط عدم خيار قبل از معامله و عقد صحيح است ، و اگر قبل از معامله قرار گذاشتند و شرط كردند كه طرفين\r\n\r\n\r\n","description":"","footnote":"\r\n( 1 ) . قواعد ، ج 2 ، ص 58 ؛ شرايع ، ج 2 ، ص 41 .\r\n( 2 ) . مسالك الافهام ، ج 3 ، ص 309 .\r\n","page_name":" 282 ","page_number":282},
  {"content":"\r\n\r\nحق‌الخيار نداشته باشند و بعد عقد را با بناگذارى بر شرط سابق ( يا حتى بدون بناگذارى بر آن كه صددرصد شرط ابتدائى مىشود . ) انجام دادند بايد به شرط وفا كنند و خيار ندارند ، پس اين دو بزرگوار مخالف مشهورند .\r\nولى شيخ اعظم مىفرمايد : قبلًا در خيار مجلس ذكر كرديم كه نسبت مخالفت به اين دو بزرگوار قابل مناقشه است ( زيرا شايد مرادشان از « قبل العقد » قبل تمام العقد باشد يعنى هنوز عقد تمام نشده و در وسط آن قرار دارند شرط عدم خيار كنند نه اين كه واقعاً قبل از عقد شد و هنوز عقد را شروع نكرده‌اند شرط عدم خيار كنند . ) پس ايشان هم مخالف مشهور نيستند .\r\nقوله : ثم انّ هنا وجهاً آخر : در رابطه با شرطى كه قبل از عقد انشاء شده و عقد را با بناگذارى بر آن انجام داده‌اند سه وجه مطرح است :\r\n1 . شرط منوى هم مثل شرط مذكور در متن عقد واجب‌الوفا است و فرقى ميان آن دو نيست چنان‌كه قبلًا جناب شيخ تحت عنوان ، « نعم يمكن ان يقال . . . » دو وجه براى اين ذكر كردند و گذشت .\r\n2 . شرط منوى وجودش كالعدم است و وجوب وفا ندارد و صدمه‌اى هم به عقد بيع نمىزند و خلاصه اين كه خود شرط فاسد است ولى مفسد عقد نيست . كه نظر مشهور اين بود و تاكنون ذكر شد و دو دليل هم براى مشهور آوردند كه يكى در اول شرط هشتم با عبارت « لانّ المشروط عليه . . . » ذكر شد و ديگرى حكايت اجماع بود كه شيخ هم تأييد كردند و نمونه‌هايى براى آن آوردند كه سه مورد بود .\r\n3 . اينك وجه سوم اين است كه شرط منوى نه‌تنها خودش فاسد و باطل است بلكه مُبطل و مفسد عقد هم هست و عقدى كه با بناگذارى بر اين شرط انشاء مىشود باطل است ، دليل اين وجه آن است كه :\r\nشرط ، ركنى از اركان عقد است ( چون اصلًا تراضى بر مقيد بما هو مقيد واقع شده نه بر مطلق چه با قيد و چه بدون آن ، پس قيد هم ركن است و در تراضى دخيل است و سابقاً در شرط ششم گفتيم « للشرط قسطٌ من احد العوضين » و بلكه بالاتر از اين گفتيم : شرط در حقيقت مثل جزئى از يكى از عوضين است ( صغرى ) و اركان عقد يا اجزاء عوضين ( از ثمن يا مثمن ) بايد در متن عقد ذكر شود و صرف تبانى قبلى كافى نيست ( كبرى ) پس شرط هم بايد ذكر شود و اگر ذكر نشد معامله به نوعى ، غررى و باطل مىشود .\r\nو لذا جناب شهيد اول در غاية المراد فرموده : ذكر ثمن در متن عقد لازم است و طرفين حق ندارند به اين بسنده كنند كه قبلًا قيمت را مشخص كرده‌ايم و نيازى به ذكر در عقد ندارد بلكه بايد بياورند ، مثلًا قبلًا گفته : « يعنى بالف » يعنى اين متاع را به هزار درهم به من به فروش ، سپس وارد\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nمعامله شدند طرف بايد بگويد : « بعتك بالف » مشترى هم بگويد : « قبلت هكذا » ، و اگر فروشنده بگويد :\r\n« بعتك » و ثمن را نياورد و اكتفا كند به اين كه قبل از عقد گفتگو شده و ثمن معلوم است ، كفايت نمىكند و معامله صحيح نيست . « 1 » البته در اين باب سخنى هم از شهيد ثانى در مسالك است كه در باب شرط فاسد خواهيم آورد .\r\n\r\nشرط نهم : تنجيز شرط ضمنى\r\nقوله : و قد يتوهم هنا شرط تاسع :\r\nتاكنون هشت شرط از شروط معتبر در صحت شرط ضمنى بيان شده اينك شرط نهمى مطرح است كه برخى خيال كرده‌اند اين هم لازم است و آن مسئله تنجيز شرط ضمنى است ، بيان مطلب : شرط ضمنى گاهى منجّز و حتمى و قطعى است و معلق بر هيچ چيزى نيست مثلًا در متن عقد بيع ، خياطت لباس را شرط كنند و بگويند : « بعتُ هذا المتاع بدرهم به شرط ان تخيط لى هذا الثوب » اين قسم قطعاً صحيح و نافذ و لازم الوفا است و تاكنون راجع به آن بحث شد . و گاهى معلّق و مشروط به چيزى است مثلًا مىگويند :\r\n« بعتك هذا المتاع بدرهم به شرط ان تخيط لى ثوباً ان جاء زيد » كه خياطى ثوب شرط ضمن عقد است ولى خود اين شرط باز مشروط به مجيئى زيد شده و حتميت ندارد و بر فرض آمدن زيد شرط خياطت شده نه على كل تقدير ( چه زيد بيايد و چه نيايد ) ، حال برخى خيال كرده‌اند كه شرط بايد تنجيزى باشد و اگر تعليقى شد باطل و فاسد ( و بلكه مفسد عقد ) است .\r\nدليل اعتبار اين شرط : با توجه به آن‌چه در شرط ششم گذشت كه شرط خودش يكى از اركان عقد است و در حقيقت به منزلهء جزء ثمن يا مثمن است ، تعليق در شرط موجب تعليق در خود عقد است و سرايت مىكند به خود عقد و آن را هم معلق مىكند و در واقع معناى « بعتك هذا بدرهم على ان تخيط لى ثوباً ان جاء زيد » اين مىشود كه بيع و معامله بين متاع كذائى و بين درهم مقرون به خياطى برفرض مجيئى زيد واقع شده و در ناحيهء ثمن تعليق هست و در باب شروط صيغه در كتاب البيع آورديم كه از شروط صحت عقد ، تنجيز است و تعليق به اتفاق كلمه قادح بود ولذا بايد شرط تنجيزى باشد تا اين مشكل پيش نيايد\r\n( آرى اگر كسى شرط را صددرصد تابع بداند و جهالت يا تعليق را در تابع قادح نداند اين شرط لازم نيست ، ولى بر مسلك تحقيق كه شرط مثل جزء است تعليق آن مضر است . ) نه‌تنها سر از تعليق در عقد درمىآورد كه خودش اشكال دارد ، بلكه منجر مىشود به بيع متاع به دو ثمن برد و تقدير ، يعنى در واقع اين‌طور گفته كه اين متاع را به يك درهم خالى مىفروشم بدون خياطت\r\n\r\n\r\n","description":"","footnote":"\r\n( 1 ) . غاية المراد ، ج 2 ، ص 16 - 17 .\r\n","page_name":" 284 ","page_number":284},
  {"content":"\r\n\r\nبرفرض نيامدن زيد و مىفروشم به يك درهم مقرون به خياطى برفرض آمدن زيد و در جاى خود بيان شده كه ثمن بايد معلوم و معيّن باشد و ابهام و تردّد در آن ، موجب غررى شدن معامله و بطلان آن است .\r\nنتيجه : شرط ضمن عقد بايد شرط تنجيزى باشد تا صحيح و لازم‌الوفا گردد و تعليق در آن موجب فساد شرط است .\r\nقوله : و يندفع بانّ الشرط : مرحوم شيخ اين شرط را قبول ندارند و در جواب مطالبى دارند كه ما به اين نحو بيان مىكنيم : يك عقد و معاوضه داريم ، يك شرط به معناى مصدرى يعنى التزام و الزام ، و يك شرط به معناى اسم مفعولى « اى المشروط و الملتزم » يا متعلّق شرط و التزام ، حال اگر قيد « ان جاء زيد » به خود عقد و معاوضه برمىگشت و شرط و مشروط اطلاق داشتند يعنى خياطت مطلقه را شرط كرده بود و معناى كلام اين بود كه « بعت به شرط مجيئى زيد و اشترط خياطة الثوب » ، جا داشت شما بگوييد : تعليق در عقد قادح است ، ولى چنين نيست و قيد مجيئى زيد به خود شرط به معناى مشروط و ملتزم يعنى خياطت ثوب برمىگردد و حتى التزام و الزام هم مطلق است ( نظير واجب معلق كه اصل وجوب مطلق است و واجب استقبالى و مقيد است . ) و در واقع خياطتى كه ضمن عقد شرط مىشود گاهى خياطت مطلقه است و گاهى خياطت خاصه و على تقدير مجيئى زيد است و متفاهم عرفى همين است و در چنين موردى اصل بيع معلق نشده و اشكالى ندارد ، پس شرط معلق هم لازم‌الوفا است بر تقدير مجيئى زيد و اختصاص به شرط منجّر ندارد .\r\nاگر كسى بگويد : بالاخره در معنى و باطن اين دو به يك چيز برمىگردند يعنى چه قيد به شرط يا مشروط برگردد و چه به خود عقد فرق ندارد .\r\nمرحوم شيخ مىفرمايد : ولو در معنى يكى بشوند ولى از نظر قواعد عربيّت فرق مىكنند و آن اين كه : قيد به شرط برگردد معامله صحيح است ولى به خود عقد برگردد موجب بطلان بيع است و نظير اين را داريم كه موكل به وكيل بگويد :\r\n« انت وكيلى اذا جاء رأس الشهر فى ان تبيع كذا » كه قيد « اذا جاء » به اصل وكالت مىخورد و اين را باطل دانسته‌اند ، يا بگويد : « انت وكيل فى ان تبيع اذا جاء رأس الشهر » كه قيد « اذا جاء » به اصل وكالت نمىخورد و اصل توكيل از هم‌اكنون انشاء شد ولى متعلق آن ، بيع اوّل ماه آينده است كه اين را صحيح دانسته‌اند با اين كه از لحاظ معنى فرقى ميان آن دو نيست ولى لفظ و ظاهر كلام و قواعد عربيت هم بايد لحاظ شود .\r\nقوله : نعم ذكر فى التذكرة : نتيجه اين شد كه شرط معلّق هم لازم‌الوفا است و لازم نيست شرط تنجيزى باشد . حال مىفرمايد : علّامه در تذكره فرموده : اگر بايع متاعى را به كسى بفروشد و\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nضمن بيع اين‌طور شرط كند كه اگر خواستى به ديگرى بفروشى خود من سزاوارتر باشم كه به من بفروشى كه يك شرط تعليقى و اگرى است ( شرط احق بودن خود بايع بر فرض بيع مشترى ) چنين شرطى اشكال دارد و شرط صحيح نيست . « 1 »\r\nولى وجه اشكال علامه معلوم نيست كه آيا منشأ بطلان شرط ، تعليقى بودن آن است تا شاهدى بر شرط نهم باشد يا منشأش شبههء دور است كه مىفروشم به شرط اين كه اگر خواستى بفروشى به خودم بفروشى و از اين جهت اشكال مىكنند نه از جهت معلق بودن ، پس اين سخن علامه هم تاييد توهم شرط نهم نمىشود .\r\nقوله : بل ظاهر عبارة التذكرة : اين هم تأييدى بر فرمايش شيخ اعظم است كه ظاهر عبارت خود علّامه و بسيارى از فقهاء در باب « بيع الخيار به شرط ردّ الثمن » ( متاعى را مىفروشد و براى خودش يك سال شرط خيار مىكند كه اگر تا يك سال ثمن را برگرداندم مبيع به خودم برگردد . ) اين است كه شرط يا مشروط عبارت است از خيار معلّق بر ردّ ثمن ، يعنى تعليق به خود شرط برمىگردد نه اين كه اصل بيع معلق شود ، در نتيجه تعليق شرط اشكالى ندارد و موجب فساد شرط و به‌دنبالش فساد عقد نمىشود . پس شرط نهم را قبول نداريم و شروط صحت شرط ضمنى هشت شرط است :\r\n1 . مقدور مكلف باشد و بتواند از عهدهء شرط برآيد .\r\n2 . شرط عملى باشد كه فىنفسه و منهاى شرط كردن جايز و مشروع باشد .\r\n3 . شرط امرى باشد كه داراى غرض عقلائى قابل ملاحظه باشد .\r\n4 . خلاف كتاب و سنت نباشد .\r\n5 . مخالف مقتضاى عقد نباشد .\r\n6 . مجهول نباشد به گونه‌اى كه سبب غررى شدن اصل معامله شود .\r\n7 . مستلزم محال نباشد .\r\n8 . در متن عقد به آن ملتزم شوند .\r\n\r\n\r\n","description":"","footnote":"\r\n( 1 ) . اين مطلب در تذكره ، يافت نشده .\r\n","page_name":" 286 ","page_number":286},
  {"content":"\r\n\r\n\r\nاحكام و مسائل شرط صحيح\r\n\r\nشرط وصفى از اوصاف مبيع\r\nقوله : مسألة فى حكم الشرط الصحيح : تاكنون شرايط صحت شرط ضمن عقد مطرح شد . اينك احكام شرعى شرط صحيح را بيان مىكنيم كه شرط صحيح شرعاً چه احكامى دارد ؟ نخست تقسيمى انجام مىدهند و شرط را به لحاظ متعلّق آن سه قسم مىكنند و حكم دو قسم را كه از محل بحث خارج مىباشند تبيين مىكنند تا برسيم به شرطى كه محل اختلاف و نزاع است .\r\n\r\nشرط فعلى از افعال متعاقدين يا فرد ثالث\r\nبه‌طور كلى گاهى شرط به وصفى از اوصاف مبيع شخصى تعلّق مىگيرد ( قيد مبيع براى اين است كه در ناحيهء ثمن معمولًا نقد رايج بلد است و شرط وصف ، معنى ندارد و نيازى نيست ، ولى اگر در موردى ثمن هم جنس خارجى بود همين حرف‌ها در آن‌جا مىآيد و قيد شخصى براى اين است كه اگر مبيع كلى باشد و مشترى در مقام تسليم ، واجد وصف مشروط را تحويل داد فهو المطلوب و اگر متاع فاقد وصف داد مشترى حق دارد آن را قبول ندارد ، چون مبيع در اين متاع منحصر و معيّنى نشده و به ذمهء بايع آمده و بايد متاع واجد وصف را پيدا كند و تحويل دهد . ) مثلًا مىگويد : اين عبد را به فلان مبلغ خريدم يا فروختم به شرط اين كه كاتب باشد ، يا اين كنيز را به فلان مبلغ فروختم به شرط اين كه حامله باشد ، يا اين قالى را فروختم به شرط اين كه قالى كاشان باشد ، يا عبد خياط باشد و . . . .\r\nو گاهى به فعلى از افعال يكى از متعاقدين يا فرد ثالث تعلّق مىگيرد ( البته سابقاً در شرط اول از شروط صحت شرط ضمنى فرمودند : بايد شرط ، مقدور طرفين و تحت اختيار آن‌ها باشد و فعل فرد ثالث مقدور آن‌ها نيست و تابع اراده فرد ثالث است و علىالقاعده بايد اشتراط آن باطل باشد . پس مقصد شيخ از اين تمثيل چيست ؟ شايد مرادش كارى از قبيل ضمانت كردن باشد كه مشترى برود و از فرد ثالث خواهش كند كه تو بيا و از طرف من ضمانت كن كه سر وقت پول طرف را مىدهم ، و اين با تقاضاى مشترى امكان‌پذير است و مع‌الواسطه مقدور است و شايد مراد اين باشد كه غير متعاقدين هر غيرى نيست بلكه غير يا فرد ثالثى است كه در تحت اختيار طرفين است مثلًا پسر يكى از آن دو يا غلام مشروط عليه است و بر او ولايت دارد و شرط مىكنند فعل چنين كسى را . )\r\nمثلًا مىگويد : اين متاع را به فلان قيمت فروختم به شرط اين كه فلان غلام خود را آزاد كنى يا فلان لباس را براى من خياطت كنى و . . . كه اعتاق و خياطت فعل طرف است ، يا\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nبه شرط اين‌كه عبد يا جاريهء شما براى من فلان كار را انجام دهد . يا فرد ثالثى ضمانت كند و . . . .\r\n\r\nشرط غايت و نتيجه\r\nو گاهى به چيزى كه از قبيل غايت و نتيجهء فعل طرف است تعلّق مىگيرد ، مثلًا بايع مىگويد اين متاع را به فلان قيمت به شما فروختم به شرط اين كه فلان كتاب شما ملك من شود ( كه ملكيت ، غايت و نتيجهء فعل طرف است كه تمليك و بيع يا هبه و . . . باشد و اين افعال ، اسباب و آن غايت ، مسبب است . ) يا مثلًا مىگويد : اين جنس را فروختم به شرط اين كه فلان غلام شما منعتق ( خودبه‌خود آزاد ) شود ( كه اجراء صيغهء عتق سبب است و انعتاق و آزاد شدن ، مسبب و نتيجهء آن است . ) يا فلان زوجه خودبه‌خود مطلقه شود و . . . .\r\nاز اين سه قسم : قسم نخست يا شرط وصفى از اوصاف ، هيچ حكمى ندارد جز مسألهء خيار تخلف شرط يعنى اگر بعد از معامله معلوم شد كه متاع شخصى داراى اوصاف شرط شده هست معامله صحيح و لازم است و اگر كشف خلاف شد و معلوم گرديد كه فاقد اوصاف مذكور است ، مشترى حق‌الخيار دارد .\r\nسؤال : آيا اين شرط ضمنى تكليفاً وجوب وفا ندارد ؟\r\nجواب : خير زيرا تحصيل و ايجاد آن معقول نيست و بايع نمىتواند فىالفور در مبيع وصف كتابت يا حمل يا خياطت و . . . را ايجاد كند و چون معقول نيست و مقدور نمىباشد پس حكم تكليفى وجوب وفا هم نمىآيد و عموم « المؤمنون عند شروطهم » كه بر وجوب وفاى به شرط دلالت دارد مال غير اين قسم است يعنى به حكم عقل تخصيص خورده و مخصوص مواردى است كه وفاى به شرط و تحصيل آن از سوى مشروط عليه ممكن باشد .\r\nو قسم سوم هم كه شرط غايت بود يعنى شرط ملكيت ، زوجيت و . . . ، دو شعبه دارد و دو گونه مىتواند مراد طرفين باشد . اگر منظورشان از اشتراط غايات اين است كه مشروط عليه ، اين غايات و مسببات را از راه اسباب مخصوص آن‌ها ايجاد كند يعنى مثلًا ملكيت را از راه صيغه بيع يا هبه يا صلح ايجاد كند ، زوجيت را با صيغهء مخصوص ايجاد كند و اگر شرط مىكند كه اين متاع را فروختم به شرط اين كه دخترت يا كنيزت همسر من باشد منظورش اين است كه او را به عقد من درآورى و از طريق شرعى اين كار را انجام دهى ، در اين صورت شرط غايت به شرط فعلى از افعال طرفين برمىگردد كه قسم ثانى است ، و گرچه در ظاهر ، شرط غايت كرده ولى در واقع ، شرط فعل است و طبعاً همان احكام را دارد كه محور مباحث ما در احكام شرط صحيح است و به زودى وارد بحث آن مىشويم .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nولى اگر واقعاً منظورشان اين است كه با خود اين شرط ضمنى آن غايت و نتيجه خودبه‌خود حاصل شود و نيازى به سبب و فعل خاص نباشد و ظاهراً و باطناً شرط نتيجه به معناى واقعى كلمه است يعنى به نفس اشتراط زوجيت و قبول مشروط عليه ، دختر يا كنيزش همسر شارط شود ، اين قسم خودش سه بخش دارد .\r\nالف : دليل مسلّم شرعى دلالت دارد كه فلان غايت و نتيجه خودبه‌خود و با شرط ضمنى كردن حاصل نمىشود و حتماً نياز به سبب خاصى دارد كه شرعاً بدون آن قابل ايجاد نيست مثل زوجيت كه فقط با انشا و صيغهء نكاح حاصل مىشود ، و طلاق كه تنها با اجراء صيغهء طلاق محقق مىشود ، و عبوديت كه از راه غلبه و استيلاء حاصل مىشود ، و انعتاق كه از راه اعتاق و انشاء صيغهء عتق محقق مىشود و . . . ،\r\nيا مثلًا متاعى را گرو مىگذارد و شرط مىكند كه اگر تا فلان تاريخ خود را ندادى اين عين مرهونه خودبه‌خود مبيع و فروخته شده باشد كه مبيع شدن هم صيغهء خاص خودش را دارد و با شرط ضمنى قابل تحقق نيست در اين گونه موارد شرط ضمنى خود نتيجهء ، باطل است و از شروط فاسده مىشود كه احكام آن خواهد آمد و دليل فاسدبودن آن است كه چنين شرطى مخالف كتاب و سنت است زيرا شريعت مىگويد : اين غايات از راه اسباب خاص حاصل مىشوند نه خودبه‌خود و بدون آن اسباب ولى طرفين شرط مىكنند كه اين امور بدون اسباب خاص حاصل شود و بديهى است كه خلاف شرع است و سابقاً گفتيم شرطى كه مخالف كتاب و سنت باشد باطل است .\r\nب : و گاهى دليل مسلم شرعى داريم بر اين كه فلان غايات ، صيغهء خاصى و سبب ويژه‌اى لازم ندارد و به خود شرط ضمنى حاصل مىشوند مثل وكالت و وصايت كه امرشان آسان است و طرف مىتواند ضمن عقد بيع بگويد اين جنس را به شما فروختم به شرط اين كه تو وكيل يا وصى من باشى و نيازى ندارد صيغهء وكالت را جدا اجراء و انشاء كند ، يا در امورى كه تابع هستند و به تبع متبوعشان در ملك طرف داخل مىشوند مثل مال عبد اگر قابل تملك باشد ، يا حمل حيوان يا ميوهء درخت و . . . كه ضمن معامله عبد يا حيوان يا درخت شرط مىكند كه اموال عبد هم ملك من شود و يا ميوهء درخت هم ملك من شود و . . . كه شرط ملكيت شرط غايت است ولى در اين گونه موارد به نفس اشتراط ، اين مالكيت محقق مىشود و شرعاً سبب خاص لازم ندارد . اين قسم از شروط هم جاى بحث ندارد و حتماً وجوب وفا دارد .\r\nج : و گاهى مورد مشكوك است يعنى در ضمن عقد غايتى از غايات را شرط كرده‌اند كه نه دليل خاص داريم بر اين كه به نفس شرط حاصل مىشود و نه دليل خاص داريم كه حتماً سبب\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nخاص لازم دارد ، مثلًا در ضمن عقد بيع شرط كند كه فلان مال شما كه تابع مبيع هم نيست و از قبيل ثمره براى شجره نيست و مال مستقلى است ملك من شود يعنى عبا را مىخرد و ضمناً شرط مىكند كه كتاب هم ملك من شود ، يا فلان مال ديگر بايع صدقه باشد يا فلان عبد شما حر و آزاد باشد ( عتق سبب خاص دارد ولى حرّيت مشكوك است ) حال آيا در اين گونه موارد كه دليل نداريم بر لزوم يا عدم لزوم سبب خاص ، شرط ضمنى كفايت مىكند و چنين شرطى صحيح و لازم الوفا است يا كفايت نمىكند و حتماً بايد صيغه و سبب خاصى باشد و از آن راه كه قدر متيقن است به اين غايت و مسبب برسيم ؟\r\nشيخ مىفرمايد : صحت چنين شرطى محل اشكال است يعنى دو وجه در مسأله وجود دارد :\r\n1 . عدم صحت اين شرط : دليل اين وجه اصل عدم تحقق فلان غايت است ، يعنى شك مىكنيم كه فلان غايت به نفس اشتراط و بدون سبب خاص محقق مىشود يا خير ؟ اصل اين است كه بدون سبب خاص كه قدر مسلم است و سببيّت آن معلوم است ( مثلًا سبب حريت عتق است ، سبب ملكيت كتاب ، بيع است و . . . ) فلان غايت محقق نشود .\r\nان قلت : نيازى به دليل خاص نداريم و عموم « المؤمنون عند شروطهم » اين گونه شرطها را شامل مىشود و بر وجوب وفاى به آن‌ها دلالت مىكند و از اين راه صحت آن‌ها را كشف مىكنيم و با وجود عمومات جاى اصل عدم نيست .\r\nقلت : مرحوم شيخ در جواب مىفرمايد : در امثال مورد بحث ما عمومات مذكور جارى نمىشوند زيرا اين عمومات مبيّن حكم تكليفى هستند و به فعل اختيارى طرفين تعلق مىگيرند و شرط مذكور ( شرط نتيجه كه ملكيت و حرّيت و . . . بود ) فعلى از افعال مشروط عليه نيست تا در اختيار او باشد و وفاى به آن بر او واجب باشد .\r\n2 . صحت اين شرط ، به دو دليل : 1 . عموم « المؤمنون عند شروطهم » اين گونه موارد را هم شامل مىشود زيرا وفاى به شرط اختصاص به انجام دادن متعلق شرط يا امر مشروط ندارد تا شامل اين‌ها نشود بلكه ترتيب اثر دادن بر امر مشروط را هم شامل مىشود همانند وفاى به عهد كه گاهى متعلق عهد فعلى از افعال است و گاهى هم فعل نيست ولى ترتيب اثر دادن و باقى ماندن بر امرى و اقدام نكردن است ، در مانحن فيه هم صدقه بودن ، حريّت و ملكيت فعل نيست ولى ترتيب اثر دادن است يعنى عملًا با عبد يا مال كارى نداشته باشد ، اگر عموم اين‌ها را مىگيرد پس اين‌ها هم وجوب وفا دارند .\r\nو شاهد اين عموميت و شمول اين است كه در روايات مىبينيم امام عليه السلام در مواردى از عموم « المؤمنون عند شروطهم » استفاده كرده و بدان استناد كرده كه تمام آن‌ها از قبيل ترتيب اثر دادن\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nاست نه اقدام كردن و كارى كردن ، فىالمثل شخصى پدرش مملوك ديگرى است و زن پدر هم كنيز مكاتبه است ، حال اين شخص به زن پدر كمك مىكند كه مال الكتابه را بدهد و آزاد شود ولى ضمن آن شرط مىكند كه پس از آزاد شدن از پدرش جدا نشود و بر زوجيت او باقى بماند . امام اين شرط را صحيح و لازم الوفا دانسته « 1 » در حالى كه اين فعل نيست بلكه ترتيب اثر دادن است يعنى زن بر زوجيت قبلى باقى بماند و اقدامى نكند .\r\n2 . سابقاً در يكى از شروط صحت شرط ضمنى گفتيم كه شرط به منزلهء جزء عقد است ، بر اين مبنا علاوه بر شمول عموم « المؤمنون عند شروطهم » خود عموم « اوفوا بالعقود » اين‌جا را شامل مىشود زيرا وفاى به عقد يعنى وفاى به كل عقد و تمام مثمن را تحويل مشترى دادن يا تمام ثمن را به بايع دادن و از جمله اين كل ، همان شرط ضمنى است پس خود وفاى به عقد او را شامل مىشود و جاى كم‌ترين ترديدى نيست .\r\nوامّا اين كه طرفدار وجه اوّل مدعى شد كه ملكيت و صدقه بودن و . . . سبب خاص لازم دارند و بدون آن محقق نمىشوند ، ما مىگوييم : ادعاى مزبور مسموع نيست و هيچ دليلى بر آن قائم نشده و بلكه دليل بر خلاف آن داريم زيرا مواردى هست كه متفق‌القول پذيرفته‌اند ، مثل اشتراط ملكيت حمل حيوان و مال عبد و ميوهء درخت و . . . و اگر كسى بگويد : اين‌ها دليل نمىشود زيرا در اين موارد مال و حمل و ثمره تابع هستند و از اين جهت امرشان آسان است . در جواب مىگوييم :\r\nاين سخن نيز ناتمام است و صرف تبعيت ، دليل بر تفريق نمىشود ضمن اين كه مواردى هم داريم كه مالى تابع مال ديگر نيست مع ذلك اشتراط ملكيت آن تجويز شده مثلًا حمل حيوانى را در ضمن معاملهء حيوان ديگر شرط كنند كه حمل حيوان تابع خود حامل است نه تابع حيوان ديگر .\r\nو شاهد مطلب اين كه : علّامه در باب شرايط عوضين فرموده : « و كل مجهول مقصود للبيع لايصح بيعه و ان انضم الى معلوم » محقق ثانى در شرح اين عبارت فرموده : هيچ اشكالى ندارد كه يكى از طرفين معامله در ضمن معاملهء خاص ( مثلًا بيع حيوانى ) شرط كند كه حمل فلان حيوان ديگر كه مورد معامله هم نيست ، ملك من باشد ، « 2 » ملاحظه مىكنيد كه در اين مورد تبعيت نيست زيرا ولد و حمل برفرض كه تابع باشد تابع مادر خودش است نه حيوان ديگر ، مع ذلك حكم به صحت شده ، پس ملكيّت سبب خاصى لازم ندارد .\r\nبه هر حال نظر شيخ اعظم اين است كه شرط غايت كردن در مواردى كه مشكوك است و نمىدانيم سبب خاص لازم دارند يا نه ، اشكالى ندارد و شرط صحيحى است ، همان‌طور كه نذر غايت در اين گونه موارد اشكال ندارد ، مثلًا نذر كند كه فلان مال صدقه باشد ، فلان گوسفند\r\n\r\n\r\n","description":"","footnote":"\r\n( 1 ) . وسائل الشيعه ، ج 16 ، ص 95 ، باب 11 از ابواب مكاتبه .\r\n( 2 ) . جامع المقاصد ، ج 4 ، ص 112 .\r\n","page_name":" 291 ","page_number":291},
  {"content":"\r\n\r\nقربانى باشد ، فلان مال ملك زيد باشد كه به نفس نذر ، صدقه يا ملك و . . . مىشود و نيازى به كار خاص و تمليكى و اعطائى ندارد ، پس وفا به معناى كارى كردن باشد يا به معناى ترتيب اثر دادن باشد ، هر دو را شامل است و وفاى به هر دو واجب است .\r\n\r\nمسائل شرط فعل ( هفت مسأله )\r\nقوله : و انّما الخلاف و الاشكال فى القسم الثانى :\r\nشرط وصف تكليفش روشن ، شرط غايت هم وضعش روشن شد ، مهم شرط فعلى از افعال يكى از طرفين يا فرد ثالث است كه محل خلاف و بحث است و بايد تكليفش روشن شود كه چه احكامى براى اين شرط ضمنى در شريعت مطرح است ؟ به‌طور كلى مسائل اين بخش در هفت مسأله تبيين مىشود :\r\n\r\nمسألهء اوّل : وجوب تكليفى وفا به شرط\r\nآيا وفاى به شرط داراى وجوب تكليفى است كه اگر مشروط عليه وفا نكرد كار حرامى كرده و مرتكب معصيت شده و استحقاق عقوبت دارد ؟ يا وجوب تكليفى ندارد و صرفاً وجوب وضعى دارد يعنى شرط صحت يا لزوم معامله است و اگر مخالفت كند و به شرطش وفا نكند معامله از لزوم خارج مىگردد يا اصل معامله باطل مىگردد ؟ از منظر مشهور فقهاء وفاى به شرط ، واجب شرعى تكليفى است و مخالفت با آن حرام و معصيت است و براى اين مطلب به چند دليل استناد كرده‌اند :\r\n1 . ظاهر حديث نبوى صلى الله عليه و آله « المؤمنون عند شروطهم » « 1 » اين جمله ظاهراً خبرى است ولى يقيناً داراى معناى انشائى است و متفاهم عرفى از چنين جمله‌اى وجوب وفاى به شرط است ( در عرف هم وقتى مىگويند : مرد بايد پاى حرفش بايستد يعنى بايد به آن پايبند و وفادار باشد و نبايد تخلّف كند و گرنه مستحق سرزنش است . )\r\n2 . ظاهر حديث علوى عليه السلام\r\n« من شرط لأمرأته شرطا فليف بها فانّ المسلمين عند شروطهم الّا شرطاً حرّم حلالًا او حلّل حراماً » « 2 »\r\nعمده در اين روايت فعل امر « فليف بها » است كه ظهور در وجوب وفاى تكليفى دارد و مخالفت آن موجب عقوبت است ( مثل همهء امرهاى ديگرى كه از موالى به عبيد صادر مىشود . )\r\nقوله : و يؤكّد الوجوب : مناسب‌تر اين بود كه اين جمله ذيل حديث نبوى ( دليل اول ) ذكر مىشد چون مكمل آن است و كيف كان در برخى از كتب فقهى « 3 » در دنبالهء حديث نبوى مذكور\r\n\r\n\r\n","description":"","footnote":"\r\n( 1 ) . وسائل الشيعه ، ج 15 ، باب 20 من ابواب المهور ، ح 4 .\r\n( 2 ) . همان ، باب 40 من ابواب المهور ، ح 4 .\r\n( 3 ) . از قبيل مسالك الافهام ، ج 3 ، ص 274 ؛ شرح لمعه ، ج 3 ، ص 506 .\r\n","page_name":" 292 ","page_number":292},
  {"content":"\r\n\r\nجمله « الّا من عصى اللَّه » آمده كه تأكيدى است بر ظهور نبوى در وجوب زيرا تعبير عصيان ظاهرش مخالفت تكليف است و معصيت ، بر ترك واجب يا فعل حرام اطلاق مىشود و حمل آن بر عصيان وضعى يعنى بطلان الزام و التزام و بىاثر بودن آن‌ها خلاف ظاهر است ، البته در اين جمله دو احتمال وجود دارد :\r\nالف : استثناى از مشروط عليه باشد ( كه متفاهم عرفى همين است زيرا او است كه بايد به شرطش وفادار باشد . )\r\nب : استثناى از شارط باشد ، يعنى شرطى كه مىكند خلاف كتاب و سنت نباشد ، كه در اين صورت عصيان وضعى مىشود و ارشاد به بطلان اشتراط خواهد بود و به‌درد تأكيد مطلب ما نمىخورد .\r\n3 . قبلًا گفتيم شرط مثل جزء ، ركن عقد است و وفاى به كل عقد واجب است ( به حكم « اوفوا بالعقود » كه وجوب تكليفى دارد ) پس وفاى به شرط هم واجب است ( به وجوب تكليفى )\r\nقوله : خلافاً لظاهر الشهيد فى للمعة : در قبال مشهور مرحوم شهيد اول در متن لمعه و بعضى ديگر گفته‌اند : وفاى به شرط وجوب تكليفى ندارد و بر مشروط عليه وفاى به شرط ( انجام فعل مشروط يا ترتيب اثر دادن به آن ) واجب نيست ( كه مخالفت آن عقاب داشته باشد . ) و تنها فايدهء اشتراط آن است كه اگر مشروط عليه به شرطش وفا نكرد معامله جايز و متزلزل مىشود و مشروط له يا شارط حق فسخ پيدا مىكند پس لزوم وفا يك لزوم وضعى است و براى اين است كه معامله لازم گردد . « 1 »\r\nمرحوم شيخ مىفرمايد : دليل اين قول با ضعف و بطلان آن ، از مطلبى كه شهيد ثانى در شرح لمعه از برخى تحقيقات شهيد اول نقل كرده و تفصيل قائل شده ، روشن مىشود ، بيان تفصيل : شرطى كه در متن عقد لازم ( چون عقد جايز از بحث خارج است و خودش لازم نيست تا چه رسد به‌شرط ضمن آن كه به طريق اولى وجوب وفا ندارد و گرنه فرع زائد بر اصل مىشود . ) ذكر مىشود دو گونه است :\r\n1 . گاهى از امورى است كه خود عقد كافى است در تحقق شرط و به نفس عقد و شرط ضمن آن ، محقق مىشود بدون آن كه به سبب خاص و صيغهء مخصوص پس از عقد محتاج باشد ، مثل شرط وكالت كه بايع به مشترى مىگويد : اين متاع را به فلان مبلغ به شما فروختم به شرط اين كه در فلان امر يا در كليهء امور من وكيلم باشى و مشترى هم قبول مىكند ، در اين‌جا به نفس عقد بيع كذائى ، مشترى و كيل بايع شد و كار تمام است . حال چنين شرطى لازم و واجب الوفا است .\r\n\r\n\r\n","description":"","footnote":"\r\n( 1 ) . اللمعة الدمشقيّه ، ج 3 ، ص 130 ؛ التنقيح فاضل مقداد ، ج 2 ، ص 71 .\r\n","page_name":" 293 ","page_number":293},
  {"content":"\r\n\r\n2 . و گاهى از امورى است كه به خود اشتراط حاصل نمىشود و نفس عقد مشروط كافى نيست براى تحقق آن بلكه نياز به‌سبب وصيغهء خاصى دارد كه پس از بيع انشاء شود ، مثل شرط عتق كه بايع به مشترى مىگويد : اين كالا را فروختم به شرط اين كه فلان بنده‌ات را آزاد كنى ، يا اين عبد را مىفروشم به‌شرط اين كه آزادش كنى ، كه عتق صيغهء خاصى دارد و بايد مشترى پس از معامله ، صيغهء « اعتقتك » را بگويد تا آزاد شود . چنين شرطى لازم و واجب الوفا نيست و تنها اثرش اين است كه عقد لازم را جايز و متزلزل مىكند و اثر وضعى دارد و گرنه حكم تكليفى نمىآورد .\r\nو سرّ اين تفصيل از زبان خود شهيد بدين قرار است :\r\nشروطى كه از قسم اول باشد همانند جزئى از ايجاب و قبول شمرده مىشوند و تابع خود ايجاب و قبول است اگر در ضمن عقد لازم بيايند همان‌طور كه ايجاب و قبول لزوم آورند اين شرط هم لازم‌الوفا است ، و اگر در ضمن عقد جايز بود ( مثل عقد وكالت ) اين شرط نيز جايزالوفا است ، و چون در مورد بحث ما در ضمن بيع است پس لازم است . ولى شروطى كه از قسم دوم باشند كه پس از عقد بيع ، نياز به سبب خاص دارند ، از آن‌جا كه سبب خاص امرى است منفصل و بعداً بايد بيايد و واجب الوجود نيست بلكه به اختيار از مشروط عليه صادر مىشود ، لذا شايد بيايد و شايد نيايد پس امرى محتمل و ممكن است و واضح است كه عقدى هم كه بر اين امر ممكن و محتمل معلق شده ممكن و جايز خواهد بود نه لازم و ضرورى و اين است معناى اين كه عقد لازم تبديل به جايز مىشود .\r\nمرحوم شهيد ثانى در شرح لمعه پس از نقل اين سخنان از شهيد اوّل ، فرموده : حق با مشهور است و شرط ضمنى مطلقاً لازم الوفا است و تفصيل باطل است ، اگرچه تفصيل شهيد اول از قول او در بعضى تحقيقاتش بهتر است ( چون فىالجمله لزوم وفا را در شرط ضمنى قبول كرده است . ) « 1 »\r\nقوله : اقول : ما ذكره قدس سرّه : شيخ اعظم مىفرمايد :\r\nسخن شهيد اول در پاره‌اى از تحقيقات را نبايد تفصيلى در محل بحث بدانيم و آن را در مقابل مختار شهيد در لمعه بدانيم ( مختارش در متن لمعه اين است كه شرط فعل واجب الوفا نيست مطلقاً و سخنش در برخى تحقيقات تفصيل است بين ما كان العقد كافياً فى تحفّقه و ما لايكون العقد كافياً . . . ) آن گونه كه شهيد ثانى استنباط كرده و سخن شهيد در متن لمعه را با كلام او در تحقيقات دو قول مقابل هم دانسته است ،\r\n\r\n\r\n","description":"","footnote":"\r\n( 1 ) . شرح لمعه ، ج 3 ، ص 507 - 508 .\r\n","page_name":" 294 ","page_number":294},
  {"content":"\r\n\r\nولى چنين نيست زيرا مورد بحث ما در شرط كردن فعل جايز و مشروع در ضمن عقد است و اين كه آيا چنين فعلى با شرط كردن واجب مىشود و مشروط عليه بايد بياورد ؟ يا واجب نمىشود ؟ كه مختار شهيد در متن لمعه عدم وجوب بود .\r\nو مسألهء شرط وكالت كردن در ضمن بيع از بحث خارج است و از قبيل شرط ثبوت يا سقوط خيار نمودن در ضمن عقد است و در اين گونه موارد جا ندارد كسى بگويد اين فعل واجب است يا واجب نيست ، اين‌جا وجوب وفا به معناى ترتيب اثر دادن است كه اين هم اجماعى است و مخالفى ندارد تا شهيد ثانى سخن شهيد اول را تفصيل در مسألهء ما به‌حساب آورد ، و در يك كلام شرط وكالت از قبيل شرط غايت نمودن است كه قبلًا بحث شد و از محل نزاع ما خارج است ، بحث ما در شرط مبادى غايات يعنى فعل اختيارى مكلف است كه بايد انجام دهد يا انشائى به‌جا آورد و . . . كه آيا به مجرد اشتراط اين‌ها در ضمن عقد ، لزوم وفا پيدا مىكنند يا خير ؟\r\nقوله : و ممّا ذكرنا يظهر انّ تاييد القول المشهور :\r\nبرخى براى تاييد قول مشهور ( اگر اجماع منقول حجت نباشد ) يا استدلال براى قول مشهور ( اگر اجماع حجت باشد ) كه طرفدار وجوب تكليفى وفا به شرط بودند ، به ادعاى اجماع ابن زهره در غنيه استناد كرده‌اند كه ايشان فرموده : بالاجماع وفا به عقد لازم است . « 1 » شيخ مىفرمايد :\r\nاين استدلال ناتمام است زيرا ابن زهره اين ادّعاى اجماع را در مسألهء اشتراط خيار نموده و چنان‌كه آورديم شرط خيار و وكالت و مانند آن از محل نزاع ما خارج است و مال شرط نتيجه است نه شرط فعل .\r\nآرى علّامه در تذكره فرموده : اگر مشترى عبدى را از مالك خريدارى كند و بايع با او شرط كند كه پس از خريدن عبد را آزاد كنى ، چنين بيعى صحيح است و چنان شرطى لازم و واجب الوفا است و اين فتواى همهء علماى ما است « 2 » و اين ادعاى اجماع به درد ما مىخورد و مؤيد يا دليل قول مشهور مىشود زيرا شرط عتق از قبيل شرط فعل است كه مورد بحث ما مىباشد .\r\nقوله : ثم ان ما ذكره الشهيد قدس سرّه :\r\nشهيد اوّل فرمود : اشتراط چيزى كه فعلًا نيست و در آينده يافت خواهد شد ( مثل عتق عبد ) امرى است منفصل و جداى از عقد كه عقد بر آن معلّق شده « و المعلّق على الممكن ممكن » . . . ، مرحوم شيخ مىفرمايد :\r\nاين سخن ناتمام است زيرا خلاصه‌اش اين است كه عقد بيع اگرچه در صورت ظاهر ، معلق نيست ولى در معنى و باطن و در حقيقت ، معلّق است و حاصل ايجاب بايع كه مىگويد : « بعتك هذا العبد على ان تعتقه » اين است كه التزام من به اين معامله معلق است بر التزام\r\n\r\n\r\n","description":"","footnote":"\r\n( 1 ) . الغنيه ، ص 215 .\r\n( 2 ) . تذكرة الفقهاء ، ج 1 ، ص 492 .\r\n","page_name":" 295 ","page_number":295},
  {"content":"\r\n\r\nمشترى به عتق و اگر مشترى ملتزم به عتق نبود بايع هم ملتزم به معاوضه نيست ، اين است روح سخن شهيد اوّل و اين به چهار دليل درست نيست :\r\n1 . مشهور و معروف بين فقهاء ( همان‌طور كه قبلًا در شرط ششم از شروط صحت شرط ضمن عقد آورديم ) اين است كه شرط ضمن عقد به منزلهء جزئى از يكى از ثمن يا مثمن است نه اين كه امر منفصلى باشد كه بعداً يافت مىشود .\r\n2 . مقتضاى قاعدهء لفظى ( اصالة الاطلاق ) در عقد مشروط هم اين است كه معاوضه معلّق نيست و شرط ، التزام در ضمن التزام ديگر است و اصل عقد معلق نيست .\r\n3 . برفرض معلّق شود بايد جزماً بگوييم عقد باطل است چون بالاجماع تعليق اصل بيع قادح است نه اين‌كه بگوييم صحيح است ولى متزلزل مىباشد .\r\n4 . لازمهء سخن شهيد يعنى ادعاى تعليق عقد بر امر ممكن و محتمل اين است كه اگر شرط نبود عقد از ريشه منتفى شود نه اين كه منقلب به جايز شود ، چون « ما قصد لم يقع و ما وقع لم يقصد » ( به نظر مىرسد كه وجه سوم و چهارم يكى است و نبايد دو وجه جدا حساب شود . )\r\n\r\nمسألهء دوّم : اجبار بر وفاى به شرط\r\nاگر كسى در مسألهء نخست معتقد بود كه وفاى به شرط شرعاً و تكليفاً واجب نيست كه مخالفت آن عقاب داشته باشد بلكه وجوب شرطى و وضعى دارد يعنى اگر وفا كرد كه هيچ ، و گرنه مشروط له حق‌الخيار دارد ، چنين كسى در مسألهء دوّم كه فعلًا مورد بحث ما است حتماً معتقد است كه شارط حق اجبار ندارد و تنها حق فسخ پيدا مىكند اگر مشروط عليه به شرط خود وفا نكند .\r\nولى اگر كسى در آن مسأله طرفدار وجوب وفا شد ( كما هو المشهور ) در اين‌جا حق دارد بحث كند كه اگر طرف به شرطش وفا نكرد و امتناع كرد آيا مشروطله حق دارد او را وادار به عمل به شرط كند و به اصطلاح اجبارش كند ؟ يا حق اجبار ندارد و حداكثر اگر مشروط عليه امتناع كرد او حق فسخ پيدا مىكند ؟\r\nسه بلكه چهار قول در مسأله وجود دار :\r\n1 . آرى حق اجبار دارد آن هم مطلقاً ( در برابر تفصيلى كه بيايد ) ، عدّه‌اى طرفدار اين قول شده‌اند ، از قبيل محقق ثانى « 1 » شهيد ثانى « 2 » صاحب جواهر « 3 » و . . . .\r\n2 . خير ، حق ندارد مجبور كند مطلقاً ، عدّه‌اى از قبيل علّامه « 4 » و شهيد اول « 5 » و . . . طرفدار اين قول شده‌اند .\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 423 .\r\n( 2 ) . مسالك الافهام ، ج 3 ، ص 274 .\r\n( 3 ) . جواهر الكلام ، ج 23 ، ص 218 .\r\n( 4 ) . تحرير ، ج 1 ، ص 180 .\r\n( 5 ) . دروس ، ج 3 ، ص 214 .\r\n","page_name":" 296 ","page_number":296},
  {"content":"\r\n\r\n3 . برخى تفصيل داده‌اند بين اين كه اگر وجوب وفا حق اللَّه باشد مشترط حق اجبا ردارد و اگر حق الناس يعنى حق بايع شارط باشد حق اجبار ندارد . علامه در تذكره اين را فرموده « 1 » و از كلام صميرى هم استفاده مىشود كه در ادامه خواهد آمد .\r\n( 4 . چه‌بسا از برخى عبارات علامه قول چهارمى استفاده مىشود و آن اين است كه فرق بگذاريم ميان شرطى كه از متعلقات معامله است مثل رهن ، كفالت ، تعجيل ثمن و . . . پس حق اجبار دارد . و بين امورى كه از متعلقات معامله اجنبى است مثل اشتراط عتق عبد ، اعطاى درهمى به فقير ، خياطت ثوب و . . . كه حق اجبار ندارد ، به اين دليل كه بخش اول از شروط به منزلهء خود عوضين است كه اجبار بردار است و اگر مشترى تسليم نكند مجبورش مىكنند ، ولى بخش دوّم اين‌گونه نيست . )\r\nسخن علّامه در تحرير در باب شروط : اگر شرط به چيزى كه مصلحت متعاقدين است تعلق بگيرد مثل اجل و مدت ( كه در بيع نسيه و سلف مطرح است ) و حق‌الخيار داشتن ، و شاهد گرفتن براى معامله ( كه متاع مال خود بايع است نه اين كه فضولى باشد ) و ضامن گرفتن در معامله ( كه اگر بعداً معلوم شد مبيع ملك غير بوده ، ضامن ثمن مشترى را بدهد ) و مثل رهن ( كه مشترى چيزى را يا خود متاع را پيش بايع گرو بگذارد كه اگر پول را نداد ، بايع از آن مالش را نقد كند . ) و مثل اشتراط صفتى كه مقصود متعاملين است نظير كتابت و . . . البته بحث ما در شرط فعل است . ) حال در همهء اين موارد اصل شرط جايز ( صحيح و نافذ ) است و علاوه لزوم وفا هم دارد ( تا اين‌جا مربوط به مسألهء نخست مىشود كه وجوب وفا باشد ) سپس علامه فرموده : اگر بايع عبدى را بفروشد به شرط عتق ، هم معامله و هم شرط هر دو صحيح است آن‌گاه اگر مشترى به شرطش وفا كرد و عبد را آزاد كرد كه هيچ و گرنه آيا بايع مىتواند او را مجبور به عتق كند يا نه ؟ دو وجه است ( در ادامهء بحث از قول محقق ثانى اين دو وجه بيان خواهد شد . ) و مختار خود علامه عدم اجبار است . « 2 »\r\nسخن شهيد اول در دروس : شرط كردن هر امر جايز و مشروعى در ضمن عقد بلامانع است و اگر شرط كردند از سوى مشروط عليه لازم مىگردد و بايد به شرطش‌وفا كند ، آن‌گاه اگر به شرط وفا نكرد و اخلال نمود مشروط له حق فسخ دارد ( تا اين‌جا مال مسألهء نخست ) و آيا مشروط له حق دارد طرف را مجبور كند بر وفاى به شرط ؟ « فيه نظر » ، يعنى قول به جواز اجبار محل نظر و تأمل است . « 3 »\r\nشيخ اعظم مىفرمايد : لزوم شرط همان وجوب وفاى به آن است نه چيز ديگر . ( اين تعريض به شهيد اول است كه قبلًا در مسئلهء نخست در متن لمعه و برخى تحقيقات ، منكر وجوب\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 492 .\r\n( 2 ) . تحرير ، ج 1 ، ص 180 .\r\n( 3 ) . دروس ، ج 3 ، ص 214 .\r\n","page_name":" 297 ","page_number":297},
  {"content":"\r\n\r\nوفا شد و با مشهور مخالفت كرد ولى در دروس قائل به وجوب وفا شده و با مشهور موافقت كرده و اين در واقع وجه ضعفى براى قول قبلى شهيد است . )\r\nسخن علامه در تذكره : ايشان در ضمن مسألهء شرط عتق ( كه بايع عبدى را مىفروشد به شرط اين كه مشترى آزادش كند . ) فرموده : اگر مشترى عبد را آزاد كرد كه به شرطش وفا كرده و واجبى را انجام داده است ولى اگر امتناع كرد آيا مىتوان مجبورش كرد بر عتق ؟ بستگى دارد كه وجوب وفا حق اللَّه باشد يا حق بايع ؟ اگر حق الهى باشد آرى اجباربردار است و حاكم مىتواند مجبورش كند به عتق و اگر حق بايع باشد اجباربردار نيست ولى بايع حق‌الخيار دارد و مىتواند معامله را فسخ كند زيرا شرط او سالم نمانده و تخلّف شده است .\r\nسپس از قول شافعى دو وجه براى اجبار و عدم اجبار ذكر كرده تا اين‌جا كه فرموده : به نظر من در امثال شرط رهن و ضامن و . . . ( كه حق البايع است ) اگر امتناع كرد حق اجبار ثابت است و مىتوانند مشروط عليه را بر وفاى به شرط مجبور كنند . پس در نهايت نظر خود علّامه اجبار است . نظير آن‌جا كه در متن عقد شرط كنند كه مشترى ثمن را نقداً بپردازد ولى او اهمال كند و نپردازد كه باز حق الناس است ولى قطعاً جاى اجبار هست و بايع مىتواند مشترى را مجبور به دادن ثمن كند . « 1 »\r\nقوله : و يمكن ان يستظهر هذا القول اعنى الوجوب . . . :\r\nشيخ اعظم مىفرمايد : ما مىتوانيم قول به وجوب وفا ( در مسألهء اول ) و عدم جواز اجبار ( در مسألهء دوّم ) را استظهار كنيم از كلام هر كسى كه از طرفى براى صحت شرط به عموم « المؤمنون » استدلال كرده و از طرف ديگر قائل شده به عدم وجوب اجبار ، مثل شيخ طوسى كه از طرفى براى صحت اشتراط عتق عبد مبيع ، به عموم « المؤمنون » استدلال كرده از طرفى فرموده : اگر مشروط عليه امتناع نمود و عبد را آزاد نكرد آيا مجبورش مىكنند يا نه ؟ دو قول است : يكى وجوب اجبار به اين دليل كه عتق عبد با شرط كردن ، مورد استحقاق و حق بايع قرار گرفته و مىتواند طرف را مجبور كند . و ديگرى عدم وجوب اجبار و اين كه صرفاً بايع حق خيار پيدا مىكند ، سپس شيخ طوسى فرموده : اقوى همين قول ثانى است كه عدم وجوب اجبار باشد . « 2 »\r\nكيفيت استظهار شيخ اعظم : از طرفى جاى انكار نيست كه حديث « المؤمنون » هم خودش ظهور در وجوب وفا دارد و هم به قرائن متصله ( مثل « الّا من عصى اللَّه » يا « الّا شرطاً حرّم حلالًا » . . . ) ظهور در وجوب وفا دارد و هم به قرائن منفصله ( روايات ديگرى مثل « فليف بشرطه » و . . . ) ظهور در وجوب وفا دارد ، پس شيخ طوسى قائل به وجوب وفا است . و استظهار بالاتر اين است كه\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 492 .\r\n( 2 ) . مبسوط ، ج 2 ، ص 151 .\r\n","page_name":" 298 ","page_number":298},
  {"content":"\r\n\r\nشيخ طوسى و پيروان او شرط فاسد را مفسد نمىدانند و مع ذلك براى صحت شرط به عموم « المؤمنون » استدلال مىكنند كه اين استدلال متوقف است بر اين كه از حديث « المؤمنون » اراده وجوب شود و گرنه اگر استحباب از آن استفاده شود با فساد شرط منافاتى ندارد كه شرط فاسد باشد و در عين حال وفا مستحب باشد ( البته شرط فاسدى كه خلاف كتاب و سنت نباشد مثل شروط لغوى كه غرض عقلائى ندارد ، مثلًا زنى با مردش شرط كند كه هميشه حليم بخورد ، يا شرط كند كه شوهرش او را از فلان شهر خارج نكند و . . . ) پس به اين دو بيان استظهار مىكنيم كه شيخ طوسى قائل به وجوب وفا و عدم وجوب اجبار است .\r\nقوله : ثم ان الصيمرى فى غاية المرام قال . . . :\r\nصيمرى در غاية المرام فرموده : علماى شيعه اجماع دارند بر اين كه شرط عتق در ضمن عقد بيع صحيح است ( چون نه مخالف كتاب است و نه خلاف سنت تا خلاف شرع و باطل باشد ) و وقتى صحيح شد به دنبالش وفاى به آن واجب است ولى بحثى است در اين كه آيا عتق حق خداوند است ؟ يا حق بايع مشترط است ؟ يا حق خود عبد مبيع است ؟ سه احتمال در مسأله وجود دارد :\r\n1 . حق بايع باشد كه مختار علامه در قواعد و تحرير همين است به اين دليل كه فرموده : اگر مشترى امتناع كرد كسى نمىتواند او را مجبور كند بر عتق ، از اين حكم به عدم اجبار ، فهميده مىشود كه حق را براى بايع مىداند و گرنه حق اللَّه و حق العبد چنين نيست و اگر از يكى از اين دو قسم بود اجباربردار بود .\r\n2 . حق اللَّه باشد ، بنابراين اگر مشروط عليه امتناع كرد حاكم شرعى او را مجبور مىكند ، ضمناً با اسقاط بايع هم ساقط نمىشود زيرا ربطى به بايع ندارد و حق الهى است ، آرى طبق احتمال اول كه حق بايع بود قابل اسقاط بود و اگر مشترى امتناع مىكرد بايع مخير بود ميان امضا و فسخ .\r\n3 . حق عبد باشد ، بنابراين نيز اگر مشترى امتناع كرد عبد حق دارد شكايت كند و او را نزد حاكم ببرد تا حاكم مجبور به عتق كند ، ولى بنا بر هر سه احتمال تا زمانى كه آزاد نشده هر درآمدى كسب كرد مال مشترى است « 1 » ( و نظير نمائات مبيع است كه در ملك مشترى حادث مىشود كه مال مشترى است . )\r\nقوله : و ظاهر استكشافه مذهب العلامه قدس سرّه :\r\nصميرى از استناد علّامه به عدم اجبار مشترى بر عتق ، استفاده كرد كه علامه اين حق را براى بايع مىداند و ضمناً اين يك حكم كلى است كه هر شرطى كه مخصوص مشروط له باشد بالاجماع اجباربردار نيست و ظاهر اول كلام علامه در تذكره نيز همين بود ولى در آخر كلامش فرموده :\r\n\r\n\r\n","description":"","footnote":"\r\n( 1 ) . غاية المرام ، خطى ، ص 304 .\r\n","page_name":" 299 ","page_number":299},
  {"content":"\r\n\r\n« والاولى عندى الاجبار » و طرفدار اجبار شد آن هم مطلقاً يعنى چه وجوب وفا را حق بايع بدانيم يا حق الهى يا حق عبد ، فرقى ميان اين صور نيست .\r\nقوله : و ما ابعد ما بين ما ذكره الصيمرى :\r\nشيخ اعظم مىفرمايد : سخن صميرى با كلام محقق ثانى و شهيد ثانى صد و هشتاد درجه فاصله دارد و مقابل هم قرار دارند زيرا صيمرى اوّل قبول كرد كه وفاى به شرط شرعاً واجب است و در عين حال ادعاى اجماع كرد بر عدم اجبار و گفت با اين كه وفا واجب است ولى اجماعاً حق اجبار ندارد البته در خصوص احتمال اين كه حق بايع باشد . ولى محقق ثانى و شهيد ثانى مىفرمايند : اگر وفاى به شرط را واجب دانستيم حتماً حق اجبار ثابت است و جاى بحث ندارد ( يعنى قطعى و اتفاقى است و جاى ترديد و شك نيست .\r\nسخن محقق ثانى در جامع المقاصد : آيا مشترى بر اعتاق عبد مجبور مىشود يا خير ؟ دو وجه است :\r\n1 . خير ، جاى اجبار نيست زيرا بايع راه چارهء ديگرى دارد و آن حق‌الخيار و فسخ است و راه منحصر به اجبار نشده تا بتواند مشترى را مجبور كند .\r\n2 . آرى ، حق اجبار دارد به دليل عموم آيه « اوفوا بالعقود » و روايت\r\n« المؤمنون عند شروطهم . . . »\r\nو خود محقق ثانى همين را وجيه‌تر دانسته پس حق اجبار دارد و با آمدن وجوب وفا حق اجبار هم مىآيد . « 1 »\r\nسخن شهيد ثانى در مسالك : در اين رابطه دو قول است :\r\n1 . وفا واجب نيست و بايع اختيار فسخ دارد به دليل اصل عدم وجوب وفا ( استصحاب عدم ازلى يا الاصل فى كل امر حادث شك فى وجوده ، عدمه . )\r\n2 . وفا واجب است به دليل آيه « اوفوا بالعقود » و روايات « المؤمنون عند شروطهم » و وقتى وفا واجب شد پس حق فسخ ندارد و بايد مشروط عليه را بر وفاى به شرط وادار كند . « 2 »\r\nمرحوم شيخ مىفرمايد : ظاهر كلام شهيد اين است كه در دو مسألهء ( اول و دوم يعنى وجوب وفا و جواز اجبار ) يك اختلاف بيشتر نيست و هركس در مسألهء اول قائل به وجوب وفا شده در مسألهء ثانى هم قائل به اجبار شده و هركس آن‌جا وفا را واجب ندانسته در اين‌جا هم اجبار را قائل نشده ، كما اين‌كه ظاهر صيمرى اين بود كه بالاجماع وفا واجب است و بالاجماع اجبار صحيح نيست ( در خصوص حق بايع بودن ) ، ولى كلمات اصحاب را كه ملاحظه مىكنيم ، مىبينيم در هر دو مسأله اختلاف است ، در مسألهء وجوب وفا ، بين مشهور و شهيد اول نزاع بود و در مسألهء تسلّط\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 422 .\r\n( 2 ) . مسالك الفهام ، ج 3 ، ص 274 .\r\n","page_name":" 300 ","page_number":300},
  {"content":"\r\n\r\nبر اجبار ، بين جماعتى از فقهاء و ديگران اختلاف بود و چنين نيست كه هركس در مسألهء اوّل طرفدار وجوب وفا بود در مسألهء دوّم حتماً قائل به اجبار باشد .\r\nقوله : و كيف كان فالاقوى ما اختاره جماعة :\r\nمختار شيخ اعظم در مسألهء حق اجبار ، قول اول است يعنى اگر مشروط عليه امتناع كرد او را مجبور مىكنند تا به شرطش وفا كند ( و مثلًا عبد را آزاد كند ) و در مرحلهء اول حق فسخ ندارد بلكه تنها حق اجبار دارد و دليل شيخ عموم آيه « اوفوا بالعقود » و روايات\r\n« المؤمنون عند شروطهم »\r\nاست كه بر وجوب وفاى به عقد و شرط دلالت مىكنند و همان‌طور كه وفاى به عقد يعنى عمل به آن نمودن و پاى عقد ايستادن و تسليم عوضين به يكديگر كه اگر نكنند مجبور مىشوند ، همين‌طور وفاى به شرط هم يعنى عمل به آن و پاى شرط باقى ماندن به‌طورى كه اگر عمل نكند مجبورش مىكنند .\r\nسرّ مطلب اين است كه مشروط له با شرط ضمن عقد همان‌طور كه مالك عوض مىشود و حق مطالبه و اجبار دارد همين‌طور مالك شرط هم مىشود و حق دارد طرف را بر تسليم شرط و وفاى به آن مجبور سازد .\r\nو اين كه محقق ثانى فرموده : نوبت به اجبار نمىرسد چون راه ديگرى وجود دارد و آن فسخ كردن و جبران ضرر از راه فسخ است ، ما قبول نداريم زيرا حق خيار براى جبران ضرر جعل شده و دفع ضرر بدين وسيله آخرين راه است يعنى اگر به اختيار خودش به شرط عمل كرد نوبت به فسخ نمىرسد ، و اگر به اجبار به شرط عمل كرد نوبت به فسخ نمىرسد ، آرى اگر به هيچ وجه به شرط وفا نكرد نوبت به فسخ مىرسد تا دفع ضرر كند .\r\nقوله : و قد يتوهم انّ ظاهر الشرط . . . :\r\nبرخى پنداشته‌اند مشروط له حق اجبار ندارد به اين دليل كه معناى شرط كردن فعلى اين است كه مشروط عليه با اراده و اختيار خويش آن را انجام دهد يعنى اگر خواست انجام دهد و اگر نخواست انجام ندهد ، حال كه مقتضاى خود شرط ضمنى اين است ، اگر مشروط عليه امتناع كرد و نحو است انجام دهد در واقع شرط متعذر شده و نوبت به فسخ مىرسد و وادار كردن او بر عمل به شرط فايده‌اى ندارد و نامش وفا به شرط نيست . پس اگر به ميل خويش وفا كرد كه چه بهتر و گرنه حق اجبار نداريم و نوبت به حق فسخ مىرسد .\r\nمرحوم شيخ در جواب توهم مىفرمايد : آن‌چه شرط شده خصوص فعلى اختيارى يا اجبارى با اين قيد نيست ، بلكه نفس فعل است يعنى مثلًا نفس خياطت لباس يا اعتاق عبد شرط شده و وقتى خود عمل واجب شد اجبار بردار هست و بر عمل واجب مىتوان طرف را مجبور\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nكرد ، پس اجبار طرف بر فعل شرط ، اجبار بر خود واجب است و بايد چنين باشد . آرى اگر در متن عقد شرط كنند كه مشروط عليه به ميل و ارادهء خويش به شرط عمل كند نوبت به اجبار نمىرسد و اگر طرف امتناع كرد حق اجبار ندارد و اصولًا اجبار فايده‌اى ندارد و موجب تحقق شرط نمىشود چون شرط امر اختيارى است نه اجبارى ، و لذا نوبت به اعمال فسخ مىرسد و شارط حق فسخ دارد ، ولى فرض اين است كه چنين تصريحى نشده و نفس عمل واجب شده و اجباربردار است ، بنابراين اگر مشروط عليه امتناع كرد شارط حق اجبار دارد و اگر از اين راه هم به مطلوب نرسيد نوبت به فسخ مىرسد .\r\n\r\nمسألهء سوّم : جواز فسخ با قدرت بر اجبار طرف\r\nدر مسألهء قبل روشن شد كه اگر مشروط عليه امتناع كرد مشروط له حق اجبار دارد ، حال گاهى وى از مجبور كردن طرف و وادار كردن او به انجام شرط ، عاجز است و به هر دليل نمىتواند او را مجبور كند ؛ در اين فرض حق فسخ دارد و از اين طريق ضرر خويش را جبران مىكند . ولى گاهى مىتواند طرف را مجبور كند به انجام شرط ، آيا با تمكن از اجبار هم مىتواند راه فسخ را اختيار كند و متوسل به زور و اجبار نشود و در حقيقت مختار باشد كه طرف را مجبور كند به انجام شرط ، يا معامله را فسخ كند ؟ يا حق فسخ ندارد و در فرض قدرت بر اجبار فقط حق اجبار دارد ، آرى اگر عاجز بود از اجبار نوبت به فسخ مىرسد و اين دو در طول يكديگرند نه در عرض هم كه مخيّر باشد ؟\r\nمختار شهيد ثانى در شرح لمعه احتمال ثانى است كه با تمكن از اجبار ، حق فسخ ندارد « 1 » ولى علامه در جايى از تذكره به احتمال اول تصريح كرده است ، ايشان مىفرمايند : اگر بايع متاعى را به ديگرى بفروشد به شرط اين كه مشترى هم آن را به فرد ثالث بفروشد يا قرض دهد ( حال فرقى ندارد كه شرط حالى باشد كه همين الان به فرد ثالث بفروشى ، يا استقبالى باشد كه پس از يك ماه چنين بكنى ) بر مشترى است كه به شرطش وفا كند ( وجوب وفا كه در مسألهء اول گذشت ) و اگر وفا نكرد و امتناع ورزيد معامله باطل نمىشود ولى مشروط له ( بايع ) مختار و مخير است بين اين كه معامله را فسخ كند يا طرف را الزام به عمل به شرط نمايد . « 2 »\r\nمرحوم شيخ طرفدار احتمال ثانى است ( به پيروى از شهيد ثانى و غير واحدى از علماء نظير محقق سبزوارى در كفاية الاحكام ، فاضل نراقى در عوائد و صاحب جواهر در جواهر ) و مىفرمايد : با تمكن از اجبار هيچ دليلى بر جواز فسخ و حق‌الخيار نداريم زيرا قبلًا در مسألهء ثانى ( اواخر مسأله ) آورديم كه مقتضاى عقدى كه در ضمن آن شرطى شده ، اين است كه هم به عقد\r\n\r\n\r\n","description":"","footnote":"\r\n( 1 ) . شرح لمعه ، ج 3 ، ص 506 .\r\n( 2 ) . تذكرة الفقهاء ، ج 1 ، ص 490 .\r\n","page_name":" 302 ","page_number":302},
  {"content":"\r\n\r\nعمل شود و هم به شرط ( به بركت عموم وفاى به عقد و شرط ) و در اين جهت فرقى ميان اختيار و اجبار نيست يعنى اگر به اختيار خود عمل كردند چه بهتر و اگر نه قهر و اجبار مىآيد و مجبور به عمل مىشوند ، و با امكان قهر و اجبار نوبت به خيار فسخ نمىرسد ، آرى با تعذر اجبار جاى خيار فسخ است تا ضرر بايع جبران شود .\r\nقوله : الّا ان يقال انّ العمل بالشرط . . . :\r\nمگر كسى اين‌طور بگويد كه عمل به شرط حقى است به نفع مشروط له و عليه مشروط عليه و حق لازم است و حق اجبار هم دارد ولى همهء اين‌ها در صورتى است كه مشروط له بنا را بر وفاى به عقد بگذارد و پاى عقدش بايستد ولى هنگامى كه او هم تصميم به فسخ مىگيرد و زبان حالش اين است كه حالا كه مشترى به شرط عمل نمىكند و در واقع به عقد مشروط وفا نمىكند من هم وفا نمىكنم و فسخ مىكنم ، چنين حقى دارد و اين در واقع به منزلهء اقالهء طرفين است كه با اختيار و تراضى تفاسخ مىكنند ، پس با تمكن از اجبار هم حق فسخ دارد .\r\nقوله : و هذا الكلام لايجرى مع امتناع احدهما . . . :\r\nگويا كسى مىگويد : اگر چنين است كه بايع هم حق فسخ دارد و به منزلهء اقاله است پس در فرضى هم كه نسبت به اصل عوضين اشكال پيش آمد و يكى از طرفين از تسليم ما فى يده امتناع كرد بايد طرف ديگر حق فسخ داشته باشد و اين به منزلهء اقالهء طرفينى باشد ، در حالى كه شما در امتناع از تسليم عوض ، اين حرف را نمىزنيد و طرفدار اجبار بر تسليم هستيد ، چرا ميان امتناع از تسليم يكى از دو عوض با امتناع از فعل شرط ، فرق مىگذاريد ؟ !\r\nمرحوم شيخ در پاسخ مىفرمايد : قياس مع‌الفارق است و در باب امتناع از تسيلم عوض ، اين حرف را نمىتوانيم بزنيم زيرا به مجرد عقد بيع ، هريك از طرفين مالك عوضى مىشود كه در دست ديگرى است و معلوم است كه با امتناع يك طرف و عدم تسليم او متاع از ملك طرف مقابل خارج نمىشود بلكه كماكان به ملك او باقى است و قهراً مجبور مىكنند كه عوض را به رفيقش بپردازد .\r\nولى باب شرط فعل اين‌گونه نيست زيرا مشروط فعل غير است ( خياطت ، اعتاق و . . . ) و فعل غير ملك مشروط له نيست و معنى ندارد كه من مالك انشاء عتق مشترى باشم و لذا اگر مشترى وفا نكرد ، در واقع عقد مشروط را از سوى خود نقض كرده پس بايع هم حق نقض عقد به وسيلهء فسخ كردن را دارد و معامله متزلزل است .\r\nقوله : فتأمل : اشاره به اين كه پاسخ شيخ ناتمام است و به قول مرحوم ايروانى در حاشيه : « هذا كلام يُشبه كلام الاطفال فى مقام اللجاج » و سر مطلب اين است كه فعل هم قابل تملك است مثل\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nاجيرى كه در ظرف يك روز مدت اجاره ، كارفرما مالك كار او است پس مشروط له هم مالك شرط است ، يا اشاره به اين است كه نقض يك طرف مجوز نقض طرف ديگر نمىشود پس بايد مجبورش كنند به وفاى به شرط .\r\nقوله : ثم على المختار من عدم الخيار : بر ملك ما كه با تملك از اجبار فقط حق اجبار دارد نه حق‌الخيار و تنها در فرض تعذر اجبار نوبت به اعمال خيار مىرسد . حال اگر طرف امتناع كرد و بايع هم قدرت وادار كردن او به انجام شرط را نداشت در اين فرض تنها خيار فسخ دارد . ولى اين نكته را بايد عنايت كرد كه اگر فعل مورد شرط نظير خياطت لباس باشد كه ربطى به حاكم شرع ندارد مطلب همان است كه ذكر شد يعنى پس از امتناع طرف ، و عجز مشترط از اجبار ، حق فسخ مىآيد ، امّا اگر شرط از قبيل انشاء عتق باشد كه نيابت‌بردار است ، اگر مشترى امتناع كرد آيا نوبت مىرسد به انشاء حاكم و حاكم شرع بايد انشاء عتق كند به نيابت از مشترى يا خير ؟ مىفرمايد : بعيد نيست كه چنين باشد و حاكم ايقاع عتق كند زيرا بر حسب روايات حاكم ولى ممتنع است و بر اين‌گونه كسان ولايت دارد يا بر ممتنعات سلطنت دارد « السلطان ولىّ الممتنع » و يكى از ممتنعات همين مورد بحث ما است پس حاكم انشاء عتق مىكند و بدين وسيله ضرر مشروط له دفع مىشود . ( بنابراين با امكان انشاء حاكم هم نوبت حق فسخ نمىرسد و مشروط له حق فسخ ندارد . )\r\n\r\nمسألهء چهارم : فرض تعذر شرط و استحقاق ارش\r\nاگر چنان‌چه شرطى كه در ضمن عقد آورده‌اند و عقد را مقيد به آن نموده‌اند متعذر شد و امكان دست‌رسى به آن وجود نداشت ( مثلًا شرط عتق كرده بودند ولى قبل از انشاء عتق از سوى مشترى ، عبد تلف شد و جا ندارد كه « اعتقت » بگويد . ) قطعاً مشروط له حق‌الخيار پيدا مىكند و مىتواند معامله را فسخ كند ، ولى آيا حق ارش هم دارد كه معامله را امضا كند و بابت تعذر شرط ارش بگيرد ؟\r\n( منظور تفاوت ما بين متاع با شرط يا بدون آن است به نسبت از كل قيمت ، نه تفاوت از قميت واقعى ، زيرا ضمان در مورد بحث ما اگر هم باشد از نوع ضمان معاوضى است كه ثمن المسمّى منظور مىشود نه ضمان يدى كه تمام قيمت واقعى و تفاوت نسبت به آن باشد . ) دو وجه در مسأله موجود است :\r\n1 . مختار شيخ اعظم اين است كه مشروط له حق ارش ندارد زيرا ارش گرفتن يا يك حكم تعبدى است و تعبداً ثابت است ( مثل باب خيار عيب ) كه دليل مىطلبد و در مورد بحث دليل نداريم و يا به‌عنوان جزئى از يكى از عوضين است كه در مورد بحث ما اين هم نيست چون شرط\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nضمنى ( شرط اعتاق و تدبير و مانند آن ) به منزلهء قيد ( وصف از قبيل كتابت عبد ، خياط بودن او و . . . ) است و همان‌طور كه اگر كسى عبد كاتب خريدارى كند سپس معلوم شود كه عبد فاقد كتابت است ، حق ارش ندارد و تنها حق رد دارد ، همين‌طور در مورد بحث ما اگر شرط متعذر شد حق فسخ دارد ولى حق ارش ندارد .\r\nسرّ مطلب اين است كه تقييد امر مادى و محسوس نيست تا قسمتى از عوض در برابر قيد باشد بلكه يك امر معنوى و غيرمحسوس و ذهنى است كه اگرچه در زيادى يا كاستى ماليت مال دخالت دارد ولى خودش ماليت ندارد و چيزى در مقابل آن قرار نمىگيرد ( در واقع از قبيل داعى است بر كم‌تر يا بيش‌تر دادن ثمن . ) روى اين اصل اگر قيد يا شرط مذكور متعذر شد تنها خيار فسخ مىآيد نه ارش .\r\nان قلت : اگر اوصاف ، ماليت ندارند و مقابله با مال نمىكنند و به اين دليل ارش منتفى است پس چرا وصف صحت مقابله با مال مىكند و اگر متاع معيوب بود مشترى حق ارش دارد ؟\r\nقلت : ( اوّلًا حساب وصف صحت از ساير اوصاف جدا است و بعيد نيست كه عرف براى وصف صحت ارزش قائل باشد ، و ثانياً ) وصف صحت دليل خاص دارد و آن رواياتى است كه در باب خيار عيب گذشت و از آن‌ها مسألهء ارش استفاده مىشد ولى در ساير اوصاف ( كتابت و . . . ) و شروط ضمنى چنين نصى نداريم پس حق نداريم قائل به ارش شويم .\r\n2 . قوله : و ظاهر العلّامه ثبوت الارش . . . :\r\nولى نظر علامه اين است كه اگر شرط ضمنى متعذر شد حق ارش مىآيد . مثلًا عبدى را فروخت و شرط كرد كه مشترى آزادش كند ( و به همين دليل به قيمت كم‌ترى فروخت ) سپس قبل از اعتاق مشترى عبد مرد و شرط عتق ميسّر نشد علامه فرموده حق دارد ارش و تفاوت بگيرد . « 1 »\r\nصميرى هم از علامه پيروى كرده و در مسألهء شرط تدبير عبد فرموده : اگر بايع عبدى را بفروشد و شرط كند كه مشترى عبد را تدبير كند ( يعنى بگويد : انت حرٌ دبر وفاتى ) در اين‌جا اگر مشترى امتناع كرد و تدبير نكرد بايع حق دارد معامله را فسخ كند و حق دارد امضا كند مجاناً و حق دارد امضا كند و ارش بگيرد يعنى تفاوت قيمت عبد اگر به نحو مطلق و بدون شرط تدبير فروخته مىشد ( كه قيمتش بيش‌تر بود ) با قيمت آن اگر به‌شرط تدبير فروخته شود ( كه قيمتش كم‌تر بود ) و تفاوت را از ثمن المسمّى منظور مىكنند نه از قيمت واقعى مبيع ، چون ضمان معاوضى است نه ضمان يدى . « 2 »\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 492 .\r\n( 2 ) . غاية المرام ، خطى ، ج 1 ، ص 305 .\r\n","page_name":" 305 ","page_number":305},
  {"content":"\r\n\r\nمرحوم شهيد اول در دروس سخن علّامه را كه قائل به ارش بود تضعيف كرده و فرموده : اين‌جا جاى ارش نيست به همان دليل كه ما گفتيم كه شروط كذائى مثل قيود معنوى و اوصاف مىباشند كه اگرچه در زيادى يا كمى قيمت متاع دخالت دارند ولى خودشان ارزش مالى ندارند و قسمتى از ثمن در مقابل شروط قرار نمىگيرد و توزيع نمىشود تا ارش ثابت شود بلكه تمام ثمن در مقابل عين مبيع قرار مىگيرد . « 1 »\r\nضعيف‌تر از سخن علامه ، كلام صميرى است كه فرمود : به مجرّد امتناع مشروط عليه از وفاى به شرط ( ولو شرط متعذر نشده و عبد موجود است و امكان اعتاق هم وجود دارد ولى مشترى اين كار را نمىكند . ) مشروط له حق دارد ارش بگيرد ، كه اين سخن هيچ دليلى ندارد و مجرّد امتناع حتى موجب فسخ هم نمىشود ( بلكه حق اجبار مىآيد ) تا چه رسد به اين كه موجب ارش باشد و اين است وجه اضعف بودن .\r\nقوله : ولو كان الشرط عملًا من المشروط عليه :\r\nگاهى شرط ضمنى از قبيل انشاء عتق و تدبير و مانند آن است كه قولى است و از مشروط عليه صادر نمىشود . تا به حال اين قرض بحث شد كه اگر شرط متعذر شد حق ارش نمىآيد .\r\nو گاهى شرط فعلى از افعال مشروط عليه است و عملى است كه از او صادر مىشود ، حال اگر چنين چيزى را شرط كنند ، باز گاهى عملى است كه ارزش و ماليت ندارد و عرف در برابر آن پول نمىپردازد ( مثلًا كمك كند و چيزى را جابه‌جا كند يا از دست طرف بگيرد و زمين بگذارد ، يا ماشين او را روشن كند و . . . ) در اين فرض هم اگر امتناع كرد يا متعذر شد حق ارش نمىآيد چون شرط فعلى كرده كه ماليت ندارد .\r\nو گاهى عملى را شرط كرده كه ماليت دارد و عرف در برابر آن پول مىدهد و مورد معامله قرار مىگيرد مثل خياطى كردن و دوختن جامه ، ( رنگ كردن لباس ، اتو كردن ، شستن جامه و . . . ) حال اگر چنين عملى را شرط كردند و پس از معامله متعذر شد آيا مشروط له حق دارد بابت اين عمل اجرت آن را از مشروط عليه بگيرد ( منظور اجرة المثل است ) يا باز هم حق اجرت ندارد و تنها خيار فسخ پيدا مىكند ؟\r\nدو نظر به‌وجود دارد :\r\n1 . علامه در تذكره طرفدار اخذ اجرت است و در جائى از تذكره فرموده : اگر مشترى بر بايع ، عمل جايز و مشروعى را شرط كند كه آن عمل قيمت و ارزش دارد مثلًا شرط كرده كه جامه را خريدم به شرط اين كه رنگ كنى و مصبوغاً تحويل من دهى ، ولى بايع بدون رنگ كردن تحويل مشترى داد و قبل از آن‌كه بايع را مجبور به صبغ كند جامه تلف شد و وقتى براى صبغ باقى نماند ،\r\n\r\n\r\n","description":"","footnote":"\r\n( 1 ) . دروس ، ج 3 ، ص 216 .\r\n","page_name":" 306 ","page_number":306},
  {"content":"\r\n\r\nدر اين‌جا مشترى مخير است كه معامله را فسخ كند يا امضا كند و اجرت رنگ كردن جامه را از بايع بگيرد .\r\nو اگر عمل مشروط ارزش مالى ندارد ، فقط حق دارد فسخ كند يا امضا مىكند ولى مجّاناً و حق ندارد تقاضاى عوض كند چون شرط متعذر و تالف ارزشى ندارد . « 1 »\r\nدر جاى ديگر فرموده : اگر شرط عليه مشترى باشد مثلًا مىگويد : اين منزل را به شما فروختم به فلان مبلغ به شرط اين كه فلان لباس مرا رنگ كنى و قبل از رنگ كردن مشترى ، جامه تلف شد باز اگر اين كار قيمت و ارزشى دارد مشروط له مخير است بين فسخ فى الكل يا امضاء كل مجاناً و يا امضا كند و تفاوت قيمت را بگيرد و اگر ارزشى ندارد تنها حق فسخ پيدا مىكند نه حق اخذ قيمت . « 2 »\r\nقوله : والظاهر ان مراده : شيخ اعظم مىفرمايد : منظور علامه از عمل قيمت‌دار عبارت است از عملى كه فى نفسه قيمت و ارزش دارد و عرف در برابر آن مال مىپردازد ، خواه عمل خالص باشد مثل خياطى كردن و دوختن جامه با نخ خود صاحب جامه ، يا عين محض باشد مثل مال عبد كه ضميمهء عبد مىشود يعنى عبدى را خريده به شرط اين كه مال عبد هم به مشترى منتقل شود كه مال ، عين خارجى است ؛ و يا عمل و عين هر دو باشد مثل رنگ كردن كه هم كارى است كه رنگ رز انجام مىدهد و هم عين خارجى است به لحاظ عرض و جوهر رنگ و در هر حال عمل ماليت دارد يا مورد شرط ارزش دارد .\r\nدر اين فرض علّامه طرفدار ثبوت ارش است كه اگر شرط متعذر شد حق ارش دارد ، امّا شروط و اوصافى كه خودشان ماليت ندارند ولى در قيمت مبيع يا ثمن دخالت دارند و موجب كم و زياد شدن قيمت مىشوند موردنظر علامه نيست زيرا كه هر شرطى از شروط اين خصوصيت را دارند و جاى تفصيل نيست .\r\nقوله : و ما ذكره قدس سرّه لايخلو عن وجه : مرحوم شيخ مىفرمايد : فرمايش علامه متين و قابل استدلال است و جا دارد كسى اين تفصيل را بدهد . ولى مقتضاى معاوضه غير از اين است زيرا معاوضه بين خود عوضين ( ثمن و مثمن ) واقع شده و مقتضاى معاوضه كذائى اين است چيزى در برابر شرط يا وصف واقع نشود ( چه شرط ، عمل باشد يا وصف ؛ عمل هم كه بود چه قيمت و ارزش داشته باشد يا نه ) بنابراين حق ارش وجهى ندارد و تنها حق فسخ دارد ، آرى اگر به اين نحو معامله مىكردند كه جامه و خياطت را به فلان مبلغ فروختم يا عبد و مالش را به فلان مبلغ خريدم ، و بعداً خياطت يا مال عبد متعذر مىشد جاى ارش بود چون خياطى و مال عبد ، ضميمه و\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 491 .\r\n( 2 ) . همان .\r\n","page_name":" 307 ","page_number":307},
  {"content":"\r\n\r\nجزء مبيع است و مقدارى از ثمن مقابل آن واقع شده ( البته از ارش بالاتر و به همان نسبت معامله باطل مىشود و خود ثمن برمىگردد . ) ولى اين كار را نكرده‌اند بلكه معامله روى جامه‌اى كه خياطى شود يا عبدى كه مالش همراه او باشد ( به‌صورت تقييد يا شرط ) واقع شده و اگر شرط يا وصف متعذر شد تنها حق فسخ دارد تا از اين طريق ضرر را جبران كند و حق ارش ندارد و چون مانحن فيه از اين قبيل است پس جاى ارش نيست و سخن علامه را نمىپذيريم .\r\nقوله : و لذا لايشترط قبض ما بازاء المال . . . : اين هم شاهدى است كه مورد معامله عبد و مال او نيست كه مال او هم جزء مبيع باشد بلكه مبيع ، عبدى است كه مال او نيز همراه او باشد ، بيان شاهد : اگر مال عبد از نقدين ( درهم و دينار ) است و ثمن هم از نقدين است ، چنان‌چه معامله بر عبد و مال او بود حتماً بايد تقابض فى المجلس صورت بگيرد چون در بيع صرف اين شرط معتبر است و اگر قبض فى المجلس نيايد معامله باطل است ، در حالى كه در مورد بحث ما اگر عبدى را خريد به شرط اين‌كه مال عبد هم به مشترى منتقل شود ، كسى قائل به قبض فى المجلس نشده و حكم به بطلان بدون آن نكرده است . اين شاهد است كه معامله روى عبد كذائى واقع شده و خود عبد ، مبيع است و شرط ضمنى ، مقابله با مال نمىكند و لذا تمام ثمن هم در خارج از مجلس معامله پرداخت شود مانعى ندارد .\r\nضمناً آن‌چه تا به حال گفتيم راجع به شروطى بود كه ماليت نداشت و شرع و عرف با آن‌ها معاملهء جزء نمىكنند ولى شروطى هم هست كه به منزلهء اجزاء هستند و عرف با آن‌ها مثل جزء عوض برخورد مىكند كه راجع به آن‌ها بعداً در مسألهء هفتم از اين مسائل بحث خواهيم كرد .\r\n\r\nمسألهء پنجم : بقاء خيار فسخ با تعذر رد عين\r\nگاهى شرط ضمن عقد متعذر نشده و مقدور مشروط عليه است و مىتواند به آن وفا كند ، در اين‌جا سخن از اين بود كه اگر به اختيار و طيب نفس خود وفا كرد كه هيچ ، و گرنه مجبورش مىكنند كه به شرط وفا كند .\r\nو گاهى شرط مذكور متعذّر شده ( چه ربطى به مشروط عليه نداشته باشد مثلًا عبد مرد و آزاد كردن او امكان ندارد ، يا جامه تلف شد و رنگ كردن آن ممكن نيست ، يا مربوط به او است يعنى مىتواند شرط را عمل كند ولى امتناع مىكند و طرف هم آن قدرت را ندارد كه مجبورش كند . ) ولى خود عين در اختيار مشروط عليه و تحت سلطنت او است ، در اين صورت مشترط حقّ فسخ دارد و مىتواند معامله را فسخ كند . و يا در مواردى به فرمودهء علامه و ديگران : ارش بگيرد كه در مسألهء قبل ذكر شد .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nو گاهى شرط متعذر شده و قابل تحقق نيست ضمناً عين مال هم از تحت اختيار و سلطه مشروط عليه خارج شده مثلًا در دست وى تلف شده يا به ديگرى منتقل كرده ( با هبه يا بيع ) يا نزد كسى گرو گذاشته و فعلًا محجور از تصرف است يا كنيزى بوده كه مستولده ساخته و حق تصرف در او را ندارد ، به هر حال به نحوى عين مال از سلطنت او خارج شده آيا باز هم حق فسخ مشروط له به قوت خود باقى است و مىتواند بيع مشروط خود را فسخ كند ؟ يا تعذر شرط مانع از فسخ بيع است ؟\r\nشيخ مىفرمايد : آرى باقى است و تعذر مانع نيست ( اگر دليل خيار فسخ لاضرر باشد عموم دارد و فرض تعذر را هم مىگيرد ، و نيز اگر دليل آن استصحاب باشد باز خيار فسخ استصحاب مىشود و حكم به بقاء آن مىگردد ، آرى اگر دليل آن اجماع باشد از آن‌جا كه دليل لبّى است و بايد به قدر متيقن آن بسنده شود ، فرض تعذر شرط با تلف عين را شامل نمىشود . )\r\nحال كه حق خيار باقى است اگر مشروط له اعمال خيار كرد و معامله را فسخ كرد تكليف چيست ؟\r\nآيا حقّ دارد به قيمت رجوع كند يعنى از مشروط عليه بدل عين تألف را بگيرد ( اگر مثلى است مثل و اگر قيمى است قيمت ) يا اگر خود عين باقى است حق دارد به عين رجوع كند و آن را از مشترى بگيرد به اين كه عقد دوّمى را كه بر عين واقع شده ( رهن ، بيع ، هبه و . . . ) فسخ كند و عين را برگرداند ؟ و فسخ عقد دوّم هم آيا از حين رجوع مشروط له به مشروط عليه است يا از اصل عقد ثانى و از روز اوّل است ؟\r\n( تمام اين احتمالات ثمره دارد ) مرحوم شيخ سربسته مىفرمايد : در اين رابطه وجوه و احتمالاتى است كه در احكام خيارات خواهد آمد ( ثمرات آن‌ها نيز بيايد ) و مختار خود شيخ در آن باب اين خواهد شد كه معيناً حق رجوع به بدل ( قيمت يا مثل ) دارد و حق رجوع به عين ندارد هرچند خود عين باقى باشد و دليل مرحوم شيخ جمع ميان ادلّه است ( منظور ادلّهء صحت و لزوم معاملهء ثانى و ادلّهء خيار مشروط له است كه رجوع به بدل جمع ميان حقوق مىكند . )\r\nقوله : هذا كلّه مع صحة العقد الواقع . . . : آن‌چه تا به حال گفتيم در فرضى بود كه عقد دوّم يعنى معامله‌اى كه مشترى با فرد ثالث كرده صحيح باشد يعنى با وفاى به شرط منافات نداشته باشد و با انجام معامله هم مشترى بتواند به شرط وفا كند ، فىالمثل متاعى را فروخته و ضمن آن شرط كرده كه لباسى هم برايش بدوزد كه منافاتى نيست بين اين كه مشترى متاع را به فرد ثالث منتقل كند و به شرط خياطت هم وفا كند ، ولى حالا شرط متعذر شده و جامه تلف شده و نيست تا خياطت كند ، در اين فرض بايع حق فسخ دارد چون شرطش حاصل نشده و معامله ثانى هم صحيح است و جمع بين اين‌ها رجوع به بدل عين است .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nوامّا اگر عقد ثانى با مقتضاى شرط و عمل به آن منافى باشد مثلًا بايع متاعى را فروخته بود و شرط كرده بود كه اين را به خودم وقف كنى ( بنا بر صحت چنين بيعى و عدم لزوم دور ) ولى مشترى به جاى وقف كردن ، آن را به فرد ثالث فروخت ، تكليف عقد ثانى چيست ؟ آيا مطلقاً صحيح است ( چه اذن يا اجازهء مشروط له باشد يا نباشد ) ؟ يا اگر مشروط له اذن قبلى يا اجازه بعدى داد صحيح مىشود و گرنه باطل مىشود ( مثل معامله فضولى ) ؟ يا مطلقاً باطل است چون بيع ثانى از قبيل بيع فضولى نيست تا با اذن يا اجازه درست شود .\r\nبهترين احتمال همان احتمال وسطى است كه منوط به اذن يا اجازه مشروط له باشد ( چون متعلق حق او است و رضايت او معتبر است . ) متفرع بر اين احتمال اگر مشروط عليه بدون اذن و رضايت مشروط له مال مذكور را فروخت ، وى حق دارد معامله را فسخ كند يا مشروط عليه را ملزم كند به وفاى به شرط يعنى وادارش كند كه خود مشترى معاملهء ثانى را فسخ كند و به شرطش وفا كند .\r\nالبته اين در فرضى است كه ما در مسألهء دوم از اين مسائل ، طرفدار حق اجبار باشيم كه قبلًا گذشت ، وامّا اگر قائل به اجبار نشديم و گفتيم مشروط له حق اجبار ندارد بايد بگوييم عقد دوّم صحيح است ( البته متزلزل است مثل بيع فضولى ) آن‌گاه اگر مشروط له معامله را فسخ كرد آيا عقد دوّم از حالا كه فسخ كرد منفسخ مىشود و تا به حال ثمرات و نمائات مال فرد ثالث است ؟ يا عقد ثانى از اصل منفسخ مىشود و منافع مستوفات و غير مستوفات برمىگردد ؟ و در هر دو فرض مشروط له حق دارد عين را برگرداند ، يا اين كه پس از فسخ فقط حق رجوع به قيمت دارد ( مثل يا قيمت ) و عقد ثانى باطل نمىشود ؟ وجوهى در مسألهء وجود دارد :\r\n1 . انفساخ عقد از حين فسخ 2 . انفساخ از اصل 3 . رجوع به قيمت 4 . تفصيل دهيم و بگوييم : اگر تصرف مشروط عليه به نحو عتق بوده يعنى بايع شرط وقف كرده بود و مشترى به جاى وقف كردن عبد بر بايع ، آن را آزاد كرد ، اين تصرف باطل نمىشود و مشروط له حق رجوع به بدل دارد و سرّ عدم بطلان اين است كه جانب عتق غلبه داده شده و در اسلام بناى عتق بر تغليب است و لذا عبد آزاد شد و بايع حق دارد قيمت آن را بگيرد ( چون قيمى است ) و اگر تصرف ديگرى غير از عتق كرده ( مثلًا او هم به فرد ثالثى فروخته يا هبه كرده ) با فسخ مشروط عليه اين تصرفات باطل مىگردد و خود عين به بايع برمىگردد .\r\nمختار علّامه در تذكره و شهيد ثانى در شرح لمعه همين وجه رابع است ( و ظاهراً مختار شيخ اعظم نيز همين است . )\r\nقوله : قال فى فروع مسألهء العبد المشترط عتقه :\r\nعلامه در تذكره در فروعات مسألهء بيع عبد به شرط عتق ، نخست فرموده : اطلاق اشتراط عتق ، اقتضا دارد كه مشترى عبد را مجانى و بدون قيد و شرط آزاد كند ، بنابراين اگر به صورت مشروط\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nآزاد كرد يعنى گفت : تو را آزاد كردم به شرط اين كه تا مدتى در خدمت من باشى ، مشروط له مخيّر است معامله‌اش را امضا كند و به همان عتق مشروط راضى شود يا فسخ كند و قيمت عبد آزاد شده را از مشترى بگيرد .\r\nسپس فرموده : اگر مشترى عبد كذائى را به جاى آزاد كردن وقف كند يا مكاتبه نمايد يا به فرد ثالثى بفروشد ، بايع مشروط له مخيّر است بين فسخ معامله و امضاى آن و اگر فسخ را اختيار كرد همهء اين عقدها ( بيع - وقف ، مكاتبه ) باطل مىشوند چون در ملك تام و طلق مشترى نبوده در حالى كه « لا وقف الا فى ملك » و « لابيع الا فى ملك » و . . . امّا اگر عبد را آزاد كرد ولى قيدى گذاشت كه خدمت يك ساله باشد اين صحيح است و بايع حق فسخ ندارد چون جانب عتق در شرع مقدس بر تغليب است .\r\nپس ايشان ميان عتق مشروط و ساير تصرفات و عقود مشروط عليه فرق گذاشته ، سپس فرموده :\r\nاگر مشترى به شرط بايع وفا نكرد و عبد را آزاد نكرد بلكه وقف كرد . . . و مشروط له يا بايع از او خواست كه عقد ثانى را فسخ كند آيا نفس همين مطالبه فسخ عقد ثانى معنايش بطلان عقد اول است و در نتيجه معامله از اصل باطل مىشود ؟ يا چنين نيست و مىتواند بيع اولى را امضاء كند و مع ذلك خواهان ابطال عقد دوم باشد ؟ علامه فرموده :\r\nاحتمال اين كه حق داشته باشد معاملهء اول را امضا كند وجود دارد « 1 » ( چون ملازمه‌اى ميان طلب فسخ عقد ثانى با كراهت به عقد اول و فسخ آن نيست ، پس ممكن است بگوييم : عقد اول باقى است . )\r\nشهيد ثانى هم در شرح لمعه همين تفصيل را دارد و مثل علامه فتوا داده است . « 2 »\r\nقوله : و قال فى الدروس فى العبد المشروط عتقه . . . :\r\nمرحوم شهيد اول در دروس در همين فرع بيع عبد به شرط عتق ، فرموده : اگر مشترى به جاى وفا به شرط و آزاد كردن عبد او را به ديگرى منتقل كند ( بفروشد يا هبه كند ) يا وقف نمايد در هر حال بايع يا مشروط له حق دارد تمام اين تصرف‌ها و عقدها را ابطال كند . « 3 »\r\nشيخ اعظم مىفرمايد : ظاهر كلام دروس هم مختار ما است كه تفصيل باشد . ( چون ايشان از عتق مشترى سخن به ميان نياروده يعنى ساير تصرفات اشكال دارد ولى عتق ولو به شرط خدمت مانعى ندارد و با فسخ بايع باطل نمىگردد چون جانب عتق بر تغليب است . ) البته احتمال ضعيف هم دارد كه مراد شهيد اول تفصيل ما نباشد ( به اين كه موارد مذكور در كلام ايشان از هبه ، بيع و\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 492 - 493 .\r\n( 2 ) . شرح لمعه ، ج 3 ، ص 506 .\r\n( 3 ) . دروس ، ج 3 ، ص 216 .\r\n","page_name":" 311 ","page_number":311},
  {"content":"\r\n\r\nوقف از باب مثال باشد و اختصاص به اين‌ها نداشته باشد و مطلق تصرف مشترى باطل باشد حتى اگر عتق هم كرد بايع حق فسخ داشته باشد . )\r\nمحقق ثانى هم در جامع المقاصد فرموده : هر نوع تصرفى كه با عتق عبد منافى باشد ممنوع است و مشترى حق چنين تصرفى ندارد . « 1 »\r\nقوله : ثم انّ هذا الخيار كما لايسقط . . . :\r\nتا به حال اين بحث مطرح شد كه با تلف عين و تعذر عمل به شرط هم خيار فسخ مشروط له باقى است و حق دارد اعمال خيار كند و بدل را بگيرد ، حال مىفرمايد : در بقاء خيار فسخ و عدم سقوط آن فرقى نيست ميان تلف عين يا تصرف در عين بنابراين اگر بايع در عين ثمن تصرف هم بكند باز حق فسخ او باقى است و اگر شرط متعذر شد مىتواند فسخ كند ، نظير اين مطلب را شهيد ثانى در مسالك « 2 » در باب خيار عيب آورده كه اگر صريحاً در متن عقد شرط صحت كرد و مشترى گفت به اين شرط خريدم كه متاع صحيح و سالم باشد . سپس در متاع تصرف هم كرد و بعد معلوم شد كه سالم نبوده حق فسخ دارد و تصرف ، مانع از خيار فسخ نيست ، آرى اگر تصرف علامت رضا به اصل معامله باشد موجب سقوط خيار فسخ است و اين مطلبى است كه مبسوطاً در خيار مجلس و خيار حيوان گذشت و از روايات استفاده مىشد كه اين تصرف علامت رضا به معامله است و از اين جهت مسقط خيار حيوان است ، البته روايت فقط در خيار حيوان بود ولى تعليل سقوط به رضايت ، موجب تعميم حكم به خيار مجلس و مورد بحث ما مىشود زيرا « العلّة تعمم » بنابراين اگر تصرف بايع در ثمن علامت رضاى او به اصل معامله باشد حق فسخ او ساقط مىشود ولى مطلق تصرف بما هو تصرف ولو علامت رضا نباشد كافى نيست و موجب سقوط خيار مشروط له نمىشود .\r\n\r\nمسئلهء ششم : اسقاط شرط از سوى مشروطله\r\nمشروطله با شرط ضمنى ( شرط خياطت ، عتق و . . . ) حقى پيدا كرد كه بايد مشروط عليه به آن شرط وفا كند و گرنه اجبارش مىكنند ، حال آيا مشروط له مىتواند اين حق خود را كه شرط ضمنى بود اسقاط كند و بگويد : من از شرط خود گذشتم ؟ يا حق اسقاط شرط ندارد ؟ شروط ضمنى دو دسته‌اند :\r\n1 . شروطى كه قابل اسقاط هستند مثلًا شرط خياطت لباس ، يا نقاشى كردن منزل ، نموده است و عرفاً و شرعاً زمام امر اين شرط به دست شارط است و اگر خواست اسقاط مىكند .\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 426 .\r\n( 2 ) . مسالك الافهام ، ج 3 ، ص 282 .\r\n","page_name":" 312 ","page_number":312},
  {"content":"\r\n\r\n2 . شروطى كه قابل اسقاط نيستند ، مثلًا شرط كرده كه عبد را خريدم به شرط اين كه مال عبد هم ملك من شود ، يا حيوان را خريدم به شرط اين كه بچهء در شكم او هم مال من باشد و . . . ، اين شرط قابل اسقاط نيست زيرا به مجرّد اين كه عقد تمام شد مشترى مالك عبد و مال يا حيوان و حمل گرديد و چيزى كه ملك او شد با اسقاط ساقط نمىشود و از ملك او خارج نمىگردد ، خروج از ملكيت مزيل شرعى لازم دارد چه اين كه دخول در ملك سبب شرعى لازم دارد و صرف اسقاط شرط ، مزيل ملكيت نيست .\r\nبه بيان ديگر ضابطه دو دستهء مذكور اين است كه : گاهى حق از حقوقى است كه به ذمهء طرف مىآيد و من حقى به گردن ديگرى پيدا مىكنم ، اين‌جا حق اسقاط دارم و گاهى از امورى است كه به عين خارجى ( مال عبد ، حمل حيوان و . . . ) تعلق مىگيرد اين‌ها قابل اسقاط نيست .\r\nحال در دستهء اول از شروط كه قابل اسقاط هستند مشروط له مىتواند اسقاط شرط كند و بگويد از حق خود گذشتم و اگر اسقاط كرد شرط ساقط مىشود و معامله لازم مىگردد و حق ندارد مشترى را بر انجام شرط وادار كند ، چه اين كه حق فسخ هم ندارد چون خيار خود را اسقاط كرد و عمومات اسقاط حق « الناس مسلطون على اموالهم و . . . » اين‌جا را هم مىگيرد و لافرق كه اين حق ، خيار طرف باشد يا شرطى در ضمن عقد باشد يا حق ديگرى باشد .\r\nفقط يك مورد استثنا شده و آن مسألهء شرط عتق است كه عده‌اى گفته‌اند : مشروط له پس از شرط عتق ، حق ندارد آن را اسقاط كند و با اسقاط او ساقط نمىشود . و سرّ مطلب اين است كه عتق فقط حق بايع و مشروط له نيست تا با اسقاط او ساقط شود بلكه پاى حق ديگران در ميان است و آن حق خداوند و حق خود عبد است كه تا اين دو راضى نشوند فايده‌اى ندارد ، اينك نقل سخنان عدّهء مذكور :\r\nعلامه در تذكره : در باب عتقى كه ضمن عقد بيع شرط مىشود ، سه حق وجود دارد كه يكى حق خداوند است ( از آن‌جا كه در عتق قصد قربت لازم است و طاعت خدا است حق اللَّه ناميده مىشود . ) و ديگرى حق بايع است ( از اين جهت كه با شرط عتق ارزان‌تر مىفروشد و نوعى فوات ماليت است فى سبيل اللَّه و براى تقرب به مولى پس حق بايع است . ) و سوّمى حق خود عبد است ( از اين جهت كه عتق ، حجر و ممنوعيت را از عبد برمىدارد و او را آزاد و صاحب اختيار مىكند پس حق عبد است . ) پس سه حق مجتمع شده و به همين دليل اگر مشترى امتناع كرد و نخواست آزاد كند ، عبد حق دارد از او مطالبه كند ( و حتى شكايت كند كه او را آزاد كنند ) ، پس بايع هم از حق خود بگذرد عبد مىتواند مطالبهء عتق كند و با اسقاط بايع ساقط نمىشود . « 1 »\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 492 .\r\n","page_name":" 313 ","page_number":313},
  {"content":"\r\n\r\nفخرالدين در ايضاح : قول قوىتر اين است كه عتق هم حق بايع است و هم حق خداوند ، بنابراين با اسقاط بايع ساقط نمىشود « 1 » ( زيرا فقط حق او نيست كه بتواند اسقاط كند ، حق خداوند هم هست و اگر هر دو ساقط كنند ساقط مىشود . )\r\nشهيد اول در دروس : هر شرطى ضمنى با اسقاط بايع ساقط مىشود مگر مسألهء عتق كه با اسقاط بايع ساقط نمىشود چون هم حق خداوند به آن تعلق گرفته و هم حق عبد « 2 » ( علاوه بر حق بايع كه مسلم است ، پس سه حق وجود دارد و اگر هر سه ساقط كردند ساقط مىشود . )\r\nمحقق ثانى در جامع المقاصد : تحقيق اين است كه در عتق هم حق خداوند است ( چون عبادت است و قصد قربت لازم دارد . ) و هم حق عبد است ( چون موجب رفع خجر و منع از او مىشود ) و هم حق بايع است ( چون موجب فوات ماليت مىشود بر وجه مخصوص و به قصد قربت . ) ( پس سه حق است و بديهى است كه با اسقاط يكى حق ديگران ساقط نمىشود . ) « 3 »\r\nقوله : اقول : امّا كونه حقاً للبايع من حيث . . . :\r\nمرحوم شيخ مىفرمايد : امّا اين كه عتق حق بايع است مسلّم است زيرا غرض بايع تعلّق گرفته به امرى كه شرعاً مطلوب است و خواهان عتق عبد است ، و حق اسقاط هم دارد . وامّا اين كه عده‌اى گفتند : عتق حق عبد هم هست و او نيز حق مطالبه دارد ما قبول نداريم ، زيرا مىپرسيم : مرادتان از حق عبد بودن چيست ؟\r\nاگر منظور اين است كه عبد در سايهء عتق آزاد مىشود و از او رفع حجر مىشود و بر خود مسلط مىشود و از اين عتق ، منتفع مىشود ، آرى ما هم قبول داريم ولى اين دليل نمىشود كه عبد حقى و سلطه‌اى بر مشترى پيدا كند و او را وادار به عتق كند ، بلكه صرفاً نفعى است كه عايد عبد مىشود و دائرمدار حق بايع است .\r\nو مانحن فيه مثل اين است كه بايع متاعى را به مشترى مىفروشد و شرط مىكند كه تو هم به زيد بفروشى ( به كم‌تر از ثمن المثل ) يا صدقه دهى و . . . ، در اين‌جا تنها بايع حق مطالبه دارد و هيچ‌كس نگفته كه زيد هم حق مطالبه دارد ، با اين كه اگر به او بفروشند منتفع مىشود ولى اين حقى براى او نمىآورد كه بتواند مطالبه كند .\r\nو اگر مرادتان اين است كه به‌وسيلهء شرط ، حقى براى عبد ثابت مىشود كه موجب مطالبه مىشود ، ما قبول نداريم و هيچ دليلى بر اثبات چنين حقى نداريم و ادلّهء وجوب وفا به شرط هم حقى را براى مشروط له ( بايع ) بر گردن مشترى ثابت مىكند چون مشترى در برابر او تعهد كرده و به او قول داده است و ربطى به عبد ندارد .\r\n\r\n\r\n","description":"","footnote":"\r\n( 1 ) . ايضاح الفوائد ، ج 1 ، ص 514 .\r\n( 2 ) . دروس ، ج 3 ، ص 216 .\r\n( 3 ) . جامع المقاصد ، ج 4 ، ص 421 .\r\n","page_name":" 314 ","page_number":314},
  {"content":"\r\n\r\nوامّا اين كه عده‌اى گفتند ، عتق حق خدا است و با اسقاط بايع ساقط نمىشود . منظورشان چيست ؟\r\nاگر مراد از حق اللَّه همان وجوب وفاى تكليفى است ( كه در مسئلهء اول سابقاً آورديم ) مىگوييم : اين حق ثابت است ولى اختصاص به شرط عتق ندارد و در كليهء شروط ضمنى چينن حقى هست و مع ذلك هيچ‌كس نگفته كه اين حق منافات دارد با اسقاط بايع ، بلكه همه گفته‌اند قابل اسقاط است ، شرط عتق هم يكى از آن‌ها است و بايد قابل اسقاط باشد . و اگر منظور اين است كه عتق مطلوب خدا است مىگوييم :\r\nصرف مطلوب بودن كه باعث نمىشود تا خداوند حقى پيدا كند مگر مطلوبيت به حد وجوب برسد و در مانحن وجوبى نيست مگر از جهت وجوب وفا به شروط بندگان و قيام به حقوق آنان كه آن هم قابل اسقاط است و چيز ديگرى نيست .\r\nنتيجه : به نظر شيخ اعظم فرقى ميان شرط عتق با ساير شروط ضمنى نيست و هر شرط ضمنى قابل اسقاط است چه شرط عتق و چه شرط ديگر و خصوصيتى در شرط عتق وجود ندارد ، پس شرط عتق هم با اسقاط بايع ساقط مىشود .\r\n\r\nمسألهء هفتم : شروطى كه ثمن بر آن‌ها توزيع مىشود\r\nبر اجزاء مبيع ثمن توزيع مىشود يعنى اگر فرضاً صد من گندم را به صد هزار تومان خريده باشد ، در واقع هر يك من را به هزار تومان خريده و هر جزئى از ثمن ( هزار تومان ) در برابر جزئى از مبيع ( يك من ) واقع شده و در اين بحثى نيست و لذا اگر بعداً كشف خلاف شد و مبيع نود من بود به همان نسبت معامله باطل مىشود و ده هزار تومان از ثمن المسمى به مشترى برمىگردد .\r\nولى بر شرايط ، ثمن توزيع نمىشود و شرط بما هو شرط چيزى نيست كه ثمن بر آن تقسيط شود و قسمتى از ثمن در برابر شرط ضمن عقد باشد تا اگر كشف خلاف شد و اين شرط نبود به همان نسبت معامله باطل شود بلكه كل ثمن در برابر عين مبيع واقع مىشود و شرط ، داعى بر زياد و كمى ثمن مىگردد .\r\nعلت مطلب آن است كه ما دليلى نداريم بر توزيع ثمن بر شروط ، آن‌چه دليل دارد اين است كه بايد به عقد وفا كنيم و وجوب وفاى شرعى روى عقد عرفى رفته و شارع فرموده به آن وفا كنيد و عقد عرفاً عبارت است از مقابلهء عين در برابر عين ديگر ، يعنى اهل معامله و طرفين قصدشان اين است و به زبان هم مىآورند و با لفظ « هذا بهذا » اشاره مىكنند كه اين عين خارجى را به اين مبلغ فروختم ، بنابراين تمام ثمن در برابر عين مثمن است و شارع هم فرموده به همان عقد عرفى وفا كنيد ( چون خطابات منزل بر عرف است ) با اين حال اگر شرط ضمنى تخلف كرد و در مبيع نبود يا طرف به شرطش وفا نكرد ، حداكثر خيار تخلّف شرط درست مىشود و مشترى يا مشروط\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nله مىتواند معامله را فسخ كند و ضررش را جبران كند ، امّا معامله نه در مشروط و نه در شرط باطل نمىشود .\r\n( در واقع شروط ضمنى از اين نظر مثل اوصاف هستند و همان‌طور كه اگر بايع بگويد : عبد كاتب را به شما فروختم و بعد معلوم شود كه كاتب نيست ، معامله باطل نمىشود و ثمن هم توزيع نمىشود و تنها خيار فسخ پيدا مىكند ، همين‌طور در باب شروط ، چون شرط هم نوعى وصف معنوى يا وصف هم‌نوعى شرط است و باطناً يكى هستند . )\r\nولى برخى از شروط حساب ويژه‌اى دارند و با آن‌ها مثل اجزاء برخورد مىشود و حكم جزء را دارند و آن اين كه در متن عقد شرط كنند كه مبيع داراى فلان مقدار اجزاء باشد يعنى متاع مركب و داراى اجزائى را خريدارى كند و در ضمن عقد شرط كند كه اين مبيع داراى چنين و چنان اجزاء باشد ، مثلًا اين زمين را مىفروشم به شرط اين كه هزار متر باشد يا اين گندم‌ها را فروختم به شرط اين كه صد من باشد و . . . كه صد من بودن يا هزار متر بودن در ظاهر به صورت شرط مبيع ذكر شده ولى در حقيقت اجزاء مبيع هستند و مبيع مركب از اين اجزاء است ، حال در اين گونه از شروط ضمنى چه كنيم ؟ دو احتمال وجود دارد :\r\n1 . جانب قيد و وصف و شرط بودن را ملاحظه كنيم ( كه در ظاهر عقد هم به همين نحو ذكر شده است ) و بگوييم : مبيع عبارت است از همين عين خارجى شخصى كه متصف به وصف كذا و كذا ( صد من يا هزار متر بودن ) است و اگر بعداً معلوم شد كه چنين نبوده بلكه كم‌تر يا بيشتر بوده بگوييم : مبيع همين عين خارجى موجود است و تنها قيدى از قيود آن تخلّف كرده و نيست ، نظير فوات وصف كتابت و خياطت در جائى كه عبد كاتب يا خياط را مىفروشد .\r\nاگر اين گونه حساب كنيم نتيجه آن است كه فوات شرط ضمنى در مورد بحث ما ( فلان مقدار بودن ) موجب بطلان معامله نسبت به مقدار فائت نمىشود بلكه موجب خيار تخلف شرط يا وصف مىگردد و مشترى يا مشروط له حق دارد معامله را فسخ كند و پولش را بگيرد و يا كل آن را به همين مبلغ امضا كند و حق ديگرى ندارد .\r\n2 . جانب جزء بودن را ملاحظه كنيم ( كه در واقع همين‌طور است و عرفاً و شرعاً صد من يا هزار متر اجزاء مبيع مىباشند ) ولو در ظاهر و صورتاً به صورت قيد و شرط ذكر شده‌اند ولى منشأ انتزاع اين شرط ، بود و نبود آن جزء زايد است و در حقيقت مبيع ، زمين هزار مترى يا هزار متر زمين است ، يا گندم صد منى يا صد من گندم است ولى در ظاهر به صورت شرط و قيد تعبير نموده است .\r\nحكم اين صورت آن است كه ثمن به تمام اجزاء تقسيط مىشود و از جمله مقدارى از ثمن در برابر مقدار فائت از اجزاء قرار مىگيرد و معلوم است كه نسبت به آن مقدار ، معامله باطل مىشود و يا مشترى حق دارد باطل كند و آن مقدار از ثمن را بگيرد و چنين نيست كه تمام ثمن در\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nبرابر همين عين خارجى موجود ، باشد چه صد من باشد و چه نباشد ، يا چه هزار متر باشد چه نباشد ، نظير آن‌جا كه شخصى مبيع معين خارجى را با خبر دادن مىفروشد يعنى به مشترى مىگويد اين صد من است و به شما فروختم به عنوان اين كه صد من باشد ، پس از خريدن وزن كرد و ديد هشتاد من است حق دارد نسبت به بيست من پولش را بگيرد .\r\nحال در اين گونه از شروط و اوصاف كه در ظاهر به‌صورت قيد و شرط ذكر شده‌اند ولى در باطن و در حقيقت ، خود مبيع مىباشند ، چه بايد كرد ؟ كدام احتمال را بگيريم ؟ ميان فقهاء در اين موارد اختلاف است . نخست از زبان علّامه صور مختلف مسأله را ذكر مىكنيم :\r\nكلًا مسأله چهار صورت دارد زيرا يا مبيع از جهت قيمت مختلف الاجزاء است ( مثل زمين كه قسمت‌هاى جلوى خيابان با قسمت‌هاى داخل كوچه و عقب زمينى قيمت متفاوتى دارد . ) و يا متفق الاجزاء است ( مثل گندم و برنج و حبوبات كه هر كيلوى آن با كيلوى ديگر مثل هم و قيمت مساوى دارد و مثلى هستند . ) و در هر صورت تخلّف يا به اين نحو است كه متاع بيشتر از مقدارى است كه وصف يا شرط شده ( مثلًا گفته بود : اين زمين را فروختم به شرط اين كه هزار متر باشد و بعداً معلوم شد هزار و صد متر است . ) يا كم‌تر از مقدار موصوف است ( مثلًا گفته بود اين گندم را فروختم به شرط اين كه صد من باشد ، بعداً معلوم شد كه نود من است . ) پس چهار صورت شد :\r\n1 . مركب مبيع متساوى الاجزاء ( از حيث قيمت ) است و بعداً معلوم شد كه كم‌تر از مقدار موصوف بوده است يعنى گفته بود « بعتك هذه الصبره على ان يكون مأة من » بعداً معلوم شد كه نود من است .\r\n2 . مركب مبيع متساوى الاجزاء است و بعد معلوم شد كه بيشتر از مقدار موصوف است ، مثلًا گفته بود « بعتك هذه الصبره على ان يكون مأة من » سپس معلوم شد كه صد و ده من است .\r\n3 . مركب مبيع متفاوت الاجزاء از لحاظ قيمت است و بعداً معلوم شد كه ناقص است و كم‌تر از مقدارى است كه قيد كرده بود ، مثلًا گفت « بعتك هذه الارض على ان يكون الف جريب » سپس معلوم شد كه 900 جريب است .\r\n4 . مركب مبيع متفاوت الاجزاء است و بعداً معلوم شد كه زيادتر از مقدار ذكر شده است يعنى در مثال مذكور زمين هزار و پنجاه جريب است ( مثلًا ) « 1 » حال ببينيم حكم هر قسمى چيست ؟\r\nامّا صورت اوّل : آن‌جا كه مبيع متفق‌الاجزاء باشد و ناقص درآيد :\r\nدر اين صورت اين مقدار مسلّم است كه مشترى خيار فسخ دارد يعنى مىتواند كل معامله را فسخ كند و تمام ثمن را بگيرد ، يا تمام آن را به همين مقدار معين از ثمن امضا كند و از خير قيد و\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 494 .\r\n","page_name":" 317 ","page_number":317},
  {"content":"\r\n\r\nشرط مفقود يا جزء فائت بگذرد ، ولى بحث در اين است كه آيا مشترى راه سوّمى هم دارد كه معامله را به حصه‌اى از ثمن امضا كند ( يعنى اگر مثلًا مقدارى گندم خريده به‌عنوان اين كه صد من باشد سپس معلوم شد نود من است مشترى به همين مقدار نود من معامله را امضا كند و نود هزار تومان بدهد و نسبت به ده من ناقص امضا نكند و ده هزار تومان را ندهد يا اگر داده استرداد كند . ) يا چنين حقى ندارد و تنها مخير است بين امضاء به تمام ثمن يا فسخ كل معامله ؟ دو نظريه مطرح است :\r\n1 . آرى حق دارد معامله را به حصه‌اى از ثمن امضا كند ، اين قول را عده‌اى گفته‌اند :\r\nاز جمله صيمرى در غاية المرام به مشهور نسبت داده « 1 » و از كتاب مبسوط شيخ طوسى ، شرايع محقق اول و از تعدادى از كتب علامه ، از شهيد اول در دروس ، فاضل مقداد در تنقيح ، شهيد ثانى در شرح لمعه همين قول حكايت شده است « 2 » و ظاهر ابن ادريس در سرائر « 3 » و فاضل قطيفى در ايضاح النافع « 4 » نيز همين قول است ولو تصريح ندارند ، زيرا اين دو بزرگوار در مختلف الاجزاء ( صورت ثانى كه خواهد آمد ) همين قول را اختيار كرده‌اند كه امضا به قسطى از ثمن باشد ، پس در متساوى الاجزاء به طريق اول بايد همين را اختيار كنند ( زيرا در مختلف الاجزاء چنان‌چه بيايد ، اشكالاتى هست كه در متفق الاجزاء وجود ندارد . ) و از استدلال برخى بر امضا به قسطى از ثمن در باب مختلف الاجزاء ( كه خواهد آمد ) اين‌طور استفاده مىشود كه اين حكم در متفق الاجزاء مفروغ عنه است و كسى در آن بحثى ندارد و از محقق اردبيلى در مجمع الفايده « 5 » استفاده مىشود كه امضا به قسطى از ثمن ظاهر قوانين شرعى است و ايشان به دو دليل اين حرف را زده‌اند :\r\nالف : فحو او مفهوم موافقت روايت ابن حنظله كه در صورت ثانى خواهد آمد .\r\nب : به همان جهتى كه ما قبلًا اشاره كرديم كه صد من بودن مبيع خارجى شخصى اگرچه در ظاهر به صورت شرط آمده ولى در واقع به صورت جزء است و مرجع اين قيد به جزء بودن است ( به بيانى كه ذكر شد ) پس حق دارد به قسطى از ثمن امضا كند . نظير كيل طعام معين كه دو نفر طعامى را كيل مىكنند و صد من مىشود سپس معامله مىكنند ، سپس معلوم مىشود اشتباه كرده‌اند و نود من بوده كه در اين‌جا مسلّم عرف مىگويد : ثمن در مقابل مجموع مقدار صد من است و بر تمام آن‌ها توزيع و تقسيط مىشود ولو صد من بودن را به صورت شرط ذكر كنند ، پس ظاهر و صورت قضيه مهم نيست ، باطن و حقيقت امر مهم است و حكم جزء را دارد پس مشروط له حق دارد امضا كند به قسطى از ثمن .\r\n\r\n\r\n","description":"","footnote":"\r\n( 1 ) . مفتاح الكرامه ، ج 4 ، ص 744 .\r\n( 2 ) . غاية المرام ، خطى ، ص 309 .\r\n( 3 ) . سرائر ، ج 2 ، ص 377 .\r\n( 4 ) . ايضاح النافع ، خطى .\r\n( 5 ) . مجمع الفايدة و البرهان ، ج 8 ، ص 530 .\r\n","page_name":" 318 ","page_number":318},
  {"content":"\r\n\r\n2 . خير حق ندارد به حصّه‌اى از ثمن امضا كند و تنها حق دارد كه در كل ثمن امضا كند يا فسخ نمايد ، اين قول از صريح علامه در قواعد « 1 » و از كلام فخر الدين در ايضاح « 2 » استفاده مىشود و شهيد اول در برخى از حواشى و شيخ على ميسى در ميسيه و فاضل سبزوارى در كفايه نيز اين را تقويت كرده‌اند « 3 » و شهيد ثانى در مسالك اين را وجيه شمرده است « 4 » و محقق ثانى در جامع المقاصد همين نظر را اختيار كرده است . « 5 » دليل اين گروه دو امر است :\r\n1 . مبيع همين موجود خارجى ( صبرهء موجود از گندم در خارج و پيش چشم طرفين ) است هر مقدار كه باشد ( صد من يا كم‌تر يا بيش‌تر ) منتها در كنار اين ، طرف ملتزم هم شده كه اين صُبره گندم مثلًا صد من باشد و الان مىبينند كه اين وصف مقدارى ، وجود ندارد و مبيع فاقد آن است ، حال در اين صورت معلوم است كه نبود وصف مذكور مثل نبود كتابت در عبد است و تنها موجب خيار تخلف شرط مىگردد و حق فسخ فى الكل يا امضاى فى الكل دارد و امّا امضا به حصه معينى نه ، پس مقابل ثمن همين موجود خارجى است كه هست ، آرى اگر مقابل ثمن آن مقدار معينى بود يعنى صد هزار تومان را در برابر صد من داده بود جا داشت بگوييم : حالا كه صد من نيست پس به همان اندازه از ثمن برمىگردد و حق دارد امضا كند به حصه‌اى از ثمن ، ولى چنين نيست .\r\n2 . اين‌گونه موارد از باب تعارض اشاره و وصف است كه اشاره به همين عين موجود خارجى است هرچه كه باشد ، و وصف همان صد من بودن است و اگر اشاره مقدم باشد حق ندارد تفاوت را بگيرد و اگر وصف مقدم باشد حق دارد امضا كند به حصهء معيّن ، و در تعارض اين دو عرف غالباً اشاره را مقدم مىدارد و حكم به صحت مىكند و مبيع را همين موجود خارجى مىداند و مقدار معين بودن را وصف و قيد زايد مىداند و حداكثر موجب خيار تخلّف شرط و وصف مىدانند .\r\nقوله : و الجواب : مرحوم شيخ مىفرمايد : ما هم قبول داريم كه اين از قبيل شرط است و اصلًا در متن عقد به صورت شرط ذكر شده است ولى كبراى كلى را قبول نداريم كه هرآن‌چه از قبيل شرط بود ثمن بر آن توزيع نشود بلكه برخى از شرطها قابل توزيع ثمن هستند . سرّ مطلب اين است كه مدرك عدم توزيع ثمن بر شرط و اين كه « الشروط لايقسط عليها الثمن » عبارت است از حكم عرف به عدم مقابله بين ثمن و شرط و همين عرف در امثال مانحن فيه حكم به مقابله مىكند و صد هزار تومان را در برابر صد من قرار مىدهد پس حق دارد امضا كند به حصه‌اى از ثمن ، پس نظر شيخ همان نظر اول است كه قول مشهور باشد .\r\n\r\n\r\n","description":"","footnote":"\r\n( 1 ) . قواعد الاحكام ، ج 2 ، ص 92 - 93 .\r\n( 2 ) . ايضاح الفوائد ، ج 1 ، ص 517 .\r\n( 3 ) . مفتاح الكرامه ، ج 4 ، ص 744 .\r\n( 4 ) . مسالك الافهام ، ج 3 ، ص 280 .\r\n( 5 ) . جامع المقاصد ، ج 4 ، ص 428 و 420 .\r\n","page_name":" 319 ","page_number":319},
  {"content":"\r\n\r\nقوله : فتأمل : ممكن است اشاره به اين باشد كه ملاك عدم مقابله ، عرف نيست بلكه به جعل متعاقدين است و در مانحن فيه متعاقدين ثمن را در برابر موجود خارجى قرار داده‌اند و مقدار معين را شرط دانسته‌اند .\r\nصورت دوّم : آن‌جا كه مبيع مختلف الاجزاء باشد و ناقص درآيد مثلًا زمينى خريد بنابراين كه هزار متر باشد و بعد معلوم شد كه نهصد و پنجاه متر است ، تكليف چيست ؟ آيا مشترى حق دارد امضا كند به قسطى از ثمن يعنى به اندازهء نهصد و پنجاه متر امضا كند و نسبت به پنجاه مترى كه كم دارد امضا نكند ؟ يا فقط حق دارد كل معامله را فسخ يا امضا كند ؟ باز دو نظريه مطرح است :\r\n1 . شيخ اعظم به پيروى از اكثر فقها طرفدار تقسيط و امضا است و دو دليل دارند :\r\nالف : همان كه در اوائل مسألهء هفتم هم اشاره شد كه اين مقدار معين ( هزار متر بودن ) اگرچه در ظاهر به صورت قيد و شرط ذكر شده ولى در واقع جزء است و عرف فرق نمىگذارد بين اين كه بايع بگويد : هزار متر زمين يا اين زمين هزار مترى را فروختم يا بگويد : اين زمين را فروختم به شرط اين كه هزار متر باشد و اگر عرفاً جزء بود معلوم است كه ثمن به همهء اجزاء توزيع مىشود و به هر نسبت كه جزء كم باشد ثمن برمىگردد و مشترى حق دارد آن مقدار را استرداد كند .\r\nب : روايت ابن حنظله : مردى به ديگرى زمينى را فروخت به شرط اين كه ده جريب ( هكتار ) باشد و حدود آن را تعيين كرد و به مشترى تحويل داد ، بعد كه مشترى رفت و زمين را مساحت كرد ديد پنج جريب است و نصف مقدارى است كه شرط كرده بود ، در اين‌جا تكليف چيست ؟\r\nامام فرمود : اختيار با مشترى است اگر خواست زيادى پولش را برمىگرداند ( به اندازهء پنج جريب اضافه داده ) و اگر خواست كل معامله را فسخ مىكند و پولش را پس مىگيرد ، ( محل شاهد همين بخش است كه حق امضا به قسطى از ثمن را براى مشترى محفوظ مىداند . ) سپس امام فرمود : مگر فروشنده در كنار اين زمين زمين‌هاى ديگرى هم داشته باشد كه در اين صورت آن كمبود و نقص را بايد از آن‌ها جبران كند و پنج جريب به مشترى بدهد كه در اين فرض معامله لازم است و مشترى حق فسخ ندارد ، ولى اگر زمين‌هاى ديگرى ندارد و فقط همين زمين موجود است حكم همان است كه در صدر روايت ذكر شد يعنى مختار است بين فسخ كل معامله يا فسخ نسبت به حصه‌اى كه ناقص و مفقود است . « 1 »\r\nاشكال‌هاى اين روايت : يكى اشكال سندى كرده‌اند ولى اين اشكال مهم نيست زيرا ابن\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 361 ، باب 14 ، ح 1 .\r\n","page_name":" 320 ","page_number":320},
  {"content":"\r\n\r\nادريس هم كه براى خبر واحد حجيت قائل نيست و تنها به قطعيات عمل مىكند به اين روايت عمل نموده است .\r\nدوّمى اشكال محتوائى است كه مشتمل بر حكمى است كه خلاف قواعد است و بالاجماع اشكال دارد و آن اين‌كه اگر انسان مبيع كلى را خريدارى كند ( مثلًا ده جريب زمين ) سپس در مقام تسليم پنج جريب تحويل دهد ، مشترى حق دارد بقيه را مطالبه كند چون به ذمه بايع آمده و بايد از عهده برآيد و از زمين‌هاى پهلوى اين زمين بپردازد ، ولى مفروض بحث ما اين است كه زمين معينى را خريده و فروشنده گفته اين زمين را فروختم به شرط اين كه ده جريب باشد ، در اين‌جا اگر پنج جريب درآمد به چه دليل از زمين‌هاى اطراف بايد جبران كند ؟ زمين اطراف كه مورد معامله نبوده تا از آن‌ها بدهد و در واقع « ما قصد لم يقع و ما وقع لم يقصد » و « العقود تابعة للقصود » ، حال اين مشكل را چه كنيم .\r\nشيخ اعظم در پاسخ مىفرمايد : گيرم كه ذيل روايت مشتمل بر حكم خلاف قاعده و خلاف اجماع باشد و قابل توجيه و تأويل و ارجاع به قواعد نباشد و در نتيجه ناچار باشيم به ذيل روايت عمل نكنيم ، ولى اين باعث نمىشود كه صدر حديث هم از اعتبار بيفتد و قابل احتجاج نباشد ، خير ما به صدر حديث استناد مىكنيم و فتوا به امضا به حصه‌اى از ثمن مىدهيم و اين كه مشترى چنين حقى دارد .\r\n( نكته : راه توجيه و ارجاع ذيل روايت به قاعده شايد اين جهت باشد كه : زمين‌هاى اطراف اين زمين اگر مال بايع باشند از آن‌جا كه شبيه و مثل اين زمين هستند نزديك‌ترند به خود زمين از جهت ماليت و ارزش از خود پول و قيمت و چون نزديك‌ترند گويا « الاقرب يمنع الابعد » ، از اين باب امام فرمود : « الّا ان يكون له الى جنب تلك الارض ارضون فليوفه . . . » نظير اين كه در مثليات بايد مثل بدهد و تا امكان مثل باشد نوبت به قيمت نمىرسد . البته اين صرف توجيه است و گرنه زمين مثلى نيست تا مثل آن مقدم بر قيمت باشد . )\r\n2 . در قبال مشهور عده‌اى از فقهاء در صورت دوم منكر حق امضا به قسطى از ثمن شده‌اند ، از جمله شيخ طوسى در مبسوط « 1 » و هركس كه قبلًا در صورت اول منكر حقّ تقسيط بود در اين‌جا هم قطعاً و به طريق اولى منكر اين حق است زيرا آن‌جا مثلى بود و اين‌جا قيمى و مختلف الاجزاء است . دلايل اين گروه :\r\nالف : همان دليلى كه در صورت اول داشتند كه مبيع عين خارجى شخصى است يعنى گفته : اين زمين معين را فروختم البته شرط هم كرده كه ده جريب باشد ولى بود و نبود شرط كه عين\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 154 .\r\n","page_name":" 321 ","page_number":321},
  {"content":"\r\n\r\nخارجى را تغيير نمىدهد و كم و زياد نمىكند ( لانّ الشيئى لاينقلب عما هو عليه ) پس معامله روى شيئى خارجى معين و مشخص انجام شده و شرط ، يك التزام ضمنى از سوى بايع است كه اين مبيع معين فلان مقدار باشد ، حال اگر تخلّف كرد و كم‌تر بود حق‌الخيار تخلف شرط دارد كه فسخ فى الكل يا امضاى در كل باشد و حق تقسيط ندارد ، نظير اين كه حيوانى را بفروشد و شرط كند كه حامله باشد يا عبدى را بفروشد و شر طكند كه مال عبد هم به ملك مشترى داخل شود ، كه در اين‌جا هم مبيع عين خارجى است و اگر شرط مذكور تخلّف كرد خيار تخلف شرط مىآيد نه چيز ديگر .\r\nب : شيخ طوسى كه در صورت اول طرفدار حق تقسيط بود در اين صورت مخالف است و استدلالى دارد كه ديگران هم پيروى كرده‌اند : فرض اين است كه مبيع ما زمين است و اجزائش از حيث قيمت مختلف است لذا سهم آن مقدار از زمين كه كم است چه مقدار از ثمن است ؟ معلوم نيست پس امضا به حصّه‌اى از ثمن معنى ندارد و تقسيم ثمن به تعداد جريب‌ها ( ده جريب ) امكان ندارد تا سهم مقدار فائت از ثمن ، معلوم شود كه آيا نصف ثمن است يا كم‌تر يا بيشتر ؟ ازاين‌رو راهى براى تقسيط نيست و تنها حق دارد كل معامله را فسخ كند و كل ثمن را استرداد كند .\r\nقوله : و فيه انّ عدم معلوميّة قسطه . . . :\r\nمرحوم شيخ در ردّ اين استدلال دو دليل مىآورند :\r\nيك : اين كه حصهء فائت معلوم نيست و حق مشترى چقدر است معلوم نيست . دليل آن نيست كه پس حق هم ندارد ، بلكه حق تقسيط او محفوظ است منتها پس از اعمال حق از راه مصالحه مشكل را حل مىكنند ، نظير اين كه كسى از ديگرى طلبى دارد ولى در مقدارش اختلاف دارند ، بايد مصالحه كنند تا حق طلبكار پايمال نشود و كسى نمىتواند بگويد : چون مبلغ طلب معلوم نيست پس هيچ حقى ندارد .\r\nمگر كسى مدعى شود كه معلوم نبودن سهم پنج جريب ديگر موجب مىشود كه اصل ثمن مبيع مجهول باشد و غرر و جهالت در اصل معامله وارد مىشود و اصل معامله باطل مىشود . ( ولى اين هم نادرست است و كسى نگفته اصل معامله باطل مىشود زيرا آن‌چه در معامله مهم و لازم است شناخت قيمت واقعى نيست كه در واقع مثمن چقدر است و ثمن آن چقدر مىشود ، طرفين كارى به قيمت واقعى ندارند ، مهم شناخت ثمن و مثمن بر حسب بناى متعاقدين است و از اين زاويه جهالتى نيست تا غررى شود و معامله باطل گردد . )\r\nدو : اصلًا قبول نداريم كه سهم آن مقدار ، معلوم نباشد بلكه معلوم است و راه حل دارد به اين صورت كه آن‌چه فوت شده و نيست ، عين خارجى كه نيست ، عين خارجى همين است كه\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nمىبينند و به آن اشاره مىكنند و اين فوت نيست ، بلكه فائت ، وصف و قيد خاصى است يعنى وصف ده جريب بودن كه گفته بود اين زمين را فروختم به شرط اين كه ده جريب باشد و الان چنين نيست و اين راه حل دارد و مىتوان فرض وجودش كرد ولو خودش در خارج نيست و محال است كه باشد ولى فرض محال محال نيست و راه فرض وجودش اين است كه : هر جزئى از زمين را دو برابر فرض كنيم ( يعنى از اين پنج جريب مثلًا يك جريب آن به خيابان اصلى نزديك است و بَرِ خيابان است و قيمت بيشترى دارد ، آن را دو برابر فرض كنيم و قيمت آن را به‌دست آوريم ، دو جريب آن وسط كوچه است و قيمت خاصى دارد آن را هم دو برابر فرض كنيم و قيمت را به‌دست آوريم و دو جريب ديگر آخر كوچه است و قيمت خاصى دارد ، آن را هم دو برابر فرض كنيم و قيمت كنيم سپس محاسبه كنيم و از هر قسمتى نصف قيمت را بگيريم و در مجموع از ثمن المسمى نصف به مشترى برمىگردد .\r\nقوله : و فرضه ايضاً بصيرورة ثلاثة منها . . . :\r\nگويا كسى مىگويد : شما چرا هر جزء را دو برابر فرض كرديد و قيمت را به‌دست آورديد ، ما راه ديگرى داريم و آن اين‌كه يكى از پنج جريب را شش برابر فرض كنيم و قيمت را به‌دست آوريم و بقيهء چهار جريب همان چهار تا باشد و مضاعف نشود ، يا سه جريب از پنج جريب را هشت جريب فرض كنيم و قيمت را به‌دست آوريم و دو جريب ديگر به همان صورت باشد و مضاعف نشود . يا چهار تا را نه جريب فرض كنيم و جريب پنجم مضاعف نشود ، پس راه‌هاى گوناگونى وجود دارد و منحصر نيست به اين كه هر جريب يا هر مترى را دو برابر فرض كنيم .\r\nشيخ اعظم مىفرمايد : اگر مبيع متفق الاجزاء بود از حيث قيمت ( مثل گندم ) اين فرض‌ها صحيح بود ولى از آن‌جا كه مختلف القيمة است و هر جزئى قيمتى دارد ناچاريم همهء قسمت‌هاى مختلف آن را دو برابر فرض كنيم تا قيمت واقعى به‌دست آيد سپس تنصيف كنيم و به همان نسبت از ثمن المسمى كم شود .\r\nقوله : ثم انّ المحكى عن الشيخ العمل بذيل الرواية :\r\nما به صدر روايت ابن حنظله كار داشتيم و استنادمان به آن درست بود و ذيل حديث را خلاف قواعد دانستيم ولى شيخ طوسى به ذيل حديث هم عمل كرده كه اگر زمين‌هاى ديگرى دارد از آن‌ها بدهد و جبران كند « 1 » علامه هم در تذكره فرموده : عمل به ذيل بعيد نيست و در مقام تعليل فرموده : قطعه‌هاى مجاور زمين نزديك‌ترند به مثل ، از ارش و تفاوت كه پولش را بدهد و تا نزديك‌تر باشد نوبت به دور تر نمىرسد . « 2 »\r\n\r\n\r\n","description":"","footnote":"\r\n( 1 ) . النهاية ، ص 420 .\r\n( 2 ) . تذكرة الفقهاء ، ج 1 ، ص 494 .\r\n","page_name":" 323 ","page_number":323},
  {"content":"\r\n\r\nمرحوم شيخ از تعليل علامه دو جواب مىدهند : اوّلًا زمين مثلى نيست تا اگر ناقص دارد طرف ضامن به مثل باشد و از ان جبران كند ، بلكه قيمى است و قانون اين است كه به قيمت جبران شود و به مقدار ناقص از ثمن بدهد . ثانياً اصلًا پنج جريب كه كم است از اوّل معاوضه بر او واقع نشده چون وجود خارجى ندارد پس به همان اندازه از ثمن اصلًا از ملك مشترى خارج نشده تا صحبت از اين شود كه بايع آن مقدار را ضامن است و تا مثل ممكن باشد نوبت به قيمت نمىرسد ، پس وجهى براى تعليل علامه نيست . امّا شيخ طوسى به اين تعليل‌ها استناد نكرده بلكه به روايت استدلال كرده يعنى فتواى او تعبد صرف است نه اجتهاد شخصى و علت تراشى .\r\nصورت سوّم : آن‌جا كه مبيع متفق الاجزاء باشد ( گندم مثلًا ) و زيادتر از مقدارى باشد كه شرط كرده يعنى يك صبره گندم فروخته به شرط اين كه صد من باشد ولى بعداً معلوم شد كه صد و ده من است تكليف چيست ؟ مىفرمايد :\r\nاگر منظورش از شرط صد من اين است كه كم‌تر از اين مقدار نباشد و كارى به جانب زيادى ندارد و تنها از ناحيهء قلّت ، تعيين مقدار كرده و قرينه اين را دلالت كرد كه نظر فروشنده به اين است كه كم‌تر نباشد و خيال مشترى جمع شود وامّا بيشتر بودن ملاك نيست و به اصطلاح از ناحيهء قلّت به شرط لا است و از ناحيهء كثرت لابشرط است ، معامله صحيح و لازم است و تمام صد و ده من گندم در برابر ثمن معين ، ملك مشترى مىشود و هيچ كدام حق‌الخيار ندارند .\r\nولى اگر منظورش اين است كه نه كم‌تر باشد و نه بيشتر و از هر دو ناحيه به شرط لا باشد و در واقع با اين شرط هم نفع خودش را لحاظ كرده كه صد من باشد نه بيش‌تر و هم نفع مشترى را كه صد من باشد نه كم‌تر ، كه ظاهر شرط كردن صد من و متفاهم عرفى از آن همين احتمال است . در اين‌جا اگر زيادتر از مقدار شرط شده بود چه كنيم ؟\r\nآيا زيادى ملك بايع است و با مشترى به نسبت شريك مىشود ؟ متفرع بر اين احتمال آن است كه مشترى حق‌الخيار تبعض صفقه پيدا مىكند و مىتواند معامله را فسخ كند زيرا شركت نوعى نقص و ضرر است و به حكم لاضرر تحمّلش لازم نيست و مىتواند فسخ كند .\r\nيا اين‌كه بايع مخير است كه كل معامله را فسخ كند و گندم‌ها را بگيرد يا كل آن را به همين ثمن المسمّى امضا و اجاره كند ؟ دو وجه در مسأله وجود دارد كه هر كدام دليل دارد :\r\nدليل وجه اوّل كه زيادى مال بايع باشد و مشترى خيار شركت پيدا كند ، اين است كه با توجه به آن‌چه در اوائل مسألهء هفتم آورديم كه مقدار معين ( صد و ده من ) اگرچه در ظاهر و صورت به نحو شرط آمده ولى در واقع جزء است و احكام جزء بر آن مترتب است و عرف با اين شرط معامله جزء مىكنند ، روى اين اصل مقتضاى اشتراط عدم زياده كه مىگويد : صد من باشد نه بيش‌تر و نه كم‌تر اين است كه اگر بيشتر بود آن زيادى را نمىفروشم و گويا آن زيادى را استثنا كرده و گفته :\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nاين صد و ده من را مىفروشم مگر ده من آن را ، كه نتيجهء اين حرف‌ها شركت است و مشترى خيار تبعض دارد .\r\nدليل وجه ثانى : اشتراط عدم زياده به منزلهء استثناء نيست بلكه عرف آن را شرط مىداند و در معامله شرط مىكند و معلوم است كه تخلف شرط موجب خيار براى بايع مىشود و موجب شركت نمىگردد .\r\nقوله : و لعل هذا اظهر مضافاً الى . . . : مرحوم شيخ احتمال ثانى را اختيار مىكنند : اوّلًا به اين دليل كه اين اظهر است « لغلبة الشرطية الحقيقيّه فى جانب اشتراط عدم الزيادة » و ثانياً ممكن است بگوييم : اگرچه از نظر مقتضاى قاعده بين صورت زيادى و نقصان فرقى نيست و در هر دو از باب تخلف وصف است و خيار تخلف دارد نه اين كه از باب نقصان يا زيادى جزء باشد و موجب شركت بايع يا امضاى به قسط مشترى شود ، ولى فرق تبيّن زيادى و نقيصه در اين است كه در جانب نقيصه نص داشتيم ( روايت ابن حنظله ) و به آن دليل حق امضا به حصه قائل شديم ، ولى در جانب زيادى نص نداريم و به مقتضاى قاعده عمل مىكنيم و آن خيار تخلف شرط يا وصف است و نوبت به شركت و خيار تبعض صفقه نمىرسد .\r\nاز شيخ طوسى در كتاب مبسوط حكايت شده كه قائل به بطلان شده و فرموده : در فرض تبيّن زيادى معامله باطل است زيرا بايع بيع زيادى را ( ده من اضافه ) قصد نكرده ، مشترى هم شراء بعض از صبره را قصد نكرده او تمام اين صبره را خريده ( و اشاره هم كرده كه همين را خريدارم ) پس در واقع « ما قصد لم يقع و ما وقع لم يقصد » و عقود تابع قصور است . « 1 »\r\nمرحوم شيخ با امر به تأمل به فتواى شيخ طوسى اشكال مىكنند كه وجهى براى بطلان نيست زيرا همين شيئى خارجى را مورد معامله قرار داده‌اند پس « ما قصد وقع » يعنى مقصود طرفين است و عقد تابع قصد شده پس باطل نيست ، آرى خيار تخلّف شرط دارد كه فسخ فىالكل يا امضاى فىالكل باشد .\r\nصورت چهارم : مبيع مختلف الاجزاء باشد و زيادتر از مقدار تعيين شده باشد مثلًا گفت اين زمين را فروختم به شرط اين كه ده جريب باشد و بعداً معلوم شد دوازده جريب است ، شيخ مىفرمايد حكم اين صورت از مطالبى كه در صورت سوم آورديم دانسته مىشود كه همان دو احتمال هست كه بايع مالك زيادى باشد و شريك شوند و مشترى خيار شركت داشته باشد ، يا كل زمين مال مشترى است و بايع خيار تخلف شرط دراد ، آن‌چه در آن صورت در ذيل دو احتمال گفتيم و دليل آورديم در اين فرض هم مىآيد و مطلب جدايى نداريم .\r\n\r\n\r\n","description":"","footnote":"\r\n( 1 ) . مفتاح الكرامة ، ج 4 ، ص 743 .\r\n","page_name":" 325 ","page_number":325},
  {"content":"\r\n\r\n\r\nاحكام شرط فاسد\r\nقوله : القول فى حكم الشرط الفاسد ، و الكلام فيه يقع فى امور :\r\nشروطى كه در ضمن عقد مىآيد گاهى شرط صحيح است و گاهى شرط فاسد و باطل ، شرط صحيح خودش شروطى داشت كه با وجود آن‌ها صحيح بود و تاكنون احكام شرعى شرط صحيح را طى هفت مسئله بيان كرديم ، حال شرط فاسد آن است كه آن شروط شرط صحيح را نداشته باشد يا هيچ كدام را يا برخى از آن‌ها را نداشته باشد . شرط فاسد خودش احكامى دارد كه طى چهار مسئله احكام آن را بيان مىكنند .\r\n\r\nمسألهء اوّل : آيا شرط فاسد مفسد عقد هم مىشود ؟\r\nاز نظر تكليفى جاى هيچ بحث نيست در اين كه شرط فاسد وجوب وفا ندارد بلكه داخل در وعيد است ( يعنى گاهى وعدهء عذاب هم دارد اگر شرط فاسد مخالف كتاب و سنت باشد و در يك كلام اگر نامشروع باشد كه انجامش استحقاق عقاب مىآورد . ) آرى اگر شرط فاسد خلاف شرع نباشد ولى از جهت ديگرى فاسد است ( مثلًا چون غرض عقلائى ندارد فاسد است يا چون در متن عقد نيامده فاسد است و . . . ) وفاى به آن مستحب است زيرا ادلهء وفاى به وعده اين موارد را مىگيرد و وفاى به وعده مستحب است ، البته اين هم بر فرضى است كه شرط فاسد مفسد عقد نباشد والّا اگر قائل به افساد شديم حتى استحباب وفا هم مىرود ( و بحث مفسد بودن شرط فاسد در ادامه خواهد آمد . ) پس تكليفاً شرط فاسد وجوب وفا ندارد ( بر خلاف شرط صحيح كه در مسئلهء اول از مسائل آن بيان شد كه وجوب وفا داشت . )\r\nو از نظر حكم وضعى هم اگر فساد شرط به‌خاطر جهالت آن باشد ( كه يكى از شروط صحت شرط ضمنى اين بود كه امر معلومى را شرط كند نه امر مجهول را ) قطعاً مفسد و مبطل عقد است زيرا جهالت شرط ، موجب غرر در شرط مىشود و غررى بودن شرط به بيع سرايت مىكند و بيع غررى به اتفاق كلمه باطل است ، اين فرض هم جاى بحث و چون و چرا ندارد و قطعاً چنين شرط فاسدى مفسد است .\r\nو نيز اگر شرط فاسد موجب محذور ديگرى در اصل بيع ( غير از غررى بودن ) شود باز مُفسد عقد است ، فىالمثل متاعى را به كسى مىفروشد و ضمن معامله شرط مىكند كه دوباره به خودم بفروشى كه اين به فرمايش علّامه : مستلزم دور است و باطل است ، به قول شهيد : چون قصد حقيقى بيع ندارد و عقد تابع قصد است لذا باطل است و به قول عدّه‌اى : به حكم اجماع و نص خاص باطل است و بطلان آن تعبّدى است و به هر حال قطعاً باطل و مبطل عقد است .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nيا مثلًا چوب‌ها را مىفروشد و شرط مىكند كه اين‌ها را صليب و صنم درست كنى ، يا انگورها را مىفروشد و شرط مىكند كه شراب درست كنى و . . . كه اين شرط هم باطل و مبطل عقد است زيرا چنين معامله‌اى از مصاديق اكل مال به باطل است و به فرمايش قرآن : « لاتأكلو اموالكم بينكم بالباطل » كه اكل مال به باطل تكليفاً حرام و وضعاً باطل و فاسد و ضمان‌آور مىباشد و علاوه بر آيهء مزبور ، رواياتى هم دال بر بطلان است كه قبلًا در مكاسب در مسألهء نخست از مسائل قسم ثانى از اقسام نوع ثانى از كسب‌هاى حرام ذكر شد .\r\nقوله : انّما الاشكال فيما كان فساده . . . :\r\nمواردى كه شرط فاسد خللى در خود عقد ايجاد مىكند و موجب غررى شدن بيع مىگردد ، يا موجب اكل مال به باطل مىشود ، يا موجب مىشود كه قصد نقل نداشته باشد و . . . بحثى نيست و قطعاً چنين شرط فاسدى مفسد عقد است . ولى سخن در جائى است كه فساد شرط نه به‌خاطر اخلال به عقد است بلكه به‌خاطر جهات ديگرى است ( مثلًا چون غرض عقلائى ندارد فاسد است ، يا چون مقدور طرف نيست فاسد است ، يا چون در متن عقد ذكر نشده فاسد است و . . . ) آيا به صرف فساد شرط براى يكى از جهات مزبور ، عقد هم فاسد مىشود و شرط فاسد مفسد عقد هم هست ؟ يا خير ، عقد بر صحت خودش باقى است و فساد شرط به عقد سرايت نمىكند ؟ چند نظريّه در اين رابطه مطرح است :\r\n1 . آرى فساد شرط موجب فساد عقد هم مىشود . اين قول از ابن جنيد اسكافى ، قاضى ابن براج ، ابن سعيد حلّى و ديگران حكايت شده است . « 1 »\r\n2 . خير موجب فساد نيست ، اين قول از علّامه ، شهيد اول ، ثانى ، محقق ثانى و عدّه‌اى حكايت شده است . « 2 » البته نسخه‌هاى مكاسب به همين صورتى است كه ذكر شد ولى مرحوم شهيدى در حاشيه فرموده : قضيه برعكس است يعنى قول ثانى از اسكافى و ابن برّاج و . . . حكايت شده و قول اوّل از علّامه و شهيد و . . . و لذا « ينبغى ان يقول ثانيهما عن الشيخ و الاسكافى و ابن البراج و ابن سعيد ، و اوّلهما للعلّامه و الشهيدين . . . . » « 3 »\r\n3 . ابن زهره در غنيه « 4 » تفصيل داده ميان شرط فاسدى كه فسادش از جهت غير مقدور بودن آن است مثل اين كه شرط كنند كه زراعت تبديل به سنبل شود ، شكوفه ، خرما شود و . . . و ميان شروطى كه فسادشان از جهات ديگر است ( غرض عقلائى ندارند و . . . ) و فرموده : در دستهء اوّل هيچ خلافى نيست در اين كه هم شرط فاسد است و هم عقد را باطل مىكند و بالجمله اگر شرط فاسد منشأ فسادش عدم مقدوريت آن باشد ، مفسد عقد هم هست و گرنه نه ) و دليل ايشان پس از\r\n\r\n\r\n","description":"","footnote":"\r\n( 1 ) . مفتاح الكرامة ، ج 4 ، ص 732 .\r\n( 2 ) . همان .\r\n( 3 ) . هداية الطالب ، ص 580 .\r\n( 4 ) . غنية النزوع ، ص 215 .\r\n","page_name":" 327 ","page_number":327},
  {"content":"\r\n\r\nدقت و تأمل در كلامش اين است كه : عدم قدرت بر شرط باعث مىشود كه تسليم يكى از دو عوض متعذر شود چون شرط كرده كه زراعت را مىفروشم به شرط اين كه سنبل شود و بايع قدرت بر تسليم چنين مبيعى ندارد و قدرت بر تسليم يكى از شروط صحت معامله است و اگر نباشد معامله باطل است .\r\nمرحوم شيخ مىفرمايد : اگر وجه و دليل سخن ابن زهره اين باشد از محل بحث ما خارج است زيرا بحث ما در شرط فاسدى است كه خلل به خود عقد نرساند والّا اگر سرايت به بيع كند و موجب خلل در بيع باشد قبلًا گفتيم از بحث خارج است و مثل جهالت شرط مىماند كه سرايت مىكرد به عقد و او را غررى و باطل مىساخت .\r\nقوله : لكن صريح العلّامه فى التذكرة : بر خلاف ابن زهرة كه در شرط غير مقدور ادعاى اجماع كرد بر فساد و افساد ، علامه در تذكره تصريح كرده به اين كه د راين قسم از شرط فاسد هم اختلاف است و همان دو مثال را آورده و فرموده : بعضى از علماى اماميه طرفدار صحت عقدند و شرط فاسد را مفسد نمىدانند نه اين كه همه اين قول را داشته باشند « 1 » پس تفصيل ابن زهره ناتمام است .\r\nقوله : والحق ان الشرط الغير المقدور . . . : خود شيخ اعظم مىفرمايد : حقيقت اين است كه شرط غير مقدور بما هو غير مقدور كارى به تسليم عوض ندارد و موجب غير مقدور شدن تسليم عوض نمىشود ( زيرا كه مبيع زراعت است و بايع قدرت تسليم آن را دارد حال شرط كرده كه اين زراعت سنبل شود ، شرط غير مقدور است ولى خود مبيع كه مقدور التسليم است ، بنابراين مسئله به عدم قدرت بر تسليم عوض برنمىگردد و از آن باب نمىشود تا بيع باطل شود بلكه در محل بحث ما داخل مىشود كه شرط فاسد آيا مفسد عقد هم هست يا نه ؟ البته اگر فرضاً غيرمقدور بودن شرط ، موجب تعذر تسليم عوض شود ما هم قبول مىكنيم كه بيع كذائى باطل است ولى اين فرض از محل بحث ما خارج است . نظير شرط مجهول كه موجب جهالت در خود بيع و غررى شدن معامله مىشود و چنين بيعى باطل است و ما قبلًا محل نزاع را مشخص كرديم كه « انّما الاشكال فيما كان . . . . »\r\nقوله : و ربما ينسب الى ابن المتوج البحرانى . . . :\r\n4 . به ابن متوج بحرانى تفصيل ديگرى نسبت داده شده و آن اين كه اگر منشأ فساد شرط اين باشد كه غرض عقلائى بر آن مترتب نيست مثلًا بايع متاعى را به مشترى مىفروشد و ضمن معامله شرط مىكند كه فلان لباس را نپوشى ، فلان غذا را نخورى و . . . چنين شرط فاسدى موجب فساد عقد نمىشود ولى اگر منشأ فساد شرط امور ديگر باشد ( مثلًا غير مقدور باشد ، در متن عقد ذكر نشود و . . . ) چنين شرطى موجب فساد مشروط و عقد مىگردد . « 2 »\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 490 .\r\n( 2 ) . مفتاح الكرامه ، ج 4 ، ص 732 .\r\n","page_name":" 328 ","page_number":328},
  {"content":"\r\n\r\nقوله : و قد تقدم فى اشتراط كون الشرط :\r\nمرحوم شيخ در پاسخ اين تفصيل مىفرمايد : قبلًا گفتيم كه شرطى كه غرض عقلائى در آن نيست ، لغو است و وجودش كالعدم است و اصلًا تأثير ندارد يعنى اگر مشروط عليه به اين شرط وفا نكرد مشروط له حق‌الخيار ندارد و سابقاً ذكر كرديم كه اگر عبدى را خريدارى كند و شرط كند كه كافر باشد تا از خدمات او بيش‌تر بهره‌مند شود صحت و فساد چنين شرطى محل خلاف بود . ولى همان‌جا آورديم كه اگر شرط كند كه گندم‌هايى را كه پيش‌فروش مىكند با فلان پيمانهء شخصى كيل كنند چنين شرطى لغو و باطل است و فايده‌اى بر آن مترتب نيست و اين يعنى اين كه آقايان تسالم دارند بر صحت عقد ولو با لغويت شرط ، پس نتيجه مىگيريم كه شرطى هم كه غرض عقلائى ندارد از محل بحث ما خارج است و جا ندارد بحث كنيم كه آيا چنين شرط فاسدى مفسد عقد هست يا نه ؟ قطعاً مفسد نيست ومطلب اجماعى است پس تفصيل ابن متوج هم تفصيلى در محل نزاع نيست .\r\nقوله : و يؤيد الاتفاق على عدم الفساد : در اين قسمت شاهدى براى اتفاق و اجماع قوم بر عدم فساد عقد به وسيلهء فساد شرط فاقد غرض عقلائى ، مىآورند و آن استدلال قائلين به افساد است كه گفته‌اند شرط فاسد به اين دليل مفسد است كه براى شرط نصيبى و سهمى از ثمن است ( چون بدون شرط ضمنى ، ثمن مبيع بيشتر است و با شرط ، كم‌تر و گويا مقدارى از ثمن با شرط جابه‌جا شده است . ) و اگر شرط فاسد شد مقدارى از ثمن كم مىشود و در نتيجه اصل ثمن المسمى مجهول مىشود و معامله باطل مىشود ، به اين دليل شرط فاسد مفسد است ، اين استدلال مؤيد آن اجماع است زيرا شرطى كه غرض عقلائى ندارد و لغو است حظّى از ثمن ندارد و ارزشى براى آن قائل نيستيم تا فسادش موجب جهالت ثمن و غررى شدن بيع و بطلان آن گردد .\r\nالبته دليل ديگرى بر مفسد بودن شرط فاسد آورده‌اند كه اين دليل شرطى را هم كه غرض عقلائى ندارد شامل مىشود و آن اين كه در بيع بايد تراضى باشد و تراضى بر مشروط و مقيد واقع شده و اگر شرط منتفى شد پس تراضى نيست و اگر تراضى نبود بيع باطل است . اين استدلال مؤيد عموميت محل كلام است كه حتى شرطى هم كه غرض عقلائى ندارد در بحث ما داخل باشد .\r\nولى اين تأييد قابل جواب است زيرا شهيد اول و ثانى از كسانى هستند كه به اين دليل استدلال كرده‌اند و از طرفى به اين دليل شرط فاسد را مفسد عقد دانسته‌اند و از طرف ديگر تصريح كرده‌اند به اين كه اشتراط كفر عبد ، جهل او به عبادات و . . . از شروط لغو است به اين معنى كه خود شرط فاسد است ولى مفسد و مبطل عقد نيست . بنابراين شرط فاسدى كه به‌خاطر لغويت فاسد است از بحث خارج است ، و تفصيل اين متوج هم ناتمام است .\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nقوله : و كيف كان فالقول بالصحة . . . :\r\nپس از نقل اقوال مرحوم شيخ مىفرمايد : ما طرفدار عدم افساد هستيم و مىگوييم : شرط ، فاسد و باطل است و وجوب وفا ندارد ولى مفسد عقد نيست و اصل معامله صحيح است و براى اين مطلب چند دليل داريم :\r\nدليل اوّل عمومات و اطلاقات ادلّهء صحت و لزوم بيع است از قبيل « احلّ اللَّه البيع » ، « اوفوا بالعقود » ، « تجارة عن تراض » و . . . كه شامل بيع مورد بحث ما هم مىشود زيرا بيع عبد و حيوان و . . . از مصاديق بيع مشروع است و به حكم عمومات ، اصل بيع صحيح است و هيچ دليلى بر تخصيص اين عمومات و اطلاقات نداريم مگر چند وجه كه ادّعا شده كه اين‌ها مخصوص عمومات صحت هستند :\r\nقوله : احدهما ما ذكره فى المبسوط : مخصص اوّل يا معارض اول با عمومات صحت عبارت است از دليلى كه شيخ طوسى در مبسوط « 1 » از قول مانعين ( كسانى كه اصل صحت بيع را منع مىكنند و خود شيخ طوسى يكى از اين‌ها است ) و آن اين كه « للشرط قسط من الثمن » يعنى شرط سهمى از ثمن دارد و در واقع مقدارى از ثمن در برابر اصل عين مبيع و مقدارى در برابر شرط ضمنى واقع شده و آن مقدار مقابل شرط معلوم نيست حال اگر شرط صحيح بود مشكلى ايجاد نمىكرد ولى حالا كه فاسد در آمده و ساقط شده ( وفا ندارد ) ما الان نمىدانيم كه چه مقدار ثمن واقعى و در برابر مبيع است و جهل بر يكى از عوضين باعث غررى شدن معامله مىگردد و بيع غررى باطل است .\r\nقوله : و فيه بعد النقض . . . : مرحوم شيخ از اين وجه در مجموع چهار جواب داده‌اند :\r\n1 . جواب نقضى : كلام شيخ طوسى و ساير مانعين را به باب شرط فاسد در ضمن نكاح نقض مىكنيم : اگر ميان دو كس نكاحى با شرط فاسدى واقع شود ، همهء علماء فتوا داده‌اند به اين كه خود شرط فاسد است ولى مفسد نكاح نيست و حتى كسانى كه شرط فاسد را مفسد مىدانند نكاح را استثنا كرده‌اند .\r\nحال شما گفتيد « للشرط قسط من الثمن » طبق اين بايد در نكاح مزبور مهر المسمى باطل شود و جاى آن مهر المثل بيايد ، در حالى كه شما اين را در نكاح ملتزم نيستيد ، هر جوابى در اين مورد بدهيد ، ما هم در مسألهء بيع مورد بحث خواهيم داد .\r\n2 . ما اصل قاعده « للشرط قسط من الثمن » را قبول ندرايم و مىگوييم نه شرعاً مقدارى از ثمن مقابل شرط واقع مىشود و نه عرفا چنين است ، بلكه تمام ثمن در برابر خود عين مثمن قرار مىگيرد ، البته وجود شرط داعى مىشود كه مشترى پول بيش‌ترى بدهد يا بايع به قيمت كم‌تر بفروشد و از قبيل داعى بر زيادى يا نقصان قيمت است و گرنه كل ثمن در برابر مثمن واقع مىشود\r\n\r\n\r\n","description":"","footnote":"\r\n( 1 ) . المبسوط ، ج 2 ، ص 149 .\r\n","page_name":" 330 ","page_number":330},
  {"content":"\r\n\r\nو شارع هم همين نظر عرف را امضا كرده و مطلب جديدى نياورده و وقتى ثمن در برابر خود عين بود با فساد شرط ، جهالتى در ثمن پديد نمىآيد تا موجب غررى شدن بيع و بطلان آن گردد ، آرى حداكثر مشروط له خيار تخلف شرط دارد كه فسخ كند يا امضا كند مجّاناً و حق ارش ندارد ، بنابراين اساس استدلال شما كه « للشرط قسط من الثمن » بود باطل و منهدم شد . ( البته قبلًا در مسألهء هفتم از مسائل شرط صحيح ذكر شد كه گاهى چيزى در ظاهر عقد به صورت شرط مىآيد ولى در واقع به صورت جزء است و اين‌گونه از شروط مقابله به ثمن مىكنند و در واقع ثمن در برابر خود عين قرار گرفته ولى فعلًا اين‌گونه موارد از بحث ما خارج است و كلام در شرط واقعى است كه چيزى ظاهراً و واقعاً شرط ضمنى عقد است نه اين كه جزء مبيع باشد . )\r\n3 . برفرض كه قاعده « للشرط قسط من الثمن » را قبول كنيم ، جهالت ما بازاء شرط را قبول ندرايم و مدعى هستيم كه مقدارى كه در مقابل شرط واقع مىشود كاملًا معلوم و مضبوط است و عرف آن را مىشناسد و مبيع بدون شرط ضمنى با مبيع با شرط ضمنى مثل مبيع متصف به وصف صحت و مبيع خالى از اين وصف است و عرف كاملًا تفاوت صحيح و معيب ، با شرط و بدون شرط را مىفهمد و مىشناسد و جهالتى نيست تا قادح باشد .\r\nشاهد معلوميت ما بازاء شرط اين است كه علامه فرمود : اگر در ضمن عقد شرط عتق كردند و اين شرط محقق نشد ، مشروط له حق دارد ارش بگيرد و ارش تفاوت است و اگر معلوم نبود اين فتوا جا نداشت ، و نيز اگر در ضمن بيع شرط كرده‌اند كه جامه را رنگ كند و طرف اين كار را نكرد مشروط له حق دارد قيمت رنگ كردن لباس را از طرف بگيرد و اگر معلوم نبود اين فتوا جا نداشت . « 1 »\r\n4 . برفرض كه شرط قسطى از ثمن داشته باشد و آن سهم هم مجهول باشد ولى هر جهالتى قادح نيست ، بلكه اگر جهالت به ثمن يا مثمن در هنگام انشاء عقد و از اول امر باشد قادح است ولى در مانحن فيه كه چنين نيست و حين البيع ثمن كاملًا معلوم است ، آرى در اثر اين كه شرط فاسد در آمد و ساقط شد و سهم مقابل آن هم ساقط شد ، از حالا جهالت آمد و در واقع جهل عارضى است و ما دليلى نداريم كه اين نوع از جهالت نيز قادح باشد و به صحت بيع لطمه بزند و آن را فاسد كند « الشيئى لاينقلب عما وقع عليه . »\r\nقوله : الثانى ان التراضى انما وقع على العقد . . . :\r\nمخصص يا معارض دوّم كه ممكن است مانع شود و جلو عمومات صحت بيع را بگيرد ، اين است كه :\r\nيقيناً بايد معامله از روى تراضى باشد ( رضاى سابق يا لاحق ) و گرنه تجارت بدون تراضى اكل\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 491 .\r\n","page_name":" 331 ","page_number":331},
  {"content":"\r\n\r\nمال به باطل است و در مورد بحث ما ( شروط ضمنى ) تراضى بر مطلق عقد ( با شرط يا بدون آن ) كه واقع نشده تا شما بگوييد با فساد شرط هم عقد صحيح است ، تراضى بر عقد خاص يعنى عقد با شرط ضمنى واقع شده و در واقع مفيد بما هو مقيد مورد رضايت طرفين است و عقد بر اين واقع شده آن‌گاه اگر قيدش ممكن و صحيح بود عقد مقيد به اين قيد هم صحيح است ، و اگر قيد متعذر شد ( عقلًا يا شرعاً كه تعذر شرعى هم مثل تعذر عقلى است ) مقيد هم منتفى مىشود همان‌طور كه با ارتفاع فصل جنس مرتفع مىشود و باقى نمىماند ، آن‌گاه معاوضه‌اى كه مورد تراضى بود بر مقيد بما هو مقيد بود كه با انتفاء قيد منتفى شد ، و معاوضه بر ثمن و مثمن بدون شرط و قيد ضمنى يعنى بر ذات ثمن و مثمن يك معاوضهء ديگرى است كه نياز به انشاء جديد و تراضى جديد دارد و بدون آن اكل مال به باطل است كه وضعاً باطل و تكليفاً حرام است و على الفرض انشاء جديد و تراضى ديگرى هم نيست پس وجهى براى صحت عقد بدون شرط ضمنى وجود ندارد و ناگزير با فساد شرط و انتفاء آن بايد حكم به بطلان اصل عقد كنيم .\r\nقوله : و فيه منع كون ارتباط الشرط . . . : مرحوم شيخ در پاسخ از اين وجه دو جواب دارند كه يكى نقضى و ديگرى حلّى است .\r\nامّا جواب نقضى : قبول داريم كه عقد با شرط ضمنى مرتبط است ولى چنين نيست كه هر ارتباطى موجب شود تا اگر شرط نبود مشروط هم نباشد و موارد فراوانى داريم كه شرط نيست ولى مشروط هست و بلكه بالاتر از آن جزء نيست ولى اصل عقد هست با اين كه ارتباط جزء با كل قوىتر از شرط با مشروط است :\r\nيكى از اين موارد : اگر گندمى را فروخت به‌عنوان اين كه صد من باشد ولى نود من بود كسى نگفته معامله باطل است بلكه مشترى مختار است بين فسخ فى الكل و امضاى معامله و استرداد مقدارى از ثمن كه مقابل ده من باشد .\r\nمورد ديگر : اگر چيزى را كه ملك خود او است با مالى كه ملك ديگرى است ضميمه كرد و به يك معامله فروخت و مالك مال ديگر ، راضى نشد كسى نگفته بيع باطل است با اين كه نصف يا دو ثلث آن چه‌بسا مال ديگرى باشد .\r\nمورد سوم : چيزى را كه شرعاً ماليت دارد مثل گوسفند با چيزى كه ماليت ندارد مثل خوك ضميمه كرد و به بيع واحد معامله كرد باز نسبت به گوسفند صحيح است و نسبت به خوك باطل است و كسى نگفته اصل معامله باطل مىشود .\r\nمورد چهارم : صفاتى را در مبيع قيد كرده بود و متاع با اين صفات را فروخته بود مثلًا عبد كاتب يا جنس سالم را فروخته بود ولى بعداً معلوم شد كه عبد كاتب نيست ، متاع سالم نيست ، در\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nاين‌جاها نيز كسى نگفته اصل معامله باطل است بلكه فتوا به صحت آن داده‌اند و حداكثر خيار عيب يا خيار تخلف وصف قائل شده‌اند .\r\nمورد پنجم : شروط فاسدى كه در ضمن نكاح مىآورند ، به اتفاق كلمه اين شرط باطل است ولى اصل نكاح باطل نيست با اين كه عقد نكاح مقيد به اين قيود شده و ميان عقد و شرط ارتباط هست .\r\nمورد ششم : شروطى كه لغو است و غرض عقلائى بر آن‌ها مترتب نيست اگر در متن عقد ذكر شوند ، خود شرط فاسد و باطل است و وجوب وفا ندارد ولى مشروط و عقد باطل نيست و چه‌بسا لازم هم هست يعنى حتى طرف حق خيار فسخ هم ندارد ، با اين كه عقد به اين شروط ، مشروط و مرتبط است .\r\nمورد هفتم : شروطى كه از قبل طرفين تبانى كرده‌اند و عقد را با بناگذارى قبل بر آن انجام داده‌اند ، البته در متن عقد نياورده‌اند ، در اين‌جا هم ارتباط هست ولى هيچ‌كس فتوا به بطلان عقد نداده بلكه همه فرموده‌اند : اين‌گونه از شروط چه صحيح باشند ( مثل خياطت توب ) و چه باطل ( مثل شرط لغو ، غير مقدور و . . . ) هيچ حكمى ندارند ، حتى موجب تزلزل اصل معامله هم نمىشوند .\r\nحال اين همه موارد نقض داريم كه استدلال شما در همهء اين‌ها مىآيد و مع ذلك حكم به بطلان عقد نكرده‌اند ، براى اين موارد چه جوابى داريد ؟ هر جوابى داديد در مورد بحث ما هم جواب مىدهيم .\r\nقوله : و دعوى انّ الاصل فى الارتباط . . . :\r\nاگر مستدل بگويد : اصل و قاعده در ارتباط و تقييد اين است كه وقتى قيد و مرتبطٌبه منتفى شد مقيد و مرتبط هم منتفى شود ، حال اگر در مواردى منتفى نشده ( همان چند موردى كه ذكر شد ) خلاف اصل است و دليل خاص دارد و هرجا دليل داشتيم ما هم تسليم هستيم ولى اين چند مورد باعث نمىشود كه شما تعدى كنيد و بگوييد : همه‌جا چنين است كه با انتفاء قيد ، مقيد منتفى نمىشود ، پس هرجا دليل خاص داشتيم مىپذيريم ولى از آن موارد كه بگذريم در جاهاى ديگر مثل مورد بحث ما دليل نداريم و لذا به اصل و قاعده رجوع مىكنيم و حكم به بطلان عقد مىكنيم .\r\nقوله : مدفوعة بان المقصود . . . :\r\nمرحوم شيخ در پاسخ مىفرمايد : غرض ما از بيان آن موارد نقض اين نيست كه حكم به تفكيك در اين موارد را دليل بر مورد بحث بگيريم و بگوييم اين‌ها دليل است بر اين كه به صورت كلى و همه‌جا فساد شرط موجب فساد عقد نيست ، تا شما اشكال كنيد كه اصل چنان است و اين موارد\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nدليل خاص دارد ، بلكه هدف ما از طرح اين موارد اين است كه ارتباط شرط به عقد به نحوى نيست كه تفكيك بين شرط و عقد محال باشد بلكه كاملًا ممكن است و تصرف در موارد مذكور از قبيل تصرف بدون تراضى نيست كه شارع تعبداً اجازه كرده باشد ، اگر تفكيك ممكن است پس در مورد بحث ما هم ممكن باشد ، چرا فرق مىگذاريد ؟\r\nوامّا جواب حلّى : قيودى كه در مطلوبات عرفى ( معاملات و عقود و ايقاعات ) و شرعى ( نماز و روزه و . . . ) اخذ مىشوند از زاويه‌اى دو دسته مىشوند كه هركدام حكمى دارند :\r\nالف : قيودى كه ركن مطلوب هستند و قوام مطلوب و مقيد ، به آن‌ها است و اگر آن قيدها نباشند مطلوب هم نيست ( عقلا يا عرفا يا شرعاً ) مثلًا مىگويد اين حيوان را مىفروشم به شرط اين كه ناطق باشد ( يعنى انسان ) نه ناهق ( يعنى حمار ) يا مىگويد : حيوان ناطق را به كذا فروختم ، سپس معلوم شد كه حيوان ناطق نيست و ناهق است يعنى انسان نيست و حمار است در اين‌جا قطعاً معامله باطل است به همان دليل كه مستدل گفت و عرف نمىگويد : حمار همان انسان است ولى تنها ناطقيت ندارد ، بلكه اين دو را مباين مىداند ،\r\nيا مثلًا شارع مىگويد براى زيارت مستحب است غسل كنى ، حال بگوييم تيمم جاى غسل را مىگيرد و همان غسل است ، خير ، تيمم جاى او را نمىگيرد و مقصد او را كه نظافت و تميزى است تأمين نمىكند تا اين همان باشد يا جايگزين آن شود .\r\nب : قيودى كه ركن مطلوب نيستند مثلًا مىگويد عبد كاتب را فروختم ، توتون سالم را فروختم ، غسل به آب فرات مستحب است و . . . در اين موارد عرفا و شرعاً اگر كتابت نبود ، وصف صحت نبود ، آب فرات نبود و آب ديگر بود ، كسى نمىگويد مطلوب هم منتفى است بلكه عبد همان عبد است ، توتون همان توتون است غسل همان غسل است منتهى قيد و خصوصيتى را ندارد .\r\nحال كه اين دو قسم را دانستى بدان كه در مورد بحث ما شرط ضمنى فاسد ، از قبيل قسم ثانى از قيود است كه ركن مطلوب نيست نه از قسم اوّل و اگر چنين بود تصرف در مبيع با فساد شرط ، از نوع تصرف بدون تراضى نيست بلكه تراضى هست بر همين مبيع هم بوده البته شرطى هم كنارش بوده كه فاسد درآمده ، آرى اين مقدار را قبول داريم كه اگر شرط منتفى شد ( چه شرط صحيح و چه فاسد ) مشروط له حق‌الخيار پيدا مىكند آن هم در فرضى كه جاهل به فساد بوده و گرنه اگر عالماً بالفساد اقدام كرده كه حتى خيار هم ندارد . ما اين مقدار را مىپنداريم هرچند طرفداران مفسد بودن شرط فاسد اين حرف را نزده‌اند ولى ما مىزنيم امّا اين كه با فساد شرط اصل عقد فاسد و باطل شود مورد قبول ما نيست .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n( شايد به اين بيان بگوييم بهتر باشد كه اگر قيد و مقيد از باب وحدت مطلوب باشد حق با طرفداران افساد است كه با فساد شرط عقد هم فاسد مىشود و با انتفاء قيد مقيد هم منتفى مىشود . ولى اگر از قبيل تعدد مطلوب باشد و صرفاً ميان آن دو ارتباطى باشد ، با انتفاء قيد يك مطلوب منتفى شده ولى مطلوب ديگر كه اصل عقد باشد چرا منتفى شود ؟ و چون شرط ، التزام در ضمن التزام ديگر است با تعدد مطلوب سازگارتر است و در نتيجه حق با شيخ اعظم است كه با فساد شرط خود عقد ، فاسد نمىشود و محكوم به صحت است و شرط فاسد مفسد نيست . )\r\nقوله : الثالث رواية عبد الملك بن عتبه عن الرضا عليه السلام . . . :\r\nوجه سوّمى كه طرفداران افساد به آن استدلال كرده‌اند و خواسته‌اند بدين وسيله جلوى استناد به عمومات و اطلاقات صحت را بگيرند ، چند روايت است كه ذيلًا عنوان مىكنيم :\r\nالف : روايت عبدالملك بن عتبه از امام رضا عليه السلام : متاع يا طعامى را از شخصى خريدارى مىكنم در ضمن شراء با او شرط مىكنم كه از ناحيهء اين متاع يا طعام ضررى به من نرسد ، آيا چنين معامله‌اى صحيح است ؟ امام عليه السلام فرمود : « لاينبغى » يعنى چنين شرائى شايسته و سزاوار نيست . « 1 »\r\nكيفيت استدلال : اگرچه لاينبغى در جاهاى ديگر حمل بر كراهت مىشود و بيش از كراهت را ثابت نمىكند ولى در اين‌جا مراد حرمت است چنان‌كه علامه در مختلف همين را فهميده « 2 » و از راه حرمت فساد و بطلان را مىفهميم و در واقع حرمت شرعى مولوى نيست بلكه ارشاد به فساد و بطلان است ، زيرا اگر حرام نبود اصل معامله صحيح مىشد و وجهى براى كراهت وفا به وعده نبود بلكه يا واجب بود يا مستحب .\r\nب : روايت حسين بن منذر از امام صادق عليه السلام : شخصى از من طلب عينه ( به كسر عين و سكون ياء و فتح نون يعنى متاعى نزد من حاضر است و مشترى پولى ندارد كه نقد خريدارى كند . براى اين كه در وسعت قرار بگيرد و دستش باز شود مىگويد اين را به فلان مبلغ گران‌تر به من به فروش در ذمّه‌ام سپس فىالمجلس به خودت مىفروشم نقدى ارزان‌تر تا پول به‌دستم آيد ) مىكند و من متاعى را براى خاطر او خريدارى مىكنم سپس به قيمت گران‌ترى به صورت نسيه به او مىفروشم سپس در همان مكان به قيمت ارزان‌تر به صورت نقد از او خريدارى مىكنم اين چه حكمى دارد ؟\r\nامام عليه السلام فرمود : آيا طلب‌كنندهء عينه مختار است كه بعد از اين كه تو خريدى ، از تو خريدارى كند و يا خريدارى نكند ؟ يا مختار نيست و ملزم است خريدارى كند ؟ خود تو چطور ؟ ! آيا پس از اين كه خريدى مختارى به او بفروشى يا مجبورى ؟ اگر او مختار است تو هم مختارى و پس از\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 409 ، باب 35 .\r\n( 2 ) . مختلف الشيعه ، ج 5 ، ص 311 .\r\n","page_name":" 335 ","page_number":335},
  {"content":"\r\n\r\nخريدن به اختيار و طيب نفس به او فروختى گران‌تر و بعد به طيب نفس از او خريدى ارزان‌تر ، همهء اين‌ها به اختيار طرفين بوده اشكالى ندارد .\r\nعرض كردم : اهل مسجد ( اهل سنت ) گمان مىكنند چنين معامله‌اى فاسد است و مىگويند : اگر پس از اين كه اولى به دومى فروخت ، پس از چند ماه دومى به اولى بفروشد عيبى ندارد ولى اگر بلافاصله بفروشد اشكال دارد .\r\nامام فرمود : اين كه الان بفروشد يا چند ماه بعد مهم نيست و صرف مقدم داشتن بيع ثانى يا تأخير آن است ، مهم اختيار طرفين است كه اگر با اختيار باشد اشكالى ندارد . « 1 »\r\nكيفيت استشهاد : مفهوم كلام امام ( كه يك جمله شرطيه بود ) اين است كه اگر هر دو يا يكى از آن دو در ترك معاملهء ثانى مختار نباشند اشكال دارد ، حال مختار نبودن عواملى دارد كه يكى از آن‌ها اين است كه در ضمن معاملهء اولى شرط كرده‌اند كه دوباره مشترى به خود بايع بفروشد ارزان‌تر و نقدى و اين شرط الزام‌آور شده و طرف خود را ملزم به بيع ثانى مىداند و گرنه عامل ديگرى نيست ، پس حاصل روايت اين است كه اگر اولى به دومى بفروشد به شرط اين كه دومى هم به اولى بفروشد اشكال دارد يعنى معامله صحيح نيست و اگر صحيح بود كه « لابأس » نداشت ، حال كدام معامله باطل است ؟ هر دو باطل است زيرا يا منظور امام از اشكال داشتن ، اين است كه بيع اول اشكال دارد كه اگر اين باطل شد قطعاً دومى هم باطل است و اصلًا از ملك اولى خارج نشد و به دومى منتقل نشد كه بخواهد به اولى بفروشد . و يا منظور اين است كه بيع ثانى باطل است كه اگر اين هم باشد باز منشأ فساد آن چيزى جز فساد و بطلان بيع اول نيست زيرا اگر اولى صحيح بود وجهى براى بطلان دومى نبود . پس در هر حال از روايت استفاده مىشود كه بيع اوّل كه در ضمن آن شرطى شده و الزام‌آور است و طيب نفس را مىگيرد ، باطل است و شرط فاسد ، مفسد است .\r\nج : روايت على بن جعفر از امام هفتم عليه السلام : مردى جامه‌اى را به ده درهم به صورت نسيه و مدت‌دار مىفروشد سپس فى المجلس به پنج درهم به صورت نقد از مشترى خريدارى مىكند ، آيا اين معامله حلال و جايز است ؟\r\nامام عليه السلام فرمود : اگر شرط نكرده باشند ( در ضمن بيع اول شرط نكنند كه دوّمى هم به اولى بفروشد . ) و با رضايت و طيب نفس اين كار را بكنند اشكالى ندارد . « 2 »\r\nمفهوم شرط اين است كه اگر شرط كنند اشكال دارد و معامله باطل مىشود ( چون رضايت و طيب نفس را از بين مىبرد و معامله بدون طيب نفس درست نيست . )\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 370 ، باب 5 ، ح 4 .\r\n( 2 ) . همان ، ص 371 ، باب 5 ، ح 6 .\r\n","page_name":" 336 ","page_number":336},
  {"content":"\r\n\r\nقوله : والجواب امّا عن الاولى . . . : مرحوم شيخ از هر سه روايت پاسخ مىدهند :\r\nامّا جواب روايت اول : ما قبول نداريم كه « لاينبغى » به معناى حرمت باشد بلكه ظهور در كراهت دارد و مراد اين است كه معامله صحيح است و وفاى به اين شرط كراهت دارد ( نه اين كه حرام باشد ، تازه برفرض حرمت از كجا از راه حرمت به فساد و بطلان برسيم ؟ در معاملات كه ملازمه‌اى ميان حرمت و فساد نيست ، مگر احراز شود كه حرمت ارشادى و ارشاد به فساد است كه آن هم محرز نيست . ) و كسى نگويد كه چگونه ميان صحت معامله و كراهت وفاى به شرط جمع مىشود ؟ زيرا مىگوييم : هيچ مانعى ندارد و منافاتى ميان صحت معامله با كراهت وفا به شرط وجود ندارد .\r\nوامّا جواب روايت دوم و سوم : از اين دو روايت دو پاسخ مىدهند :\r\nالف : در ضمن روايت اول از اين دو روايت قول اهل مسجد را بر خلاف قول امام نقل كرد كه امام فرمود اگر بلافاصله و فىالحال هم بفروشد اشكالى ندارد ولى اهل مسجد مىگفتند اگر با فاصله و پس از چند ماه باشد عيبى ندارد و اين قرينه است كه لابأس ( يا فيه بأس كه مفهوم كلام بود ) به معاملهء دوّمى برمىگردد و اين اشكال ندارد اگر مختار باشند يا اشكال دارد اگر ملزم باشند و ربطى به معاملهء اول ( كه ضمن آن شرط كرده‌اند ) ندارد و دو روايت دليل بر فساد و بيع كذائى ( كه ضمن آن شرط فاسدى بود ) نمىباشند . ( روايت سوم هم گرچه سخن اهل مسجد را نداشت ولى چون با روايت قبلى هم مضمون است حمل بر همين مىشود كه معاملهء دوم اشكال داشته باشد نه اوّلى .\r\nان قلت : اگر معاملهء دومى باطل شد ناچار بايد اولى هم باطل باشد ، چون وجهى براى بطلان معاملهء ثانى نيست مگر بطلان و فساد بيع اول ، پس چرا تفكيك مىكنيد ؟\r\nقلت : وجه فساد بيع ثانى منحصر در فساد بيع اول نيست ، شايد معاملهء ثانى به دليلى باطل باشد و اولى باطل نباشد و آن وجه اين است كه چون در ضمن بيع اول شرط كرده‌اند كه دوباره مشترى به خود بايع بفروشد الان مشترى خود را ملزم مىداند كه دوباره بفروشد به اولى و اين الزام گرچه در ضمن عقد قبلى بوده و نسبت به عقد جديد خارج از عقد است ولى عرف فرق نمىگذارد ميان الزام ابتدائى و الزام ضمنى ، لذا طرف خيال مىكند ملزم است دوباره بفروشد و چون طيب نفس ندارد و خود را ملزم مىداند از اين جهت بيع ثانى اشكال دارد ، ولى بيع اول همراه با رضايت و طيب نفس بوده لذا اشكال ندارد . ( و اگر كسى بگويد كه در عقد اول ترافى به مقيد بما هو مقيد بوده و قيدش فاسد درآمده . . . ، مىگوييم : اين همان وجه دوّم طرفداران افساد است كه قبلًا نقضاً و حلًا پاسخ داديم . )\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nب : قوله : و ثانياً بانّ غاية مدلول الرواية . . . : پاسخ دوم از دو روايت اين است كه :\r\nبرفرض كه به حكم دو روايت بيع اول هم باطل باشد ولى اين دليل نمىشود كه هرجا شرط ضمنى فاسد بود اصل بيع هم فاسد شود ، بلكه بطلان بيع اول در مورد دو روايت جهات ديگرى دارد كه حتى شيخ طوسى هم كه شرط فاسد را مفسد نمىداند ، قائل به فساد اين بيع گرديده و آن جهات عبارتند از :\r\nيا به قول علامه چون مستلزم دور است از اين جهت باطل است ، و يا به قول شهيد چون مستلزم نبود قصد جدى بر بيع است و عقود تابع قصودند ، از اين جهت باطل است ، يا به حكم اجماع و نص خاص و تعبّداً باطل است و به هر حال حكم مورد خاص را نمىتوان به همه‌جا سرايت داد .\r\nقوله : بل التحقيق انّ مسألة : نظر خود شيخ اين است كه اصولًا چنين موردى ( كه در ضمن عقد اول شرط كنند كه دوباره به خود بايع بفروشد . ) از مورد بحث ما خارج است ، چه شرط فاسد مفسد باشد يا نباشد اين بيع باطل است ، زيرا در آغاز مسئله گفتيم : كلام ما در جائى است كه فساد بيع صرفاً به‌خاطر فساد شرط باشد نه به‌خاطر جهات ديگر ، و در مورد دو روايت ، فساد بيع به‌خاطر فساد شرط نيست زيرا نه شرط مخالف كتاب و سنت است تا فاسد باشد نه خلاف مقتضاى عقد است تا فاسد باشد ، بلكه به‌واسطهء اين شرط ، خود عقد خلل پيدا مىكند و فاسد مىشود ( چون قصد جدى ندارد يا جهات ديگر ) ، پس اين هم از بحث خارج است .\r\nنتيجه اين‌كه : عمومات صحت ، حكم به صحت اصل معامله مىكند و بيع مشروط به شرط فاسد را هم شامل مىشود و هيچ مخصص يا مقيد يا معارضى براى اين عمومات يافت نشد كه قابل اعتماد باشد و جلو تمسك به عمومات را بگيرد ، لذا مرحوم شيخ به بركت عمومات صحت مىگويد : شرط فاسد مفسد عقد نيست و خود معامله صحيح است ولو شرط ضمنى فاسد باشد و حداكثر خيار تخلف شرط مىآورد و معامله ، متزلزل يعنى صحيح و جايز مىشود نه اين كه باطل و فاسد باشد .\r\nقوله : و يدل على الصحة ايضاً جملة من الاخبار :\r\nدليل دوّم شيخ بر صحت اصل معامله : در دليل اول به عمومات صحت معامله استناد كردند ، در دليل دوم به رواياتى چند براى صحت معامله استناد مىكنند ولو شرط ضمنى فاسد باشد و آن روايات عبارتند از :\r\nالف : صحيح حلبى از امام صادق عليه السلام كه مشايخ ثلاثه ( مرحوم كلينى و شيخ صدوق و شيخ طوسى ) آن را نقل كرده‌اند و آن اين كه : بريره كنيزى بود نزد كسانى كه آن‌ها موالى و صاحبان بريره\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nبودند و او را شوهر داده‌اند ، عايشه اين كنيز را از صاحبانش خريد و در راه خدا آزاد كرد ، ( و پيامبر خدا صلى الله عليه و آله بريره را مخيّر كرد كه حالا كه آزاد شدى مخيرى نزد شوهرت بمانى يا از او جدا شوى ) فروشندگان كنيز به عايشه ، در هنگام معامله شرط كرده بودند كه اگر كنيز بعداً مالى پيدا كرد و از دنيار فت آن‌ها وارث اين اموال باشند و ولاء كنيز مال آن‌ها باشد ، پيغمبر فرمود : ( بىخود چنين شرطى كرده‌اند ) « الولاء لمن اعتق » « 1 » يعنى ولاء و اولويت ارث بردن مال كسى است كه آزاد كرده كه عايشه باشد .\r\nكيفيت استدلال : معاملهء مذكور مشروط به شرط فاسدى بوده ( شرطى كه خلاف كتاب و سنت است كه شرعاً ولاء ، مال مولاى مُعتق است ولى فروشندگان ولاء را براى خويش شرط كردند . ) و مع ذلك حكم به فساد و بطلان آن نشده بلكه اصل بيع صحيح است ، عتق هم صحيح است و شرط فاسد است .\r\nقوله : و حملها على الشرط الخارج . . . : برخى خواسته‌اند بگويند اين شرط از شروطى نيست كه در متن عقد آمده باشد بلكه از شروط خارج از عقد است و از اين جهت باطل است و بحث ما در شرط فاسدى است كه در ضمن عقد آمده باشد ، پس اين روايت دليل بر مانحن فيه نمىشود .\r\nشيخ اعظم مىفرمايد : اين حمل ، بر خلاف ظاهر تعليل است كه در اين روايت به اشاره و در روايات ديگرى كه در قصه بريره آمده به صراحت علت فساد شرط را مخالف كتاب و سنت بودن ذكر كرده است نه خارج از عقد بودن ، پس علت فساد شرط اين نيست كه خارج از عقد است ، بلكه شرط ضمنى است و در متن عقد هم آمده ولى چون خلاف شرع است باطل است . پس كاملًا روايت قابل استدلال است .\r\nب : مرسلهء جميل و صحيحهء اوّل حلبى از امام باقر يا امام صادق عليه السلام :\r\nشخصى كنيزى خريدارى مىكند و ضمن معامله شرط مىكند كه نه او را بفروشد ، نه به كسى هبه كند و نه كسى او را ارث ببرد ، امام عليه السلام فرمود : به دو شرط نخست وفا كند « المؤمنون عند شروطهم » ولى شرط سوم وفا ندارد و باطل است . « 2 »\r\nكيفيت استدلال : فرض اين است كه هر سه شرط در متن عقد ذكر شده و مع ذلك مىفرمايد : دو شرط نخست وجوب وفا دارد ولى سومى ندارد و اگر اين هم شرط صحيح بود كه وجوب وفا داشت ، پس معلوم مىشود شرط فاسد است و مع ذلك به وضوح دلالت مىكند كه شرط فاسد مفسد عقد نيست و گرنه دو شرط ديگر هم وجوب وفا نداشت . بعد شيخ اعظم مىافزايد : اگر قائل به مقالهء مشهور بشويم و شرط فاسد را مطلقاً مفسد عقد بدانيم حتى شرط عدم بيع و عدم هبه را\r\n\r\n\r\n","description":"","footnote":"\r\n( 1 ) . همان ، ج 14 ، ص 559 ، باب 52 ، ح 2 .\r\n( 2 ) . همان ، ج 15 ، ص 49 ، باب 40 ، ح 3 .\r\n","page_name":" 339 ","page_number":339},
  {"content":"\r\n\r\nهم مفسد بدانيم ، بايد امر به وفا را در حديث « كه فرمود : « يفى بذلك . . . » و جملهء خبرى در مقام انشاء معناى امرى دارد » بر استحباب حمل كنيم ( چون سابقاً گفتيم استحباب وفا با فساد عقد منافى نيست . ) ولى باز هم مطلوب ما را ثابت مىكرد كه شرط فاسد مفسد عقد نيست زيرا روايت به وضوح دلالت دارد كه معامله صحيح است و وفاى به شرط ضمنى هم مستحب است و اگر معامله صحيح نبود كه استحباب وفا هم نداشت .\r\nان قلت : اگر وفا مستحب است نه واجب ، چرا مسئلهء ارث بردن و شرط ارث را امام عليه السلام از دليل استحباب وفا استثنا كرد و فرمود « الا الميراث » ؟\r\nقلت : براى اين كه در مورد ارث ، وفا ، نه واجب است و نه مستحب است زيرا ملكيت در باب ارث قهرى است و دست طرف نيست تا وفاى به آن واجب يا مستحب باشد به اين دليل استثنا كرد . پس اين روايت هم به خوبى مطلوب مار ا ثابت مىكند كه شرط فاسد مفسد نيست .\r\nج : صحيحهء دوم حلبى از امام صادق عليه السلام : شخصى كنيزى را مىفروشد و ضمن بيع شرط مىكند كه اين كنيز نه فروخته شود و نه به كسى هبه شود و نه به ارث برده شود ، آيا صحيح است ؟ حضرت فرمود :\r\nهمهء اين شرطها جايز و نافذ و صحيح است غير از ارث برده نشد كه شرط عدم ارث باطل است و كنيز قهراً به ارث برده مىشود ، شرط عدم ارث خلاف كتاب الهى است و هر شرطى كه خلاف قرآن باشد مردود و باطل است . « 1 »\r\nكيفيت استدلال : اين كه امام فرمود : ساير شروط به‌جا است و شرط عدم ارث باطل است و حتماً به ارث برده مىشود ، دليل است كه شرط فاسد مفسد نيست و اصل معامله صحيح است و از ذيل روايت هم كه فرمود :\r\n« كل شرط خالف كتاب اللَّه فهو ردّ اى لايعمل به »\r\nاستفاده مىشود كه رواياتى كه در رابطه با بطلان شرط خلاف كتاب و سنت وارد شده منظورش بطلان اصل بيع نيست بلكه منظورش رد شرط و عدم عمل به شرط است و گرنه اصل معامله صحيح است پس از همه رواياتى كه اين تعبير را دارد مىتوان قول ما را استفاده كرد كه شرط فاسد مفسد نيست .\r\nقوله : و يؤيّده ما ورد فى بطلان . . . : رواياتى هم كه در رابطه با بطلان شروط فاسد در ضمن عقد نكاح وارد شده و دلالت دارند بر اين كه اصل نكاح صحيح و باقى است و شرط فاسد است . « 2 » اين‌ها نيز مؤيد مطلوب ما هستند كه شرط فاسد مفسد بيع نباشد . وجه اين كه مؤيد قرارداد نه دليل ، آن است كه شايد باب نكاح خصوصيتى داشته باشد و كسى بگويد به دليل خاص در نكاح شرط فاسد مفسد نيست و لذا مؤيد قرارداد نه دليل .\r\nقوله : و قد يستدل على الصحة . . . : دليل سوم بر صحت عقد و بطلان شرط :\r\n\r\n\r\n","description":"","footnote":"\r\n( 1 ) . همان ، ج 13 ، ص 43 ، باب 15 ، ح 1 .\r\n( 2 ) . وسائل الشيعه ، ج 15 ، ص 40 ، باب 29 .\r\n","page_name":" 340 ","page_number":340},
  {"content":"\r\n\r\nبرخى براى اثبات اين مدعا كه شرط فاسد مفسد عقد نيست به دليل دور استناد كرده‌اند به اين بيان كه : صحت شرط ضمنى فرع صحت خود عقد است ( و گرنه فرع زايد بر اصل لازم مىآيد ) حال اگر از اين طرف هم صحت عقد متوقف بر صحت شرط باشد ( اگر شرط صحيح بود عقد هم صحيح باشد و گرنه نه ) دور پيش مىآيد كه صحت هر كدام متوقف بر صحت ديگرى باشد و دور محال و باطل است ، پس صحت عقد وابسته به صحت شرط نيست بلكه حتى اگر شرط ، فاسد هم باشد عقد مىتواند صحيح باشد پس شرط فاسد مفسد عقد نيست .\r\nمرحوم شيخ در پاسخ اين دليل همين قدر مىفرمايد : « و فيه مالا يخفى » يعنى اشكال‌هاى اين دليل بر كسى پوشيده نيست ، شايد عمده جهت اشكال اين باشد كه دور مذكور دور معى است زيرا تقدم و تأخرى در بين نيست بلكه از حيث رتبه در عرض هم هستند و دور معى محال نيست . و جهت ديگر اين است كه صحت عقد شرايط خودش را دارد از قبيل عربيت و ماضويت و . . . ، صحت شرط هم شروط خودش را دارد از قبيل مقدور بودن ، غرض عقلائى داشتن و . . . و چنين نيست كه صحت عقد وابسته به صحت شرط و بالعكس باشد تا دور لازم آيد .\r\nقوله : و الانصاف ان المسأله : پس از ذكر دلايل منكران افساد شرط فاسد و نقد دلايل مثبتان افساد ، در پايان مىفرمايد : انصاف اين است كه مسئله در غايت اشكال است و حكم به اين كه آيا شرط فاسد مفسد عقد هست يا نه ؟ خيلى مشكل است ( شگفتا از شيخ اعظم كه پس از استناد به عمومات صحت و پاسخ هر نوع اشكال و نيز استدلال به روايات متعدد و اثبات اين مطلب كه شرط فاسد مفسد نيست ، در پايان مىفرمايد : اين مسئله خيلى مشكل است و انصاف را كه دليل پنجم شيخ اعظم است مطرح مىكنند ! ! ) و روى همين مشكل بودن عدّه‌اى به پيروى از محقق اول توقف كرده‌اند و فتوا نداده‌اند به اين كه مفسد هست يا نيست ؟ ! « 1 »\r\nقوله : ثم على تقدير الصحة ففى ثبوت الخيار للمشروط له . . . :\r\nبرفرض كه ما صحت عقد را اختيار كنيم و بگوييم اصل بيع صحيح است اين بحث مطرح مىشود كه آيا صحيح و لازم است و مشروط له حق‌الخيار ندارد ؟ يا صحيح و متزلزل است و وى حق‌الخيار دارد ؟ البته اگر وى عالم بود به فساد شرط و مع ذلك اقدام به معامله كرد خيارى نخواهد داشت چون قانون اقدام مىگويد : هركس به ضرر خويش اقدام كند خودش ضامن است و ربطى به ديگران ندارد . ولى فرض كلام در صورت جهل مشروطله است . در اين فرض نخست مرحوم شيخ مىفرمايد : « له وجه » يعنى قول به خيار تخلف شرط وجهى دارد و قابل استدلال است زيرا همان‌طور كه تخلف شرط صحيح موجب خيار فسخ مىشد همين‌طور شرط فاسد هم موجب\r\n\r\n\r\n","description":"","footnote":"\r\n( 1 ) . شرايع ، ج 2 ، ص 34 ؛ المهذب البارع ، ج 2 ، ص 406 ؛ ايضاح الفوائد ، ج 1 ، ص 518 .\r\n","page_name":" 341 ","page_number":341},
  {"content":"\r\n\r\nخيار است زيرا تخلف شرط صحيح به اين صورت بود كه شرط متعذر باشد عقلًا و منع عقلى پيدا كند يا مشروط عليه امتناع كند و به هيچ وجه امكان اجبارش نباشد و خلاصه مانع عقلى داشته باشد و فساد شرط ولو منع عقلى ندارد ولى مانع شرعى دارد زيرا شارع اين شرط را الغا كرده و پس از الغا شارع ، وجودش كالعدم است و امتناع شرعى دارد و كراراً گفته‌ايم كه « المتمنع شرعاً كالممتنع عقلا » يا « المانع الشرعى كالمانع العقلى » بنابراين به همان دليلى كه تخلف شرط صحيح موجب خيار مىشد ( اجماع يا لاضرر ) به همان دليل فساد شرط هم موجب خيار است .\r\nضمناً فرقى ندارد كه مشروط له جاهل به اصل موضوع باشد ( مثل اين كه اصلًا نمىداند اين‌جا مغبون شده يا نه ؟ يا فلان شرط فاسد هست يا نه ؟ و . . . ) يا جاهل به حكم شرعى باشد ( مثل اين كه نداند كه چنين كسى حق‌الخيار دارد يا نه ؟ يا در مثال خارجى با زن شرط مىكند كه مسجد را جارو كند ولى تارةًجاهل است كه مشروط عليها حايض است يا نه ؟ اين جهل به موضوع است و تارة مىداند كه حايض است ولى نمىداند كه ورود او به مسجد حرام است و چنين شرطى با او باطل است . ) در هر صورت خيار تخلف شرط براى جاهل ثابت است .\r\nشاهد عدم الفرق اين است كه مىبينيم در باب خيار غبن هم كسى كه جاهل به اصل ثبوت خيار است ( جهل به موضوع ) معذور است و هرگاه عالم شد مىتواند اعمال خيار كند و هم كسى كه جاهل به فوريت آن است ( جهل به حكم ) معذور است و با تأخير هم مىتواند اعمال خيار كند .\r\nقوله : و لكن يشكل بانّ العمدة فى خيار تخلف الشرط . . . :\r\nاول فرمودند : حكم به ثبوت خيار با فساد شرط وجهى دارد كه تاكنون ذكر شد ولى در اين فراز استدراك كرده و مىفرمايند حكم به ثبوت خيار در اين‌جا مشكل است زيرا عمده دليل خيار تخلف شرط يكى اجماع است و ديگرى قانون نفى ضرر و هيچ كدام در مورد شرط فاسد جارى نيست .\r\nامّا اجماع چون دليل لبى است بايد به قدر متيقن آن بسنده شود و قدر متيقن تخلف شرط صحيح است و شرط فاسد را شامل نمىشود و لذا قبلًا اشاره‌اى داشتند به اين كه هيچ يك از طرفداران افساد صحبت از حق‌الخيار نكرده‌اند . پس وجود اجماع در فرض فساد شرط محرز نيست .\r\nوامّا دليل نفى ضرر : اوّلًا كراراً گفتيم كه اين دليل فقط نافى حكم ضررى است وامّا مؤسس حكم شرعى و مثبت آن نيست زيرا آن‌چه اجمالًا مسلم و معلوم است اين كه اگر بخواهيم به عموم قانون نفى ضرر عمل كنيم و حكم شرعى درست كنيم فقه جديدى لازم مىآيد كه هيچ‌كس به آن ملتزم نيست ، مخصوصاً اگر جهل به حكم شرعى را عذر بدانيم به‌گونه‌اى كه با قاعدهء « لاضرر » حكم ضررى متعلق به مكلف را نفى كنيم و برداريم ولو منشأش جهل مكلف به حكم شرعى ديگر\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nباشد و اين مشكل است زيرا چه بسيار ضررهايى كه بر معاملات اشخاص مترتب مىشود و منشأش جهل طرفين معامله به احكام معامله است مخصوصاً جهل به صحت و فساد معامله و از ضروريات فقه است كه در اغلب موارد ضررهايى كه بر فساد معامله مترتب مىشود و منشأش هم جهل به فساد است و مورد جاهل را مىگويد ، اين‌ها قابل تدارك نيست و اگر بخواهيم به عموم لاضرر عمل كنيم در اين موارد فقه جديد تأسيس مىشود .\r\nقوله : مع انّ مقتضى تلك الادلّة . . . : ثانياً مقتضاى ادلّه نفى ضرر عبارت است از نفى ضررى كه ناشى نشود از تقصير خود متضرر كه مىتوانست جلوى ضرر را بگيرد و نگرفته و در مورد بحث ما ، ضرر ناشى از تقصير خود او است زيرا وى با ترك تعلم احكام شرعى كه مسامحه كرد و عمداً نرفت و فرانگرفت خودش اقدام بر ضرر خويش كرده و شرط فاسدى را قرار داده يا قبول كرده و لاضرر اين‌گونه ضررها را نفى نمىكند پس جاى لاضرر هم نيست .\r\nالبته در خصوص بعضى از مقامات دليل داريم كه جاهل قاصر و مقصر فرقى ندارند ( مثل باب جهل به قصر و اتمام و جهر و اخفات ) ولى در ساير موارد مقصر با قاصر فرق دارد و لاضرر ضررهاى ناشى از جهل قصورى را برمىدارد نه ضرر ناشى از تقصير را چه جهل به موضوع باشد و چه جهل به حكم كه بالاضرر منتفى نمىشود .\r\nروى اين جهات نظر شيخ اعظم اين است كه شرط فاسد با شرط صحيح فرق دارد ، شرط صحيح اگر تخلف كرد موجب خيار مىشود ولى شرط فاسد يا فساد شرط موجب حق‌الخيار نمىشود .\r\n\r\nمسألهء دوم : اسقاط شرط فاسد و تأثير آن در صحت معامله\r\nبنابراين كه در مسألهء اول شرط فاسد را مفسد عقد ندانيم كه بحثى نيست و شرط فاسد چه از سوى مشروط له اسقاط بشود و چه نشود معامله صحيح است البته اگر اسقاط كند حق‌الخيار هم نخواهد داشت و اگر اسقاط نكند جا دارد كسى بگويد حق‌الخيار دارد كه در مسألهء قبل بحث شد و اقوى عدم‌الخيار بود .\r\nولى اگر شرط فاسد را مفسد عقد بدانيم ، اين بحث مطرح مىشود كه اگر مشروطله شرط فاسد خودش را اسقاط كرد و گفت « اسقطت شرطى » آيا بدين وسيله معامله‌اى كه انجام داده‌اند صحيح مىشود يا خير ؟\r\nاول مىفرمايد : خير عقد صحيح نمىشود زيرا از اول فاسداً منعقد شده و اسقاط مفسد بعد زا عقد فايده‌اى ندارد و فاسد را صحيح نمىكند « الساقط لايعود » ، « الميت لايحيى » ، « الشيئى لاينقلب عما وقع عليه »\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nسپس به صورت احتمال مىفرمايد : شايد هم پس از اسقاط شرط فاسد ، معامله صحيح شود زيرا همان‌طور كه اگر از اوّل بيع را بدون اين شرط انشاء مىكردند و در حال عقد تراضى بر مجرد از شرط بود كافى بود ، حالا هم كه با شرط فاسد انشاء كردند و بعد شرط را اسقاط كردند و بر مجرد از شرط تراضى كردند كفايت مىكند ( از فضولى بدتر نيست كه با رضايت لاحق از سوى مالك حكم به صحت مىشد . )\r\nولى مرحوم شيخ اين احتمال را رد مىكنند و مىفرمايد : در مثل بيع مكره و فضولى رضايت عارضى ولاحق كفايت مىكند چون رضايت مالك بر همان چيزى است كه عقد بر آن واقع شده و مالك همان را امضا كرده و به منزلهء اذن سابق يا رضاى مقارن است ، ولى در مورد بحث ما كافى نيست زيرا تراضى بر عقد مقيد بود و معامله از اوّل بر مقيد بما هو مقيد واقع شده و الان كه شرط را اسقاط مىكند مىخواهد بر عقد مجرد ( مقيد بدون قيد ) راضى شود در حالى كه روز اول عقد بر مجرد از شرط واقع نشده بود ، پس آن كه عقد بر او واقع شده ( مقيد بما هو مقيد ) مورد رضايت لاحق نيست و آن كه مورد تراضى است ( مجرد از قيد و شرط ضمنى ) عقد بر آن واقع نشده پس در واقع « ما أنْشِأ لم يُجز و ما أجيز لم يُنشَأ » و به ديگر سخن : « ما قصد لم يقع و ما وقع لم يقصد » در نتيجه وجهى براى صحت بيع كذائى وجود ندارد .\r\nقوله : و يظهر من بعض مواضع التذكرة . . . : علامه در مواردى از كتاب تذكرة در رابطه با صحت بيع مذكور دچار ترديد شده كه آيا پس از اسقاط شرط فاسد اين بيع صحيح مىشود يا خير ؟ و چنين فرموده :\r\nيكى از شروط فعلى و عملى كه در ضمن عقد شرط مىكنند ، اين است كه امر حلال و مشروعى باشد تا صحيح باشد ، بنابراين اگر طرف انگور را خريدارى كند به شرطى كه شراب درست شود خود شرط قطعاً باطل است ولى آيا بيع باطل است يا نه ؟ بطلان آن محل اشكال است و منشأ اشكال اين است كه : از طرفى مانع از صحت بيع همين شرط فاسد بود و با اسقاط شرط ، مانع بر طرف شد و مقتضى براى صحت هم موجود است پس بايد صحيح باشد . از طرف ديگر بيع از آغاز مقرون به مُبطل و مفسد بوده و باطلًا منعقد شده و با اسقاط بعدى معلوم نيست درست شود .\r\nسپس فرموده : و بالجمله آيا اقتران عقد به چنين شرطى موجب مىشود بيع از اول باطل باشد . به گونه‌اى كه حتى با رضايت بعدى و اسقاط شرط هم قابل صحت نباشد ؟ يا موجب مىشود كه بيع موقوف باشد بر اسقاط و عدم اسقاط شرط كه اگر بعد از معامله شرط را ساقط كرد معامله صحيح باشد و اگر اسقاط نكرد باطل باشد ؟ ! پس علّامه مردد شد و دو وجه ذكر كرد و به هيچ طرف جازم نشد . « 1 »\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 490 .\r\n","page_name":" 344 ","page_number":344},
  {"content":"\r\n\r\nمرحوم شيخ مىفرمايد : همان احتمال نخست درست است كه اسقاط شرط فايده‌اى ندارد و معامله را صحيح نمىكند و احتمال ثانى كه سخن از توقف و موقوف بودن عقد بر اسقاط شرط به ميان آمد ، وجهى ندارد و ما هيچ دليلى بر اين احتمال نداريم تا بپذيريم و صرف احتمال هم كافى نيست چون احتمال قبلى قابل استدلال بود و همان مقدم است پس جاى تردد نيست و بىدرنگ بايد حكم به عدم صحت كنيم . پس اگر شرط فاسد را مفسد دانستيم ، به محض آمدن چنين شرطى در ضمن عقد ، معامله باطل مىشود و در واقع اصلًا منعقد نمىشود ، آن‌گاه با اسقاط شرط فاسد هم معامله درست نمىشود .\r\n\r\nمسألهء سوم : ذكر شرط فاسد پيش از عقد\r\nمسألهء سوم از مسائل شرط فاسد راجع به ذكر شرط فاسد پيش از عقد است ، به‌طور كلى گاهى صرف نيّت و قصد و تبانى قلبى طرفين بر انشاء بيع با شرط فاسد است بدون اين كه حتى قبل از عقد ذكرى به ميان آيد ، اين قسم به اتفاق كلمه ضرر ندارد و مفسد عقد نيست . و گاهى علاوه بر تبانى قلبى به زبان هم مىآورند و شرط را ذكر مىكنند ولى نه در متن عقد بلكه پيش از عقد و در هنگام مقاوله و گفتگو براى اين كه به توافق برسند و معامله كنند ، و بعداً عقد را مبتنى بر آن شرط انشاء مىكنند ( فعلًا همين قسم مطرح است ) . و گاهى علاوه بر توافق قبلى و قلبى ، در متن عقد هم شرط فاسد را مىآورند و عقد را مقيد به آن انشاء مىكنند . حكم اين قسم در دو مسألهء قبلى بيان شد كه آيا چنين شرط فاسدى مفسد عقد هست يا نيست ؟ برفرض كه مفسد نباشد ، آيا موجب خيار هست يا نه ؟ برفرض كه مفسد باشد آيا با اسقاط آن از سوى مشروط له معامله صحيح مىشود يا نه ؟ فعلًا راجع به قسم وسط بحث مىكنيم كه ذكر شرط فاسد پيش از عقد و عدم ذكر آن در متن عقد باشد :\r\nاگر شرط فاسد را مفسد عقد ندانيم كه بحثى نيست و شرط مذكور در خارج عقد به طريق اولى مفسد نخواهد بود ولى اگر شرط فاسد را مفسد بدانيم اين بحث مطرح مىشود كه آيا شرطى هم كه در خارج عقد و پيش از عقد ذكر شده و عقد را با بناگذارى بر آن انشاء كرده‌اند مفسد عقد هست و نيّت مثل لفظ است و قصد داشتن مثل به زبان آوردن است ؟ يا چنين شرطى مفسد نيست و حتماً بايد در متن عقد بيايد تا مفسد باشد ؟ در مسألهء مجموعاً سه قول وجود دارد :\r\n1 . شرط فاسد كذائى مفسد عقد نيست زيرا از ديدگاه مشهور و شيخ اعظم شرط مذكور در متن عقد منشأ اثر است و شرعاً احكام دارد و شرط خارج از عقد حكمى ندارد و لذا وجودش كالعدم است .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n2 . از ديدگاه جمعى فرقى ندارد و الزام و التزام ابتدائى هم مثل الزام و التزام ضمنى منشأ اثر است و حكم شرعى دارد پس شرط فاسد قبل از عقد مثل شرط فاسد در ضمن عقد مفسد بيع است .\r\n3 . مرحوم شهيد ثانى در مسالك تفصيل قائل شده : ايشان در اين فرع كه بايع متاعى را به مشترى مىفروشد به شرط اين كه دوباره مشترى به خود او بفروشد ، فرموده : اگر صرفاً در دل طرفين اين معنى بوده كه بفروشد تا دوباره مشترى به خودش رد كند يعنى بفروشد و اصلًا به زبان نياوردند ، نه در متن عقد و نه پيش از عقد ، اين مقدار ضرر ندارد و مبطل عقد نيست ولى اگر به زبان بياورند و قبل از عقد ، شرط فاسد را ذكر كنند و بايع بگويد من به اين شرط حاضرم با تو معامله كنم كه پس از فروختن من به تو ، مجدداً تو به خودم بفروشى ، طرف هم قبول مىكند ، سپس انشاء عقد مىكند با قصد و نيت همان شرط قبلى ، در اين فرض ( كه مورد بحث ما است ) شهيد ثانى ميان عالم و جاهل فرق گذاشته و تفصيل داده به اين كه :\r\nاگر طرفين مىدانستند كه شرعاً شرط پيش از عقد فايده‌اى ندارد و وجودش كالعدم است مع ذلك با بناگذارى بر آن انشاء عقد كردند ، اين بيع صحيح است و آن شرط قبلى بىاثر است و خلاصه اين كه چنين شرط فاسدى مفسد عقد نيست . و اگر نمىدانستند و خيال مىكردند كه شرط قبلى هم اثر دارد و واقعاً عقد را با بناگذارى بر آن انشاء كردند ، چنين بيعى فاسد و باطل است و مثل آن است كه در متن عقد ذكر كنند .\r\nسرّ مطلب اين است كه طرفين به نحو مطلق اقدام بر معامله نكرده‌اند ، بلكه معامله با شرط كذا مورد اقدام است و در واقع تراضى طرفين به مقيد بما هو مقيد است و علىالفرض قيد و شرط فاسد در آمده و بدون اين هم كه تراضى ندارند و انشاء عقد نكرده‌اند و عقود هم تابع قصود است پس چنين بيعى باطل است . « 1 »\r\nهمين شهيد ثانى در باب بيع مرابحه‌اى در همان فرع بيع به شرط ردّ مشترى به بايع يعنى بيع دوباره به خود بايع ، نخست سخن محقق در شرايع را آورده كه مىفرمايد : اگر اين مسأله صرفاً در نيت بوده ولى به زبان نياورده‌اند كراهت دارد ( صحيح است ولى كراهت دارد . )\r\nسپس در ذيل اين كلام فرموده : منظور محقق اين است كه اگر در متن عقد شرط را نياورند عيبى ندارد ولو پيش از عقد ذكر كرده باشند كه وجودش كالعدم است و اعتنائى به آن نيست . بلى اگر طرفين جاهل مركب بودند و خيال مىكردند شرط قبلى هم مثل شرط در متن عقد لزوم وفا دارد و طرف خود را ملزم به بيع دوباره به خود بايع مىدانست ، يا جاهل مركب هم نبود و\r\n\r\n\r\n","description":"","footnote":"\r\n( 1 ) . مسالك الافهام ، ج 3 ، ص 224 .\r\n","page_name":" 346 ","page_number":346},
  {"content":"\r\n\r\nمىدانست كه شرط قبلى لغو است و بنا داشت در متن عقد بياورد اما فراموش كرد ، در اين فرض عقد هم فاسد بود . پس باز فرق گذاشت ميان عالم و جاهل . « 1 »\r\nسپس شهيد ثانى در مسالك اعتراضى را بر محقق نقل كرده ، سپس جواب اعتراض را هم نقل كرده ، سپس خودش به اين جواب اعتراض كرده و نپذيرفته و در نهايت خودش از اعتراض بر محقق جوابى داده و در پايان باز تفصيل بين علم و جهل داده است .\r\nامّا اعتراضى كه به محقق اول شده : محقق فرمود : « لو كان من قصدهما ذلك و لم يشترطاه لفظاكره » .\r\nمعترض مىگويد : قصد طرفين معامله با شرط كذا بوده ( عقد مقيد ولى در مقام انشاء و تلفظ عقد را بدون قيد آوردند و در واقع قصد شان بالفظشان مخالف است و اين مخالفت موجب بطلان عقد مىشود نه كراهت آن زيرا عقود تابع قصود هستند « و ما قصد لم يقع او لم يُنْشَأ و ما وقع او انْشِأ لم يقصد » پس بايد باطل باشد . آن‌گاه اعتراض اين است كه چرا محقق فرمود كراهت دارد ؟\r\nوامّا جواب از اعتراض : از آن‌جا كه جواب مجيب خيلى سردرگم است لذا اين فراز را از حاشيهء مرحوم شهيدى كمك مىگيريم و شرح مىكنيم ، ايشان مىفرمايند : « غاية ما يمكن ان يقال فى توضيح » اين است كه قصد عنوان عقد خاص ( مثل بيع ) اگرچه هم در صحت آن عقدى كه تلفظ شده ( مثلًا « بعتٌ » گفته ) و هم در وقوع آن عقد در خارج ، معتبر است و تا كسى قصد بيع نكند گفتن « بعت » فايده‌اى ندارد و لكن اين قصد خاص در بطلان بيع و عدم وقوع آن معتبر نيست بلكه در بطلان و عدم وقوع ، صرف نبود قصد به آن عنوان صحيح كفايت مىكند و لكن اين حرف‌ها مال بطلان خاصى است كه بطلان به معناى عدم وقوع آن عنوان صحيح باشد ، عنوانى كه اگر قصدش مىكرد حتماً واقع مىشد ولى در مثل مانحن فيه جارى نمىشود چون در اين‌جا باطل هم عنوان وجودى مستقلى دارد ( البيع المشروط فيه بيع المبيع من البايع ثانياً ) همان‌طور كه صحيح عنوان مستقلى دارد ( البيع الخالى عن هذا الشرط ) كه در اين گونه موارد همان‌طور كه صحت توقف دارد بر قصد آن عنوان صحيح و تلفظ به آن ، همين‌طور بطلان هم توقف دارد بر قصد عنوان باطل و تلفظ به آن و فرض اين است كه در محل بحث ما تلفظ به‌عنوان باطل منتفى است پس مندرج نمىشود در آن تا باطل باشد « 2 » اين است كه وجهى براى بطلان نيست و كراهت صحيح است كه محقق تعبير كرد .\r\nوامّا اعتراض شهيد ثانى به اين جواب : اگر تلفظ و قصد هر دو در صحت عقد معتبر است لازمه‌اش اين است كه تخلف يكى از آن دو كافى باشد در بطلان ، يعنى صحت متوقف بر لفظ و قصد است ولى بطلان متوقف بر عدم قصد و عدم لفظ هر دو نيست بلكه يكى كه نباشد كفايت\r\n\r\n\r\n","description":"","footnote":"\r\n( 1 ) . همان ، ص 308 .\r\n( 2 ) . هداية الطالب ، ص 585 .\r\n","page_name":" 347 ","page_number":347},
  {"content":"\r\n\r\nمىكند در بطلان ، و شاهد مطلب عبارت ساهى و غالط و مكره است كه عقدشان باطل است با اين كه فقط قصد تخلف كرده و طرف قصد ندارد و گرنه لفظ موجود است و به زبان آورده . پس در بطلان ، نبود لفظ و قصد لازم نيست و نبود يكى كافى است .\r\nسپس خود شهيد ثانى فرموده : « الذى ينبغى فهمه » اين است كه اگر معامله بخواهد صحيح باشد بايد قصد طرفين به بيعى باشد كه اثر ملك براى مشترى بار شود آن هم بر وجهى كه ملزم به بيع دوباره نباشد يعنى شرط نكنند رد مبيع را به بايع و بيع دوبارهء آن را ، آرى صرف قصد رد داشتن بدون اين كه خود را ملزم بدانند بلكه صرفاً بايع وثوق داشته باشد كه مشترى جوانمرد است و به خود او خواهد فروخت ، اين عيبى ندارد و بخشيده شده است و منافاتى با اختيار طرف ندارد ولى شرط كردنش مشكل‌ساز است . « 1 »\r\nقوله : اقول : اذا اوقعا العقد المجرّد على النحو الذى . . . :\r\nمرحوم شيخ مىفرمايد : ما تفصيل شهيد ثانى را قبول نداريم و ميان عالم و جاهل فرق نمىگذاريم ، بيان مطلب : اگر طرفين ، عقد مجرّد و خالى از شرط را ، به همان نحوى انشاء كنند كه عقد مقيد و مقرون به شرط را انشاء مىكنند يعنى واقعاً بناى قلبى بر شرط دارند و بدون آن اصلًا راضى نيستند و تنها فرق عقد مجرد و مقرون به شرط در اين است كه يك جا شرط را به زبان نياورده‌اند و جاى ديگر به زبان هم آورده‌اند ولى اين كه قصدشان با شرط است و بدون آن اصلًا رضايتى نيست كه مورد بحث ما هم همين فرض است . در اين فرض اگر مثل مشهور گفتيم تلفظ لازم است و بناگذارى كافى نيست كه بحثى نداريم ولى اگر گفتيم بناگذارى كافى است و تلفظ به شرط در تأثير شرط صحيح در صحت بيع و شرط فاسد در فساد بيع ، معتبر نيست ( كه شهيد همين را مىگويد ) ديگر نبايد فرق بگذاريم ميان عالم به فساد شرط و جاهل به آن ( كه شهيد فرق گذاشت ) زيرا علم به فساد ، مانع از اين نيست كه واقعاً عقد را مقيّد به اين قيد انشاء كند و از نظر اقدام با اين قصد ، شخص عالم مثل شخص جاهل به جهل مركب است و قصد مقيد داشتن امرى است ميسور و مىآيد ، پس فرق‌گذارى وجهى ندارد .\r\nكما اين كه متقابلًا در انشاء عقد فاسد ( عقد بر خمر و خنزير و . . . ) فرق نيست بين كسى كه مىداند اين عقد فاسد است و شرعاً اثرى بر آن مترتب نيست با كسى كه اين را نمىداند ، هر دو قصد جدى به اين بيع مىتوانند داشته باشند و فرق‌گذارى بىوجه است .\r\nو بالجمله اقدام كردن بر عقدى با قيدى ( صحيح باشد يا فاسد ) امرى است عرفى كه از متعاقدين صادر مىشود چه عالم به فساد شرط باشند يا نباشند ، پس فرق بين فرض علم و جهل نيست و تفصيل شهيد ثانى ناتمام است .\r\n\r\n\r\n","description":"","footnote":"\r\n( 1 ) . مسالك الافهام ، ج 3 ، ص 308 - 309 .\r\n","page_name":" 348 ","page_number":348},
  {"content":"\r\n\r\nقوله : وامّا حكم صورة النسيان : حكم سه صورت در اول اين مسأله ذكر شد وامّا صورت چهارم كه فرض نسيان ذكر شرط باشد يعنى قبلًا صحبت شده بود و در متن عقد هم مىخواستند شرط را بياورند ولى فراموش كردند ، خود اين دو صورت دارد : اگر به‌طور كلى اصل شرط را فراموش كردند كه فرض غالب در خارج همين است ، بايد بگوييم چنين عقدى صحيح است چون اقدام بر اصل معامله بوده نه بر عقد مقيّد و عقد بدون قيد كه اشكالى ندارد ، البته فوقش اين است كه طرف قبلًا عازم بود بر اين عقد مقيّد ولى به كلى غافل شد و عقد را مجرد از هر قيدى انشاء كرد و مانعى از صحت آن نيست .\r\nآرى اگر در اول انشاء عقد هم ملتفت بود و قصدش از « بعت » با همان قيد بود ولى به آخر ايجاب كه رسيد صحنه‌اى پيش آمد و فراموش كرد شرط را ذكر كند ، اين قسم از نسيان فرق دارد و مثل كسى مىماند كه بناگذارى قبلى و قلبى داشت و عمداً در متن عقد نياورد حكمش همان حكم شرط خارج از عقد است كه سه قول داشت و مختار شيخ اعظم به تبع مشهور اين بود كه شرط خارج از عقد قادح نيست و عقد را باطل نمىكند .\r\n\r\nمسألهء چهارم : شرط فاسد به‌خاطر نبود غرض عقلائى\r\nگاهى فساد شرط به‌خاطر اين است كه مخالف كتاب و سنت و در يك كلام خلاف شرع است ، و گاهى به‌خاطر اين است كه خلاف مقتضاى خود عقد است ؛ و گاهى به‌خاطر اين است كه مقدور طرف نيست و . . . كه فعلًا اين‌ها مورد بحث نيست . گاهى هم فساد شرط براى اين است كه لغو است و غرض عقلائى مورد اعتنا ( كه نوع متعاقدين به آن اهتمام داشته باشند . ) بر آن مترتب نيست . حال چنين شرط فاسدى آيا مفسد عقد هست يا نه ؟ كسانى كه مطلقاً شرط فاسد را مفسد نمىدانند جوابشان روشن است كه اين شرط هم مفسد نيست . ولى آنان كه طرفدار افساد بودند و مىگفتند شرط فاسد مفسد عقد است ظاهراً اين مورد را استثنا مىكنند و شرط فاسدى را كه فسادش به‌خاطر لغويت آن و نبود غرض عقلائى در آن باشد ، مفسد عقد نمىدانند . اينك چند عبارت براى شاهد مثال :\r\nعلامه در تذكره در باب عيب : اگر چيزى را كه غرض عقلائى ندارد و موجب فزونى يا كاهش ماليت نمىشود در عقد شرط كنند ، چنين شرط فاسدى خودش لغو است و موجب فساد عقد نيست حتى موجب خيار هم نيست و چنين بيعى صحيح و لازم است . « 1 »\r\nعلّامه در تذكره در باب شروط : چنين عقدى صحيح است و چنان شرطى خودش لغو است و گرنه در صحت و لزوم بيع خللى ايجاد نمىكند و وجودش كالعدم است . « 2 »\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 524 .\r\n( 2 ) . همان ، ص 494 و 495 .\r\n","page_name":" 349 ","page_number":349},
  {"content":"\r\n\r\nشهيد اوّل در دروس : اگر در متن عقد شرط كنند كه اين عبد را خريدم به شرط اين كه كافر باشد ، سپس معلوم شد مؤمن بوده نه كافر ، چنين شرطى لغو است و موجب ثبوت خيار نمىشود « 1 » ( يعنى نه‌تنها بيع با اين شرط ، فاسد نيست و صحيح است بلكه لازم هم هست و طرف حق خيار ندارد . )\r\nشهيد اول در باب بيع سلم : برخى از شروطى كه در ضمن بيع مىآيد لغو است و اثرى بر آن مترتب نيست . مثلًا اين كه شرط كنند كه ، با ميزان يا مكيال معينى ( ترازوى زيد يا پيمانهء بكر ) وزن يا كيل كنند ( با اين كه ترازوى خالد و پيمانهء حسن نيز مثل مكيال و ميزان قبلى است ) اين شرط لغو است « 2 » و اصل معامله صحيح و لازم است .\r\nقوله : و لعلّ وجه عدم قدح هذه الشروط . . . :\r\nمرحوم شيخ مىفرمايد : شايد علت قادح نبودن اين شروط در صحت عقد آن است كه از طرفى اين شروط شرعاً وجوب وفا ندارند ( چون شرط فاسد و لغوى هستند ) و از طرف ديگر تخلّف يا تعذر اين‌ها موجب خيار فسخ نمىشود ( چون ضررى پيش نمىآيد تا به حكم « لاضرر » خيار بيايد ) لذا چنين قيودى صلاحيت تقييد عقد را ندارند ، و عمده دليل طرفداران افساد اين بود كه « للشرط قسط من الثمن » و شرط را به منزلهء جزء مىدانستند و مىگفتند شرط كه فاسد درآمد قسط آن معلوم نيست و در نتيجه جهالت به عوضين سرايت مىكند و معامله غررى مىشود . . . ، ولى اين حرف‌ها در مورد بحث ما جارى و سارى نيست چون شرطى كه لغو است و غرض عقلائى ندارد يقيناً مثل جزء نيست و قسطى از ثمن ندارد تا آن حرف‌ها پيش آيد و كسى فتوا به مفسد بودن اين شرط بدهد .\r\nقوله : و يشكل بانّ لغويّتها . . . : مرحوم شيخ به اين وجه اشكال مىكنند و مىفرمايند : مسألهء لغو بودن اين شرطها يك مسأله است و مسألهء تقييد عقد به اين‌ها مطلب ديگرى است و لغو بودن منافاتى با تقييد ندارد و متعاقدين به نظر و قصد و لفظ خودشان اين قيد را مىخواهند و عقد را بدان مقيد كرده‌اند و با اين قيد راضى هستند و به قول خود طرفداران افساد در دليل اولشان : تراضى بر عقد مقيد واقع شده ( قيدش هرچه كه باشد . ) و بدون قيد راضى نيستند و لذا شما نمىتوانيد بگوييد : اين شرط لغو است و معامله صحيح و لازم زيرا دليلتان بر افساد اين‌جا را هم مىگيرد و ناچاريد از اين كه يا بگوييد اين عقد هم باطل است به همان دليل و اين شرط فاسد هم مفسد است و يا اگر اين را مفسد نمىدانيد و عقد را صحيح مىدانيد بايد بگوييد وفاى به اين قيد و\r\n\r\n\r\n","description":"","footnote":"\r\n( 1 ) . دروس ، ج 3 ، ص 215 .\r\n( 2 ) . همان ، ص 253 .\r\n","page_name":" 350 ","page_number":350},
  {"content":"\r\n\r\nشرط هم لازم است و اگر وفا نكرد طرف خيار تخلف شرط دارد و معنى ندارد كه شرط را الغاء كنيم و عقد بيع را صحيح و لازم بدانيم .\r\nتنظير : اگر كسى ثمن معامله را چيزى قرار دهد كه قسمتى از آن ماليت ندارد ( مثلًا صد تومان را با ده تا حشره ثمن قرار دهد ) در اين‌جا هم يا بايد بگوييد معامله باطل است چون قسمتى از ثمن ماليت و ارزش ندارد و يا اگر حكم به صحت كرديد بايد حكم به وجوب وفا و لزوم تسليم كنيد و بر مشترى است كه به عهدش وفا كند و ده تا حشره را هم بپردازد و كسى نگفته معامله صحيح است و اين مقدار از ثمن كه ماليت ندارد لغو است و وجودش كالعدم است .\r\nنتيجه : فرق گذاشتن ميان شروط فاسده به اين كه اگر از قبيل مخالف كتاب و سنت و . . . باشد مفسد عقد است و اگر از قبيل شرط لغو و خالى از غرض عقلائى باشد مفسد عقد نيست ، فرق درستى نيست و شيخ اعظم نمىپسندد .\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n\r\nاحكام خيارات\r\nقوله : الكلام فى احكام الخيار . . . : آن‌چه از آغاز خيارات تاكنون ذكر شد بيان انواع خيارات بود كه شيخ هفت نوع را ذكر كرد و ذيل هر كدام شروط آن‌ها و احكام خاص آن‌ها را بيان كردند . در پايان راجع به شروط ضمن عقد هم مبسوطاً بحث كردند كه شرط چيست ؟ شرط صحيح چه شروطى دارد ؟ شرط فاسد كدام است ؟ احكام شرط صحيح چيست ؟ احكام شرط فاسد كدام است ؟\r\nاينك راجع به احكام كلى خيار كه اختصاص به خيار خاصى ( عيب مثلًا ، يا مجلس مثلًا ) ندارد بحث مىكنيم و مهم‌ترين احكام خيارات را بيان مىكنيم .\r\n\r\n1 . موروث بودن خيار\r\nيكى از احكام خيارات اين است كه : خيار با همهء اقسام هفت‌گانه‌اش از امورى است كه به ارث برده مىشود يعنى اگر شخص ذىالخيار قبل از اعمال خيار از دنيا رفت ، اين حق به ورثهء او منتقل مىشود و آن‌ها حق دارند معامله را امضا يا فسخ كنند يا در مواردى ارش بگيرند . دلايل موروث بودن خيارات :\r\n1 . ادعاى اجماع : صاحب رياض « 1 » و صاحب حدائق « 2 » ادعاى نفى خلاف كرده‌اند .\r\n2 . علامه نيز در تذكره « 3 » همين ادعاى اجماع را دارد كه عندنا ( فقهاى شيعه ) همه انواع خيارات به ارث برده مىشوند ، و اين‌گونه استدلال كرده كه خيار از حقوق است و حق مثل مال و ملك به ارث برده مىشود و همان‌طور كه اگر شخصى بميرد و مال يا ملكى داشته باشد به ورثهء او منتقل مىشود هكذا اگر حقى هم داشته باشد به وارث منتقل مىشود نظير حق شفعه و حق قصاص كه به ورثه منتقل مىشود و اگر خود مجنى عليه نتوانست جنايت عمدى را قصاص كند ورثهء او يا اولياى دم حق قصاص دارند ( شايد اين استدلال علامه بدين معنى باشد كه اجماع مذكور مدركى است و مدركش حق بودن خيار است . )\r\nشافعى هم نظرش همين است كه خيار به ارث برده مىشود مگر خيار مجلس كه ولو ورثه ميت در مجلس معامله حاضر باشند با موت مورث حق خيار ندارند ، ( شايد چون در روايات خيار مجلس آمده كه « البيّعان بالخيار » يعنى خصوص بايع و مشترى نه وارث )\r\nابن زهره در غنيه « 4 » ادعاى اجماع كرده بر اين كه خيار مجلس و شرط قابل ارث بودن است ( نسبت به ساير خيارات ادعاى اجماع ندارد . ) و علاوه بر اجماع اين‌طور استدلال كرده كه : خيار\r\n\r\n\r\n","description":"","footnote":"\r\n( 1 ) . رياض المسائل ، ج 8 ، ص 202 .\r\n( 2 ) . الحدائق الئاضرة ، ج 19 ، ص 70 .\r\n( 3 ) . تذكرة الفقهاء ، ج 1 ، ص 536 .\r\n( 4 ) . غنية النزوع ، ص 221 .\r\n","page_name":" 352 ","page_number":352},
  {"content":"\r\n\r\nحقى است براى ميت و هر حقى قابل ارث بردن است پس خيار قابل ارث بردن است و براى اين كبراى كلى كه حقوق موروث واقع مىشوند به ظواهر آيات استدلال كرده كه مىفرمايد : « و اولوا الارحام بعضهم اولى ببعض . . . » « 1 » و اين اولويت اطلاق دارد و شامل ارث حق هم مىشود . يا مىفرمايد : « للرجال نصيب مما ترك الوالدان و الاقربون و اللنساء نصيب مما ترك الوالدان و الاقربون » « 2 » كه از جمله ما ترك ميت همين حق خيار است .\r\nبرخى از متأخرين « 3 » از ابن زهره پيروى كرده‌اند و علاوه بر استدلال به آيات ، به حديث نبوى هم استناد كرده‌اند كه حضرت صلى الله عليه و آله فرموده :\r\n« ما ترك الميت من حق فلوارثه » « 4 »\r\nو خيار هم حق است پس مال وارث است و از مورث به ارث مىبردند و دلالت روايت نبوى از همه دلايل ديگر واضح‌تر است .\r\nپس در واقع چهار دليل شد : 1 . اجماع 2 . حق بودن خيار كه در كلام علامه بود 3 . آيات 4 . روايت نبوى .\r\nقوله : اقول : الاستدلال على هذا الحكم . . . :\r\nمرحوم شيخ به استدلال به آيات اشكال دارند و مىفرمايد : آيات روى اين تكيه كرد كه « ما ترك ميّت » يعنى آن‌چه جزء تركه او باشد به ارث برده مىشود ( چه مال و چه ملك و چه حق ) آن‌گاه استدلال به اين آيات براى موروث بودن خيارات متوقف است بر اين كه نخست دو مطلب ثابت شود :\r\nالف : ثابت شود كه خيار از حقوق است نه از احكام شرعى : اگر خيار حق ذىالخيار باشد قابل ارث بردن است و به وارث منتقل مىشود مثل حق قصاص و حق شفعه و . . . ولى اگر از احكام شرعى باشد قابل ارث بردن نيست ،\r\nنظير اجازه در بيع فضولى كه حكم شرعى است و براى خود مالك اصلى ثابت است . حال اگر مالك مرد و ورثه اين مال را به ارث بردند آيا مىتوانند شرعاً بيع فضولى را امضا و اجازه كنند ؟ خير ، چون دليل ندارد . آرى مورث مىتوانست و دليل داشت .\r\nيا مثلًا جواز رجوع در كليهء عقود جايزه از جمله در هبه ( مادامى كه لازم نشده ) حكم شرعى است و حق نيست تا به وارث منتقل شود و اگر حكم شد قابل ارث بردن نيست .\r\nخيار هم اگر حكم شرعى باشد به ارث برده نمىشود پس بايد ثابت شود كه حق است و حق بودن احراز شود زيرا اگر حكم بودن محرز شد ارث نيست و نيز اگر مردد شديم كه خيار حكم\r\n\r\n\r\n","description":"","footnote":"\r\n( 1 ) . سوره .\r\n( 2 ) . سوره .\r\n( 3 ) . ابن ادريس در سرائر ، ج 2 ، ص 249 .\r\n( 4 ) . اين روايت در جوامع حديثى نيست آرى در كتب فقهى نظير مسالك ، ج 12 ، ص 341 و رياض المسائل ، ج 2 ، ص 202 ذكر شده‌است .\r\n","page_name":" 353 ","page_number":353},
  {"content":"\r\n\r\nاست يا حق است باز فايده‌اى ندارد و قابل ارث بردن نيست به‌خاطر اصل عدم ارث يا عدم انتقال به وارث ، چون ارث بردن و منتقل شدن دليل مىطلبد و اگر شك كنيم از اصل عدم استفاده مىكنيم .\r\nقوله : و ليس فى الاخبار ما يدلّ على ذلك :\r\nدر اين فراز ادلّه حق بودن خيار را مطرح مىكنند و مناقشه مىكنند :\r\n1 . صحيحهء ابن رئاب و مانند آن كه در باب خيار حيوان وارد شده بود و ودلالت داشت بر اين كه اگر مشترى در مبيع احداث حدثى نمود يعنى تصرفى كرد كه علامت رضا به معامله بود خيار حيوانش ساقط مىشود و اين كه اگر رضايت بود خيار ساقط مىشود و گرنه نه ، علامت حق بودن خيار است زيرا حكم شرعى تابع رضايت و عدم رضاى مشترى نيست ( مرحوم شيخ به اين وجه اعتراضى ندارند و ظاهراً مورد قبول ايشان است و كسى نمىتواند بگويد : اين مخصوص خيار حيوان است زيرا تعليل در صحيحه موجب تعميم است پس به اين دليل خيار از حقوق است . )\r\n2 . اجماع قائم شده بر اين كه اگر كسى خيارش را ( هر خيارى كه باشد ) اسقاط كند و پس از معامله بگويد : « اسقطت خيارى » ساقط مىشود و اين كاشف از حق بودن خيار است زيرا اگر حكم شرعى بود با اسقاط مشترى يا بايع ساقط نمىشد .\r\nمرحوم شيخ مىفرمايد : ما بر خود حكم موروث بودن خيار شرعاً اجماع داريم و با وجود اجماع بر خود حكم نيازى به استدلال به اجماع مزبور ( بر اسقاط خيار ) نداريم تا از اين طريق كسى بگويد : خيار از حقوق است .\r\nب : برفرض كه حق بودن خيار ثابت شد باز بايد بدانيم كه حقوق دو دسته است :\r\n1 . حقوقى كه قوامش به شخص صاحب حق است و به هيچ وجه به ديگران منتقل نمىشود مثل حق‌الجلوس در بازار كه جائى را براى كسب و كار اشغال كرده و تا خودش هست اين حق و اولويت را دارد و به ورثه منتقل نمىشود ، يا حق جلوس در مسجد براى نماز جماعت ، يا حق توليت بر آستانه‌اى ، حق نظارت بر وقف بر تصرف در مال يتيم و . . . كه اين‌ها قائم به شخص متولى ، ناظر و جالس فىالمسجد است و به ورثه قابل انتقال نيست .\r\n2 . حقوقى كه قوامش به شخص ذىالحق نيست و قابل انتقال به ديگران هم هست . مثل حق قصاص و شفعه و . . . حال بايد ثابت شود حق‌الخيار از قسم دوّم است تا از جمله تركه ميت شمرده شود و به حكم آيهء ( ما ترك ميت ) به وارث او از مردان و زنان منتقل شود و اثبات اين مطلب هم دشوار است و تنها دليل آن اجماع است و بس .\r\nان قلت : آيا استصحاب بقاء حق جارى نمىشود ؟ چه مانعى دارد كسى از استصحاب استفاده كند يعنى بگويد : اين حق خيار در زمان حيات براى زيد بود پس از موت هم هست پس به\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nورثه مىرسد ، يا استصحاب عدم انقطاع حق با موت جارى شود ( اول استصحاب وجودى بود و اين استصحاب عدمى است . )\r\nقلت : اين استدلال هم مشكل است زيرا در استصحاب حكم ، بايد موضوع محرز شود و موضوع شخص مستحق است كه حق قائم به او است نه ديگران روى الان مرده است پس موضوع عوض شده يا محرز نيست و تا موضوع احراز نشود جاى استصحاب حكم يعنى حق‌الخيار نيست .\r\nدر پايان مرحوم شيخ خود را به اين نحو راضى مىكنند كه ما بر خود حكم ( موروث بودن خيار ) اجماع داريم و همين ما را بس است . حال حق بودن خيار ثابت بشود يا نه ، قابل انتقال بودن به ورثه ثابت بشود يا نه . پس اصل اين كه خيارات به همه اقسامش به ارث برده مىشوند جاى بحث نيست .\r\n\r\nارث خيار تابع ارث مال نيست\r\nقوله : بقى الكلام فى انّ ارث الخيار ليس تابعاً لارث المال . . . :\r\nدر حقيقت از اين‌جا احكام و مسائل مربوط به ارث الخيار مطرح مىشود كه بقيهء احكام ارث الخيار را به صورت « مسألة » بيان خواهند كرد و اين حكم را با عنوان « بقى الكلام » ذكر كرده‌اند به هر حال ما جدا عنوان مىكنيم و ربط نمىدهيم به اصل ارث الخيار . آيا به ارث بردن خيار تابع به ارث بردن مال است ؟\r\nيعنى هركس كه بالفعل وارث اموال ميت است همان كس يا كسان وارث خيار مورث هستند ؟ يا تابع وارث مال بودن نيست ، كسانى هم كه فعلًا از مال ارث نمىبرند و به دلايلى محروم از ارث هستند خيار را ارث مىبرند و مىتوانند اعمال خيار كنند ؟ ثمرهء اين بحث در اين‌جا ظاهر مىشود كه : اگر ميت دين مستغرق دارد يعنى بدهكارى او به اندازهء تمام تركهء او يا بيش‌تر از ان است و همه را بايد به طلب كارها بدهند و در نتيجه فعلًا مالى به وارث منتقل نمىشود و وارث فعلى اموال نيست ولى اگر ارث خيار تابع ارث مال نباشد ، وى خيار پدر را ارث مىبرد و مىتواند اعمال خيار كند ، آرى اگر تابع باشد خيار را ارث نمىبرد چون مالى به ارث نبرده است .\r\nقوله : ولو كان الوارث ممنوعاً لنقصان فيه . . . :\r\nممنوعيت وارث از ارث بردن چند عامل دارد : يكى همان كه ذكر شد كه دين مستغرق پدر مانع از ارث فرزندان شده است . عامل ديگر اين است كه خود وارث شرعاً نقصانى دارد كه نمىتواند ارث ببرد مثلًا برده است و ما قائليم كه برده مالك نمىشود ( عبداً مملوكاً لايقدر على شيئى ) يا قاتل است و پدر خود را كشته و روايت مىگويد : « القاتل لايرث شيئاً » يا كافر است و روايات مىگويد : « الكافر لايرث شيئاً » اگر مانع وارث از ارث بردن اين جهات نقص باشد بايد بدانيم كه چنين كسى\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nخيار را هم به ارث نمىبرد زيرا همان عاملى كه موجب محروميت او از ارث مال گرديد همان عامل موجب محروميت او از ارث ساير حقوق و از جمله حق‌الخيار است . ( اطلاق و عموم ادلّه كه مىگفت :\r\nلايقدر على شيئى ، يا لايرث شيئاً و . . . ، اين مال و حق را به‌طور مساوى مىگيرد و عموم دارد . )\r\nو عامل سوّم اين است كه گاهى محروميت و ارث از ارث مال صرفاً براى تعبد شرعى است و دليل خاص شرعى مىگويد زوجه از عقار ( اموال ثابت در برابر اموال منقول ) ارث نمىبرد ( البته به قولى خصوص زوجه‌اى كه از شوهر مرحومش صاحب فرزند نباشد و به قولى مطلق زوجه حتى ذات الولد . ) يا دليل خاص مىگويد غير از فرزند بزرگ‌تر ، ساير ورثه از حبوة ( اموال اختصاصى پدر ) محروم مىباشند . حال آيا وراثى كه از ارث مال مخصوص ( زوجه از عقار ، غير ولد اكبر از حبوة و . . . ) محروم است از ارث خيار نسبت به آن مال هم محروم است يا خير ؟ چهار نظريّه در اين رابطه مطرح است :\r\n1 . محروم است مطلقاً « در قبال تفصيلى كه خواهد آمد . »\r\n2 . مرحوم نيست مطلقاً « باز هم در قبال تفصيل . »\r\n3 . تفصيل در كار است : اگر مالى كه وارث از آن محروم است ( مثل عقار كه زوجه از آن محروم است ) از ديگرى به ميت منتقل شده و به اصطلاح منتقل اليه است و به معاملهء خيارى آن را خريده بود و از دنيا رفت ، اين‌جا زوجه حق‌الخيار را ارث مىبرد و اگر مالى است كه از ميت به ديگرى منتقل شده يعنى زمينى يا باغى داشته و به بيع خيارى فروخته بود و قبل از اعمال خيار مرد و به اصطلاح منتقل عنه است در اين‌جا زوجه خيار را ارث نمىبرد يا محل اشكال است كه ارث ببرد يا نه ، فخرالدين در ايضاح به اين تفصيل تصريح كرده « 1 » و عبارت پدرش را به همين تفصيل تفسير كرده است . « 2 »\r\nو سيد عميد خواهرزادهء علّامه در كنز « 3 » و شيخ شهيد در حواشى بر قواعد « 4 » عبارت علّامه در قواعد را بر همين تفصيل حمل و تفسير نموده‌اند .\r\n4 . تفصيل ديگرى به عكس تفصيل قبل يعنى اگر زمينى كه زوجه از آن محروم است به ميت منتقل شده و « منتقل اليه » است ، زوجه حق‌الخيار اين را ارث نمىبرد و اگر از ميت به ديگرى منتقل شده و « منتقل عنه » است ارث بردن زوجه خيار را محل اشكال است كه ارث ببرد يا نه ، محقق ثانى در جامع المقاصد به اين قول تصريح كرده است . « 5 »\r\n\r\n\r\n","description":"","footnote":"\r\n( 1 ) . ايضاح الفوائد ، ج 1 ، ص 487 .\r\n( 2 ) . همان .\r\n( 3 ) . كنز الفوائد ، ج 1 ، ص 451 .\r\n( 4 ) . به نقل از مفتاح الكرامة ، ج 4 ، ص 590 .\r\n( 5 ) . جامع المقاصد ، ج 4 ، ص 306 .\r\n","page_name":" 356 ","page_number":356},
  {"content":"\r\n\r\nقوله : و لم اجد من جزم بعدم الارث . . . : شيخ مىفرمايد : من در ميان فقهاء كسى را نيافتم كه طرفدار قول اول باشد و قاطعانه فتوا دهد به عدم ارث زوجه به نحو مطلق ( چه از « منتقل عنه » و چه از « منتقل اليه » ) ولى به صورت يك وجه يعنى احتمال قابل توجيه و استدلال ، مطرح است و توجيه اين وجه آن است كه :\r\nاگر مالى كه وارث به جهت تعبد شرعى از ارث آن محروم است ( مثل زوجه نسبت به عقار ) « منتقلٌ عن الميّت » است يعنى شوهر مرحوم اين زن ، زمينى داشته و به ديگرى به بيع خيارى فروخته ، در اين‌جا اعمال خيار زن و فسخ معامله معنى ندارد زيرا از پولى كه به شوهر مرحوم او رسيده بود حقى و سهمى دارد ولى اگر فسخ كند و خود زمين به ورثه برگردد از زمين كه سهمى ندارد و چيزى به او منتقل نمىشود و به ملك او درنمىآيد تا فسخ او معقول باشد .\r\nبه ديگر سخن : خيار يك علاقه و ارتباطى است بين صاحب خيار و بين مالى كه از او يا مورثش به ديگران منتقل شده و اين علاقه و ارتباط باعث سلطنت ذىالخيار بر منتقل عنه مىگردد و در مانحن فيه براى زوجه چنين علاقه و ارتباط و سلطنتى نسبت به « منتقل عنه » يعنى زمين وجود ندارد تا فسخ او معقول باشد .\r\nو اگر مالى كه اين وارث به حكم شرع از ارث آن محروم است « منتقلٌ الى الميت » باشد مثلًا شوهر مرحومش زمينى را به معاملهء خيارى خريده است باز اين زمين مال ساير ورثه است و مال زوجه نيست و او در اين زمين حقى ندارد و بر آن سلطنتى ندارد تا بتواند فسخ كند و آن را پس دهد و پول را پس بگيرد تا از پول ، ارث ببرد و حق‌الخيار عبارت است از حق براى ذىالخيار در « منتقل عنه » كه بتواند استرداد كند و آن را برگرداند و پس بگيرد امّا پس از احراز تسلط ذىالخيار بر « منتقل اليه » يا مالى كه به او رسيده در قبال « منتقل عنه » ، و زوجه نسبت به « منتقل اليه » يعنى زمين چنين سلطه‌اى ندارد تا بتواند آن را به صاحبش برگرداند و ثمن را استرداد كند چون زمين ملك ديگر وراث است و ربطى به زوجه ندارد . پس نه نسبت به زمينى كه از شوهرش به ديگرى منتقل شده و نه نسبت به ارضى كه از ديگرى به شوهرش منتقل شده حق فسخ ندارد و اين است معناى محروميت مطلقه .\r\nقوله : و لكن يرد على ذلك بما فى الايضاح . . . :\r\nوجهى كه براى قول اول تراشيديم قابل رد است زيرا جا دارد كسى مثل فخرالدين در ايضاح « 1 » بگويد :\r\nحق‌الخيار داشتن متوقف بر مالك بودن نيست تا كسى بگويد زوجه مالك ارض نيست و حقى ندارد ، بلكه غير مالك هم مىتواند خيار داشته باشد مثل جعل خيار براى اجنبى كه دو نفر\r\n\r\n\r\n","description":"","footnote":"\r\n( 1 ) . ايضاح الفوائد ، ج 1 ، ص 487 .\r\n","page_name":" 357 ","page_number":357},
  {"content":"\r\n\r\nمعامله مىكنند و و براى فرد ثالثى جعل خيار مىكنند و وقتى خيار داشتن زوجه معقول و ممكن شد مىگوييم : عمومات آيات و روايات ارث ( قبلًا در اوّل باب موروث بودن خيار ذكر شد . ) شامل زوجه هم مىشود زيرا زوجه اگرچه وارث مال نيست ولى قبلًا گذشت كه وارث ما ترك ميت است و از جمله ما ترك حق است و از اين جهت زوجه از عمومات ارث خارج نشده پس به حكم عمومات ارث وى اين حق‌الخيار را ارث مىبرد .\r\nخلاصهء كلام اين كه حق‌الخيار تابع مالك بودن نيست تا بگوييد زوجه مالك نيست و خيار هم ندارد و آن‌كس كه مالك است خيار دارد ، بلكه اجنبى هم مىتواند خيار داشته باشد پس زوجه هم مىتواند و عمومات ارث شامل او مىگردد . روى همين اصل مرحوم صاحب جواهر « 1 » قول دوّم را تقويت كرده كه عدم محروميت مطلقه باشد و فرموده : زوجه در هر دو صورت خيار دارد چه زمين « منتقلٌ عن الميت » باشد و چه « منتقلٌ الى الميت » باشد . به همان دليل كه از قول ايضاح آورديم و دنبال كرديم .\r\nقوله : و يضعّفه انّ حق الخيار علقة فى الملك . . . :\r\nدر اين فراز استدلال فخرالدين و صاحب جواهر را ردّ مىكنند كه خيار را براى زوجه در هر دو صورت ثابت كردند و در مقام تضعيف اين سخن مىفرمايند : حق‌الخيار عبارت است از علقه و ارتباطى كه ذىالخيار در مال « منتقل عن الميت الى الغير » دارد كه حق دارد معامله را فسخ كند و آن را پس بگيرد و به خودش ( اگر خود او مالك است ) يا به كسى كه اين از طرف او منصوب است ( اگر خود او اجنبى است و از ناحيهء مالك نصب شده و جعل خيار براى او شده است . )\r\nبه ديگر سخن : حق‌الخيار عبارت است از مالك بودن و سلطنت داشتن بر تملك معوض ( مالى كه از او به ديگرى منتقل شده ) براى خودش يا براى كسى كه اين از ناحيهء او منصوب است و در هر حال بتواند مالى را كه از مورث ( در مورد بحث ما ) به ديگرى منتقل شده برگرداند و اين علاقه فقط از ميت يا مورث به كسى كه مثل خودش باشد و بتواند معوض را برگرداند و مالك او شود فىالمثل اگر ميت زمينى را به ديگرى فروخته به مبلغى ، حق‌الخيار و علاقهء مذكور بر استرداد و تملك معوض و زمين براى ساير ورثه ثابت است ولى براى زوجه ثابت نيست زيرا وى اگر هم خيار داشته باشد و با اعمال خيار معامله را فسخ كند زمين نه به خود او برمىگردد ( چون علىالفرض وى از ارث زمين محروم است ) و نه به كسى كه زوجه از ناحيهء او منصوب باشد برمىگردد ( چون زوجه مثل اجنبىاى نيست كه برايش جعل خيار شده باشد ، زيرا كسى براى زوجه جعل خيار نكرده و به او حق و اختيارى نداده است . ) و لذا وجهى براى خيار زوجه ( وارث\r\n\r\n\r\n","description":"","footnote":"\r\n( 1 ) . جواهر الكلام ، ج 23 ، ص 77 .\r\n","page_name":" 358 ","page_number":358},
  {"content":"\r\n\r\nمحروم از ارث به دليل خاص شرعى ) در مورد بحث ما وجود ندارد .\r\nقوله : نعم لوكان الميت قد انتقلت اليه الارض . . . :\r\nآن‌چه در فراز قبلى در تضعيف سخن صاحب جواهر و فخرالدين گفتيم و ثابت كرديم كه زوجه حق‌الخيار ندارد ، مال فرضى بود كه زمين « منتقل عن الميت » بود يعنى شوهر مرحومش زمينى را فروخته بود . امّا حالا فرض عكس آن مطرح است كه زمين « منتقل الى الميت » باشد يعنى پول را داده و زمينى را به بيع خيارى خريدارى كرده است در اين‌جا با توجه به اين كه معامله متزلزل و خيارى است و قابل فسخ و انتقال ثمن به همهء ورثه است و يكى از آن‌ها زوجه است پس او هم مالك حصهء خودش از ثمن است و با « منتقل عنه » يعنى پولى كه از شوهرش به ديگرى منتقل شده ارتباط و علقه‌اى دارد و مىتواند آن را برگرداند و به ملك خود داخل كند و سهمى ببرد پس جعل خيار براى او معقول است پس علىالقاعده بايد مشمول عمومات ارث باشد و سخن ايضاح و جواهر در اين بخش صحيح باشد .\r\nقوله : لكن فيه ما ذكرنا سابقاً من ان الخيار . . . :\r\nدر فراز قبلى از تضعيف سخن جواهر و ايضاح تاكنون به اين نتيجه رسيديم كه ثبوت خيار به نحو مطلق و در هر دو صورت را براى زوجه قبول نداريم ولى ثبوت خيار را فىالجمله و در خصوص صورتى كه زمين « منتقل الى الميت » باشد قبول كرديم و در حقيقت قول سوم از چهار قول كه تفصيل اول بود درست شد . ولى در اين فراز با « و لكن » استدراك مىكنند و اين تفصيل را هم رد مىكنند به اين بيان كه قبلًا در توجيه قول اول ( محروميت مطلقه و عدم خيار در هر دو صورت ) گفتيم : خيار حقى است براى صاحبش نسبت به « منتقل عنه » كه مىتواند فسخ كند و مال را كه از ملكش خارج شده به ملك خود برگرداند ولى اين حق پس از احراز تسلط ذىالخيار بر « منتقل اليه » و « ما وصل اليه بازائه » است كه بتواند مالى را هم كه از ديگرى به او منتقل شده به صاحبش برگرداند و خود مالك و مورث چنين حقى داشت ، ولى زوجهء او چنين سلطنتى ندارد و نمىتواند زمينى را كه به شوهرش منتقل شده به صاحب اصلىاش برگرداند تا بتواند پول را از صاحب زمين پس بگيرد و خودش سهمى داشته باشد . آرى ورثهء ديگر ميت حق دارند معامله را فسخ كنند و زمين را به صاحبش برگردانند و پول پدر مرحومشان را پس بگيرند و اگر چنين كردند زوجه هم از ثمن ارث مىبرد ، ولى خود زوجه ابتدا به ساكن حق فسخ ندارد .\r\nنظير مسئله ، در باب خيار مجلس در مورد وكيل در مجرد انشاء عقد ( نه وكيل تام‌الاختيار ) گذشت كه ادلهء خيار مىگويد : ذىالخيار مسلط است بر رفيقش و حق دارد فسخ كند و مال را از چنگ طرف مقابل درآورد ولى اين سلطه پس از اين است كه از اين طرف هم مسلط باشد كه مال را\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nكه به موكل او منتقل شده به طرف برگرداند و وكيل مذكور چنين سلطنتى ندارد ، پس حق‌الخيار هم ندارد .\r\nحال در مانحن فيه هم زوجه مثل موكل مذكور است پس حق‌الخيار ندارد و وارث خيار زوج هم نمىشود .\r\nقوله : و يمكن دفعه بانّ ملك بايع الارض للثمن . . . :\r\nتا اين‌جا به اين نتيجه رسيديم كه زمين چه « منتقل عنه » باشد چه « منتقل اليه » زوجه حق‌الخيار را ارث نمىبرد و قول اوّل موجه است . ولى از اين فراز مىخواهند برگردند و مجدّداً قول سوم يا تفصيل اول را درست كنند كه اگر زمين « منتقل اليه » باشد زوجه حق خيار دارد ، به اين بيان : مالكيت صاحب اصلى زمين نسبت به پولى كه از شوهر مرحوم زن گرفته ، يك مالكيت مستقر كه نيست بلكه چون معاملهء خيارى بوده ، مالكيت متزلزل است و در معروض زوال و انتقال به همهء ورثه است و اين تزلزل پس از موت مورث هم باقى است ( به حكم اجماع يا استصحاب ) و اگر باقى است پس به حكم عمومات ارث ، زوجه هم حق دارد فسخ كند تا به سهم خودش از ثمن برسد ولو بر خود زمين ( منتقل اليه » سلطنتى ندارد ولى همان متزلزل بودن و قدرت بر استرداد ثمن داشتن كفايت مىكند .\r\nو اين كه در فراز قبلى تنظير كرديم به باب وكيل كذائى ، در اين فراز از آن جواب مىدهيم و مىگوييم : قياس مع‌الفارق است و آن اين كه در مورد وكيل كذائى خيار داشتن و متزلزل بودن ملك طرف معامله و در معرض انتقال بودن آن به موكل اين وكيل ، منوط و متوقف بود بر تسلط وكيل بر « منتقل الى الموكل » تا بتواند فسخ كند و مع‌الاسف چنين سلطنتى نداشت و لذا حق‌الخيار نداشت ، ولى در مورد بحث ما چه زوجه خيار داشته باشد و چه نداشته باشد مالكيت صاحب زمين نسبت به پول متزلزل و در معرض انتقال به ورثه است و ساير ورثه حق دارند معامله را فسخ كنند و زمين را به صاحبش رد كنند و پول پدر مرحومشان را پس بگيرند و اگر چنين كردند زوجه نيز از پول سهمى مىبرد ، پس در هر حال حق زوجه در ثمن ثابت است پس حق دارد فسخ كند و حقش را استيفا كند و به چنگ آورد .\r\nدر نتيجه فرق است ميان اين كه زمين « منتقلٌ الى الميت » باشد كه زوجه حق‌الخيار ندارد و يا « منتقلٌ عن الميت » باشد كه زوجه حق‌الخيار دارد و تفصيل اول يا قول سوم صحيح است .\r\nقوله : ثم انّ ما ذُكر وارد على فسخ باقى الورثه للارض . . . :\r\nتابه‌حال راجع به « منتقلٌ اليه » بحث شد و گفتيم زن حق ندارد فسخ كند چون زمين مال ورثه است و زن نه مالك است و نه منصوب از ناحيهء مالك . . . ، پس حق فسخ ندارد و . . . . حال همين حرف‌ها در مورد « منتقل عنه » و ساير ورثه مطرح است كه اگر مورث ، زمينى را به بيع خيارى فروخته و\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nپولش را گرفته ، الان زوجه از پول سهمى دارد ولى اگر ورثه فسخ كنند و پول را پس دهند و زمين را پس بگيرند حق زوجه از پول از بين مىرود و آن‌ها چنين تسلطى ندارند كه سهم زوجه را هم به مالك اصلى مسترد كنند و همان مشكل هست پس چگونه اين را اجازه مىكنيد ؟\r\nدر جواب مىفرمايد : آرى اين‌جا هم اشكال هست ولى راه‌حل دارد و آن اين كه ورثه نسبت به مقدار حصه و سهم خودشان از ثمن حق دارند معامله را فسخ كنند و زمين پدرى را پس بگيرند و بيش از آن حق فسخ ندارند و بر سهم زوجه از ثمن تسلّطى ندارند ، پس مشكل حل شد و هركس به اندازهء حصه‌اش از مال ، مستحق حق خيار و فسخ است نه بيشتر . ولى اين راه‌حل لازم ديگرى دارد و آن اين كه فسخ در حصه موجب تبعّض صفقه مىشود كه قسمتى از زمين ملك وراث شود و قسمتى به ملك مشترى باقى بماند و براى مشترى خيار تبعض صفقه پيدا مىشود و اگر خواست كل معامله را فسخ مىكند و در نتيجه زوجه از ارث ثمن محروم مىشود ، ولى اين ربطى به ورثه ندارد و از التزام به اين لازم محذورى پيش نمىآيد .\r\nدر نتيجه همان مختار فخرالدين يا تفصيل اوّل ( ميان منتقل اليه و منتقل عنه فرق گذاشت كه در اوّلى ارث مىبرد به بيانى كه در « و يمكن دفعه . . . » آورديم و قياس به باب وكيل را هم رد كرديم و در دوّمى ارث نمىبرد خيار را ) و فخرالدين عبارت پدرش علامه را هم به همين تفصيل تفسير كرده و شيخ اعظم هم همين را تقويت مىكنند .\r\nقوله : قال فى القواعد : الخيار موروث بالخصص . . . :\r\nاز اين‌جا تا آخر مسأله متن كلام علامه و شرح و تفسير آن از سوى فخرالدين در ايضاح و سيد عميدى در كنزالفوائد و محقق ثانى در جامع المقاصد مطرح است كه هر كدام برداشتى دارند :\r\nامّا متن علامه در قواعد : همان‌طور كه اموال ميت به نحو حصه‌ها به ارث برده مىشود و هركس حصه‌اى از مال را ارث مىبرد ( پدر و مادر ميت سهمى دارند ، فرزندان ذكور سهمى دارند ، دختران سهمى دارند و . . . ) همين‌طور حق‌الخيار هم از هر نوعش كه باشد ( خيار مجلس ، حيوان و . . . ) به نحو حصص ارث برده مىشود يعنى هركس از اموال ميت هرچه حق دارد از خيار هم همان مقدار حق دارد و ارث مىبرد ، مثلًا هركس نصف مال را ارث مىبرد نصف معامله را مىتواند فسخ كند و هركس ثلث را به اندازهء ثلث و هكذا رُبع و خمس و سدس و . . . .\r\nسپس زوجه‌اى را كه از شوهر صاحب فرزند نيست آن هم نسبت به خصوص زمين استثنا كرده و فرموده : ارث بردن اين زوجه از حق‌الخيار نسبت به زمين محل اشكال است « اقربه ذلك » يعنى از دو احتمال آن كه به واقع نزديك‌تر است ارث بردن ( طبق تفسير فخرالدين ) يا نبردن ( طبق برداشت محقق ثانى ) است اگر ميت زمين را به معاملهء خيارى خريده ( زمين منتقل اليه است ) و زن\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nاگر حق خيار داشت مىتواند اعمال كند و معامله را فسخ كند تا از ثمن زمين كه شوهرش به فروشندهء زمين داده ، ارث ببرد . « 1 »\r\nامّا سخن فخرالدين در ايضاح : اين كه علامه فرمود : « على اشكال » يعنى مسئله داراى دو وجه است و هر كدام قابل استدلال است : يكى عدم ارث است و وجهش اين است كه زوجه از خود زمين ارث نمىبرد و نسبت به آن حقى ندارد ، پس از خيار زمين هم ارث نمىبرد . و وجه ديگر ارث بردن خيار است و وجهش اين است كه : لازم نيست مالك ارض باشد تا وارث خيار شود بلكه بدون مالك بودن هم مىتواند خيار داشته باشد همان‌طور كه اجنبى و شخص ثالث مالك نيست ولى با جعل طرفين ، صاحب خيار فسخ مىشود . « 2 »\r\nفخرالدين ادامه مىدهد : پدرم علامه متفرع كرده بر مطلب مذكور اين را كه اگر مال و زمينى كه به ارث برده مىشود « منتقل اليه » باشد و ميت به معاملهء خيارى خريده باشد زوجه از حق‌الخيار ارث مىبرد چون از ثمن و پول آن كه شوهرش به مالك ارض داده ، حقى دارد و مىتواند با اعمال خيار به حق خود برسد و احتمال هم دارد بگوييم : زوجه وراث خيار نيست به اين دليل كه اصل ارث بردن زوجه از پول پس از فسخ است پس وارث ثمن شدن متوقف بر فسخ بيع است حال اگر فسخ هم متوقف بر ارث زوجه و معلل به آن شود سر از دور درمىآورد و دور باطل است .\r\nسپس فخرالدين فرموده : صحيح‌تر همين مختار پدرم علامه است كه فرمود : « الاقرب ارثها من الخيار . . . » زيرا خريدن زمينى از سوى شوهر مستلزم منع و محروميت زوجه از ارث ثمن زمين است و شرعاً اين ثمن نازل منزلهء جزء ما ترك ميت و به منزلهء آن است پس حق‌الخيار به چيزى تعلق گرفته كه زوجه از آن ارث مىبرد پس وى خيار دارد « 3 »\r\nوامّا تفسير سيد عميدى در « كنز الفوائد فى حلّ مشكلات القواعد » : ايشان نيز همين برداشت فخرالدين را دارد كه اگر زمين « منتقل اليه » بود زن حق‌الخيار را ارث مىبرد . « 4 »\r\nولى محقق ثانى در « جامع المقاصد « 5 » فى شرح القواعد » خلاف اين را فهميده كه قول چهارم مىشود و در « منتقل اليه » طرفدار عدم ارث خيار شده و فرموده : مراد علامه اين است كه زوجه وارث خيار نمىشود . سخن محقق از اين قرار است : « الاقرب من هذا الاشكال ( كه در كلام علامه بود و فرمود : على اشكال ) عدم ارثها » يعنى زن و ارث خيار نمىشود در فرضى كه ميت زمينى را به معاملهء خيارى خريده ( زمين منتقل اليه است ) و زن مىخواهد فسخ كند تا از پول آن ارث ببرد ، در اين‌جا حق فسخ ندارد و از ثمن ارث نمىبرد و محروم مىشود ، ولى اگر ميت زمينى را فروخته\r\n\r\n\r\n","description":"","footnote":"\r\n( 1 ) . قواعد ، ج 2 ، ص 68 .\r\n( 2 ) . ايضاح الفوائد ، ج 1 ، ص 487 .\r\n( 3 ) . همان .\r\n( 4 ) . كنز الفوائد ، ج 1 ، ص 451 .\r\n( 5 ) . جامع المقاصد ، ج 4 ، ص 306 - 307 .\r\n","page_name":" 362 ","page_number":362},
  {"content":"\r\n\r\nباشد به معاملهء خيارى ( زمين منتقلٌ عنه است ) اشكال به حال خودش باقى است كه زن خيار فسخ را ارث مىبرد يا نه و منشأ اشكال اين است كه در اين فرض اگر زوجه معامله را فسخ كند و پول را به مشترى پس دهد و زمين را پس بگيرد چيزى گيرش نمىآيد و سهمى را ارث نمىبرد پس حق خيار در اين فرض مشكل است .\r\nسپس محقق ثانى فرموده : دو شارح قواعد ( فخرالدين پسر علامه در ايضاح و سيد عميد خواهرزادهء علّامه در كنز ) عبارت علامه را بر اين حمل كرده‌اند كه « الاقرب ذلك » ، « اى ارثها » يعنى اگر ميت زمينى را خريده و خيار داشته زن اين خيار را ارث مىبرد چون اگر فسخ كند از ثمن ارث مىبرد ولى اگر ميت زمينى را فروخته به مبيع خيارى و مرده زن اين خيار را ارث نمىبرد . ولى به‌نظر محقق ثانى اين تفصيل و برداشت از كلام علامه خلاف ظاهر قواعد است و مبتلا به چند اشكال است :\r\nاوّلًا : متبادر به ذهن از اسم اشاره « ذلك » در « الاقرب ذلك » اين است كه اشاره به عدم ارث باشد نه به خود ارث ، چون اساساً عبارت قواعد براى بيان عدم ارث ريخته شده و سياق كلام با اين هماهنگ است .\r\nثانياً : ارث بردن از حيث حكم و فتوا هم مستقيم و درست نيست زيرا در فرض منتقل اليه زمين مال زن كه نيست مال ساير ورثه است كه با مرگ پدرشان مستحق زمين شده‌اند آن‌گاه زوجه چه حقى دارد كه فسخ كند و استحقاق آن‌ها را باطل كند و زمين را از چنگ آن‌ها درآورد و آن‌ها را از ملك خودشان بيرون كند ؟ !\r\nآرى اگر مبناى شيخ طوسى را اختيار مىكرديم و مىگفتيم تا مدت خيار منقضى نشود خريدار مالك زمين نشده و فروشنده مالك ثمن نشده ، پس كماكان ثمن به ملك ميت باقى است و زن هم ارث مىبرد و حق دارد معامله را فسخ كند ، ولى بر مسلك مشهور كه به نفس عقد ملكيت آمده و با موت ، اين ملكيت زمين به ورثه منتقل شده زوجه حقى ندارد كه مالكيت آن‌ها را به‌هم بزند .\r\nثالثاً اگر در اين قرض كه زمين به ميت منتقل شده زوجه بتواند وارث حق‌الخيار باشد پس در فرض عكس اين كه ميت زمينى را فروخته و به ديگرى منتقل كرده و پولش را گرفته و مرده ، بايد به طريق اولى زوجه وارث خيار باشد چون در اين فرض وى مالك و وارث فعلى بخشى از ثمن است و حق دارد فسخ كند ، البته اگر فسخ كرد خودش را از ثمن محروم كرده ولى خودش اقدام كرده و متحمل شده و ربطى به كسى ندارد و در واقع حق خودش را ابطال كرده ولى اين كه بهتر از آن است كه حق ورثه را باطل كند و در فرض « منتقل اليه » معامله را فسخ كند و ورثه را از زمين\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nمحروم كند . پس اگر در فرض « منتقل اليه » زوجه خيار را ارث مىبرد بايد در فرض « منتقل عنه » به طريق اولى ارث ببرد .\r\nسپس فرموده : حق اين است كه ارث بردن زوجه از حق‌الخيار زمينى كه ميت خريده و به او منتقل شده است خيلى بعيد است و ابطال حق ورثه به وسيلهء اعمال خيار زن و فسخ معامله و استرداد ثمن و ارجاع زمين به صاحبش ، دليل مىطلبد و نداريم . البته محقق ثانى اين مقدار را قبول دارد كه اگر قول علامه « الاقرب ذلك » را بر عدم ارث حمل كنيم بايد در قوله علامه « لترث من الثمن » تقديرى مرتكب شويم و بگوييم : « فارادت الفسخ لترث من الثمن » ولى اگر كلام علامه را بر تفسير فخرالدين و سيد عميد حمل كنيم نياز به تقدير ندارد . « 1 »\r\nقوله : و قد تقدم ما يمكن ان يقال . . . : شيخ اعظم در نقد كلام محقق ثانى فقط اشاره دارند به اين كه قبلًا در فراز « و يمكن دفعه بان ملك بايع الارض . . . » جواب داديم و اشكال اين سخن را حل كرديم كه ارث بردن زوجه از خيار مانعى ندارد .\r\nقوله : ثم ان الكلام فى ثبوت الخيار : تا به حال راجع به ارث زوجه از خيار معامله زمين بحث شد و مختار ما همان تفصيل علامه شد . حال راجع به حبوة و اموال اختصاصى پدر كه به فرزند بزرگ‌تر مىرسد بحثى داريم و ان اين كه : اگر پدر يكى از اين اموال اختصاصى را به معاملهء خيارى فروخت سپس در مدت خيار مرد ، يا يكى از اين‌ها را به معاملهء خيارى خريد و مرد ، فرزند بزرگ‌تر كه وارث اين‌ها است و ارث خيار اين‌ها هم هست ولى آيا ديگران كه شرعاً از ارث خود اين اموال محرومند ، از ارث خيار اين‌ها هم محرومند ؟ مىفرمايد : همان اقوال و بحث‌ها كه در مورد ارث زوجه از زمين مطرح بود در اين‌جا هم مطرح است و مطلب همان است و مختار ما نيز همان است و مطلب جديدى نيست كه نياز به بحث جدا داشته باشد .\r\n\r\nكيفيت ارث بردن حق‌الخيار\r\nيكى ديگر از احكام و مسائل مربوط به ارث بردن حق‌الخيار بيان كيفيت ارث بردن خيار است : اگر خيار چند حق مستقل بود هر وارثى جدا حق داشت اعمال خيار كند و بحثى نبود ، ولى خيار يك حق بيش‌تر نيست كه مورث در زمان حيات داشت و اين يك حق كه بسيط هم هست و قابل تجزيه و تقسيم نيست به ورثه منتقل شده است ، در اين فرض هم اگر يك وارث بيش‌تر نبود باز تكليف روشن بود ولى سخن در جائى است كه خيار يك حق است و ورثه چند نفر هستند ، اين‌جا است كه اين پرسش مطرح مىشود كه چگونه ورثه متعدد حق واحد را ارث مىبرند و چگونه\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 306 - 307 .\r\n","page_name":" 364 ","page_number":364},
  {"content":"\r\n\r\nمىتوانند از اين حق واحد استفاده كنند و اعمال خيار كنند ؟ ! آيا همه با هم مىتوانند امضا يا فسخ كنند ؟ يا هريك جداجدا و مستقلًا مىتوانند اعمال خيار كنند ؟ در اين فرض هم آيا هريك نسبت به كل معامله خيار فسخ دارد ؟ يا نسبت به حصهء خودش ؟ چهار وجه در مسأله وجود دارد :\r\n1 . مختار عده‌اى ( از قبيل شهيد ثانى در مسالك « 1 » و سيد جواد عاملى در مفتاح « 2 » ) اين است كه همان‌طور كه خود مورث مستقلًا حق‌الخيار داشت و مىتوانست كل معامله را فسخ يا امضا كند ، همين‌طور هر كدام از ورثه استقلالًا خيار دارند و جداگانه مىتوانند تمام معامله را فسخ كنند ، بنابراين اگر ميت پنج وارث دارد ( مثلًا ) و چهار نفر از ان‌ها معامله را امضا كردند و از حق‌الخيار خود گذاشتند پنجمى مستقلًا حق دارد اعمال خيار كند و تمام معامله را فسخ نمايد .\r\nنظير حد قذف كه اگر كسى به ديگران نسبت ناروا داده و چند نفر استحقاق مطالبهء اين حد را دارند ، اگر همهء آن‌ها عفو كنند و از حق خود بگذرند به جز يك نفر ، همان يكى مىتواند اجراى حد قذف را به‌طور كامل خواهان باشد .\r\nو نظير حق شفعه كه اگر چند نفر در زمينى به صورت مشاع شريك بودند و يكى از آن‌ها حصه‌اش را به اجنبى فروخت بقيهء شركا ، هر كدام مستقلًا حق دارد اخذ به شفعه كند ، حتى اگر همه از حق خود بگذرند و يك نفر بماند همان يكى حق شفعه دارد كه سهم فروختهء شريك را به تمام و كمال به خود برگرداند .\r\nمستند اين قول : ظاهر حديث نبوى متقدم ( در صدر بحث از ارث خيار كه به چهار دليل استناد شد و دليل چهارم روايت نبوى بود كه فرمود :\r\n« ما ترك الميت من حق فلوارثه » )\r\nو روايات ديگر اين است كه حق‌الخيار براى هريك از ورثه مستقلًا ثابت است چون مفاد نبوى اين است كه حقى كه از ميت برجاى مانده مال وارث او است خواه وارث او يك نفر باشد يا صد نفر كه هر كدام حق دارند ، و فرق حق با مال در اين است كه مال واحد مالك‌هاى مستقل متعدد ندارد و اجتماع دو يا چند مالك مستقل بر مال واحد از باب اجتماع مثلين يا متماثلات است كه محال است و ناگزير بايد توجيه و حمل شود و بگوييم منظور شركت است يعنى ورثه متعدد در مال واحد شريك‌اند و هركدام سهمى دارند ( مساوى يا متفاوت و مختلف ) ولى حق واحد مىتواند ذىالحق متعدد داشته باشد و چند نفر اختيار داشته باشند كه هر كدام جدا جدا از اين حق استفاده كنند و چون چنين چيزى معقول است به ظاهر نبوى و غيره اخذ مىكنيم و نيازى به تأويل و توجيه نيست .\r\n2 . هريك از ورثه استقلالًا حق‌الخيار دارند ( مثل قول قبلى ) امّا نه نسبت به تمام معامله كه بتوانند كل را فسخ يا امضا كنند بلكه تنها نسبت به حصهء خودشان از مال حق فسخ دارند ، مثلًا اگر\r\n\r\n\r\n","description":"","footnote":"\r\n( 1 ) . مسالك الافهام ، ج 3 ، ص 214 .\r\n( 2 ) . مفتاح الكرامة ، ج 4 ، ص 591 .\r\n","page_name":" 365 ","page_number":365},
  {"content":"\r\n\r\nپنج برادر هستند هركدام در يك پنجم مبيع حق‌الخيار فسخ دارند و حق ندارند نسبت به حصهء ديگران فسخ كنند و اگر همچنين كنند لغو و باطل است و اثرى بر آن مترتب نيست . آن‌گاه اگر همه با هم فسخ كردند بحثى نيست و اگر همه امضا كردند بحثى نيست ولى اگر برخى فسخ كردند و برخى امضا كردند نسبت به همان بعض فسخ شده ، معامله باطل مىشود و مشترى با ورثهء ديگر شريك مىشوند و تبعض صفقه پيدا مىشود و از اين باب مشترى حق‌الخيار تبعض صفقه پيدا مىكند .\r\nمستند اين قول : از طرفى چنان‌كه ذكر شد خيار حق واحد بسيطى است كه قابل تجزيه و تقسيم نيست و از طرف ديگر مقتضاى ادلهء ارث اين است كه ورثه همه با هم در ما ترك مورث خود ( مال باشد يا حق ) شراكت دارند و همه آن را ارث مىبرند ، جمع بين اين دو آن است كه خيار به حسب متعلّق آن ، تبعيض و تجزيه شود و بگوييم : هركدام نسبت به سهم خودش از اين حق واحد مىتواند استفاده كند و متعلق‌الخيار قابل تجزيه است چون عين خارجى و مبيع است . نظير آن‌جا كه دو نفر متاع واحدى را به نحو شركت خريدارى مىكنند و براى خود خيار شرط جعل مىكنند در اين‌جا هريك خيار دارند و يك حق است و تجزيه‌بردار نيست ولى به لحاظ متعلق خيار قابل تجزيه است و خيار شرط براى هر كدام در حصهء خودش ثابت است .\r\n3 . چنين نيست كه هر كدام مستقلًا خيار داشته باشد ( در تمام معامله يا در سهم خودش ) بلكه هيئت اجتماعى دخالت دارد يعنى مجموع من حيث المجموع يك حق‌الخيار دارند و هركدام جزء مجموع است و اگر بخواهند امضا يا فسخ آن‌ها مؤثر باشد بايد همه با هم اعمال خيار كنند و فسخ بعضى از آن‌ها نه نسبت به كل معامله اثر دارد و نه نسبت به سهم خودش .\r\nمستند اين وجه : ادلهء ارث به‌طور مساوى حقوق و اموال ميت را مىگيرد و در هر دو دلالت مىكند كه اين ما ترك ميت مال همهء ورّاث است چه مال باشد كه قابل تجزيه و تقسيم است و چه حق باشد كه قابل تجزيه نيست . منتها از آن‌جا كه در اموال تقسيم امكان‌پذير است معناى اشتراك همهء ورثه در همهء مال اين است كه هركدام سهمى دارند و به‌طور مشاع به نسبت مساوى يا متفاوت ( به اختلاف ورثه ) شركت دارند . نه اين كه همه با هم مالك تمام مال باشند كه اجتماع مالك‌هاى مستقل بر ملك واحد مىشود ، يا بعضى مالك باشند و بعضى نباشند بلكه همه مالكند و همه سهم دارند ولى به نحو اشاعه و شركت .\r\nولى حق كه قابل تجزيه نيست تا همه در آن سهيم و شريك باشند و هركدام سهمى داشته باشد و از طرفى حق به همه مىرسد نه بعضى ، ناگزير بايد به همان ظاهر حال باقى باشد و بگوييم مجموع ورثه در حق شركت دارند و بايد همه با هم امضا يا فسخ كنند و حق ندارند يكى از آن‌ها\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nمستقلًا تمام معامله را فسخ كند يا نسبت به سهم خودش فسخ كند كه حق واحد سهام مختلف ندارد .\r\n4 . اين در واقع قول جدائى نيست بلكه معناى ديگرى از قول سوم است و آن اين كه مجموع ورثه يك حق دارند و حق قائم به مجموع است امّا نه به صورت قبلى كه هيئت اجتماعيه دخيل باشد و مجموع من حيث المجموع يا فسخ كنند و يا امضاء بلكه به اين معنى كه در واقع حق مال طبيعت وارث و ماهيت آن است و چون طبيعت در ضمن مجموع ورثه هست و خارج از آن‌ها نيست به اين اعتبار مىگوييم : حق مال مجموع ورثه است و اگر حق مال مجموع بود از حيث اين كه طبيعت وارث در ضمن آن‌ها وجود دارد مىگوييم :\r\nطبيعت وارث به يكى هم صدق مىكند زيرا « الطبيعة توجد بوجود فرد ما » در نتيجه هريك از ورثه كه فسخ كند فسخ طبيعى وارث بر آن صدق مىكند و منطبق مىشود و « الانطباق قهرى و الاجزاء عقلى » يعنى همان فسخ نافذ و مؤثر است . و اگر يكى فسخ كرد ديگران حق ندارند امضا و اجازه كنند يعنى امضاى آن‌ها نافذ نيست ، متقابلًا اگر يكى از آن‌ها امضا كرد ديگران حق فسخ ندارند و فسخ آن‌ها نافذ نيست .\r\nچون يك حق بود كه قائم به طبيعى وارث بود و اين يك حق با اعمال يك فرد از طبيعت استيفا شد و حق ديگرى نيست تا ديگران بتوانند فسخ يا امضا نمايند .\r\nو اگر چنان‌چه هم‌زمان با هم يكى فسخ و ديگرى امضا كرد چه كنيم ؟ مىفرمايد : اين نظير فرعى است كه بعداً مىآيد كه شخصى عبدى را به جاريه‌اى فروخته يا خريده كه ثمن عبد و مثمن جاريه است يا بالعكس و براى خودش حق خيار گذاشته سپس در آن واحد مىگويد : « اعتقتهما » يعنى هم عبد را آزاد كردم و هم كنيز را ، هم آن را كه از ملك من خارج شده بود آزاد كردم كه به معناى اين است كه يك آن قبل از عتق معامله را فسخ كردم و عبد ( مثلًا ) را به ملك خود عودت دادم سپس آزادش كردم و هم آن را كه به ملك من درآمده بود ( كنيز ) آزاد كردم كه معنايش امضاى معامله‌اى است كه انجام داده و گرنه حق ندارد كنيز را آزاد كند چون « لاعتق الا فى ملك » حال حكم اين فرع چيست ؟ به زودى در حكم تصرف ذىالخيار كه يكى از احكام خيار است تحت عنوان « فرعْ » خواهد آمد . پس چهار وجه در مسأله وجود دارد .\r\nقوله : ثم انه لا ريب فى فساد مستند الوجه الاول :\r\nدر اين‌جا مرحوم شيخ به تجزيه و تحليل وجوه مذكور و ادلهء آن‌ها مىپردازند و بحث مىكنند كه كدام صحيح است و كدام باطل ؟\r\nامّا وجه اوّل كه هر كدام از ورثه مستقلًا در كل معامله حق فسخ و امضا دارد ( آن هم هر شخص جدا نه از باب فرد طبيعى ) مستند و مدركش روايت نبوى و غيره بود كه ذكر شد . شيخ\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nمىفرمايد : اين دليل قطعاً فاسد و باطل است و ما قبول نداريم كه حديث نبوى و غيره چنان ظهورى داشته باشند ( ظهور در ثبوت ما ترك ميت از حق براى هريك از ورثه جدا جدا ) زيرا در نبوى كه لفظ « وارث » به صورت مفرد آمده و فرموده : « فلوارثه » و از مفرد كذائى عموم استغراق اراده نمىشود بلكه جنس وارث و طبيعى او اراده مىشود كه هم در ضمن يك فرد قابل تحقق است و بر يكى صدق مىكند و هم بر چند نفر ( هم بر واحد و هم بر كثير ) و اگر خيار و حق براى طبيعى و جنس وارث بود نتيجه‌اش قول اول نيست كه پس هر وارثى جدا جدا حق دارد در تمام معامله فسخ يا امضا كند ، بلكه اين معنى با هريك از چهار احتمال و اقوال مذكور سازگار است و بر هر كدام قابل حمل است و « اذا جاء الاحتمال بطل الاستدلال » پس نبوى كه به درد قول اول نمىخورد .\r\nوامّا روايات ديگرى كه در آن‌ها لفظ ورثه به صيغهء جمع آمده و فرموده : « ما ترك الميت فلورثته » « 1 » در اين‌جا هم چندين احتمال وجود دارد : شايد مراد جنس جمع باشد يعنى اجتماع بعضى با بعضى ديگر لحاظ شده و مجموع من حيث المجموع يك حق دارند كه اين همان احتمال سوم از چهار احتمال مسأله است و ربطى به قول اول ندارد ،\r\nو شايد مراد جنس الفرد باشد يعنى معناى جمع بودن از آن گرفته شده و منسلخ از اين معنى است ، در اين صورت جمع مثل مفرد مىشود ، « فلورثته » مثل « فلوارثه » مىشود و همان احتمالات كه در حديث نبوى داديم در اين‌جا هم مىآيد و به درد قول اول نمىخورد ،\r\nو شايد مراد استغراق و عموم و شمول باشد يعنى خيار مال همه ورثه است كه اين خود دو احتمال دارد : شايد مراد عموم مجموعى باشد كه به احتمال سوم از چهار احتمال اصل مسأله برمىگردد و با آن قول مناسب است و شايد مراد عموم افرادى باشد كه هر فردى حق خيار دارد كه خود اين نيز دو احتمالى است كه هر فرد در تمام معامله حق فسخ دارد ؟ كه قول اول بود ، يا در سهم خودش حق دارد كه قول دوم بود و با اين همه احتمالات آيا باز هم حديث نبوى و غيره مىتواند مستند قول اول باشد ؟ ! تازه جناب شيخ به صرف احتمالات بسنده نمىكنند و مىفرمايند :\r\nاز بين همهء اين‌ها دوّمى ( جنس الفرد ) اظهر است و شاهد مطلب نظائر اين باب است از قبيل « انما الصدقات للفقراء و المساكين و . . . » كه در فقه اماميه منظور جنس الفرد است و جمع بر اين معنى حمل شده و اين متفاهم است پس تمام زكات را به يك فقير يا مسكين و . . . بدهد مجزى است و لازم نيست به همه بدهد و ميان آن‌ها تقسيم كند . و نظير ولايت اولياء تصرف كه جنس الفرد مراد\r\n\r\n\r\n","description":"","footnote":"\r\n( 1 ) . از جمله در وسائل الشيعه ، ج 13 ، ص 332 ، باب 8 ، ح 2 .\r\n","page_name":" 368 ","page_number":368},
  {"content":"\r\n\r\nاست و يكى كه تصرف كرد با رعايت مصلحت مولّى عليه صحيح است و كفايت مىكند . و وقتى اين وجه اظهر شد در لفظ جمع همان احتمالات مىآيد كه در مفرد بود و در نتيجه هرگز اين روايات دليل بر قول اول نمىشود .\r\nقوله : هذا كله مع قيام القرينة العقليه و للفظيه . . . :\r\nعلاوه بر پاسخى كه از مستند وجه اول داديم و احتمالات درست كرديم : هم قرينهء عقل داريم و هم لفظى بر اين كه از روايت نبوى و غيره نمىتوان قول اول را اراده كرد و حق را براى هر كدام از ورثه مستقلًا ثابت كرد ،\r\nامّا قرينهء عقلى : فرض اين است كه حقى كه مال ميت بود و الان به وارث رسيده يك حق واحد شخصى بيش نيست و قيام يك حق به چند وارث به نحو مستقل بدتر از تجزيهء يك حق بسيط و تقسيم آن به ورثه به تعداد سهم خودشان است ، چون معناى قول اول اين است كه يك حق در عين اين كه يك حق است چند حق مستقل باشد و واحد كثير شود كه تناقص آشكار است و محال عقلى است و با وجود اين قرينهء عقلى چگونه ادعا مىشود كه روايات ظهور در قول اول دارند ؟ !\r\nوامّا قرينهء لفظى : مفاد ادلّه و روايات ارث « ما ترك الميت فلوارثه او لورثته » نسبت به مال و حق يكسان است و دو لسان جدا كه ندارند و به‌طور مساوى حقوق و اموال ميت را شامل مىشوند و دلالت مىكنند كه همهء اين‌ها به ورثه منتقل مىشود ، آن‌گاه اين يك عبارت و تعبير را نسبت به اموال حمل بر تجزيه و شركت كنيم و بگوييم : منظور اين است كه هركدام سهمى دارند ، ولى نسبت به حقوق حمل بر استقلال كنيم و بگوييم منظور اين است كه هر كدام مستقلًا حق فسخ دارند ، از باب استعمال لفظ واحد در اكثر از معناى واحد مىشود كه از نظر محققين جايز نيست . پس يا بايد در مال و حق هر دو بر شركت و تجزيه حمل شود يا در هر دو بر استقلال و چون نسبت به اموال حمل بر استقلال نشايد چون مستلزم اجتماع مالك‌هاى مستقل در ملك واحد است پس نسبت به حقوق هم حمل بر استقلال نشايد و گرنه استعمال در اكثر مىشود . پس روايات با قول دوّم مناسب‌تر است تا با قول اوّل .\r\nقوله : مع انّ مقتضى ثبوت : پاسخ ديگرى از قول اول مىدهيم و آن اين كه اگر بنا باشد حقى كه براى ميت بود به همهء ورثه منتقل شود به نحو استقلال و هر كدام مستقل باشند اين نظير وكلاى متعدد مستقل و تام‌الاختيار است كه يك نفر دارد و هركدام استقلالًا وكالت دارند و قانون آن باب اين است كه هر وكيل مستقلى جلوتر اقدام كرد همان مؤثر است و ديگران حق دخالت ندارند ، در اين‌جا هم اگر هر كدام استقلال دارند پس بايد نتيجه اين باشد كه اگر يكى جلوتر از ديگران اقدام\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nكرد و معامله را امضا كرد همان مؤثر و نافذ باشد و فسخ ديگران كه بعداً مىآيد اثر نداشته باشد در حالى كه قول اول اين را نمىگويد و مدعى است كه فسخ بر اجازه تقدم دارد ولو اجازه و امضا سابق باشد و فسخ لاحق و متأخر باشد . اين هم اشكال ديگر قول اوّل ، در نتيجهء قول اول صددرصد باطل است و هيچ دليلى ندارد بلكه دلايل و قرائن خلاف آن را دلالت مىكند .\r\nقوله : وامّا الوجه الثانى فهو و ان لم يكن منافياً . . . :\r\nوجه دوم از چهار وجه مذكور ( كه هركدام نسبت به سهم خودش حق دارد فسخ يا امضا كند . . . ) اگرچه با ظواهر ادلّهء ارث منافاتى ندارد چون ادلهء ارث مىگويد : « ما ترك الميت فلوارثه » يعنى مجموع متروك ميت ( حق يا مال ) مال مجموع وراث است و همه حق دارند ولى اين كه هر كدام نسبت به سهم خودش حق داشته باشد به نحو تجزيه و تقسيم آن هم نه تجزيه در خود حق كه بسيط و غير قابل تجزيه بود بلكه تجزيه در متعلق حق كه عين ثمن يا مثمن باشد و هر كدام به نسبت حصه‌اش از متاع خيار داشته باشد ، اين امر از ادلّهء ارث استفاده نمىشود و دليل ندارد تا قابل قبول باشد ، بيان مطلب :\r\nبرخى از ادلهء ارث مثل روايت نبوى و آيهء « اولو الارحام و . . . » سربسته اصل ارث بردن و اولويت را بيان كرده كه آن‌چه از ميت بر جاى مىماند به وارث او منتقل مىشود چه حقوق و چه اموال ، وامّا اين كه اين حقوق تقسيم شود و هر كدام به نسبت سهمش خيار و حق داشته باشد ، ابداً از اين دسته استفاده نمىشود . پس اين طايفه دليل قول ثانى نمىشود .\r\nو برخى از ادلّه هم كه در مقام بيان تقسيم برآمده مثل آيات تقسيم ارث كه سهم پدر و مادر سهم زوجين ، سهم فرزندان ذكور ، سهم فرزندان اناث و . . . را مشخص نموده‌اند ، اين‌ها هم دليل بر قول ثانى نمىشود زيرا نهايت درجه اين است كه بگوييم جمع بين اين كه حق قابل تجزيه نيست و آيات ارث سخن از تقسيم ارث دارد ، اين است كه اين تجزيه نسبت به متعلق خيار يعنى ثمن يا مثمن باشد و در نتيجه عينى كه با فسخ برمىگردد ميان ورثه قسمت شود ، يا اگر امضا كردند بيع پدر را ، ثمن در ملك آن‌ها مىماند و به نسبت سهم باب الارث تقسيم مىشود . ولى اين حرف‌ها نتيجه‌اش قول ثانى نيست كه هر كدام استقلالًا حق فسخ و امضا دارند نسبت به سهم خودشان و . . . بلكه قدر متيقن اين است كه بگوييم :\r\nخيار واحد شخصى كه يك حق است براى مجموع من حيث المجموع ثابت است ( قول سوم ) آن‌گاه اگر همه متفق بر فسخ شدند و معامله را فسخ كردند كل معامله باطل مىشود سپس هركس صاحب سهم خويش مىشود و اگر همه اجتماع نكردند بلكه بعضى فسخ كردند و برخى نكردند ، دليل بر انفساخ اين معامله حتى نسبت به سهم همان بعض قائم نشده است .\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nقوله : و من ذلك يظهر . . . : از اشكالى كه به قول دوم داشتيم ، روشن شد كه قول چهارم يا معناى دوّم وجه ثالث هم كه قيام حق به طبيعى و ارث باشد دليل ندارد و قابل قبول نيست و فسخ يكى از آن‌ها به تنهائى موثر نيست .\r\nقوله : مع انّ هذا المعنى ايضاً مخالف لادلة الارث :\r\nتا به حال قبول كرديم كه معناى چهارم خلاف ظواهر ادله ارث نيست ولى اشكال ديگرى داشتيم . حال مىخواهيم ادعاى بالاترى داشته باشيم و آن اين كه : اين معنى هم مثل معناى اول و قول اول مخالف ظواهر ادلهء ارث است و دليل بر خلافش داريم زيرا همان‌طور كه در رابطه با قول اول گفتيم : مغاد ادلهء ارث نسبت به حق و مال يكسان است و اگر مالك حق ، طبيعى وارث باشد پس بايد مالك مال ميت هم طبيعى وارث باشد ولو در ضمن يك نفر ، در حالى كه قطعاً چنين نيست و وارث مال ، همهء ورثه هستند پس بايد وارث حق هم مجموع ورثه باشند و گرنه استعمال لفظ در اكثر از معناى واحد لازم مىآيد كه نزد محققان مردود است .\r\nنتيجه : از ميان چهار معنا و قول مذكور ما قول ثالث را كه قدر متيقن از ادلّه است اختيار مىكنيم كه ثبوت حق براى مجموع ورثه باشد كه اگر همه با هم بر يك طرف اتفاق كردند ارزش دارد و اگر برخى فسخ كردند دليلى بر انفساخ معامله نيست و اصالة اللزوم يا استصحاب بقاء ملكيت مشترى و . . . قابل جريان است .\r\nقوله : ثُمَّ انّ ما ذكرنا جار فى كل حق ثبت لمتعدد . . . :\r\nاحتمالات اربعه‌اى كه ذكر شد اختصاص به حق‌الخيار براى ورثهء متعدد ندارد و در كليهء مواردى كه حق واحد براى دو يا چند نفر ثابت باشد و از خارج دليلى بر يكى از احتمالات نداشته باشيم ، همين احتمال‌ها مىآيد و هر احتمال دليل و مستند خود را دارد و سخن ما همان است كه اختيار كرديم . بلى در مواردى كه دليل خاص داريم كه اين حق بر يكى از وجوه اربعه ثابت است نه بر ساير وجوه ، در آن‌جا ما تابع دليل هستيم .\r\nمثلًا در باب حد قذف دليل داريم كه اگر به شخصى تهمت زدند و نسبت ناروا دادند و مقذوف قبل از مطالبه به اجراى حد قذف از دنيا رفت ، ورثهء او اين حق را ارث مىبرند و اگر برخى از ورثه از حق خود گذشتند و قاذف را عفو كردند باعث نمىشود كه حد قذف ساقط شود بلكه ساير ورثه مىتوانند اعمال حق كنند و حد قذف را به تمام و كمال اجرا كنند . اين دليل خاص دارد كه در جاى خود مطرح است .\r\nيا مثلًا در حق قصاص اگر برخى از اولياى دم از حق خود گذشت و عفو كرد باعث نمىشود كه حق ديگر اولياء ساقط شود بلكه آن‌ها مىتوانند قصاص كنند و قاتل را به سزاى اعمالش\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nبرسانند ، البته بايد ديهء مقدار عفو شده را بپردازند تا جمع ميان حق شخص قاتل و حق اولياء مقتول شده باشد . كه اين نيز دليل خاص دارد و از بحث ما خارج است .\r\nقوله : لكن يبقى الاشكال فى حكم المشهور . . . : ما گفتيم هرجا دليل خاص نداشته باشيم همان چهار احتمال هست و مختار ما احتمال ثالث است كه مجموع من حيث المجموع يك حق دارند . . . ، ولى يك مشكل در اين‌جا باقى است و آن اين كه در باب حق شفعه اگر دو يا چند نفر شريك باشند و حق شفعه داشته باشند با اين كه يك حق است و همان حرف‌ها در اين‌جا مىآيد و دليل خاصى هم ندارد مع ذلك مشهور فتوا داده‌اند به اين كه اگر يكى از شركاء هم از اخذ به شفعه صرف‌نظر كند شريك ديگر حق دارد در كل مبيع اخذ به شفعه كند و اين با قول اول از چهار قول مىسازد نه با قول سوّم ، و فرق‌گذارى بين مانحن فيه ( حق‌الخيار ورثه ) و باب حق شفعه مشكل است زيرا هر دو حق واحد است و هر دو مال چند نفر است و . . . پس چرا در باب شفعه مشهور آن‌طور فتوا داده‌اند ؟ آيا اين قرينه نمىشود كه در باب حق‌الخيار هم كسى قول اول را اختيار كند و بگويد : هر وارثى مستقلًا در كل معامله حق خيار دارد ؟ !\r\nقوله : و يمكن ان يفرق بالضرر . . . : شيخ اعظم در جواب اشكال يا نقض مذكور مىفرمايد : ما مىتوانيم ميان حق‌الخيار وارث ، با حق شفعه شريك ، فرق بگذاريم و آن اين كه اگر با عفو يكى از شركاء حق شفعهء ديگران ساقط شود موجب ضرر است چون شريك شدن با اجنبى چه‌بسا مورد رضايت آن‌ها نيست و متأذى مىشوند و « لاضرر » مىگويد حق شفعهء ديگران در كل مبيع باقى است ، و چه‌بسا تعميم دهيم و بگوييم در باب حد قذف و حق قصاص هم مطلب از اين قرار است كه با عفو بعضى اگر از ديگران ساقط شود و حق نداشته باشند قصاص كنند متضرر شوند و دل آن‌ها خنك نشود و اين عقده در دلشان بماند ، پس حتى در اين دو باب هم دليل خاص ديگر نيست و همين مسئله تضرر است .\r\nولى در باب حق‌الخيار اين معنى وجود ندارد و چنين نيست كه اگر همه فسخ كردند ضرر كنند يا اگر همه امضا كردند ضرر كنند يا اگر برخى امضا كردند و بعضى فسخ كردند ضرر كنند و لذا قياس مانحن فيه به باب اخذ به شفعه مع‌الفارق است . پس در مورد بحث ما همان قول ثالث متعين است و هيچ اشكالى متوجه آن نيست .\r\nقوله : فتأمل : شايد اشاره به اشكال و جوابى باشد كه در آخر همين بحث قبل از ورود در فرع خواهد آمد .\r\nقوله : ثم انّ ما اخترناه من الوجه الاول هو مختار العلامه . . . :\r\nپس از تثبيت قول سوم از چهار قول و وجه اول از دو وجه اخير كه معناى ديگرى هم براى قيام خيار به مجموع آورند . . . ، در اين فراز مىخواهند بيان كنند كه تنها ما نيستيم كه قول ثالث را\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nاختيار كرده‌ايم بلكه عده‌اى از فقهاء عظام همين نظر را دارند از جمله علامه در قواعد همين نظر را دارد البته نخست وجه دوم از دو وجه اخير را احتمال داده كه در واقع معناى چهارم مىشد ، ولى بعداً قول سوم را اختيار كرده است « 1 » فخرالدين پسر علامه نيز در ايضاح همين را اختيار كرده « 2 » شهيد اول هم در دروس همين را اختيار كرده « 3 » شهيد ثانى هم در مسالك مختارش همين است « 4 » از جمعى ديگر هم اين قول حكايت شده است . « 5 »\r\nسخن علامه در قواعد : آيا ورثه حق دارند در اعمال خيار متفرق شوند ( هركدام استقلال داشته باشند يا در خيار كل معامله كه قول اول از چهار قول بود ، يا در خيار حصهء خودش كه قول دوم بود ) يا نه ؟\r\nمحل نظر است يعنى دو احتمال هست و آن كه به حق و واقع نزديك‌تر است منع از تفريق است ( از اين جمله استفاده مىشود كه به نظر علامه هم مجموع با هم حق‌الخيار دارند نه هريك جدا ) ، در باب ارث مطلب اين است حال در باب مشترىهاى متعدد كه دو نفر مالى را خريده‌اند و خيار دارند ، مطلب از اين قرار باشد يا نباشد .\r\nسخن فخرالدين در ايضاح : ايشان نخست وجه منع علامه را بيان كرده و آن اين كه خيار يك حق شخصى بيشتر نيست كه مورث داشت و حالا به ورثه رسيده سپس اضافه كرده كه : در يك حق بسيط جائى براى تفريق وجود ندارد تا هركدام جداگانه حق‌الخيار داشته باشند .\r\nسخن شهيد اول در دروس در باب خيار عيب : برفرض در باب خيار دو مشترى كه متاع واحدى را مشتركاً به معاملهء خيارى خريده‌اند ، ما براى هر كدام جدا خيار شرط قائل باشيم ( كه همان‌جا هم محل بحث است ) ولى در باب تعدد وارث اين را تجويز نمىكنيم و چنين نيست كه هريك از ورثه جداگانه خيار داشته باشند ، و فرق اين‌جا با باب مشترى متعدد اين است كه در مشترى متعدد ، تعدد از اول عقد بوده و دو نفر با هم مشترى بوده و خريدند و لذا امكان دارد هركدام خيار داشته باشند ولى در باب وراث ، روز اول يك حق بود و براى يك نفر كه مورث باشد ثابت بود و بعد از موت مورث براى ورثه متعدد ثابت شده و تعدد امرى است كه بر عقد عارض شده نه اين كه اصل باشد و لذا ورثه همه با هم يك حق خيار دارند و در اين جهت فرقى ندارد كه خيارى كه به ارث مىبرند از نوع خيار عيب باشد يا خيار ديگر .\r\nسخن شهيد ثانى در مسالك : ايشان نخست در باب مشترى متعدد هم تفرق را منع كرده و فرموده :\r\nهر دو با هم حق‌الخيار دارند نه هريك جدا جدا ، بعد فرموده : همهء اين‌ها مال تعدد مشترى است امّا اگر مشترى روز اول واحد بوده ( مثل مورّث ) و بعداً مستحقين مبيع متعدد\r\n\r\n\r\n","description":"","footnote":"\r\n( 1 ) . قواعد ، ج 2 ، ص 68 .\r\n( 2 ) . ايضاح الفوائد ، ج 1 ، ص 487 .\r\n( 3 ) . دروس ، ج 3 ، ص 285 .\r\n( 4 ) . مسالك ، ج 3 ، ص 287 .\r\n( 5 ) . مفتاح الكرامه ، ج 4 ، ص 591 حكايت كرده .\r\n","page_name":" 373 ","page_number":373},
  {"content":"\r\n\r\nشده‌اند ( مثل ورثه ) اين‌ها حق تفرق ندارند كه هريك جدا بتواند اعمال خيار كند در كل مبيع يا در حصهء خودش ، چون متاع واحد است و تعدد بعداً عارض شده و حين العقد نبوده تا مثل تعدد مشترى باشد ، البته در پايان احتمال تفرق را هم نفى نكرده‌اند .\r\nپس غير از ما علامه ، پسرش ، شهيد اول و شهيد ثانى هم وجه ثالث را اختيار كرده‌اند كه مجموع بما هو مجموع خيار دارند و تفرق جايز نيست كه هركدام از ورثه جدا خيار داشته باشند .\r\nقوله : و ظاهر التذكره فى خيار المجلس الوجه الاوّل :\r\nعلامه در قواعد قول ثالث را اختيار كرده ولى در كتاب تذكره در باب خيار مجلس قول اول را اختيار نموده و فرموده : اگر بعضى از ورثه معامله را فسخ كنند و بعضى ديگر امضا كنند اقوى اين است كه معامله كلًا منفسخ مىشود نظير خود مورث كه اگر در زمان حياتش معاملهء خيارى را در بعض آن فسخ مىكرد و در بعضى ديگر اجازه مىداد كه كل معامله باطل مىشد . « 1 »\r\nاز اين فرمايش به وضوح فهميده مىشود كه تفريق جايز است و اگر يكى از ورثه فسخ كرد معامله منفسخ مىشود ولو ورثهء ديگر اجازه دهند ، پس هر كدام مستقل در فسخ هستند آن هم نسبت به كل مبيع نه فقط در حصهء خودش .\r\nمرحوم شيخ مىفرمايد : شايد هم مراد علامه از آن عبارت قول اول نباشد كه هر كدام حق خيار در كل مبيع دارند بلكه قول ثانى باشد كه هر كدام حق فسخ در بعض مبيع ( حصهء خودش ) دارند منتها اگر يكى معامله را فسخ كرد ، به‌طور قهرى فسخ به ساير قسمت‌ها سرايت مىكند و كل معامله باطل مىشود ولى اين قهرى است و ربطى به وارث ندارد ، همان‌طور كه اگر مورث در زمان حياتش در بعضى از مبيع فسخ مىكرد به‌طور قهرى كل معامله باطل مىشد .\r\nقوله : و كيف كان فقد ذكر فى خيار العيب : مراد علامه از عبارت قبلى قول اول باشد يا طبق احتمالى كه داديم قول ثانى باشد ، در هر حال ايشان در همان تذكرة در باب خيار عيب چنين فرموده : اگر شخصى عبدى را خريدارى كرد سپس خود مشترى مرد و دو نفر وارث او بودند و آن‌ها در عبد عيبى يافتند حق ندارند يكى از آن دو معامله را فسخ كند و حصهء خودش را رد كند ( يعنى تفريق جايز نيست ) چون موجب تشقيص و تجزيهء مبيع مىشود . « 2 »\r\nو همين علامه در كتاب تحرير فرموده : اگر دو نفر از پدر مرحومشان خيار عيب را به ارث ببرند سپس يكى از آن دو راضى به عيب شود و معامله را فسخ كند ، حق ديگرى هم از فسخ معامله و رد معيب ساقط مىشود ( يعنى تفريق جايز نيست ) آرى حق دارد بابت عيب حصهء خويش ارش بگيرد . « 3 »\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 518 .\r\n( 2 ) . همان ، ج 1 ، ص 536 .\r\n( 3 ) . تحرير المطلب ، ج 1 ، ص 183 .\r\n","page_name":" 374 ","page_number":374},
  {"content":"\r\n\r\nپس علامه در خيار مجلس طرفدار جواز تفريق شد ولى در خيار عيب تفريق را رد كرده است و ظاهراً خيار مجلس و عيب از اين جهت يكى است و كسى ميان آن دو فرق نگذاشته ، شهيد هم در دروس اشاره داشت كه فرقى ميان خيار عيب و ساير خيارات نيست ، پس گويا علامه از آن‌چه در خيار مجلس ذكر كرده بود ( وجه اوّل را اختيار كرده بود ) عدول كرده و به خيار عيب كه رسيده نظرش عوض شده ( و وجه ثالث را اختيار نموده است . )\r\nقوله : ثم انه ربما يحمل ما فى القواعد و غيرها من عدم جواز التفريق . . . :\r\nما فرمايش علامه در قواعد و غير قواعد را كه فرمودند تفريق جايز نيست ( و نيز فرمايش دروس و مسالك را كه تفريق را منع كردند . ) بر قول ثالث حمل كرديم و گفتيم منظورشان اين است كه يا بايد همه با هم فسخ كنند يا همه با هم امضا كنند و فسخ بعضى از ورثه فايده‌اى ندارد و موجب انفساخ بيع نيست . حال مىفرمايد : احتمال هم دارد مراد علامه و ديگران از عدم جواز تفريق اين معنى نباشد بلكه منظورشان عدم تبعّض مبيع از حيث فسخ و اجازه باشد ، يعنى هر كدام از ورثه استقلال دارند و قول اول درست است منتها اگر يكى خواست اعمال خيار كند حق ندارد بعضى از معامله را امضا و بعضى را فسخ كند بلكه يا فسخ فىالكل و يا امضاء فى الكل . پس عدم تفرق معنايش عدم استقلال هريك در فسخ نيست تا با قول سوم سازگار باشد بلكه عدم تبعض در مبيع است كه با قول اول هم سازگار است . بنابراين اگر يكى از ورثه معامله را امضا كرد و ديگرى كل معامله را فسخ كرد قول فاسخ مقدم است . و حتى اين قول نسبت داده شده به هركس كه تفريق را منع مىكند ، بلكه صاحب حدائق فرموده : اصحاب تصريح دارند به تقديم فاسخ از ورثه بر مجيز « 1 » كه لازمهء اين سخن آن است كه آقايان اتفاق‌نظر دارند بر اين كه هرگاه يكى از ورثه فسخ كرد كل معامله باطل مىشود .\r\nشيخ اعظم مىفرمايد : ببين چقدر فاصله است ميان ادعاى صاحب حدائق كه ادعاى اجماع دارد بر انفساخ كل معامله با فسخ يكى از ورثه ، و ميان ادعاى صاحب رياض كه فرموده : اگر ورثه اختلاف نظر پيدا كردند گفته شده كه فسخ بر اجازه تقدم دارد ( كه لفظ « قبل » مشعر به ضعف اين قول است يعنى يك قول ضعيفى بر تقديم فسخ و فتوا به انفساخ كل معامله است نه اين‌كه مشهور يا اجماعى باشد . ) و تازه فرموده : « و فيه نظر » يعنى ما اين قول ضعيف را قبول نداريم . « 2 »\r\nقوله : لكن الاظهر فى معنى عبارة القواعد ما ذكرنا . . . :\r\nاين فراز استدراك از « ثم انه ربما يحمل . . . » است و مرحوم شيخ به حرف خودشان برمىگردند و سخن علامه در قواعد را بر همان قول ثالث حمل مىكنند و مىفرمايد : منظور از عدم جواز تفريق\r\n\r\n\r\n","description":"","footnote":"\r\n( 1 ) . حدائق ، ج 19 ، ص 71 .\r\n( 2 ) . رياض المسائل ، ج 8 ، ص 203 .\r\n","page_name":" 375 ","page_number":375},
  {"content":"\r\n\r\nاين است كه اگر يكى از ورثه معامله را فسخ كند بدون موافقت ديگران آن فسخ ارزشى ندارد و موجب انفساخ نمىشود و فسخ فىالكل لازم است . و شاهد ما سخن خود علامه است در قواعد در باب خيار عيب كه فرموده :\r\nاگر دو وارث خيار عيب را به ارث ببرند ترديدى نيست در اين كه بايد هر دو توافق كنند « 1 » كه مراد از وجوب توافق ، وجوب تعبدى شرعى نيست بلكه وجوب شرطى و وضعى است يعنى اگر تخالف كنند نافذ نخواهد بود و معناى عدم نفوذ تخالف اين نيست كه اجازهء برخى با فسخ ديگرى نافذ نيست ، بلكه مراد اين است كه فسخ برخى بدون رضايت ديگران به فسخ و اجازهء فسخ از سوى آنان نافذ نيست و اين همان مطلوب ما است كه فسخ كل ورثه و مجموع آن‌ها بما هو مجموع لازم است و شاهد بهتر سخن علامه در تحرير است كه قبلًا آورديم ، و نيز شاهد ديگر كلام علامه در تذكره در باب خيار عيب بود كه ذكر شد .\r\nآرى همين علامه در رابطه با وارثى كه از ارث محروم است به‌خاطر تعبد شرعى مثل زوجه كه از عقار محروم بود ، عبارتى داشت كه چه‌بسا از آن استفاده مىشود كه زوجه‌اى كه از شوهرش صاحب فرزند نيست مىتواند كل معامله را فسخ كند تا ثمن به ملك ورثه برگردد و او از ثمن ارث ببرد و اين يعنى تفريق كه علامه و ديگران منع مىكردند . ولى به هر حال شواهد و قرائن ديگر نشان مىدهد كه مراد علامه و شهيدين از عدم تفريق همان قول ثالث است كه ما گفتيم .\r\nقوله : و كيف كان فمقتضى ادلة الارث . . . :\r\nتا به حال كوشش كرديم كه علامه و ديگران را با خود هم‌عقيده سازيم و بگوييم مراد آن‌ها نيز قول ثالث است ، حال مىفرمايد مراد آن‌ها اين قول باشد يا نه ، مقتضاى ادلهء ارث ( از باب قدر متيقن كه قبلًا ذكر شد ) اين است كه خيار فسخ براى ورثه بر وجه ثالث ثابت است و بايد همه با هم فسخ كنند تا نافذ باشد .\r\nبنابراين اگر برخى فسخ كردند و بعضى ديگر امضا كردند ، آن فسخ اعتبارى نخواهد داشت و موجب انفساخ بيع نمىشود .\r\nقوله : و قد يتوهم استلزام ذلك . . . : اين همان است كه قبلًا در « فتأمل » اشاره شد كه وجه تامل اشكال و جوابى است در آخر مطلب ، حاصل اشكال اين است كه قول سوم يك تالى فاسد و محذور دارد و آن اين كه اگر بگوييم فسخ بعضى با امضاى بعضى ديگر كافى نيست و موجب انفساخ نمىشود ، اين مستلزم تضييع حق فاسخ و بطلان حق او است كه حق داشت فسخ كند و اين كار را كرد ولى چون ديگرى فسخ نكرد ، بگوييم فسخ اين هم نافذ نيست ، اين بطلان حق او است و ما حق نداريم حكمى كنيم كه موجب تضييع حق برخى شود .\r\n\r\n\r\n","description":"","footnote":"\r\n( 1 ) . قواعد ، ج 2 ، ص 74 .\r\n","page_name":" 376 ","page_number":376},
  {"content":"\r\n\r\nپاسخ مرحوم شيخ از توهم مزبور اين است كه : اگر حق براى هر كدام مستقلًا ثابت بود حق با شما بود ، ولى ديديم كه چنين نيست و از ادله استفاده مىشود كه حق براى همه با هم مشتركاً ثابت است و بدون توافق يكديگر حقى ندارند تا ضايع شود و اگر براى همه با هم بود پس بايد براى فسخ به توافق هم برسد تا نافذ باشد . درست نظير اين كه يك طرف معامله براى دو نفر اجنبى جعل خيار كند ولى نه براى هر كدام مستقلًا بلكه براى هر دو با هم بر سبيل اجماع و توافق كه اگر چنين بود يقيناً فسخ يكى مؤثر نيست بلكه بايد هر دو با هم فسخ كنند تا نافذ باشد .\r\nپس از ميان چهار احتمال در كيفيت ارث بردن وارث ، ما طرفدار قول و احتمال و وجه ثالث هستيم .\r\n\r\nيك فرع فقهى\r\nاين فرع را بر دو مبنا محاسبه مىكنند : نخست بر مبناى خودشان كه طرفدار قول ثالث بودند و فسخ همهء ورثه با هم را نافذ مىدانستند . سپس بر مبناى ديگر كه قول اول بود و استقلال در فسخ قائل بود .\r\nامّا بر مبناى خود شيخ اعظم : اگر همهء ورثه دست به دست هم دادند و معامله پدر مرحوم‌شان را فسخ كردند تكليف چيست ؟ اين كه مثمن و مبيع به همهء آن‌ها برمىگردد و هر كدام به نسبت سهم خود ارث مىبرند بحثى نيست ولى تكليف ثمن چه مىشود ؟ شيخ مىفرمايد : اگر عين ثمن در ملك ميت موجود است و از جمله ماترك او به ورثه منتقل شده ، پس از فسخ بايد همان را به مشترى بپردازند كه او از همه به عين ثمن سزاوارتر است ولى اگر ميت در زمان حيات در ثمن تصرف كرده و از آن استفاده كرده و الان عين ثمن موجود نيست بايد از ساير اموال ميت پول مشترى را بدهند .\r\nسؤال : اگر ميت دين مستغرق دارد ( بدهكارى كه تمام تركه او را فرا مىگيرد و چيزى نمىماند ) آيا اين مانع مىشود از اين كه ورثه بتوانند فسخ كنند يا از ساير اموال ميت پول مشترى را بدهند ؟ يا مانع نمىشود ؟\r\nجواب : دين مستغرق مانع از فسخ ورثه يا اخراج پول مشترى از مال ديگر ميت نمىشود زيرا ورثه گرچه از ارث خود مال پدر ، محجور و ممنوع‌اند ( در سايهء دين متسغرق ) ولى از ارث بردن خيار و از فسخ معامله به‌واسطهء خيار ، محروم نيستند و اين به كسى لطمه نمىزند تا حق نداشته باشند اعمال خيار كنند ، پس مجازند .\r\nپرسش ديگر : آيا جواز فسخ و اعمال خيار از سوى وارث حتماً بايد به مصلحت طلب‌كارها باشد و شرطش اين است ؟ يا اگر به مصلحت آن‌ها هم نبود باز ورثه حق فسخ دارند و مشروط به چيزى نيست ؟\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nپاسخ : در اين رابطه دو وجه ( احتمال قابل استدلال ) وجود دارد . ( يكى اين كه آرى مشروط به مراعات مصلحت آن‌ها است چون پاى حق غير در ميان است و مراعات مصالح آن‌ها لازم است و ديگر اين كه ورثه حق فسخ دارند چه به نفع طلب‌كارها باشد يا نباشد و قيد و شرطى در اين‌جا وجود ندارد . )\r\nپرسش ديگر : اگر مصلحت طلب‌كاران در فسخ معامله باشد ( از اين جهت كه پول برمىگردد به ملك ميت و طلب‌كارها بهتر مىتوانند از پول ، دين خود را استيفاء كنند . ) آيا حق دارند ورثه را بر اعمال خيار و فسخ معامله مجبور كنند ؟\r\nپاسخ : حق اجبار ندارند زيرا خيار حقى است براى وارث و به نفع او نه به ضرر او و كسى نمىتواند صاحب حق را بر اعمال حق خويش مجبور سازد بلكه اگر دلشان خواست فسخ مىكنند و گرنه نه .\r\nقوله : ولو لم يكن للميت مال . . . : تا به حال فرض كلام آن‌جائى بود كه ميت اموالى دارد و اگر فسخ كنند مىتوانند از مال پدر پول مشترى را بدهند ( حال دين مستغرق باشد يا نه ) ولى فعلًا فرض اين است كه اگر ميت مالى ندارد كه به مشترى بدهند ( آيا ورثه حق فسخ دارند يا نه ؟ جوابش آرى است ، حال اگر از حق خود استفاده كردند و فسخ كردند تكليف چيست ؟ ) آيا بايد هر كدام از مال خودشان به‌نسبت سهم‌الارث ، از مبيع به مشترى بدهند ؟ يا چنين وظيفه‌اى ندارند ؟ مىفرمايد : در اين رابطه دو وجه وجود دارد :\r\n1 . خير ، واجب نكرده از مال خودشان بدهند زيرا آنان فقط حق فسخ دارند و از اين جهت مثل اجنبى و فرد ثالثى هستند كه خود فروشنده براى او جعل خيار كرده بود يا مثل وكيلى مىمانند كه فقط در فسخ يا امضاى عقد ، وكالت داشت كه اين‌ها تنها حق فسخ دارند ولى چيزى به ذمهء آن‌ها نمىآيد و لازم نيست از جيب خودشان بپردازند . ورثهء ميت هم اين‌گونه باشند .\r\nمتفرع بر اين وجه : اگر ورثه معامله را فسخ كردند عقد منحل مىشود و مبيع به ملك ميّت برمىگردد و اگر بدهكارى دارد از آن ادا مىشود و ثمن به گردن ميت مىآيد ، البته اگر ورثه مايل بودند از مال خودشان ديون پدر را ادا مىكنند و گرنه نه و اين اختصاص به وارث هم ندارد ، هركس كه از ديون ميت آگاه است مىتواند قدم جلو بگذارد و براى رضاى خدا بدهى او را بپردازد و ذمهء او را از گرفتارى در برزخ آزاد كند و گرنه بر ورثه واجب نيست و اگر ندادند پس از فسخ معامله ، مشترى هم يكى از طلب‌كارهاى ميت مىشود و بايد اين مبيع و ساير اموال ميت اگر مالى دارد به نسبت طلب آن‌ها بينشان تقسيم شود .\r\n2 . قوله : و من انهم قائمون مقام الميت . . . : وجه دوم اين است كه آرى بايد از مال خود بپردازند ، زيرا آنان مثل اجنبى و وكيل در فسخ نيستند بلكه قائم مقام ميت هستند در اين جهات و\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nهمان‌طور كه اگر خود ميت فسخ مىكرد بايد ثمن را از مال خود مىداد ، ورثه نيز اگر فسخ كردند بايد از مال خودشان بدهند و اگر برگشت مبيع به ملك ورثه به اين عنوان شد كه قائم مقام ميت هستند پس مثل خود ميت ذمهء آن‌ها مشغول به عوض مىشود و بايد ثمن مشترى را بپردازند .\r\nنظير اين كه حق شفعه پدر مرحومشان را به ارث مىبردند كه اگر اخذ به شفعه كردند بايد پول حصه مشاع از زمين را از ملك خودشان بپردازند نه اين كه به ذمّهء ميت بيايد و ربطى به آن‌ها نداشته باشد . ( نظر شيخ در رابطه با دو وجه بعداً مىآيد . )\r\nقوله : ثم لوقلنا بجواز الفسخ لبعض الورثه . . . :\r\nتاكنون بر مبناى شيخ اعظم محاسبه كرديم . حال بر مبناى قول اوّل كه ( ورثه استقلال در فسخ دارند و هركدام مىتوانند كل معامله را فسخ كنند ) محاسبه مىكنيم و آن اين كه : بر اين مبنا اگر يكى از ورثه معامله را فسخ كرد و ديگران فسخ نكردند ، فسخ او نافذ است ولى آيا مبيع به ملك همهء ورثه برمىگردد ؟ يا تنها به ملك ناسخ داخل مىشود ؟ در اين رابطه هم دو وجه وجود دارد :\r\n1 . مقتضاى فسخ اين است كه مبيع به ملك ميت برگردد و . . . ، طبق اين حرف مبيع به ملك همهء ورثه داخل مىشود .\r\n2 . مقتضاى نيابت و قائم مقام بودن . . . كه قبلًا در وجه ثانى ذكر شد ، پس به ملك خود فاسخ داخل مىشود .\r\nقوله : والاظهر فى الفرعين هو كون ولاية الوارث :\r\nنظر شيخ در هر دو فرع اين است كه ولايت وارث مثل ولايت ولى يا وكيل نيست ، ولى يا وكيل در صدد استيفاى حق ديگران ( مولى عليه و موكل ) هستند و لذا تنها حق دارند اعمال خيار كنند . ولى وارث در صدد استيفاى حق خودش هست و از اين روى وارث ميت ، مثل خود ميّت است نه اين كه مثل وكيل و نايب او در فسخ باشد ، و اگر مثل خود ميت بود همان‌طور كه ميت اگر فسخ مىكرد ثمن به ذمه‌اش مىآمد و بايد از عهده برآيد ، وارث او نيز چينن مىباشند و لذا سيرهء مستمره بر اين جارى شده كه در بيع شرط ( منزل را فروخته به مبلغى و شرط كرده كه اگر تا يك سال پول را برگردانم منزل مال خودم باشد . ) اگر خود فروشنده مرد ورثه تا يك سال حق دارند معامله را فسخ كنند و پول منزل را از جيب خودشان بدهند و منزل را برگردانند ، ضمناً ملزم نيستند از اين منزل ديون پدر مرحومشان را بپردازند . البته اين اجمال قضيه بود و مسألهء نياز به تنقيح بيشترى دارد .\r\n\r\nانتقال خيار اجنبى به وارث\r\nاگر طرفين معامله براى اجنبى و فرد ثالث جعل خيار كنند ( چون او خبره است ) و خود ذىالخيار در مدت خيار بميرد ، تكليف اين حق‌الخيار چه مىشود ؟ آيا به وارث اجنبى به ارث منتقل\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nمىشود ؟ يا به خود متعاقدين و مشروط له برمىگردد و او خيار پيدا مىكند ؟ يا به كلى حق‌الخيار ساقط مىشود ؟ سه احتمال در مسأله وجود دارد :\r\n1 . به ورثه ذىالخيار منتقل مىشود ، زيرا اين حق‌الخيار حقى است كه از ميت بر جاى مانده و حديث نبوى مىفرمود :\r\n« ما تركه الميت من حق فلوارثه »\r\nپس اين حق به وارث ميت مىرسد .\r\n2 . به خود متعاقدين منتقل مىشود به اين دليل كه فرد ثالث موضوعيت ندارد و هدف اين است كه به نفع متعاقدين يا يكى از آن دو جعل خيار شود ، پس اگر فرد ثالث مرد ، خود طرف عقد ، خيار پيدا مىكند نظير وكيلى كه از سوى موكل خيار فسخ دارد و اگر وكيل مرد اين خيار به موكل او كه ذىنفع است منتقل مىشود نه اين كه به ورثه وكيل منتقل شود .\r\n3 . كلًا خيار ساقط مىشود و معامله صحيح و لازم مىگردد به اين دليل كه ظاهر جعل خيار براى اجنبى اين است كه شخص او موضوعيت دارد ( در اثر خبرويت و جهات ديگر ) و از قبيل حيث تقييدى است و وقتى شخص او موضوعيت داشت ، با موت او خيار هم منتفى مىشود و جاى انتقال به ديگرى نيست ، و برفرض كه ظهورى نباشد لااقل احتمال مىدهيم كه شخص فرد ثالث دخيل باشد « و اذا جاء الاحتمال بطل الاستدلال » و جا ندارد كسى بگويد : اين حق داخل در « ما ترك » ميت مىشود و به ارث مىرسد .\r\nمرحوم شيخ انصارى همين وجه را تقويت مىكنند زيرا مجرد احتمال مدخليت شخص اجنبى كافى است براى حكم به اين كه به ارث برده نمىشود ، به متعاقدين هم منتقل نمىشود و قدر متيقن خود اجنبى حق دارد .\r\nقوله : و فى القواعد لوجعل الخيار لعبد احدهما . . . :\r\nعلامه در قواعد فرموده : اگر دو نفر معامله كنند و حق‌الخيار را براى عبد يكى از آن دو قرار دهند اين خيار براى مولاى او خواهد بود و مولى حق دخالت دارد . « 1 »\r\nشيخ مىفرمايد : شايد اين فتواى علامه به اين دليل باشد كه عبد از خودش اختيارى ندارد و فسخ يا اجازهء او بدون رضايت مولى ارزشى ندارد ، بنابراين اگر مولى به او امر كرد كه فسخ يا امضا كند شرعاً ملزم است اطاعت كند و اگر عبد امتناع كرد مولى حق دارد از طرف عبد فسخ كند ، پس در نهايت خيار به خود مولى برمىگردد و براى او است .\r\nقوله : لكن هذا يقتضى . . . : مرحوم شيخ هم اشكال نقضى به علامه دارند و هم پاسخ حلّى ، امّا اشكال نقضى : اگر در معامله حق‌الخيار براى عبد يكى از طرفين قرار ندهند بلكه براى عبد فرد ثالث كه اجنبى از معامله است قرار دهند ، آيا باز هم خيار براى مولاى او است ؟ خود علامه معتقد\r\n\r\n\r\n","description":"","footnote":"\r\n( 1 ) . قواعد ، ج 2 ، ص 69 .\r\n","page_name":" 380 ","page_number":380},
  {"content":"\r\n\r\nاست كه خيار مال خود عبد است نه مال مولى در حالى كه اين‌جا هم عبد فرد ثالث از خودش اختيارى ندارد ولى حق دارد فسخ كند و رضايت مولى هم معتبر نيست .\r\nوامّا پاسخ حلّى : اگر فسخ كردن و اعمال خيار عبد ، مزاحم حق مولى نباشد ( كه معمولًا نيست زيرا لفظى است كه به زبان مىآورد و مىگويد : « فسخت » و با انجام كار هم مىتواند فسخ كند . ) حق مال خود عبد است و رضايت مولى دخالتى ندارد پس خيار ظاهراً و باطناً مال خود عبد است نه مال مولى و لافرق كه جعل خيار براى عبد اجنبى باشد يا براى عبد يكى از متعاقدين .\r\n\r\nسقوط خيار با تصرف\r\nحكم اول از احكام خيارات عبارت شد از ارث بردن خيار كه تفصيلًا بيان شد . حكم دوم عبارت است از سقوط خيارات با تصرف ذىالخيار : اگر ذىالخيار پس از علم به خيار ( به سبب علم به غبن يا عيب و . . . ) اعمال خيار نكرد بلكه در مبيع تصرف نمود ( آن هم تصرفى كه علامت رضا باشد ) خيارش ( هر نوع كه باشد ) ساقط مىشود ، البته اين مطلب در ضمن بيان هريك از خيارات جداگانه بحث شد ، ولى هدف ما از تكرار آن در باب احكام كلى خيارات اين است كه طرف ديگر قضيه را روشن كنيم يعنى مىخواهيم بحث كنيم از اين كه :\r\nهمان‌طور كه تصرف ذىالخيار در « منتقلٌ اليه » پس از علم به خيار ، علامت رضا و الزام به عقد است و اجازهء فعلى بيع محسوب مىشود و مثل اجازهء قولى معتبر است و خيارش ساقط مىشود ، همين‌طور تصرف او در « منتقلٌ عنه » فسخ فعلى محسوب مىشود و همان‌طور كه اجازهء معامله گاهى قولى است و گاهى فعلى ، همين‌طور فسخ معامله گاهى قولى است و گاهى فعلى و در اين‌جا بيان فسخ فعلى و تصرف كذائى موردنظر ما است كه حكمش را روشن سازيم .\r\nعلامه هم در تذكره تصريح دارد به اين كه : فسخ معامله مثل امضا و اجازهء آن دو گونه است . گاهى قولى است ( به زبان انشاء فسخ مىكند و مىگويد : « فسخت » ) و گاهى فعلى است و با تصرف كه در « منتقل عنه » انجام مىشود اعلان فسخ مىكند . « 1 »\r\nشيخ طوسى و ابن زهره و ابن ادريس و گروهى از متأخرين مثل علّامه تصريح كرده‌اند به اين كه :\r\nاگر ذىالخيار در « منتقل عنه » تصرف كند علامت فسخ معامله است و اگر در « منتقل اليه » ( مالى كه به او منتقل شده ) تصرف كند علامت امضا و اجازهء بيع است « 2 » و در مسألهء اسقاط خيار هم كه يكى از مسقطات محسوب مىشد در تك تك خيارات دانستى كه مُسقط خيار عبارت است از تصرفى كه نشانهء رضايت ذىالخيار به معامله باشد پس تصرف و فعل هم مىتواند مُسقط باشد\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 537 .\r\n( 2 ) . مبسوط ، ج 2 ، ص 83 ؛ غنية ، ص 219 ؛ سرائر ، ج 2 ، ص 282 ؛ تذكرة ، ج 1 ، ص 535 ؛ قواعد ، ج 2 ، ص 69 .\r\n","page_name":" 381 ","page_number":381},
  {"content":"\r\n\r\n( متقابلًا مىتواند علامت فسخ معامله باشد . ) و صحيحهء ابن رئاب هم در خيار حيوان همين را دلالت داشت كه تصرف علامت رضا به عقد است و چون چنين است پس خيار را ساقط مىكند ، و همين‌طور روايت نبوى كه در باب خيار حيوان گذشت و در مورد عبدى بود كه در زمان خيار حيوان مرده بود . . . از اين هم استفاده مىشد كه تصرف دال بر رضا مسقط خيار است .\r\nقوله : و مقتضى ذلك منهم ان التصرف فيما انتقل عنه . . . :\r\nاز همهء سخنان و مطالب مذكور به اين نتيجه مىرسيم كه تصرف ذىالخيار در مالى كه از او به ديگرى منتقل شده در صورتى فسخ فعلى محسوب مىشود كه علامت فسخ و كاشف از فسخ باشد ( به‌طورى كه هركس ببيند و متوجه شود قضاوتش اين است كه فلانى معامله را به هم زد . ) امّا آن تصرفاتى كه علامت اين معنى نباشند و كاشف از ارادهء فسخ نباشند ارزشى ندارند و كسى نمىتواند بگويد : معامله باطل و منفسخ شد .\r\nالبته در باب تصرف ذىالخيار در مالى كه به او منتقل شده كه علامت رضا بود باز مطلب همين بود كه تصرفى باشد كه كاشف از امضاى بيع باشد نه هر تصرفى ، حال اضافه مىكنيم كه بر فرض در باب علامت رضا بودن تصرف ، كسى بگويد مطلق تصرف كفايت مىكند و به دليل شرعى خاص اين طرف فرق ندارد و هر تصرفى اجازهء بيع است ولو علامت رضاى قلبى به معامله نباشد ( چه اين كه عده‌اى از صحيحهء ابن رئاب همين را فهميده بودند و ما در باب خيار حيوان احتمالات گوناگون را در مورد صحيحه ذكر كرديم . ) ولى در مورد بحث ما كه تصرف در « منتقل عنه » فسخ فعلى محسوب مىشود حتماً بايد تصرف كاشف از كراهت باطنى نسبت به معامله و علامت فسخ باشد نه هر تصرفى و اين مقدار مسلّم است .\r\nقوله : الا ان يدعى الاجماع . . . : مگر كسى بگويد : بالاجماع ميان باب اجازه و باب فسخ فرقى نيست و هرآن‌چه به واسطهء آن اجازهء فعلى حاصل مىشود اگر در « منتقل اليه » باشد به همان چيز فسخ فعلى حاصل مىشود اگر در « منتقل عنه » باشد ، پس فرقى ندارند اگر در ناحيهء امضا و اجازهء ، مطلق تصرف در منتقل اليه كافى است در ناحيهء فسخ هم مطلق تصرف در « منتقل عنه » كافى است ؛ و اگر در آن‌جا تصرف خاص كه نشانهء رضا به بيع باشد لازم است در اين‌جا هم تصرف خاص كه نشانهء رضا به فسخ باشد لازم است و فرقى نيست ؛ و چنين اجماعى اگرچه قابل قبول است و ادعاى آن به‌جا است و ظاهراً نظر آقايان همين است ولى اكثر فقهاء كه سخنان ان‌ها در باب خيار شرط و سقوط آن با تصرف ذكر شد ، از آن‌ها استفاده مىشود كه تصرفى كه علامت رضا باشد مسقط خيار است نه مطلق تصرف ، به قرينه مقابله مىگوئيم در ناحيهء فسخ هم تصرفى كه علامت فسخ باشد فسخ فعلى است نه هر تصرفى در « منتقل عنه » و اين مطلب از سخنان فقهاء در مورد بحث ما به‌خوبى قابل استفاده است .\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nقوله : قال فى التذكرة : امّا العرض على البيع و الاذن فيه :\r\nعلامه در تذكره فرموده : كارهايى از قبيل عرضه كردن مبيع براى فروش ، اذن دادن به ديگرى در بيع متاع ، وكيل كردن طرف براى بيع ، گرو گذاشتن مبيع ولى رهن غير مقبوض ( كه به قبض طرف نداده ) بنابر اين كه قبض شرط صحت رهن باشد ، هبهء غير معوضهء مبيع و . . . اگر از بايع نسبت به مبيع در زمان خيار صادر شود فسخ فعلى معامله محسوب مىشود ( و گرنه اين كارها را نمىكرد و پس از بيع خيارى ، دوباره متاع را در معرض بيع قرا رنمى داد و . . . ) و اگر همين كارها از مشترى نسبت به مبيع در زمان خيار او صادر شود امضا و اجازهء فعلى بيع است زيرا اگر اين كارها از بايع صادر شود دال بر طلب مبيع و اغماض از ثمن است و معنايش عدم رضايت به معامله است و اگر از مشترى صادر شود دليل بر استيفاى مبيع و استفاده از آن و اغماض از حق‌الخيار او است و در يك كلام علامت رضايت است . « 1 »\r\nنظير اين مطالب در جامع المقاصد نيز آمده « 2 » و مرحوم شيخ هم مىفرمايد : « هذا هو الاقوى » يعنى نظر ما نيز همين است پس يكى از احكام كلى خيارات اين شد كه تصرف ذىالخيار در مالى كه از او به ديگرى منتقل شده با علم و آگاهى از خيار ، فسخ فعلى محسوب مىشود و بدين وسيله معامله باطل مىشود .\r\nقوله : ثم انك قد عرفت الاشكال فى كثير من امثلتهم . . . :\r\nسابقاً در باب خيار حيوان ديديم كه بسيارى از مثال‌هاى فقهاء در باب امضاى فعلى يا تصرفات ملزمه ( كه خيار را ساقط كند و معامله را لازم گرداند . ) مبتلا به اشكال بود ، مثلًا مشترى مىخواهد معامله را فسخ كند و حيوان را برگرداند به بايع ولى در مسير رد بر مركب سوار هم مىشود ، آب هم مىدهد ، علوفه هم مىدهد و . . . كه به هيچ وجه اين گونه تصرفات علامت رضايت به معامله نيست : مع ذلك ، برخى از اين مثال‌ها زده بودند . ولى در مانحن فيه كه سخن از فسخ فعلى است مطلب آسان‌تر است زيرا وقتى ذىالخيار در « منتقل عنه » تصرفى مىكنند ( مثل سوار شدن و . . . ) كه شرعاً فقط مالك يا ماذون از ناحيهء او حق دارند نه ديگران ، از طرفى هم اصالة الصحة مىگويد فعل مسلم را بايد بر وجه صحيح شرعى حمل كنيم نه بر وجه فاسد و خلاف شرع ، لذا همان تصرفات به ضميمهء حمل فعل مسلمانان بر صحت مىتواند نشانهء فسخ باشد كه يك آن قبل از اين تصرف ، اراده فسخ نمود سپس اين كار را كرد و گرنه مسلمان بدون وجه شرعى در مال مسلمان ديگر تصرف نمىكند ، پس از اين جهت دايرهء مطلب در باب فسخ فعلى وسيع‌تر است .\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 538 .\r\n( 2 ) . جامع المقاصد ، ج 4 ، ص 311 .\r\n","page_name":" 383 ","page_number":383},
  {"content":"\r\n\r\nقوله : قال فى التذكرة : لو قبّل الجارية بشهوة . . . :\r\nاين فراز شاهدى است بر اين كه به بركت حمل فعل مسلم بر صحت ، مطلب در جانب فسخ فعلى آسان‌تر است و آن اين كه : علامه در تذكره فرموده : اگر مولى كنيزى را كه فروخته به ديگرى در زمان خيار از روى شهوت ببوسد يا لمس كند يا آميزش داشته باشد امّا نه در فرج ( چون وطى فرج به دليل تعبد شرعى حتماً فسخ است . ) اين‌گونه تصرف‌ها نزد فقهاى اماميه فسخ فعلى محسوب مىشود و معنايش اين است كه لحظه‌اى قبل از اين كارها فروشنده ارادهء فسخ نمود سپس اين كارها را كرد و گرنه نمىكرد زيرا بدون ارادهء فسخ ، اين كارها در ملك غير حرام و زشت است و اصالة الصحة مىگويد فعل مسلمان را حمل بر صحّت كن زيرا اسلام او را از ارتكاب فبيع صيانت مىكند و چون مسلمان است به بركت اسلام انشاءاللَّه كار زشت نمىكند و اگر ارادهء امساك جاريه ( نگهداشتن او نزد خود ) نداشت اين كارها را نمىكرد چون معصيت است و مسلمان كار بد نمىكند . « 1 »\r\nالبته علامه از قول بعضى از شافعىها احتمال عدم فسخ فعلى بودن اين كارها را نقل كرده به اين دليل كه گاهى اين كارها همراه با تردد در فسخ و اجازه هم صادر مىشود پس نمىتوان به ضرس قاطع گفت :\r\nحتماً اين كارها از ارادهء فسخ ناشى شده ، بدون اين اراده هم گاهى اين كارها را مىكند ، پس علامت فسخ نيستند و بايد ارادهء فسخ احراز شود . « 2 »\r\nمحقق ثانى هم در جامع المقاصد وقتى سخنان علامه را در قواعد نقل كرده كه فرموده : فسخ جاريه با يكى از اين كارها حاصل مىشود : با وطى او از سوى بايع ، با فروش دوبارهء او ، با آزاد كردن او در مدت خيار ، با بخشيدن او به ديگران ؛ ذيل اين فرمايشات فرموده : دليل فسخ فعلى بودن اين امور عبارت است از وجوب صيانت فعل مسلمان از حرام يعنى شرعاً ما وظيفه داريم كه تا راهى داشته باشد فعل مسلمان را بر وجه صحيح و مشروع حمل كنيم و حق نداريم بر وجه فاسد و نامشروع حمل كنيم و او را رمى به معصيت كنيم ، آرى اگر هيچ راه و محملى براى حمل فعل مسلمان بر صحت نبود ، حمل بر فساد و گناه مىشود . « 3 »\r\nپس در جانب فسخ فعلى ميدان وسيع‌تر است و برخى از كارها هم علامت فسخ فعلى است ولو اگر اين‌ها از ذىالخيار نسبت به « منتقل اليه » صادر مىشد چه‌بسا علامت امضا و اجازه نبود .\r\nقوله : ثم ان اصالة حمل فعل المسلم على الجايز :\r\nدر اين فراز مىفرمايد : اصالة الصحة از جمله ظواهر شرعيه و از امارات محسوب مىشود و در جاى خودش در اصول فقه اين مطلب ثبت شده و چون از امارات است مثبتات آن نيز حجت است\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 537 .\r\n( 2 ) . همان ، ص 538 .\r\n( 3 ) . جامع المقاصد ، ج 4 ، ص 309 - 310 .\r\n","page_name":" 384 ","page_number":384},
  {"content":"\r\n\r\nيعنى با اصالة الصحة مىتوانيم ثابت كنيم كه اين بايع مسلمان ارادهء فسخ داشت و لذا اين كارها را مرتكب شد .\r\nآرى اگر از اصول عمليه شرعيه تعبديه بود جا داشت كسى مناقشه كند و بگويد اين اصل مثبت است زيرا لازم غير شرعى را ثابت مىكند كه ارادهء فسخ باشد و به توسط آن مشروعيت و حليت تصرفات اثبات مىشود و اصل مثبت حجت نيست كه مشروح اين سخنان در اصول بايد رسيدگى شود .\r\nقوله : ثم ان مثل التصرف الذى يحرم شرعاً . . . :\r\nتصرفاتى كه فسخ فعلى محسوب مىشوند ( به بركت حمل فعل مسلمان بر صحت ) دو گونه است :\r\n1 . تصرفاتى كه شرعاً حرام تكليفى است و اگر از غير مالك يا غير ماذون صادر شود عقاب دارد مثل همان تصرفاتى كه تا به حال ذكر شد از قبيل لمس جاريه و تقبيل او و . . . كه گفتيم اگر اين‌ها در زمان خيار ، از ذىالخيار در « منتقل عنه » صادر شوند علامت فسخ معامله هستند و كاشف از اراده فسخ است و گرنه كار حرامى مىشود و مسلمان كار حرام نمىكند .\r\n2 . تصرفاتى كه از نظر شرعى و تكليفى حرام نيست و موجب عقاب نمىشود ولى از نظر وضعى فاسد و باطل است و نافذ نيست مگر از مالك يا ماذون صادر شود مثل فروختن مبيع يا اجاره دادن آن در مدت خيار به ديگرى ، يا مثل تزويج جاريه در مدت خيار به شخص ثالث ، كه خود بيع يا اجاره يا تزويج تصرف در ملك غير نيست تا حرام شرعى باشد و عقاب‌آور شود ، ولى اگر بخواهد اين‌ها صحيح باشد بايد از مالك يا مأذون باشد ، حال اگر ذىالخيار در مدت خيار در « منتقل عنه » اين‌گونه تصرفات انجام دهد باز علامت فسخ است البته به بركت اصل عدم فضوليت كه محقق ثانى عنوان كرده ، يعنى انشاءاللَّه اين شخص فضولياً اين كارها را نكرده پس ارادهء فسخ داشته و اين كارها را كرده است .\r\nدر ضمن اين اصل هم از ظواهر و امارات است و لذا مثبتات آن هم حجت است و جا ندارد كسى بگويد با اصل عدم فضولى بودن ، اراده فسخ قابل اثبات نيست ، آرى اگر اصل عملى بود جاى اشكال بود كه اصل مثبت ارزشى ندارد . و بر اساس همين كه « اصالة عدم الفصولية » از امارات است كسى حق ندارد بگويد : اين اصل معارض دارد و آن اصالة عدم الفسخ است كه شك داريم آيا معامله فسخ شد يا نه از اين اصل مدد بگيريم . آرى اگر اصل عدم فضوليت هم اصل بود جاى معارضه بود ولى اوّلًا اماره است و بر اين اصل مقدم است و ثانياً بر فرض اصل عملى باشد و منظور اين باشد كه « الاصل عدم قصد العقد عن الغير » چون فضولى بودن يعنى قصد عقد از ناحيهء\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nديگرى داشتن و اين مشكوك است و با اصل مرتفع مىشود ، حال برفرض كه اصل باشد باز بر اصل عدم فسخ مقدم و حاكم است چون سببى و مسببى هستند و شك در فسخ و عدم آن ، مسبب از شك در قصد عقد از غير داشتن است و با اصل عدم قصد از غير ، تكليف روشن مىشود و نوبت به اصل عدم فسخ نمىرسد .\r\nمنتها اگر اصل عدم فضوليت اصل عملى باشد نه اماره ، اشكال ديگرى دارد كه خودش اصل مثبت مىشود چون با اين اصل نتيجه مىگيريم كه پس قصد عقد از سوى خودش دارد پس ارادهء فسخ دارد پس شرعاً معامله فسخ مىشود و اصل مثبت حجت نيست ، آرى اگر از امارات باشد ديگر جاى اين اشكال‌ها نيست و ظاهراً از امارات است و در نتيجه دو دسته تصرف هست كه موجب فسخ است و فسخ فعلى محسوب مىشود .\r\nقوله : و كيف كان فلا اشكال فى اناطة . . . : اصل عدم فضوليت اصل عملى باشد يا اماره ، آن‌چه مسلم است اين است كه تصرف در صورتى موجب فسخ است كه دال بر فسخ و كاشف از آن باشد ولو به بركت « اصالة الصحة » يا « اصالة عدم الفضوليه » ، اما تصرفى كه كاشف از فسخ نباشد موجب فسخ نيست ، همان‌طور كه تصرفى مسقط خيار بود كه علامت رضا و امضاى بيع باشد و گرنه هر تصرفى موجب سقوط خيار نيست .\r\nو شاهد مطلب اين است كه مىبينم آقايان در برخى از تصرفات اشكال مىكنند كه اين‌ها علامت رضا به معامله يا نشانهء فسخ بيع باشند و منشأ اشكال اين است كه از طرفى اين تصرفات ( مثل عرضه كردن براى فروش ) به دلالت التزامى دال بر امضا يا فسخ هستند پس موجب فسخ مىباشند و از طرفى شايد اين‌گونه تصرفات از شخصى هم كه مردّد و در فسخ است صادر شوند پس موجب فسخ نيستند و علامت و كاشف از اراده فسخ نمىباشند و اين امر محرز نيست .\r\nقوله : و مما ذكرنا يعلم انه لو وقع التصرف . . . : ضمناً از مطالب مذكور دانستيم كه اگر بايع از روى فراموشى ( فراموش كرده كه متاع را فروخته ) در متاع تصرفى كرد موجب فسخ نيست چون كاشف از ارادهء فسخ نيست يا اگر از روى مسامحه و سهل‌انگارى تصرفى كرد باز موجب فسخ نيست ، يا اگر به شاهد حال و قرينهء حاليه و اذن فحوائى اعتماد كرد و تصرفى كرد ، اين‌گونه تصرفات كاشف از ارادهء فسخ نيستند و موجب فسخ نمىباشند ، پس خصوص تصرفى كه علامت رضا به بيع باشد مسقط خيار است و خصوص تصرفى كه كاشف از ارادهء فسخ باشد موجب فسخ معامله است .\r\n\r\nكاشفيت يا سببيت تصرف براى فسخ\r\nدر اصل مسأله دانستيم كه تصرف اگر در « منتقل اليه » باشد علامت رضا به معامله و موجب سقوط خيار است ، و اگر در « منتقل عنه » باشد علامت كراهت به معامله و موجب فسخ است . حال بحثى\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nكه در اين مسأله مطرح مىباشد اين است كه آيا فسخ ( يا اجازه ) به نفس اين تصرفات حاصل مىشود ؟ يا يك آن قبل از اين تصرفات حاصل مىشود ؟ به ديگر سخن : آيا اين تصرف‌ها سبب سقوط خيار و اجازهء بيع يا فسخ آن است ؟ يا كاشف از امضاء يا فسخ از لحظاتى قبل است ؟\r\nدر اين رابطه دو وجه ( دو احتمال داراى وجه ) بلكه دو قول ( كه تنها احتمال داراى وجه نيست بلكه قائل هم دارد . ) وجود دارد : 1 . سببيّت 2 . كاشفيّت . شواهد سببيّت در كلمات قوم :\r\n1 . ظاهر سخنان فقهاء اين است كه خود تصرف در « منتقل عنه » فسخ است يا خود تصرف در « منتقل اليه » اجازه و امضاى بيع است .\r\n2 . در مقام بيان ، اجازه و فسخ را دو قسم مىكنند يكى قولى و ديگرى فعلى و فسخ يا اجازهء فعلى را در مقابل قولى قرار مىدهند كه باز ظاهرش اين است كه فسخ و اجازه به نفس فعل و تصرف حاصل مىشود نه قبل از آن ، همان‌طور كه امضا و اجازهء قولى به نفس قول حاصل مىشود .\r\n3 . حضرات اتفاق‌نظر دارند بر اين كه فسخ معامله و بلكه مطلق انشاءها ( چه فسخ چه اجازه چه عقد چه ايقاع ) با نيت و قصد و ارادهء اين‌ها به تنهائى حاصل نمىشود بلكه حتماً بايد يا به قول باشد يا به فعلى از افعال كه دال بر اين‌ها است .\r\nوامّا مستند كاشفيّت : در مسألهء قبل از زبان علامه و ديگران دانستيم كه تصرف در « منتقل عنه » را فسخ فعلى دانستند به اين دليل كه بايد فعل مسلمان را بر صحيح و مشروع حمل كنيم و از قبيح صيانت و حفظ كنيم و اين با كشف مىسازد زيرا صيانت فعل مسلم از قبيح در صورتى است كه بگوييم : يك آن قبل از اين تصرف ملك او شد و بعد كل تصرف در ملك خودش واقع شده و اشكالى ندارد ، امّا اگر قائل به سببيت شويم و خود تصرف را علت فسخ بدانيم ، دست‌كم اولين جزء از تصرف در ملك غير بوده و كار قبيح صورت گرفته و فعل مسلم از قبيح صيانت نشده است . پس اين سخنان با كشف سازگار است .\r\nقوله : و يمكن ان يحمل قولهم . . . : در اين فراز در واقع شيخ اعظم در صدد جمع دو قول هستند و مىفرمايند : ممكن است بگوييم : آقايانى هم كه مىگويند تصرف موجب فسخ است و ظاهرش با سببيت مىسازد ، منظورشان اين است كه تصرف دال بر فسخ و حاكى و كاشف از آن است ولو فسخ به خود تصرف حاصل نشده بلكه به ارادهء فسخ كه آناً مَّاقبل از تصرف بوده حاصل شده است و همين مقدار كه تصرف ، كاشف و حاكى و دال بر فسخ است كفايت مىكند كه ما فسخ را دو قسم كنيم و تصرف را فسخ فعلى به‌حساب آوريم و در برابر فسخ قولى قرار دهيم كه اگر اين توجيه و حمل را پذيرفتيم مصالحه برقرار مىشود و همه قبول داريم كه تصرف كاشف است نه سبب حقيقى .\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nقوله : و يويده ما دل من الاخبار المتقدمه . . . : در اين فراز شاهد و مؤيدى بر وجه جمع خودشان مىآورند و آن اين كه روايات باب خيار حيوان مثل صحيحهء ابن رئاب و غيره با تعليلى كه داشتند دلالت مىكردند بر اين كه مناط التزام به عقد و سقوط خيار عبارت است از رضايت باطنى و قلبى ، البته صرف رضاى باطنى بدون كاشف كافى نيست بلكه حتماً بايد به نحوى كشف شود ( حال با قول و اسقاط خيار زبانى باشد ) يا با فعل و تصرف در « منتقل اليه » . حال به قرينهء مقابله در باب فسخ هم مىگوييم : مناط ، كراهت باطنى به عقد و عدم رضاى قلبى به آن است و همين موجب فسخ است ؛ منتها نه صرف كراهت باطنى بلكه كراهتى كه كاشف داشته باشد و به نوعى ابزار و اظهار شود ( حال با قول و فسخ لسانى باشد ) يا با فعل و تصرفى كه دال بر كراهت است و در « منتقل عنه » تصرفى كند كه كاشف از فسخ بيع باشد ، پس در هر حال تصرف ، كاشف از رضا و امضا يا كراهت و فسخ است نه اين كه سبب حقيقى باشد .\r\nقوله : و يؤيده انهم ذكروا انه لايحصل . . . : در اين فراز مؤيدى ذكر مىكنند براى اين كه مناط ، رضايت باطنى است به هر وسيله‌اى كه احراز و كشف شود و آن اين كه آقايان فرموده‌اند : اگر مشترى در جاريه‌اى كه خريده در مدت خيار ، وطى كرد و بايع ذىالخيار سكوت كرد و چيزى نگفت ، اين سكوت اجازه و امضاى بيع از سوى بايع نيست به اين دليل كه سكوت اعم از رضا است و كاشف از رضايت قلبى نيست « 1 » حال از اين فرمايش به وضوح استفاده مىشود كه مناط رضايت باطن است و نيز شيخ طوسى در مبسوط تصريح كرده به اين كه اگر رضاى بايع به وطى مشترى احراز شود و بدانيم كه راضى است همين كافى است كه خيار او را ساقط كند ، « 2 » ملاحظه مىكنيد كه در امضاى بيع ، به صرف رضايت اكتفا كرده‌اند ؛ البته بايد به نحوى رضايت احراز شود ( به قول يا فعل ) و به قرينهء مقابله در فسخ بيع هم ملاك كراهت باطنى به بيع است كه با انشاء قولى فسخ يا با تصرف فعلى احراز مىشود . همهء اين حرف‌ها با قول به كشف سازگار است و نظر قائلين به سببيّت هم شايد همين باشد كه چون تصرف دال بر فسخ و كاشف از آن است لذا معتبر است .\r\nقوله : وامّا ما اتّفقوا عليه من عدم حصول الفسخ بالنيّة . . . :\r\nپس مناط امضاء ، رضايت باطنى و مناط فسخ ، كراهت باطنى است و فعل يا تصرف كاشف از آن است و اما اين كه آقايان اتفاق نظر دارند بر اين كه فسخ با نيت باطنى حاصل نمىشود و قصد و رضاى باطنى كافى نيست ، منظورشان اين است كه مجرد نيّت انفساخ يعنى صرف كراهت باطنى به بقاء عقد و بناگذارى قلبى خالص ، بدون اين كه مبرز و كاشفى از قول يا فعل همراهش باشد\r\n\r\n\r\n","description":"","footnote":"\r\n( 1 ) . شيخ طوسى در مبسوط ، ج 2 ، ص 83 و ابن زهره در غنيه ، ص 221 و علامه در قواعد ، ج 2 ، ص 69 و . . . .\r\n( 2 ) . مبسوط ، ج 2 ، ص 83 .\r\n","page_name":" 388 ","page_number":388},
  {"content":"\r\n\r\nكفايت نمىكند نه اين كه قصد باطنى حتى با اقتران به فعلى و تصرفى كه حاكى از نيت باشد ، باز هم كافى نباشد اين قسم قطعاً كفايت مىكند واحدى از فقهاء قائل به عدم تأثير نيّت مقرون به فعل نيست بلكه در مواردى كه در انشاء ، قول لازم نيست و فعل هم كفايت مىكند مثل نوع عقود و معاملات ، قطعاً نيت و قصد فسخ يا اجازه با فعل و تصرف كاشف از آن و مرز آن كفايت مىكند .\r\nآرى در خصوص انشاآتى كه فعل كافى نيست و حتماً بايد لفظ خاص باشد ( مثل طلاق ، نكاح ، عتق و . . . ) فعل كافى نيست ولو با قصد نكاح يا عتق يا طلاق ( و لذا افكندن پارچه روى صورت زن به منظور فهماندن طلاق ، كافى نيست . ) امّا در ساير موارد ، فعل حتماً كافى است آن هم به نحو كشف و اصولًا در فعل و تصرف ، انشائى وجود ندارد چون شأن فعل فقط كشف و ظهور است بنابراين مُنْشَأ ( امضاى بيع باشد يا فسخ آن ) هميشه با ارادهء اجازه و فسخ كه به‌دنبال آن فعل و تصرف باشد حاصل مىشود نه به خود فعل كه بر انشاء دلالت ندارد .\r\nقوله : نعم يلزم من ذلك ان لايحصل الفسخ باللفظ اصلًا . . . :\r\nتاكنون قول به كشف را تأييد كرديم و گفتيم مناط رضاى باطنى است به شرط ابراز آن به فعل و تصرف ، حال اين قول يك اشكال دارد و آن اين كه : لازمه‌اش اين است كه در باب اجازه و فسخ قولى يا مطلق انشاءهاى قولى هم هيچ‌گاه انشاء به خود قول و لفظ حاصل نشود و در خصوص فسخ قولى هم فسخ به قول حاصل نشود زيرا هميشه لفظ و قول مسبوق به قصد و نيّت است و طبق بيان مذكور بايد در انشاء و فسخ قولى هم همه‌كاره نيّت باشد و قول بعدى كاشف باشد ، عين فعل بعدى . ( و التزام به اين لازم مشكل است . ) البته مرحوم شيخ از اين اشكال پاسخى نمىدهند و گويا قبول مىكنند .\r\nعلامه در تذكره در باب وطى جاريه فرموده : بنابراين كه وطى ( كه فعل است ) متضمن فسخ باشد و فسخ فعلى محسوب شود لازمه‌اش اين است كه ملك به واطى برگردد ( اگر بايع واطى است معامله فسخ مىشود و جاريه به ملك او برمىگردد ) حال يا همراه با وطى برمىگردد ( بر مسلك سببيّت تصرف براى فسخ ) يا آنى و لحظه‌اى قبل از وطى به ملك برمىگردد ( بنا بر كاشفيت تصرف از ارادهء فسخ . ) كه اگر كاشفيت باشد پس وطى تماماً در ملك بايع بوده و حلال است ولى اگر سبب باشد ، جزء اول تصرف ؛ اشكال دارد و در ملك غير است . « 1 »\r\nقوله : و كيف كان فالمسألة ذات قولين : پس از بحث‌هاى مذكور و اشكالى كه در فراز « نعم يلزم من ذلك » داشتند در اين‌جا جمع‌بندى مىكنند و مىفرمايند : در مسألهء سببيت و كاشفيت تصرف ( و من جمله در وطى جاريه ) دو قول است :\r\n\r\n\r\n","description":"","footnote":"\r\n( 1 ) .\r\n","page_name":" 389 ","page_number":389},
  {"content":"\r\n\r\nعلامه در تحرير قول اول را تقويت كرده و وطى جاريه را سبب فسخ دانسته و فرموده : با اول جزء از اين تصرف ، فسخ حاصل مىشود و قبل از وطى فسخى نبوده « 1 » و هركس كه در باب هبه فرموده : اگر كسى متاعى را به ديگرى هبه كرد سپس همان متاع را به كسى فروخت اين عقد صحيح نيست . مثل محقق در شرايع « 2 » و شيخ طوسى در مبسوط « 3 » و ابن سعيد حلى در الجامع « 4 » و . . . ( منظور اين است كه با اين عقد رجوع حاصل مىشود ولى خود عقد صحيح نيست . ) لازمهء اين سخن ، قول به سببيت است و با اين قول سازگار است و گرنه چرا عقد صحيح نباشد ؟ !\r\nاگر كسى بگويد : باب هبه چه ربطى به مورد بحث ما دارد ؟ جواب مىدهيم كه باب هبه و باب خيار يكى است يعنى رجوع از هبه با فسخ بالخيار مثل هم است و اگر تصرف در يكى سبب بود در ديگرى هم سبب است و اين است ربط دو باب به يكديگر .\r\nمرحوم شهيد در دروس هم در باب هبه و هم خيار ، توقف كرده كه آيا با اين فعل ، فسخ و رجوع حاصل مىشود يا نه ؟ ولى در باب رهن فرموده : رهن ذىالخيار اشكالى ندارد . « 5 »\r\nشهيد ثانى و محقق ثانى قاطعانه فتوا به حليت وطى جاريه داده‌اند نظر به اين كه فسخ قبل از وطى ، با قصد و نيت فسخ كه مقارن با فعل وطى بوده ، حاصل شده « 6 » پس اين‌ها طرفدار كشف هستند و قبلىها طرفدار سبب بودند . اين شد دو قول در مسأله .\r\nقوله : ثم انّه لو قلنا بحصول الفسخ قبيل هذه الافعال : در اين‌جا ثمرهء قول به سببيت و كاشفيت را بيان مىكنند : اگر قائل به كشف شويم و بگوييم يك آن قبل از اين كارها ( نظير وطى جاريه ، بيع مبيع به ديگرى ، رهن آن ، هبهء آن ، عتق آن و . . . ) با ارادهء فسخ ، فسخ حاصل مىشود و اين كارها كاشف از آن است نتيجه اين است كه تمام اين كارها در ملك خود فاسخ انجام شده و ( تكليفاً جايز و حلال است و وضعاً هم ) آثار اين كارها بر آن‌ها مترتب مىشود يعنى بيع فاسخ به ديگرى صحيح است ، ساير عقدهاى فاسخ ( رهن ، هبه و . . . ) صحيح است چون همهء اين‌ها مصادف با ملك فاسخ بوده و تماماً در ملك او واقع شده و دليل مىگويد : بايد بيع در ملك بايع باشد ، عتق در عتق معتق باشد و . . . كه هست .\r\nولى اگر قائل به سببيت شويم و بگوييم به نفس اين كارها فسخ حاصل مىشود بايد بگوييم : اين تصرفات و لااقل جزء اوّل آن‌ها ( در مواردى حرام تكليفى است مثل وطى و . . . ، و در مواردى هم ولو حرام تكليفى نيست ولى ) صحيح نيست و اثر بر آن مترتب نمىشود مثلًا اگر مبيع به بيع خيارى را مجدداً به ديگرى فروخت يا آزاد كرد و . . . ، اين عتق و بيع صحيح نيست ( ولو موجب\r\n\r\n\r\n","description":"","footnote":"\r\n( 1 ) .\r\n( 2 ) . شرايع ، ج 2 ، ص 231 .\r\n( 3 ) . مبسوط ، ج 3 ، ص 304 .\r\n( 4 ) . الجامع ، ص 367 .\r\n( 5 ) . دروس ، ج 3 ، ص 271 .\r\n( 6 ) . مسالك ، ج 3 ، ص 216 ؛ جامع المقاصد ، ج 4 ، ص 310 .\r\n","page_name":" 390 ","page_number":390},
  {"content":"\r\n\r\nفسخ بيع خيارى مىشود ولى خود اين بيع و عتق صحيح نيست ) زيرا شرط صحت اين‌ها آن است كه در ملك شخص بايع و معتق باشند چون روايات مىگويد : « لابيع الّا فى ملك » و « لاعتق الا فى ملك » و اين شرط در مانحن فيه مفقود است و تمام عتق يا بيع ، در ملك طرف نبوده تا صحيح باشد .\r\nقوله : و قد يقرر المانع عن الصحة . . . : ما گفتيم بنا بر سببيت اين تصرفات از اين جهت صحيح و نافذ نيست كه در ملك طرف نبوده و شرطش اين است كه در ملك طرف باشد ولى بعضى از عامه طبق نقل علامه در تذكره « 1 » دليل ديگرى براى بطلان اين تصرفات و عدم صحت آن ، آورده‌اند و گفته‌اند : مانع از صحت اين تصرفات اين است كه شيئى واحد ( تصرف واحد ، مثلًا بيع واحد يا عتق واحد . . . ) نمىتواند هم موجب فسخ معاملهء خيارى قبل باشد و هم موجب عقد جديد شود و يك تصرف قابليت اين هر دو را ندارد . نظير اين كه در نماز براى بار دوم تكبيرة الاحرام بگويد به نيت شروع در نماز كه به محض اين كه تكبيرهء ثانى را گفت از نماز خارج شد و نمازش باطل شد و امكان ندارد كه با همين تكبيره وارد نماز شود و شروع در نماز بكند كه يك تكبيره نمىتواند هم مخرج از نماز و هم مُدخل در نماز باشد .\r\nقوله : و بانّ البيع موقوف على الملك . . . : بعضىها مانع ديگرى براى صحت اين تصرفات تراشيده‌اند و آن مسئلهء دور است به اين بيان كه : بيع مجدد مبيع خيارى به فرد ثالث ، متوقف بر ملك است يعنى اوّل بايد بايع مالك بشود تا بتواند براى خودش به ديگرى بفروشد « لابيع الا فى ملك » و خود ملكيت موقوف بر فسخ است زيرا تا فسخ نكند مالك نمىشود ، چون فرض اين است كه مبيع را قبلًا به بيع خيارى فروخته است و فسخ هم موقوف بر بيع ثانى و متأخر از آن است ( بنا بر سببيت ، فسخ به خود اين بيع و تصرف حاصل مىشود . ) پس در حقيقت بيع متوقف بر ملك و ملك متوقف بر فسخ و فسخ متوقف بر بيع است و با يك واسطه بيع متوقف بر بيع يا فسخ متوقف بر فسخ شده و اين قطعاً محال و باطل است و لذا اين تصرفات اگرچه موجب فسخ بيع خيارى مىشوند ولى خود اين‌ها صحيح نيستند و بيع يا عتق يا هبه و . . .\r\nمحقق نمىشود و نياز دارد به اين كه مجدداً انشاء بيع يا عتق و . . . بكند . پس بنا بر سببيت سه مانع از صحت اين تصرفات ذكر شده است .\r\nقوله : و اجاب فى التذكرة عن الاول : علّامه در تذكره « 2 » از مانع وسطى كه از قول بعضى العامه نقل كردند چنين جواب داده‌اند : ما قبول نداريم كه با شيئى واحد ( يك تصرف ) هم فسخ و هم عقد حاصل نشود زيرا اگر نسبت به يك معامله و يك شيئى بود مثلًا وطى ، هم عقد خيارى را فسخ كند و هم امضا كند ، اين تناقض و محال بود ولى نسبت به دو چيز اشكال ندارد و در مانحن فيه دو چيز\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 538 .\r\n( 2 ) . تذكرة ، ج 1 ، ص 538 .\r\n","page_name":" 391 ","page_number":391},
  {"content":"\r\n\r\nاست يعنى دو معامله و انشاء است كه اين تصرف نسبت به يكى فسخ است ( بيع خيارى قبل ) و نسبت به ديگرى امضا و اجازه است ( بيع جديد ، عتق و . . . ) و اين كه محال نيست و علت واحد مانعى ندارد كه چند معلول داشته باشد . ( و قياس به باب تكبيرة الاحرام دوّم در نماز ، مع‌الفارق است زيرا در آن‌جا تكبيرهء دوم مىخواهد نسبت به يك نماز هم موجب دخول در آن باشد و هم موجب خروج از آن و اين تناقض آشكار و محال است . )\r\nقوله : و اجاب الشهيد عن الثانى . . . : مرحوم شهيد هم از مانع اخير ( مسألهء دور ) اين‌گونه پاسخ داده‌اند كه اين دور دور توقفى و مصطلح نيست كه حقيقتاً دو چيز بر يكديگر وابسته باشند و هر كدام علت ديگرى باشند ، بلكه دور معى است كه دو چيز همزمان با هم پيدا مىشوند مثل فسخ عقد قديم و بيع يا عتق جديد ، كه هر دو با هم با يك تصرف حاصل مىشود و هيچ كدام فرع بر ديگرى نيست و دور معى محال نيست . « 1 »\r\nقوله : و قال فى الايضاح . . . : فخرالدين در ايضاح فرموده : ( بنا بر سببيت ) فسخ بيع خيارى با اوّلين جزء عقد حاصل مىشود و وابسته به اول جزء عقد است « 2 » و در باب هبه مطلب را تكميل كرده و فرموده :\r\nپس از اوّل جزء عقد كه فسخ شد و مبيع به ملك بايع برگشت ، تتمهء عقد و در واقع معظم اجزاء آن بر محلى ( مالى ) وارد شده كه قابليت آن را دارد و ملك طرف است ( و مىتوان گفت : عقد جديد عقدى است كه از اهلش كه مالك است صادر شده و بر محلش كه ملك او است واقع شده پس اشكالى ندارد . ) « 3 »\r\nدر نتيجه : عمده اشكال بنا بر سببيت همان است كه ما گفتيم كه اين تصرفات ولو موجب فسخ بيع خيارى مىشوند ولى خودشان چون به تمام و كمال در ملك فاسخ نبوده‌اند صحيح نيستند و دليل مىگويد بايد عتق ، بيع ، وقف و . . . در ملك طرف باشد تا صحيح باشد .\r\nقوله : و قد يستدل للصحة بانه اذا وقع العقد . . . : گويا كسانى خواسته‌اند از مانع اوّلى كه خود شيخ ذكر كرد بنا بر سببيت جواب دهند و بگويند : درست است كه عقد جديد بر ملك غير ( مشترى قبلى كه به معاملهء خيارى خريده بود ) واقع شده ولى قانون اين است كه اگر عقد بر ملك غير واقع شود ولى به محض عقد خود عاقد مالك شود ( كه مورد بحث ما چنين است زيرا تا شروع كرد در بيع يا عتق يا عقد جديد ، اين تصرف موجب فسخ عقد قديم شد و با فسخ ، خود اين عاقد مالك شد . ) همين كافى است كه عقد جديد صحيح باشد و نيازى به انشاء ديگر نيست نظير اين كه « من باع شيئاً ثم ملكه » عده‌اى گفته‌اند همين كافى است در صحت بيع و حتى نيازى به اجازهء بيع خودش ندارد .\r\n\r\n\r\n","description":"","footnote":"\r\n( 1 ) . در برخى حواشى .\r\n( 2 ) . ايضاح الفوائد ، ج 1 ، ص 488 .\r\n( 3 ) . همان .\r\n","page_name":" 392 ","page_number":392},
  {"content":"\r\n\r\nقوله : اقول : ان قلنا بان المستفاد من ادلّة . . . : مرحوم شيخ در پاسخ استدلال مزبور بر صحت مىفرمايد : ادلّه مىگويد بيع بايد در ملك باشد ، عتق بايد در ملك باشد ، « لابيع الّا فى ملك » ، « 1 » « لاعتق الا فى ملك » « 2 » و به حكم اين روايات بيع و عتق و مانند آن متوقف بر ملك است و تا مالك نشود بيع او ، عتق او و . . .\r\nدرست نيست ، حال ببينيم مستفاد از اين‌ها چيست ؟ دو احتمال در اين رابطه وجود دارد :\r\n1 . منظور اين باشد كه بايد بيع و عتق و . . . به تمام و كمال از اول تا آخر در ملك شخص انشاءكننده بيع و عتق ، باشد . بنابراين احتمال چاره‌اى نداريم از اين كه حكم به بطلان كنيم و بگوييم : اين بيع و عتق و . . . ( اگرچه موجب حصول فسخ عقد خيارى قديم مىشوند ولى خودشان ) صحيح نيستند و اثر بر آن‌ها مترتب نيست . دليل مطلب : از طرفى صحت عقد بيع يا عتق و . . . ( طبق احتمال مذكور ) متوقف است بر تقدم مالكيت عاقد بر همهء اجزاء عقد يعنى تمام عقد از ايجاب و قبول در ملك عاقد واقع شود و مالكيت او قبل از عقد باشد چون « لابيع الا فى ملك » از طرف ديگر اگر بنا باشد كل عقد يا جزء اول آن موجب فسخ بيع خيارى شود ( كه بنا بر سببيّت چنين است . ) و به دنبالش موجب مالكيت عاقد شود پس خود عقد يا جزء نخست آن ، سبب مالكيت عاقد و مقدم بر مالكيت او است زيرا هر سببى مقدم بر مسبب خودش است و تا جزء اخير علت تامه نيايد مسبب نيست و در مورد بحث ما جزء اخير ، عقد يا جزء اول عقد است كه تا نيايد مالك نيست ، پس تا مالك نباشد بيع يا عتق او درست نيست و تا عتق يا بيع نيايد و يا لااقل جزء اول نيايد مالك نيست و اين دور است ، پس شما نمىتوانيد بگوييد : اين تصرفات صحيح است و به نفس اين بيع يا عتق ، هم عقد خيارى باطل مىشود و هم انشاء جديد صحيح و منشأ آثار مىشود .\r\n( البته بنابراين كه با جزء اول عقد ، فسخ حاصل شود و ملكيت بيايد اين فرض هم مطرح مىشود كه شما روى هر جزئى كه دست بگذاريد خود آن جزء قابل تجزيه است و باز جزء قبل‌تر از آن ، سبب تملك و تملك متأخر از آن است تا تقدم مسبب بر سبب پيش نيايد .\r\nو اگر كسى بگويد : ما جزء لايتجزى فرض مىكنيم كه خودش قابل تجزيه نباشد و فرض مىكنيم عود ملك را به عاقد باجزء غير قابل تجزيه و قبل از آن ديگر جزئى نيست تا كسى بگويد : اين بيع و عتق در غير ملك حاصل شده ، شيخ در جواب مىفرمايد :\r\nاوّلًا ما جزء لايتجزى ندرايم و هر جزئى قابل تجزيه است و اجزاء آن نيز قابل تجزيه است و به جائى ختم نمىشود هرچه جزء ريزتر شود .\r\n\r\n\r\n","description":"","footnote":"\r\n( 1 ) . عوالى اللآلى ، ج 2 ، ص 247 ، ح 16 .\r\n( 2 ) . وسائل الشيعه ، ج 16 ، ص 7 - 8 ، باب 5 ، ح 1 و 2 .\r\n","page_name":" 393 ","page_number":393},
  {"content":"\r\n\r\nو ثانياً برفرض كه جزء لايتجزى داشته باشيم ، نتيجه تقدم و تأخر بين آن جزء با تملك نيست بلكه مقارنت است يعنى جزء غير متجزى با مالك شدن مقارنت و معيت دارند نه تقدم و تأخر . )\r\nقوله : وامّا دخول المسأله فيمن باع شيئاً ثم ملكه . . . : مستدل به صحت اين تصرفات گفت : مانحن فيه نظير « من باع شيئاً ثم ملكه » است كه نفس همين مالك شدن كافى است كه بيع او را صحيح كند و نيازى به اجازهء جديد نيست . . . .\r\nشيخ اعظم مىفرمايد : اوّلًا قبول نداريم كه مسئلهء ما داخل در آن مسأله باشد و از قبيل « من باع شيئاً ثم ملكه » باشد ( چون آن مسأله مال جائى است كه مال ديگرى را مىفروشد به فضولى سپس خودش خريدارى مىكند و مالك مىشود و ما نحن فيه از باب فضولى نيست بلكه به بيع خيارى فروخته و هر آن با قول يا فعل حق فسخ دارد . )\r\nثانياً بر فرض مانحن فيه از آن باب باشد ، در جاى خود آورديم كه در آن باب پس از مالك شدن ، بايد بيع فضولى خودش را اجازه و امضا كند چون در مسألهء بيع فضولى گذشت كه بيع فضولى متوقف بر اجازه است ؛ در حالى كه شما در مانحن فيه قائل به لزوم اجازه نيستيد و مىگوييد به نفس بيع و عتق ، عاقد مالك مىشود و عتق و بيع از ملك او مىشود و صحيح است و اجازه نمىخواهد .\r\nمگر كسى از اين « ثانياً » پاسخ دهد به اين كه آن كه متوقف بر اجازه است عقد فضولى و بيع او براى مالك اصلى است وامّا بيع فضولى براى خودش سپس مالك شدن اجازهء بعدى نمىخواهد نظير بيع غاصب كه مال غصبى را مىفروشد براى خودش سپس خودش به ارث و غيره مالك مىشود كه نيازى به اجازهء جديد ندارد .\r\nولى اين سخن را اوّلًا ما در باب فضولى قبول نداريم ولو غاصب باشد اجازه لازم است . و ثانياً برفرض در مثل بيع قابل قبول باشد ولى در عتق مقبول نيست چون عتق از ايقاعات است و فضولىبردار نيست تا با اجازهء بعدى درست شود ، پس نتوان گفت : مانحن فيه از باب « من باع شيئاً ثم ملكه » است .\r\n2 . قوله : و ان قلنا انّ المستفاد من تلك الادلّه . . . :\r\nتا به حال روى اين فرض بحث مىكرديم كه مستفاد از ادلّه « لابيع الا فى ملك » و « لاعتق الا فى ملك » و . . . اين است كه بايد كل عتق و بيع از اول تا آخر در ملك بايع و معتق باشد و كلمهء « فى » براى ظرفيّت است يعنى بيع بايد در طرف مالكيت باشد و هكذا عتق . . . طبق اين احتمال گفتيم : اين تصرفات صحيح نيست چون جزء اوّل آن يا تمام عقد بيع و انشاء عتق ، در ملك طرف نبوده و بعد از اين تصرف مالك شده . . . .\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nحال احتمال ديگرى مطرح است و آن اين كه مستفاد از ادلّه اين باشد اگر كل بيع از اول تا آخر در ملك غير باشد اشكال دارد ولى اگر جزء آن ( جزء اول ) در ملك غير باشد و ادامه و تكميل آن و در واقع معظم اجزاء آن در ملك خودش باشد اشكالى ندارد . طبق اين احتمال نه‌تنها تصرفات مذكور ( بيع . عتق و . . . ) موجب فسخ عقد قديم است بلكه خود اين‌ها هم صحيح و مؤثر هستند و با همين بيع ، معاملهء جديد هم محقق شده ، عتق هم صورت گرفت و . . . و بنا بر اين قول به سببيت يا قول به كشف مثل هم مىشود كه اين تصرفات صحيح و مؤثرند ( آرى از نظر حكم تكليفى فرقكى دارند كه علىالكشف جزء اوّل از تصرف ، شرعاً حلال هم هست ولى على السببيّة جزء اوّل اگر مثل وطى و لمس و تقبيل باشد حرام است ولى اجزاء بعدى حلال است و كل اين تصرف صحيح و نافذ هم هست . )\r\nقوله : و هذا لايخلو عن قوة اذ لا دلالة . . . :\r\nدر اين‌جا از دو احتمال مذكور ، شيخ اعظم احتمال دوم را تقويت مىكنند به اين دليل كه مفاد ادلهء « لابيع الا فى ملك » اين است كه مبيع قبل از آن كه مبيع شود بايد مملوك باشد و در مانحن فيه چنين است زيرا مبيع شدن به تمام ايجاب و قبول حاصل مىشود و مملوك شدن با اول جزء از ايجاب ، حاصل مىشود پس نخست ملك طرف شد سپس فروخته شد و از ملك او منتقل شد وامّا اين كه حتماً مبيع قبل از حتى جزء اول ايجاب هم ، مملوك باشد دليل ندارد و از روايات استفاده نمىشود و به ديگر سخن چهار احتمال متصور است :\r\n1 . مبيع از اول مملوك بوده و قبل از اين كه ايجاب و قبول يا اول جزءِ ايجاب صادر شود ملك طرف بوده ( در مانحن فيه بنا بر سببيت اين گونه نيست ولى اين فرض لزومى ندارد و دليل بر لزوم آن نيست . ) 2 . مبيع از لحظهء اول عقد بيع ، مملوك شود ( كه مانحن فيه بنا بر سببيت از اين قبيل است . ) 3 . مبيع پس از تمام عقد مملوك شود ( در بيع فضولى كه اول براى مالك اصلى مىفروشد سپس خودش خريدارى مىكند يا ارث مىبرد و مالك مىشود . ) 4 . مبيع از اول تا آخر هرگز مملوك نشود مثل مباحات اصليه .\r\nبنابراين كه مال امام باشد و ملك كسى نشود كه فروشنده پس از بيع هم مالك ماهيان دريا يا پرندگان هوا يا آب‌هاى اقيانوس‌ها و . . . نمىشود .\r\nحال منظور از « لابيع الا فى ملك » كه منحصر كرده بيع را به اين كه در ظرف مالكيت باشد و مبيع بايد مملوك باشد منظورش احتمال اول نيست كه از اول تا آخر و قبل از عقد هم ملك باشد و در واقع حصر حقيقى نيست بلكه حصر اضافى است ، و منظورش احتمال دوّم است و در قبال احتمال سوم و چهارم مىفرمايد بايد مبيع مملوك باشد ، پس مستثنى منه « لابيع » شامل مورد بحث ما كه اولش در ملك غير ولى ادامه و تكميل آن در ملك خود شخص است ، نمىشود و اين قسم اشكالى ندارد .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nقوله : هذا مع انه يقرب ان يقال : علاوه بر دليل قبلى مىتوانيم براى احتمال ثانى اين‌طور استدلال كنيم كه بيع در حديث « لابيع الا فى ملك » به معناى سببى آن نيست كه فروختن و انشاء بيع باشد بلكه به معناى مسببى آن است كه نقل و تملك عرفى حاصل از عقد باشد ، يعنى تملكى و انتقالى نيست و متاع به فرد ثالث منتقل نمىشود ، مگر اين كه از ملك مالك درآيد و فروشنده مالك باشد و اين معنى در مورد بحث ما هست زيرا انتقال به مشترى پس از تمام عقد است و در اين مرحله هم حتماً مالكيت هست زيرا با اول جزء بيع ، طرف مالك شد و معاملهء خيارى به هم خورد و الان كه نقل و انتقال و تملك مشترى محقق مىشود ، در ملك بايع و از ملك او صورت مىگيرد ، پس مانعى ندارد و در اين جهت فرقى ميان بيع و عتق و ساير تصرفات قولى از عقود و ايقاعات نيست و همين سخن در « لاعتق الا فى ملك » هم مىآيد كه عتق به معناى انشاء صيغه نباشد بلكه به معناى مسببى يعنى حريت و آزادى باشد و اين حتماً از ملك معتق و در ملك او است و محذورى ندارد .\r\nقوله : نعم التصرفات الفعليّه المحققه للفسخ :\r\nتاكنون تصرفات قولى ( بيع و عتق و . . . ) مطرح بود و ثابت كرديم كه بنا بر سببيّت هم اين‌ها صحيح و نافذ هستند و در اين‌ها غير از صحت و جواز وضعى چيز ديگرى مطرح نبود چون انشاء بيع يا عتق كه حرام نيست و تصرف در ملك غير نيست تا تكليفاً حرام باشد بلكه تصرف در زبان خودش است .\r\nحال نوع ديگر از تصرفات هست كه فعلى است يعنى طرف بايد كارى بكند مثل وطى جاريه ، اكل و تصرف در مبيع و . . . كه در اين‌ها علاوه بر حكم وضعى و فسخ بيع قبلى و صحت بيع جديد و . . . ، حرمت تكليفى هم مطرح است و اين‌جا است كه مىفرمايد : بنا بر كشف چون وطى ( مثلًا ) اول تا آخر در ملك واطى بوده شرعاً حرام نيست ، ولى بنا بر سببيّت چون جزء نخست اين تصرف در ملك غير بوده شرعاً حرام است و هيچ دليلى بر جواز آن نداريم ، بلكه دليل بر خلاف آن داريم و آن ظاهر آيات قرآن كريم است كه مىفرمايد : « والذين هم لفروجهم حافظون الّا على ازواجهم او ما ملك ايمانهم » « 1 » كه اول بايد مملوك باشد تا وطى مملوك صدق كند و حلال باشد و در مورد بحث ما به نفس شروع در وطى ، معامله فسخ مىشود و مملوك مىشود و جزء اول تصرف در ملك يمين و مملوك ، نيست پس وجهى براى اباحه و جواز آن وجود ندارد و بايد حكم به حرمت كنيم .\r\nان قلت : وقتى به حكم خيارى كه دارد حق فسخ هم دارد و شرعاً فسخ جايز است ،\r\n\r\n\r\n","description":"","footnote":"\r\n( 1 ) . سورهء معارج ، آيهء 30 و سورهء مؤمنون ، آيهء 6 .\r\n","page_name":" 396 ","page_number":396},
  {"content":"\r\n\r\nپس بايد هرآن‌چه كه فسخ به او حاصل مىشود نيز جايز باشد خواه آن چيز قولى از اقوال باشد ( بيع و عتق و . . . ) يا فعلى از افعال باشد ( وطى و . . . ) پس بايد وطى هم جايز باشد چون يكى از امورى است كه محصِّل فسخ است .\r\nقلت : شيخ مىفرمايد : اين توهم فاسدى است زيرا اوّلًا آن جواز فسخى كه از حق‌الخيار ناشى مىشود ، جواز وضعى است يعنى حق دارد فسخ كند و فسخ او صحيح و مؤثر است نه جواز تكليفى . پس منافاتى ندارد كه تصرفى حرام باشد ولى موجب فسخ بشود يعنى تكليفاً حرام و وضعاً صحيح باشد ( و در جاى خود گفته‌ايم كه در معاملات ، ميان حرمت و فساد ملازمه نيست و ممكن است معامله‌اى تكليفاً حرام باشد ولى وضعاً صحيح باشد . )\r\nو ثانياً برفرض ، دليل فسخ دلالت كند بر اين‌كه آنچه فسخ به آن حاصل مىشود مباح تكليفى است ، باز بايد از اين ظاهر صرف‌نظر كرده و بر جواز وضعى حمل كنيم تا جمع ميان ادله شود ، بيان مطلب : از طرفى آيات فرمود : اين‌گونه تصرفات جايز نيست مگر در ملك باشد ، از طرفى دليل جواز فسخ مىگويد اين‌ها هم جايز است ، براى جمع اين دو دليل مىگوييم منظور ادلهء فسخ ، جواز وضعى و صحت است و منظور آيات ، حرمت تكليفى است و منافاتى ندارند پس بنا بر سببيت ناچاريم بگوييم اين‌گونه تصرفات فعلى حرام است ولو وضعاً اثر دارد و موجب فسخ مىشود .\r\nقوله : و بالجمله فما اختاره المحقق و الشهيد الثانيان . . . :\r\nپس از بررسى دو قولى كه در مسألهء كاشفيت يا سببيت تصرف بود ، در پايان مىفرمايد : مختار شهيد ثانى و محقق ثانى « 1 » در مسأله خالى از قوت نيست ( و مختار آن دو كاشفيت بود كه قبلًا ذكر شد . ) و طبق اين مبنا اشكال از هر جهت مرتفع مىشود و تصرفات قولى و فعلى ذىالخيار ، هم وضعاً صحيح و مؤثر است و موجب فسخ مىشود و هم تكليفاً جايز و مباح است چون در ملك طرف واقع شده است .\r\nقوله : و هذا هو الظاهر من الشيخ فى المبسوط . . . : از شيخ طوسى در مبسوط هم همين قول به كشف استفاده مىشود زيرا در بيع صرف فرموده : متصارفين حق دارند در مجلس معامله مجدداً نقدين را معامله كنند ( فىالمثل يكى درهم داده و دينار گرفته ، فىالملجس به بيع جديد دينار بدهد و درهم بگيرد . ) و به محض شروع در بيع مجدد ، خيار مجلس معاملهء قبلى ، منقطع مىشود و از بين مىرود . « 2 »\r\n\r\n\r\n","description":"","footnote":"\r\n( 1 ) . مسالك ، ج 3 ، ص 216 ؛ جامع المقاصد ، ج 4 ، ص 310 .\r\n( 2 ) . مبسوط ، ج 2 ، ص 96 .\r\n","page_name":" 397 ","page_number":397},
  {"content":"\r\n\r\nكيفيت استفاده : از طرفى شيخ طوسى معتقد است تا مدت خيار منقضى نشود هنوز ملكيتى نيامده و طرفين مالك مالى كه به‌دست آن‌ها رسيده ، نمىباشند پس ملكيت با انقطاع يا انقضاء خيار حاصل مىشود و در فرض ايشان انفطاع خيار ، به بيع جديد حاصل مىشود و بيع جديد هم به حكم « لابيع الا فى ملك » متوقف بر ملكيت است پس بايد بگوييم : يك آن قبل از بيع جديد خيار منقضى شد و طرف مالك مال شد ، سپس بيع از ملك او صورت مىگيرد و اين با كشف مىسازد نه با نقل و سببيّت .\r\nالبته همين شيخ طوسى در باب هبه « 1 » چنين بيعى را كه هم رجوع در هبه و عقد قبلى باشد و هم عقد جديد باشد ، صحيح ندانسته به اين دليل كه بيع بايد در ملك باشد و بيع عين موهوب در ملك نبوده پس صحيح نيست ولو با همين كار ، رجوع در هبه محقق مىشود . ولى در بيع صرف چنان كه ديديم ، تجويز كرد .\r\nبه هر حال مختار شيخ اعظم اين است كه تصرف ذىالخيار در « منتقل عنه » كاشف از ارادهء فسخ قبل از اين تصرف است و معنايش اين است كه يك آن قبل از تصرف ، معاملهء قبلى فسخ شد و مبيع به ملك طلق ذىالخيار درآمد و تصرفات او در ملك خودش واقع شده و تكليفاً جايز و حلال است و وضعاً هم صحيح و نافذ است .\r\n\r\nيك فرع فقهى در رابطه با بيع عبد به جاريه\r\nاگر در معامله‌اى عبدى را به جاريه‌اى خريدارى كند يعنى ثمن عبد را جاريه قرار دهد ( يا بالعكس كه فرقى ندارد ) سپس هر دو را با هم و به صيغهء واحده آزاد كرد يعنى گفت : « اعتقتهما » در اين‌جا تكليف چيست ؟ اصل مسألهء بيع عبد به جاريه صورى دارد . گاهى براى هيچ كدام حق‌الخيار قرار داده نشده يا كلًا خيارات اسقاط شده و معامله لازم گرديده ، اين را كار نداريم . ولى گاهى براى يكى يا هر دو خيار هست و مىتواند معامله را فسخ كند ، اين‌جا است كه مسأله سه صورت دارد :\r\n1 . حق‌الخيار فقط براى مشترى باشد نه بايع .\r\n2 . حق‌الخيار فقط براى بايع باشد نه مشترى .\r\n3 . حق‌الخيار براى هر دو باشد يعنى هم بايع و هم مشترى خيار دارند .\r\nامّا صورت اوّل : مشترى عبدى را خريد و ثمن آن را جاريه‌اى قرار داد و به عنوان خيار مجلس يا حيوان يا شرط يا عيب و . . . ، مدتى داراى حق‌الخيار شد و در مدت خيار و تزلزل معامله ، به‌جاى امضاى معامله يا فسخ آن ، كار شگفت‌آورى كرد يعنى هريك از عبد و امه را به يك صيغهء عتق آزاد كرد و گفت :\r\n« اعتقتهما » يا « اعتقتكما » در اين‌جا تكليف چيست ؟ آيا عتق هر دو صحيح\r\n\r\n\r\n","description":"","footnote":"\r\n( 1 ) . همان ، ج 3 ، ص 304 .\r\n","page_name":" 398 ","page_number":398},
  {"content":"\r\n\r\nاست و هر دو آزاد مىشوند ؟ يا عتق هيچ كدام صحيح نيست ؟ يا عتق عبد صحيح است نه جاريه ؟ يا فقط عتق جاريه صحيح است و آزاد مىشود ، نه عبد ؟ احتمالات عقلى در مقام ثبوت ، چهار تا است ولى از اين چهار احتمال ، احتمال نخست قطعاً باطل است و عتق هر دو يقيناً نافذ نيست زيرا يقيناً مشترى مالك هر دو بالفعل نيست و جمع بين ثمن و مثمن در ملك واحد نشايد ، بلكه هر كدام را مالك شود ديگرى قهراً از ملك او خارج مىشود ( اين قانون معاوضه است ) و لذا نسبت به يكى فضولى است و عتق هم فضولىبردار نيست ( چون از ايقاعات است نه از عقود تا فضولى در آن بيايد ) پس اين احتمال محال است . باقى مىماند سه احتمال كه دليل هريك را مورد بحث و بررسى قرار مىدهيم :\r\nامّا احتمال اين كه فقط جاريه آزاد شود نه عبد ، دليلش اين است كه انعتاق جاريه به معناى فسخ معامله است چون « لاعتق الا فى ملك » و تا آناً ماقبل از عتق ، معامله فسخ نشده باشد جاريه به ملك مشترى برنمىگردد و تا ملك او نشود عتق هم صورت نمىگيرد . و عتق عبد به معناى امضاى معامله است كه به همين بيع راضى شدم و عبد ملك طلق من شد و آزادش كردم و هرجا امر داير شود ميان فسخ و اجازه آقايان جانب فسخ را مقدم مىدارند ، به اين دليل فقط جاريه آزاد مىشود .\r\nمرحوم شيخ در پاسخ اين احتمال و دليل آن مىفرمايد : همه‌جا فسخ بر اجازه و قول فاسخ بر مجيز مقدم نمىشود . توضيح اين كه : گاهى فسخ و اجازه از يك طرف ( فقط بايع يا فقط مشترى ) صورت مىگيرد و فاسخ و مجيز هم يك نفر است ( در مورد بحث ما مشترى است كه گفته : « اعتقتكما » ) در اين‌جا هيچ دليلى بر تقديم فسخ او بر اجازه‌اش نداريم . و گاهى فاسخ و مجيز متعدد است يعنى مشترى دو وكيل دارد و آن‌ها حق دارند از طرف مشترى فسخ يا امضا كنند ولى يك فسخ كرد و ديگرى اجازه كرد و هم‌زمان اين كار را كردند ، باز دليلى بر تقديم قول فاسخ بر قول مجيز نداريم .\r\nو گاهى فسخ از يك طرف صادر مىشود و اجازه از طرف ديگر صادر مىشود ، قدر متيقن و مسلّم از تقدم فسخ بر اجازه ، چنين فرضى است و دليل دارد و آن اين كه امضاى عقد از سوى يك طرف و لزوم عقد از سوى او كه ديگر حق فسخ ندارد ، منافاتى ندارد با فسخ طرف ديگر كه از خيارش استفاده كند و معامله را فسخ كند و لذا اگر بعد از امضاى طرف ديگر ، اين شخص معامله را فسخ كرد اثر دارد و فسخ مقدم است نظير آن‌جا كه از اول ، معامله از يك طرف لازم است و او حق فسخ ندارد ولى از طرف ديگر جايز است كه قطعاً او مىتواند اعمال خيار كند و معامله را فسخ كند و كسى نگفته چنين حقى ندارد .\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nولى در مانحن فيه كه اجازه و فسخ از يك طرف صورت مىگيرد و مشترى مىخواهد با انشاء واحد هم معامله را اجازه كند و لازم بگرداند و هم فسخ كند اين‌جا دليل بر تقديم فسخ او بر اجازهء او نداريم .\r\nقوله : و نحوه فى الضعف القول بعتق العقد . . . :\r\nاحتمال دوم اين است كه بگوييم : فقط عبد آزاد مىشود نه جاريه ، دليل اين احتمال اين است كه : اگر بگوييم جاريه آزاد مىشود لازمه‌اش انفساخ و ابطال عقد است ، و اگر بگوييم عبد آزاد مىشود لازمه‌اش ابقاء عقد است و در دوران امر بين ابقاء عقد و ارتفاع آن ، ابقاء مقدم است به دليل استصحاب بقاء و استمرار عقدى كه واقع شده ، پس به اين دليل حكم به عتق عبد كرده‌اند .\r\nمرحوم شيخ در پاسخ اين احتمال مىفرمايد : شرعاً عتق عبد موقوف است بر عدم عتق جاريه و عتق جاريه هم موقوف است بر عدم عتق عبد ( چون امكان عتق هر دو نيست و اين همان احتمال نخست است كه قبلًا ذكر شد و رد شد و بعداً هم مرحوم شيخ اشاره خواهند كرد . ) حال كه عتق هريك موقوف بر عتق ديگرى است شما نمىتوانيد بگوييد : عتق عبد مقدم است به دليل اصل بقاء و استمرار عقد ، البته ما هم اين اصل را قبول داريم ، ولى نتيجه‌اش انعتاق عبد نيست بلكه نتيجه‌اش اين است كه چنين اعتاقى وجودش كالعدم است و عقد به حال خود باقى است ، خيار مشترى هم به قوت خود باقى است و اصلًا نه عبد آزاد شده و نه جاريه ، پس مىتواند از خيار خود كماكان استفاده كند .\r\nاز همين‌جا احتمال ثالث روشن مىشود كه هيچ كدام آزاد نمىشوند و دليل آن اصل استمرار عقد و بقاء خيار است . و مختار شيخ اعظم همين است كه به پيروى از علامه در تذكره « 1 » و قواعد « 2 » و محقق ثانى در جامع المقاصد « 3 » اين احتمال را اختيار مىكنند ، چون راه ديگرى نيست ، راه ديگر همان احتمال نخست از چهار احتمال است كه بگوييم : هر دو آزاد مىشود كه اين قطعاً باطل و محال است و قبل از همه اين را بيان كرديم و نيازى به توضيح عبارت شيخ در اين‌جا نيست چون تكرار لازم مىآيد .\r\nوامّا صورت دوّم : قوله : ولو كان الخيارى الفرض المذكور لبايع العبد . . . :\r\nاگر مشترى عبدى را خريدارى كند به جاريه‌اى و حق‌الخيار فقط براى بايع باشد نه مشترى ، و مشترى هر دو را با هم آزاد كند تكليف چيست ؟ مىفرمايد : امّا آزاد شدن عبد كه ملك مشترى است ولى ملك طلق و لازم و مستقر نيست بلكه متزلزل است و بايع مىتواند به هم بزند ، حال عتق\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 538 .\r\n( 2 ) . قواعد ، ج 2 ، ص 70 .\r\n( 3 ) . جامع المقاصد ، ج 4 ، ص 314 .\r\n","page_name":" 400 ","page_number":400},
  {"content":"\r\n\r\nعبد منوط به اين است كه تصرف غير ذىالخيار در مدت خيار ديگرى نافذ باشد و اين در مسألهء بعدى مبسوطاً بيايد كه نافذ است يا نه ؟ وامّا عتق جاريه منوط به اين است كه عتق فصولى هم صحيح باشد و اين قطعاً درست نيست و عتق ، فضولىبردار نيست .\r\nصورت سوم : و ان كان الخيار لهما ففى القواعد :\r\nاگر در فرع مزبور حق‌الخيار براى هر دو باشد و مشترى هر دو را با هم آزاد كند تكليف چيست ؟\r\nعلامه در قواعد « 1 » و فخرالدين در ايضاح « 2 » و محقق ثانى در جامع المقاصد « 3 » فتوا به صحت عتق جاريه داده‌اند و همين عتق مشترى را فسخ فعلى معامله از سوى مشترى دانسته‌اند ، و اگر بپرسى چرا عتق عبد كه ملك فعلى مشترى است صحيح نباشد با اين كه به‌نظر مىآيد اين عتق اولويت دارد كه صحيح باشد ؟ در جواب مىگويند : عتق عبد در واقع ابطال حق بايع است كه او هم خيار دارد و مىتواند معامله را فسخ كند و عبد را به ملك خويش برگرداند . آن‌گاه اگر بايع اجازه نكند و معامله را فسخ كند كه حق او مقدم است و عبد به ملك او برمىگردد و عتق مشترى بىارزش است . و اگر هم معامله را اجازه كند ، تازه مسأله از باب دوران بين فسخ و اجاره مىشود كه بايع معامله را اجازه داد و امضا كرد ولى مشترى با عتق خود ، آن را فسخ كرد و قبلًا اشاره شد كه در تعارض فسخ و اجازه ، فسخ مقدم است .\r\nسؤال : فرق اين صورت سوم با صورت اوّل ( كه خيار فقط براى مشترى باشد ) چيست كه در آن‌جا احتمال عتق جاريه را رد كرديد و قول به عدم هر دو را اختيار كرديد ولى در اين صورت حكم به عتق جاريه مىكنيد ؟ !\r\nجواب : در آن صورت ، عتق هر كدام از عبد و امه از سوى مشترى صحيح و لازم بود ( عتق جاريه ، از باب فسخ معامله و عتق عبد ، به‌عنوان امضاى معامله ) و گفتيم كه هر دو مخدور دارد و عتق يكى بدون ديگرى هم محذور ديگرى داشت . ولى در صورت سوم كه هر دو خيار دارند چنين نيست و تمام اختيار در دست مشترى نيست و تنها نسبت به جاريه ، عتق او مىتواند صحيح و لازم باشد ولى نسبت به عبد چنين نيست .\r\nآرى اگر در فرض خيار هر دو ، قائل شويم كه عتق مشترى ( ولو نسبت به عبد ) در زمان خيار بايع صحيح است ، حكم صورت سوم همانند حكم صورت اول مىشود و رأى ما بطلان هر دو عقد خواهد بود و به زودى در مسألهء بعدى بيان خواهيم كرد كه تصرفات مشترى در زمان خيار بايع تا چه مقدار نافذ است ؟ !\r\n\r\n\r\n","description":"","footnote":"\r\n( 1 ) . قواعد ، ج 2 ، ص 70 .\r\n( 2 ) . ايضاح الفوائد ، ج 1 ، ص 490 .\r\n( 3 ) . جامع المقاصد ، ج 4 ، ص 316 .\r\n","page_name":" 401 ","page_number":401},
  {"content":"\r\n\r\n\r\nتصرف غير ذىالخيار در زمان خيار طرف\r\nسوم از احكام كلى خيارات اين است كه طرفى كه در معاملهء خيار ندارد آيا مىتواند در مالى كه به او منتقل شده دخل و تصرف كند ؟ يا حق هيچ تصرفى ندارد تا زمانى كه خيار رفيقش منقضى يا ساقط شود ؟\r\nتصرفاتى كه مانع از استرداد خود عين نباشد و با وجود آن‌ها هم ذىالخيار بتواند عين مال را برگرداند ، مانعى ندارد و جايز است . مثل سوار شدن حيوان ، پوشيدن لباس ، ساكن شدن در منزل و . . . ، محل كلام در تصرفاتى است كه مانع از استرداد عين مىشوند كه دو قسم تصرف است : يكى تصرفى كه موجب تلف عين شود كه عقلا استرداد آن محال است و ديگرى تصرف ناقل از ملك ، كه مشترى ( مثلًا ) در زمان خيار بايع ، مبيع را به فرد ثالث بفروشد يا هبهء لازمه كند و . . . ، آيا اين‌ها جايز است ؟\r\nعده‌اى از فقهاء فتوا به عدم جواز اين تصرفات داده‌اند و فرموده‌اند : غير ذىالخيار حق ندارد در زمان خيار طرف اين‌گونه تصرفات داشته باشد ( البته در تصرف متلف ، منظور عدم جواز تكليفى است يعنى حرام است و در تصرف ناقل ، منظور عدم جواز وضعى است يعنى معامله و نقلش باطل است . )\r\nاز جمله اين گروه شيخ طوسى « 1 » و ابن سعيد حلى « 2 » مىباشند كه مبناى خاصى دارند و مىگويند : تا زمان خيار منقضى نشود اصلًا مشترى مالك مبيع نشده تا حق چنين تصرفاتى داشته باشد ، بر اين مبنا فتوا به عدم جواز مىدهند .\r\nو از جمله اين گروه مرحوم علامه « 3 » و محقق ثانى « 4 » و شهيد ثانى « 5 » هستند ، بلكه از مفتاح الكرامه استفاده مىشود كه نظر اكثر فقها همين است كه حق‌الخيار بايع جلوى تصرفات ناقل مشترى را مىگيرد و وى حق اين تصرفات را ندارد . « 6 »\r\nو عده‌اى از فقهاء در اين مسأله كه مشترى مال زكوى را كه در حد نصاب است خريده و يك سال هم گذاشته و همه شرائط وجوب زكات هست ولى به بيع خيارى خريده و براى بايع حق‌الخيار قائل شده است ، در اين مسأله فرموده‌اند : مشترى حق ندارد تصرفى كند كه با خيار بايع منافى باشد و مانع از اعمال خيار و استيفاى حق او باشد « 7 » و بلكه از ظاهر كلام ابن سعيد در جامع « 8 » و شهيد اول در دروس « 9 » استفاده مىشود كه اين مسأله اجماعى است و لاخلاف در اين كه در زمان خيار بايع ، مشترى حق ندارد تصرف ناقل يا متلف و در يك كلام تصرف منافى با خيار بايع ، انجام دهد .\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 211 .\r\n( 2 ) . الجامع الشرايع ، ص 248 .\r\n( 3 ) . قواعد ، ج 2 ، ص 70 .\r\n( 4 ) . جامع المقاصد ، ج 4 ، ص 312 .\r\n( 5 ) . مسالك الافهام ، ج 1 ، ص 360 .\r\n( 6 ) . مفتاح الكرامة ، ج 9 ، ص 195 .\r\n( 7 ) . مفتاح الكرامة ، ج 3 ، ص 19 و . . . .\r\n( 8 ) . الجامع الشرايع ، ص 248 .\r\n( 9 ) . دروس ، ج 3 ، ص 302 .\r\n","page_name":" 402 ","page_number":402},
  {"content":"\r\n\r\nقوله : و لكن خلاف الشيخ و ابن سعيد مبنى . . . : تا به حال قول به عدم جواز مطرح بود از اين‌جا زمينه‌سازى براى قول به جواز مىكنند . نخست مىفرمايند : ادّعاى اجماع عده‌اى بر عدم جواز ، قابل قبول نيست زيرا مخالفت شيخ طوسى و ابن سعيد با قول به جواز و اختيار كردن عدم جواز مبنائى است يعنى آن‌ها بر مبناى خودشان كه ملكيت را متوقف بر انقضاء زمان خيار مىدانند ، فتوا به عدم جواز تصرف مشترى در زمان خيار بايع داده‌اند والّا اگر مبناى مشهور را داشتند معلوم نبود باز هم طرفدار عدم جواز مىشدند پس ادعاى نفى خلاف يا اجماع ناتمام است . سپس نمونه‌هايى را ذكر مىكنند كه تصرف غير ذىالخيار در زمان خيار در مواردى مثل رهن و غيره از سوى فقهاى بزرگ تجويز شده است .\r\nمحقق در شرايع مىفرمايد : مشترى مىتواند مبيع را در زمان خيار رهن بگذارد ضمناً فرق ندارد كه خيار فقط براى بايع باشد ( كه مفروض بحث است ) يا براى مشترى باشد يا براى هر دو ( و رهن هم از جمله تصرفاتى است كه مانع از استرداد عين به بايع مىشود ، مع ذلك محقق تجويز كرده ، بلكه ظاهر كلام محقق در شرايع اين است كه مسأله در ما بين تمام كسانى كه طرفدار ملكيت هستند و مىگويند : به نفس عقد مشترى مالك متاع شود ( بر خلاف شيخ طوسى و ابن سعيد ) ، اجماعى است و همهء اين‌ها رهن مبيع را در زمان خيار بايع جايز مىدانند . « 1 »\r\nو باز ظاهر محقق در شرايع در باب زكات ، جواز تصرف غير ذىالخيار است چون فتوا داده به اين كه اگر مشترى مالك نصاب شود ( يك سال هم بگذرد ، ساير شروط هم باشد ) زكات بر او واجب مىشود و بايد زكات مبيع را اخراج كند با اين كه اين تصرّف مانع از خيار بايع مىشود ولى فرموده اشكالى ندارد بلكه لازم است ولو با ثبوت خيار بايع . « 2 »\r\nالبته مرحوم شهيد ثانى در مسالك كه شرح شرايع است در هر دو مورد رهن و زكات ، در جواز اين تصرف اشكال كرده ( اما جواز رهن اشكالش اين است كه موجب ابطال حق بايع است و مشترى حق ندارد اين كار را بكند و در حكم به وجوب زكات نيز همين اشكال را دارد . ) ضمناً در بيان اشكال به‌گونه‌اى بيان كرده‌اند كه از مسالك استظهار مىشود كه خود محقق هم به منشأ اشكال معترف بوده كه اين كارها با حق خيار بايع منافات دارد . « 3 »\r\nظاهر كلام علامه هم در قواعد در باب رهن همين است كه تصرف مشترى در مبيع به گرو گذاشتن جايز است « 4 » باز جامع المقاصد كه شرح قواعد است به اين فتوا اشكال كرده به همان اشكالى كه از مسالك شهيد ثانى به محقق اول در شرايع مطرح شد . « 5 »\r\n\r\n\r\n","description":"","footnote":"\r\n( 1 ) . شرايع ، ج 2 ، ص 77 .\r\n( 2 ) . همان ، ج 1 ، ص 141 .\r\n( 3 ) . مسالك ، ج 1 ، ص 360 .\r\n( 4 ) . قواعد ، ج 2 ، ص 110 .\r\n( 5 ) . جامع المقاصد ، ج 5 ، ص 54 .\r\n","page_name":" 403 ","page_number":403},
  {"content":"\r\n\r\nقوله : لكن صريح كلامه فى التذكرة . . . : تا به حال ظاهر سخن محقق در شرايع و علامه در قواعد مطرح بود و جاى مناقشه و اشكال داشت كه شايد ظاهر مراد نباشد ، ولى علامه در تذكرة در باب بيع صرف ، صريحاً فرموده : تصرف در زمان خيار طرف بلامانع است « 1 » ( و نص قابل توجيه نيست . )\r\nو نيز صريح كلام شهيد در دروس همين است چون ايشان در باب صرف فرموده : اگر يكى از طرفين بيع صرف ، در مجلس معامله نقدى را كه گرفته به فرد ثالث بفروشد اين بيع جايز است ( با اين كه تا مجلس باقى است رفيق او حق‌الخيار دارد و وى در زمان خيار طرف فروخته و تصرف ناقل مرتكب شده ولى شهيد تجويز كرده است . )\r\nالبته شيخ طوسى فرموده : اين بيع ممنوع است چون مانع استفاده ديگرى از حق‌الخيار مىشود « 2 » ولى شهيد در دروس فرموده : ما اين منع را قبول نداريم و مىگوييم : خيار ذىالخيار هم به قوت خودش باقى است « 3 » ( و پس از اعمال خيار عين كه نبود نوبت به بدل مىرسد و مثل يا قيمت را استرداد مىكند . )\r\nعلامه هم در مختلف در بيع صرف تصريح دارد به اين كه : غير ذىالخيار حق دارد مالى را كه به دستش رسيده به فرد ثالث بفروشد ضمناً حق‌الخيار طرف معامله اول هم باطل نمىشود . « 4 » ظاهر شهيد اول در لمعه نيز همين است ، بلكه صريح شهيد در لمعه در مسألهء رهن مالى كه متعلق خيار ديگرى است همين جواز است « 5 » ولو شهيد ثانى در شرح لمعه اين سخن ماتن را به گونه‌اى شرح كرده كه خالى از تكلف نيست . « 6 » ( يعنى فرموده : منظور اين است كه مشترى فعلًا پول ندارد كه بدهد و مبيع را نزد خود بايع رهن مىگذارد تا پول بياورد ، نه اين كه به فرد ثالث رهن دهد . ولى اين شرح و توجيه خلاف ظاهر است . )\r\nقوله : و يمكن ان يقال انّ قول الشيخ و من تبعه . . . :\r\nتا به حال مىگفتيم : شيخ طوسى و پيروان او كه تصرف را در زمان خيار منع مىكنند به دليل مبناى خاص آن‌ها است كه ملكيت را منوط و موقوف به انقضاء خيار مىدانند . روى اين اصل مشترى در زمان خيار بايع ، مالك مبيع نيست پس حق تصرف هم ندارد ولى در اين فراز مىفرمايد : شايد منشأ منع شيخ طوسى و من تبع او ( ابن سعيد حلى ) اين مبناى خاص نباشد زيرا در مقام تعليل منع تصرف نگفته‌اند : مشترى حق تصرف ندارد چون مالك نيست ، بلكه به اين استناد كرده‌اند كه : چون تصرف او موجب ابطال حق‌الخيار بايع مىشود لذا حق ندارد و اگر منع شيخ بر مبناى خاص\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 514 .\r\n( 2 ) . مبسوط ، ج 2 ، ص 96 .\r\n( 3 ) . دروس ، ج 3 ، ص 302 .\r\n( 4 ) . مختلف ، ج 5 ، ص 117 .\r\n( 5 ) . اللمعة الدمشقيّه ، ص 138 .\r\n( 6 ) . شرح لمعه ، ج 4 ، ص 70 .\r\n","page_name":" 404 ","page_number":404},
  {"content":"\r\n\r\nخودش بود ، بهتر بود به دليل اول استناد كند و بگويد چون مالك نيست و بلكه متعين همين بود ، نه اين‌كه به مانع بودن تصرف از اعمال خيار استناد كند كه در رتبهء بعد و فرع بر مالكيت است . پس ، از اين تعليل استفاده مىشود كه فتواى شيخ به منع تصرف مشترى ، مبتنى بر مبناى خاص او نيست .\r\nقوله : بل لعل القول بعدم الانتقال . . . : نه‌تنها منع از تصرف مبتنى بر مبناى خاص شيخ نيست بلكه چه‌بسا به‌عكس باشد يعنى جا دارد كسى بگويد : مبناى شيخ طوسى به عدم انتقال مبيع در زمان خيار به مشترى ، منشأش منع از تصرف است كه اين منع را مفروع عنه و مسلّم گرفته و بر همين اساس آن مبنا را اختيار كرده كه پس مالك نيست و گرنه چرا منع مىشد . و اين برداشت از تقرير شهيد در دروس استفاده مىشود كه مىفرمايد : در اين كه آيا مشترى به خود عقد مالك مبيع مىشود يا پس از انقضاء خيار مالك مىشود و انقضاء خيار هم آيا كاشفيت دارد از ملكيت از اول عقد يا ناقل ملك به مشترى است از حالا به بعد ؟ مورد اختلاف است و منشأ خلاف اين است كه : از طرفى ناقل خود عقد بيع است و غرض از خيار ، استدراك و جبران مال است و منافاتى با مالك بودن از زمان عقد ندارد . اين وجه كشف است .\r\nو از طرف ديگر هدف و غايت از مالك شدن تصرف كردن است و فرض اين است كه در مدت خيار ، مشترى حق تصرف ندارد ، پس غايت ملك تامين نشده پس خود ملكيت نيست . اين وجه نقل است « 1 » و از اين بيان استفاده مىشود كه مالك نشدن به‌خاطر ممنوعيت از تصرف است نه اين‌كه منع از تصرف به‌خاطر عدم تملك باشد و اصل امتناع تصرف در زمان خيار ، مسلّم است و هر دو گروه ( مشهور و شيخ طوسى ) قبول دارند . مگر منظور آنان از منع تصرف ، اين باشد كه در زمان خيار ، تصرف لازم ممنوع است يعنى تصرفى كه ذىالخيار نتواند با فسخ خود ، آن را ابطال كند و اگر فسخ كرد طرف ضامن عين يا بدل نباشد ، چنين تصرفى ممنوع است و مىدانيم كه تصرف در زمان خيار اين‌گونه نيست . پس مراد منع از اصل تصرف نيست بلكه منع از نفوذ تصرف و لزوم آن است و چنين تصرفى از مشترى ممنوع است كه اگر مراد اين باشد فرازى كه با « بل لعل القول . . . » ذكر كرديم ناتمام است و مبناى شيخ طوسى مبتنى بر منع از تصرف نيست ، بل الامر بالعكس .\r\nقوله : و الحاصل انّ كلمات العلامه . . . : سخنان علامه و شهيد و ديگران را تاكنون آورديم ، در پايان مىفرمايد كلمات آقايان در اين رابطه مضطرب است و خيلى شفاف نيست كه حتماً تصرف غير ذىالخيار در زمان خيار جايز است يا ممنوع است و به هر حال در مسأله در قول وجود دارد : 1 . منع از تصرف ناقل و متلف 2 . جواز آن .\r\n\r\n\r\n","description":"","footnote":"\r\n( 1 ) . دروس ، ج 3 ، ص 270 .\r\n","page_name":" 405 ","page_number":405},
  {"content":"\r\n\r\nقوله : ثم ان الظاهر عدم الفرق : آيا در مسألهء ما كه تعرف غير ذىالخيار باشد ، ميان تصرف در مبيع به نحو بيع و هبه و . . . با تصرف در آن به نحو عتق ( كه اگر عبد است آزادش كند ) فرق است ؟ يا نه ؟ به نظر ما فرقى نيست ، اگر جايز است همهء اين‌ها جايز است و گرنه نه ، ولى از كلمات بعضى « 1 » استفاده مىشود كه فرق گذاشته‌اند و ساير تصرفات را منع كرده‌اند ولى عتق را تجويز نموده‌اند به اين دليل كه جانب‌عتق غلبه داده شده در شرع مقدس ، ( ولى اين ناتمام است زيرا معناى تغليب اين است كه اگر ، هم عتق و هم غير آن جايز بود جانب عتق غلبه دارد نه مطلقاً . )\r\nو نيز به نظر ما فرقى ميان تصرف ناقل و متلف وجود ندارد ، اگر جاير است هر دو جايز است و گرنه نه ، ولى صاحب مقابيس فرق گذاشته و اتلاف را منع كرده ولى ساير تصرفات را ولو ناقل باشد جايز داشته منتها با اين بحث كه اگر ذىالخيار فسخ كرد آن تصرف ناقل ابطال مىشود و اين نقل مشترى منفسخ مىشود و عين به ملك بايع برمىگردد ، آن هم بحث است كه آيا نقل مشترى با فسخ بايع از اول منفسخ مىشود يا از حالا كه فسخ كرد منفسخ مىشود ؟ ثمرهء اين بحث هم در نمائات ظاهر مىشود كه اگر از اول فسخ شود نمائات و منافع مستوفات و غير مستوفات برمىگردد و فرد ثالث ضامن است و اگر از حين فسخ باشد منافع مال فرد ثالث است و اگر استيفا كرده ضامن نيست « 2 » و شايد وجه اين تفصيل آن است كه ساير تصرفات ، مانع از رد عين نيست زيرا فسخ مىكند و عين را پس مىگيرد ، ولى اتلاف مانع است پس در مسئلهء چهار قول شد :\r\n1 . منع از تصرف مطلقا 2 . جواز تصرف مطلقاً 3 . جواز عتق و منع ساير تصرفات 4 . جواز تصرف ناقل و منع تصرف متلف .\r\nقوله : حجة القول بالمنع انّ الخيار حق يتعلّق بالعقد . . . :\r\nدر اين فراز دليل قول اوّل را كه قول به منع و عدم جواز تصرف ناقل و متلف بود ، ذكر مىكنند و آن اين كه :\r\nخيار حقى است كه به خود عقد تعلّق مىگيرد ( زيرا در آغاز خيارات در تعريف آن گفتيم : « الخيار ملك فسخ العقد » ، « او السلطنة على فسخ العقد » و . . . ) پس خيار داشتن يعنى مسلط بودن بر فسخ و ازاله عقدى كه واقع شده است و عقد هم به عوضين تعلّق مىگيرد ( چون ايجاب عبارت است از « بعثُ هذا بهذا » و متعلق بيع ، اين متاع در برابر اين ثمن است و هكذا قبول . ) پس خيار حقى است كه به واسطهء عقد به خود عوضين و عين ثمن و مثمن تعلق مىگرد و مفادش اين است كه من سلطنت دارم معامله را فسخ كنم و عين مبيع را كه از ملك من خارج شده و به مشترى منتقل شده دوباره به ملك خود برگردانم و ثمن را كه از ملك مشترى درآمده و به ملك من داخل شده مجدداً به ملك او مسترد كنم . آن‌گاه اگر خيار به خود عين مبيع تعلق گرفته و ذىالخيار در خود\r\n\r\n\r\n","description":"","footnote":"\r\n( 1 ) . مفتاح الكرامة ، ج 4 ، ص 602 .\r\n( 2 ) . مقابيس ، ص 200 .\r\n","page_name":" 406 ","page_number":406},
  {"content":"\r\n\r\nعين حق دارد ، طرف مقابل و غير ذىالخيار حق ندارد و شرعاً جايز نيست در اين عين تصرفى كند كه با حق وى منافى باشد و مبطل حق وى باشد يعنى عين را تلف كند يا به شخص ديگر منتقل كند . اين عمده دليل طرفداران عدم جواز تصرف ناقل و متلف در زمان خيار از غير ذىالخيار است .\r\nضمناً روشن شد كه ميان تلف مبيع خودبه‌خود ، با اتلاف آن از سوى غير ذىالخيار فرق است و كسى نمىتواند بگويد : همان‌طور كه عند التلف حق به بدل عين ( مثل يا قيمت ) منتقل مىشود ، پس بايد اتلاف هم جايز باشد و عندالاتلاف حق خيار به‌بدل تعلق گيرد ، خير اين حرف ناتمام است و قياس مع‌الفارق است زيرا اگر خودبه‌خود تلف شود با توجه به بقاء خيار طرف ، قهراً منتقل به بدل مىشود ولى در فرض اتلاف ، با توجه به اين كه حق به عين تعلق گرفته مشترى حق ندارد عين متعلق حق غير را ، اتلاف كند و عمداً از بين ببرد و شرعاً كار حرامى كرده ( گو اين‌كه اگر چنين كارى كرد نوبت به بدل مىرسد ولى شرعاً حق ندارد چنين كند . )\r\nتنظير : در باب رهن هم اگر عين مرهونه خودبه‌خود تلف شد حق الرهن به بدل آن تعلّق مىگيرد ولى اين دليل نمىشود كه شخص مرتهن بتواند عين مرهونه را تلف كند ، يا شخص راهن چنين حقى داشته باشد ، بلكه هيچ كدام حق ندارند در حين مرهونه تصرف كنند و آن را تلف نمايند . پس ميان تلف قهرى با اتلاف عمدى فرق است .\r\nقوله : و يؤيد ما ذكرنا انهم . . . : مؤيد اين مطلب كه حق‌الخيار به خود عين تعلّق مىگيرد و لذا اتلافش جايز نيست ، اين است كه فقهاء به اتفاق كلمه فرموده‌اند : همين تصرف ناقل اگر با اجازهء شخص ذىالخيار انجام پذيرد ( نه‌تنها شرعاً و تكليفاً جايز و حلال است بلكه ) خيار طرف هم ساقط مىشود .\r\nكيفيت تأييد : اگر حق خيار متعلق به عين نبود تصرف با اذن ، موجب سقوط آن نمىشد زيرا منافاتى نيست ميان تصرف كردن با عدم التزام به عقد و ارادهء فسخ داشتن ، كه هم تصرف صحيح باشد و هم خيار باقى باشد و در نتيجه اگر تلف كرد يا به ديگرى منتقل كرد طرف اعمال خيار كند و قيمت را اخذ كند ، از اين كه فرموده‌اند اگر با اذن تصرف كرد خيار ساقط مىشود ، به خوبى استفاده مىشود كه خيار به عين تعلق مىگيرد و عين ، متعلق حق ذىالخيار است و طرف حق ندارد آن را تلف كند يا منتقل كند چون در متعلق حق غير بدون اذن او تصرف نموده است . اين بود نهايت وجه قول به منع با مؤيدى كه داشت .\r\nقوله : لكنّه لايخلو عن نظر فانّ الثابت . . . :\r\nپس از توجيه قول به منع و تأييد آن با مؤيدى ، در اين فراز مىفرمايد : با اين همه ، اين قول خالى از نظر و اشكال نيست زيرا آن مقدارى كه از ادلّهء خيار ثابت و مسلم است اين است كه ذىالخيار\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nسلطنت دارد بر فسخ عقد و در اين جهت فرقى ميان وجود عين و فقد و تلف آن نيست و شاهد مطلب تفاسخ طرفين است پس از تلف ثمن و مثمن ، و تفاسخ يعنى فسخ كردن هر دو طرف و شرعاً حق دارند پس از تلف همچنين كارى بكنند ، پس خيار حقى است كه طرف دارد و مىتواند معامله را فسخ كند چه عين ، موجود باشد يا تلف شده باشد ، آن‌گاه از اين ادلّه ، حكم تصرف و تلف استفاده نمىشود كه آيا طرف مقابل حق دارد در عين منتقل اليه تصرف كند يا نه ؟ تلف كند يا نه ؟ و وقتى حكم اين تصرفات از ادلّهء خيارات استفاده نشد برمىگرديم به عموم سلطنت مردمان بر اموال خودشان « الناس مسلطون على اموالهم » و به حكم اين عمومات غير ذىالخيار حق تصرف ( هر نوع تصرفى ) دارد و اگر پس از تصرف او ، ذىالخيار فسخ كرد و دست‌رسى به عين نبود نوبت به بدل مىرسد .\r\nتنظير : در باب شركت دو يا چند نفر به صورت مشاع در زمين ، از ابتدا شريك ديگر حق شفعه دارد ولى اين حق مانع از آن نيست كه اين شريك سهم مشاع خود را بفروشد و به فرد ثالث منتقل كند و تصرف ناقل انجام دهد ، بلكه مجاز است منتهى شفيع هم حق دارد اخذ به شفعه كند و اگر عين موجود است به ملك خود برگرداند .\r\nقوله : و مجرّد الفرق ينهما . . . : گويا كسى مىگويد : قياس مع‌الفارق است زيرا در باب شفعه ، معامله شريك انجام شده و فرد ثالث ، مالك سهم مشاع شده و تا اخذ به شفعه نشده ملك او مستقر است نه متزلزل و حق شفعه عبارت است از سلطنت شفيع بر نقل و انتقال جديد ( و لذا به عين ثمن سابق نيست بلكه به مثل آن است ولو عين آن در نزد فروشنده موجود باشد . ) ولى حق‌الخيار چنين نيست بلكه خيار عبارت است از سلطنت فرد بر ازالهء عقد و ارجاع ملك به حالت سابقه و قبل از معامله ( و لذا عين مثمن را برمىگرداند و عين ثمن را اگر شخصى بوده پس مىدهد و تا عين موجود باشد جاى بدل و ثمن ديگر نيست . ) پس قياس درست نيست .\r\nقوله : لايؤثر فى الحكم المذكور : مرحوم شيخ در جواب مىفرمايد : وجه الفرق مذكور را قبول داريم ولى اوّلًا اين تأثيرى در حكم مذكور ( جواز تصرف يا عدم آن ) ندارد و دليل آن نيست كه در مانحن فيه تصرف در منتقل اليه ممنوع باشد و ثانياً قبول نداريم كه ملك مشترى در باب شفعه مستقر شد . باشد بلكه ملكيت در آن باب اولى به تزلزل از ملك در مورد حق‌الخيار است زيرا اخذ به شفعه به اتفاق كلمه تصرفات مشترى را باطل مىكند و كسى نگفته جاى رجوع به بدل باشد . در حالى كه در مورد خيار چنين اتفاقى نيست بلكه اختلافى است و برخى مىگويند تصرفات صحيح است و اگر فسخ كرد نوبت به بدل مىرسد .\r\nقوله : وامّا حق الرهن . . . : طرفدار منع تصرف ناقل و متلف ، گفت فرق است ميان تلف قهرى و\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nاتلاف عمدى و تنظير كرد به باب رهن و عين مرهونه . . . ، مرحوم شيخ مىفرمايد : قياس مانحن فيه به باب رهن مع‌الفارق است زيرا اوّلًا رهن يعنى وثيقه و گرو و چيز محكمى كه روز مبادا مرتهن بتواند از آن ، حق خود را استيفا كند و خود اين معنى كافى است كه دلالت كند بر وجوب ابقاء عين مرهونه و اتلافش جايز نباشد ، ولى باب حق‌الخيار چنين نيست و خيار سلطنتى است بر فسخ عقد و پس از فسخ اگر عين مال موجود است عين را استرداد مىكند و اگر به هر دليل قهرى يا عمدى اتلاف شده ، بدلش را مىگيرد و مثل عين مرهونه نيست .\r\nو ثانياً در باب رهن هم اجماع داريم و هم نص خاص داريم بر اين كه تصرف در رهن جايز نيست مطلقاً ( چه تصرف ناقل و چه غيرناقل ، چه متلف و چه غيرمتلف ) ولى در مانحن فيه چنين اجماع يا نصى در كار نيست . پس قياس مع‌الفارق است .\r\nقوله : وامّا سقوط الخيار بالتصرف الذى اذن فيه . . . :\r\nمطلبى كه به‌عنوان مؤيد براى استدلال منع ذكر كرديم كه اگر ذىالخيار اذن دهد و طرف تصرف كند خيارش ساقط مىشود ، آن هم به نفع قول به منع نيست و مؤيد اين نمىشود كه خيار به عين تعلّق بگيرد ، زيرا اذن مزبور دليل عرفى و كاشف نوعى است از اين كه ذىالخيار از فسخ بيع ، صرف‌نظر و غمض عين كرده و راضى شده به معامله ، و در واقع اذن مزبور از باب اسقاط حق‌الخيار است نه از باب اين كه اذن در تصرف عقلا با بقاء خيار منافى باشد تا اين را شاهد بگيريد بر تعلق خيار به عين . پس خيار به عقد تعلق گرفته و طرف در هر حال مىتواند عقد را فسخ كند وامّا اين كه طرف ديگر در مدت خيار حق تصرف دارد يا ندارد ؟ ربطى به دليل خيار و جواز فسخ ندارد و به حكم عموم « الناس مسلطون على اموالهم » حق تصرف دارد و اين عموم با حق‌الخيار طرف تفييد نشده و خيار او مزاحم سلطنت مالك نيست و برفرض شك در تقييد و تخصيص ، به اصالة العموم « الناس مسلطون » تمسك مىكنيم . در نتيجه مرحوم شيخ طرفدار جواز تصرف ناقل و متلف است از سوى غير ذىالخيار در مدت خيار .\r\nقوله : فىالخيارات الاصليه ، وامّا الخيارات المجعولة بالشرط :\r\nخيارات از يك منظر دو دسته است : 1 . خيارات اصلى كه به جعل شرعى در معامله جعل شده‌اند و حكم اصلى و اولى شرع هستند نه عارضى مثل خيار مجلس ( كه در هر معامله‌اى مادام المجلس منعقداً خيار هست ) ، خيار حيوان ، خيار عيب . تا به حال كلام در اين قسم از خيارات بود و ديديم كه وجود اين‌گونه خيارات مانع از تصرف غير ذىالخيار نشد .\r\n2 . خيارات عارضى يا خياراتى كه با جعل طرفين درست مىشود نه اين كه از اصل معامله شرعاً باشد بلكه اگر طرفين قرار دادند هست و گرنه نه ، مثل خيار شرط ممكن است كسى بگويد\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nاين‌ها با خيارات اصلى فرق دارند و در اين‌جا تصرف غير ذىالخيار در عين جايز نيست زيرا ظاهر شرط خيار كردن ( كه مثلًا تاده روز حق فسخ داشته باشم ) اين است كه شرط كننده خواهان بقاء ملك است يعنى در اين مدت ، عين باشد تا اگر خواست و فسخ كرد ، خود عين را استرداد كند و عين براى او مرضوعيت دارد ، از اين جهت تصرف ناقل و متلف جايز نيست .\r\nبلكه مىتوان گفت در كليهء خيارات چه اصلى و چه جعلى مطلب از اين قرار است و حكمت وجود خيار ( شرعى يا جعلى ) عبارت است از اين كه ذىالخيار بتواند خود عين را استرداد كند و پس بگيرد . با اين تفاوت كه در خيارات مجعوله به جعل طرفين ( خيار شرط ) علت جعل خيار است و منافاتى ندارد با بقاء خيار معل‌التلف ولو خيار مجعول ، زيرا سلطنت بر استرداد عين علت جعل خيار است نه علت مجمول كه خود خيار باشد پس منافاتى نيست كه عين هم تلف شد خيار شرط باشد و در خيار اصلى هم كه سلطنت مزبور حكمت خيار است نه علت تا حكم دائرمدار آن باشد و به طريق اولى با تلف هم خيار باقى است .\r\nقوله : و عليه فيتعين الانتقال . . . : حال كه منافاتى نيست ميان اصل خيار و بقاء آن پس از تلف ، اگر چنان‌چه غير ذىالخيار در مبيع تصرفى نكرده بود و ذىالخيار فسخ كرد كه بحثى نيست و اگر تصرف كرده بود چنان‌چه تصرفش به نحو اتلاف بود و عين را تلف كرده بود معيّناً پس از فسخ حق دارد بدل بگيرد ( مثل يا قيمت ) وامّا اگر تصرفى كرده كه مانع است از انتقال عين از ملك متصرف ، مثلًا جاريه‌اى خريده بود و در مدت خيار ، فروشنده جاريه را وطى كرده و مستولده ساخته در اين‌جا تكليف چيست ؟\r\nآيا حق‌الخيار مقدم است و باز هم بايع مىتواند فسخ كند و جاريه را برگرداند ؟ يا استيلاد وام ولد شدن مقدم است و قابل برگشت به بايع نيست و اگر فسخ كرد بدل را كه قيمت است مىگيرد ؟ دو وجه است :\r\n1 . حق‌الخيار اولويت دارد چون او سابق بر استيلاد است و هر حق جلوتر باشد مقدم است .\r\n2 . استيلاد مقدم است زيرا مانع شرعى از استرداد عين است و همان‌طور كه مانع عقلى ( تلف عين ) موجب مىشد كه اگر فسخ مىكرد معيّناً بدل را اخذ كند ، مانع شرعى ( استيلاد ) هم مثل مانع عقلى است ، پس اگر فسخ كرد بدل را مىگيرد .\r\nمرحوم شيخ همين وجه ثانى را قوىتر مىدانند و اختيار مىكنند . و از كلام علامه در تذكره همين وجه ثانى آشكار مىشود ، آن‌جا كه در باب صرف فرموده : اگر يكى از متصارفين در مدت خيار ( در مجلس معامله ) نقدى را كه به او منتقل شده به فرد ثالث فروخت ، اين بيع دوم صحيح است و منافاتى هم با ثبوت خيار براى متعاقدين ندارد « 1 » در اين‌جا هم صحت استيلاد و تقديم آن ، منافاتى با وجود خيار ندارد .\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 514 .\r\n","page_name":" 410 ","page_number":410},
  {"content":"\r\n\r\nقوله : و منه يعلم حكم نقله عن ملكه : حكم اتلاف معلوم شد ، حكم استيلاد و تصرفى كه مانع از انتقال عين از ملك متصرف به ملك ذىالخيار است نيز روشن شد ، وامّا حكم تصرف ناقل : اگر غير ذىالخيار در مدت خيار ، مبيع را به شخص ثالث منتقل كرد ( به بيع يا هبه و . . . ) باز حق خيار طرف باقى است و اين معامله هم صحيح است به حكم « الناس مسلطون » و اگر فسخ كرد نوبت به بدل مىرسد و حق دارد مثل يا قيمت را مطالبه كند . زيرا وقتى به حكم « الناس مسلطون » مشترى اول حق داشت بفروشد ، پس آثار و لوازم اين تصرف هم بار مىشود و دليل نداريم كه اين‌ها را ناديده بگيريم ، پس معامله دوم صحيح و لازم است و مشترى دوم بر اين مال مسلط است و حق هر نوع تصرفى دارد و كسى نمىتواند بدون رضايت او ، عين را از چنگش خارج ساز و قهراً اگر ذىالخيار معاملهء اول را فسخ كرد نوبت به بدل مىرسد .\r\nقوله : عداما يتخيل من ان تملك العاقد الثانى : معلوم شد كه غير ذىالخيار حتى حق دارد مالى را كه به او منتقل شده ، در مدت خيار به ديگرى بفروشد آن هم به بيع صحيح و لازم ، و تمام آثار و لوازم تصرف مالكانه ، بر آن مترتب شود و داعى نداريم كه اين احكام را مترتب نكنيم ، مگر يك امر كه مرحوم صاحب مقابيس به اين دليل نقل از ملك را اشكال كرده و آن امر اين است كه مالك شدن عاقد دوّم ( مشترى دوم مثلًا كه از مشترى اول و غير ذىالخيار خريده ) مبتنى بر عقد اوّل است ( چون مشترى اول از اين راه خودش مالك شده و راه ديگرى نيست ) و وقتى ذىالخيار عقد اول را فسخ كرد و عقد اول در سايهء فسخ ، زايل و مرتفع و كان لم يكن شد و مثل اين شد كه گويا از اول نبوده ، قهراً از لوازم لاينفك ارتفاع عقد اول ، اين خواهد بود كه تصرفات و عقودى هم كه مشترى اول براساس عقد اول انجام داده بود و به مشترى دوم فروخته بود ، آن هم مرتفع و زايل مىشود و وجهى براى حكم به صحت و لزوم تصرف ناقل غير ذىالخيار نخواهيم داشت .\r\nخلاصه اين كه عاقد دوم ، مبيع و ملك را از مشترى اول تلقى مىكند و وقتى با فسخ ذىالخيار و بايع اوّلى معامله بهم خورد و شراء مشترى اوّل كان لم يكن شد و بايع اولى مالك عين مبيع شد آن هم به ملكيت سابق بر بيع دوّم ، قهراً نوبت به معاملهء دوم نمىرسد و عقد ثانى هم كه مبتنى و مستند به اولى بود و مبناى ديگرى نداشت ، باطل و زايل مىشود . « 1 »\r\nقوله : و يمكن دفعه بانّ تملك العاقد الثانى . . . :\r\nمرحوم شيخ در پاسخ صاحب مقابيس مىفرمايد : قبول داريم كه مالك شدن عاقد دوّمى ( مشترى دوم ) مستند به مالكيت مشترى اوّل است ولى مالكيت مشترى اول براى يك لحظه كافى است كه وى در آن لحظات سلطنت بر مبيع داشته باشد و اين سلطنت موجب مىشود كه تمام تصرفات از\r\n\r\n\r\n","description":"","footnote":"\r\n( 1 ) . مقابيس ، ص 201 .\r\n","page_name":" 411 ","page_number":411},
  {"content":"\r\n\r\nجمله بيع او نافذ باشد و لازم نيست براى هميشه مالك و مسلط باشد تا نقل و تمليك او صحيح و لازم باشد . وامّا اين كه وقتى بايع اولى ( ذىالخيار ) معامله را فسخ كرد عقد اول كان لم يكن و نابود مىشود و . . . ، ما هم قبول داريم ولى اين زائل شدن نسبت به مابعد فسخ است نه از اوّل امر ، چون فسخ رفع عقد ثابت از حين فسخ است نه از حين عقد . ولذا ما محذورى از صحت و لزوم تصرف ناقل او نمىبينم .\r\nقوله : و قد ذهب المشهور الى انّه لوتلف . . . : اين فراز شاهدى بر پاسخ شيخ از مقابيس است و آن اين كه اگر دو نفر معامله كردند و يك طرف ( مشترى مثلًا ) عوض را گرفت و ان را به فرد ثالث يا مشترى ديگر فروخت ، در حالى كه هنوز عوض ديگر ( ثمن مثلًا ) از مشترى اخذ نشده بود و قبل از قبض چون عين خارجى بود تلف شد ، در اين‌جا مشهور فرموده‌اند : بيع اول خودبه‌خود منفسخ مىشود ولى بيع ثانى باطل نمىشود و مشترى اول كه به دومى فروخته و نمىتواند پس بگيرد ، ضامن است كه بدل مبيع را به بايع اول بدهد ( مثل يا قيمت ) . حال در اين‌جا هم عقد ثانى مبتنى بر عقد اول است و مع ذلك با تلف عوض قبل از قبض ، عقد اول منفسخ شد ولى عقد دوّم به حال خود باقى است ، پس سخن مقابيس ناتمام است .\r\nاگر كسى بگويد قياس مانحن فيه به باب تلف يكى از دو عوض قبل از قبض ، مع‌الفارق است زيرا در مانحن فيه تزلزل عقد مستند به يك امر ارادى و اختيارى است كه خيار باشد ولى در مورد تلف ، تزلزل عقد اول مستند به امر قهرى و اضطرارى است كه تلف عوض قبل از قبض باشد . پس نتوان حكم اين دو را يكى دانست شيخ اعظم مىفرمايد :\r\nاين فرق‌گذارى تأثيرى در مطلب ما ندارد و از زاويهء مورد بحث ما فرق ميان تزلزل ارادى و قهرى نيست و ملاك ، مبتنى بودن عقد ثانى بر اول است و اگر اين كافى است براى زوال دوّمى نزد زوال اولى ، بايد در مورد مشهور هم كافى باشد و اگر كافى نيست كه نيست پس در مورد بحث ما هم نبايد كافى باشد .\r\nقوله : ثم انه لافرق بين كون العقد : از نظر شيخ اعظم غير ذىالخيار در زمان خيار حق هر نوع تصرفى در مبيع يا منتقل اليه دارد ، چه تصرف متلف ، چه استيلاد كه كالتالف مىشود و چه تصرف ناقل ، حال مىفرمايد : ضمناً فرقى ندارد كه غير ذىالخيار به نقل لازم مال را به ديگرى منتقل كند يعنى به او بفروشد به بيع لازم ، يا به نقل جايز منتقل كند يعنى هبه كند در هر حال با فسخ ذىالخيار معاملهء اول منفسخ مىشود و بدل را مىگيرد ولى معاملهء ثانى به قوت خود باقى است ، سر مطلب اين است كه در نقل جايز ( مثل هبه يا بيع خيارى دوم ) همان مشترى اول و عاقد دوم حق دارد معاملهء دوم را فسخ كند و معناى تزلزل اين است نه اين كه بايع اول كه نسبت به معاملهء دوم اجنبى است او حق فسخ داشته باشد .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nبلى در فرض نقل جايز يك مطلب هست و آن اين كه عاقد اول يا ذىالخيار حق دارد مشترى را ملزم كند كه از هبه‌اش رجوع كند يا بيع دوم را فسخ كند تا خود عين به ملك ذىالخيار برگردد و دليل اين حق اجبار ، آن است كه بدل دادن براى حيلولت عاقد دوم است بين ذىالخيار و عين و بدل كذائى فقط در فرض تعذر مبدل متصور است و با تمكن از تحصيل عين ، همين لازم است . پس فرق است ميان نقل لازم و جايز .\r\nولى اين هم قابل جواب است به اين كه قبول داريم كه بدل حيلوله در جائى است كه مبدل متعذر باشد ، ولى اين حرف مال جائى است كه مبدل متعذر بر ملك مستحق بدل باقى باشد مثل انگشترى كه گم شده يا به دريا افتاده يا مالى كه غصب شده يا عبدى كه آبق شده كه در همهء اين‌ها مال بر ملك مالكش باقى است و چون طرف ، باعث گم شدن و به دريا افتادن و . . . شده ؛ بايد بدل بدهد تا عين مبدل پيدا شود و . . .\r\nولى در مانحن فيه مبدل كه عين مبيع باشد بر ملك ذىالخيار باقى نيست و فرض اين است كه فروخته و از ملك خود منتقل كرده ، در اين‌جا اگر مشترى به فرد ثالث فروخت و منتقل كرد سپس ذىالخيار اعمال خيار كرد ، جاى بدل حيلولت و تمكن از مبدل و اين حرف‌ها نيست . و به بيان شيخ اعظم :\r\nعين مبيع ملك عاقد دوّمى شده و فسخ ذىالخيار اقتضا دارد كه معوض از ملك همان كسى خارج شود كه عوض در ملك او داخل مىشود و كسى كه عوض و ثمن به او برمىگردد عاقد اول است ، آن‌گاه محال است كه معوض از ملك عاقد ثانى خارج شود ولى عوض به ملك عاقد اول برگردد ؛ وقتى اين محال شد قهراً بدل معوض بر عاقد اول مستقر مىشود و بايد از عهده برآيد و هيچ دليلى نداريم بر الزام عاقد اول به تحصيل مبدل با فرض دخول مبدل در ملك فرد ثالث ولو به نقل جايز باشد و گوشه‌هايى از اين بحث در خيار غبن گذشت .\r\nقوله : و لكن قد تقدم ان ظاهر عبارة الدروس . . . :\r\nتاكنون تلاش فراوانى كردند تا ثابت كنند كه تصرفات مشترى در منتقل اليه ولو به نحو تصرف ناقل ، جايز و صحيح و لازم است و اگر ذىالخيار معاملهء اول را فسخ كرد بدل را از مشترى اول مىگيرد . حال در اين فراز اين مطالب را تخريب مىكنند و مىفرمايند : ظاهر شهيد اول در دروس « 1 » و ابن سعيد حلى در الجامع « 2 » اين است كه فقهاء اتفاق نظر دارند بر اين كه تصرف غير ذىالخيار در منتقل اليه در زمان خيار طرف ، نافذ نيست و اين خلاف گفتهء ما است و در واقع آن سخنان كه ما گفتيم خلاف اجماع است .\r\nقوله : و توجيهه بارادة التصرف . . . : و اين كه كسى بخواهد آن سخن فقهاء ( مبنى بر عدم نفوذ تصرفات كذائى ) را توجيه كند و بگويد منظور آقايان تصرفى است كه به دنبالش ضمان نباشد اين\r\n\r\n\r\n","description":"","footnote":"\r\n( 1 ) . دروس ، ج 3 ، ص 302 .\r\n( 2 ) . الجامع للشرايع ، ص 248 .\r\n","page_name":" 413 ","page_number":413},
  {"content":"\r\n\r\nنافذ نيست امّا تصرفاتى كه بدنبالش طرف ضامن به بدل شود ، اين موردنظر آقايان نيست و فرض ما اين مورد است .\r\nشيخ مىفرمايد : اين توجيه خيلى بعيد است زيرا از قائلين به جواز تصرف ، مسئلهء رجوع به بدل ظاهر نشده تا بگوييم : مراد آقايان تصرف بدون ضمان به بدل است . آرى فقط در مسألهء عتق و اسيتلاد ( كه مشترى در زمان خيار بايع ، عبد را آزاد كند يا جاريه را مستولده كند ) صحبت از رجوع به بدل شده است .\r\nبنابراين مسأله از حيث انتقال به بدل يا عدم انتقال آن در غايت اشكال است .\r\nقوله : ثم على القول بانفساخ العقد الثانى . . . : پس اين كه با فسخ عقد اول آيا عقد ثانى هم منفسخ مىشود يا نه مشكل شد ولو ما جانب عدم را ترجيح مىداديم ، حال بر فرض كه عقد ثانى هم چون مبتنى بر اولى است منفسخ شود و مهر بطلان بخورد ، آيا از هنگام فسخ عقد اول منفسخ شود يا از اصل و ريشه ؟\r\n( مثلًا اول ماه عقد اول واقع شده ، وسط ماه عقد ثانى ، آخر ماه عقد اول فسخ شد آيا عقد ثانى از همان وسط ماه كه منعقد شد باطل مىشود يا از حالا كه فسخ آمد ؟ ، پس در پانزده روز عقد ثانى ، ثمره در منافع مستوفات و غير مستوفات ظاهر مىشود . ) در اين رابطه دو قول است :\r\n1 . صاحب مقابيس قول دوم را اختيار كرده كه بيع ثانى از اصلش منفسخ مىشود ، به اين دليل كه قانون فسخ اين است كه هريك از طرفين عوض را از ملك طرف ديگر تلقى كند ، يعنى مشترى اول ثمن را از ذىالخيار تلقى كند ، ذىالخيار هم مثمن را از ملك مشترى اول تلقى و دريافت كند و معنى ندارد كه فاسخ ذىالخيار ملك و مثمن را از مشترى دوم تلقى كند و لذا ناگزير با فسخ عقد اول عقد ثانى هم منفسخ شود و عين مبيع به ملك مالك اول ( مشترى اول ) درآيد تا از ملك او به ملك فاسخ ( ذىالخيار ) منتقل شود . « 1 »\r\n2 . مگر كسى ملتزم شود به اين كه عاقد دوم ( مشترى ثانى ) تا زمان فسخ ذىالخيار مالك عين است و از زمان فسخ مالكيت او هم قطع مىشود و مبيع به ملك مشترى اول برمىگردد ، آن‌گاه فاسخ ، ملك را از او تلقّى مىكند تا قانون فسخ هم محفوظ بماند ، ولى اشكال اين التزام آن است كه ما در شرع مقدس ملك موقت نداريم تا كسى بگويد : مشترى دوم تا زمان فسخ ، مالك است نه بيش‌تر ، ولى با « فافهم » اشاره مىكنند به اين كه اوّلًا ملك موقت داريم مثل وقف منقطع ، و ثانياً در حقيقت ملك موقت نيست بلكه ملك متزلزل است و مثل ساير ملك‌هاى متزلزل مىماند كه در دست مشترى اول هم بود باز مالكيت او مادامى بود كه ذىالخيار فسخ نكند .\r\n\r\n\r\n","description":"","footnote":"\r\n( 1 ) . مقابيس ، ص 200 .\r\n","page_name":" 414 ","page_number":414},
  {"content":"\r\n\r\nقوله : ثم انّ المتيقن من زمان الخيار . . . : اين كه عده‌اى گفتند : در زمان خيار ، غير ذىالخيار حق ندارد در منتقل اليه تصرف كند ( ولو ما قبول نكرديم . ) ولى بايد بدانيم كه دو زمان متصور است : يكى زمانى كه خيار طرف در آن وقت ، فعلى و منجز شده مثل خيار مجلس كه از لحظهء وقوع عقد تا زمان تفرق ، منجّز و قطعى است و خيار حيوان كه تا سه روز حتمى و فعل است و مثل زمانى كه در آن زمان شرط خيار شده ( چه متصل به عقد باشد يا منفصل ) در اين زمان هم خيار شرط منجّز است .\r\nو ديگرى زمانى كه خيار در ان زمان منجّز نشده و فعلًا معلق است . حال منجز نشدنش يا به‌خاطر اين است كه هنوز سبب خيار محقق نشده ، مثل خيار تأخير بر مبناى اين كه سبب آن اين است كه اگر بايع تا بيش از سه روز صبر كند متضرر مىشود و لذا مىتواند بيش از آن صبر نكند و اين معنا پس از گذشت سه روز حاصل مىشود و خيار تأخير فعلى مىگردد نه قبل از آن و يا به‌خاطر اين است كه شرط خيار محقق نشده و تا شرط نباشد مشروط هم فعلى نيست مثل بيع خيار به شرط رد ثمن كه طرف منزلش را مىفروشد و شرط مىكند كه اگر تا يك سال پول را پس دادم منزل مال من باشد ، در اين‌جا هم بر مبناى اين كه رد ثمن شرط اصل تحقق خيار باشد نه شرط اعمال خيار و استفاده از حقى كه از قبل بوده ، كه پس از رد ثمن خيار فعلى مىشود ، و مثل شرط خيار كردن در زمان متأخر از عقد كه مثلًا مىگويد فروختم به شرط اين كه از هفتهء آينده تا ده روز خيار داشته باشم كه فعلًا تا هفتهء آينده معامله لازم است و از آن هفته تا مدتى خيارى مىشود .\r\nحال مىگوييم : در زمانى كه خيار ، فعلى و منجز شده قدر مسلم و متيقن از اين كه غير ذىالخيار حق تصرف ندارد ( برفرض كه نداشته باشد . ) همين زمانى است كه خيار فعلى و منجز شده و حقيقتاً زمان خيار است ( چون مشتق ظهور در فعليت دارد ) وامّا در زمانى كه هنوز خيار ، فعلى و منجز نشده آيا باز هم غير ذىالخيار حق تصرف ندارد ؟ يا در اين صورت بلامانع است مخصوصاً آن‌جا كه هنوز سبب و مقتضى براى خيار محقق نشده كه به طريق اولى بايد بلامانع باشد ؟ دو وجه وجود دارد :\r\n1 . در اين زمان هم تصرف ممنوع است به دليل اين كه مانع از تصرف عبارت است از تزلزل عقد و بودن آن در معرض زوال و ارتفاع ، و اين مانع مشترك است و در زمانى هم كه خيار فعلى نيست وجود دارد ، زيرا گرچه الان طرف قدرت فسخ ندارد ولى چند صباح ديگر مىتواند فسخ كند ، پس بالاخره عقد متزلزل است و لذا حق ندارد غير ذىالخيار در اين زمان وسط هم در مبيع تصرفى كند .\r\n2 . در اين زمان ممنوع نيست و حق تصرف دارد زيرا فرض اين است كه فعلًا معامله صحيح و لازم است و ذىالخيار حق فعلى ندارد ، پس مقتضى براى تصرف كه ملك باشد موجود است ،\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nمانع از تصرف هم كه خيار ديگرى باشد مفقود است و عمومات سلطنت مردمان بر اموالشان هم ايجاب مىكند كه تصرف بلامانع باشد .\r\nقوله : و يمكن الفرق بين الخيار المتوقف . . . : شيخ اعظم مىفرمايد :\r\nممكن است در همين صورت كه هنوز خيار فعلى و منجز نشده و سبب يا شرط آن بعدها مىآيد ، فرق بگذاريم ميان خيارى كه متوقف است برآمدن زمان آينده و خود زمان سبب يا شرط او است و خيارى كه متوقف بر امر ديگرى است ، مثل تأخير درآوردن ثمن در خيار تأخير ، تخلف وصف يا رؤيت مبيع بر خلاف وصفى كه شده بود ، مثل ظهور غبن يا عيب اگر ظهور سبب باشد نه كاشف و . . . و فرق اين است كه در قسمت اول كه خيار معلق شده بر زمان آينده از حالا حق تصرف نداشته باشد ، چون در اين فرض اصل ثبوت حق خيار معلوم و مسلم است و زمان خواهد گذشت و خيار فعلى خواهد شد منتها هنوز زمان نيامده كه امرى قطعى و محقق الوقوع است .\r\nولى در قسمت دوم اين‌طور نيست ، شايد تأخير ثمن تا سه روز نيايد ، شايد رؤيت بر خلاف وصف حاصل نشود ، شايد غبن يا عيبى نباشد و . . . و لذا ثبوت خيار ، قطعى نيست . پس در اين بخش تا خيار فعلى نشده طرف حق تصرف دارد .\r\nشاهد اين فرق‌گذارى اين است كه اگر دو نفر معامله كردند و از يك طرف قبض محقق شد به محض قبض ، گيرنده حق تصرف دارد با اين كه احتمال مىدهد كه از طرف ديگر قبض محقق نشود و قبل از قبض مالك ، تلف شود و معامله منفسخ شود ولى به اين احتمال و شايد اعتنا نمىكنيد و هيچ‌كس فتوا نداده به عدم جواز تصرف طرف در مقبوض قبل از قبض طرف ديگر ، شيخ مىفرمايد : در آينده ما همين تفصيل و تفريق را تقويت خواهيم كرد . در هرحال فعلًا نظر ما اين است كه خيارى كه فعلى شدنش بر غير زمان از امور ديگر نظير غبن ، عيب ، رويت بر خلاف وصف ، تأخير ثمن و . . . متوقف باشد مانع از تصرف نيست و غير ذىالخيار قبل از ظهور غبن و عيب و . . . حق تصرف دارد و ظاهراً در اين حكم مخالفى وجود ندارد .\r\n\r\nدو فرع فقهى\r\nدر پايان اين مسئله دو فرع را متعرض مىشوند :\r\nفرع اول : تصرف در زمان خيار از يك زاويه دوگونه است : 1 . تصرفى كه متلف است يعنى موجب مىشود عين مال تلف شود .\r\n2 . تصرفى كه واقعاً متلف نيست ولى موجب اين است كه حق ذىالخيار از عين مال فوت شود و نتواند با اعمال خيار ، عين مال را برگرداند ، مثل وطى جاريه در زمان خيار اگر موجب استيلاد شود كه ام‌ِّولد شدن به قولى مانع از ردّ عين است و ذىالخيار نمىتواند آن را برگرداند و او\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nدر شرف آزاد شدن است و به محض اين كه مولاى او مرد از سهم فرزندش آزاد مىشود و در نتيجه مفوّت حق ذىالخيار از عين مال است . حال بنابراين كه تصرف غير ذىالخيار در زمان خيار مطلقاً جايز باشد بحثى نيست ولى بنابراين كه تصرف متلف جايز نباشد آيا تصرفى هم كه متلف نيست ولى مفوت حق خيار طرف نسبت به خود عين است ، اين هم ممنوع است يا خير ؟ در اين رابطه خود مانعين از تصرف دو گروه شده‌اند :\r\n1 . اكثر آنان طرفدار جواز اين تصرف مىباشند از جمله علامه در قواعد « 1 » محقق ثانى در جامع المقاصد « 2 » و همين قول از مبسوط شيخ طوسى « 3 » و غنيهء ابن زهره « 4 » و خلاف شيخ طوسى « 5 » حكايت شده است ولى اين قول با مبناى امثال شيخ طوسى سازگار نيست زيرا ايشان معتقد است كه تا زمان خيار منقضى نشود ، متاع ، ملك مشترى نمىشود با اين مبنا چگونه فتوا داده‌اند به جوزا وطى و استيلاد در زمان خيار بايع ؟ ! شهيد اول در دروس در صدد توجيه برآمده و فرموده :\r\nاين فتواى شيخ طوسى حمل مىشود بر جايى كه خيار مخصوص واطى باشد ( خيار در معاملهء امه سه احتمال دارد : 1 . مخصوص مشترى واطى باشد 2 . مخصوص بايع باشد 3 . مال هر دو باشد . ) و در احتمال دوم و سوم وطى مشترى جايز نيست ولى در فرض اول جايز است و نظر شيخ طوسى هم اين فرض است كه خيار مخصوص مشترى است و حق وطى دارد و خود وطى به معناى اجازه و امضاى بيع از سوى مشترى است . « 6 » ولى بعضى به شهيد اشكال كرده و گفته‌اند : عبارت شيخ طوسى قابل حمل بر اين صورت نيست . پس اشكال به شيخ طوسى بر مبناى خودش باقى است .\r\n2 . عده‌اى از مانعين هم اين قسم از تصرف را منع كرده‌اند مثل علامه در تذكرة « 7 » شهيد در دروس « 8 » و دليل اين‌ها آن است كه وطى باعث مىشود كه عين ، در معرض اين باشد كه حق طرف از خود عين فوت شود و غير ذىالخيار به هيچ‌وجه حق ندارد كارى كند كه عين تلف شود يا حق ذىالخيار از عين فوت شود . ( وجه تعبير به در معرض بودن اين است كه شايد با وطى حامله نشد و ام‌ولد نگرديد ، در اين صورت مانعى از رد عين نيست و شايد مستولده شد كه مانع از ردّ است و لذا وطى در معرض فوت حق بودن است .\r\nفرع دوّم : تصرف متلف و ناقل از ملك غير ذىالخيار محل بحث واقع شد و خيلىها منع كردند و شيخ اعظم مايل به جواز بودند ، حال بنابراين كه اين‌گونه تصرفات جايز باشد . اجاره\r\n\r\n\r\n","description":"","footnote":"\r\n( 1 ) . قواعد ، ج 2 ، ص 70 .\r\n( 2 ) . جامع المقاصد ، ج 4 ، ص 313 .\r\n( 3 ) . مبسوط ، ج 2 ، ص 83 .\r\n( 4 ) . غنية النزوع ، ص 221 .\r\n( 5 ) . خلاف ، ج 3 ، ص 23 .\r\n( 6 ) . دروس ، ج 3 ، ص 271 .\r\n( 7 ) . تذكرة ، ج 1 ، ص 534 .\r\n( 8 ) . دروس ، ج 3 ، ص 271 .\r\n","page_name":" 417 ","page_number":417},
  {"content":"\r\n\r\nدادن عين مبيع در مدت خيار بايع ، قطعاً و به طريق اولى صحيح است و اگر بايع معامله را فسخ كرد عين مال بدون منافع آن برمىگردد . ولى بنا بر عدم جواز تصرف متلف و ناقل اين بحث مطرح است كه آيا مشترى ( غير ذىالخيار ) شرعاً مىتواند در زمان خيار بايع ، بدون اذن و رضاى او ، مبيع را به فرد ثالث اجاره دهد ؟ يا حق اجاره دادن هم ندارد ؟ در اين رابطه دو وجه وجود دارد : 1 . آرى حق دارد اجاره دهد به اين دليل كه مبيع ملك او است و مردمان بر اموال خود سلطنت دارند .\r\n2 . خير حق ندارند چون اجاره دادن مانع مىشود از سلطنت ذىالخيار بر اخذ خود عين ، چون اگر اجاره صحيح باشد ، عين مستأجره به مستأجر تحويل مىشود تا در مدت اجاره از منافع ان بهره‌مند شود و در اين مدت به ذىالخيار داده نمىشود و چون او حق دارد مال را برگرداند و اجاره منافى با آن است و حق ذىالخيار مقدم است پس اجاره باطل مىشود .\r\nقوله : ولو آجره من ذىالخيار : تا به حال فرض اين بود كه مشترى مبيع را بدون اذن بايع ذىالخيار ، به فرد ثالث اجاره دهد ، حال اگر به خود بايع اجاره داد يا به فرد ثالث ولى با اذن و رضايت بايع اجاره داد و بعداً بايع معامله را فسخ كرد آيا اجاره باطل مىشود يا خير ؟\r\nشيخ مىفرمايد : خير ، اجاره باطل نمىشود ، به اين دليل كه مشترى با خريدن منزل مالك آن شد و اين ملك هيچ قيدى ندارد و موقت به وقت خاص نيست بلكه ملكيتى مطلقه است كه استعداد دوام و بقاء دارد يعنى اگر مانعى نيايد ( از موت ، فسخ ، نقل و . . . ) تا قيام قيامت مشترى مالك است و عين ، ملك او است و از آثار و بركات چنين ملكيتى اين است كه منافع عين براى هميشه مال او است و حق دارد يك‌جا آن‌ها را استيفا كند و اگر با اجاره دادن ( صد ساله مثلًا ) همهء آن‌ها را استيفا كرد ، يا با اجارهء يك ساله قسمتى را استيفا كرد كه حق داشته ، ديگر وجهى ندارد كه با فسخ ذىالخيار اين منافع به او برگردد ، بلكه خود عين بدون منافع مورد اجاره برمىگردد و چون با رضايت بايع بوده يا به خود او بوده حقى هم از او تضييع نشده تا اجاره باطل شود ،\r\nو در واقع اين فرض نظير آن‌جائى است كه شخص منزلى را ده سال به كسى اجاره مىدهد ، سپس به فرد ثالثى مىفروشد كه در مدت ده سال عين به مشترى مىرسد ولى مسلوب المنفعة ( البته اگر او جاهل بوده حق فسخ دارد و اگر عالم به اجاره بوده و خريده ، خودش اقدام كرده و كسى ضامن نيست . )\r\nقوله : و ليس الملك هنا نظير ملك البطن الاول . . . :\r\nدر اين فراز مىفرمايد : كسى مورد بحث ما را به باب وقف بر بطون مقايسه نكند و نگويد كه در وقف بر بطون اگر بطن اوّل عين موقوفه را بيست ساله اجاره داد و بعد از ده سال اين بطن منقرض شد و نوبت به بطن دوم رسيد ، اجارهء بطن اول نسبت به بقيه ده سال باطل مىشود و بطن جديد\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nمختار است كه دوباره اجاره دهد يا خودش استفاده كند ، حال مورد بحث ما همچنين باشد كه تا ذىالخيار فسخ نكرده اجاره صحيح باشد و به محض فسخ اجاره باطل شود ، پس وجهى براى صحت اجاره نيست .\r\nشيخ در جواب مىفرمايد : قياس مع‌الفارق است زيرا در باب وقف بر بطون ، بطن اول بيش از مدت حيات خود حقى ندارند و عين موقوفه بيش از اين استعداد بقاء بر ملك آن‌ها را ندارد و مقتضى موجود نيست و لذا بديهى است كه اجارهء آن‌ها نسبت به بيش از زمان خودشان باطل است . و سرّ مطلب اين است كه بطن دوم عين موقوفه را از بطن اول تلقى و دريافت نمىكند تا كسى بگويد : بايد مسلوب المنفعة تلقى كند تا بيست سال بگذرد ، بلكه بطن دوم مثل بطن اول از واقف تلقى مىكند پس ملكيت بطن اول از اول محدود است و بيش از زمان آن‌ها استعداد بقاء ندارد . ولى در باب اجاره همان‌طور كه گفتيم مالكيت آناً مّا نسبت به عين كافى است كه طرف مالك منافع آن باشد براى هميشه و چون با رضايت ذىالخيار اجاره داده وجهى براى بطلان اجاره نيست و اگر ذىالخيار فسخ كرد ، عين بدون منافع چند ساله به او برمىگردد .\r\nقوله : فان قلت : اگر كسى بگويد : مالكيت منافع تابع مالكيت عين است به اين معنى كه اگر ملكيت فردى در زمانى ثابت شد ( مثل ملكيت مشترى نسبت به مبيع ) و بعد زائل شد و از ملك او خارج شد اين دوگونه است گاهى زوالش به اين است كه به ديگرى مىفروشد يا هبه مىكند و به اختيار به ديگرى منتقل مىكند ، در اين فرض آن كه خريدارى مىكند مالك همهء منافع براى هميشه مىشود و حق دارد همه را اجاره دهد چون فرض اين است منتقل اليه ( كسى كه از اين مالك خريده ) ملك را از مالكى كه « ثبت ملكيته فى زمان » تلقى كرده و اگر پس از اجاره ، خريد ، اجاره صحيح است و منافع مال موجر است و عين در مدت اجاره مسلوب المنافع به مشترى مىرسد ، ولى مانحن فيه از اين قبيل كه نيست .\r\nو گاهى به اين صورت است كه زوال ملكيت به واسطهء زوال و ارتفاع سبب آن است كه در مورد بحث ما مشترى با عقد بيع ، مالك مبيع شده بود و بايع معامله را فسخ كرد و عين را از چنگ مشترى خارج كرد در اين فرض مالكيت ذىالخيار نسبت به عين از باب اين نيست كه ملك را از مالك اول ( مشترى اول ) تلقى مىكند تا بگوييم : وى قبلًا اجاره داده . . . ، بلكه مالكيت ذىالخيار مستند است به آن چيزى كه قبل از مالكيت مشترى و مالك اول است و آن فسخ عقد سابق است و اگر چنين شد منافع هم تابع ملك خواهد بود و در نتيجه مستشكل مىگويد با فسخ ذىالخيار اصل اجاره باطل مىشود و منافع هم به ذىالخيار برمىگردد ، نظير مالكيت بطن اول در وقف منقطع كه منافع هم تا زمان حيات مال آن‌ها است نه بيش از آن و نسبت به بعد از آن‌ها بطن دوم هم عين و هم منافع را از خود واقف تلقى مىكند و قهراً اجارهء بطن اول نسبت به اين مدت باطل مىشود .\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nخلاصه ان قلت : فاسخ در مورد بحث ما ملك را از مفسوخ عليه ( غير ذىالخيار يا مشترى مثلًا ) تلقى نمىكند تا اگر اجاره داده بود اين تلقى با عدم منافع و مسلوب المنفعة باشد بلكه ملكيتى را كه سابق بر اجاره و مالكيت مشترى بود ، اعاده مىكند و اگر چنين شد پس منافع هم تابع عين است و برمىگردد و قهراً اجاره باطل مىشود و وجهى براى صحت آن نيست .\r\nقوله : قلت اوّلًا . . . : مرحوم شيخ از اين اشكال دو پاسخ مىدهند :\r\n1 . جواب نقضى : اگر مشترى پس از خريدن اجاره داد و بعد طرفين اقاله كردند يعنى با تراضى يكديگر معامله را فسخ كردند آيا باز هم اجاره باطل است ؟ خير ، كسى ملتزم به بطلان نشده و همه اجاره را صحيح دانسته‌اند ، در حالى همان اشكال در اين‌جا هم هست كه فسخ كردن يعنى عقد سابق را به هم زدن و . . . ، حال چه جوابى داريد ؟\r\n2 . جواب حلّى : مناط در صحت اجاره و استيفاى منافع و عدم آن ، اين است كه ملك مفسوخ عليه آيا استعداد دوام و بقاء دارد يا ندارد ؟ اگر استعداد دوام دارد پس مالك منافع دائمى هم هست و حق اجاره هم دارد و اگر اين منافع را استيفا كرد چيزى نمىماند كه به فاسخ برگردد و قهراً عين مسلوب المنفعة برمىگردد و اگر استعداد دوام ندارد مثل مالكيت بطن اول ، حق اجاره هم ندارد و در مورد بحث ما اين مناط هست كه مشترى براى يك لحظه كه مالك شد اگر مانعى و مزيلى پيدا نشود تا هميشه مىتواند مالك باشد پس حق اجاره هم دارد . آرى اگر مناط صحت اجاره اين بود كه ملك از مالك مفسوخ عليه به من منتقل شود يا از غير آن ، جا داشت در اين‌جا شما اشكال كنيد كه اين‌گونه نيست و با فسخ ، ملك از مفسوخ عليه به بايع برنمىگردد تا اجاره صحيح باشد . پس طبق مناط مقبول اجاره مانعى ندارد اگر به خود بايع باشد يا به فرد ثالث با اذن بايع .\r\nقوله : ثم انّ فاضل القمى فى بعض اجوبة مسائله :\r\nمحقق قمى در كتاب جامع الشتات در اين مسأله كه بيع خيارى به شرط رد ثمن باشد ( كسى منزلش را فروخته و شرط كرده كه اگر تا يك سال پول را پس دادم منزل به من برگردد . سر شش ماه مثلًا پول را آورد و معامله را فسخ كرد . ) چنان‌چه خريدار منزل تا يك سال آن را اجاره داده بود اين اجاره قطعاً باطل است زيرا با فسخ بيع ، كشف شد كه مشترى مالك منافع بعد از فسخ ( شش ماه بعد در مثال ما ) نبوده و اجاره نسبت به آن متزلزل و مراعا يعنى فضولى بوده و با فسخ بيع باطل شد . « 1 »\r\nشيخ اعظم مىفرمايد : منظور محقق قمى چيست ؟ اگر منظور همان است كه در ضمن « ان قلت » ذكر شد كه مالكيت منافع تابع مالكيت عين و بقاء ملك است و مادامى كه عين به ملك\r\n\r\n\r\n","description":"","footnote":"\r\n( 1 ) . جامع الشتات ، ج 3 ، ص 432 ، جواب سؤال 203 .\r\n","page_name":" 420 ","page_number":420},
  {"content":"\r\n\r\nمشترى باقى است منافع هم مال او است نه بيش‌تر يا مالكيت فاسخ از مشترى تلقى شده و به او رسيده و . . .\r\nكه قبلًا جوابش را داديم هم نقضاً و هم حلّاً و گفتيم كه منفعت تابع ملكى است كه مستعد براى دوام باشد و همين كافى است كه منافع را براى هميشه بتواند استيفا كند . . . . پس وجهى براى جزم به بطلان اجاره نيست .\r\nو اگر منظورشان چيز ديگرى است بايد بيان كنند تا ما اول تصور كنيم و بفهميم سپس نظر بدهيم و تصديق يا رد كنيم و مع‌الاسف بيانى از ايشان نرسيده .\r\nقوله : مع انّ الاصل عدم الانفساخ . . . : علاوه بر جوابى كه داديم و صحت اجاره را ثابت كرديم ، مىگوييم برفرض شك در صحت و بطلان اجاره ، اصل عدم انفساخ اجاره جارى مىشود زيرا فرض اين است كه منفعت پس از فسخ هم قابل تملك است و طرف مىتواند پيش از فسخ ، تمام منافع را استيفا كند و اين معلوم است و شاهدش تفاسخ طرفين پس از اجاره است كه اجاره را فسخ نمىكند ، حال در مانحن فيه شك داريم كه آيا حق‌الخيار بايع موجب تزلزل مالكيت مشترى نسبت به منافع و مراعا بودن آن ( به قول محقق قمى ) مىشود يا نمىشود ؟ كه اگر موجب تزلزل باشد با فسخ اجاره باطل مىشود والّا فلا ، استصحاب بقاء اجاره يا عدم انفساخ آن جارى مىكنيم . پس به هر حال وجهى براى بطلان اجارهء مذكور نيست .\r\nقوله : ثم انه لااشكال فى نفوذ التصرف . . . : در واقع دو فرع تمام شد و برگشتيم به اصل مسأله كه غير ذىالخيار حق تصرف در منتقل اليه دارد يا ندارد ، آن‌چه تا به حال عنوان شد تصرف مشترى در مبيع ( ناقل متلف ، مفوّت محل ، اجاره و . . . ) بود بدون اذن ذىالخيار ، حال اگر تصرف با اذن ذىالخيار باشد آيا نافذ است يا نه ؟ قطعاً نافذ است چون مقتضى موجود و مانع مفقود است و پس از نفوذ تصرف ، آيا چنين تصرفى مُسقط خيار بايع هم هست يا نه ؟ مىفرمايد : « لااشكال فى نفوذ التصرف . . . و فى انّه يسقط خياره . . . » ، دليل سقوط خيار يكى از دو امر است .\r\n1 . يا به اين دليل كه از نظر عرف اذن در تصرف ، كاشف از التزام به عقد است و عرف اين‌طور مىفهمد و وقتى عرفاً اين معنى كشف شد كه طرف ملتزم به عقد است ، خيار فسخ او ساقط مىشود . البته عقلًا ميان اذن در تصرف و حتى اذن در اتلاف با ارادهء فسخ داشتن و ملتزم نشدن به عقد منافاتى نيست و ممكن است اذن بدهد و مع‌ذلك مردد باشد يا ارادهء فسخ هم داشته باشد منتها بدل عين را بگيرد . ولى از نظر عرف ملازمه است ميان اذن در تصرف با التزام به عقد و همين كافى است .\r\nمقدس اردبيلى فرموده : اذن در تصرف دليل بر سقوط خيار نيست . « 1 » جواب ما همين است كه عرفاً دليل هست ولو عقلًا نباشد و همين دلالت عرفيه ما را بس است .\r\n\r\n\r\n","description":"","footnote":"\r\n( 1 ) . مجمع‌الفايدة ، ج 8 ، ص 415 .\r\n","page_name":" 421 ","page_number":421},
  {"content":"\r\n\r\n2 . و يا به اين دليل كه تصرفى كه با اذن ذىالخيار انجام مىگيرد ( ناقل يا متلف ) موجب تفويت محل و موضوع حق‌الخيار است كه عين مبيع بود و اين تفويت با اذن خود ذىالخيار بوده ، بنابراين هم تصرف صحيح است و باطل نمىشود ، و هم حق ذىالخيار از عين ساقط مىشود ، و هم به بدل هم تعلق نمىگيرد چون انتقال به بدل در فرضى بود كه طرف حقى داشت و حلول كرده بود و فعلى بود و در مورد بحث ما با اذن او و تصرف مشترى ، اين حق ساقط شده است در نتيجه نه جاى خيار و اخذ عين است و نه جاى خيار و اخذ بدل ، پس كلًا خيار طرف ساقط مىشود .\r\nقوله : ولو اذن و لم يتصرف المأذون : در فراز قبلى اين بحث مطرح بود كه ذىالخيار اذن در تصرف داد و طرف هم تصرف كرد كه گفتيم اين تصرف مسقط خيار است . حال در اين فراز اين بحث مطرح است كه اگر ذىالخيار اذن در تصرف داد ولى طرف در متاع تصرفى نكرد يا هنوز تصرف نكرده است آيا به مجرد اذن خالى هم خيار آذن ساقط مىشود يا خير ؟ دو قول وجود دارد :\r\n1 . علامه در قواعد « 1 » و تذكره « 2 » فتوا به سقوط خيار داده و از كتاب ميسيّه « 3 » نقل شده كه اين فتواى مشهور است ، برخى گفته‌اند : شايد منشأ نسبت دادن سقوط خيار با اذن تنها ، به مشهور اين است كه خيال كرده‌اند مشهور كه در فرض قبلى ( اذن داد و تصرف هم آمد ) حكم به سقوط كرده‌اند به‌خاطر تصرف نبود كه براى آن موضوعيت قائل باشند بلكه به‌خاطر اذن در تصرف است و اين اصل است . « 4 »\r\n2 . شهيد ثانى در مسالك « 5 » و محقق ثانى در جامع المقاصد « 6 » مجرّد اذن را موجب سقوط خيار ندانسته‌اند .\r\nقوله : و الاولى ان يقال : نظر خود شيخ اعظم اين است كه : اگر ذىالخيار به فرد ثالث اذن دهد يا به خود مشترى اذن دهد كه « منتقل عنه » را به ديگران بفروشد آن هم براى خود ذىالخيار بفروشد نه براى مشترى ، چنين اذن در تصرفى فسخ محسوب مىشود و به نفس اذن ، معاملهء قبلى فسخ شد و دليل فسخ بودن يكى حكم عرف و قضاوت عقلاى عالم است كه اين‌طور مىفهمند و حكم مىكنند و ديگرى اين است كه اگر اين اذن را فسخ ندانيم لازمه‌اش اين است كه ذىالخيار مسلمان خواهان فروش مال مشترى براى خودش است و اين كار قبيح است و فعل مسلمان بايد بر وجه صحيح و مشروع حمل شود و راهش اين است كه اذن او را فسخ بدانيم تا به‌دنبال آن ، بيع براى خود ذىالخيار مشروع باشد .\r\n\r\n\r\n","description":"","footnote":"\r\n( 1 ) . قواعد ، ج 2 ، ص 68 .\r\n( 2 ) . تذكرة ، ج 1 ، ص 528 .\r\n( 3 ) . مفتاح الكرامه ، ج 4 ، ص 589 .\r\n( 4 ) . همان .\r\n( 5 ) . مسالك الافهام ، ج 3 ، ص 213 .\r\n( 6 ) . جامع المقاصد ، ج 4 ، ص 305 .\r\n","page_name":" 422 ","page_number":422},
  {"content":"\r\n\r\nپس دليل دوم شيخ اصالة الصحة و حمل فعل مسلم بر صحت است ، همان‌طور كه در ساير تصرفات هم مطلب از اين قرار است مثلًا عبدى را كه فروخته در زمان خيار آزاد كند ، يا براى خودش بفروشد ، يا جاريه‌اى را كه رفروخته وطى كند همهء اين‌ها كاشف از فسخ قبلى است تا اين كارهايش مشروع باشد از باب حمل فعل مسلمان بر صحت .\r\nولى اگر ذىالخيار به خود مشترى اذن در تصرف دهد و بگويد : تو مجازى اين متاع را براى خودت بفروشى آيا اين اذن به معناى اجازه و امضاى بيع خيارى و اسقاط حق‌الخيار است ؟ يا اذن كذائى منافاتى با حق‌الخيار و ارادهء فسخ ندارد ؟ اين‌جا است كه مىفرمايد : حكم به اجازهء بيع و اسقاط خيار با اذن مذكور ، مشكل است زيرا آن مقدارى كه به حكم اجماع و روايات ، مسلم و ثابت است اين است كه تصرف ذىالخيار در « منتقل اليه » اجازه و امضاى بيع است ( چه اين كه تصرفش در « منتقل عنه » فسخ بيع است ) ولى مجرد اذن ذىالخيار كه تصرف محسوب نمىشود .\r\nقوله : و انما حكم بالسقوط فى التصرف : اگر كسى بگويد : چگونه در فرضى كه مشترى با اذن ذىالخيار تصرف مىكرد شما حكم به نفوذ تصرف و سقوط خيار كرديد ؟ شيخ در جواب مىفرمايد :\r\nآن‌جا نه به‌خاطر اين بود كه مجرد اذن كافى است و مسقط خيار است بلكه به‌خاطر اين بود كه مُسقط واقعى محقق شده بود و آن تصرف با اذن ذىالخيار بود كه قبلًا گفتيم مفوت محل خيار است و وقتى محل فوت شد كه عين باشد جاى خيار نيست و نوبت به بدل هم نرسيد ، چون سلطنت بر بدل متوقف بود بر خروج عين از ملك مشترى ، در حالى كه فعلًا متعلق حق ذىالخيار باشد كه در فرض اذن در تصرف ، اين هم منتفى است و لذا فرض تصرف با اذن را به فرض مجرد اذن نبايد قياس كرد .\r\nآرى باب اذن خالى را به باب اذن مرتهن در بيع رهن قياس كنيد كه در آن‌جا هم اگر مرتهن به راهن اجازه داد كه عين مرهونه را بفروشد ، مجرد اذن در بيع ، حق رهن او را منتفى نمىكند بلكه تا عملًا بيع صورت نگيرد حق رهن باقى است ، در مورد بحث ما نيز مجرد اذن ، موجب سقوط خيار نيست بلكه اگر پس از اذن تصرف كرد و مبيع را فروخت اين تصرف موجب سقوط خيار است .\r\nقوله : نعم يمكن القول باسقاطه : تا به حال كوشش كرديم در جهت نفى و تبيين اين كه مجرد اذن ، موجب سقوط خيار نيست . ولى در پايان مىفرمايد : ممكن است اذن را مسقط خيار بدانيم به اين دليل كه اذن مذكور متضمن رضايت ذىالخيار به عقد است و مناط هم رضاى قلبىاى است كه به قول يا فعلى ابراز شود و اين اذن كم‌تر از رضايت مشترى ذىالخيار به تقبيل جاريه نيست كه در صحيحهء ابن رئاب اين را رضا حساب كرد و مسقط خيار حيوان دانست .\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nشيخ طوسى هم در مبسوط تصريح دارد به اين كه اگر يقين كنيم كه بايع ذىالخيار راضى است به اين كه مشترى جاريه را وطى كند خيارش ساقط مىشود . « 1 » پس ملاك رضايت است از هر طريقى كه كشف شود ( از راه اذن يا راه تصرف و . . . ) و روايت سكونى « 2 » هم مؤيد اين مطلب است زيرا از روايت برمىآيد كه مجرد عرضه كردن مبيع براى فروختن ، التزام مشترى به معامله محسوب مىشود و همين كافى است . در نتيجه ما طرفدار اين هستيم كه مجرد اذن در تصرف هم مسقط خيار بايع است ولو تصرفى هم نكرده باشد .\r\n\r\nحصول ملك با خود عقد يا با انقضاء خيار\r\nبه دنبال حكم سوم از احكام خيار كه منع از تصرف غير ذىالخيار در مدت خيار يا جواز اين تصرف بود ، اين مسأله را مطرح مىكنند كه آيا مبيع به نفس عقد بيع به ملك مشترى داخل مىشود ؟ يا پس از انقضاء خيار بايع ، مشترى مالك مبيع مىشود ؟ دو نظريه در اين ارتباط مطرح است .\r\n1 . به نظر مشهور فقهاء خود عقد مملّك است و مبيع به نفس عقد به ملك مشترى در مىآيد ( چه اين كه ثمن هم به نفس عقد ملك بايع مىشود ولى چون ثمن غالباً نقد رايج و كلى است و به ذمه مىآيد مطرح نشده و مثمن غالباً عين خارجى است و مورد بحث قرار گرفته . ) و فايدهء خيار داشتن اين است كه در مدت خيار ، ملكيت متزلزل است و ذىالخيار قدرت دارد با اعمال خيار و فسخ كردن ، سبب ملك را كه عقد است بردارد و زائل كند ( نه اين كه نقش خيار اين باشد كه تا خيار هست طرف مالك نشده و حق تصرف ندارد . ) بنابراين از ديدگاه مشهور خيار حقى است براى ذىالخيار در ملك طرف مقابل كه مىتواند آن ملكيت را به‌هم بزند و به ملك خود برگرداند .\r\n2 . محقق اول و گروهى از فقهاء « 3 » از شيخ طوسى نقل كرده‌اند كه ايشان اصل ملكيت را بر انقضاء خيار متوقف كرده و فرموده : پس از تحقق عقد بايد مدت خيار هم سپرى شود آن‌گاه مشترى مالك مبيع شود ضمناً خيار گاهى مخصوص بايع است و گاهى مخصوص مشترى و گاهى ميان هر دو مشترك است و اطلاق سخن محقق و جماعتى اين است كه شيخ طوسى فرقى ميان سه صورت نگذاشته و حتى در فرض اختصاص خيار به مشترى هم فتوايش اين است كه تا زمان خيار مشترى منقضى نشود ، مالك مبيع نمىگردد .\r\nو علامه در تحرير صريحاً فرموده : فتواى شيخ فرض اختصاص خيار به مشترى را هم مىگيرد و اختصاص به دو فرض ديگر ندارد « 4 » كه بالاتر از ظهور اطلاقى كلام محقق و جماعت است .\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 83 .\r\n( 2 ) . وسائل الشيعه ، ج 12 ، ص 359 ، باب 12 ، ح 1 .\r\n( 3 ) . شرايع ، ج 2 ، ص 23 ؛ كشف الرموز ، ج 1 ، ص 461 و . . . .\r\n( 4 ) . تحرير ، ج 1 ، ص 168 .\r\n","page_name":" 424 ","page_number":424},
  {"content":"\r\n\r\nولى شهيد اول در دروس مسأله را طرح كرده كه آيا مشترى به نفس عقد مالك مبيع مىشود يا پس از مدت خيار مالك شود ؟ در اين فرض هم آيا انقضاء خيار كاشف از مالكيت از اول بيع است ؟ يا ناقل است يعنى از حالا كه خيار منقضى شد مشترى مالك شد و مبيع به ملك او درآمد ؟ مسأله اختلافى است و منشأ خلاف اين است كه از طرفى ناقل خود عقد است و تمليك و تملك به خود عقد محقق مىشود نه به انقضاء خيار ، پس تملك مبيع به خود عقد حاصل مىشود . و اگر بپرسيد پس خيار براى چيست ؟\r\nمىگوييم : غرض از خيار و فلسفهء آن استدراك و طلب تدارك مافات است كه دوباره بتواند مبيع را به ملك خود برگرداند و اين معنى با مالكيت مشترى از اول عقد منافات ندارد .\r\nو از طرف ديگر غايت و هدف از مالكيت ، تصرف كردن و استفاده از ملك است و مشترى در زمان خيار حق تصرف ندارد و محروم و محجور است و از نبود اثر و فايده به نبود مؤثر ( خود ملكيت ) پى مىبريم پس ملك با انقضاء خيار حاصل مىشود ، سپس شهيد ادامه داده :\r\nشيخ طوسى در خصوص آن‌جا كه خيار مختص به مشترى باشد قاطع شده به ملكيت مشترى از اول بيع ( اين سخن بر خلاف اطلاق كلام محقق و جماعت است كه به شيخ طوسى نسبت دادند كه حتى در فرض اختصاص خيار به مشترى هم مىگويد مالكيت مشترى متوقف بر انقضاء خيار است . ) سپس شهيد فرموده :\r\nظاهر كلام ابن جنيد اين است كه ملكيت متوقف است بر انقضاء خيار و تا منقضى نشود مشترى مالك مبيع نمىشود . « 1 » و اين فراز اطلاق دارد و فرض اختصاص خيار به مشترى را هم شامل است .\r\nاين سخن شهيد از دو جهت گواهى مىدهد بر اين كه از نظر شيخ در فرض اختصاص خيار به مشترى ، مالكيت او نسبت به مبيع متوقف بر انقضاء نيست و اگر توقفى هست مال فرض خيار مشترك يا مختص به بايع است ( و ان دو جهت عبارتند از : 1 . فرمود : « و ربّما قطع الشيخ . . . » 2 . مدرك عدم ملكيت را منع از تصرف قرار داد و اين مال غير ذىالخيار است و در جائى كه خود مشترى ذىالخيار باشد حق تصرف دارد و اگر تصرف كرد معامله لازم مىشود . )\r\nقال فى محكى الخلاف : سخن شيخ در خلاف : عقد به خود ايجاب و قبول ثابت و محقق مىشود ، آن‌گاه اگر مطلق و بدون هيچ قيد و شرطى باشد ، با منقضى شدن مجلس و جدا شدن از يكديگر ( تفرق بالابدان ) معامله لازم مىگردد و هيچ‌كس حق فسخ ندارد و اگر مشروط به شرطى باشد ( خيارى براى خودشان قرار دهند . ) تا شرط منقضى نشود معامله لازم نمىگردد . آرى پس\r\n\r\n\r\n","description":"","footnote":"\r\n( 1 ) . دروس ، ج 3 ، ص 270 .\r\n","page_name":" 425 ","page_number":425},
  {"content":"\r\n\r\nاز اين لازم مىشود آن‌گاه اگر شرط خيار براى هر دو باشد ( خيار مشترك ) يا براى بايع باشد ( مخصوص او ) وقتى خيار منقضى شد مشترى مالك مبيع مىشود ولى به سبب عقدى كه قبلًا انجام داده ( اين عبارت با كشف مىسازد يعنى انقضاء شرط كاشف از اين است كه مشترى در واقع از اول عقد مالك شده بود ) و اگر شرط خيار فقط براى مشترى باشد ( مخصوص او ) به نفس عقد بيع مالكيت بايع از مبيع زائل مىشود ولى به مشترى منتقل نمىشود تا زمانى كه خيار منقضى شود ( بوى ملك بدون مالك به مشام مىرسد كه بعداً جناب شيخ اعظم حل خواهند كرد . ) و هنگامى كه خيار منقضى شد مشترى مالك مبيع مىشود به سبب عقد اوّل ( اين نيز با قول به كشف سازگار است . ) « 1 »\r\nقوله : و ظاهر هذا الكلام كما قيل هو الكشف : شيخ اعظم مىفرمايد : همان‌طور كه بعضىها « 2 » برداشت كرده‌اند ظاهر سخن شيخ طوسى در كتاب خلاف كشف است ( يعنى اگر خيار منقضى شد و مشترى عقد را فسخ نكرد كاشف از اين است كه به نفس عقد در واقع ملكيت آمده بود . ) با اين حساب مشكل ملك بدون مالك هم حل مىشود و مىتوان جمع كرد ميان اين سخن شيخ طوسى كه گفت : به مجرد عقد ، ملكيت بايع زائل شد و اين سخن كه فرمود : « لكنه لم ينتقل الى المشترى حتى ينقضى الخيار » و ظاهر دو جمله اين است كه از ملك بايع خارج شد و به ملك مشترى هم داخل نشده پس ملك بلامالك مىشود ،\r\nوجه جمع به اين است كه منظور از خروج از ملك بايع اين است كه پس از عقد بيع ، بايع نسبت به مبيع هيچ حقى ندارد و واقعاً از ملك او درآمد ( تنظير : اين مورد نظير جائى است كه فضولى با مالك اصلى معامله كنند كه از طرف مالك اصلى معامله صحيح و لازم است و او حق فسخ ندارد و بايد به عقدش وفا كند ، ولى از طرف فضولى متزلزل و مراعا به امضاى مالك اصلى است . ) و منظور از عدم انتقال به مشترى اين است كه در ظاهر ملك او نشده و ما نمىتوانيم حكم به مالكيت كنيم تا زمان خيار منقضى شود و اگر منقضى شد و فسخ نكرد كاشف از اين است كه در واقع از اول عقد ، ملك مشترى بوده ( نظير بيع فضولى كه با اجازهء مالك اصلى كاشف از اين است كه از اول عقد ملكيت آمده بود . ) با اين وجه جمع جاى اشكال نيست كه قول شيخ طوسى مستلزم ملك بلامالك است ، خير در ظاهر چنين است ولى در واقع چنين نيست و انقضاء خيار كاشف از اين است كه مشترى از لحظهء عقد مالك مبيع بوده .\r\nپس با استظهار كشف از سخنان شيخ طوسى به اين نتيجه مىرسيم كه از نظر ايشان هم حق‌الخيار موجب تزلزل ملك است نه اين كه اصل ملك متوقف بر آن باشد بلكه ملك به خود عقد\r\n\r\n\r\n","description":"","footnote":"\r\n( 1 ) . خلاف ، ج 3 ، ص 22 .\r\n( 2 ) . مسالك الافهام ، ج 3 ، ص 215 .\r\n","page_name":" 426 ","page_number":426},
  {"content":"\r\n\r\nمىآيد ولى تا خيار هست متزلزل است و بعد از آن مستقر و لازم مىشود . پس در واقع شيخ با مشهور مخالفتى ندارد در خصوص خيار مختص به مشترى ( آرى بنا بر نقل و سببيت كه انقضاء خيار سبب ملكيت باشد جاى اين اشكال است كه آن نيز به نحو ديگر قابل حل است كه بنا بر سببيّت تا خيار منقضى نشده از ملك بايع خارج نشده پس تا حالا ملك بايع است و از حالا ملك مشترى مىشود و هيچ‌گاه ملك بلامالك نمانده . )\r\nقوله : و يمكن حمله ايضاً . . . : ممكن است مراد شيخ از اين كه مشترى با انقضاء خيار مالك مىشود اين باشد كه وقتى خيار منقضى شد ملك مشترى لازم مىشود نه‌كه تازه ملكيت مىآيد يا ظاهراً و واقعاً درست مىشود كه تا به حال مىگفتيم بلكه منظور لازم شدن است آن‌گونه كه به كلى علاقه و ارتباط بايع با مبيع قطع شود ، كه اگر مرادش اين باشد شيخ با مشهور مخالفتى ندارد بلكه موافق است .\r\nقوله : و لذا عبّر فى غاية المراد . . . : به‌خاطر همين احتمال و امكان حمل است كه شهيد اول در غاية المراد صريحاً توقف ملك را بر انقضاء خيار ، به شيخ نسبت نداده بلكه تعبيرش اين است كه : يلوح من كلام الشيخ ، يعنى بوى اين مطلب مىآيد كه شيخ ملك را بر انقضاء خيار موقوف كرده باشد . « 1 »\r\nقوله : قال فى المبسوط البيع ان كان مطلقاً . . . : سخنان شيخ طوسى در خلاف بررسى شد و ديديم كه در خيار مختص به مشترى با مشهور مخالف نيست . حال سخنان ايشان در كتاب مبسوط : اگر بيع مطلق باشد و بدون هيچ قيد و شرطى انجام شود بايد بدانيم كه به نفس عقد حاصل مىشود و طرفين مالك مىشوند و با افتراق از مجلس معامله ، لازم مىگردد . ولى اگر مشروط به شرطى باشد و آن شرط خود عقد باشد يعنى در ضمن عقد شرط كنند كه همهء خيارات ساقط شود باز به خود عقد معامله لازم مىشود ( حتى تفرق به ابدان هم لازم نيست . ) و اگر عقد مشروط و مقيد باشد به شرطى ( مثلًا تا ده روز خيار قرار داده باشند ) با انقضاء خيار ، بيع لازم مىشود . « 2 »\r\nشيخ اعظم مىفرمايد : همان‌طور كه عبارت خلاف شيخ طوسى اطلاق داشت و فرق نگذاشت ميان خيار بايع و مشترى يا هر دو ( البته صدر عبارت خلاف چنين بود و گرنه ذيل آن كاملًا فرق گذاشت و تفكيك كرد و تفصيل داد . ) همين‌طور عبارت مبسوط هم اطلاق دارد و فرق نگذاشته ميان خيار مختص به بايع ، يا خيار مختص به مشترى ، يا خيار مشترك و در هر سه فرض انقضاء خيار را دخيل مىداند ، لكن همين شيخ طوسى در باب شفعه مىفرمايد :\r\nاگر يكى از دو شريك حصه‌اش را به فرد ثالث به شرط خيار بفروشد چنان‌چه خيار براى بايع حصه يا بايع و مشترى هر دو باشد ، شفيع و شريك حق ندارد اخذ به شفعه كند زيرا حق شفعه\r\n\r\n\r\n","description":"","footnote":"\r\n( 1 ) . غاية المراد ، ج 2 ، ص 105 .\r\n( 2 ) . مبسوط ، ج 2 ، ص 83 .\r\n","page_name":" 427 ","page_number":427},
  {"content":"\r\n\r\nفقط در صورتى ثابت مىشود كه ملك به مشترى منتقل شده باشد ( و هنوز كه خيار منقضى نشده ، منتقل به مشترى نشده ) و اگر خيار مخصوص مشترى باشد حق شفعه براى شفيع ثابت است زيرا به نفس عقد ، مشترى مالك شد و اگر چنان‌چه در مدت خيار ، معامله را فسخ نكرد شفيع حق دارد اخذ به شفعه كند . « 1 » ( از اين عبارت تفصيل استفاده مىشود كه اگر خيار ، مخصوص بايع يا مشترك باشد پس از انقضاء خيار ملكيت مىآيد ، و اگر مخصوص مشترى باشد از هنگام عقد مىآيد و شيخ طوسى در خيار مختص بايع يا خيار مشترك با مشهور مخالف است نه مطلقاً . )\r\nاگر كسى بگويد : عبارت مبسوط و خلاف در خيار مجلس بود و عبارت مبسوط در باب شفعه در خيار شرط است و ربطى به هم ندارند تا شاهد ما باشد ، شيخ طوسى مىفرمايد : در جاى خود توضيح داده‌ايم كه حكم خيار مجلس و شرط يكى است و از اين جهت فرقى ندارد پس شاهد مسأله مىشود .\r\nشيخ اعظم مىفرمايد : شايد مدرك نسبت خلاف به شيخ طوسى با مشهور ، همين عبارت مبسوط در باب شفعه باشد و گرنه عبارت شيخ در خلاف قابل توجيه بود به‌گونه‌اى كه با مشهور بسازد و مخالف نباشد .\r\nقوله : و يمكن ان يستظهر من مواضع من المبسوط :\r\nدر اين فراز مىفرمايد : ما از فرازهاى مختلف كلام شيخ در كتاب مبسوط مىتوانيم استظهار كنيم كه ايشان هم با مشهور موافق است و ملكيت را به نفس عقد مىداند و لزوم را با انقضاء خيار ، نه اصل ملكيت را و آن موارد عبارتند از :\r\n1 . ايشان در جاهاى مختلف در مقام استدلال بر اين كه غير ذىالخيار در مدت خيار حق تصرف در منتقل اليه ندارد ، به اين مطلب استدلال كرده كه چون تصرف موجب ابطال حق ذىالخيار مىشود لذا ممنوع است ، فىالمثل در باب بيع صرف كه يكى از متصارفين در مجلس معامله نقدى را كه دريافت كرده به فرد ثالث بفروشد « 2 » ( فرموده : اشكالش اين است كه حق‌الخيار طرف از بين مىرود . )\r\nيا مثلًا در باب رهن كه مشترى متاعى را كه متعلق حق‌الخيار بايع است نزد فرد ثالثى رهن بگذارد « 3 » ( فرموده اشكالش اين است كه مبطل حق ذىالخيار است . )\r\nاز اين استدلال‌ها استفاده مىشود كه ايشان هم مثل مشهور خود عقد را موجب ملك مىداند زيرا اگر به عقد ملكيت نمىآمد و پس از انقضاء خيار مىآيد . خوب بود شيخ بفرمايد غير ذىالخيار حق بيع مجدد يا حق رهن ندارد به اين دليل كه اصلًا مالك نيست تا بفروشد يا گرو\r\n\r\n\r\n","description":"","footnote":"\r\n( 1 ) . مبسوط ، ج 3 ، ص 123 .\r\n( 2 ) . مبسوط ، ج 2 ، ص 96 .\r\n( 3 ) . همان ، ص 211 .\r\n","page_name":" 428 ","page_number":428},
  {"content":"\r\n\r\nبگذارد ، نه اين كه بفرمايد چون تصرف او مبطل حق‌الخيار است اشكال دارد ، و وجه اولويت اين است كه نبود ملكيت از قبيل نبود مقتضى است ، و متعلق حق غير بودن و مبطل حق ديگرى بودن ، از قبيل وجود مانع است و با نبود مقتضى نوبت به استدلال بر وجود مانع نمىرسد و سزاوار اين بود كه به نبود مقتضى استناد كند در حالى كه اين كار را نكرده و به وجود مانع استدلال كرده پس معلوم مىشود ايشان هم مثل مشهور اصل ملك را به خود عقد مىداند و لزوم را به انقضاء خيار منوط مىكند .\r\n2 . قوله : و منها انه ذكر فى باب الصرف . . . : باز شيخ طوسى در كتاب مبسوط در بيع صرف فرموده :\r\nمتصارفان مىتوانند در مجلس معامله صرف ، دوباره مالى را كه به‌دست آورده‌اند به ديگرى بفروشند و به‌محض شروع در بيع دوّم ، خيار مجلس منقطع مىشود « 1 » ولى همين شيخ طوسى در باب هبه فرموده : اگر كسى مالى را به كسى هبه كند سپس آن را بفروشد گرچه با اين بيع رجوع در هبه حاصل مىشود و هبه باطل شد ولى خود اين بيع صحيح نيست چون در ملك طرف نبوده و بايد بيع در ملك باشد . « 2 »\r\nمحل شاهد در بخش اول است كه بيع دوباره در مجلس معامله باشد و اگر شيخ هم مثل مشهور ملك را به خود عقد نمىدانست بلكه با انقضاء خيار مىدانست بيع دوباره را نبايد تجويز مىكرد چون در غير ملك واقع شده ( اگرچه همين موجب فسخ بيع اول مىشود ولى خودش صحيح نيست مثل باب هبه كه ذكر شد . ) از فتواى شيخ طوسى به جواز بيع دوباره ، به ضميمهء اين كه بيع بايد در ملك باشد ، به خوبى استفاده مىشود كه ايشان مثل مشهور ملك را به خود عقد مىداند .\r\nقوله : و ربّما ينسب الى المبسوط : صاحب مصابيح هم به شيخ طوسى نسبت كه با مشهور موافق است و شاهد را اين ذكر كرده كه اگر يكى از طرفين معامله كه داراى خيار است مفلّس شد آيا خيار دارد يا نه ؟\r\nشيخ طوسى فرموده : آرى خيار دارد و مىتواند معاملهء خيارى را امضا يا فسخ كند به اين دليل كه خيار ، ابتداء ملك نيست تا مفلس محجور از آن باشد ، بلكه ادامهء ملك است‌چون ملك به خود عقد درست شده « 3 » صاحب مصابيح از اين حكم شيخ طوسى استفاده كرده كه ايشان موافق مشهور است و خود عقد را موجب ملك مىداند و انقضاء خيار دخيل در تحقق ملك نيست .\r\nشيخ اعظم مىفرمايد : اين نسبت خالى از اشكال نيست و اگر كسى بقيهء عبارت مبسوط را در مسألهء مفلّس شدن ذىالخيار ملاحظه كند تصديق خواهد كرد كه اين نسبت ناتمام است و جاى تأمل دارد .\r\n\r\n\r\n","description":"","footnote":"\r\n( 1 ) . همان ، ص 96 .\r\n( 2 ) . همان ، ج 3 ، ص 304 .\r\n( 3 ) . مصابيح ، خطى ، ص 116 .\r\n","page_name":" 429 ","page_number":429},
  {"content":"\r\n\r\n( مرحوم شهيدى در هداية الطالب بقيهء عبارت مبسوط را آورده و وجه تأمل شيخ اعظم را بيان كرده و مناقشه هم كرده است كه طالبين به آن كتاب ارجمند مراجعه كنند . ) « 1 »\r\nقوله : و قال ابن سعيد . . . ، تاكنون كلام شيخ طوسى رسيدگى شد كه مخالف مشهور است يا موافق ، حال از جمله مخالفين با مشهور ابن سعيد حلى است كه در كتاب الجامع فرموده : مبيع به سبب عقد و انقضاء خيار هر دو ، به ملك مشترى داخل مىشود و بعضى گفته‌اند كه با عقد مالك مىشود ولى تصرفات او نافذ نيست مگر پس از انقضاء خيار « 2 » از ابن جنيد اسكانى نيز قول به توقف ملك بر انقضاء خيار حكايت شده است كه در اوايل مسأله گذشت بنابراين مشهور برآنند كه مبيع به نفس عقد به ملك مشترى داخل مىشود و از نظر لزوم متوقّف برگذشت مدت خيار است . حال عده‌اى مىگويند تصرف مشترى هم در اين مدت صحيح و نافذ است حتى تصرف ناقل و متلف كه در مسألهء قبل گذشت . و جمعى مىگويند : حق تصرف ندارد . و در برابر مشهور شيخ طوسى و ابن سعيد حلى و ابن جنيد برآنند كه مبيع پس از انقضاء خيار به ملك مشترى داخل مىشود و نفس عقد كافى نيست .\r\nقوله : و كيف كان فالاقوى هو المشهور : شيخ طوسى موافق مشهور باشد يا نباشد ، كلام او قابل حمل بر مراد مشهور باشد يا نباشد ، نظر خود ما اين است كه قول مشهور قوىتر است و به نفس عقد ، مشترى مالك مبيع مىشود و منتظر گذشت مدت خيار نيستيم ( آرى تا خيار هست ملك متزلزل است نه اين كه مالك نيست . ) دلايل گوناگون قول مشهور و شيخ اعظم : در مجموع به ده دليل مىرسد كه اكثر آن‌ها مورد قبول شيخ اعظم نيست و برخى را قبول دارند كه به ترتيب متن ذكر مىكنيم :\r\nدليل اوّل : عمومات ادلّهء حليت بيع از قبيل ( احل اللَّه البيع ) . « 3 »\r\nدليل دوّم : عمومات ادلهء اكل مال اگر همراه با تجارت عن تراضٍ باشد ( الّا ان تكون تجارة عن تراض ) . « 4 »\r\nكيفيت استدلال به هر دو دسته مثل هم است و آن اين كه ظاهر اين عمومات اين است كه خود عقد ( بيع ، تجارت و . . . ) علت تامه جواز تصرف است و خدا بيع را حلال كرده يا حليت وضعى است كه صحيح قرار داده و يا علىالظاهر حليت تكليفى است كه تصرف در مبيع حلال و جايز است و مبيع شدن به نفس عقد است ، يا تجارت همراه با تراضى موجب جواز اكل و تصرف است و مىدانيم كه جواز تصرف و حليت آن در باب معامله ، عامل ديگرى ندارد جز مسألهء\r\n\r\n\r\n","description":"","footnote":"\r\n( 1 ) . هداية الطالب ، ص 591 .\r\n( 2 ) . الجامع للشرايع ، ص 248 .\r\n( 3 ) . سورهء بقره ، آيهء 275 .\r\n( 4 ) . همان ، آيهء 188 .\r\n","page_name":" 430 ","page_number":430},
  {"content":"\r\n\r\nملكيت و از لوازم ملك است ، پس مستفاد از عمومات ، قول مشهور است كه به نفس عقد ملكيت حاصل مىشود .\r\nدليل سوم : لفظ خيار در روايات « البيّعان بالخيار . . . » « 1 » : بر قول مشهور دلالت دارد ، زيرا اگر ملك نباشد و مشترى مالك مبيع نشود خيار داشتن معنى ندارد ، چون خيار يعنى فسخ عقد و استرداد مبيع به ملك بايع ، و اين همه فرع بر ملكيت است .\r\nدليل چهارم : ادلّه‌اى كه دلالت دارند بر اين كه مشترى اگر جاريه‌اى خريده حق دارد در زمان خيار ، به جاهايى از بدن او كه قبل از اين زمان جايز نبود ، نگاه كند . « 2 » اين ادلّه مىگويد : پس از عقد و در زمان خيار ، حق نظر براى مشترى محفوظ است و اين كاشف از ملك است زيرا اگر مالك نبود حق نگاه نداشت ، مگر كسى بگويد : اين جواز نظر ، نظير حليت وطى مطلقه به طلاق رجعى است كه به نفس وطى رجوع در طلاق حاصل مىشود و اگر از اين قبيل باشد پس در ملك خودش نبوده و جواز نظر كذائى كاشف از ملكيت نيست ، در مانحن فيه هم با نفس اين كارها ملك حاصل مىشود چون علامت رضا و امضاى بيع و سقوط خيار است نه اين كه قبل از آن به نفس عقد مالك شده باشد .\r\nدليل پنجم : رواياتى است كه قبلًا در خيار به شرط رد ثمن ( متاعى را از باب ضرورت مىفروشد ولى شرط مىكند كه اگر تا فلان تاريخ ثمن را آوردم متاع را پس بگيريم كه در مسألهء ششم از مسائل خيار شرط به‌عنوان يكى از افراد خيار شرط ذكر شد . ) آورديم و دلالت داشت بر اين كه در ظرف اين مدت نمائات و منافع مبيع ، مال مشترى است و اگر تلف شد او ضامن است و ضرر به او مىرسد و ربطى به بايع ذىالخيار ندارد .\r\nحال اگر در اين مدت ( مثلًا يك سال ) متاع ملك مشترى نبود اين احكام را نداشت پس معلوم مىشود به نفس عقد ملكيت آمد و مشترى مالك مبيع شد و به دنبالش آن احكام مىآيد .\r\nمگر ملتزم شويم به اين كه باب مذكور ( خيار به شرط رد ثمن ) در واقع از نوع شرط خيار كردن نيست تا به درد مانحن فيه بخورد ، بلكه از باب اشتراط انفساخ بيع به سبب ردّ ثمن است ( يعنى به محض اين كه پول را برگرداند معامله خودبه‌خود باطل شود نه اين كه خيار پيدا كند و بتواند معامله را فسخ كند . ) پس به درد استدلال بر مورد بحث ما نمىخورد و قبلًا در همان باب خيار شرط اين را به صورت يك احتمال آورديم و شواهدى نيز براى آن ذكر كرديم .\r\nولى همان‌جا آورديم كه اين احتمال خيلى بعيد است و لذا قابل التزام نيست كه بر شرط انفساخ حمل شود . يا كسى اين‌طور بگويد : در شرط خيار به رد ثمن ، تا ثمن را نياورد اصلًا\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 345 ، باب 1 ، ح 1 و 2 و 3 .\r\n( 2 ) . وسائل الشيعه ، ج 2 ، ص 351 ، باب 4 ، ح 1 و 3 .\r\n","page_name":" 431 ","page_number":431},
  {"content":"\r\n\r\nخيارى ندارد و معامله صحيح و لازم است و خيار با رد مثل ثمن حادث مىشود ، بنابراين اگر نمائات مال مشترى است ، تلف از ملك او است . همهءاين‌ها روى قاعده است و اين احكام به ضرر شيخ طوسى نيست ، زيرا او مىگويد : در زمان خيار ، مشترى مالك مبيع نيست نه در زمان لزوم معامله .\r\nولى اين هم قابل جواب است به اين كه در همان مسأله آورديم كه خيار از هنگام عقد هست و حدوث آن مشروط به ردّ مثل ثمن نيست و لذا قابل اسقاط است ، آرى استفاده از خيار و اعمال آن منوط و موقوف به رد ثمن است ، بنابراين از اول عقد تا يك سال خيار هست و مع‌ذلك منافع مبيع مال مشترى است ، تلف از او است و . . . و اين به ضرر شيخ طوسى است .\r\nالبته اين را انكار نمىكنيم كه روايت باب خيار به شرط رد ثمن ، قابل حمل بر اين احتمال هست كه خيار بعد از رد ثمن حادث شود و شيخ طوسى مىتواند بفرمايد : « اذا جاء الاحتمال بطل الاستدلال » . ولى اين هم به دو بيان قابل جواب است :\r\nاوّلًا حديث اطلاق دارد و شامل مىشود هم فرضى را كه خيار پس از رد ثمن درست مىشود و اين‌گونه شرط مىكنند و هم موردى را كه از اول معامله شرط خيار مىكنند كه از حالا خيار داشته باشم منتها با اين قيد كه هر لحظه رد ثمن كردم بتوانم اعمال خيار كنم و اگر در اين فرض هم آن احكام جارى شد پس به ضرر شيخ طوسى است و دلالت دارد كه در زمان خيار هم مشترى مالك مبيع است .\r\nثانياً شيخ طوسى مطلقاً طرفدار توقف است يعنى چه در خيار متصل به عقد كه از لحظهء عقد تا يك سال يا ده روز خيار داشته باشد و چه در خيار منفصل از عقد كه از ده روز بعد يا يك ماه بعد يا از هنگام رد ثمن خيار داشته باشد . در اين‌جا هم مىگويد تا آن مدت نيايد و نگذرد مشترى مالك نيست پس كسى نمىتواند به دفاع از شيخ طوسى بگويد : در خيار به شرط رد ثمن تا ثمن را نياورد معامله صحيح و لازم است و از اين جهت‌نماء مال مشترى است . . . . خير اين نظر مدافع است و گرنه نظر شيخ طوسى اين‌گونه نيست . پس بالاخره روايات باب خيار به شرط رد ثمن هم دليل ديگرى در مورد بحث ما به نفع مشهور و به ضرر شيخ طوسى است .\r\nدليل ششم : قوله : و ربما يتمسك بالاخبار الواردة فى العينه . . . :\r\nاز اين‌جا به بعد دليل‌هايى را ذكر مىكنند كه برخى براى اثبات رأى مشهور به آن استناد كرده‌اند ولى خود شيخ در آن‌ها مناقشه دارد ولى مطرح مىكنند و آن‌ها پنج دليل است كه با پنج دليل قبل ده دليل مىشود :\r\nدليل اول از اين چهار دليل و دليل ششم از مجموع ادله عبارت است از رواياتى كه در مورد\r\n\r\n","description":"","footnote":"","page_name":" 432 ","page_number":432},
  {"content":"\r\n\r\n« عينه » وارد شده « 1 » ( عينه عبارت است از اين كه انسان متاعى را به قيمت گران‌ترى به صورت نسيه و به ذمه خريدارى مىكند پس فىالمجلس به صورت نقد ارزان‌تر مىفروشد تا پولى نصيبش شود و مشاكل خويش را حل كند . )\r\nكيفيت استدلال به اين روايات : اگر مشترى در زمان خيار مجلس مالك مبيع نمىشد كه حق نداشت دوباره در همان جلسه بفروشد ، چون « لابيع الا فى ملك » پس معلوم مىشود در زمان خيار بايع هم مشترى مالك متاع مىشود . صاحب جواهر به اين دليل استدلال كرده است . « 2 »\r\nمرحوم شيخ در رد اين دليل مىفرمايد : روايات عينه از اين نظر كه ما دنبالش هستيم ( كه به مجرد عقد مشترى مالك مبيع شود ) دلالتى ندارند و به درد اين مطلب نمىخورند زيرا قبول داريم كه بيع دوباره در مجلس معامله در خيار مجلس يا خيار حيوان ( اگر مبيع حيوان باشد ) است ولى همين كه تراضى مىكنند و دوباره معامله مىكنند به اتفاق كلمهء خيارشان ساقط مىشود و آناً ماقبل از بيع يا به مجرد شروع در بيع خيار ساقط مىشود و معاملهء قبلى صحيح و لازم مىشود و بعد بيع محقق مىشود يا تمام مىگردد نه اين كه خيار باقى مىماند و مع‌ذلك معاملهء دوم صحيح است تا به ضرر شيخ طوسى باشد و خوشبختانه خود شيخ طوسى هم اين بيع دوم را قبول دارد با اين كه صريحاً از بيع دوم به فرد ثالث منع كرده و فرموده حق ندارد به ديگرى بفروشد ( چون مسقط خيار طرف نيست تا ملك او شود و بتواند بفروشد . ) ولى بيع به رفيق را تجويز كرده كه جهتش همان است كه خيار طرفين ساقط مىشود و . . . .\r\nقوله : نعم بعض هذه الاخبار . . . : پس اخبار عينه قابل استدلال نيست ، آرى در برخى روايات باب فرازهايى هست كه قابل استيناس براى مذهب مشهور باشد مثلًا در صحيحهء يسار بن يسار آمده : مردى متاعى را به ديگرى مىفروشد سپس خودش از مشترى خريدارى مىكند ، اين چه حكمى دارد ؟ حضرت فرمودند : اشكالى ندارد . راوى پرسيد : فروشنده متاع خودش را دوباره خريدارى كند ؟ مگر اين شدنى است ؟ حضرت فرمود : آن متاع تو نيست ، گاو و گوسفند تو نيست . « 3 »\r\nوجه استيناس : ذيل حديث دلالت دارد بر اين كه مبيع قبل از انقضاء خيار مجلس منتقل شده و مال مشترى شده و ديگر مال خود بايع نيست تا نتواند خريدارى كند ، پس معلوم مىشود قبل از انقضاء خيار ، ملكيت حاصل شده .\r\nقوله : و لكن لااستيناس . . . : در اين فراز استيناس به اين روايت را هم قبول نمىكند تا چه رسد به دليل بودن آن و اشكالشان اين است كه اين نوع از بيع ( كه دوباره به خود بايع بفروشد ) مورد\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 369 ، باب 5 از احكام عقود .\r\n( 2 ) . جواهر الكلام ، ج 23 ، ص 80 .\r\n( 3 ) . وسائل الشيعه ، ج 12 ، ص 370 ، باب 5 ، ح 3 .\r\n","page_name":" 433 ","page_number":433},
  {"content":"\r\n\r\nقبول همه است حتى شيخ طوسى هم قبول دارد زيرا به محض توافق و تراضى بر بيع دوم ، خيار مجلس يا حيوان ساقط مىشود و با سقوط خيار يقيناً ملك مشترى شده و بيع جديد مانعى ندارد ، پس اين روايت اصلًا به درد مشهور نمىخورد و دليل نمىشود بر اين كه در زمان خيار هم طرف مالك مبيع است .\r\nقوله : و يذب بذلك عن الاشكال المتقدم . . . :\r\nمعلوم شد كه سقوط خيار طرفين به واسطهء تواطى و توافق آن دو بر معاملهء قبلى است نه به واسطهء بيع جديد كه دوباره پس از تواطى قبلى انجام مىدهند . حال از اين مطلب جواب شبههء ديگرى داده مىشود و آن شبهه دور است كه كسى بگويد : از طرفى بيع دوم كه مشترى مىخواهد به خود بايع بفروشد موقوف است بر اين كه مالك باشد تا بفروشد ، از طرف ديگر مالكيت مشترى هم به نفس بيع دوم حاصل مىشود و با همين بيع معامله فسخ مىشود و ملك مشترى مىشود ، پس بيع موقوف بر ملك ، ملك هم موقوف بر بيع است و اين دور صريح است كه باطل مىباشد ، حال در اين‌جا هم كسى بگويد : سقوط خيار به بيع ثانى است و متوقف بر آن است و بيع ثانى هم متوقف است بر اين كه قبلًا خيار ساقط شود و طرف مالك شود تا بتواند بفروشد و اين دور است .\r\nجواب ما هم اين است كه بيع ثانى متوقف بر ملك هست ولى ملك متوقف بر بيع ثانى نيست بلكه متوقف بر تواطى طرفين و سقوط خيار قبل از بيع ثانى است پس دور نيست .\r\nقوله : و حيئذ فيمكن ان يكون سؤال السائل . . . : حال كه خيار با توافق قبلى ساقط مىشود و طرف مالك شده و حق دارد بفروشد ، اين پرسش مطرح است كه پس چرا راوى با تعجّب پرسيد : « اشترى متاعى ؟ ! » جواب اين است كه شايد در ذهن مردم آن زمان همين نظريهء شيخ طوسى مرتكز بوده و خيال مىكردند تا مجلس معامله تمام نشود و تفرق به ابدان حاصل نشود طرفين مالك نمىشوند و بيع قبل از افتراق جايز نيست ، و پاسخ امام عليه السلام هم مبتنى بر مبناى مشهور است كه مانعى ندارد بيع ثانى زيرا ملك مشترى شده و توافق طرفين خيار را از هر دو ساقط كرده و ملك لازم شده پس نزد شيخ هم بلامانع است .\r\nپس اين كه امام فرمود : « ليس هو متاعك و . . . » اشاره به اين است كه الان متاعى كه دوباره خريدارى مىكنى در واقع مال تو نيست بلكه از ملك تو خارج شده و به ملك مشترى درآمده و دوباره ملك مشترى را خريدارى مىكنى نه ملك خودت را ولى نكته اين‌جا است كه اين خروج متاع از ملك بايع و انتقالش به مشترى به وسيلهء تواطى آن دو بر معاملهء دوم است كه خيار را ساقط مىكند و موجب انتقال مىشود نه اين كه انتقال به نفس عقد باشد تا حديث به درد مذهب مشهور بخورد .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nپس روايت نه دليل قول مشهور است و نه موجب استيناس است و برفرض كه دليل باشد قول به نقل را ابطال مىكند كه انقضاء خيار ، ناقل و سبب ملكيت باشد ولى قول به كشف را باطل نمىكند كه انقضاء خيار ، كاشف از ملكيت از اول عقد باشد و لااقل به نحو كشف دخيل باشد . پس به اين روايت نمىتوان استناد كرد .\r\nدليل هفتم : قوله : و مثل هذه الرواية فى عدم الدلالة . . . :\r\nاز جمله رواياتى كه براى قول مشهور به آن استدلال شده صحيحهء محمّد بن مسلم است : مردى نزد ديگرى مىرود و به او مىگويد : برو فلان كالا را براى من خريدارى كن باشد كه من از تو به صورت نقد يا نسيه خريدارى كنم ، آن شخص هم مىرود و براى اين مرد كالا را خريدارى مىكند . اين چه حكمى دارد ؟ حضرت فرمود : اشكالى ندارد ، زيرا اين مرد متقاضى از آن مشترى اول وقتى خريدارى مىكند كه او مالك شده است . « 1 »\r\nكيفيت استدلال : جملهء اخير دلالت دارد كه مشترى اول به خود عقد مالك شده و در همان مجلس مىتواند به دومى بفروشد و ملك خودش را فروخته با اين‌كه هنوز خيار مجلس باقى است مع‌ذلك امام مىفرمايد :\r\n« انما يشتريه بعد ما يملكه »\r\nپس معلوم مىشود ملكيت مبيع به خود معامله حاصل شده نه به انقضاء خيار و مراد مشهور همين است .\r\nمرحوم شيخ مىفرمايد : اين روايت نيز مثل روايت قبلى نه دلالت دارد بر قول مشهور و نه موجب استيناس قول مشهور است ( كه بوى اين فتوا از آن بيايد ، يا در حد مؤيد دلالت كند . ) و در مجموع سه جواب از اين روايت مىدهند :\r\n1 . به نظر مىرسد كه فرمايش امام عليه السلام : « انما يشتريه . . . » اشاره به اين است كه اين معامله از باب « بيع ما ليس عنده » نيست كه قبل از استيجاب بيع با اولى و خريدن از اولى ، به آن مرد متقاضى فروخته باشد تا مشمول « لاتبع ما ليس عندك » شود و فرمايش امام عليه السلام : « بعد ما يملكه » اشاره به اين است كه اول رفته استيجاب عقد كرده و از صاحب اصلى تقاضاى بيع كرده و از او خريده ، سپس به دومى مىفروشد ، پس از آن باب نيست .\r\nشاهد اين معنى اين است كه در روايات ديگرى كه در رابطه با « بيع ما ليس عندك » آمده مىفرمايد :\r\n« ولا توجب البيع قبل ان تستوجبه » « 2 » يعنى پيش از اين كه به روى و از مالك اصلى طلب ايجاب كنى و از او خريدارى كنى با دومى ايجاب بيع نكن و معامله را انجام نده ، آرى بعد از استيجاب كه مالك شدى به دوّمى به فروش و انشاء بيع بكن . ( پس منظور روايت روشن شد وامّا اين كه آيا پس از خريدن از مالك اصلى و قبل از انقضاء خيار مالك مىشود يا بعد از آن ، از روايت استفاده نمىشود ، پس دليل بر قول مشهور نيست . )\r\n\r\n\r\n","description":"","footnote":"\r\n( 1 ) . همان ، ص 377 ، باب 8 ، ح 8 .\r\n( 2 ) . همان ، ص 378 ، باب 8 ، ح 13 .\r\n","page_name":" 435 ","page_number":435},
  {"content":"\r\n\r\n2 . معمولًا در اين‌گونه معاملات ( كه فردى نزد ديگرى مىرود و از او تقاضا مىكند كه برو و فلان متاع را براى من خريدارى كن . . . . ) مشترى اول از منزل يا مغازه حركت مىكند و نزد صاحب كالا مىرود و از او خريدارى مىكند ، سپس از او جدا مىشود و به محل اول بازمىگردد و به دوّمى مىفروشد و در اين‌گونه موارد معلوم است كه به محض تفرق از صاحب كالا ، خيار مجلس منقضى مىشود و پس از خيار مىفروشد ( باز دلالت ندارد كه ملكيت به خود عقد درست شد يا پس از خيار است و سربسته مىفرمايد كه تو الان كه دارى مىفروشى مالك هستى امّا از كسى ملك تو شده ؟ از روايت برنمىآيد . )\r\nالبته گاهى هم ممكن است متقاضى و مشترى اول و صاحب كالا در يك مجلس باشند و مشترى اول از صاحب جنس خريدارى كند و به مشترى دوم بفروشد و هنوز تفرق حاصل نشده باشد ، ولى باز هم راه دارد و به درد مشهور نمىخورد زيرا همين كه فىالمجلس در معرض بيع قرار مىدهد و به دومى مىفروشد آن هم در حضور مالك اصلى و بايع اولى ، و او سكوت مىكند از نظر عرف كافى است كه راضى به بيع باشد و خيارش ساقط شود ، خيار مجلس خود مشترى اوّل هم كه با در معرض بيع قرار دادن ساقط مىشود چون اگر به معاملهء اول راضى نبود اين كار را نمىكرد ، پس معاملهء دوم پس از سقوط خيار است و به اتفاق كلمه عيبى ندارد .\r\nامّا از روايت فهميده نشد كه مشترى اول از چه زمانى مالك كالا شد آيا زا لحظهء عقد يا پس از انقضاء خيار ؟ !\r\n3 . برفرض كه روايت ابن مسلم دليل بر قول مشهور باشد و قول شيخ طوسى را ابطال كند ، قول به نقل را رد مىكند كه انقضاء خيار سبب ملكيت و ناقل ملك از بايع به مشترى باشد . ولى قول به كشف را رد نمىكند كه انقضاء خيار كاشف از ملكيت از اول عقد باشد و بالاخره جا دارد شيخ طوسى مدعى شود كه انقضاءِ خيار دخالت دارد ولو به نحو كشف .\r\nدليل هشتم : قوله : و نحوه فى الضعف الاستدلال فى التذكرة . . . :\r\nعلّامه در تذكرة استدلال كرده به رواياتى كه دلالت دارند بر اين كه اگر كسى عبدى را خريدارى كرد و آن عبد اموالى داشت ، اين اموال هم مال مشترى مىشود حال يا مطلقاً مال مشترى مىشود يا اگر در ضمن عقد شرط كرده باشند مال مشترى مىشود و يا اگر بايع مىدانست كه اموال دارد و آن‌ها را استثنا نكرده ، مال مشترى مىشود ، حال اين روايات دلالت دارند كه مال عبد ، هم به بيع عبد مال مشترى مىشود ضمناً اطلاق دارند و هرگز مقيد نكرده به اين كه پس از انقضاء خيار ، مال مشترى بشود ، پس اطلاق اين‌ها فرض قبل از انقضاء خيار را هم مىگيرد و اگر چنين شد دليل قول مشهور مىشود كه مشترى به نفس عقد مالك عبد و اموال او مىشود و نيازى\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nبه انقضاء خيار نيست . « 1 » مرحوم شيخ در رد اين دليل هم چند جواب دارند :\r\n1 . اين روايات و فتوا در مقام بيان اين مطلب است كه مال عبد هم به تبع عبد به مشترى منتقل مىشود و به همان نحوى كه مشترى مالك عبد شده مالك اموال او هم مىشود وامّا اين كه چگونه و چه زمانى مالك عبد مىشود تا همان وقت مالك اموال عبد شود ؟ آيا از اول عقد يا پس از انقضاء خيار ؟ اين‌ها از روايات و فتاواى آقايان در نمىآيد تا اين تعابير دليل قول مشهور باشد .\r\n2 . مورد روايات مزبور ، عبد است و در مورد عبد ، خيار حيوان براى صاحب حيوان است و آن مشترى است پس روايات در جائى است كه خيار مخصوص مشترى است و خود شيخ طوسى هم در اين قسم با مشهور موافق است و ملكيت مبيع را به خود عقد مىداند نه به انقضاء خيار ،\r\nو اگر كسى بگويد روايات باب ( كه مىگويد مال عبد هم به مشترى منتقل مىشود . ) اطلاق دارد و فرضى را هم كه شرط خيار براى بايع كنند شامل مىشود و اختصاص به خيار مشترى ندارد پس دليل بر مشهور است . جوابش اين است كه اين اطلاق ناتمام است چون روايات از حيث شرط خيار در مقام بيان نيست تا به اطلاقش تمسك شود . پس دليل هشتم هم مورد قبول شيخ اعظم نيست .\r\nدليل نهم : قوله : و اشدّ ضعفا من الكل ما قيل من انّ المقصود . . . :\r\nصاحب جواهر دليل ديگرى دارد و آن اين كه : مقصود متعاقدين عبارت است از انتقال ثمن و مثمن در حال عقد و تراضى طرفين بر همين واقع شده كه از هنگام معامله نقل و انتقال صورت پذيرد و هر طرف مالك مال ديگرى شود ، آن‌گاه از سه حال خارج نيست يا اين معامله از ريشه باطل است ( كه هيچ‌كس اين را نگفته است . ) و يا صحيح است ولى نه بر طبق قصد و تراضى طرفين بلكه بر غير اين وجه ( يعنى آن‌ها قصدشان از هنگام عقد بود ولى معامله و ملكيت از هنگام انقضاء خيار بيايد . ) اين هم اشكالش اين است كه بر خلاف قانون مسلم باب عقود است كه « العقود تابعة القصود » « و ما قصد لم يقع و ما وقع لم يقصد » ، پس احتمال سوم متعين مىشود كه معامله به همان نحوى كه طرفين قصد كرده‌اند صحيح باشد و آن ملكيت از هنگام عقد است ، با اين حساب قول مشهور به راحتى ثابت مىشود . « 2 »\r\nمرحوم شيخ مىفرمايد : اين وجه از همهء وجوه ضعيف قبلى ( وجه شش و هفت و هشت ) ضعيف‌تر است و در توضيح ضعف مىفرمايد : مدلول عقد عبارت است از اصل نقل و انتقال و مقصود طرفين هم همين است ، وامّا نقل و انتقال از حين عقد مفاد « بعت و اشتريت » نيست ، منتها از آن‌جا كه انشاء ، علت تحقق منشأ است و هرگاه علت محقق شد معلول هم مىآيد لذا داعى\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 499 .\r\n( 2 ) . جواهر الكلام ، ج 23 ، ص 79 .\r\n","page_name":" 437 ","page_number":437},
  {"content":"\r\n\r\nطرفين بر انشاء عبارت است از حصول مُنشَأ در وقت انشاء ولى همهء اين‌ها از منظر عرف است كه عرف انشاء را موجب تحقق مُنشَأ مىداند و به ديد عرف با خود عقد ملكيت مىآيد ، ولى منافاتى ندارد كه شرعاً قيدى داشته باشد و خود عقد علت تامه براى ملكيت نباشد بلكه مقتضى باشد و نياز به شرايط ديگرى هم داشته باشد كه امضاى شارع تابع آن شرائط باشد ، كما اين‌كه در باب بيع صرف شرعاً پس از قبض و اقباض ملكيت مىآيد و هكذا در باب بيع سلم ، در مانحن فيه هم كسى بگويد : شرعاً پس از انقضاء خيار ملكيت مىآيد و اين امرى است محتمل و موارد زيادى هست كه شرع جلوى عرف را گرفته و به همان نحوى كه عرف خواسته و داعى داشته امضا نكرده و قيدى زده است و اين محذورى ندارد .\r\nپس با بيان صاحب جواهر قول مشهور تثبيت نشد و جا دارد كسى بگويد : ما از سه احتمال شما ، احتمال وسط را اختيار مىكنيم كه معامله صحيح است ولى با اين قيد صحيح است كه ملكيت پس از انقضاء خيار ثابت شود .\r\nو نظير اين مطلب قبلًا در باب اجازه بيع فضولى و اين كه كاشفه است يا ناقله ؟ گذشت كه اجازه امضاء بيع از حين عقد نيست تا با كشف بسازد بلكه امضائ اصل بيع و نقل و انتقال است و لذا با قول به نقل هم مىسازد . . . .\r\nدليل دهم : قوله : و قد يستدل ايضاً بالنبوى المشهور . . . :\r\nباز صاحب جواهر به دليل ديگرى استناد كرده و آن حديث نبوى مشهور است كه در كتب روايى نيامده ولى در كتب فتواى خاصه و عامه ذكر شده و آن عبارت است از « الخراج بالضمان » « 1 » كيفيت استدلال :\r\nمبيع در زمان خيار مشترك يا مختص به بايع اگر تلف شود مشترى ضامن است ( به حكم كل مبيع تلف فى ز من الخيار فهو من مال من لاخيار له ) و اگر مشترى ضامن شد به حكم حديث نبوى ، خراج در برابر ضمان است يعنى هركس ضامن مال است منافع و فوايد آن هم مال او است و اين علامت و نشانه و كاشف از مالكيت او است زيرا اگر مالك نبود منافع و خراج مال او نمىشد . پس به بركت كبراى كلى نبوى كشف مىكنيم كه مشترى در زمان خيار ، مالك است يعنى ملكيت به نفس عقد مىآيد نه پس از انقضاء خيار . « 2 »\r\nمرحوم شيخ در پاسخ اين دليل هم مىفرمايد : ممكن است شيخ طوسى و اتباع او كه قائل هستند به توقف ملكيت بر انقضاء خيار ، اصل اين كبراى كلى را كه مشترى ضامن باشد قبول نداشته باشند تا صغراى كبراى ديگرى باشد و شما بگويد : « الخراج بالضمان » يعنى هركس ضامن است منافع هم مال او است و . . . تا نتيجه بگيرد كه پس مشترى از اول عقد مالك شده ، پس اين استدلال هم عقيم است .\r\n\r\n\r\n","description":"","footnote":"\r\n( 1 ) . عوالى اللآلى ، ج 1 ، ص 219 ، ح 89 .\r\n( 2 ) . جواهر الكلام ، ج 23 ، ص 81 .\r\n","page_name":" 438 ","page_number":438},
  {"content":"\r\n\r\nقوله : و قد ظهر بما ذكرنا ان العمدة : در پايان پس از طرح همه ادلّه‌اى كه براى مشهور اقامه شده مىفرمايند : عمده دليل قول مشهور همان عمومات حليت بيع و تجارت عن تراضى و اخبار خيار است كه ضمن پنج دليل اول از زبان شيخ اعظم آورديم و گرنه پنج دليل بعدى قابل مناقشه است .\r\nادلّهء شيخ طوسى و اتباع او : قوله : و استدل للقول الآخر . . . :\r\nپس از بررسى ادلهء قول مشهور ، در اين فراز به دليل قول ديگر ( قول شيخ طوسى و پيروان او كه ملكيت را متوقف بر انقضاء خيار مىدانند . ) مىپردازند و آن اين كه : اخبار خيار حيوان و خيار شرط ( كه ذيلًا برخى را خواهيم آورد ) دلالت دارند بر اين كه اگر مبيع در زمان خيار ( خيار مشترى ) تلف شود از مال خود بايع تلف شده « كل مبيع تلف فى زمن الخيار فهو من مال بايعه » اين مطلب را صغراى دليل قرار مىدهيم و كبراى كلى هم اين است كه : تلف از مالك باشد يعنى اگر چيزى تلف شد و شخص ضامن آن باشد پس او مالك است كه از او تلف شده و گرنه چرا تلف از او باشد . از اين صغرى و كبرى به اين نتيجه مىرسيم كه تلف مبيع در زمان خيار در ملك بايع بوده ، پس معلوم مىشود تا خيار منقضى نشود مبيع از ملك بايع خارج نشده و به مشترى منتقل نگرديده است .\r\nامّا دليل كبراى كلى همان حديث نبوى « الخراج بالضمان » است وامّا دليل صغرى رواياتى چند است :\r\n1 . صيححهء ابن سنان : مردى غلامى يا چهارپايى را خريدارى مىكند و براى خود يك روز يا دو روز شرط خيار مىكند ، سپس در اين فاصله عبد يا چهارپا مىميرد يا عيبى در او حادث مىشود ، آيا چه كسى ضامن است ؟ حضرت فرمود : هر حادثه‌اى براى مبيع اتفاق بيفتد بايع ضامن است تا اين كه خيار حيوان منقضى شود و مبيع مال مشترى گردد ، ضمناً شرط يك روز يا دو روز مطرح نيست چه شرط بكنند يا نكنند ، به اصل شرع تا سه روز خيار حيوان دارد . سپس حضرت فرمود :\r\nاگر ميان طرفين براى مدت معينى ( مثلًا ده روز ) خيار قرار دهند و در ظرف اين مدت مبيع در دستان مشترى تلف شد باز از مال بايع تلف شده و او ضامن است . « 1 »\r\n2 . روايت عبدالرحمن از امام صادق عليه السلام : از حضرت پرسيدم مردى كنيزى خريده و يك يا دو روز شرط خيار كرده ، سپس در اين مدت جاريه نزد مشترى مرد در حالى كه پولش را هم داده بود چه كسى ضامن است ؟ حضرت فرمود : مشترى تا زمانى كه خيارش منقضى نشود ضامن\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 352 ، باب 5 ، ح 3 .\r\n","page_name":" 439 ","page_number":439},
  {"content":"\r\n\r\nنيست « 1 » مفهوم كلام حضرت اين است كه در مدت خيار بايع ضامن است و اگر تلف شد خسارت به او وارد مىشود .\r\n3 . روايت ديگر مرسله ابن رباط است كه مىفرمايد : اگر قبل از گذشت سه روز از معامله در حيوان ( كه مبيع است ) حدثى حادث شود ( بميرد يا ناقص شود ) از مال بايع است « 2 » و ضرر به او وارد مىشود .\r\n4 . روايت نبوى كه در قرب الاسناد آمده : شخص عبدى را با شرط ( جعل خيار ) خريد سپس عبد مرد تكليف چيست ؟ حضرت فرمود : قسم بخورد كه راضى نبوده به‌دنبال قسم ، خريدار ضامن نيست « 3 » يعنى هر خسارتى پيش آيد به بايع وارد مىشود . دلالت اين روايات بر صغراى استدلال خيلى روشن است .\r\nقوله : و هذه الاخبار انما تجدى . . . : مرحوم شيخ در مقام مناقشه به دليل مذكور مىفرمايد : مورد روايات خيار مختص به مشترى است و اگر كسى در اين خصوص منكر تملك مشترى بود و مىگفت در زمان خيار مختص به مشترى ، تا خيار منقضى نشود مشترى مالك نمىشود و مبيع در ملك بايع مىماند ، جا داشت به اين روايات استناد كند و اين‌ها به‌درد او مىخورد . ولى ظاهراً كسى منكر اين مطلب نيست حتى طبق نقل شهيد در دروس « 4 » خود شيخ طوسى در مبسوط در باب شفعه قاطع شده به اين كه اگر خيار مخصوص مشترى باشد ملكيت از اول عقد مىآيد « 5 » ظاهر عبارت ابن سعيد حلى در جامع نيز همين بود كه قبلًا نقل كرديم . « 6 »\r\nآن‌گاه به مضمون اين اخبار ( كه مىگويد : با اختصاص خيار به مشترى وى مالك مبيع نمىشود و بايع مالك و ضامن است ) هيچ‌كس ( نه مشهور و نه شيخ طوسى ) عمل نكرده‌اند ، پس قابل استناد نيستند .\r\nقوله : و على اىّ حال فهذه الاخبار : اين فراز در واقع بيان ديگرى از شيخ اعظم براى دليل مذكور است :\r\nدر مقام سه دسته دليل داريم : 1 . روايات مذكور كه دلالت مىكرد بر اين كه مبيع در زمان خيار اگر تلف شد بايع ضامن است و از مال او تلف شده . 2 . عمومات حليت بيع و تجارت و . . . كه قبلًا در دليل‌هاى مشهور ذكر شد و دلالت مىكرد بر اين كه به محض معامله مشترى مالك مبيع مىشود . 3 . قاعدهء تلازم ملك با ضمان كه هركس مالك است ضامن هم هست و بالعكس و اين از حديث نبوى « الخراج بالضمان » استفاده مىشود .\r\n\r\n\r\n","description":"","footnote":"\r\n( 1 ) . همان ، ص 351 ، باب 5 ، ح 1 .\r\n( 2 ) . همان ، ص 352 ، باب 5 ، ح 5 .\r\n( 3 ) . همان ، ح 4 .\r\n( 4 ) . دروس ، ج 3 ، ص 270 .\r\n( 5 ) . مبسوط ، ج 2 ، ص 83 .\r\n( 6 ) . الجامع للشرايع ، ص 248 .\r\n","page_name":" 440 ","page_number":440},
  {"content":"\r\n\r\nآن‌گاه از دو حال خارج نيست يا اين چهار روايت كه مىگفت بايع ضامن است به كمك قانون تلازم ، مخصص عمومات صحت بيع و حليت تصرف و جواز اكل مىشوند كه در نتيجه حق با قول دوم مىشود و عمومات بر بعد از انقضاء خيار حمل مىشوند و قبل از آن مال مخصِّص است .\r\nو يا اين روايات به كمك ادلّهء قول مشهور ( رواياتى از باب خيار است و عمومات صحت و حليت بيع ) قانون تلازم را تخصيص مىزنند و نتيجه اين است كه همه‌جا مالك ضامن است مگر در مدت خيار كه مالك ( مشترى ) ضامن نيست و بايع ضامن است به دليل روايات مذكور .\r\nو چون هيچ كدام اولويت ندارند كه اين روايات مخصص او باشد پس ما شك مىكنيم كه آيا مبيع در زمان خيار از ملك بايع خارج شد و به ملك مشترى درآمد يا خير ؟ اصل عدم حدوث ملك جارى مىشود كه استصحاب عدم است يعنى تا لحظهء عقد كه مبيع ملك بايع بود ، پس از عقد و قبل از انقضاء خيار شك مىكنيم كه بر ملك بايع باقى است يا منتقل شد به مشترى ؟ استصحاب بقاء مبيع بر ملك بايع جارى مىشود يا استصحاب عدم انتقال به مشترى جارى مىشود و در نتيجه به نفع شيخ طوسى و پيروان او حكم مىشود .\r\nقوله : و لكن هذا فرع التكافؤ المفقود فى المقام . . . :\r\nولى اين بيان هم مخدوش است زيرا فرع بر اين است كه ميان مخصص بودن روايات نسبت به عمومات صحت ، با مخصص بودن آن‌ها نسبت به قاعدهء تلازم ، تكافو و تساوى باشد تا تساقط كنند و نوبت به اصل عملى برسد ، در حالى كه به دلايل متعدد اين تكافُو در مقام بحث ما مفقود است و مهم‌ترين دليل عبارت است از شهرت فتوائى محقق و محصل ( كه خود ما تحصيل كرده‌ايم ) و اجماع منقول از ابن ارديس در سرائر هم مؤيد آن است و اين شهرت و اجماع يا يك دليل جدا است و يا لااقل عمومات حليت و تجارت و جواز اكل را ترجيح مىدهد و نوبت به اصل عملى نمىرسد . پس بالاخره بعد اللُتَيَّا والَّتى حق با مشهور است و ملكيت به نفس عقد حاصل مىشود و متوقف بر انقضاء خيار نيست .\r\nقوله : ثم ان مقتضى اطلاق ما تقدم : از طرفى عبارت شيخ طوسى در كتاب مبسوط و خلاف كه در اوايل مسأله ذكر شد و فرمود : اگر عقد مطلق باشد و كليهء خيارات اسقاط شود به نفس عقد ملك مىآيد چون خيارى نيست ولى اگر عقد مقيد و مشروط باشد به شرط خيار ( و طرفين يا يك طرف براى خودش خيار قرار دهد ) محل نزاع است ( مشهور مىگويند : اصل ملكيت به خود عقد حاصل مىشود و لزوم آن پس از انقضاء خيار است ، ولى شيخ طوسى و بعضى گفتند : اصل ملك موقوف است بر انقضاء خيار . ) حال سخنان شيخ طوسى در دو كتاب اطلاق دارد يعنى فرق\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nنگذاشته ميان خيار متصل به عقد ( كه شرط كنند از لحظهء معامله تا ده روز خيار باشد ) و خيار منفصل از عقد ( كه تا ده روز از عقد خيارى نباشد و پس از آن تا مدتى خيار باشد ) و به حكم اطلاق در هر دو صورت ملكيت را بر انقضاء خيار موقوف دانسته است .\r\nقوله : كما انّ مقتضى تخصيص الكلام : از طرف ديگر شيخ طوسى عنوان بحث را به « عقد مقيد به شرط خيار » اختصاص داد از اين تعبير استفاده مىشود كه محل بحث شيخ در خصوص خيار شرط و خيار حيوان است زيرا خيار شرط كه اسمش با خودش است و بر خيار حيوان هم در روايات بابش ، عنوان شرط اطلاق شده است . بنابراين خيار عيب و خيار غبن و خيار رؤيت و خيار تدليس از محل بحث خارج است و نزاع مشهور با شيخ طوسى در آن‌ها جارى نيست و ظاهر امر اين است كه همه متفق هستند بر اين كه به نفس عقد ، ملكيت مىآيد و بر انقضاء خيار توقف ندارد .\r\nقوله : و مما يدل على الاختصاص : يكى از ادلّهء اختصاص نزاع به دو خيار شرط و حيوان ، همان چهار روايتى است كه براى اثبات صغراى استدلال قول دوم آورديم كه همهء آن‌ها مخصوص خيار شرط و حيوان بودند و شاهد ديگر بر اختصاص ، ظاهر كلمهء انقضأ است كه در تعابير آقايان و تحرير محل نزاع ، اين طور عنوان كرده‌اند كه آيا ملكيت به خود عقد مىآيد يا پس از انقضاء خيار و اين كلمهء ظهور در انقطاع خيار زمانى دارد و خيار زمان‌دار مخصوص خيار شرط و حيوان است و در خيار غبن و عيب و . . .\r\nنمىآيد . وامّا خيار مجلس ( كه آن هم به نوعى زمانى است و تا زمان افتراق است ) اين هم به چند دليل در محل نزاع داخل است :\r\n1 . طبق نص خود شيخ در كتاب مبسوط در باب شفعه كه در آن عبارت فرمود : فرقى ميان خيار شرط و مجلس نيست و چون خيار شرط داخل است پس خيار مجلس هم داخل است .\r\n2 . در كتاب استبصار فرموده : عقد سبب و مقتضى براى ملكيت است ولى شرطى هم دارد كه از هم جدا شوند و معامله را فسخ نكنند « 1 » ( يعنى خيار مجلس هم منقضى شود . )\r\n3 . خود شيخ در دو كتاب مبسوط و خلافش تصريح كرده به اين كه تفرق از مجلس معامله ، مثل انقضاء خيار است در لزوم عقد « 2 » يعنى همان‌طور كه تا خيار منقضى نشود عقد لازم نمىشود ، همين‌طور تا تفرق با لابدان حاصل نشود عقد لازم نمىشود و منظور شيخ از لزوم اين نيست كه ملكيت آمده ولى لازم نيست و متزلزل است و خلاصه مرادش لزوم در مقابل جواز و تزلزل نيست بلكه مرادش تحقق علت ملك است يعنى تا تفرق نيايد و انقضاء خيار محقق نشود علت ملك تامه نشده و تا علت تامه نشود ملك نيامده ، پس اصل حصول ملك موقوف است بر انقضاء خيار شرط و حيوان و تفرّق از مجلس معامله .\r\n\r\n\r\n","description":"","footnote":"\r\n( 1 ) . استبصار ، ج 3 ، ص 73 .\r\n( 2 ) . خلاف ، ج 3 ، ص 22 ؛ مبسوط ، ج 6 ، ص 83 .\r\n","page_name":" 442 ","page_number":442},
  {"content":"\r\n\r\n4 . عبارت دروس كه در اوايل مسأله آورديم و مأخذ خلاف را بيان مىكرد ، ظهور دارد در اين كه هر خيارى كه مانع شود از تصرف در مبيع در محل بحث داخل است و از خياراتى است كه ملك بر انقضاء آن‌ها متوقف است و خيار مجلس هم مانع از تصرف است پس آن هم از قسم خيارات محل بحث است .\r\n5 . عبارت ابن سعيد در جامع نيز شامل خيار مجلس مىشد كه در اوايل مسأله آورديم .\r\n6 . خود شيخ طوسى در باب صرف مبسوط تصريح داشت كه خيار مجلس مانع از تصرف در عوضين است پس محل بحث است و از خياراتى است كه ملك متوقف بر انقضاء و ارتفاع آن است .\r\nقوله : و من ذلك يظهر وجه آخر . . . : از همين شواهدى كه آورديم دليل ديگرى بر خروج خيار عيب و غبن و . . . از محل نزاع استفاده مىشود زيرا اين خيارات مانع از تصرف در عوضين نيستند و قبل از ظهور عيب و غبن و . . . مشترى حق دارد در مبيع تصرف كند . حال شيخ طوسى و اتباع او در اين‌گونه خيارات چه بگويند ؟ يا بايد بگويند : در اين موارد تا ظهور غبن و عيب نشده هم ملكيت هست و هم لزوم يعنى معامله صحيح و لازم است و مشترى مالك مبيع شده و حق تصرف هم دارد و پس از ظهور عيب ، مبيع از ملك مشترى درمىآيد و در ملك بايع داخل مىشود و تازه حق‌الخيار منجّز و فعلى مىشود . ولى چنين قولى در شأن شيخ طوسى نيست و فتوايى نيست كه از ايشان صادر شود پس اين خيارات از بحث خارج است و دخولش در محل كلام يكى از دو صورت را دارد كه هر دو نگفتنى است .\r\nقوله : مع انّ كلامه : دليل ديگر بر خروج اين خيارات از محل بحث ، سخن علامه و خود شيخ طوسى است : كلام علامه در مختلف مثل تصريح است بر اين كه در باب خيار عيب ، تملك مبيع به خود عقد ، اتفاقى است و كسى در آن نزاع ندارد و وجه كالصريح بودن از استدلال علامه پيدا است كه فرموده :\r\nمقتضى براى ملك موجود است و خيار صلاحيت مانعيت ندارد ، مثل بيع معيب « 1 » يعنى باب معيب مسلم است و جاى ديگر به ان قياس شده و باز همين علامه فرموده : منافاتى نيست بين ملكيت ( كه مشترى مالك مبيع باشد ) و خيار ( كه بايع هم خيار داشته باشد ) چنان‌كه در معيب چنين است « 2 » ( يعنى باز باب معيب مسلم است . ) خود شيخ هم در مبسوط تصريح كرده به اين‌كه اگر متاعى را خريد و نمائى از ان حاصل شد سپس عيبى در مبيع يافت ، حق دارد خود مبيع را رد كند ولى منافع و نمائات آن ، مال خود مشترى است . به دو دليل يكى اجماع و ديگرى حديث نبوى « الخراج بالضمان » كه هركس ضامن است منافع هم مال او است و اگر ملك او نبود وجهى\r\n\r\n\r\n","description":"","footnote":"\r\n( 1 ) . مختلف ، ج 5 ، ص 62 .\r\n( 2 ) . همان .\r\n","page_name":" 443 ","page_number":443},
  {"content":"\r\n\r\nنداشت كه منافع مال او باشد « 1 » پس در مورد خيار عيب تصريح دارند كه بالاجماع از بحث خارج است و ملكيت به نفس عقد حاصل مىشود ( همين‌طور كه خيار غبن و رؤيت چنين است . ) و محل بحث مشهور با شيخ طوسى قدر مسلم در خيار شرط و حيوان و مجلس است .\r\n\r\nغير ذىالخيار ضامن مبيع است\r\nچهارم از احكام خيارات اين است كه ضمانت مبيع در زمان خيار بر عهدهء كسى است كه خيار ندارد ، يعنى اگر تلف شد آن طرفى كه خيار ندارد ضامن است و از مال او تلف شده ( خواه مشترى باشد يا بايع ) و قاعدهء معروفى هم هست كه بر سر زبان‌ها است « كل مبيع تلف فى ز من الخيار فهو ممن لاخيار له » البته اين سخن بر مسلك مشهور در مسألهء قبل است كه به نفس عقد ، قائل به نقل و انتقال بودند و مىگفتند مبيع ملك مشترى شده ولى متزلزل است و گرنه بر مسلك شيخ طوسى كه تا خيار منقضى نشود مشترى مالك نمىشود ، در مدت خيار ، بايع مالك مبيع است و قاعده اين است كه هركس مالك است ضامن است چون ملازمه است بين مالكيت و ضمان « التلف من المالك » .\r\nحال اصل اين كه اگر مبيع در زمان خيار تلف شد آن طرفى كه خيار ندارد ضامن است ، فىالجمله مسلّم است يعنى با قطع‌نظر از اين كه مطلقاً و در همهء خيارات چنين باشد يا در بعضى از آن‌ها و با قطع نظر از اين كه در خيار مخصوص به يكى از طرفين باشد يا در خيار مشترك ، كه تفصيل اين مطالب در ضمن اين مسألهء خواهد آمد .\r\nتوضيح مسأله : آن‌جا كه خيار مخصوص مشترى باشد گاهى از جهت حيوان است يعنى خيار حيوان است كه مخصوص مشترى است ( در جاى خودش ذكر شد كه « صاحب الحيوان بالخيار . . . » و صاحب حيوان فعلًا مشترى است نه بايع كه قبل از معامله چنين بود . ) در اين فرض قطعاً بايع ضامن مبيع است و اگر حيوان ظرف سه روز تلف شد بايد بايع از عهده برآيد و دليل مسأله علاوه بر نفى خلاف يا اجماع ، چهار روايتى است كه در مسئلهء قبل گذشت و مورد آن‌ها خيار حيوان و شرط بود و به روشنى دلالت داشتند بر اين كه « فهو من مال البايع » ، « ضمان ذلك على البايع » و . . . .\r\nو گاهى خيار شرط است كه در متن معامله براى خصوص مشترى جعل خيار كرده‌اند ، در اين فرض نيز اگر در مدت خيار تلف شد بايع ضامن است و دليل مطلب علاوه بر اجماع ، ذيل صحيحهء ابن سنان است كه در مسألهء قبل گذشت و صريحاً فرمود : « و ان كان بينهما شرط اياماً معدودة فهلك فى يد المشترى فهو من مال بايعه »\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 126 .\r\n","page_name":" 444 ","page_number":444},
  {"content":"\r\n\r\nو گاهى خيار مجلس است كه خيار مجلس بايع يا اسقاط كرده يا شرط سقوط كرده‌اند و به هر حال او خيار ندارد ولى مشترى دارد ، باز ظاهر فرمايش امام عليه السلام در صحيحهء ابن سنان كه فرمود : « حتى ينقضى شرطه و يصير المبيع للمشترى » همين است كه بايع ضامن است ، البته تعبير به شرط شده و استدلال به اين مبتنى است بر اين كه مناط انقضاء شرط بما هو شرط باشد تا هر خيارى را كه در روايات بر آن اطلاق شرط شده شامل شود ، و از جمله خياراتى كه اطلاق شرط شده خيار مجلس است كه در صحيحهء فضيل از امام صادق در باب خيار حيوان گذشت . ( امّا بنابراين كه مناط انقضاء ، شرط ثلاثة ايام بخصوصه باشد ، نه شرط بما هو شرط ، شامل خيار مجلس نمىشود و مخصوص خيار حيوان مىشود كه مورد روايت ابن‌سنان است . )\r\nقوله : بل ظاهره ان المناط فى رفع الضمان . . . : تا به حال وضع خيار حيوان مشترى و خيار شرط او ، به حكم اجماع روشن شد و وضع خيار مجلس او هم به بركت روايت ابن سنان روشن شد ، در اين فراز قدمى فرارتر گذاشته و مىفرمايد : ظاهر صحيحهء ابن سنان كه داشت حتى « ينقضى شرطه و يصير المبيع للمشترى » اين است كه مناط در رفع ضمان بايع اين است كه مدت خيار بايع بگذرد و مبيع مال مشترى شود و اختصاص به او پيد اكند ( لام للمشترى براى اختصاص است ) به گونه‌اى كه نتواند با فسخ كردن آن را از خودش سلب كند . حال اگر مناط مذكور در فراز قبلى ( قبل از بل ظاهره ) را بگيريم تنها خياراتى را كه شرط بر آن‌ها اطلاق شده شامل مىشود ولى اگر مناط اين فراز باشد كه الان مطرح است ، اختصاص به خيار مجلس و شرط و حيوان ندارد بلكه مطلق خيارات را شامل مىشود ولو خيار غبن و عيب و . . . و تا زمانى كه مبيع مختص به مشترى نشود به‌گونه‌اى كه معامله لازم مىشود و خيار ساقط شود ، تا اين مرحله بايع ضامن است .\r\nابن ارديس در سرائر هم نظر به همين مناط دارد ، آن‌جا كه اصل حكم را ( كه در زمان خيار مشترى بايع ضامن است ) آورده و در مقام تعليل و بيان فلسفه حكم فرموده : زيرا آن‌كس كه خيار ندارد عقد بر او مستقر شده و حق ندارد فسخ كند ولى كسى كه خيار دارد عقد از ناحيهء او مستقر و لازم نشده بلكه جايز و متزلزل است ( اين تعليل عام است و اختصاص ندارد به خياراتى كه اطلاق شرط بر آن‌ها شده ) سپس مثالى آورده كه اگر خيار مخصوص بايع باشد نه مشترى ( فرض ما اين بود كه خيار مخصوص مشترى باشد ، فرض مثال ايشان عكس اين است ولى مهم نيست . ) ضمناً مشترى متاع را قبض هم كرده باشد ( چون اگر قبض نكند قاعدهء ديگرى مىآيد كه « كل مبيع تلف قبل قبضه فهو من مال بايعه » در اين فرض اگر متاع در دست مشترى هلاك شد ، ضرر به مشترى وارد مىشود و او ضامن است نه بايع به اين دليل كه عقد از ناحيهء مشترى لازم و مستقر شده است « 1 »\r\n\r\n\r\n","description":"","footnote":"\r\n( 1 ) . سرائر ، ج 2 ، ص 277 .\r\n","page_name":" 445 ","page_number":445},
  {"content":"\r\n\r\n( و قاعده اين بود كه « كل مبيع تلف فى ز من الخيار فهو من مال من لاخيار له » ، خواه اين‌كس مشترى باشد كه در فرض ابن ادريس هست يا بايع باشد كه در فرض ما بود . )\r\nقوله : و من هنا يعلم انه يمكن بناء على فهم هذا المناط . . . :\r\nاز بيانى كه در بل ظاهره . . . داشتيم و مؤيدى كه از ابن ادريس آورديم به اين نتيجه مىرسيم كه حكم مذكور در صدر مسأله ، اختصاص به خيار شرط و حيوان و مجلس ندارد بلكه در كليهء خيارات ثابت است آن‌گاه اين قاعده معروف تثبيت مىشود كه « التلف فى ز من الخيار ممن لاخيار له » كه قاعده نه مقيد شده به تلف مثمن و مبيع ، نه به مشترى يا بايع ، نه به خيار شرط و مجلس و حيوان يا ساير خيارات ، بلكه اطلاق دارد و همهء صور را شامل مىشود يعنى اصولًا اگر يكى از عوضين در زمان خيار يكى از طرفين ، تلف شد آن‌كس كه خيار ندارد ضامن است و خسارت بر او وارد مىشود ، اتفاقاً اين اطلاق و اطراد از كلمات عده‌اى از فقهاء استفاده مىشود و نه‌تنها كلام خودشان اين‌طور اطلاق دارد كه به اطلاق اصحاب نسبت داده‌اند ( كه به نوعى بوى اجماع يا شهرت مىدهد . )\r\nقوله : قال فى الدروس فى احكام القبض : در اين فراز برخى از عبارات بزرگان را مىآورند كه يكى از آن‌ها شهيد اول است . ايشان در دروس در باب احكام قبض فرموده : به وسيلهء قبض و گرفتن ( ثمن يا مثمن ) ضمان مقبوض بر عهدهء قابض و گيرنده مىآيد ( بايع باشد يا مشترى ) البته اگر قابض حق خيار ( باز هر خيارى كه باشد ) نداشته باشد . « 1 »\r\nشيخ مىفرمايد : ظهور مفهوم شرط كلام شهيد اين است كه اگر خيار باشد قابض ضامن نيست و اين مفهوم مثل منطوق اطلاق دارد يعنى هر خيارى كه باشد و بالجمله مطلق خيار يك طرف ( از جمله مشترى در فرض مسألهء ما ) كافى است كه اگر متاع در زمان خيار تلف شد ذىالخيار ( مثلًا مشترى در فرض ما ) ضامن نباشد . ( پس كل مبيع تلف فى زمن الخيار فهو عن مال من لاخيار له . )\r\nيكى ديگر از عبارات ، كلام خود شهيد اول در متن لمعه است كه مثل كلام ايشان در دروس است . « 2 »\r\nيكى ديگر از عبارات ، كلام محقق ثانى در جامع المقاصد است ، علامه در قواعد فرموده : اگر گوسفند مُصَرَّات ( گوسفندى كه چند روزى شيرش را ندوشيده‌اند و پستان‌ها پر شده خيال مىكند خيلى شيرده است . ) يا كنيزى كه تدليس شده ( ارايش كرده‌اند تا مشترى خيال كند خيلى جوان و زيبا است در حالى كه به مجرّد زوال آرايش چهره كريه او نمايان مىشود . ) اگر چينن\r\n\r\n\r\n","description":"","footnote":"\r\n( 1 ) . دروس ، ج 3 ، ص 210 .\r\n( 2 ) . اللمعة الدمشقيه ، ص 132 .\r\n","page_name":" 446 ","page_number":446},
  {"content":"\r\n\r\nمبيعى تلف شد چيزى به نفع مشترى و بر ضرر بايع نيست ( يعنى بايع ضامن نيست و مشترى حق مطالبه به ثمن يا ارش ندارد . ) سپس اضافه كرده : همچنين اگر جاريه نزد مشترى معيوب شود ( عيب حادث ) ولى حدوث عيب قبل از علم او به تدليس باشد ، باز بايع ضامن نيست و ضرر به خود مشترى مىخورد . « 1 »\r\nمحقق ثانى ذيل اين عبارت فرموده : وجه تقييد علامه حكم به عدم ضمان بايع را به فرض قبل از علم مشترى به تدليس ، براى ما روشن نيست زيرا اگر عيب حادث پس از علم مشترى به تدليس هم باشد ، همين‌طور است يعنى خود مشترى ضامن است و ربطى به بايع ندارد . مگر كسى بگويد ( محل شاهد اين‌جا است ) پس از علم او به تدليس ، خبار پيدا مىكند و در اين مرحله اگر عيبى حادث شد مشترى ضامن نيست ( چون قانون اين است كه « كل مبيع تلف فى زمن الخيار فهو ممن لاخيار له » . ) ( ملاحظه مىكنيد كه قاعده را به باب خيار عيب و تدليس هم كشانده‌اند . البته در آخر هم محقق ثانى فرموده : من در كلام علامه و ديگران چيزى نيافتم كه دال بر اين باشد كه بعد از علم به تدليس ، خيار دارد و . . . « 2 » كه با اين عبارت آن‌چه را در « الّا ان يقال » آوردند تخريب مىكنند و برمىگردند به مطلب قبلى كه فرقى بين بعد العلم و قبل العلم نيست .\r\nباز هم عبارتى از محقق ثانى : علامه در قواعد فرموده : خيار به واسطهء تلف عين ساقط نمىشود . « 3 » محقق ثانى در شرح اين كلام فرموده : كلام آقايان اطلاق دارد ( كلمهء خيار اطلاق داشت ) و مقتضاى اطلاق اين است كه اگر مبيع با خيار غبن مشترى هم تلف شد باز بايع ضامن است و معامله منفسخ مىشود چون خيار مخصوص مشترى است ( و قاعده اين است كه « كل مبيع تلف فى ز من الخيار ممن لاخيار له » ) سپس محقق ثانى در رابطه با خيار غبن و خيار رؤيت مردد شده كه آيا آن حكم در اين‌ها مىآيد يا نه . « 4 » از جمله عبارات ، كلام شهيد ثانى در مسالك است كه نخست فرموده : عيب حادث مانع است از رد به عيب قديم ، سپس فرموده : عيبى كه در ايام خيار حيوان حادث شود بايع ضامن است و در پايان فرموده : اين اختصاص به خيار حيوان ندارد بلكه هر خيارى كه مخصوص مشترى باشد ( حيوان و غيره ) حكمش همين است كه اگر ميبع در اين زمان تلف شد بايع ضامن است . « 5 » محل شاهد همين جملهء سوم است كه اطلاق دارد .\r\nمحقق اردبيلى در مجمع الفائده نخست اين مسأله را مطرح كرده كه اگر پس از سه روز تأخير ، مبيع تلف شد بايع ذىالخيار ( خيار تأخير مال بايع است ) ضامن است به دليل عموم اين قاعده كه « كل مبيع تلف قبل قبضه فهو من مال بايعه » سپس فرموده : اين قاعده با يك قاعدهء كلى\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 354 .\r\n( 2 ) . همان .\r\n( 3 ) . همان ، ص 318 .\r\n( 4 ) . همان .\r\n( 5 ) . مسالك الافهام ، ج 3 ، ص 284 .\r\n","page_name":" 447 ","page_number":447},
  {"content":"\r\n\r\nديگر معارض است و آن اين كه « كل مبيع تلف فى ز من الخيار فهو ممن لاخيار له » يا به تعبير خود اردبيلى :\r\n« تلف المال فى الخيار المختص بالبايع من مال المشترى » و چون در خيار تأخير ، خيار مخصوص بايع است پس اگر مبيع پس از سه روز تلف شد مشترى ضامن است . « 1 »\r\nشيخ اعظم مىفرمايد : از اين كه محقق اردبيلى قاعدهء « تلف المال فى ز من الخيار . . . » را يك قاعده قرار داد و آن را به جنگ قانون « التلف قبل القبض » برد ، استفاده مىكنيم كه اين قاعده « كل مبيع تلف فى ز من الخيار . . . » در ميان فقهاء مسلم است و گرنه به ضرس‌قاطع نمىگفت اين قاعده معارض است . . . .\r\nمرحوم آقا جمال هم در حاشيهء شرح لمعه به مثل همين سخن محقق اردبيلى تصريح كرده البته بعداً فرموده : اين مال بعد از قبض و اقياض است كه مبيع در دست مشترى تلف شود ، هركس ذىالخيار نيست ضامن است و گرنه قبل از قبض مسأله فرق مىكند و بايع ضامن است ولى از جهات ديگر ، قاعدهء تلف در زمان خيار عموميت دارد و اختصاص به خيار خاص ندارد و در همهء خيارات مطلب از اين قرار است . « 2 »\r\nقوله : و ظاهر هذه الكلمات عدم الفرق . . . :\r\nچنان‌چه ملاحظه شد كلماتى كه نقل كرديم نوعاً اطلاق داشت و فرقى ميان انواع خيار ( مجلس و شرط و غيره ) نگذاشت ، فرقى ميان ثمن و مثمن نگذاشت ، فرقى ميان اين كه خيار مخصوص بايع باشد يا مشترى ، نگذاشت ) پس قانون « التلف فى ز من الخيار ممن لاخيار له » قاعده‌اى عام و كلى است .\r\nبه‌خاطر همين اطلاقات است كه صاحب رياض فرموده : لاخلاف در اين كه تلف در مدت خيار از مال كسى است كه خيار ندارد . « 3 » و مفتاح الكرامه فرموده : قول آقايان « التلف فى مدة الخيارممن لاخيار له » قاعده‌اى است كه كسى در آن مخالفتى ندارد . سپس به پيروى از صاحب رياض فرموده : اين حكم ( كه تلف از مال كسى است كه خيار ندارد و او ضامن است ) در برخى از افراد مسأله ، مطابق قاعده است « 4 » ( شايد منظور از قاعده قانون « الضمان على المالك » يا « التلف من المالك » باشد و شايد مراد از بعضى افراد عبارت از تلف مبيع نزد مشترى در زمان خيار بايع به شرط رد ثمن باشد كه حكم به اين كه تلف مبيع در اين زمان بر مشترى است كه ذىالخيار نيست مطابق قاعده هم هست كه « التلف من المالك » باشد . )\r\nقوله : لكن الانصاف انه لم يعلم من حال احد . . . : تا به حال تمام تلاش شيخ از نقل كلام اصحاب ، استفادهء تعميم از آن بود كه حكم مذكور در صدر مسأله ( غير ذىالخيار ضامن است ) مخصوص\r\n\r\n\r\n","description":"","footnote":"\r\n( 1 ) . مجمع الفائدة و البرهان ، ج 8 ، ص 406 .\r\n( 2 ) . حاشية الروضه ، ص 364 .\r\n( 3 ) . رياض المسائل ، ج 8 ، ص 208 .\r\n( 4 ) . مفتاح الكرامة ، ج 4 ، ص 599 .\r\n","page_name":" 448 ","page_number":448},
  {"content":"\r\n\r\nخيار خاصى نيست ، مخصوص مثمن نيست ، مخصوص مشترى نيست و از همهء اين جهات عموميت دارد . ولى از اين‌جا به بعد در صدد تضعيف استفادهء عموم برآمده و به دو بيان آن را رد مىكنند :\r\n1 . انصاف اين است كه از حال هيچ يك از بزرگان فقهاء فتواى جزى و قطعى به اين تعميم معلوم نيست تا چه رسد به اين كه اجماع و اتفاق داشته باشند بر آن ، زيرا ظاهر سخن آقايان كه در قاعده آمده كه « التلف فى زمن الخيار . . . » خصوص خيارهاى زمان‌دار است ( زمان قيد آن‌ها است و گرنه در هر خيارى زمان هست ولو به نحو ظرفيت ) و همين خيار زمانى بود كه در مسألهء قبل ميان شيخ طوسى و مشهور اختلافى بود ، شيخ مىفرمود : ملكيت موقوف است بر انقضاء خيار و ما گفتيم از كلمهء انقضاء ، خيار زمانى متفاهم است و شامل مطلق خيارات ( ولو غير زمان‌دار ) نمىشود تا خيار غبن ، عيب ، رؤيت ، تأخير ، و تدليس و امثال آن را شامل گردد ، شاهد عدم تعميم چند امر است كه عبارتند از :\r\nيكى اين كه فقهاء اتفاق‌نظر دارند بر اين كه اگر متاع معيوب تلف شود يا عبد معيب بميرد ، بايع ضامن نيست حتى اگر موت پس از علم مشترى به عيب ( كه زمان خيار مشترى است و قطعاً يا ظهور عيب كاشف است يا سبب است و به هر حال الان خيار ، فعلى است و مع‌ذلك گفته‌اند مشترى ضامن است نه بايع ، با اين كه طبق قاعده مشهور بايد بايع را ضامن قرار مىدادند . ) پس معلوم مىشود تعميم ندارد و گرنه بايد بايع ضامن مىبود .\r\nيكى ديگر اين كه محقق ثانى فرموده : اگر عبد جانى را بفروشد و در خيار مشترى باشد ( منظور خصوص خيار شرط يا حيوان است نه مطلق خيارات ) و اولياى مجنى عليه قصاص كنند بايع ضامن است « 1 » پس معلوم مىشود كه ميان خيار حيوان و خيارات ديگر فرق است و در ساير خيارات اين حكم نيست .\r\nوامّا مطلبى كه قبلًا از محقق ثانى در ذيل قول علامه در قواعد آورديم كه « الّا ان يقال انه غيرمضمون عليه . . . » يعنى مشترى ذىالخيار ضامن نيست و بايع ضامن عيب است در باب خيار تدليس و كسى از اين فراز بخواهد تعميم استفاده كند ، جوابش اين است كه : اين صرف احتمال بود كه محقق ثانى داد و گرنه خودش هم اعتراف كرد كه احدى قائل به اين نيست تا كسى بخواهد از اين سخن تعميم استفاده كند و به گردن فقهاء يا حتى به گردن خود محقق ثانى بگذارد كه طرفدار تعميم است . علاوه بر اين كه خود محقق ثانى در مبحث عيوب وقتى سخن علامه در قواعد را آورده كه عيب حادث در حيوان بعد از قبض و اقباض و قبل از انقضاء خيار ( سه روز )\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 345 .\r\n","page_name":" 449 ","page_number":449},
  {"content":"\r\n\r\nمانع از ردّ حيوان نيست و تا سه روز سپرى نشده خيار حيوان دارد و مىتواند رد كند ، محقق ثانى فرموده :\r\nاحتمال تعميم منتفى است و جزماً نفى كرده ، آن‌جا كه فرموده : خيارى كه در عبارت ما تن ( علامه در قواعد ) آمده منظور خيار حيوان است و هر خيارى كه مختص به مشترى باشد مثل خيار شرط مشترى ( وامّا اين كه آيا خبار غبن و رؤيت هم‌چنين است ؟ فرموده : بعيد است در اين‌جا آن تعميم بيايد ، مخصوصاً اگر قائل به فوريت شويم كه قطعاً جاى تعميم نيست . ) و منظور علامه خيار عيب نيست زيرا عيب حادث مانع از رد به عيب قديم است قطعاً « 1 » و اگر عموميتى در كار بود اين فتواى قطعى از محقق ثانى صادر نمىشد .\r\nضمناً سخنى هم كه از محقق در رابطه با شرح كلام علامه در خيار غبن آورديم و خواستند از اطلاق كلامش استفاده كنند ، جوابش همين است كه الان در فراز خيار عيب ذكر شد كه از آن هم تعميم برداشت نمىشود .\r\nقوله : فلم يبق فى المقام ما يجوز الركون اليه . . . :\r\nپس از سخنان قوم كه تعميم استفاده نشد ، باقى ماند آن مناطى كه قبلًا در فرازى با عبارت « بل ظاهره انّ المناط » ذكر كرديم و گفتيم از تعبير امام به « حتى ينقضى شرطه و يصبر المبيع للمشترى » اين‌طور استفاده مىشود كه بايع ضامن است تا زمانى كه شرط مشترى منقضى شود ( و منظور از شرط هم مطلق خيار مشترى باشد نه خصوص خيار شرط يا حيوان يا مجلس ) و مبيع مال مشترى شود يعنى اختصاص به او پيدا كند به‌گونه‌اى كه نتواند از خودش سلب كند و دوباره به بايع برگرداند ، خلاصه اين كه تا ملك مشترى متزلزل است و مستقر نشده بايع ضامن است و قاعدهء كلى « التلف فى ز من‌الخيار ممن لاخيار له » يا « تلف المبيع فى ز من‌الخيار من مال بايعه » را از اين مناط استفاده كنيم ، پس تنها دليل تعميم همين تنقيح مناط است .\r\nقوله : و فى الاعتماد على هذا الاستظهار تأمل . . . : و استظهار چنين مناطى كه مخالف قواعد است ( قاعدهء تلازم ميان ملك و ضمان كه هركس مالك است ضامن است پس بايد مشترى ضامن باشد نه بايع ) و اعتماد بر اين استظهار و استفادهء تعميم از اين تنقيع مناط ، جاى تأمل دارد ( چون تنقيح مناط ظنى ارزش ندارد . )\r\nپس ما هيچ دليل معتبرى بر تعميم قاعده به مطلق خيارات ولو خيارات غيرزمانى نداريم .\r\n2 . قوله : مع انه يمكن منع دلالة هذا المناط المستنبط :\r\nبرفرض كه چنين مناطى را قبول كنيم ولى قبول نداريم كه از اين تنقيح مناط ، به حكم كلى و قانونى برسيم و بگوييم : در مطلق خيارات مطلب همين است زيرا صحيحهء ابن سنان به بركت\r\n\r\n\r\n","description":"","footnote":"\r\n( 1 ) . همان ، ص 357 .\r\n","page_name":" 450 ","page_number":450},
  {"content":"\r\n\r\nتعبير به « حتى ينقضى شرطه » ( كه ظهور دارد در ابتدائيّت و از اول بود ) مخصوص آن‌جائى است كه خيار و تزلزل و لازم نبودن مبيع بر مشترى ، از اول امر ( به اصل شريعت ) ثابت باشد و گرنه تعبير « حتى ينقضى شرطه » به‌جا و مناسب نبود و اگر ظاهر صحيحه اين معنى شد ، واضح است كه اين معنى مخصوص خيار مجلس و حيوان و شرط است كه از ابتداى امر ثابت مىشوند ( در شرط هم فرق ندارد ميان زمان متصل به عقد يا منفصل از عقد كه از فردا جعل خيار كند . البته اگر قائل شويم كه در زمان منفصل هم ، تزلزل از اول عقد هست نه اين كه از فردا محقق شود و تا فردا لازم باشد ) .\r\nوامّا خيار غبن و عيب و رؤيت و تخلف شرط يا وصف و تفليس مشترى و تبعض صفقه اين‌ها خياراتى هستند كه از وقت ظهور عيب و غبن و . . . موجب تزلزل مىشود نه قبل از آن‌كه معامله لازم است ، پس برفرض كه مناط بفهميم مال خياراتى است كه از اول امر ثابت باشند و از جمله خيار مجلس ، ولى خيار عيب و مانند آن را شامل نمىشود .\r\nخلاصه اين كه ظاهر صحيحهء ابن سنان « حتى ينقضى شرطه . . . » اين است كه همان ضمانى كه قبل از معامله و قبل از قبض بايع داشت و اگر تلف مىشد وى ضامن بود ، همان ضمان استمرار دارد تا زمانى كه خيار مشترى منقضى شود و معامله لازم گردد ، و اين معنى مخصوص بيعى است كه از اول امر متزلزل باشد . پس بيعى را كه اول لازم بود و مشترى ضامن بود و بعد از ظهور غبن و عيب ، متزلزل شده شامل نمىشود . پس صحيحه مخصوص خيار حيوان و شرط و مجلس است ، تازه در مورد خيار مجلس هم جاى تأمل دارد كه قبلًا در فراز قبل از « بل ظاهره ان المناط . . . » با تعبير « بناءً على انّ المناط » ذكر شد . ( البته اين فرمايش شيخ بر خلاف مطلبى است كه در باب خيار عيب و غبن داشتند كه ظهور عيب و غبن را كاشف دانستند از تزلزل از اول عقد نه اين كه سبب و ناقل بدانند . )\r\nقوله : ثم انّ مورد هذه القاعدة انما هو ما بعد القبض . . . :\r\nتا به حال از اين زاويه راجع به قاعدهء ضمان غير ذىالخيار در زمان خيار ديگرى ، بحث مىكرديم كه آيا مخصوص خيار است زمانى ( مجلس ، شرط و حيوان ) است يا تعميم دارد و ديديم كه وجهى براى تعميم نيست . حال اين نكته مطرح است كه قاعدهء « التلف فى ز من الخيار ممن لاخيار له » موردش بعد از قبض و اقباض است و اگر پس از تحويل گرفتن مبيع ، و در زمان خيار يكى تلف شد آن‌كس كه خيار ندارد ضامن است ، وامّا قبل از قبض و اقباض بلااشكال اگر مبيع تلف شود بايع ضامن است ( خيار باشد يا نباشد ، برفرض بودن ، براى هر دو باشد يا براى خصوص بايع يا مشترى ) و دليل مطلب قانون كلى مسلم است كه « كل مبيع تلف قبل قبضه فهو من مال بايعه » پس\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nدر سه خيار زمانى هم اگر پس از قبض و در زمان خيار تلف شود طرفى كه خيار ندارد ضامن است نه مطلق حتى قبل از قبض . از اين‌جا باز گريز مىزنند به اين كه قاعدهء مورد بحث ما شامل خيار تأخير نمىشود زيرا در خيار تأخير فرض اين است كه هنوز مشترى متاع را قبض نكرده و تلف قبل از قبض است و ديديم كه اين مورد مشمول قاعدهء مسلم ديگرى است و ربطى به مسألهء ما ندارد .\r\nقوله : وامّا عموم الحكم للثمن و المثمن بان يكون التلف . . . :\r\nقانون « التلف فى ز من الخيار ممن لاخيار له » و خلاصه اين كه تلف در زمان خيار ، از ملك غير ذىالخيار است و او ضامن است ، آيا مخصوص مثمن و مبيع است چنان‌كه در تعبير معروف مىگويند : « كل مبيع تلف فى زمن الخيار فهو من مال من لاخيار له » ؟ يا شامل ثمن هم مىشود به اين معنى كه اگر در زمان خيار مخصوص بايع ، ثمن در نزد وى تلف شد مشترى ضامن است و خسارت به او مىخورد ؟\r\nبه نظر شيخ اعظم عموميت بعيد نيست و به دو دليل قابل قبول است :\r\n1 . مناطى كه قبلًا دو بار تكرار شد : يك بار در فراز « بل ظاهره انّ المناط . . . » و بار ديگر در فراز « فلم يبق فى المقام الّا ما يجوز الركون . . . » و اين مناط شامل هريك از تلف ثمن و مثمن مىشود . ظاهر عبارت شهيد اول در دروس هم عموميت بود ، آن‌جا كه فرمود : « بالقبض ينتقل الضمان الى القابض اذا لم يكن له خيار » مفهومش اين بود كه اگر قابض داراى خيار باشد . او ضامن نيست و فرد غير ذىالخيار ضامن است و اطلاق كلامش قبض هريك از ثمن يا مثمن را شامل مىشد .\r\n2 . استصحاب ضمان مشترى : قبل از قبض و اقباض ثمن قطعاً مشترى ضامن بود و اگر ثمن نزد او تلف مىشد مىبايستى از عهده برآيد ، حال پس از قبض ثمن از سوى بايع و در زمان خيار بايع ، اگر ثمن تلف شد آيا باز هم مشترى ضامن است يا ضمان به بايع منتقل شد ؟ استصحاب بقاء ضمان مشترى جارى مىشود .\r\nقوله : و توهم عدم جريانه . . . : اگر كسى بگويد ما قاعده‌اى داريم كه از عمومات و ادلهء اجتهادى مستفاد مىشود و آن اين كه ضمان از مال مالك است « التلف من المالك » يا « الخراج بالضمان » از اين عموم ، فرض قبل از قبض ثمن خارج شده و اگر تلف شد با اين كه ملك بايع شده ولى مشترى ضامن است و فرض پس از قبض خارج شده و تحت عموم باقى است و خود بايع كه مالك است ضامن است و استصحاب ضمان مشترى نسبت به ثمن تا بعد از قبض با اين قاعدهء اجتهادى معارض است و واضح است كه با وجود قانون اجتهادى نوبت به استصحاب كه اصل عملى است نمىرسد . مرحوم شيخ در پاسخ اين توهم مىفرمايد :\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nاين ضمانتى كه قبل از قبض ثمن براى مشترى ثابت بود و بعد از قبض هم استصحاب مىشود مخالف آن قاعدهء اجتهادى « التلف من المالك » نيست تا جارى نشود زيرا منظور از ضمانت در مورد بحث ما ( ضمان معاملى ) كه مىگوييم بايع ضامن مبيع است يا مشترى ضامن ثمن است به اين معنى است كه با تلف ثمن يا مثمن ولو بعد از قبض و در زمان خيار معامله خودبه‌خود باطل مىشود و به اصطلاح انفساخ قهرى صورت مىگيرد نه اين كه فسخ اختيارى باشد و به دنبال انفساخ معامله هر عوضى به ملك مالك اصلى برگشت و قهراً تلف هم از او است پس قاعده محفوظ است كه « الضمان للمالك » منتها به اين معنا كه گفتيم و استصحاب ضمان به اين معنى با قانون مذكور مخالفتى ندارد تا جارى نشود . آرى استصحاب ضمان مشترى با اصل ديگرى منافات دارد و آن اصل عدم انفساخ است كه اگر شك كرديم كه با تلف يكى از دو عوض پس از قبض ، معامله خودبه‌خود باطل مىشود يا نه ؟ استصحاب عدم انفساخ يا استصحاب بقاء عقد و معامله جارى مىشود و اگر معامله منفسخ نشد پس بايد مالك ثمن كه بايع است ضامن باشد نه مشترى ، پس استصحاب ضمان مشترى با اين استصحاب منافى است ( و چه‌بسا كسى بگويد : اص عدم انفساخ چون سببى است بر استصحاب ضمان و انفساخ عقد مقدم است . ) ولى اين هم قابل جواب است كه يقيناً با اصل عدم انفساخ مخالفت شده و آن در قبل از قبض است كه اجماعى است كه اگر پيش از قبض ثمن يا مثمن ، يكى تلف شد معامله قطعاً منفسخ مىگردد ، حال نسبت به پس از قبض و اقباض آيا اين مخالفت باقى است يا نه ؟ از اصل بقاء مخالفت استفاده مىكنيم و مىگوييم : آرى كماكان باقى است و پس از قبض هم در مدت خيار اگر ثمن ( مثلًا ) تلف شد معامله منفسخ مىگردد و معناى ضمان جز اين نيست ، آرى نسبت به پس از زمان خيار جاى اين اصل نيست و قطعاً اگر يكى از عوضين در دست طرف مقابل تلف شود خود او ضامن است و ربطى به ديگرى ندارد .\r\nقوله : نعم يبقى هنا انّ هذا مقتض . . . : پس استصحاب بقاء ضمان هم جارى شد ولى يك مطلب هست و آن اين كه ضمان به اين معنى ( انفساخ معامله . . . ) يك لازمى دارد كه در مدت خيار بيع خيارى ( بايع براى خودش شرط خيار كرده كه اگر تا يك سال ثمن را آوردم مثمن و مبيع مال من باشد ) ، اگر ثمن تلف شد از مشترى باشد و در نتيجه معامله منفسخ شود و مبيع به بايع برگردد و التزام به اين لازم مشكل است .\r\nاگر كسى بگويد : ما ملتزم مىشويم به عدم جريان استصحاب در اين فرض به اين دليل كه خيار در بيع خيارى مذكور ، از اول معامله كه نيست بلكه پس از رد خود ثمن يا مثل آن به مشترى ، خيار بايع حادث مىشود و عنوان « التلف فى ز من الخيار » كه موضوع حكم به ضمان غير ذىالخيار\r\n\r\n","description":"","footnote":"","page_name":" 453 ","page_number":453},
  {"content":"\r\n\r\n( مشترى ) بود از اول محقق نشده بلكه پس از رد ثمن و قبل از فسخ محقق مىشود نه قبل از رد ثمن ، خلاصه در آن‌جا قبل از رد ثمن خيارى نيست تا غير ذىالخيار ضامن باشد و فرض اين است كه تلف ثمن قبل از رد به مشترى بوده پس در زمان خيار نيست و از بحث ما خارج است .\r\nشيخ در جواب مىفرمايد : اوّلًا در جاى خود گفته‌ايم كه ما اين را قبول نداريم كه در بيع به شرط خيار ، خيار پس از رد ثمن حاصل شود بلكه از ابتداى معامله خيار هست ( و لذا مىتواند اسقاط كند و . . . ) پس در همان مسأله هم تلف ثمن در ظرف يك سال از مصاديق تلف در زمان خيار است .\r\nو ثانياً همان‌طور كه كراراً گفتيم مناط ضمان غير ذىالخيار اين شد كه بيع متزلزل باشد و اين مناط در مثال ما هست و فرق نگذاشتيم ميان خيار متصل به عقد يا خيار منفصل كه پس از ردّ ثمن مىخواهد بيايد ، هر دو موجب تزلزل معامله هستند و اگر مناط بود حكم هم هست كه غير ذىالخيار ضامن باشد .\r\nقوله : فالاولى الالتزام بجريان هذه القاعده . . . : از مطالب مذكور به اين نتيجه مىرسيم كه قاعدهء « التلف فى زمن الخيار ممن لاخيار له » عموميت دارد و شامل تلف ثمن هم مىشود . البته توجه به اين نكته مهم است كه ثمن گاهى شخصى است ( عين معينى خارجى يا نقد معيّن خارجى كه اشاره كرده و گفته با اين درهم يا دينار ، يا با اين متاع خريدار كالاى شما هستم . ) و گاهى كلى است ( متاع شما را به ده درهم يا يك دينار يا صد تومان خريدارم ولى معين نكرده كه اين درهم يا آن درهم ، كه كلى به ذمهء طرف مىآيد و بايد از عهده برآيد . ) حال قاعده شامل تلف ثمن هم مىشود ولى در خصوص ثمن شخصى كه اگر پس از قبض و در زمان خيار بايع تلف شد مشترى ضامن است يعنى معامله خودبه‌خود فسخ مىشود و تلف موجب انفساخ آن مىگردد و همان‌طور كه قبل از قبض ثمن شخصى اگر تلف مىشد مطلب از اين قرار بود و مشترى ضامن بود ، همين‌طور بعد از قبض و در زمان خيار ولو خيار منفصل از عقد باشد كه فرق نگذاشتيم و به هر حال تا مدت خيار باقى است مشترى ضامن است و اگر ثمن تلف شد معامله منفسخ مىشود و عين ثمن به ملك بايع برمىگردد .\r\nوامّا اگر ثمن كلى باشد ( كه غالباً چنين است ) حالش حال مبيع كلى است فىالمثل شخصى طعام كلى ( يعنى صد من گندم خوب و معين نمىكند كه اين صبره يا آن صبره ) خريد و براى خودش تا مدتى شرط خيار مىكند سپس در آن مدت فردى از مبيع كلى را از بايع دريافت مىكند و آن فرد نزد مشترى تلف مىشود ، آيا باز هم بايع ضامن است چون مشترى ذىالخيار است « و كل مبيع تلف فى زمن الخيار ممن لاخيار له ؟ »\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nمىفرمايد : در اين فرض كه مبيع كلى است خير بايع ضامن نيست زيرا معناى اين كه در مدت خيار ضمان مبيع بر عهدهء غير ذىالخيار است اين است كه مبيع بر همان حكم و حال قبل از قبض باقى است و اگر قبل از قبض تلف مىشد بايع ضامن بود بعد القبض و در مدت خيار همچنين است و اين كه فردى از كلى مبيع در ملك مشترى داخل مىشود ( به سبب تعيين كلى در اين فرد ) مستلزم انفساخ عقد نيست چون عقد بر اين فرد منعقد نشده بلكه بر كلى منعقد شده و تلف فرد مستلزم انفساخ عقد نيست بلكه معناى ضمان نسبت به فرد اين است كه اصلًا گويا از اول ، كلى را به قبض طرف نداده و به عهده باقى است و معلوم است كه بايد فرد ديگر بدهد و از عهده برآيد و اين معنى از اخبار و روايات بابش هم قابل استفاده است . در جانب ثمن كلى هم مطلب از اين قرار است و اگر فردى از آن نزد بايع تلف شد مشترى ضامن نيست .\r\nقوله : فتأمل : اشاره به اين كه ما منع مىكنيم عدم دلالت اخبار بر مبيع كلى را زيرا مدلول مطابقى اخبار اين است كه مملوك تالف در زمان خيار بر عهدهء مالك سابق است و اين حرف همان‌طور كه به ضميمهء عدم ضمان شخص ملك غير را ، موجب شد كه در مبيع يا ثمن شخصى عقد منفسخ شود ، همين‌طور در كلى هم بايد موجب شود كه مقبوض مثل غيرمقبوض باشد و باز ضمانت بيايد . پس فرقى ميان شخصى و كلى نبايد باشد .\r\nقوله : ثم انّ ظاهر كلام الاصحاب و صريح جماعة منهم . . . :\r\nاين ضمانتى كه ثابت شد كه در زمان خيار يك طرف ، غير ذىالخيار ضامن است . اين كدام ضمان است ؟\r\nو به چه معنى است ؟ مىفرمايد : همان ضمانى است كه قبل از قبض ثابت بود ، الان هم بعد القبض و در زمان خيار ثابت است و معناى ضمان در قبل و بعد قبض هر دو ، اين است كه معامله يك لحظه قبل از تلف عوض ( مثمن باشد يا ثمن ) باطل و منفسخ شد ( خودبه‌خود نه اين كه ذىالخيار حق فسخ پيدا كرد ) و عوض ديگر به ملك مالك اصلى برگشت و عوض تالف هم از مالك اصلىاش تلف شد و گويا اصلًا معامله‌اى انجام نشده بود .\r\nو اين معنى از ضمان از ظاهر كلام اصحاب بلكه صريح سخن گروهى مستفاد مىشود از جمله محقق ثانى « 1 » و شهيد ثانى « 2 » و از ظاهر كلام شهيد در دروس نيز همين فهميده مىشود كه فرمود : « بالقبض ينتقل الضمان الى القابض اذا لم يكن له خيار » « 3 » و مفهوم شرط اين است كه اگر قابض خيار داشته باشد ضمان به او منتقل نمىشود بلكه بر عهدهء ناقل ملك است و تعبير به بقاء ضمان مالك اصلى يا انتقال ضمان به قابض ، دارد يعنى همان ضمان كه قبل از قبض بود الان باقى\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 309 .\r\n( 2 ) . مسالك الافهام ، ج 3 ، ص 216 .\r\n( 3 ) . دروس ، ج 3 ، ص 210 .\r\n","page_name":" 455 ","page_number":455},
  {"content":"\r\n\r\nاست يا منتقل شده به قابض و دانستى كه ضمان قبل از قبض به معناى اين است كه معامله خودبه‌خود منفسخ مىشود و تلف در ملك مالك اصلى ( ناقل ) محقق مىشود و او ضامن است .\r\nقوله : بل هو ظاهر القاعده . . . : نه‌تنها ظاهر كلمات عدهء مذكور يا صريحش اين است بلكه ظاهر قاعدهء موردنظر « التلف فى ز من‌الخيار ممن لاخيار له » نيز همين انفساخ بيع است معناى اين كه تلف از غير ذىالخيار است يعنى تلف از مال او است و مبيع در حالى كه مملوك او است تلف شده پس اگر از مال و ملك او تلف شده خودبه‌خود ثمن از ملك او درمىآيد و به مشترى منتقل مىشود و معناى انفساخ بيع همين است .\r\nقوله : مع انّ ظاهر الاخبار المتقدمه : ظاهر چهار روايتى هم كه در مسألهء قبل گذشت و دلالت داشت بر ضمان بايع نسبت به مبيع در مدت خيار مشترى ، همين معنى از ضمان است يعنى معامله منفسخ مىشود و تلف از ملك بايع واقع مىشود و ثمن هم به ملك مشترى برمىگردد ، البته اخبار به ضميمهء دو قاعده ، اين معنى از ضمان را دلالت دارند : يكى قاعدهء عدم ضمان شخص مالى را كه در ملك مالك خودش تلف شده ( مالك ضمان است و غير مالك ضامن نيست و ضرر به او نمىرسد مگر افراط يا تفريط كند كه فعلًا موردنظر ما نيست و سخن در تلف قهرى است . ) و ديگرى قانون تلازم بين خراج و ضمان كه از حديث نبوى استفاده مىشد كه الخراج بالضمان و اين قاعده مىگويد هركس خراج و منافع مال او است ضمان هم به پاى او است .\r\nحال اگر ضمان به معناى انفساخ عقد باشد و منظور اين باشد كه در فرض تلف شدن مبيع نزد مشترى ، براى يك لحظه معامله منفسخ مىشود و مثمن به ملك بايع برمىگردد و فرض مالكيت او مىشود و بعد تلف مىشود با دو قاعدهء مزبور مخالفت نشده والّا اگر فرض كنيم در ملك مشترى بود و تلف از مال او صورت گرفت و مع‌ذلك بايع ضامن باشد حتماً با دو قاعدهء مذكور يا يكى از آن دو مخالفت شده است و ضمان را به معناى انفساخ عقد . . . مىگيريم تا مخالفتى پيش نيايد .\r\nخلاصه اين كه ضمان در مورد بحث ما به معناى مذكور است و در اين جهت ترديد نداريم .\r\nقوله : و مع‌ذلك كله فظاهر عبارة الدروس . . . : با توضيحاتى كه داديم به نظر ما معناى ضمان غير ذىالخيار در زمان خيار ديگرى عبارت شد از انفساخ و بطلان معامله كه اگر مبيع ( مثلًا ) در زمان خيار مشترى تلف شد معامله به‌طور قهرى باطل مىشود و تلف از ملك بايع حساب مىشود و ضرر به او مىرسد و شواهدى هم آورديم از ظاهر اخبار متقدمه و ظاهر خود قاعده . . . ، با اين همه مرحوم شهيد در دروس در فرع ششم از فروع خيار شرط عبارتى دارد كه موهم عدم انفساخ و بلكه دال بر عدم انفساخ است .\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nسخن شهيد در دروس : اگر مبيع پيش از قبض مشترى تلف شود هم معامله باطل و منفسخ مىشود و هم به‌طور قهرى خيار مشترى باطل مىشود ( چون فرع بر صحت بيع است . ) ولى تلف مبيع پس از قبض مشترى موجب بطلان خيار نيست ( و كاشف از اين است كه بيع هم باطل و منفسخ نشده ) ضمناً در اين جهت فرقى نيست بين اين كه خيار مخصوص بايع باشد ، يا مشترك باشد ، يا حتى مخصوص مشترى باشد كه در اين فرض تلف از مال بايع محسوب مىشود ( طبق قاعده‌اى كه در اين مسأله بحث شد ) ولى مع‌ذلك معامله باطل نيست و خيار مرتفع نمىشود و مشترى حق دارد فسخ كند .\r\nآن‌گاه اگر بايع معامله را فسخه كرد ( در فرضى كه خيار مخصوص بايع باشد و شرط خيار براى او كرده باشند يا مشترك ميان هر دو باشد . ) حق دارد از مشترى بدل عين تالف ( مثل يا قيمت ) را بگيرد و اين طبيعى است كه با اعمال خيار و تعذر عين نوبت به بدل مىرسد البته حق خيار دارد و رجوع به بدل مىكند در صورت عدم ضمان بايع نسبت به مبيع\r\n( مفهوم كلام اين است كه در صورت ضمان بايع حق رجوع به بدل ندارد ، مرحوم شهيدى در حاشيه فرموده : وجهى براى اين تقييد در كلام شهيد وجود ندارد زيرا در فرض خيار بايع ، چه خيار مختص به او و چه خيار مشترك ، ما صورتى نداريم كه بايع ضامن باشد تا قيد « فى صورة عدم ضمانه » براى احتراز از اين صورت باشد . ) « 1 »\r\nو اگر مشترى معامله را فسخ كرد ( در فرض خيار مختص به او يا مشترك ميان هر دو ) حق دارد ثمن را از بايع بگيرد و در فرض خيار مختص كه ضامن نيست بدل عين تالف را به بايع برگرداند و در صورت ضمان بدل ( خيار مشترك باشد ضامن است ) بايد از عهده برآيد و بدل را ( مثل يا قيمت ) به بايع بدهد . وامّا اگر مشترى معامله را امضاء و ايجاب ( واجب و لازم ) كرد و فسخ نكرد تكليف چيست ؟ در فرض تلف مبيع قبل از قبض ، ايجاب مشترى موجب ضامن شدن بايع به قيمت ( اگر مبيع قيمى بود ) يا به مثل ( اگر مثلى بود ) نمىشود و تأثيرى ندارد ، زيرا در اين فرض با تلف ، عقد باطل مىشود و معامله خودبه‌خود منفسخ مىگردد و ايجاب و امضاء موضوع ندارد تا تأثير بگذارد و بايع را ضامن كند و در فرض تلف پس از قبض آيا ايجاب و امضاى مشترى تأثير مىكند و موجب ضمان بايع مىشود يا نه ؟ محل نظر و تأمل است . « 2 »\r\nمرحوم شيخ مىفرمايد : اين عبارت شهيد از جهات عديده نياز به تأمل و دقت دارد . ( مرحوم سيد در حاشيه به چهار جهت از جهات موردنظر شيخ اعظم اشاره مىكنند و مورد بحث قرار مىدهند : كه يكى از آن‌ها تقييد فسخ بايع و رجوع او به بدل به صورت عدم ضمان بود ، كه ما\r\n\r\n\r\n","description":"","footnote":"\r\n( 1 ) . هداية الطالب ، ص 595 .\r\n( 2 ) . دروس ، ج 3 ، ص 271 .\r\n","page_name":" 457 ","page_number":457},
  {"content":"\r\n\r\nهم قبلًا از زبان مرحوم شهيدى اشكال آن را آورديم . يكى ديگر از جهات در فراز « و فى انسحابه فيما لو تلف بيده » است كه ضمير « انسحابه » به عدم تأثير ايجاب در تضمين برمىگردد و اين قابل مناقشه است و جاى نظر در كلام شهيد نيست بلكه بايد بفرمايد : كه در اين صورت معامله صحيح است و اگر مشترى امضا كرد آن تأثير را هم دارد . . . . طالبين به حاشيهء مرحوم سيد مراجعه كنند . ) « 1 »\r\nقوله : و قد يظهر ذلك من اطلاق عبارة التذكرة : از اطلاق كلام علامه در تذكره نيز مثل سخن شهيد در دروس ، عدم انفساخ معامله استفاده مىشود ، ايشان فرموده : اگر چنان‌چه مبيع در زمان خيار به آفت سماوى ( در برابر اتلاف عمدى كه خواهد آمد . ) تلف شود : از دو حال خارج نيست يا اين تلف قبل از قبض مشترى صورت گرفته در اين فرض يقيناً بيع منفسخ و باطل مىشود و ثمن به مشترى عودت داده مىشود و اگر پس از قبض تلف شود نه خيار مشترى باطل مىشود و نه خيار بايع ( در اين عبارت دو احتمال است : 1 . خيار مشترك آن دو مراد است 2 . اعم از اين و خيار مختص به هر كدام ) و در صورت امضاء بايد قيمت را بپردازد ( منظور بدل است خواه مثل باشد يا قيمت ) يعنى اگر مشترى معامله را امضا كرد بايع بايد بدل عين تالف را بپردازد . « 2 »\r\nسپس علامه از قول شافعىها در رابطه با انفساخ عقد و عدم آن دو وجه نقل كرده است : يكى اين كه با تلف مبيع بعد القبض معامله منفسخ مىشود و خود ثمن يا مثل آن به مشترى برمىگردد و ضمان و تلف مبيع بر بايع است ( وجهى كه شيخ اعظم تقويت كرد . )\r\nو ديگرى عدم انفساخ معامله ( كه عبارت شهيد و علامه با اين وجه سازگار بود . ) البته بنابراين كه اين‌ها مثل مشهور فقهاى اماميه بگويند ملك به خود عقد مىآيد . ( و گرنه اگر ملك به انقضا و خيار بيايد ، بايد بگوييم : هنوز خيار مشترى منقضى نشده و مالك مبيع نشده پس قهراً باز معامله منفسخ مىشود . « 3 »\r\nقوله : و يمكن حمله على الخيار المشترك : در فراز قبلى از اطلاق كلام تذكره استفاده كرديم و فرض خيار مختص به مشترى را هم گرفت و حكمش بيان شد كه عدم انفساخ و بقاء خيار مشترى بود . حال مىفرمايد شايد مراد علامه فرض خيار مختص مشترى نباشد بلكه فرض خيار مشترك باشد ( به قرينهء اين كه فرمود : « لم يبطل خيار المشترى و لاالبايع » و كسى از اين عبارت استفاده كند كه هر دو خيار دارند و خيار هيچ كدام باطل نمىشود . ) كه اگر مراد علامه اين باشد از مورد بحث ما ( خيار مختص مشترى ) خارج است .\r\nو همين علامه در قواعد عبارتى دارد كه « لايسقط الخيار بتلف العين » كه اين نيز حمل شده به غير صورت ضمان بايع نسبت به مبيع ( صورت ضمان صورت خيار مختص به مشترى است و\r\n\r\n\r\n","description":"","footnote":"\r\n( 1 ) . حاشية المكاسب ، بخش خيارات ، ص 170 - 171 .\r\n( 2 ) .\r\n( 3 ) .\r\n","page_name":" 458 ","page_number":458},
  {"content":"\r\n\r\nغير اين صورت همان خيار مشترك است كه عبارت قواعد نيز بر اين حمل مىشود . ) زيرا قبلًا دانستى كه در صورت ضمان بايع ( خيار مختص به مشترى كه موجب ضمان بايع است . ) با تلف مبيع ، اصل بيع باطل مىشود و انفساخ صورت مىگيرد . « 1 »\r\nقوله : و ربما يحتمل ان معنى قولهم . . . : اين فراز به قبل از نقل سخنان دروس و تذكره و قواعد و به اصل مطلب برمىگردد : تاكنون روى انفساخ تكيه مىكرديم و معناى ضمان بايع را انفساخ بيع . . . مىدانستيم حال مىفرمايد : شايد منظور آقايان از « التلف فى ز من الخيار ممّن لاخيار له » اين باشد كه اگر ذىالخيار از خيارش استفاده كند و معامله را فسخ كند ، غير ذىالخيار ضامن مىشود و تلف به پاى او نوشته مىشود ، نه اين كه به مجرد تلف بعد از قبض ، معامله خودبه‌خود منفسخ شود ( آن‌گونه كه در تلف قبل از قبض چنين بود . ) وامّا اگر ذىالخيار اعمال خيار نكرد بلكه معامله را امضا نمود در اين فرض چند احتمال متصور است :\r\n1 . مخير باشد كه به بايع رجوع كند و پولش را بگيرد ، يا بدل عين تألف را ( مثل يا قيمت )\r\n2 . معينا حق رجوع به ثمن و پولش داشته باشد ( از باب تقاص كه حالا كه عين مال مرا نمىدهى من هم پول تو را برمىدارم و نمىدهم .\r\n3 . منظور اين باشد كه فقط حق دارد معامله را فسخ كند وامّا اين كه به بايع رجوع كند ، حقى ندارد نه براى ثمن و نه بدل عين ، ( البته احتمال چهارمى هم هست كه معيّنا به بدل عين تالف رجوع كند و آن را مطالبه كند . )\r\nقوله : ثم الظاهر انّ حكم تلف البعض حكم تلف الكل :\r\nآن‌چه از اول مسأله تاكنون ذكر شد در مورد تلف كل مبيع بود كه اگر در زمان خيار مشترى تلف شد بايع ضامن است و هكذا تلف ثمن اگر شخصى باشد ، حال مىفرمايد : تلف جزء مبيع هم همين حكم را دارد يعنى اگر در مدت خيار ، نصف مبيع يا ثلث آن ( مثلًا ) تلف شد باز غير ذىالخيار ضامن است . و تلف وصف صحت هم همين‌طور است كه اگر در زمان خيار مشترى در مبيع عيبى حادث شد و وصف صحت فوت شد ، بايع ضامن است . دليل مطلب صحيحهء ابن سنان است كه در مسألهء قبل آورديم و تعبير اين بود كه « او يحدث فيه حدث » و حدث اعم از فوات جزء و وصف صحت است ( آرى اوصافى كه به وصف صحت برنگردد مثل نسيان كتابت در مدت خيار مشترى و . . . ، موجب ضمان بايع نمىشود . ) پس « كل مبيع تلف فى ز من الخيار فهو ممّن لاخيار له سواء كان تلف الكل او البعض او وصف الصحة . »\r\n\r\n\r\n","description":"","footnote":"\r\n( 1 ) .\r\n","page_name":" 459 ","page_number":459},
  {"content":"\r\n\r\nقوله : هذا كله اذا تلف بافة سماويّة . . . :\r\nتلف مبيع در زمان خيار مشترى گاهى به آفت سماوى است يعنى طرفين يا فرد ثالث افراط يا تفريطى مرتكب نشده‌اند و موجب اتلاف مبيع نگرديده‌اند بلكه خودبه‌خود تلف شد يا به اجل الهى هلاك شد ، تا به حال بحث‌ها در اين رابطه بود و ديديم كه بايع ضامن است و معناى ضمان هم بيان شد .\r\nو گاهى به اتلاف شارع مقدس است يعنى حكم شارع به اتلاف مبيع ، مثلًا گوسفندى مورد تجاوز انسانى قرار گرفته و شارع امر به نابودى آن كرده در اين فرض هم مطلب همان است كه بايع ضامن است .\r\nولى گاهى به اتلاف انسانى است كه عمداً مبيع را نابود كرده است ، در اين فرض اگر خود ذىالخيار يعنى مشترى آن را تلف كرده و تصرف متلف انجام داده ، قطعاً معامله صحيح و لازم مىشود و حق‌الخيار او ساقط مىشود ( البته اگر طرف مقابل هم خيار داشته باشد ، خيار او ساقط نمىشود مگر راضى به اتلاف باشد ولى خيار خود متلف ساقط مىشود و تعبير « من جهته » اشاره به همين است . )\r\nو اگر طرفى كه خيار ندارد يعنى بايع ( مثلًا ) مبيع را تلف كند حق‌الخيار مشترى ساقط نمىشود بلكه به قوت خود باقى است ( مگر راضى به اتلاف باشد ) و در نتيجه مخير است معامله را امضاء كند و از بايع قيمت عين تالف را بگيرد به حكم « من اتلف مال الغير فهو له ضامن » و يا معامله را فسخ كند و ثمن يا مثل آن را از بايع بگيرد .\r\nو اگر به اتلاف اجنبى و فرد ثالث باشد باز ذىالخيار مختار است كه معامله را امضاء كند يا فسخ نمايد و اگر فسخ كرد قيمت عين تالف را از چه كسى بگيرد ؟ آيا معيّنا به متلف رجوع كند و قيمت را از او بگيرد ؟ يا معيّناً به طرف معامله رجوع كند و از او بگيرد ( كه مشترى است و البته او هم حق دارد به متلف رجوع كند و در نهايت ضمان بر تلف‌كننده است . ) ؟ يا مخير است بين رجوع به متلف يا به طرف معامله ؟\r\nوجوهى در مسأله مطرح است :\r\n1 . حق دارد به متلف رجوع كند ، به دو دليل : يكى اين كه او عين را تلف كرده و بدل عين كه قائم مقام خود عين است به ذمه او آمده و بر عهده‌اش مستقر شده ( قائم مقامىِ بدل هم در تمام جهات است از جمله دخول بدل در ملك مالك عين مثل خود عين . ) بنابراين اگر مشترى معامله را فسخ كرد و پولش را پس گرفت ، بايع هم كه مالك عين بود به متلف رجوع مىكند و بدل عين را از او مىگيرد .\r\nدليل ديگر اين كه بحثى است كه ملاك قيمت روز تلف مبيع است يا قيمت روز فسخ\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nمشترى ؟ اعتبار قيمت روز تلف از باب اين است كه فسخ موجب رجوع عين است قبل از تلف آن ، به ملك مفسوخ عليه يعنى يك آن قبل از تلف به ملك او برگشت و از ملك او تلف شد پس قيمت روز تلف .\r\nو اعتبار قيمت روز فسخ از باب اين است كه عين تالف عند الفسخ ملك مفسوخ عليه مىشود و آناً ماقبل الفسخ ملك او محسوب مىشود و قيمت اين روز ملاك است و هر كدام كه باشد عين تالف در ضمان متلف است پس حق دارد به متلف رجوع كند ، عيناً مثل فرضى كه مشترى معامله را فسخ كند و عين مبيع در دست اجنبى و فرد ثالث باشد كه بايع حق رجوع به اجنبى دارد و عين مال را از او مىگيرد . ( فرق دليل اول و دوم در اين است كه برابر دليل اوّل از ابتدا آن كه به ذمه متلف مىآيد بدل عين تالف است ولى برابر دليل دوم نخست خود عين به‌عهده مىآيد و در وقت اداء به بدل منتقل مىشود .\r\n2 . حق دارد به رفيقش كه مشترى است رجوع كند ، به دليل اين كه در سايهء فسخ مشترى وقتى كه ثمن برگشت به ملك كسى كه مثمن در ملك او تلف شده بود ( يعنى خود مشترى ) متقابلًا اگر عين مثمن بود همان از ملك مشترى خارج مىشد و به بايع برمىگشت تا جمع بين عوض و معوض در ملك يك نفر نشود ، حال كه عين تلف شده بدل آن از ملك مشترى خارج و به ملك بايع داخل مىشود ، به همان دليل كه جمع بين عوضين لازم نيايد ، منتها بدل به ذمهء مشترى مىآيد چون عين مبيع تلف شده و قانون اين است كه چيزى كه تلف شد به عهدهء متلف مىآيد و ضمان مال تلف شدهء ذمّه متلف است نه اعيانى كه در خارج موجودند و فرض اين است كه ذمهء متلف عندالاتلاف براى مالك عين ( كه مشترى بود ) متشخص و معين شد و با اين تشخص امكان ندارد هم‌زمان تشخص پيدا كند براى اين كه ملك بايع شود چون اجتماع دو مالك بر مملوك واحد مستقلًا محال است ، يا ذمهء شخص نمىتواند براى دو نفر باشد كه تناقض است و لذا مشترى حق رجوع به متلف دارد ولى بايع حق رجوع به متلف ندارد و معينا حق دارد به مشترى فاسخ رجوع كند .\r\nقوله : و كونه بدلاعن العين . . . :\r\nجواب از دليل اول وجه اول : شما گفتيد بدل قائم مقام عين است . . . جواب ما اين است كه قائم مقام عين يا بدل از عين بودن نسبت به حكمى است از ناحيهء تلف ناشى مىشود و آن وجوب دفع بدل به مالك عين است همان‌طور كه اگر خود عين موجود بود بايد خودش را مىداد ، نه اين كه بدل خارجى از عين است تا تمام آثار و احكام عين بار شد حتى احكامى كه تلف در آن‌ها مدخليت ندارد از جمله اين كه عين مال بايع بود اگر موجود بود پس تلف هم مال او باشد و از ملك او تلف شود تا حق رجوع به متلف داشته باشد .\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nتنظير : بدل در مورد بحث ما نظير بدل عين است اگر مشترى عين مبيع را بفروشد و بايع از خيارش استفاده كند و فسخ كند كه معين نيست حتماً مشترى خود بدل عين را كه از مشترى دوم گرفته همان را به فاسخ ( بايع ) بپردازد بلكه مىتواند مثل آن را از مال ديگر بپردازد . پس بدليت همه‌جانبه و در همه جهات نيست .\r\nقوله : وامّا الفسخ فهو موجب لرجوع العين : در اين فراز پاسخ دليل دوم وجه اول را مىدهند كه مىگفت : فسخ موجب رجوع عين است . . . جواب اين است كه فسخ بايع باعث مىشود كه عين مبيع قبل از تلفش يك آن برگردد و به ملك فاسخ و طرف مقابل كه مشترى است ضامن باشد و عين تالف به نفع بايع فاسخ مضمونه باشد و بايد مشترى كه مالك مبيع شده بود از عهده برآيد نه متلف ، پس ربطى ندارد كه متلف ضامن باشد .\r\n3 . بايع فاسخ پس از فسخ مخيّر است به مفسوخ عليه يعنى مشترى رجوع كند چون او هم ضامن است و ضمان او ضمان معاوضى است كه قبل از فسخ ضامن عين شده به عوض المسمى و بعد از فسخ ضامن به عوض واقعى است ، و هم متلف و اجنبى ضامن است چون اتلاف موجب ضمان است و دليل مىگويد : « من اتلف مال الغير فهو له ضامن » بنابراين فاسخ مخيّر است به مفسوخ عليه رجوع كند يا به متلف و مختار شيخ وجه دوّم است زيرا ادله وجه اول را تضعيف نمود و وجه اخير را هم اضعف الوجوه مىداند .\r\n\r\nتسليم در زمان خيار واجب نيست\r\nيكى ديگر از احكام خيار اين است كه علامه در تذكره فرموده : در زمان خيار نه بر بايع واجب است مبيع را به مشترى تسليم كند و نه بر مشترى واجب است ثمن را تسليم كند و اگر يكى از آن دو تبرّعاً ( بدون اين كه واجب باشد ) مالى را كه در دست او است به طرف تسليم كرد خيارش باطل نمىشود و طرف مقابل هم مجبور نيست كه مالى را كه نزد او است تسليم كند و رفيقش نمىتواند او را مجبور سازد و حتى حق دارد مالى را كه به طرف داده پس بگيرد و اين همه به موجب خيارى است كه دارد يعنى از احكام و آثار خيار يكى همين است . ولى برخى از شافعىها گفته‌اند : اگر يك طرف مالى را كه نزد او است تسليم كرد حق ندارد دوباره آن را پس بگيرد ( ولو در زمان خيار ) و حتى حق دارد مالى را كه نزد رفيق او ( طرف معامله ) است بدون رضايت طرف اخذ كند ، درست مثل آن‌جا كه پس از لزوم معامله اين كارها انجام شود . كه اگر تحويل داد حق استرداد ندارد ، بلكه حق اخذ مال ديگرى را هم دارد . « 1 »\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 537 .\r\n","page_name":" 462 ","page_number":462},
  {"content":"\r\n\r\nشيخ اعظم مىفرمايد : از اين فرمايشات علامه استفاده مىشود كه نزاع بين مسلمانان ( شافعىها و ديگران ) در فرضى است كه يكى از طرفين ما فى يده را تسليم كند ( در اين‌جا بحث است كه حق استرداد دارد يا نه ؟ حق اخذ مال ديگرى دارد يا نه ؟ حق اجبار دارد يا نه ؟ ) وامّا اين كه ابتدا به ساكن بر آن‌ها تسليم واجب باشد ، مورد نزاع نيست و مسلمانان اجماع دارند بر عدم وجوب تسليم بر ذىالخيار در مدت خيار .\r\nقوله : ثم انه ان اريد عدم وجوب التسليم . . . :\r\nمرحوم شيخ مىفرمايد : منظور آقايان از عدم وجوب تسليم بر ذىالخيار چيست ؟ آيا منظور اين است كه چون وى حق فسخ دارد تسليم بر او واجب تعيينى نيست بلكه واجب تخييرى است يعنى يا بايد فسخ كند و يا ما فى يده را تسليم كند ؟ ظاهراً اين منظورشان نيست و كسى نگفته در مدت خيار يا بايد فسخ كند يا تسليم ، دليل هم ندارد .\r\nو اگر مراد اين است كه اگر طرف ، خيار داشته باشد در اين زمان مالك و شخصى كه متاع را خريده سلطنت ندارد بر منتقل اليه و لذا مشترى مىتواند تسليم نكند و مانع شود ، ما اين را قبول نداريم زيرا عمومات سلطنت مردمان بر اموالشان « الناس مسلطون على اموالهم » مىگويد : مشترى بر مبيع سلطنت دارد و حق دارد اخذ كند و طرف حق منع ندارد و اين عموم نسبت به زمان خيار تخصيص نخورده است .\r\nو بالجمله شيخ مىفرمايد : ما هيچ دليل معتبرى براى اين حكم ( عدم وجوب تسليم ) نيافتيم و ظاهراً كسى هم اين مسأله را متعرض نشده و وجه آن را بيان نكرده تا ما تصديق كنيم و بپذيريم . ( ادعاى اجماع مسلمين هم كه اجماع منقول به خبر واحد است و حجيّتى ندارد . ) پس مرحوم شيخ حكم پنجم را قبول ندارد .\r\n\r\nبطلان خيار با تلف عين\r\nيكى از احكام خيارات اين است كه با تلف عين ، حق‌الخيار باقى است و باطل نمىشود . علامه در قواعد فرموده : « لايبطل الخيار بتلف العين » « 1 » نكتهء مهم اين است كه همان‌طور كه محقق ثانى در « جامع المقاصد فى شرح القواعد » « 2 » اعتراف كرده ، اين كلام علامه اطلاق ندارد يا به اطلاق آن نمىتوانيم اخذ كنيم و مواد نقض قطعى دراد كه در مواردى يقيناً با تلف عين ، معامله باطل مىشود و خيار هم قهراً از بين مىرود چون اصل كه نبود فرع هم نابود است و آن موارد عبارتند از :\r\nالف : خيار تأخير كه بايع پس از سه روز كه مشترى تأخير كرد و ثمن را نياورد ، خيار پيدا مىكند ولى اگر در مدت خيار تلف شد معامله منفسخ مىشود و خيار بايع هم باطل مىگردد .\r\n\r\n\r\n","description":"","footnote":"\r\n( 1 ) . قواعد ، ج 2 ، ص 70 .\r\n( 2 ) . جامع المقاصد ، ج 4 ، ص 318 .\r\n","page_name":" 463 ","page_number":463},
  {"content":"\r\n\r\nب : خيار تأخير يكى از مصاديق اين دومى است و اصل اين است كه در مطلق خيارات ( چه خيار تأخير و چه ساير خيارات ) حكم اين است كه اگر قبل از قبض و اقباض مبيع تلف شود خود بايع ضامن است يعنى معامله منفسخ مىشود و قهراً خيار طرف هم باطل مىشود .\r\nج : در خصوص خيار مختص به مشترى حتى اگر پس از قبض هم در زمان خيار مبيع تلف شد باز بايع ضامن است و معامله منفسخ مىشود و خيار مختص هم باطل مىگردد .\r\nپس نمىتوان به قول مطلق ادعا كرد كه خيار ( هر خيارى و در هر حالى ) با تلف عين باطل نمىشود پس مراد علامه بايد اين باشد كه در مواردى كه با تلف مبيع هم عقد بر حال خودش هست و معامله منفسخ نمىشود ، در اين‌جاها خيار باقى است و تلف عين با بقاء عقد موجب سقوط خيار نيست .\r\nبه ديگر سخن : تلف عين در ملك كسى كه عين در دست او است ( تلف مبيع در ملك خود مشترى ) موجب سقوط خيار نمىشود ، نه خيار مشترى و نه خيار بايع ( خيار مشترك ) امّا اگر تلف از ملك مشترى نباشد و از ملك بايع باشد ( در خيار مختص به مشترى ) با تلف عين ، معامله منفسخ مىشود و خيار هم باطل مىگردد . اگر منظور علامه اين باشد كه همين است ما هم قبول داريم زيرا در آغاز خيارات گفتيم خيار عبارت است از « ملك فسخ العقد » يعنى ذىالخيار مالك و مسلط بر عقد است و مىتواند آن را فسخ كند يا امضا نمايد و از مسلمات است كه با تلف يكى از دو عوض ، عقد باطل نمىشود ( در خيار مشترك يا در عقدهاى لازم ) و باقى است ، اگر باقى است قابل فسخ هم هست و لذا با فرض تلف عين هم اقاله يا تفاسخ طرفينى جايز و صحيح است و اگر عقد با تلف منتفى مىشد جاى اقاله و تفاسخ نبود ، بنابراين خيار يا « ملك فسخ العقد » مقيّد به فرض بقاء عين نيست چون دليل بر تقييدش نداريم و با تلف عين هم دليلى نداريم كه مرتفع شود و باطل گردد و تلف عين مزيل خيار نيست . پس سخن علّامه بدين صورت قابل تصحيح است كه : « مع بقاء العقد بعد تلف العين يبقى الخيار و لايبطل . »\r\nقوله : اللهم الّا ان يعلم من الخارج . . . : در اين فراز مىخواهند بفرمايند : در دو صورت قبول مىكنيم كه با تلف عين خيار هم باطل مىشود : يكى اين كه از خارج يقين كنيم كه فلسفه تشريع خيار براى اين است كه صبر طرف بر خود عين مال ، ضرر است و خيار براى دفع اين ضرر جعل شده است كه اگر چينن باشد واضح است كه تا عين باقى است صبر بر آن ضرر و موجب خيار است و وقتى عين تلف شد ، ضرر صبر بر او معنى ندارد تا موجب خيار باشد ، مثل قضيهء باب عيب است كه اگر متاع معيوب بود مشترى خيار دارد و مىتواند معامله را فسخ كرده و عين را به بايع برگرداند يا ارش بگيرد و دليل اين خيار اين است كه صبر بر عيب ضرر است حتى اگر ارش هم\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nبگيرد باز ضرر از ريشه جبران نمىشود تا نوبت به خيار فسخ نرسد ، لذا شارع مقدس ضرر را تدارك و جبران كرده و براى مشترى خيار فسخ قرار داده است ، حال كه جعل خيار فسخ براى دفع ضرر صبر بر معيب است ، مىگوييم : اين تا زمانى است كه عين معيب باقى باشد ولى وقتى تلف شد حكمت و فلسفهء خيار هم ( دفع ضرر ) منتفى مىشود و خود خيار فسخ هم منتفى مىشود . ( البته مىتواند بابت عيب قديم ارش بگيرد ولى حق رد او ساقط است . )\r\nقوله : او يقال انه اذا كان . . . : مورد دوّم كه با تلف عين ، خيار باقى نمىماند آن‌جائى است كه اصلًا در دليل خيار عنوان جواز رد آمده نه عنوان خيار ( يعنى به‌جاى اين كه بفرمايد : طرف خيار دارد ، مثل « البيّعان بالخيار » ، « صاحب الحيوان بالخيار » و . . . فرموده : طرف شرعاً مىتواند متاع را رد كند ، « يجوز الرد » در اين موارد هم حق الخيار طرف مخصوص صورت تحقق رد است چون روى اين عنوان تكيه شده و اين فرع بر بقاء عين است چون با تلف عين امكان رد منتفى است ، پس حق رد يا خيار هم منتفى است .\r\nقوله : مع قيام الدليل على سقوط الخيار . . . : اين قسمت به فراز قبل و صورت اول مربوط است كه سخن از حكمت خيار بود و در واقع دفع دخل است كه اگر كسى بگويد : دفع ضرر صبر بر معيب حكمت خيار است نه علت ان پس ممكن است خود خيار مختص به اين فرض نباشد و مطلق باشد ، جوابش اين است كه تنها حكمت نيست ، بلكه در مواردى مثل خيار تدليس و خيار عيب دليل خاص داريم كه با تلف معيب يا مدلّس فيه ، خيار رد باطل مىشود و ما تابع دليل هستيم و خيلى روى حكمت مذكور هم تكيه نداريم .\r\nقوله : نعم هنا موارد تأملوا فى ثبوت الخيار مع التلف : اصل مطلب اين شد كه با تلف عين اگر عقد باقى باشد خيار هم باقى است ( شك هم بكنيم استصحاب بقاء خيار جارى مىشود . ) سپس دو مورد را در فراز « اللهم الا ان يقال » جدا كرديم كه حتماً با تلف عين خيار باطل مىشود و اين‌ها موارد قطعى بود . حال مىفرمايد : مواردى هم وجود دارد كه جاى تأمل دارد و صاف نيست و مورد اشكال واقع شده كه با تلف عين ، خيار ثابت باشد يا حتى از كلام فقهاء استفاده مىشود كه خيار باقى نيست . اينك چهار مورد از اين موارد مشكوك و محل بحث را ذكر مىكنيم :\r\nالف : در بيع مرابحه‌اى ( كه فروشنده مىگويد : اين جنس را به فلان مبلغ خريده‌ام و فلان مقدار سود مىخواهم ، مثلًا صد تومان خريده‌ام و به صد و بيست تومان مىفروشم . ) اگر پس از معامله و تلف متاع ، معلوم شد كه بايع دروغ گفته و سرمايه صد تومان نبوده بلكه كم‌تر بوده ، آيا مشترى خيار فسخ دارد يا نه ؟\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nعلّامه رحمه الله در قواعد در اين مورد مردد شده كه خيار باقى است يا باطل شد . « 1 » از شيخ طوسى در مبسوط « 2 » و ابن متوج بحرانى « 3 » حكايت شده كه جازم به عدم شده‌اند يعنى قاطعانه فتوا داده‌اند كه خيار باقى نمىماند . به اين دليل كه در دليل عنوان « يجوز الرد » آمده و ردّ متاع در صورتى متصور و قابل تحقق است كه خود متاع و عين باقى باشد و با تلف آن ردّ معنى ندارد تا خيار باقى باشد . شيخ اعظم مىفرمايد : منظور اين‌ها همان است كه ما قبلًا در فراز « او يقال انه اذا كان . . . » آورديم .\r\nولى در همين باب مرابحه مرحوم محقق ثانى در جامع المقاصد « 4 » و شهيد ثانى در مسالك « 5 » فرموده‌اند : با تلف متاع هم خيار مشترى باقى است چون مقتضى براى خيار موجود و مانع هم مفقود است . ( منظور از جود مقتضى يعنى دليل دارد و آن استصحاب بقاء خيار است كه قبل از تلف متاع خيار قطعاً بود و پس از تلف شك مىكنيم در بقاء خيار ، استصحاب خيار جارى مىشود و منظور از فقه مانع هم اين است كه هيچ دليل تعبدى بر خلاف استصحاب نداريم تا مانع شود و جلوى تمسّك به استصحاب را بگيرد . )\r\nب : در باب خيار غبن اگر عينى كه طرف در آن مغبون شده و فريب خورده است ، تلف شد آيا خيار غبن او باقى است يا باطل شد ؟ محقق ثانى در جامع المقاصد در اين خصوص مردد شده . « 6 »\r\nعلامه در تذكره فرموده : اگر مغبون ، عين مال را به ديگرى منتقل كرده و تصرف ناقل انجام داده ، خيار غبن او باطل مىشود به اين دليل كه امكان استدراك نيست و عدم خيار را به عدم امكان استدراك معلل كرده است « 7 » و مىدانيم كه « العلّة تعمم » طبق اين بيان در مورد ما كه تلف عين است با فرض غبن ، بايد خيار باطل شود چون امكان استدراك عين وجود ندارد . ولى شيخ اعظم بقاء خيار غبن را تقويت مىكنند به چند دليل :\r\n1 . عمده دليل خيار غبن نفى ضرر بود يعنى چون مغبون متضرر شده خيار دارد و در اين جهت فرق ميان صورت بقاء عين و تلف آن نيست ، اگر تلف هم شده باشد اين ضرر كه گران‌تر خريده باقى است و اگر باقى هم باشد ضرر هست و كلاه سرش رفته ، پس دليل خيار تعميم دارد و فرض تلف را هم مىگيرد .\r\n2 . روايت باب تلقى ركبان مىگويد : « هم بالخيار اذا دخلوا السوق » « 8 » يعنى اگر صاحبان كالا كه\r\n\r\n\r\n","description":"","footnote":"\r\n( 1 ) . قواعد ، ج 2 ، ص 58 .\r\n( 2 ) . مبسوط ، ج 2 ، ص 143 .\r\n( 3 ) . حاكى شهيد است طبق نقل مفتاح الكرامه ، ج 4 ، ص 500 .\r\n( 4 ) . جامع المقاصد ، ج 4 ، ص 263 .\r\n( 5 ) . مسالك الافهام ، ج 3 ، ص 310 .\r\n( 6 ) . همان ، ص 297 .\r\n( 7 ) . تذكره ، ج 1 ، ص 523 .\r\n( 8 ) . مستدرك الوسائل ، ج 13 ، ص 281 ، باب 29 ، ح 3 و 4 .\r\n","page_name":" 466 ","page_number":466},
  {"content":"\r\n\r\nدر وسط راه متاع را فروخته‌اند وقتى به شهر رسيدند و به بازار درآمدند و ديدند مغبون شده خيار فسخ دارند ، و اين تعبير اطلاق دارد و مقيد نكرده به فرض بقاء متاع ، بلكه چه كالاى آن‌ها باقى باشد در دست مشتريان و چه تلف شده باشد خيار فسخ دارند . پس اطلاق روايات هم فرض تلف عين را شامل مىشود .\r\n3 . برفرض كه مستند خيار غبن اجماع باشد و قدر متيقن فرض بقاء عين باشد ولى باز هم راه دارد و آن اين كه نسبت به بعد از تلف عين شك مىكنيم خيار غبن باقى است يا نه ؟ استصحاب بقاء خيار جارى مىشود .\r\nمگر كسى بگويد : اجماع بر خيار منعقد نشده تا استصحاب خيار شود ، بلكه بر عنوان تسلط بر رد منعقد شده كه اگر مغبون شد « يجوز الرد اجماعاً » كه اگر اين باشد مخصوص فرض امكان رد است كه عين باقى باشد و اگر تلف شد موضوع محرز نشده تا استصحاب شود يا يقين به عدم داريم پس چه جاى استصحاب است .\r\nج : محقق ثانى در جامع المقاصد همان‌طور كه در خيار غبن مردد شد . در خيار رؤيت هم مردد شده و اين را به آن محلق كرده در تردد كه پس از رؤيت بر خلاف آن‌چه وصف شده بود خيار آمد حال قبل از اعمال خيار مبيع تلف شد آيا خيار رؤيت باقى است يا نه ؟ مردد شده . « 1 »\r\nد : از مواضع تردد آن‌جائى است كه متعاقدين جعل خيار مىكنند ولى به‌گونه‌اى كه منظورشان صددرصد تسلّط بر مجرّد رد است نه چيز ديگر يعنى فقط حق رد عين دارد و معلوم است كه چنين خيارى موقوف بر بقاء عين است ولو اصل خيار متوقف بر بقاء عين نيست ولى جعل خيار به اين شكل كه غرض صددرصد ردّ و استرداد عين باشد موجب مىشود كه با تلف عين خيار منتفى شود و مخصوص فرض بقاء عين باشد .\r\nقوله : و التمكن من الرد والاسترداد و ان كان حكمة . . . :\r\nگاهى مسألهء رد و استرداد عين مبيع ، حكمت جعل خيار است مثل خيار مجلس و حيوان ، در اين گونه موارد حكم كه خيار باشد دائرمدار حكمت نيست بلكه اعم از آن است و در مواردى هم كه رد عين ممكن نيست و عين تلف شده باز خيار هست . ولى گاهى رد و استرداد ، علت خيار است نه حكمت آن مثل مواردى كه طرفين جعل خيار مىكنند و صريحاً مقيد مىكنند به رد خود عين يا ظاهر كلام و جعل آن‌ها اين را مىرساند به‌گونه‌اى كه به ظهور عرفى ، عليّت درست مىشود ، البته در اين موارد حكم دائرمدار علّت است و اگر علت نبود حكم هم نيست و با تلف متاع علت جعل خيار كه رد عين باشد منتفى است پس حكم خيار هم منتفى مىشود .\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 318 .\r\n","page_name":" 467 ","page_number":467},
  {"content":"\r\n\r\nقوله : و من هنا يمكن القول بعدم بقاء الخيار . . . :\r\nاز همين‌جا كه هرجا غرض رد و استرداد خود عين باشد ، با تلف عين خيار ساقط مىشود ، بر همين اساس مىگوييم در مورد بيع خيارى به شرط رد ثمن كه بايع منزل را فروخته و شرط كرده كه اگر تا يك سال خود ثمن يا مثل آن را آوردم منزل مال من باشد و در اين مدت عين منزل نزد مشترى تلف شد ، باز خيار فسخ بايع باطل مىشود چون آن مقدارى كه از شرط خيار معلوم و مسلم است عبارت است از تمكّن از استرداد عين مبيع به هنگام فسخ و رد ثمن ، نه تمكن و تسلط بر مطلق فسخ معامله ولو عند تلف المبيع ، و تمكن از استرداد در صورت تلف منتفى است پس خيار هم منتفى مىشود . حال براساس مطالبى كه در فراز قبلى گفتيم در بيع خيارى هم جا دارد كسى بگويد با تلف عين ، خيار منتفى است . ولى عملًا و خارجاً كسى را نيافتم كه چنين فتوايى بدهد يا اصلًا متعرض اين مسئله بشود كه در بيع خيارى هم مطلب از اين قرار است .\r\nقوله : و من هنا يمكن ان يقال : در فراز قبلى به استناد فراز قبل‌تر كلام شيخ ، سخن از امكان تعميم قول به سقوط خيار شرط بود كه شرط رد ثمن بود ، ولى در اين فراز سخن از تعميم مطلب به همه خيارات است كه حالا كه غرض ، استرداد خود عين است جا دارد كسى بگويد : در كليهء خيارات اگر عين تلف شد خيار ساقط مىشود ( ولو اين كليت مخالف مشهور است . ) مگر در مواردى كه دليل خاص بر ثبوت خيا با تلف عين دلالت كند و دليل ما بر اين كليت ، اين است كه ادلّهء خيارات چه اخبار و روايات باشند و چه اجماعات فقط دلالت دارند بر اين كه ذىالخيار تسلط بر رد و استرداد دارد وامّا اين كه اگر عين تلف شد و ذىالخيار فسخ كرد چه مىشود ؟ اين فرض را معلوم نيست روايات شامل شود چون از اين جهات اهمال دارند و در مقام بيان نمىباشند ، اجماع هم كه دليل لبى است و قدر متيقن فرض بقاء عين را شامل مىشود و صورت تلف عين را شامل نمىشود . پس جا دارد كسى بگويد در كليهء خيارات مطلب از اين قرار است كه با تلف عين ، خيار باطل مىشود مگر مواردى كه دليل خاص بر ثبوت باشد .\r\nقوله : و ارادة ملك الفسخ . . . : اگر كسى بگويد در تعريف خيار گفته‌اند : ملك فسخ العقد و اين اطلاق دارد و فرض تلف مبيع را هم شامل مىشود ، پس با فرض تلف هم خيار ثابت است . شيخ اعظم در جواب مىفرمايد : ارادهء اين معنى مستفاد از اخبار و معاقد اجماعات كه نيست تا لفظ خيار در كلام شارع بر اين معنى حمل شود بلكه معنايى است كه در كلمات بعضى از متأخرين رايج شده و خيار در آن به‌كار رفته است پس تعريف خيار به ملك فسخ العقد دليل بر اطلاق و عموميت نمىشود .\r\nقوله : نعم لودل الدليل الشرعى : آرى اگر دليل خاص شرعى دلالت كند بر ثبوت خيار فسخ به نحو مطلق كه صورت تلف عين را هم شامل شود ( مثل دليل لاضرر در خيار غبن كه قبلًا هم اشاره\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nشد ) ما تابع دليل هستيم و مىگوييم : پس از تلف عين هم شخص مغبون خيار دارد ، يا اگر متعاقدين براى خودشان به صورت مطلق جعل خيار كنند به گونه‌اى كه فرض تلف را هم شامل شود باز عمومات وفا به شرط اين را مىگيرد و دلالت مىكند بر ثبوت خيار حتى در فرض تلف . ولى از اين موارد كه بگذريم حكم اصلى همان است كه قبلًا گفتيم كه در مطلق خيارات اگر متاع تلف شد خيار هم باطل مىشود .\r\n\r\nحكم عوضين بعد از فسخ از حيث ضمان و عدم آن\r\nآخرين مسئله در باب احكام خيارات راجع به اين است كه اگر صاحب خيار معامله را فسخ كرد عين مال ديگرى كه نزد او است آيا امانت محسوب مىشود و در نتيجه اگر بدون افراط يا تفريط تلف شود ضامن نيست ؟ يا امانت نيست و وى ضامن متاع است ؟ مىفرمايد : تا آن‌جا كه ما خبر داريم خلافى نيست در اصل ضامن طرف و مضمون بودن مالى كه در دست او است . دليل مطلب : قبل از فسخ قطعاً عين در دست او مضمونه بود ( ضمان معاوضى ) زيرا صاحب اصل متاع آن را مجانى يا به صورت امانت كه به ذىالخيار نداده بود بلكه در مقابل عوض ، داده بود ( معامله كرده بودند ) و قطعاً ضامن بود كه عوض بدهد حال پس از فسخ معامله شك مىكنيم كه باز هم ضامن است يا نه ؟ اصل ( استصحاب ) بقاء ضمان جارى مىكنيم ، زيرا چيزى حادث نشده تا دلالت كند كه اين متاع در دست ذىالخيار فاسخ امانت باشد ، چون خود او فسخ‌كننده است نه رفيق او تا كسى بگويد حالا كه رفيق او فسخ كرد و عين را تحويل نگرفت پس نزد اين شخص امانت است .\r\nخلاصه اين كه هدف ما از تمسك به ضمان قبل از فسخ اين است كه عاملى كه ايجاب كند كه اين متاع نزد اين فرد امانت مالكى باشد يا امانت شرعى ( مثل ولى نسبت به مال مولى عليه ) باشد ، پيش نيامده تا مال مورد ضمان نباشد .\r\nاگر كسى بگويد : خود شارع اذن در فسخ داده آيا اين دليل نمىشود كه يد فاسخ يد ضمانى نباشد ؟ ! در جواب مىفرمايد : خير ، اين اذن ، ضمان را از آن يد برنمىدارد زيرا در مقبوض به سوم هم كه طرف كالاى فروشنده را به دست مىگيرد تا نگاه كند و بعد خريدارى كند با اين كه قبض به اذن شارع است مع‌ذلك اگر افتاد و شكست گيرنده ضامن است .\r\nحاصل اين كه فاسخ ضامن عين مالى است كه نزد او است و دليل ضمان يا عموم « على اليد » است كه تنها يد امانى از آن خارج شده و يد عدوانى و معاملى در تحت آن باقى است و يا استصحاب ضمان قبل از فسخ است به بيانى كه گذشت ، البته قبل از فسخ ، ضمان به عوض مسمّى و مورد تسميهء طرفين بود ولى پس از فسخ : ضمان به عوض واقعى است يعنى اگر تلف شد چنان‌چه ، مثلى است بايد مثل آن را بدهد و اگر چنان‌چه قيمى است بايد قيمت واقعى را بدهد .\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nنظير بيع فاسد كه اگر معامله فاسد بود گيرنده ضامن مقبوض به عقد فاسد است به عوض واقعى .\r\nقوله : و لكن المسألة لاتخلو عن اشكال . . . : در عين حال كه حرف‌ها را زديم و حكم به ضمان فاسخ كرديم ولى مسأله خيلى صاف و روشن و خالى از اشكال نيست و جاى مناقشه دارد كه كسى بگويد مراد از يد در « على اليه » خصوص يد عدوانى است و يد معاملى را شامل نمىشود تا موجب ضمان باشد .\r\nقوله : وامّا العين فى يد المفسوخ عليه : پس از فسخ معامله خود فاسخ نسبت به عين مالى كه در دست او است ضامن است « على اشكال » ولى عين مالى كه از فاسخ در نزد مفسوخ عليه است چه حكمى دارد ؟\r\nمثلًا مشترى معامله را فسخ كرد و نسبت به عين مبيع ضامن است ، حال عين ثمن كه نزد بايع است چه حكمى دارد ؟ آيا بايع هم نسبت به آن ضامن است ؟ يا آن عين نزد بايع امانت است ؟ مىفرمايد : مسأله محل اشكال است يعنى هر دو وجه محتمل است :\r\nدليل وجه اول يا ضمان سخن علامه در تذكره است كه فرموده : بايع هم روزى كه ثمن را گرفت قبضش قبض امانى نبود . بلكه ضمانى بود ( ضمان معاملى ) و اين ضمان بر طرف نمىشود تا زمانى كه آن عين را به مالك اصلى برگرداند . « 1 »\r\nو دليل وجه دوم يا عدم ضمان : از آن‌جا كه بايع فاسخ نيست بلكه فسخ از طرف مشترى صورت گرفته و مع‌ذلك اقدام نكرده و عين ثمن را از بايع نگرفته ، خود اين اقدام نكردن و ترك ثمن در دست بايع مشعر به رضايت مشترى به بقاء عين ثمن است و اين رضا مقتضى استيمان است يعنى به طرف اعتماد كرده و او را امين شمرده و گرنه از او مىگرفت ، پس بايع ضامن نيست .\r\nمحقق ثانى در جامع المقاصد اين وجه را تضعيف كرده به اين دليل كه ضمان معاملى بايع هم ثابت بود قطعاً و چيزى پيش نيامده كه مسقط ضمان باشد و تنها چيزى كه پيش آمد ، مجرد ترك ثمن در نزد بايع است و اين آن ضمان مسلم را ساقط نمىكند « 2 » ( و برفرض شك استصحاب بقاء جارى مىشود . ) ظاهراً نظر شيخ اعظم به همين است .\r\nدر پايان همان‌طور كه مرحوم شيخ در بيان اقسام خيارات همهء آن‌ها را بيان نكرد بلكه هفت قسم را كه مهم‌تر بود بيان نمود و بقيهء اقسام با قياس به اين‌ها حكمش روشن مىشد ، همين‌طور در بيان احكام خيارات نيز احكام را استقصاء نكرد بلكه اهم احكام را طى چند حكم ذكر كردند و ساير احكام بالقياس به اين‌ها حكمش روشن مىشود .\r\n« پايان مباحث خيارات »\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 538 .\r\n( 2 ) . جامع المقاصد ، ج 4 ، ص 322 .\r\n","page_name":" 470 ","page_number":470},
  {"content":"\r\n\r\n\r\nنقد و نسيه\r\nقوله : القول فى النقد و النسية : پس از بيان احكام خيارات راجع به دو موضوع بحث مىكنند يكى راجع به نقد و نسيه و تقسيم بيع به اين دو قسم و بيان احكام آن .\r\nو ديگرى راجع به قبض در معامله از حيث بيان ماهيت قبض و وجوب آن و احكام آن .\r\nامّا راجع‌به نقد و سيه : علامه در تذكرة « 1 » تقسيم دارد كه شيخ اعظم پسنديده و در آغاز بحث قرار داده‌اند : بيع از لحاظ تقديم يا تأخير يكى از عوضين به چهار قسم تقسيم مىشود :\r\n1 . بيع حاضر به حاضر : هم ثمن حاضر و موجود و دست مشترى است و هم مثمن حاضر است اين را بيع نقدى گويند .\r\n2 . بيع مؤجل به مؤجل كه هم ثمن مدت‌دار است و هم مثمن ، مثلًا فروشنده مىگويد : صد من گندم فروختم كه يك ماه ديگر تحويل دهم ، مشترى هم مىگويد : به هزار درهم خريدم كه دو ماه ديگر تحويل دهم . كه هر دو به ذمّهء ، معامله مىكنند نام اين بيع كالى به كالى ( دين و ذمّه به دين و ذمه ) است كه از نظر فقه قطعاً باطل است .\r\n3 . بيع مبيع حاضر به ثمن مدت‌دار كه مثمن نقد و حاضر است ولى ثمن در آينده است و به ذمهء مشترى مىآيد نامش بيع نسيه است .\r\n4 . بيع مبيع مدت‌دار به ثمن حاضر كه مبيع كلى و به ذمهء طرف است كه شش ماه ديگر بدهد ولى ثمن نقد و حاضر است و در مجلس معامله تحويل مىشود نامش بيع سلف يا سلم است كه پيش‌فروش كرده است ضمناً مراد به حاضر ، خصوص عين شخصى نيست بلكه اعم از شخصى و كلى است كه نقداً صد من گندم كلى مىفروشد و بايد پس از معامله از عهده برآيد . ولى مراد به مؤجّل و مدت‌دار خصوص كلى است نه شخصى ، و مؤجل شخصى نداريم كه بگويد : اين ثمن خاص يا مثمن خاص موجود را شش ماه ديگر بدهم ، حال محور بحث بيع نقد و نسيه است و در رابطه با اين دو قسم طى هفت مسأله بحث مىكنيم .\r\n\r\nمسألهء اوّل : مقتضاى اطلاق عقد\r\nاگر دو نفر معامله‌اى كردند و عقد را مطلق گذاشتند و تعيين نكردند كه طرف ثمن را نقداً بپردازد يا پس از مدتى بدهد ، مقتضاى اطلاق چيست ؟ بيع نقد از اطلاق تبادر مىكند ؟ يا بيع نسيه ؟ يا هيچ كدام تبادر نمىكند و عقد اجمال و ابهام پيدا مىكند ؟ نظر مشهور و شيخ اعظم اين است كه از اطلاق عقد ، بيع نقد تبادر مىكند و مقتضاى اطلاق ، نقد است و دليل مطلب دو امر است :\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 541 .\r\n","page_name":" 471 ","page_number":471},
  {"content":"\r\n\r\n1 . تعليل علامه در تذكره كه در واقع همين مقتضاى اطلاق را معلل ساخته و فرموده : مقتضاى خود عقد اين است كه هريك از عوضين به ديگرى منتقل شود ( يعنى به نفس عقد ، ثمن به بايع و مثمن به مشترى منتقل شود . ) و ملك او شود و متفرع بر ملكيت و انتقال اين است كه هر زمان كه طرف مطالبه كند بايد طرف ديگر از عهده برآيد ( مثلًا اگر مشترى مثمن را مطالبه كرد بايع بايد بلافاصله بپردازد و بالعكس ) « 1 » و منظور از نقد بودن اين است كه مشترى حق ندارد ثمن را تأخير بياندازد و نيز منظور از مطالبه ( عند المطالبه بايد بدهد ) عبارت است از مطالبه با استحقاق يعنى بايع ( مثلًا ) به قولى مثمن را به مشترى داده و حق دارد ثمن را مطالبه كند و به قولى اگر هم نداده تمكين كرده يعنى مثمن را در اختيار مشترى گذاشته و رفع منع كرده است و حق مطالبه دارد ( اين نزاع كه چه زمانى استحقاق دارد خواهد آمد . ) به هر حال منظور مطالبه با استحقاق است .\r\n2 . علاوه بر تعليل علامه ، روايت موثقه هم بر مقتضاى اطلاق عقد يعنى نقد بودن دلالت مىكند ، اين روايت در مورد مردى است كه از ديگرى كنيزى را به ثمن معينى خريده و از هم جدا شده‌اند .\r\nحضرت فرمود : به محض تفرق معامله واجب و لازم شد و حق فسخ ندارند و ثمن هم اگر شرط ( تأجيل و تأخير ) نكرده باشند نقد است « 2 » پس به حكم روايت هم اطلاق معامله بر نقد حمل مىشود و نسيه بودن نياز به ذكر و شرط كردن دارد .\r\nقوله : فلو اشترط تعجيل الثمن . . . : بر مطلب مذكور « مقتضى الاطلاق النقد » اين فرع مترتب مىشود كه اگر در ضمن عقد تعجيل و فوريت و نقد بودن ثمن را شرط كردند چيز جديدى حادث نشد و شرط تأسيسى نيست بلكه تأكيد مقتضاى اطلاق عقد است البته در اين مورد سه قول است كه اين قول مشهور است كه مىگويند متفاهم عرفى از اين شرط آن است كه عند المطالبه مشترى ثمن را بدهد و مماطله ( امروز و فردا كردن ) نكند و اين مطلب مقتضاى اطلاق عقد هم بود ، حال همان را به زبان آوره و به آن تصريح كرده‌اند نه اين كه مطلب تازه‌اى باشد . در مقابل كسانى كه شرط را تأسيسى دانسته و مىگويند :\r\nمعناى شرط تعجيل اين است كه بر مشترى واجب است كه پس از معامله فورى ثمن را بدهد ولو بايع مطالبه نكند . ولى اولًا اين معنى خلاف متفاهم عرفى از شرط موردنظر است . و ثانياً اگر مراد تعجيل بدون مطالبه بود ذكر شرط بىفايده بود زيرا از دو حال خارج نيست : يا طرف ثمن را مطالبه مىكند و يا مطالبه نمىكند ، اگر مطالبه بكند تعجيل واجب و لازم است چه شرط بكنند يا نه و اگر مطالبه نكند تعجيل لازم نيست چه شرط بكنند يا نه زيرا مرجع مطالبه نكردن در زمان استحقاق مطالبه ، به اين است كه حق تعجيلى را كه شرط كرده\r\n\r\n\r\n","description":"","footnote":"\r\n( 1 ) . همان ، ج 1 ، ص 546 .\r\n( 2 ) . وسائل الشيعه ، ج 12 ، ص 366 ، باب اوّل از احكام عقود ، ح 2 .\r\n","page_name":" 472 ","page_number":472},
  {"content":"\r\n\r\nبودم در مدت عدم مطالبه اسقاط كردم و رفع يد نمودم ، در نتيجه فايده شرط منحصر در تأكيد است .\r\nقوله : و كيف كان فذكر الشهيد : در برابر مشهور ، نظر دوم از شهيد اول در دروس است كه فايدهء شرط را اين دانسته كه اگر شرط تعجيل كردند و مشترى ثمن را فورى نداد و تخلف شرط شد بايع خيار فسخ پيدا مىكند ولى اگر شرط نكنند و مطلق بگذارند عند التخلف خيار اشتراط درست نمىشود . « 1 »\r\nو قول سوم از شهيد ثانى است كه مطلقاً خيار تخلف شرط را ثابت كرده چه در فرض تعيين و شرط پرداخت ثمن نقداً و فوراً و چه در فرض اطلاق عقد ، اگر تخلّف كرد و ثمن را فوراً نداد خيار پيدا مىكند . « 2 » شيخ اعظم همين قول را پسنديده و تحسين كرده‌اند .\r\nقوله : و لايقدح فى الاطلاق : در اين‌جا دفع دخلى مىكنند امّا اشكال : در فرض اطلاق ، زمان تعجيل معيّن نشده و طى نكرده‌اند كه بلافاصله پس از معامله بدهد يا ظرف امروز بپردازد و . . . و اين موجب غرر است و غرر مبطل معامله است .\r\nدر جواب مىفرمايد : از ناحيهء اين اطلاق غررى حاصل نمىشود زيرا معناى تعجيل مطلق ( بدون تعيين وقت خاص ) اين است كه در اولين فرصت ممكن بپردازد و عرف اين معنا را مىفهمد و چون متفاهم عرفى دارد غررى نمىشود .\r\nقوله : ولا حاجة الى تقييد الاخبار : اين فراز دفع دخل ديگر است : گاهى اگر مشترى فوراً ثمن را ندهد بايع مىتواند او را مجبور بر تعجيل كند و گاهى چنين قدرتى ندارد . حال آيا خيار اشتراط پيدا كردن مقيد به قرض عجز از اجبار يا عدم امكان اجبار است و در فرض امكان اجبار خيار پيدا نمىكند ؟ يا مطلق است يعنى با قرض امكان اجبار هم اگر مشترى تعجيل نكرد بايع خيار تخلف شرط دارد ؟ مىفرمايد : مقيد به فرض مزبور نيست و نيازى به تقييد كذائى نداريم چون هدف اين است كه با فوات تعجيل ، خيار ثابت شود و در اين جهت فرقى ندارد كه اجبار ممكن باشد يا نباشد ، برفرض امكان ، واجب باشد يا نباشد . و اين كه قبلًا در باب شروط بحث شد كه ثمرهء شرط آيا ثبوت خيار است مطلقاً يا در فرض تعذر اجبار بر وفاى به شرط ، اوّلًا مسألهء ديگرى است كه ربطى به مورد بحث ما ندارد ، ثانياً آن ثمره در مثل شرط مورد بحث ما ( شرط تعجيل ) ظاهر نمىشود زيرا قبل از سپرى شدن زمان نقد ثمن ( اولين زمان و فرصت ممكن ) اجبار جايز نيست و بعد از آن هم اجبار نافع نيست كه بحث از لزومش به ميان آيد زيرا زمان بعد ، غير از آن زمانى است كه در آن شرط اداى ثمن شده بود و زمان جديدى است و اجبار مال همان زمان شرط است پس\r\n\r\n\r\n","description":"","footnote":"\r\n( 1 ) . دروس ، ج 3 ، ص 202 .\r\n( 2 ) . مسالك ، ج 3 ، ص 223 .\r\n","page_name":" 473 ","page_number":473},
  {"content":"\r\n\r\nاجبار بر فرض امكان ، لازم نيست و اگر مشترى تأخير كرد و فورى ثمن را نداد بايع خيار تخلف شرط پيدا مىكند .\r\n\r\nمسألهء دوّم : تعيين مدت در بيع نسيه\r\nمسألهء دوم از مسائل بيع نقد و نسيه اين است كه در متن عقد مىتوانند تأجيل و مدت‌دار بودن ثمن را شرط كنند ( مثلًا بگويد : تا شش ماه يا يك سال ديگر پول شما را بدهم ) ولى حتماً بايد مدت ، معين و معلوم و مضبوط باشد هم از نظر معنى و مفهوم عنوانى كه مىآورند و هم از نظر مصداق ، به‌گونه‌اى كه به هيچ‌وجه اجمال نداشته باشد و داراى احتمالات نباشد و قابل زياده و نقصان نباشد البته اگر زيادى يا نقص به مقدارى باشد كه عرف مسامحه مىكنند ( مثلًا يك روز يا دو روز ) مشكلى ندارد و وجودش كالعدم است ولى اگر به اندازه‌اى باشد كه خارج از حد تسامح و تساهل عرفى باشد ( مثلًا يك هفته يا ده روز و . . . ) اشكال دارد ، بنابراين اگر مدت معلوم نباشد معاملهء نسيه باطل مىشود و دليل بطلان چند امر است :\r\n1 . نفى خلاف 2 . غررى شدن معامله 3 . بيع نسيه عكس بيع سلم است ( در نسيه ثمن مدت‌دار است و در سلم مثمن مدت‌دار است ) و در بيع سلم رواياتى داريم بر اين كه تعيين اجل و مدت لازم است و حق ندارند اين‌گونه معامله كنند كه تا وقت دياس ( خرمن‌كوبى ) يا حصاد ( درو كردن ) ، معامله كنند و بگويد :\r\nصد من گندم پيش‌فروش مىكنم كه سر خرمن يا اوّل فصل درو بپردازم « 1 » حال به قرينهء مقابله در بيع نسيه هم بايد مدت تأخير ثمن معلوم باشد .\r\nقوله : و لافرق فى الاجل المعيّن . . . : پس از طرح اصل مسألهء تعيين اجل و مدت ، فروعى عنوان مىشود :\r\nفرع يك : آيا مدتى كه براى تأخير ثمن تعيين مىكنند حتماً بايد قصير و كوتاه باشد ( مثلًا چند ماه يا حداكثر يك تا دو سال نه بيش‌تر ) يا فرقى ميان كوتاه‌مدت و بلندمدت نيست ( مثلًا تا ده سال ) ؟\r\nبه نظر مشهور فرقى ندارد و به رضايت طرفين مىتوانند براى هرچند سال كه بخواهند مدت ثمن را قرار دهند ؟ و دليل مشهور اطلاقات ادلّهء بيع نسيه است . ولى در قبال مشهور ابن جنيد اسكافى فرموده « 2 » تأخير تا يك يا دو سال جايز است و بيش از آن يعنى تا سه سال اشكال دارد . و استناد كرده به پاره‌اى روايات ،\r\nاز جمله روايت احمد بن محمّد : به امام هفتم عرض كردم : من تاجرم و كارم اين است كه به برخى از كوه‌هاى منطقه مىروم و با آن‌ها معامله مىكنم و اگر نسيه بفروشم سود بيش‌ترى نصيبم\r\n\r\n\r\n","description":"","footnote":"\r\n( 1 ) . وسائل الشيعه ، ج 13 ، ص 57 ، باب 3 .\r\n( 2 ) . به نقل از علامه در مختلف ، ج 5 ، ص 136 .\r\n","page_name":" 474 ","page_number":474},
  {"content":"\r\n\r\nمىشود ، حضرت فرمود : مانعى ندارد ولى تا يك سال تأخير قرار بده ، عرض كردم : تا دو سال چطور ؟\r\nفرمود : عيبى ندارد ، پرسيدم : تا سه سال چطور ؟ فرمود : نه « 1 »\r\nو روايت قرب الاسناد از بزنطى از امام رضا عليه السلام : به امام عرض كردم : خداوند از اين كوه باب روزى را براى مردمان گشوده ( آن‌جا آدم‌هاى ثروتمندى زندگى مىكنند كه مردم مىروند با آن‌ها معامله مىكنند و به سود مىرسند . ) حضرت فرمود : اصل كار بلامانع است و مردم نياز به زندگى و معيشت دارند و مىتوانند بروند با آن‌ها معامله كنند . عرض كردم : آن‌ها گروهى مال‌دار هستند و ما متحمل تأخير مىشويم و نسيه‌اى معامله مىكنيم : مثلًا تا تأخير يك سال ، فرمود : معامله كنيد و بفروشيد ، گفتم : تا تأخير دو سال ، فرمود : به فروش ، عرض كردم تا سه سال چطور ؟ فرمود : « لايكون لك شيئى اكثر من ثلاث سنين » « 2 » اگر به بيشتر از سه سال تأخير معامله كنى چيزى ( سودى ) براى تو نخواهد بود . يعنى اشكال دارد .\r\nمرحوم شيخ مىفرمايد : اولًا اين دو روايت ظهور در ارشاد دارند ( به بركت ذيل روايت دوّم كه فرمود : لايكون . . . . ) و اصلًا دال بر حرمت و تحريم نيستند . ثانياً برفرض كه دال بر تحريم باشند ولى در معاملات ، ملازمه ميان تحريم و فساد وجود ندارد تا كسى از اين روايات فساد و بطلان را استفاده كند .\r\n( ثالثاً روايات مورد اصحاب است و اعتبار ندارد . ) در نتيجه : مهم معين بودن مدت تأخير ثمن است امّا كوتاه يا بلند بودن مدت مطرح نيست . آرى تأخير بيش از اندازه به ضرر فروشنده است كه سال‌هاى متمادى به پولش نرسد و معمولًا هم در معاملات اين كار را نمىكنند ولى اگر كسى خودش راضى باشد و اقدام كند مانعى ندارد .\r\nقوله : و هل يجوز الافراط فى التأخير . . . : فرع دوم اين است كه اگر تأخير ثمن تا مدتى باشد كه بيع را سفيهانه كند و مثلًا تا قيامت تأخير بيندازند از اين جهت اشكال دارد چون اكل مال به باطل است ولى اگر به اين حد نرسد ولى مدت طولانى را شرط كنند كه عرفاً افراط در تأخير محسوب شود و مردم بگويند :\r\nفلانى مدت خيلى زيادى را براى تأخير ثمن قرار داده است ( مثلًا صد سال ) آيا اين مقدار تأخير هم روا است يا ناروا ؟ در مسأله دو وجه وجود دارد كه بيان آن دو را از زبان شهيد مىآوريم : ايشان در دروس فرموده : اگر مدّت تأخير را به قدرى طولانى قرار دهند كه هيچ كدام از طرفين معامله تا آن موقع زنده نمىمانند ( مثلًا تا هزار سال كه غالباً طرفين تا اين مقدار نمىمانند ، ) صحت چنين معامله‌اى محل نظر است و دو احتمال دارد :\r\n1 . صحيح نيست چون مدت كذائى موجب مىشود كه ثمن از حيزّ انتفاع بيفتد و فروشنده نتواند از ثمن متاعش بهره‌مند شود .\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 366 ، باب اول ، ح 1 .\r\n( 2 ) . قرب الاسناد ، ص 372 ، ذيل حديث 1326 .\r\n","page_name":" 475 ","page_number":475},
  {"content":"\r\n\r\n2 . صحيح است زيرا علىالفرض مدت معلوم و معيّن است ( هزار سال ) و از طرفى قانون شرع اين است كه هر كدام بميرد دين او حالّ و نقد مىشود پس مشترى هم اگر مرد دينش حالّ مىشود و بايع مىتواند از ورثهء مشترى وصول كند بنابراين محذورى ندارد و قابل انتفاع است . خود شهيد همين وجه را تقويت كرده است . « 1 »\r\nشيخ اعظم مىفرمايد : « ما قرّبه الشهيد هو الاقرب » ما هم همين وجه را تقويت مىكنيم و علاوه استدلال هم مىكنيم ( در واقع اين فرمايش جواب دليل وجه اوّل است . ) كه ثمنى كه بر ذمهء مشترى آمده اگرچه مدّت‌دار است آن هم مدتى بسيار طولانى ( تا هزار سال مثلًا ) ولى با اين همه ماليّت دارد و قابل انتفاع است و بايع مىتواند از آن منتفع شود ( قيد « فى حياته » براى اين است كه پس از موت مشترى ، دين حالّ مىشود و قبلًا اشاره شد . ) و طرز انتفاع اين است كه معاوضه بر ما فىالذمّه كند به نحو مصالحه ، بلكه حتى مىتواند آن را به ديگرى بفروشد چنان‌كه علامه در تذكره اختيار كرده « 2 » پس بىفايده نيست و معامله سفهى نمىباشد .\r\nآرى يك مطلب باقى مىماند و آن اين كه اگر شرعاً به محض مرگ مشترى ما فى الذمه نقد مىشود و بايد از ماترك او بدهند پس شرط بيش از اين مدت لغو است و شرط فاسد وجوب وفا ندارد و چه‌بسا مفسد عقد هم هست ، و بلكه علاوه بر لغويت خلاف شرع است چون شارع حكم كرده به سقوط اجل و مدت به وسيلهء موت ( و فرموده با مردن دين حالّ مىشود . ) و طرفين با شرط مذكور تصريح به بقاء اجل و مدت مىكنند حتى پس از موت مشترى و اين خلاف شرع است و از اين جهت هم فاسد و بلكه به قولى مفسد است .\r\nاين در صورتى است كه به ضرس‌قاطع هزار سال را شرط كنند و اگر منظورشان از شرط مذكور اين است كه تا زمانى كه طرف زنده است و احتمال بقاء دارد تأخير بيفتد ، اشكال ديگرى دارد كه طرفين علم به مرگ مشترى كه ندارند پس مدت مجهول را شرط كرده‌اند و معامله غررى مىشود و از اين جهت باطل است . پس افراط در تأخير اين محذورها را دارد .\r\nقوله : فافهم : شايد اشاره باشد به عدم منافات زيرا حكم شارع به حلول اجل در جائى است كه بر حسب اشتراط طرفين اجل و مدتى منظور شود ، آن‌گاه اشتراط مذكور موجب تحقق موضوع حكم شارع به حلول و حالّ شدن مىشود نه اين كه با آن منافات داشته باشد ، آرى اگر شرط كنند كه اين مدت باقى باشد و حتى با مرگ يك طرف هم حالّ نشود خلاف شرع است و فاسد و بلكه مفسد عقد است ، ولى چنين شرطى نكرده‌اند ، پس از اين جهت هم محذورى ندارد .\r\nقوله : ثم انّ المعتبر فى تعيين المدّة . . . : فرع سوم : گفتيم بايد مدت تأخير معيّن و معلوم باشد\r\n\r\n\r\n","description":"","footnote":"\r\n( 1 ) . دروس ، ج 3 ، ص 204 .\r\n( 2 ) . تذكرة ، ج 1 ، ص 546 .\r\n","page_name":" 476 ","page_number":476},
  {"content":"\r\n\r\nتا غرر پيش نيايد ، حال اين بحث مطرح است كه آيا ملاك تعيين واقعى است يعنى مدّت در واقع و نفس‌الامر مضبوط و معلوم است ولو طرفين معامله دقيقاً آن را نمىشناسند مثلًا بگويد : تا دو روز ( كه انتقال شمس به برج حمل است ) يا تا مهرجان ( روز انتقال شمس به برج ميزان ) و . . . ثمن تأخير بيفتد ( به تعبير ديگر : مدت را تا اوّل عيد نوروز يا تا اول تابستان يا تا اول پاييز و . . . قرار دهد . ) كه در واقع اين روزها معيّن است ولى طرفين شايد الان دقيقاً ندانند تا نوروز چند روز مانده است و . . . يا اهل كشور و فرهنگ ديگرند و دقيقاً مقدار زمان باقيمانده تا نوروز را نمىدانند و . . . ، حال آيا تعيين واقعى كافى است ؟\r\nيا بايد متعاقدين هم در هنگام عقد معرفت داشته باشند و دقيقاً بدانند چند ماه و چند روز تا نوروز است ؟\r\nدر مسأله دو وجه وجود دارد :\r\n1 . معرفت متعاقدين هم لازم است و شيخ اعظم به پيروى از شهيد در دروس « 1 » و محقق ثانى در جامع المقاصد « 2 » همين را تقويت مىكند به دليل اين كه اگر طرفين ندانند غرر پيش مىآيد و معاملهء غررى باطل است .\r\n2 . تعيين واقعى كافى است به دليل اين كه آجال و مدت‌ها در واقع و نفس‌الامر معلوم و مضبوط است ولو طرفين ندانند پس در واقع غررى نيست . نظير ورزن‌هاى بلاد مختلف ( من شاهى ، تبريزى ، حقّهء اسلامبولى و . . . ) كه طرف حق دارد كالايى را با ميزان و وزن شهر خاص ( من تبريز ) خريدارى كند ولو مقدار آن وزنه را نداند كه من تبريز چقدر است ولى در واقع كه معلوم باشد كافى است و اين احتمال چه‌بسا از علامه در تذكره استظهار مىشود . « 3 »\r\nشيخ اعظم مىفرمايد : اين احتمال ثانى ضعيف است زيرا مضبوط و معلوم بودن واقعى در مثل معاملات كه علم و معرفت متعاقدين شرط است و حين‌العقد بايد بدانند ، كافى نيست زيرا مراد از مدتى كه نه زيادتر از آن باشد و نه كم‌تر و معلوم باشد ، معلوميت به نظر متعاقدين است نه معلوم بودن واقعى ، و شاهد مطلب اين است كه مدت موت طرف هم در واقع و عنداللَّه معلوم است ولى حق ندارند مدت تأخير را تا موت طرف يا فرد ثالث قرار دهند چون نزد طرفين مضبوط نيست ، حتى معلوم بودن نزد فرد ثالث هم كافى نيست بلكه بايد مشخّصاً طرفين آگهى داشته باشند و قياسى هم كه به باب اوزان بلاد كردند ما قبول نداريم و در همان‌جا هم اگر عرفا غررى باشد معامله باطل است .\r\nعلّامه در تذكره طرفدار جواز شده و فرموده : تأجيل و تأقيت ( تأخير انداختن ثمن ) تا نوروز يا مهرجان و . . . جايز است به اين دليل كه نزد عامه و عرف اين وقت معلوم است ( ولو نزد متعاقدين معلوم نباشد ) و نيز فرموده : تأخير ثمن تا برخى از اعياد اهل ذمّه ( عيد مسيحيان كه از آن به فضيح\r\n\r\n\r\n","description":"","footnote":"\r\n( 1 ) . دروس ، ج 3 ، ص 202 .\r\n( 2 ) . جامع المقاصد ، ج 4 ، ص 231 .\r\n( 3 ) . مستظهر صاحب جواهر است در ج 23 ، ص 101 .\r\n","page_name":" 477 ","page_number":477},
  {"content":"\r\n\r\nتعبير مىشود يا عيد يهوديان كه از آن به فطير تعبير مىشود . ) جايز است البته اگر عامه مسلمانان آن وقت را بشناسند ( ولو خصوص متعاقدين ندانند . ) البته بعداً فرموده : آيا معرفت متعاقدين هم لازم است يا نه ؟\r\nبرخى از شافعىها گفته‌اند : آرى ، لازم است و برخى گفته‌اند : خير ، لازم نيست و معرفت عامهء مردم كافى است و به هر حال چه معرفت متعاقدين شرط باشد يا نه اگر بشناسند كافى است . ( خلافاً للشافعيه كه معرفت عدلين را لازم دانسته‌اند . ) « 1 »\r\nقوله : ثم الاقوى اعتبار معرفة المتعاقدين . . . : ما كه گفتيم معلوميت واقعى كافى نيست و معرفت متعاقدين لازم است ، بايد اضافه كنيم كه ملاك معرفت آن دو و توجّه آن‌ها به معنى ( نوروز ، مهرجان و . . .\r\nكه مراد چيست ؟ ) در هنگام عقد است ، بنابراين معرفت پس از عقد و عندالالتفات و الحساب كه بعداً محاسبه مىكنند و مىفهمند كافى نيست و معامله را از غررى بودن خارج نمىكند .\r\n\r\nمسألهء سوّم : بيع به دو ثمن بر دو فرض و تقدير\r\nاگر بايع متاعش را به اين شكل بفروشد كه به صورت نقدى به فلان مبلغ ( مثلًا هزار تومان ) و به صورت نسيه به مبلغ بيشترى ( مثلًا هزار و دويست تومان ) بفروشد كه نامش بيع متاع به ثمنين على تقديرين است آيا چنين معامله‌اى صحيح است يا باطل ؟ و بر فرض صحت آيا به ثمن كم‌تر صحيح است يا به ثمن بيشتر ؟ و آيا به صورت نقد صيحح است يا به مدت كم‌تر يا بيشتر ؟\r\nاز اكثر متأخرين « 2 » بلكه عامّهء متأخرين « 3 » قول به بطلان اين بيع حكايت شده و فتواى شيخ طوسى در مبسوط « 4 » و ابن ادريس در سرائر « 5 » همين است و تعليلى هم در كلام شيخ طوسى آمده كه چون جهالت و غرر پيش مىآيد به اين دليل بيع باطل است نظير اين كه فروشنده بگويد : يا اين عبد را مىفروشم يا آن عبد را كه حكم به بطلان كرده‌اند .\r\nعلاوه بر تعليل مذكور روايت مرحوم كلينى در كافى هم دال بر بطلان چنين بيعى است زيرا حضرت فرموده كسى كه قبل از معامله مساومه مىكند و راجع‌به قيمت گفتگو مىكند و به‌صورت نقدى قيمتى و به‌صورت نسيه قيمت ديگرى مىگذارد بايد قبل از صفقه ( دست دادن و معامله را تمام كردن ) يكى از آن دو را معيّن كند « 6 » ( پس بدون تسميه و تعيين يكى از آن دو ، انشاء بيع اشكال دارد ) .\r\nو مؤيد بطلان بيع مذكور دو روايت است كه يكى روايت عمار است و در رابطه با نهى از دو\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 548 .\r\n( 2 ) . مجمع الفائدة ، ج 8 ، ص 327 .\r\n( 3 ) . رياض المسائل ، ج 8 ، ص 214 .\r\n( 4 ) . مبسوط ، ج 2 ، ص 159 .\r\n( 5 ) . سرائر ، ج 2 ، ص 287 .\r\n( 6 ) . كافى ، ج 5 ، ص 206 ، ح 1 .\r\n","page_name":" 478 ","page_number":478},
  {"content":"\r\n\r\nشرط در ضمن بيع وارد شده و از اين كار نهى كرده « 1 » و ديگرى روايت سليمان بن صالح و شعيب بن واقد است كه از دو بيع در يك بيع نهى كرده است « 2 » البته در اين دو روايت دو احتمال وجود دارد و طبق يك احتمال به درد ما مىخورند و آن بنا بر تفسير دو روايت است به مسألهء خودمان كه مراد از دو شرط در بيع يا دو بيع در بيع همين باشد كه نقداً به قيمتى و نسيه به قيمت ديگرى بفروشد ، ولى احتمال ديگر هم وجود دارد كه طبق آن به درد ما نمىخورند و چون احتمال ديگر هم هست اين‌ها را مؤيد قرار داد نه دليل جدا .\r\nو روايت ديگر هم از غنيهء ابن زهره « 3 » و از ابن جنيد اسكافى « 4 » از پيامبر صلى الله عليه و آله نقل شده كه فرمود : « لايحلّ صفقتان من واحدة » يعنى دو ثمن در يك بيع حلال نيست به اين صورت كه بگويد : اگر نقد باشد به فلان مبلغ و اگر نسيه باشد به فلان مبلغ ، از اين روايت هم عدم جواز بيع به دو ثمن بر دو تقدير ، مستفاد مىشود .\r\nقوله : هذا الّا انّ فى رواية : تا اين‌جا دلايل بطلان بيع مذكور را آورديم وامّا ادلهء صحت آن :\r\n1 . در روايت معتبرة محمّد بن قيس از امير مؤمنان عليه السلام مىخوانيم : حضرت فرمود : هركس متاعى را بفروشد و بگويد ثمن آن اگر نقد باشد چنين و چنان و اگر مدت‌دار باشد چنين و چنان ، حضرت فرمود : مشترى مختار است و به هر ثمنى كه خواست اخذ مىكند ( معامله مىكند ) و باطل نيست و باز حضرت فرمود : هركس متاعى را بفروشد و صفقهء هر دو را يكى قرار دهد ( يعنى در يك معامله بگويد :\r\nنقداً به كذا و نسيه به كذا ) فقط كم‌ترين دو ثمن براى بايع است ولو مدت‌دار باشد ( اقل‌الثمنين و اكثرالاجلين ملاك است و حق ندارد به ثمن بيش‌تر و مدت كم‌تر از مشترى ثمن را مطالبه كند . ) « 5 » به هر حال طبق اين روايت معاملهء كذائى باطل نيست .\r\n2 . روايت سكونى از امام صادق عليه السلام از پدرش از پدرانش از على عليه السلام : مردى متاعى را فروخته بود و دو شرط قرار داده بود يكى اين كه اگر نقداً بدهى به فلان مبلغ مىفروشم و اگر نسيه باشد به فلان قيمت و مشترى هم با همين شرط مبيع را اخذ كرده بود ، حضرت در مورد اين آدم چنين قضاوت كردند كه مشترى ملزم به كم‌ترين از هر ثمن و دورترين از دو مدت است و به بيش از اين ملتزم نيست و بايع حق ندارد اكثر از دو ثمن را مطالبه كند و تنها اقل‌الثمنين را حق دارد آن هم تا مدتى كه خودش تعيين كرده و براى فرض نسيه ذكر كرده يعنى ابعدالاجلين را « 6 » طبق اين روايت نيز معاملهء كذائى باطل نيست بلكه صحيح است به نحو اقل‌الثمنين و اكثرالاجلين .\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 367 ، ح 3 .\r\n( 2 ) . همان ، ح 4 و 5 .\r\n( 3 ) . غنيه ، ص 213 .\r\n( 4 ) . به نقل علامه در مختلف ، ج 5 ، ص 122 .\r\n( 5 ) . وسائل الشيعه ، ج 12 ، ص 367 ، باب 2 ، ح 1 .\r\n( 6 ) . همان ، ح 2 .\r\n","page_name":" 479 ","page_number":479},
  {"content":"\r\n\r\nقوله : و عن ظاهر جماعة . . . : شيخ مىفرمايد : از گروهى از فقهاى اماميه نقل شده كه به اين دو روايت عمل كرده‌اند و طبق آن فتوا داده‌اند . « 1 » باز به بعضى از همين گروه قول به بطلان نسبت داده شده است . « 2 » روى اين اصل شيخ اعظم مىفرمايد : بهتر ديديم كه ما نيز به پيروى از علّامه در مختلف « 3 » تنها به نقل عبارات فقهاء اكتفا كنيم و اختيار يكى از دو قول را ( بطلان يا صحت و اقل‌الثمنين . . . ) به آن‌ها نسبت ندهيم :\r\nقوله : قال فى المقنعه : عبارت مفيد در مقنعه اين است : بيع به دو اجل و مدت به نحو تأخير ( و گرنه با تعيين يكى اشكال ندارد . ) جايز نيست مثلًا فروشنده بگويد : اين متاع را به صورت نقدى به يك درهم و به صورت نسيه تا يك ماه يا تا يك سال به دو درهم مىفروشم يا تا يك ماه تأخير به يك درهم و تا دو ماه تأخير به دو درهم مىفروشم . ( تا اين‌جاى كلام با عدم جواز و بطلان مناسب‌تر است ) و اگر انسانى متاعى را با اين شرط بايع ( نقد به فلان مبلغ و نسيه به فلان مبلغ ) خريدارى كرد كم‌ترين دو ثمن ( يك درهم مثلًا ) در آخر دو مدت ( يك سال ) به عهدهء مشترى مىآيد و بايد بدهد ( اين جمله با صحت معاملهء مذكور مناسب است . ) « 4 »\r\nقوله : و هذا الكلام يحتمل التحريم . . . :\r\nمرحوم شيخ مىفرمايد : در كلام شيخ مفيد در مقنعه چهار احتمال وجود دارد :\r\n1 . منظور حرمت تكليفى اين معامله با صحت وضعى آن باشد ( امّا حرمت چون « لايجوز » داشت كه نفى است و معناى انشائى دارد يعنى حرام است ، وامّا صحّت از ذيل كلام كه « كان عليه اقل الثمنين . . . » بود فهميده مىشود زيرا اگر باطل بود جاى اين فتوا نبود ، مشترى نه ضامن به اقل ثمنين بود و نه به اكثر . )\r\n2 . منظور شيخ مفيد فرض تلف مبيع باشد كه معامله فاسد مىشود و در فرض فساد بيع ، مشترى ملزم به اقلّ است يعنى كم‌ترين ( يك درهم مثلًا ) ثمن كه به صورت نقد به آن معامله كرده و وجه ضمان به اقل اين است كه قيمت متاع تلف شده در وقت معامله همين است و منظور مفيد ازنى آخرالاجلين هم اين است كه ثمن بيش‌تر از اقل نخواهد شد و همان مقدار است حتى اگر پرداخت آن تا آخرالاجلين ( يك سال ) تأخير بيفتد ، يا منظور جواز تأخير تا يك سال است چون خود بايع در ضمن بيع با شرط كردن راضى به تأخير بوده است .\r\n3 . شايد از « لايجوز » كراهت اراده شود ، چنان‌كه سيد در ناصريات فرموده : مكروه است كه\r\n\r\n\r\n","description":"","footnote":"\r\n( 1 ) . حاكى صاحب جواهر است در جواهر الكلام ، ج 23 ، ص 103 .\r\n( 2 ) . ناسب صاحب جواهر است در جواهر ، ج 23 ، ص 102 .\r\n( 3 ) . مختلف ، ج 5 ، ص 122 .\r\n( 4 ) . مقنعه ، ص 595 .\r\n","page_name":" 480 ","page_number":480},
  {"content":"\r\n\r\nمتاعى را به دو ثمن بفروشد يكى ثمن كم‌تر به صورت نقد و ديگرى ثمن بيشتر اگر نسيه خريدارى كند . « 1 »\r\n4 . شايد مراد مفيد اين باشد كه شرط زيادى ثمن در فرض نسيه بودن فاسد است چون ربا است ولى مفسد عقد نيست و صدر كلام مفيد ، اشاره به فساد شرط و ذيل آن اشاره به صحت معامله باشد .\r\nقوله : و عن الاسكافى انه بعد ما تقدم . . . : ابن جنيد اسكافى نخست حديث نبوى « لايحلّ صفقتان » را آورده كه قبلًا ذكر كرديم ، سپس فرموده : اگر بايع چنين معامله‌اى انجام دهد ( دو ثمن در يك بيع قرار دهد ) و اختيار يكى را به مشترى واگذار كند ، من اختيار نمىكنم اين را كه مشترى اقدام بر اين معامله كند و اگر انجام داد و متاع تلف شد بايع فقط ثمن كم‌تر را حق دارد از مشترى بگيرد چون خودش بيع به اين ثمن را براى مشترى اجازه داده است و مشترى حق دارد همان ثمن كم‌تر را تا مدت بيشتر ( مثلًا تا يك سال ) تأخير بياندازد بدون اين كه زيادتر از آن بر گردنش بيايد . « 2 »\r\nاين عبارت نيز دوپهلو و داراى دو احتمال است ، قسمتى از كلامش كه « لم اختر للمشترى . . . » باشد با فساد و بطلان مناسب است و قسمت ديگر كه « اقل‌الثمنين . . . » باشد با صحت معامله مىسازد .\r\nقوله : و فى النهايه : فان ذكر المتاع . . . : شيخ طوسى در نهايه فرموده : اگر در متن عقد متاع را به اين صورت بفروشد كه به دو مدت و دو ثمن بر نحو تخيير باشد ( بيع به دو ثمن بر دو فرض نقد و نسيه ) مثلًا بگويد : اين جنس را فروختم به يك دينار يا يك درهم به صورت نقد و به دو درهم تا يك ماه ، يا فروختم به يك دينار يا درهم تا يك ماه و دو درهم يا دينار تا دو ماه ، يا يك دنيار يا درهم تا يك سال و دو دينار يا درهم تا دو سال ، اين بيع باطل است ( اين صريح در بطلان است ) و اگر طرفين معامله اين بيع را امضا و اجازه كردند بايع حق دارد ثمن كم‌تر را در مدت بيش‌تر بگيرد و مشترى حق تأخير تا آخر مدت طولانى دارد . « 3 » ( اين فراز هم با صحت معامله سازگار است . البته احتمال فساد هم دارد چنان‌كه در كلام مفيد ذكر شد . )\r\nقوله : و عن موضع من الغنيه . . . : سيد بن زهره در قسمتى از كتابش فرموده : تعليق بيع به دو مدت و دو ثمن ( مثلًا بگويد : تا يك ماه به يك درهم و تا دو ماه به دو درهم فروختم ) مفسد بيع است و اگر طرفين تراضى كردند بر اين معامله بايع حق دارد كم‌ترين دو ثمن را در دورترين دو مدت اخذ كند و دليل مطلب اجماع طايفهء اماميه است . « 4 »\r\n\r\n\r\n","description":"","footnote":"\r\n( 1 ) . الناصريات ، ص 365 .\r\n( 2 ) . به نقل علامه در مختلف ، ج 45 ، ص 122 .\r\n( 3 ) . النهايه ، ص 387 .\r\n( 4 ) . غنية ، ص 230 .\r\n","page_name":" 481 ","page_number":481},
  {"content":"\r\n\r\nقوله : و عن سلّار ما علّق باجلين . . . : سلّار همين فرع غنيهء ابن زهره را طرح كرده و فرموده : اين بيع باطل است و منعقد نمىشود و همين فتوا از ابوالصلاح حلبى نيز حكايت شده . « 1 »\r\nمرحوم قاضى ابن برّاج فرموده بيع به دو ثمن بر دو تقدير ( مثل اين كه بگويد : نقداً به يك دينار يا درهم مىفروشم و به صورت نسيه به دو دينار يا درهم . . . ) باطل است و اگر طرفين راضى شدند و بيع را امضا كردند بايع حق دارد ثمن كم‌تر را در مدت دور تر بگيرد . « 2 »\r\nقوله : و قال فى المختلف . . . : علامه در مختلف نخست منع از صحت بيع كذائى را تقويت كرده و فتوا به بطلان داده ، سپس فرموده : ممكن است بگوييم : بايع با اين طرز بيع ، به ثمن كم‌تر راضى شده و حق ندارد ثمن بيش‌تر را مطالبه كند حتى در زمان دور تر زيرا اين امر مستلزم ربا است چون زيادى در برابر عين مبيع نيست بلكه در برابر تأخير ثمن است و در واقع دو درهم را در برابر عين و تأخير داده و اين جايز نيست ، بنابراين فقط حق دارد كم‌تر را بگيرد و اگر تا مدت دور تر ( مثلًا تا يك سال ) صبر كرد باز هم اقل را بايد بگيرد و حق ندارد اكثر را طلب كند . « 3 »\r\nقوله : و فى الدروس : شهيد اول در دروس فرموده : اقرب ( به حق يا واقع ) اين است كه معاملهء كذائى صحيح است و ثمن كم‌تر به گردن مشترى مىآيد و تأخير تا زمان دور تر از ناحيه مشترى جايز است ( وى چنين حقى دارد ) و از ناحيهء بايع لازم است و حق ندارد زودتر از آن مطالبه كند و دليل لزوم ثمن كم‌تر ، اين است كه خود بايع به آن راضى شده آن‌گاه زيادتر از آن در برابر اشتراط تأخير واقع مىشود و اين ربا است و چون ربا است نهى دارد ( لايحلّ صفقتان . . . در حديث نبوى ) ولى اين نهى تنها مفيد حرمت تكليفى است و مانع از صحت اصل معامله نيست ( و در واقع شرط كذائى فاسد است ولى مفسد بيع نيست . ) « 4 »\r\nقوله : اقول لكنه مانع من لزوم الاجل . . . : شيخ مىفرمايد : نهى مذكور اگرچه مانع از صحت نيست و نهى در معاملات با فساد ملازمه ندارد ، ولى مانع از لزوم اجل و مدت از سوى بايع است يعنى بايع ملزم نيست تا مدت مذكور در عقد صبر كند و مىتواند فورى مطالبه كند زيرا مدت مذكور در برابر زيادى ثمن است ( اگر نقد بود يك درهم و اگر مدت‌دار بود دو درهم كه يك درهم به‌خاطر مدت است ) و زيادى شرعاً ساقط و بىاعتبا راست ( به حكم دو روايت محمّد بن قيس و سكونى ) و وقتى زيادى باطل شد مدّت هم بىاعتبار مىشود و بايع ملزم به صبر نيست .\r\nمگر كسى بگويد : زيادى در برابر مدت نيست بلكه در برابر اسقاط حق تعجيل است ، يعنى اگر بايع عقد را مطلق مىگذاشت اقتضاى تعجيل داشت ، به ديگر سخن عقد لؤخلّى و طبعه مقتضى تعجيل بود و بايع حق داشت فورى ثمن را مطالبه كند . حال اين حق خود را با شرط مدت\r\n\r\n\r\n","description":"","footnote":"\r\n( 1 ) . الكافى فى الفقه ، ص 357 .\r\n( 2 ) . المراسم ، ص 176 .\r\n( 3 ) . مختلف ، ج 5 ، ص 125 .\r\n( 4 ) . دروس ، ج 3 ، ص 203 .\r\n","page_name":" 482 ","page_number":482},
  {"content":"\r\n\r\nاسقاط كرد به شرط اين كه مشترى يك درهم زيادتر بدهد ، پس زيادى در برابر مدت نيست بلكه در برابر اسقاط حق تعجيل است ، البته اين زيادى چه در برابر مدت باشد و چه در برابر اسقاط حق تعجيل ، به هرحال ربا است و مقابلهء كذائى فاسد است ولى فساد مقابله موجب نمىشود كه اسقاط حق هم فاسد و باطل باشد بلكه صحيح است و حق بايع ساقط مىشود و بايد تا آخر مدت صبر كند .\r\nنظير باب قصاص كه مجنى عليه بر جانى حق قصاص دارد ، ولى به جاى قصاص حاضر مىشود مصالحه كند به يك عبدى كه طرفين هر دو مىدانند كه او آزاد شده و ملك كسى نمىشود يا فرد ثالثى استحقاق آن را دارد ، مع‌ذلك مصالحه مىكنند كه خود اين مصالحه و مقابله فاسد است ولى اسقاط حق قصاص بدين وسيله با علم طرفين ، صحيح است .\r\nقوله : بل قال فى التحرير بالرجوع . . . : نه‌تنها در مورد قصاص احتمال مذكور داده شده بلكه قائل هم دارد كه علّامه در تحرير باشد و فتوا داده به سقوط حق قصاص و رجوع اولياى دم به ديه كه فقط حق دارند از جانى ديه بگيرند و حق ندارند قصاص كنند . « 1 »\r\nقوله : و حينئذٍ فلا يستحق . . . : نتيجهء حرف‌هاى مرحوم شيخ اعظم اين است كه : بايع نه استحقاق زيادى را دارد ( چون ربا است ) و نه حق مطالبهء فورى و قبل از مدت مذكور در عقد را دارد چون اسقاط كرده ( پس در واقع حق با شهيد اول در دروس است . ) و مشترى مختار است تا آخر مدت تأخير اندازد البته اگر مشترى مبادرت كرد و قبل از مدت ثمن را داد بر بايع قبول و گرفتن واجب است و حق امتناع ندارد زيرا در سايهء مقابلهء فاسد و باطلى كه ذكر شد ، حقى براى بايع درست نشد كه حق داشته باشد الان ثمن را نگيرد و بعداً بگيرد بلكه حق تعجيل او ساقط شد ( و چه بسيار فرق است ميان اسقاط حق تعجيل با واجد شدن حق تأجيل و تأخير و امتناع از قبول . )\r\nقوله : و يمكن ايضاً حمل الرواية على انّ الثمن : همان‌طور كه قبلًا عبارت مفيد در مقنعه را بر احتمال چهارم حمل كرديم و گفتيم شايد مراد اين باشد كه اشتراط زيادى ثمن با تأخير اجل و مدت ، شرط فاسدى است ولى مفسد عقد نيست ، همين‌طور ممكن است روايت محمّد بن قيس هم بر اين حمل شود كه ثمن همان اقل است نه اكثر تعييناً يا تحييراً ولى در ضمن معامله و ثمن اقل ، شرط كرده كه اگر تأخير انداختى و يك سال ديگر دادى بايد چيزى زيادتر بدهى ، البته اين شرط فاسد است زيرا در جاى خود آمده كه تأجيل و مدت‌دار كردن امر حالّ ( نقد و حلول كرده ) را در برابر زيادى دادن ، ربا و حرام است ولى فساد شرط موجب فساد معامله نيست و در نتيجه\r\n\r\n\r\n","description":"","footnote":"\r\n( 1 ) . تحرير ، ج 1 ، ص 230 .\r\n","page_name":" 483 ","page_number":483},
  {"content":"\r\n\r\nهمان اقل و كم‌تر حق بايع است حتى اگر مشترى تا آخر مدت تأخير اندازد چنان‌كه در آخر روايت ابن قيس آمده بود كه ( و ان كانت نظيرةً ) .\r\nو دليل لزوم اقل در هر حال اين است كه طرفين بر آن تراضى كرده‌اند و معامله بر آن واقع شده البته ضمن آن شرط فاسدى هم كرده‌اند حال يا در جهل مركب بودند و خيال مىكردند اين شرط شرعاً صحيح است و يا مىدانستند و عمداً چنين شرطى كردند و بدعتى مرتكب شدند .\r\nشايد منظور عده‌اى از فقهاء هم كه عباراتشان را قبلًا آورديم همين معنى باشد كه احتمال چهارم كلام مفيد و محتمل از روايت ابن قيس بود و ذيل كلام آن‌ها كه نوعاً داشت « فان امضيا البيع . . . » بر اين احتمال دلالت دارد و منظور صحت معامله به ثمن اقل است و شرط زيادى فاسد است . . . و اين كه در صدر كلامشان سخن از بطلان و عدم جواز بود منظورشان اين نيست كه بيع از ريشه باطل است بلكه منظور اين است كه بيع با اين خصوصيت ( با شرط ضمنى كه زيادتر بدهد براى مدت ) باطل است . كه اگر اين باشد نزاع مرتفع مىشود .\r\nقوله : و قد تلخّص من جميع ما ذكرنا . . . : از تمام حرف‌هايى كه تا به حال زديم به اين نتيجه مىرسيم كه معامله‌اى كه در متن دو روايت محمّد بن قيس و سكونى ذكر شد به همان شكل خاص قطعاً باطل است يعنى از نظر قواعد ، به آن نحوى كه مورد قصد طرفين بود كه با شرط زيادى براى مدت باشد ، باطل است و منعقد نمىشود وامّا اين كه در ذيل دو روايت حكم به صحت و لزوم اقل‌الثمنين نمود حكمى خلاف قاعده ( العقود تابعة للعقود ) است و قهراً حكم تعبدى محض خواهد بود و بر خلاف ادلّهء توقف حليت مال بر رضا و طيب نفس است ، و از باب اكل مال به باطل است و حكم مذكور خلاف همهء اين‌ها است و بايد ديد كه آيا دو روايت اين توان را دارد كه آن حكم تعبدى خلاف قواعد و ادله را درست كنند و مؤسس آن باشند يا خير ؟ ( خيلى مشكل است )\r\nقوله : ثم انّ الثابت منها : برفرض كه دو روايت را قبول كنيم و به آن‌ها عمل كنيم بايد بدانيم كه چون حكم آن دو خلاف اصل و قاعده و دليل است بايد به قدر متيقن يعنى مورد دو روايت بسنده كنيم كه نقد چنين و مدت‌دار چنان باشد ، وامّا نسبت به ساير موارد ، مثل اين كه براى مدت كم‌تر ثمن كم‌تر و براى مدت بيش‌تر ثمن بيش‌تر قرار دهد ( اگر يك‌ماهه بدهى يك دينار و اگر دوماهه باشد دو دينار ) قطعاً بيع كذائى باطل است و قياس اين موارد به مورد دو روايت با آن ويژگى كه مورد آن‌ها خلاف اصل و قاعده بود قياس باطل و حرام و ناروائى است و به هيچ وجه جاى توسعه و تسريه و تعميم نيست . وقتى مقيس عليه خودش خلاف اصل است و مشكل دارد ، قياس مقيس به آن به طريق اولى مشكل دارد .\r\nعلامه در تحرير : علامه ادعاى اجماع كرده كه در مورد مقيس ( مدت كم‌تر و مدت بيش‌تر )\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nهيچ‌كس مخالف نيست و به اتفاق كلمه باطل است و يك قول بيش‌تر وجود ندارد . « 1 » و از غير واحدى همين بطلان حكايت شده « 2 » ولى قبلًا عبارات عده‌اى را نقل كرديم و ديديد كه بيش‌تر عبارات آن‌ها تعميم داشت و فرض مقيس عليه و مقيس هر دو را شامل مىشد و در هر دو حكم به صحت اقل ثمنين كرده بودند .\r\nصاحب رياض فرموده : ظاهر اصحاب اين است كه فرقى ميان دو مسأله نيست و حكم هر دو يكى است . « 3 » صاحب حدائق نيز ظاهر كلامش همين است . « 4 »\r\nشيخ اعظم مىفرمايد : ببين چقدر فاصله است ميان ادعاى رياض و حدائق كه ادعاى اجماع بر صحت در هر دو مسئله دارند يا لااقل در مسألهء ثانى هم مثل مسئلهء اول اختلاف را قائلند ، و عبارت علامه در تحرير كه در مسألهء ثانى ادعاى اجماع و قول واحد بر بطلان داشت ! !\r\nقوله : ثم انّ العلّامه فى المختلف : علامه در مختلف در تقريب صحت مسأله « بيع به دو ثمن بر دو تقدير ) فرموده : مانحن فيه از قبيل آن‌جائى است كه صاحب پارچه خياطى را اجير مىكند كه پيراهن او را بدوزد و مىگويد اگر به نوع خياطت فارسى ( يك درزه ) بدوزى يك درهم مىدهم و اگر به نحو رومى ( دو درزه ) بدوزى دو درهم مىدهم و همان‌طور كه اين نحو اجاره صحيح است آن نحو بيع هم صحيح است .\r\nسپس خودش جواب داده به اين كه اجارهء مذكور هم مشكل دارد و بر فرض صحت ، برگشت به جعاله دارد و جهالت در جعاله مانع نيست و قياس مانحن فيه يعنى باب بيع به آن مورد نادرست است . « 5 »\r\nبه هر حال مرحوم شيخ در اين مسأله نظر قاطعى ندادند . ولى ظاهراً اگر دو روايت ابن قيس و سكونى از لحاظ سندى درست باشند و از لحاظ دلالتى هم روشن باشند تأسيس حكم خلاف اصل با اين‌ها مانعى نداشته باشد زيرا هر عامى قابل تخصيص است .\r\n\r\nمسألهء چهارم : تسليم ثمن قبل از مدت معين واجب نيست\r\nدر بيع نسيه كه ثمن مدت‌دار است و مثلًا تا يك سال مشترى حق تأخير دارد آيا قبل از گذشت يك سال و حلول اجل بر مشترى واجب است كه ثمن را به بايع بپردازد ؟ مىفرمايد : خير ، واجب نيست حتّى اگر بايع مطالبه كند و از مشترى بخواهد كه ثمن را به او بدهد ، باز هم شرعاً بر مشترى دفع ثمن قبل از موعد واجب نمىشود و حق دارد تا مدت مضبوط تأخير اندازد . دليل مطلب : 1 . اجماع 2 . اصولًا فايدهء شرط تأجيل و تأخير همين است كه دست مشترى باز باشد و بتواند با\r\n\r\n\r\n","description":"","footnote":"\r\n( 1 ) . تحرير ، ج 1 ، ص 173 .\r\n( 2 ) . حاكى مفتاح الكرامه ، ج 4 ، ص 429 مىباشد .\r\n( 3 ) . رياض المسائل ، ج 8 ، ص 216 .\r\n( 4 ) . حدائق ، ج 19 ، ص 122 .\r\n( 5 ) . مختلف ، ج 5 ، ص 124 - 125 .\r\n","page_name":" 485 ","page_number":485},
  {"content":"\r\n\r\nتأخير ثمن را بپردازد و اگر با اين شرط هم دفع ثمن واجب باشد لازم مىآيد شرط لغو و بىفايده باشد و اين قابل قبول نيست .\r\nحال اگر مشترى به اختيار خويش پيش از گذشت مدت مضبوط ثمن را به بايع پرداخت و به اصطلاح تبرّعاً چنين كرد ( نه اين كه شرعاً و عرفاً بر او واجب باشد ) آيا قبول و گرفتن ثمن بر بايع واجب است و بايد دريافت كند و حق ندارد امتناع نمايد ؟ مىفرمايد : خير واجب نيست و وى حق دارد تا مدت مفبوط امتناع كند و فعلًا ثمن را تحويل نگيرد و دليل مطلب دو امر است :\r\n1 . نفى خلاف و بلكه به قول صاحب رياض اين مطلب اجماعى است ( كه بالاتر از نفى خلاف است . ) « 1 » محقق ثانى هم در جامع المقاصد در باب بيع سلم فرموده : بعضى از عامه در مسأله مخالفند و قبول را بر بايع واجب دانسته‌اند و اين مطلب مفهومش اين است كه نزد ما اماميه مسألهء اجماعى است و قبول بر بايع واجب نيست . « 2 »\r\n2 . علامه در تذكره در باب بيع سلم حكم به عدم وجوب قبول بر بايع را معلل كرده به اين كه تعجيل و زودتر از موعد پرداختن مثل اين است كه مشترى تبرعاً و مجاناً چيزى بيش از ثمن به بايع بدهد كه نوعى منت گذاشتن است و بايع شرعاً مكلف نيست كه زير بار منت كسى برود و قلّاده و زنجير منت مشترى را به گردن آويزد . « 3 » ولى شيخ اعظم در اين تعليل اشكال دارند و وجه آن از قول مرحوم شهيدى در حاشيه اين است كه : « لانّه اخص من المدعى ، اذ قد لايكون فى التعجيل منّةٌ على الداين بل على المديون . » « 4 »\r\n3 . خود شيخ اعظم براى عدم وجوب قبول بايع ، تعليل ديگرى دارند و آن اين كه : تأجيل و مدت‌دار شدن همان‌طور كه حقى است به نفع مشترى ( كه مىتواند ولو با مطالبهء بايع تأخير اندازد . ) همين‌طور حقى است به نفع بايع از اين جهت كه مشترى را ملزم كرده كه در ظرف يك سال مال بايع را در ذمّهء خودش حفظ كند و در واقع بايع مشترى را مثل ودعى و امانت نگهدار قرار داده است ( كه اگر مىداد و دست بايع مىبود چه‌بسا تلف مىشد يا سرقت مىرفت يا غصب مىكردند و . . . ) و اين خود حقى است براى بايع كه عرف براى او قائلند .\r\nخلاصه اين كه اجل و مدت همان‌طور كه حقى براى مشترى و مديون است همين‌طور حقى براى بايع و صاحب دين است و اگر حق دارد پس مىتواند امتناع كند و تا راضى نشود مشترى نمىتواند او را مجبور كند و شرعاً هم قبول واجب نيست و مىتواند قبول نكند .\r\nقول : و ممّا ذكرنا يظهر الفرق : از تعليلى كه آورديم فرق ميان دين حالّ و موجل ( نقد و نسيه يا مدت‌دار ) روشن شد كه در دين حالّ كه موعد پرداخت آن فرا رسيده صاحب دين يا طلب‌كار\r\n\r\n\r\n","description":"","footnote":"\r\n( 1 ) . رياض المسائل ، ج 8 ، ص 219 .\r\n( 2 ) . جامع المقاصد ، ج 4 ، ص 249 .\r\n( 3 ) . تذكرة ، ج 1 ، ص 559 .\r\n( 4 ) . هداية الطالب ، ص 603 .\r\n","page_name":" 486 ","page_number":486},
  {"content":"\r\n\r\nحقّى بر گردن مديون ندارد و لذا نمىتواند امتناع كند و اگر مديون بدهىاش را داد داين بايد قبول كند ، ( ولى در مؤجّل چنين نيست و تا مدت تمام نشود صاحب دين حق دارد و مىتواند امتناع كند . )\r\nقوله : و اندفع ايضاً . . . : برخى خيال كرده‌اند كه اجل و مدت مضبوط فقط حقى است براى مشترى و لذا در قبال آن مقدارى بر ثمن افزوده مىشود و مشترى پول بيشترى مىدهد و نيز مىتواند مطالبهء نقصان كند يعنى بگويد : درست است كه ما به نحو نسيه به فلان مبلغ معامله كرده‌ايم ولى اگر مقدارى كم كنى پولت را نقداً مىدهم و قياس كرده‌اند مؤجّل و مدت‌دار را به واجب موسع و گفته‌اند : در اين گونه موارد تأخير جايز است نه اين كه واجب باشد پس مشترى مىتواند زودتر از موعد بدهد و بايع بايد بپذيرد ، خلاصه اين كه در اصل مدت فقط حقى براى مشترى است نه بايع ، شيخ اعظم مىفرمايد : از تعليل ما روشن شد كه اين تخيل هم مندفع است و اجل حق هر دو است و هر كدام از طرفين به نحوى ذى حق مىباشند .\r\nقوله : ثم انه لو اسقط المشترى . . . : اگر مشترى اين اجل و مدت دَين و بدهى خود را اسقاط كرد ( چون حقى براى او بود و هر حقى قابل اسقاط است ) آيا با اسقاط او اين حق ساقط مىشود و بايع حق پيدا مىكند كه زودتر هم مطالبه كند ؟\r\nعلامه در تذكره « 1 » و قواعد « 2 » در باب فرض فرموده : خير ، ساقط نمىشود و طلب كار حق ندارد فىالحال و نقداً مطالبهء ثمن يا دين كند بلكه بايد تا مدت مضبوط صبر كند . محقق ثانى در جامع المقاصد اين فتواى علّامه را اين‌گونه معلّل ساخته كه :\r\nاوّلًا تأجيل و مدت‌دار بودن در ضمن عقد لازم ( عقد قرض ) ثابت شده و حال اين شرط ضمنى حال خود عقد است و همان‌طور كه اصل عقد با اختيار يك طرف زائل نمىشود و نياز به اقاله و تراضى طرفين دارد همين‌طور تأجيل يا شرط ضمنى هم با اسقاط مديون ساقط نمىشود .\r\nثانياً اجل تنها حق مديون نيست تا قابل اسقاط باشد بلكه حق صاحب دين هم هست ( همان‌طور كه قبلًا خود شيخ اعظم بيان كردند . ) و لذا اگر مديون هم قبل از وقت بدهد ، وى حق دارد قبول نكند ، پس با اسقاط مشترى ساقط نمىشود ، آرى اگر تقايل كردند و هر دو راضى شدند كه مدت نباشد مانعى ندارد و اقالهء صحيح است ، اين در فرضى بود كه تأجيل در خود بيع به صورت شرط ضمنى اخذ شود ، وامّا اگر بايع يا صاحب دين نذر تأجيل كند حتماً بايد پاى نذرش بايستد و حتى با اقالهء طرفين هم ساقط نمىشود زيرا تقابل يا تفاسخ طرفينى با تراضى مخصوص باب عقود است نه مثل باب نذر كه از ايقاعات است و وفاى به آن ، حكم شرعى است و با رضايت طرف هم حكم الهى ساقط نمىشود .\r\n\r\n\r\n","description":"","footnote":"\r\n( 1 ) . تذكرة ، ج 2 ، ص 4 .\r\n( 2 ) . قواعد ، ج 2 ، ص 107 .\r\n","page_name":" 487 ","page_number":487},
  {"content":"\r\n\r\nقوله : و فيه انّ الحق المشترط . . . : در اين فراز مرحوم شيخ از هر دو دليل محقق ثانى جواب مىدهند :\r\nامّا از دليل اوّل محقق : اگر چيزى كه ضمن عقد لازم شرط شده ( مثل تأجيل ) حقى باشد براى مديون ، صاحب حق مىتواند آن را اسقاط كند و اين قانون حق است . وامّا از دليل دوّم محقق : درست است كه صاحب دين هم حق دارد و مشترك است ولى اين مانع نمىشود از اين كه يك طرف حق خود را اسقاط كند و اسقاط او مؤثر باشد .\r\nقوله : و فى باب الشروط من التذكرة : علّامه در كتاب تذكره در بحث شروط ضمن عقد فرموده : اگر بر عهدهء شخص دين مؤجل و مدت‌دارى باشد ، مديون نمىتواند مدت را ساقط كند و اسقاط او نافذ نيست و مستحق يا صاحب دين هم حق ندارد قبل از گذشت مدت مذكور و فىالحال مطالبهء دين كند زيرا اجل و مدت صفتى است كه تابع دين است و جدا نيست و صفت ، استقلالًا و انفراداً قابل اسقاط نيست و از موصوف جدا نمىشود و لذا اگر كسى از ديگرى مقدارى گندم جيّد و خوب يا دينار صحيح و سالم طلب‌كار باشد و بعداً صفت جودت و خوب بودن يا صحت و سلامت دينارها را ساقط كند ، فايده‌اى ندارد و ساقط نمىشود ، سپس فرموده : شافعى در مسأله دو وجه دارد . « 1 »\r\nقوله : و يمكن ان يقال انّ مرجع . . . : در اين فراز به توجيه دو دليل محقق ثانى مىپردازند : اما توجيه دليل اوّل : مرجع و بازگشت تأجيل و مدت‌دار بودن در ضمن عقد لازم ، به اين است كه بايع و صاحب حق در ظرف مدت مضبوط حق مطالبه‌اش را ساقط كرده و به نبود آن ملتزم شده و حقى كه ساقط شد با اسقاط تأجيل از سوى مشترى برنمىگردد . نظير باب تبرى از عيوب در ضمن عقد كه اگر بايع شرط تبرى كرد و گفت : فروختم و هر عيبى داشت من ضامن نباشم ، اين شرط هست و بعد از عقد صد بار اين شرط را اسقاط كند فايده‌اى ندارد و عيوب متاع به عهدهء بايع نمىآيد و ضامن نمىشود چون با شرط مذكور حق مشترى ساقط شد و با اسقاط شرط برنمىگردد . ( الساقط لايعود ، الميت لايحيى ) آرى اگر شرط تبرى نكرده بود و مشترى عيبى در مبيع مشاهده مىكرد حق رجوع به بايع داشت و وى ضامن بود .\r\nوامّا توجيه دليل دوّم محقق ثانى : اين كه فرمود : « و لانّ فى الاجل حقاً لصاحب الدين . . . » دلالتش بر مدّعاى علامه و محقّق موقوف است بر اين كه شرط واحد وقتى به دو شرط منحل مىشود و با يك شرط هر كدام از طرفين معامله حق پيدا مىكنند ( مثل مورد بحث ما كه شرط تأجيل است ) بگوييم در اين‌گونه موارد يكى از آن دو ، حق اسقاط ندارد چون هر دو در اين حق\r\n\r\n\r\n","description":"","footnote":"\r\n( 1 ) . تذكره ، ج 1 ، ص 491 .\r\n","page_name":" 488 ","page_number":488},
  {"content":"\r\n\r\nشركت دارند و حق واحد با اتفاق و توافق همديگر يعنى همان تقايل و اقاله كردن ، ساقط مىشود پس هر كدام استقلالًا اسقاط كنند فايده‌اى ندارد .\r\nالبته منظور محقق ثانى از تقايل ، تفاسخ مصطلح و اقالهء متعارف نيست تا كسى مثل صاحب جواهر ايراد كند كه تقابل در خود عقدها جايز است نه در شروط ضمن عقد ، بلكه منظور محقق اتفاق طرفين است بر اسقاط شرطى كه حق هر دو با هم است و اين غير از اقالهء مصطلح است و اشكالى ندارد .\r\nآرى اگر تأجيل حق طرفين نباشد بلكه حق الهى باشد يعنى نذر تأجيل كنند ، حتى اتفاق بر سقوط هم فايده‌اى ندارد چون حق مال آن دو نيست تا با توافق آن‌ها ساقط شود ، حق مال خداوند است و ساقط نمىشود .\r\nقوله : و ما ذكره حسن : شيخ اعظم پس از توجيهات مىفرمايد : فرمايشات محقق ثانى پسنديده است به شرط اين كه ثابت شود كه در باب تأجيل ، يك حق است كه ميان دو طرف مشترك است ، يا حداقل تعدد حق ثابت نشود و ندانيم كه دو حق جدا است يا نه كه باز هم به اصل عدم سقوط رجوع مىكنيم و مىگوييم با اسقاط يكى ساقط نمىشود و باقى است ولى ما قبول نداريم و ظاهراً حق متعدد است و هر كدام از مديون و صاحب دين حق جدا دارند پس با اسقاط يكى حق همان‌كس ساقط مىشود و اگر مشترى اجل را اسقاط كرد بايع حق مطالبه پيدا مىكند .\r\nقوله : فتأمل : مرحوم شهيدى در وجه آن مىفرمايد : « اقول لعلّه اشارة الى الخدشه فى دعوى استظهار التعدّد بانّه لامنشأ له الّا انتفاع كل واحد منها باشتراط الاجل بالاستقلال و عدم توقفه على كونه نفعاً للآخر و من الظاهر ان مجرّد ذلك لايوجب ان يكون لكل واحد حق مستقل لامكان كونه واحد ينتفع به الاثنان كما فى حق ورثه جماعته من شخص بناء على كونه واجداً قانماً بمجموع الورثة . » « 1 »\r\nقوله : ثم ان المذكور . . . : علامه در تذكره در باب شرط ضمنى عدم سقوط اجل با اسقاط را اين‌گونه معلل كرده كه اجل صفت است و صفت تابع موصوف است و استقلالًا قابل اسقاط نيست و لذا اگر جودت يا صحّت را در گندم و دينار ساقط كند ، ساقط نمىشود . « 2 »\r\nشيخ مىفرمايد : اين مطلب دخلى به سخن محقق ثانى ندارد و مطلب ديگرى است . ( به قول مرحوم سيد در حاشيه : « حيث انّ ظاهره كون العلّة هر كونه صفةً تابعةً لايفرد بالاسقاط عن متبوعه كما فى وصف الجودة فلا دخل له بما عللّه فى جامع المقاصد من كونه مشتركاً بينهما فليس لاحد الانفراد بالاسقاط . » ) « 3 »\r\n\r\n\r\n","description":"","footnote":"\r\n( 1 ) . هداية الطالب ، ص 604 .\r\n( 2 ) . تذكره ، ج 1 ، ص 491 .\r\n( 3 ) . حاشية المكاسب ، بخش خيارات ، ص 178 .\r\n","page_name":" 489 ","page_number":489},
  {"content":"\r\n\r\n\r\nمسألهء پنجم : پس از حلول اجل صاحب حق نبايد امتناع كند از قبول\r\nدر مسألهء قبل اين مطلب عنوان شد كه تا اجل و مدت دين فرا نرسيده باشد صاحب دين كه در باب بيع ، بايع است ، حق دارد ثمن را قبول نكند حتى اگر مشترى بخواهد پيش از وقت بپردازد . و در اين مسأله اين بحث مطرح است كه اگر ثمن يا هر دينى ( چه ثمن كه دينى است بر ذمّهء مشترى و چه غيرثمن از ساير ديون و بدهىها ) حالّ و نقد باشد و يا نسيه و مدت‌دار بود ولى وقت اداى آن حلول كرده و فرا رسيده است و مديون آن را به صاحب دين تسليم مىكند . در اين‌جا بايع يا هر صاحب و مالك دين كه باشد حق ندارد امتناع كند و شرعاً واجب است آن را قبول كند و بگيرد به دليل اين‌كه امتناع او از قبول دين ، موجب ضرر بر مشترى يا مديون مىشود و ظلم در حق او است و شرعاً ضرر رساندن به ديگران حرام است و ظلم هم كه عقلًا قبيح و شرعاً حرام است و علت اضرار و ظلم اين است كه پس از حلول وقت بدهى ، مالك دين حقى به گردن مديون ندارد كه با زهم مديون ملزم باشد تا مال او را بر ذمّهء خويش حفظ كند ، پس ماندن دين به عهدهء مديون ظلم است و او حق دارد اين را تحمل نكند و زير بار ظلم نرود زيرا همان‌طور كه مردمان بر مال خويش سلطنت مطلقه دارند ( به حكم « الناس مسلطون على اموالهم » ) همچينن به طريق اولى بر جان خود سلطنت دارند و حق دارند ضرر و ظلم را تحمل نكنند .\r\nقوله : و توهم عدم الاضرار : اگر كسى از استدلال مذكور جواب دهد كه ما قبول نداريم كه عدم قبول مالك دين ، موجب ضرر و ظلم بر مديون باشد ، به اين بيان كه اگر مالك دين امتناع كرد و قبول نكرد راه‌هاى ديگرى وجود دارد كه مديون بتواند به‌وسيلهء آن‌ها از خودش رفع ظلم و ضرر كند . يك راه قبول و قبض حاكم است يعنى اگر طرف امتناع كرد حاكم شرع كه ولىّ الممتنع مىباشد دين را قبض مىكند و نزد خود نگاهدارى مىكند . راه ديگر عزل و كنار گذاشتن است يعنى مديون مبلغ دين را كنار مىگذارد به نيّت صاحب دين و از اين پس اگر تلف شد يا خسارتى وارد شد خود مالك دين ضامن است نه مديون .\r\nمرحوم شيخ مىفرمايد : اين توّهم مدفوع است زيرا قضيّهء قبض حاكم يا عزل دين بدل اختيارى قبض خود مالك نيست تا كسى بگويد : مديون در عرض هم مختار است كه يا به مالك دهد يا به حاكم و يا عزل كند و راه منحصر به قبول مالك نيست ، بلكه اين‌ها بدل اضطرارى هستند يعنى حال كه مالك قبول نكرد مديون مىتواند به حاكم شرع بدهد يا عزل كند تا دفع ظلم و ضرر نمايد ، پس در وهلهء اوّل معيّناً بر مالك است كه قبول كند و حق امتناع ندارد و فتواى اول مسأله به قوت خودش باقى است .\r\nتنظير : كسى كه براى نفقهء زن و بچه بايد مالش را بفروشد در مرحلهء اوّل معيّناً بر خود او\r\n\r\n","description":"","footnote":"","page_name":" 490 ","page_number":490},
  {"content":"\r\n\r\n( شوهر يا پدر مثلًا ) واجب است كه اين كار را انجام دهد و اگر نكرد حاكم شرع وارد عمل مىشود و مقدارى از مال او را مىفروشد و عيال ( افراد تحت تكفل ) او را تأمين مىكند ولى اين در طول آن است و باعث نمىشود كه وجوب بيع مال براى نفقه ، از خود زوج يا پدر ساقط شود . به هر حال اين كه شنيده‌ايد كه قبول و قبض بايد با ميل و رضايت باطنى باشد مال جائى است كه طرف امتناع نكند امّا اگر بىجهت امتناع كرد ( يعنى امتناع با جهت صحيح است مثل امتناع از قبول ، قبل از حلول وقت ، ولى امتناع بدون حق كه در اين مسأله مطرح است كه وقت دين رسيده و طرف حق ندارد امتناع كند . ) رضايت قلبى او ساقط مىشود و مجبور است بپذيرد . و اين معنى از حديث نفى ضرر مستفاد مىشود ، و بلكه اساساً مورد و شأن صدور حديث « لاضرر » از اين قبيل بوده زيرا سمرة بن جندب كه صاحب درخت خرما بود گاه و بىگاه براى سركشى از درخت وارد منزل انصارى مىشد و بىجهت براى آن‌ها مزاحمت فراهم مىكرد و از آن‌ها اجازه هم نمىگرفت و حتى حاضر به فروش درخت هم نبود و چون امتناع او از اذن گرفتن بىجهت بود و حقى نداشت پيامبر صلى الله عليه و آله فرمود : برو و درخت او را از ريشه بكن و بيانداز جلوى مالك و ولايت مالك بر مال را ساقط كرد چون بىجهت به ديگرى ضرر مىزد و فرمود : « لاضرر و لاضرار فى الاسلام . » « 1 »\r\nقوله : و مقتضى القاعدة اجبار الحاكم له : اگر مالك دين از قبول دين حالّ امتناع كرد ، آيا حاكم شرع مىتواند او را مجبور بر قبض و قبول نمايد ؟ مىفرمايد : مقتضاى قاعده اين است كه آرى حق اجبار دارد زيرا قبض يا اختيارى و با رضايت است و يا اجبارى و از روى كراهت ، در مرحلهء اوّل قبض با رضايت ملاك است ولى اگر طرف امتناع كرد و به ميل و رضا قبول نكرد ، رضايت او ساقط مىشود نه اين كه اصل قبض ساقط شود بلكه اصل قبض و او با كراهت و اجبار ممكن است و اين به قوت خود بقاى است و اكراه و اجبار كار حاكم است پس مىتواند طرف را ملزم به قبول كند و چون اكراه مذكور به حق است ( حاكم شرعى حق داشته چنين كند ) در حكم قبولى با اختيار و ميل است و مسئوليت را از دوش مديون برمىدارد .\r\nحال اگر مباشرت مالك در قبول متعذر شد و به هيچ‌وجه ممكن نبود ( دسترسى به او ندارند ) چه با ميل و چه حتى با كراهت ، امكان نداشت نوبت به حاكم شرع مىرسد و او متولى قبض مىشود و دين را مىگيرد و براى مالك نگاه مىدارد زيرا بر حسب روايت « السلطان ولىّ الممتنع » البته در تفسير اين روايت دو احتمال وجود دارد : يكى اين كه مراد از « ممتنع » مطلق ممتنع باشد يعنى كسى كه از قبول و انجام كارى امتناع مىكند چه امتناع اختيارى و چه حتى با اجبار و اكراه حاكم هم زير بار نمىرود و امتناع مىكند و الان طبق اين احتمال بحث مىكنيم .\r\n\r\n\r\n","description":"","footnote":"\r\n( 1 ) . وسائل الشيعه ، ج 17 ، ص 340 ، باب 11 ، ح 1 و 2 .\r\n","page_name":" 491 ","page_number":491},
  {"content":"\r\n\r\nو ديگرى اين كه مراد از ممتنع بالاختيار باشد يعنى كسى كه به اختيار و ميل قبول نمىكند ولى با اجبار قبول مىكند . كه اگر مراد اين باشد مفاد حديث اين است كه نوبت به اكراه نمىرسد و به محض اين كه مالك به اختيار قبول نكرد و امتناع ورزيد حاكم شرع حق دارد دين را قبض كند و براى مالك نگهدارى كند . و محقق ثانى در جامع المقاصد همين را ترجيح داده « 1 » ( شايد به اين جهت كه مشتق ظهور در اختيار دارد يعنى كسى كه به اختيار امتناع مىكند . )\r\nعدّه‌اى از فقهاء « 2 » فرموده‌اند قبض حاكم اعتبارى ندارد ( زيرا وقتى قبض او ارزشمند است و ضمان را از دوش مديون برمىدارد كه مالك حق از او تقاضا كند و بخواهد و در مانحن فيه فرض اين است كه چنين تقاضايى نكرده ) و نيز اگر مالك دين تقاضا نكند ، حاكم شرع حق مطالبه ندارد كه به سراغ مديون رود و دين را مطالبه كند حتى پس از حلول وقت ، زيرا با رضايت مالك دين به ماندن دين بر ذمّهء مديون ، حاكم شرعى ولايت ندارد و اين حق براى مالك محفوظ است كه باز هم به مديون مهلت دهد و از او تقاضاى پول نكند و در اين‌گونه موارد حاكم شرع حق ندارد مديون را ملزم كند يا از او طلب دين كند .\r\nولى ابن ادريس در سرائر گفته : اگر مالك دين امتناع كرد بر حاكم شرع واجب است دين را بگيرد چه مالك دين از او تقاضا بكند يا نكند و اجبار طرف بر قبض هم بر حاكم واجب نيست . « 3 » ولى ديگران اين فتوا را بعيد شمرده‌اند . « 4 » به نظر شيخ اعظم هم اين استبعاد به‌جا است .\r\nقوله : ولو تعذر الحاكم فمقتضى القاعده . . . : نظر شيخ اين شد كه اگر مالك دين امتناع كرد ، حاكم شرع او را مجبور به قبول و قبض مىكند و اگر باز هم امتناع كرد خود حاكم قبض مىكند . حال اگر حاكم شرع متعذر شد ( و دست‌رسى به او نداشتند . ) مقتضاى قاعده اين است كه مؤمنين وارد عمل شوند و مالك را مجبور به قبول كنند و فرق هم ندارد كه اين عدّه از عدول مؤمنين باشند يا از فساق آن‌ها و دليل مطلب آن است كه : اين كار از جمله كارهاى معروف است و بر هر مسلمانى امر به معروف كردن واجب است پس هركس كه امكانش را دارد مىتواند مالك را وادار به قبول كند و امر به معروف نمايد .\r\nحال اگر مؤمنان هم از عهده برنيامدند و نتوانستند مجبورش كنند به قبول ، و مالك دين به هيچ وجه زير بار نرفت آيا بر عدول مؤمنان قبض به نيابت از مالك واجب است ( چنان‌كه بر حاكم شرع واجب بود ) يا خير ؟ مىفرمايد : مسأله محل نظر است يعنى داراى دو وجه است و قول\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 248 .\r\n( 2 ) . از قبيل شيخ طوسى و مفيد و ابن حمزه به نقل مفتاح الكرامه ، ج 4 ، ص 483 .\r\n( 3 ) . سرائر ، ج 2 ، ص 288 .\r\n( 4 ) . شهيد در دروس ، ج 3 ، ص 205 ؛ صاحب جواهر در جواهر الكلام ، ج 23 ، ص 117 .\r\n","page_name":" 492 ","page_number":492},
  {"content":"\r\n\r\nقوىتر عدم وجوب است و وجه آن از قول مرحوم ايروانى اين است كه : « ولاية العدول انما هى من باب الحسبة و عدم وجود من يتصدى للامر الذى لامحيط من تصدّيه و هيهنا ليس الامر كذلك فانّه به مجرد تعذر القبض من نفس الداين و من وليّه يحكم بسقوط اعتبار القبض فى رفع الضمان و كفاية العزل فى ذلك . » « 1 »\r\nقوله : و حينئذ فطريق . . . : حال كه مالك امتناع مىكند ، حاكم شرع هم متعذر شده ، مؤمنان هم نتوانستند مجبورش كنند ، عدول آن‌ها هم حق قبض ندارد پس تكليف مديون چيست ؟ و چگونه از عهدهء دين برآيد و ذمّهء خويش را فارغ سازد ؟ مىفرمايد : راهش اين است كه حق مالك را از مال خود عزل كند و كنار بگذارد و نزد خويش به امانت نگهدارد و از اين به بعد اگر تلف شد ( بدون افراط و تفريط ) از مال صاحب حق و طلبكار تلف شده و خسارت به او وارد مىشود زيرا فايدهء عزل و كنار گذاشتن و الغاء قبض صاحب حق ، همين است ( و اگر باز هم مديون ضامن باشد عزل ، بىفايده و لغو مىشود . ) البته به مجرّد عزل از ملك مديون خارج نمىشود چون خروج از ملك و انتقال معزول به ملك صاحب دين ، دليل مىطلبد و در اين‌جا دليل نداريم كه به مجرد عزل از ملك مديون خارج شود و به ملك داين داخل گردد و قانون اين است كه دين يا هر مال كلى و به ذمه تا قبض نشود تعيّن پيدا نمىكند و به ملك طرف داخل نمىشود و با قبض ، كلى در اين فرد معيّن مىشود و طرف مالك اين فرد مىشود و از عهدهء مديون برداشته مىشود و ادلّهء نفى ضرر هم كه در آغاز مسأله به ان اشاره شد تنها دلالت مىكنند بر اين كه ضرر به مديون نبايد برسد و دلالت ندارند كه در اين‌گونه موارد قبض شرط نيست و به مجرّد عزل هم ملك طرف مىشود ، پس تا قبض نشده ملك خود مديون است آرى ضرر هم نبايد به او برسد چون او مقصّر نيست و نتيجه نفى ضرر اين است كه اگر تلف شد مديون ، ضامن نيست .\r\nو نتيجهء بقاء معزول بر ملك مديون اين است كه نمائات و منافع مال در مدت عزل مال خود مديون است چون او مالك عين است پس مالك منافع هم هست و اگر كسى بگويد : قانون اين است كه : « من له الغُنم فعليه الغرم » يا « الخراج بالضمان » يعنى هركس از خراج و منافع استفاده مىكند همان‌كس ضامن است پس ضمان هم بايد بر مديون باشد . شيخ مىفرمايد : در مانحن فيه جاى اين قواعد نيست . ( شايد به اين دليل كه لاضرر بر اين‌ها حكومت دارد و نوبت به آن‌ها نمىرسد . )\r\nقوله : و قد يستشكل فى الجمع . . . : در فراز قبل به اين نتيجه رسيديم كه با عزل ، از ملك مديون خارج نمىشود و مالكيت او باقى و برقررا است و لذا نماء هم مال او است از طرف ديگر\r\n\r\n\r\n","description":"","footnote":"\r\n( 1 ) . حاشية المكاسب ، كتاب الخيارات ، ص 80 .\r\n","page_name":" 493 ","page_number":493},
  {"content":"\r\n\r\nگفتيم با عزل ذمّهء مديون آزاد مىشود و اگر تلف هم بشود ضرر به صاحب حق مىخورد نه به مديون .\r\nحال جمع بين اين دو حكم ، مورد اشكال واقع شده ، بيان اشكال اين است كه :\r\nاگر با عزل كردن ، حق صاحب دين در همين مال معزول تعيّن و تشخص پيدا كرده و از ذمهء مديون برداشته شده ، پس قهراً بايد همين مال ملك صاحب حق هم باشد و معنى ندارد كه بر ملك مديون باشد .\r\nو اگر حق صاحب دين در اين مال تعيّن پيدا نكرده و كماكان بر ذمّهء مديون باقى است لازمه‌اش اين است كه تلف هم از ملك او باشد و ضرر هم به او بخورد و معقول نيست كه تلف معزول از مال صاحب دين حساب شود و ضرر به او برسد . پس جمع بين دو حكم كه هم ملك معزول باشد و با عزل منتقل نشود و هم تلف از مال صاحب دين باشد ، امكان ندارد .\r\nقوله : و يمكن ان يقال . . . : مرحوم شيخ در وجه جمع دو فتوا و حكم مذكور مىفرمايد : ممكن است راه سومى را اختيار كنيم و آن اين كه حق صاحب دين با عزل از ذمّهء مديون ساقط شد و در عين حال در مال معزول متعين نشد تا اشكال پيدا شود بلكه حق صاحب دين نسبت به مال معزول از قبيل حق مجنّى عليه است نسبت به رقبهء عبد جانى ( كه تا عبد جانى هست متعلق حق مجنى عليه است ولى به محض تلف عبد ، حق آن‌ها ساقط مىشود . ) در مورد بحث هم با تلف عين معزول حق صاحب دين تلف مىشود ولى مادامى كه عين معزول باقى است حق در آن تعيّن پيدا نمىكند از قبيل تعين كلى در فرد تا چه رسد به اين‌كه به‌سبب عزل تشخص پيدا كند و حق همين عين معزول باشد .\r\nو راه ديگرى هم هست كه حل مشكل كند و آن اين كه معزول يك آن قبل از تلف در ملك صاحب حق داخل مىشود و فرض ملكيت مىكنيم سپس از ملك او تلف مىشود و لذا تا آن قبل ، ملك مديون بود و آناً ما قبل از تلف ملك صاحب حق شد و ضرر به او وارد مىشود . پس هم فتواى اول صحيح است كه با عزل از ملك مديون خارج نشد و هم فتواى دوم صحيح است كه تلف از مال صاحب حق است و منافاتى نيست زيرا تا لحظاتى قبل از تلف ، مال مديون بود و آناً ما قبل از تلف ، مال داين شد و از ملك او تلف شد .\r\nقوله : ثم انّ الظاهر جواز تصرّفه . . . : حال كه معزول به ملك مديون باقى است آيا حق دارد در آن دخل و تصرف كند ؟ مىفرمايد : آرى ملك او است « و الناس مسلطون على اموالهم » پس حق تصرف محفوظ است منتها اگر تصرف ناقل يا متلف انجام داد و عمداً تلف كرد ، از مال خود مديون تلف شده و وجود عزل كالعدم مىشود و مجدداً دين به ذمّهء مديون مىآيد و بايد از عهده برآيد .\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nقوله : و مقتضى القاعده عدم وجوب حفظه : آيا پس از عزل تا زمانى كه صاحب حق راضى شود و بگيرد ، بر مديون واجب است كه اين مال را از تلف و آفت و خطر حفظ كند يا لازم نيست ؟ مىفرمايد :\r\nعلىالقاعده حفظ واجب نيست زيرا نقض غرض مىشود ، بيان مطلب : اصل فلسفه جواز عزل و ضمان صاحب حق و اين كه اگر تلف شد از مال او است ، همه و همه براى اين است كه مديون متضرر نشود و نفى ضرر اين احكام را درست كرد ، حال اگر بگوييم : پس از عزل هم بايد مدام در حفظ ان بكوشد كه ضررش از ضرر حفظ مال بر ذمّه بيش‌تر است پس به طريق اول لاضرر مىگويد : اين حفظ كردن واجب نيست .\r\nقوله : و عن المحقق الثانى : ايشان فرق گذاشته بين اين كه مديون فقط مقدار دين را عزل كرده و آن را بر مالك دين عرضه كرده و گفته اگر مىخواهى بيا مالت را ببر ولى نزد صاحب دين نياورده است در اين فرض حفظ واجب است و بين اين كه پس از عزل و كنار گذاشتن ، برداشته و نزد مالك آورده و پيش او گذاشته يا به پيش او انداخته و او برنداشته در اين صورت حفظ واجب نيست . « 1 »\r\nشيخ اعظم مىفرمايد : شايد وجه الفرق اين باشد كه آن‌چه موجب برائت ذمهء مديون مىشود دو چيز است يكى تخليه و رفع مانع و ديگرى اقباض يعنى به قبض طرف رساندن و در اختيار او گذاشتن و اين معنى در فرض دوّم ( كه نزد مالك برده و پيش او افكنده ) متحقق است ولى در فرض اوّل ( مجرّد عزل و اعلام . . . ) نيست و به اين دليل فرق گذاشته كه شيخ هم تأييد مىكنند و اشاره مىكنند كه در باب قبض مبيع هم مطالبى خواهيم آورد كه مؤيد اين مطلب است .\r\nقوله : و عن المسالك انّه مع عدم الحاكم : ايشان فرموده‌اند : اگر حاكم شرع هست و مال دين را او قبض كرده چنان‌چه تخليه صورت گيرد يعنى ميان صاحب حق و مال دين ، رفع مانع كند و بگويد بيا اين مالت را بگير و برو ، رفع ضمان مىشود چه صاحب حق قبض بكند يا نه ، همين‌طور در فرض نبود حاكم هم اگر ميان مال و صاحب حق رفع مانع كند همين كافى است و ذمهء طرف بريىء مىشود و اگر پس از تخليه تلف شد مديون ضامن نيست « 2 » پس تخليه كافى است و اقباض و نزد طرف بردن لازم نيست .\r\nقوله : ثم انّ المحقق الثانى . . . : محقق ثانى در جامع المقاصد نخست فتوا داده به اين كه مال مغرول اگر تلف شد از مال صاحب دين تلف شده و ضرر به او مىخورد ، سپس فرموده : آيا اين حكم را به‌جاى ديگر مىشود سرايت داد ؟ و دو فرع ذكر كرده :\r\n1 . دو نفر به‌طور مشاع شريك هستند و يكى از آن دو غايب است ، حال در غياب او ظالمى پيدا مىشود و اين شريك را مجبور مىكند كه سهم شريكت را به من بده ، او هم مقدارى را جدا\r\n\r\n\r\n","description":"","footnote":"\r\n( 1 ) . جامع المقاصد ، ج 5 ، ص 41 .\r\n( 2 ) . مسالك الافهام ، ج 3 ، ص 425 .\r\n","page_name":" 495 ","page_number":495},
  {"content":"\r\n\r\nمىكند و از روى اكراه مىدهد ، آيا با اين كار هم سهم شريك غايب در همان مقدار مغصوب ، تعيّن پيدا مىكند يا نه ؟ فرموده : مسئله محل تردّد است يعنى دو احتمالى است .\r\n2 . و نظير اين است آن‌جا كه شريك سهم مشاع رفيق را جدا نكرده بلكه خود ظالم غاصب بر مال مسلط شده و به مقدار سهم شريك طرف را جدا كرده و برده آيا تعيّن پيدا مىكند يا نه ؟ محل تردد است و نيافتم يكى از اصحاب را كه تصريح به نفى يا اثبات كند و فتوا دهد به تعيّن يا عدم آن با اين‌كه ضرر در اين دو مورد نيز موجود و برپا است و اگر متعين نشود به شريك حاضر ضرر وارد مىشود و مقصر هم نيست چون ظالم مجبورش كرده است ، مع‌ذلك كسى فتوا به تعيّن نداده و فتواى خود محقق ثانى عدم انسحاب و تسريه است و در نتيجه ضرر به هر دو شريك مىخورد نه به يكى و غاصب در برابر هر دو مسئول است . « 1 »\r\nو نظير اين حرف‌ها از همين محقق در حاشيهء ارشادش ذكر شده و در آخر فتوا به عدم سريان هم نداده است بر خلاف جامع المقاصد كه در آخرش فتوا داد . « 2 »\r\nقوله : اقول : امّا الفرع الثانى . . . : شيخ اعظم در رابطه با دو فرع مذكور در كلام محقق ثانى مىفرمايد :\r\nامّا فرع دوّم با مانحن فيه قابل قياس نيست و نبايد آن را به مانحن فيه ملحق كنيم زيرا صرف نيّت ظالم است كه قصد كرده اين مقدار را به نيت سهم شريك غايب بردارد و واضح است كه با نيّت او سهم غايب در اين مقدار متعين نمىشود تا از ملك او غصب شده باشد پس ضرر به هر دو شريك مىخورد و يقيناً جاى انسحاب و تسريه نيست و اين فرع نظير آن‌جا است كه زيد از بكر طلب‌كار است و ظالمى مىآيد و از يك مقدار طلب زيد را مىگيرد به نيّت اين كه مال طلب‌كار را گرفته است كه با اين كار طلب زيد از دوش بكر برداشته نمىشود و در مال مأخوذ از سوى ظالم متعين نمىشود بلكه كماكان بكر به زيد بدهكار است و البته ظالم و غاصب هم بايد مال بكر را بدهد .\r\nوامّا فرع اوّل : جاى الحاق هست و ممكن است كسى بگويد : از آن‌جا كه شريك حاضر از ناحيهء شركت در معرض متضرر شدن است « لاضرر » مىگويد : تو حق دارى سهم شريك را بدهى و علىالفرض ظالم هم از ابتدا همان را مىخواهد لذا براى دفع ضرر شريك حاضر ، ولايت قسمت به او داده شده باشد . ولى اين وجه هم قابل رد است كه « لاضرر » در مقام امتنان است و اگر رفع ضرر از يك شريك موجب ضرر بر شريك ديگر شود « لاضرر » جارى نمىشود پس ضرر به هر دو مىخورد و ضرر يكى بر ديگرى ترجيح ندارد . ضمن اين كه اگر بنا باشد هركجا صحبت از ضررى شد فورى قانون نفى ضرر را پياده كنم لازمه‌اش تأسيس فقه جديد است كه هيچ فقيهى به\r\n\r\n\r\n","description":"","footnote":"\r\n( 1 ) . جامع المقاصد ، ج 5 ، ص 40 - 41 .\r\n( 2 ) . حاكى صاحب جواهر است در كتاب جواهر الكلام ، ج 23 ، ص 119 .\r\n","page_name":" 496 ","page_number":496},
  {"content":"\r\n\r\nان راضى نيست ، پس در اين‌گونه موارد جاى لاضرر نيست و آن قاعده موارد خاص خود را دارد كه در فقه و قواعد فقهى بررسى مىشود . ( در واقع به همان فتواى محقق در جامع المقاصد برگشتيم كه المتجّه عدم الانسحاب باشد .\r\n\r\nمسألهء ششم : تأجيل حالّ به زيادتر از آن جايز نيست\r\nتأجيل ثمن حالّ به زيادتر از آن ( متاعى را به دو درهم خريده و بايد نقداً بپردازد يا اگر مدت‌دار بود وقت آن حلول كرده و بايد بپردازد ولى ندارد كه بدهد و لذا مىگويد به من شش ماه مهلت بده و عوض دو درهم سه درهم خواهم پرداخت كه يكى درهم زيادى بابت امهال و مهلت دادن و تأجيل است . ) بلكه تأجيل مطلق دينى كه وقت آن حلول كرده ( چه ثمن مبيع باشد كه دين است و به گردن مشترى آمده و چه قرض و بدهى ديگر باشد . ) به زيادتر از آن جايز نيست و دليل مطلب چند امر است :\r\n1 . ادعاى نفى خلاف : از ظاهر صاحب حدائق همين مستفاد مىشود « 1 » و در كلام ديگران به نفى خلاف تصريح شده است . « 2 » پس با قدرى مسامحه دليل اول اجماع است .\r\n2 . چنين تأجيلى ربا است و شرعاً حرام است و دليل ربا بودن اين است كه حقيقت ربا در باب قرض ( كه مورد بحث ما از اين قسم است زيرا پس از معامله و آمدن ثمن به ذمه مشترى و مديون شدن ، تقاضاى اجل دارد . ) همين است كه زيادى ( يك درهم در مثالى كه زديم ) در برابر مهلت دادن مُقْرِضْ و تأخير انداختن مطالبهء دين است تا مدتى ( شش ماه در مثال ما ) پس زيادى در برابر اجل و مدت قرار داده و اين از نظر عرف ربا است و رباى در قرض مطلقاً حرام است و استثنا هم ندارد و اهل عرف فرق نمىگذارند كه در اول قرض دادن و گرفتن مقرض بگويد : صد تومان قرض مىدهم و پس از شش ماه صد و پنجاه تومان مىگيريم و طرفين به اين نحو تراضى كنند ، يا در اوّل امر همان صد تومان بوده ولى پس از شش ماه كه نتوانست بپردازد ، طرف شش ماه ديگر مهلت دهد و در ازاى اين مهلت دادن پنجاه تومان اضافه بگيرد ، هر دو ربا و زيادى گرفتن است و شرعاً حرام مىباشد . نه‌تنها اين قسم هم ربا است ، بلكه اصولًا شيوهء معاملات ربوى بر همين مستقر شده كه زيادى در برابر اجل و مدت باشد نه در برابر عين مبيع ، و اين ربا است .\r\n3 . و بلكه از برخى تفاسير قرآن كريم استفاده مىشود كه از نظر عرف ، صدق ربا بر چنين تراضى و توافقى مسلم بوده و جاى ترديد ندارد و اصلًا مورد نزول آيهء كريمهء « احل اللَّه البيع و حرّم الربوا » « 3 » چنين موردى بوده كه پس از حلول وقت دين و قرض تا مدت بيشترى مهلت\r\n\r\n\r\n","description":"","footnote":"\r\n( 1 ) . حدائق ، ج 19 ، ص 134 .\r\n( 2 ) . سرائر ، ج 2 ، ص 289 ؛ جواهر الكلام ، ج 23 ، ص 120 .\r\n( 3 ) . سورهء بقره ، آيهء 275 .\r\n","page_name":" 497 ","page_number":497},
  {"content":"\r\n\r\nمىدادند و زيادى مىگرفتند و مىگفتند بيع هم مثل ربا است چرا بيع به زيادتر به صورت نسيه جايز باشد ولى ربا گرفتن براى مدت حرام باشد .\r\nبراى مثال مرحوم طبرسى در مجمع البيان از ابن عباس نقل مىكند كه در زمان جاهليت اين‌گونه بوده كه شخصى به ديگرى قرض مىداده يا متاعى را مىفروخته به صورت نسيه سپس وقت اداء دين فرا مىرسد و به سراغ بدهكار مىرفت و مطالبهء مال مىكرد و مطلوب منه يا بدهكار كه نداشت تا بپردازد ، به طالب مىگفت : « زدنى فى الاجل از يدك فى المال » يعنى به من مهلت بيش‌ترى بده من هم مال بيش‌ترى خواهم داد و به اين ترتيب با هم تراضى مىكردند و بر همين شيوه عمل مىكردند و وقتى اسلام آمد و به آن‌ها گفت : اين كار ربا است آن‌ها در جواب مىگفتند : چه فرقى دارد چه بيع چه ربا هر دو مثل هم مىباشند يعنى چه زيادى در ثمن حال بيع باشد ( كه از اوّل بگويد : اين جنس را يك ساله به سه درهم مىفروشم ) و چه به سبب اجل نزد حلول دين باشد ( كه اوّل شش ماه به دو درهم بفروشد يا نقدى به دو درهم بفروشد سپس بگويد شش ماه ديگر مهلت بده تا سه درهم بدهم ، كه ربا است . ) هر دو يكى است ، خداوند آن‌ها را سرزنش كرد و وعدهء عذاب داد و با سخن الهى « احلّ اللَّه البيع و حرّم الربوا » قول آن‌ها را تخطئه كرد كه اين‌ها مثل هم نيستند ، چگونه مثل هم باشند در حالى كه خداوند بيع را حلال ولى ربا را حرام كرده است ؟ ! « 1 » پس شأن نزول آيه هم دليل ديگرى بر عدم جواز تأجيل ثمن حالّ بلكه مطلق دين حالّ است .\r\n4 . قوله : و يؤيده بل يدل عليه : ( اگر حسنه باشد مؤيد و اگر صحيحه باشد دليل است ) روايت ابن ابىعمير از امام صادق عليه السلام « 2 » هم مؤيد تفسير مذكور بلكه دليلى جدا بر آن است كه در نتيجه دليل ديگرى بر عدم جواز تأجيل مىشود و آن اين كه از امام صادق عليه السلام پرسيده شد از مردى كه تا مدت معينى بدهى و دينى دارد و طلب‌كار او به او مىگويد : اگر الان و نقداً فلان مبلغ را به من بدهى ( مثلًا صد تومان شش ماهه طلب‌كار است و مىگويد نقداً هشتاد تومان بده ) از بقيه صرف‌نظر مىكنم ، يا مىگويد : اگر از صد تومان پنجاه تومان آنر ا نقداً بپردازى بابت پنجاه تومان ديگر يك سال مهلت مىدهم ، حضرت فرمود : اين اشكالى ندارد زيرا طلب‌كار بر رأس‌المال و مبلغ اصلى ( صد تومان ) چيزى اضافه نكرده و تنها در مدت آن دخالت كرده است و قرآن مىگويد : « فلكم رؤوس اموالكم لاتظلمون و لاتظلمون » « 3 » پس به مقدار رأس‌المال و سرمايهء اصلى باشد عيبى ندارد و بيش از آن اشكال دارد كه ظلم است و مسلمان نبايد به كسى ظلم كند يا خودش زير بار ظلم برود . كيفيت استدلال به اين روايت :\r\n\r\n\r\n","description":"","footnote":"\r\n( 1 ) . مجمع البيان ، ج 1 ، ص 389 .\r\n( 2 ) . وسائل الشيعه ، ج 13 ، ص 168 ، باب 7 ، ح 1 .\r\n( 3 ) . سورهء بقره ، آيهء 279 .\r\n","page_name":" 498 ","page_number":498},
  {"content":"\r\n\r\nامام عليه السلام فرمود : اين‌گونه تراضى ( كه برخى از دين را نقد كند و براى برخى ديگر مهلت بيشترى بدهد ) اشكالى ندارد و جايز است و اين جواز را معلّل كرده به اين كه چون زيادتر از رأس‌المال نيست و به همان مقدار است اشكالى ندارد ، مفهوم كلام امام عليه السلام اين است كه اگر زيادتر باشد جايز نيست و تراضى طرفين به آن هم مجوّز مطلب نمىشود و شرعاً ربا محسوب مىشود و ربا بودن از استشهاد امام به ذيل آيهء ربا ( فلكم رؤوس اموالكم . . . ) استفاده مىشود .\r\n5 . قوله : و يدلّ عليه بعض الاخبار : دليل پنجم بر حرمت تأجيل مذكور يا اخذ زيادى در مقابل اجل ، برخى روايات است كه در تعليم شيوهء حيلهء شرعى وارد شده و ياد داده كه چگونه دين و قرض را تأخير بياندازد كه ربا هم نباشد و شرعاً جايز باشد به اين صورت كه يك معاوضهء ديگرى بكنند كه مقصود اصلى نيست بلكه مقصود تبعى است و در ضمن آن ، شرط تأخير دين به زيادى كنند تا از حرام و ربا فرار كنند و اگر تراضى بر تأجيل به زيادى از اول جايز بود نيازى به اين حيلهء شرعى نبود تا امام اين راه را نشان دهد و برخى از اهل سنت اعتراض كنند كه در روايات فراوانى به اين مطلب اشاره شده است .\r\n6 . قوله : و يدلّ عليه ايضاً . . . : رواياتى داريم كه در باب دين وارد شده و در اين رابطه است كه پس از قرض گرفتن مديون چيزى به‌عنوان هديه مىدهد از ترس اين كه مبادا طلب‌كار طلبش را مطالبه كند و روايات از اين كار جلوگيرى كرده است « 1 » و اگر حرام نبود چنين رواياتى وارد نمىشد .\r\nقوله : و ممّا ذكرنا من انّ مقابلة الزيادة : از مطالبى كه آورديم كه زيادى گرفتن در مقابل تأجيل ربا است سه مطلب روشن شد :\r\n1 . در اين جهت فرقى ندارد كه اين زيادى گرفتن به نحو مصالحه و صلح و سازش باشد يا صرف مقاوله و گفتگو باشد كه اگر مهلت دهى من هم مقدارى زيادتر مىدهم ، هر كدام كه باشد ربا و حرام است .\r\n2 . اگر همين زيادى به شرط تأجيل را در ضمن عقد لازم ديگرى قيد كنند اشكالى ندارد .\r\n3 . از تعليل امام صادق عليه السلام در روايت ابن ابىعمير نيز روشن شد كه دين مؤجل و مدت‌دار را مىتواند كم كند و نقداً بگيرد يعنى بگويد : اگر از صد تومان هشتاد تومان را نقداً بدهى بقيه را نمىگيرم ، اين جايز است . البته تكميل سخن در اين رابطه ( سه مطلب مذكور در باب شروط يا كتاب قرض بايد مطرح شود . باب شروط كه گذشت و در آن‌نجا مرحوم شيخ از اين حرف‌ها بحثى نكرد ، كتاب قرض هم كه در مكاسب شيخ عنوان نشده است ، پس اين وعده‌اى است كه جامه عمل نخواهد پوشيد . )\r\n\r\n\r\n","description":"","footnote":"\r\n( 1 ) . وسائل الشيعه ، ج 13 ، ص 104 ، باب 19 ، ح 3 .\r\n","page_name":" 499 ","page_number":499},
  {"content":"\r\n\r\n\r\nمسألهء هفتم : بيع مبيع معين به فرد ثالث قبل از حلول اجل\r\nآخرين مسئله در باب بيع نقد و نسيه راجع به اين است كه : اگر كسى متاع معين خارجى و شخصى را به ثمن مدت‌دارى خريدارى كند ( مثلًا اين كتاب يا آن منزل را به معاملهء نسيه از صاحبش خريدارى كرده ) پس از حلول اجل و نقد شدن ثمن كه بحثى نيست و يقيناً خريدار مىتواند مبيع خارجى را به هركسى كه بخواهد و به هر شكل كه بخواهد بفروشد ( نقد يا نسيه ، به مالك قبلى يا به فرد ثالث ، به همان ثمنى كه خودش خريده بود يا به ثمن ديگر و از جنس ديگر . ) ولى سخن در اين است كه قبل از حلول اجل هم مىتواند بفروشد ؟\r\nمىفرمايد : فرقى ميان قبل و بعد نيست ، مشترى مالك متاع شده و از هم‌اكنون حق دارد آن را به ديگرى بفروشد چه زمان نقد شدن ثمن رسيده باشد يا نرسيده باشد ، به جنس همان ثمنى كه خودش خريدارى كرده يا به جنس ديگر ( به درهم خريده حالا هم به درهم بفروشد يا به دينار . ) قيمتى كه مىفروشد مساوى باشد با قيمتى كه خودش خريده يا بيش‌تر از آن باشد يا كم‌تر از آن ، به صورت نقد بفروشد يا نسيه و مدت‌دار ، مگر در يك صورت و آن اين كه در ضمن معاملهء اول شرط كرده باشند كه دوباره به خود بايع اولى بفروشد و او اين مال را از مشترى قبول كنند به معاملهء ثانى كه اين اشكال دارد ، پس يك مستثنى منه و حكم كلى درست شد كه اصل جواز بيع اين متاع حتى به بايع اولى باشد و يك استثنا و تبصره درست شد كه فرض اشتراط مذكور باشد .\r\nامّا دليل حكم در مستثنى منه يا اصل جواز بيع دوباره به نحو مطلق : اصل مطلب اجماعى است و احدى در آن مخالف نيست مگر نسبت به بعضى از صور مسأله كه شيخ طوسى در نهايه « 1 » و تهذيب « 2 » و استبصار « 3 » از آن ممانعت كرده و بيع را جايز ندانسته و آن صورت بيع دوباره مبيع به خود بايع اولى است آن هم با اين قيد كه بعد از حلول مدت باشد و به جنس همان ثمن باشد كه خودش خريده و مساوى هم نباشد يعنى يا به كم‌تر بفروشد يا به بيشتر كه اين‌جا را شيخ منع كرده است .\r\nسخن شيخ در نهايه اين است : اگر كسى متاعى را به صورت نسيه خريدارى كند و مدت آن فرا رسد و مشترى پول نداشته باشد كه به بايع بدهد ، بايع مىتواند متاعى را كه به او فروخته بود دوباره از او خريدارى و اخذ كند به شرط اين كه به كم‌تر از ثمن قبلى آن نباشد و اگر به كم‌تر از آن بگيرد صحيح نيست ، آرى اگر از مشترى متاع ديگرى بگيرد به قيمت متاعى كه خودش به او فروخته اشكال ندارد « 4 » ( ولو به قيمت كم‌تر باشد . )\r\nشهيد اوّل فرموده : عده‌اى هم از شيخ طوسى پيروى كرده و فتواى مذكور را داده‌اند . ظاهر\r\n\r\n\r\n","description":"","footnote":"\r\n( 1 ) . النهايه ، ص 388 .\r\n( 2 ) . تهذيب ، ج 7 ، ص 33 ، ح 137 .\r\n( 3 ) . استبصار ، ج 3 ، ص 77 ، ح 256 .\r\n( 4 ) . النهاية ، ص 388 .\r\n","page_name":" 500 ","page_number":500},
  {"content":"\r\n\r\nحدائق هم اين است كه محل خلاف اعم است و اختصاص به قبل از حلول اصل ندارد بلكه بعد از حلول را هم مىگيرد و برخى تحريم و عدم جواز را به طعام ( گندم و جو و . . . ) اختصاص داده‌اند كه در اين‌جا اگر به مساوى باشد جايز است و گرنه نه و در غير طعام تجويز كرده‌اند . « 1 »\r\nقوله : و كيف كان نالاقوى هو المشهور : مرحوم شيخ فتواى مشهور را كه در آغاز مسأله آوردند تقويت مىكنند و بيع متاع مذكور را مطلقاً تجويز مىكنند و به چند دليل استناد مىكنند :\r\n1 . عمومات صحت و جواز از آيات و روايات ( از قبيل « احلّ اللَّه البيع » ، « اوفوا بالعقود » ، « تجارةً عن تراض » ، « الناس مسلطون على الموالهم » ، « لايحلّ مال امرء مسلم الا بطيب نفسه » و . . . ) كه بيع و تجارت را به نحو مطلق تجويز كرده و نسبت به مورد بحث ما تقييد و تخصيصى پيدا نكرده‌اند .\r\n2 . ترك استفصال امام عليه السلام در چندين روايت كه ذيلًا مىآوريم :\r\nالف : صحيحهء بشّار از امام صادق عليه السلام : از امام پرسيدم : مردى متاعى را به بيع نسيه به نحو مرابحه‌اى به ديگرى مىفروشد ( مثلًا شش ماه به هزار تومان مىفروشد ) سپس همان را از مشترى خريدارى مىكند ( به‌صورت نقد به قيمت ارزان‌تر ) حضرت فرمود : اشكال ندارد ، پرسيدم : متاع يا گوسفند خودم را خريدارى كنم ؟ فرمود : اين متاع تو نيست ، گاو و گوسفند تو نيست . « 2 » ( يعنى با فروش اول از ملك تو درآمده و مال تو نيست كه اشكال داشته باشد . ضمناً امام تفصيل نداد كه به همان قيمت كه فروختى خريدارى كنى يا به كم‌تر يا بيشتر يعنى مطلقاً جايز است و فرقى ميان اين صور مختلف نيست و نيز به صورت نقد خريدارى كنى يا نسيه ، قبل از حلول اجل يا بعد از آن فرقى ندارد .\r\nب : صحيحهء منصور بن حازم : مردى از ديگرى گوسفندى خريده و درهم‌هايى بدهكار شده سپس فروشنده به سراغ او رفته تا پولش را بگيرد و او نداشته كه بدهد و به بايع گفته : اين گوسفندى را كه از تو خريدم به همان دراهمى كه از من طلب دارى به تو فروختم ، او هم راضى شده ، حضرت فرمود اشكالى ندارد . « 3 »\r\nج : روايت حسين بن منذر : به امام صادق عرض كردم : مردى نزد من مىآيد و از من طلب عينه مىكند ( يعنى مىگويد فلاع متاع را براى من خريدارى كن سپس آن چيز را نسيه به من به فروش سپس همان را نقدى از من خريدارى كن تا قدرى پول به‌دست من آيد ) من هم اين كار را مىكنم . حضرت فرمود : اگر طرف مختار است كه پس از خريدن تو خواست از تو نسيه مىخرد و نخواست نمىخرد ، تو هم مختارى كه اگر خواستى مىفروشى و گرنه نه ، مع‌ذلك فروختى و او\r\n\r\n\r\n","description":"","footnote":"\r\n( 1 ) . حدائق ، ج 19 ، ص 125 .\r\n( 2 ) . وسائل الشعيه ، ج 12 ، ص 370 ، باب 5 ، ح 3 .\r\n( 3 ) . همان ، ح 1 .\r\n","page_name":" 501 ","page_number":501},
  {"content":"\r\n\r\nخريدارى كرد و . . . اشكالى ندارد ، عرض كردم : اهل مسجد گمان مىكنند اين معامله فاسد است و مىگويند اگر پس از چند ماه باشد صحيح است نه بلافاصله كه خريد دوباره بفروشد . حضرت فرمود :\r\nاين تقديم و تأخير است كه الان بفروشد يا چند ماه ديگر و شرعاً اشكالى ندارد . « 1 »\r\nد : روايت قرب‌الاسناد از على بن جعفر از امام هفتم : از حضرت پرسيدم مردى پارچه‌اى را به ده درهم ( به صورت نسيه ) مىفروشد ، سپس از مشترى به پنج درهم ( نقدى ) خريدارى مىكند آيا اين حلال است ؟ فرمود : اگر شرط نكرده باشند ( و يكديگر را ملزم نكنند به بيع جديد كه دوباره به خودم بفروشى ) و هر دو راضى باشند اشكال ندارد . « 2 »\r\nقوله : و ظاهر هذه الاخبار كما ترى : همان‌طور كه اشاره شد امام عليه السلام در اين موارد تفصيل نداد و صور اختلافى را كه شيخ طوسى و اتباع او عنوان مىكردند ، مطرح نكرد و به‌صورت كلى حكم به صحت كرد يعنى فرقى ميان طعام و غيره نيست ، فرقى ميان بيع به قيمت كم‌تر يا بيش‌تر يا مساوى نيست و . . . پس فتواى مشهور صحيح است .\r\n3 . برخى براى فتواى مشهور به روايت يعقوب بن شعيب و عبيد بن زراره استدلال كرده‌اند كه اين دو از امام صادق عليه السلام پرسيدند : مردى طعامى را به چند درهم به صورت نسيه و تا مدتى فروخته ، و وقتى مدت تمام شد و از مشترى تقاضاى ثمن نمود ، او گفت : من درهمى ندارم بيا و از من طعامى را خريدارى كن ، حضرت فرمود اشكال ندارد زيرا طلب‌كار دراهمى به گردن بدهكار دارد و مىتواند با آن دراهم هرچه را بخواهد بگيرد . « 3 »\r\nمرحوم شيخ مىفرمايد : دلالت روايت بر فتواى مشهور قابل خدشه است ( زيرا از كجا طعامى را كه مىگيرد همان طعام قبلى و خريدارى شده باشد ، شايد مراد اخذ طعامى باشد به‌عنوان وفاى ما فى الذمه نه معامله و نه همان طعام قبلى . )\r\nقوله : و فيما سبق من العمومات . . . : پس از بيان عمومات كتاب و سنت و ترك استفصال روايات مذكور ، نيازى به استدلال به امثال روايت مذكور در دليل سوم نداريم و آن عمومات هيچ مخصصى و معارضى ندارند مگر چند روايت كه شيخ طوسى آورده و آن‌ها را معارض عمومات قرار داده و ذيلًا مطرح مىكنيم تا ببينيم معارضه دارند يا نه ؟\r\nالف : روايت خالد بن حجاج : از امام صادق عليه السلام پرسيدم : به مردى طعامى را به صورت نسيه مىفروشم تا مدتى و وقتى اين مدت تمام شد به مشترى مراجعه مىكنم و مطالبهء ثمن مىكنم و او مىگويد : ندارم و لكن نزد من طعامى است بيا و عوض دراهم ، آن را از من خريدارى كن ، اين چه\r\n\r\n\r\n","description":"","footnote":"\r\n( 1 ) . همان ، ح 4 .\r\n( 2 ) . قرب‌الاسناد ، ص 267 ، ح 1062 ؛ وسائل الشيعه ، ج 12 ، ص 370 ، باب 5 ، ح 6 .\r\n( 3 ) . وسائل الشيعه ، ج 13 ، ص 71 ، باب 11 ، ح 10 .\r\n","page_name":" 502 ","page_number":502},
  {"content":"\r\n\r\nحكمى دارد ؟ حضرت فرمود : خريدارى نكن زيرا در اين شراء خيرى نيست . « 1 »\r\nب : روايت عبدالصمد : شخصى به نام محمّد بن قاسم حناط ( گندم‌فروش ) از امام پرسيد : به مردى مقدارى طعام به صورت نسيه مىفروشم و مدت كه تمام مىشود او نزد من مىآيد ( در حالى كه قيمت بازار فرق كرده و گران‌تر شده ) و مىگويد : من پولى ندارم كه بدهم . حضرت فرمود : اين طعام را به قيمت روز از او خريدارى كن . عرض كردم : خدا خيرت دهد من مىفهمم كه همان طعامى است كه خودم قبلًا به او فروخته‌ام و حالا مىخواهم از او خريدارى كنم ، چه حكمى دارد ؟ حضرت فرمود : اين طعام را از او مگير تا خودش آن را بفروشد و پول تو را بپردازد ، قاسم حناط گفت : خدا دماغ مرا به خاك بمالد ، اوّل حضرت اجازه داد كه به قيمت روز خريدارى كنم ، سپس دوباره پرسيد ) و سؤال بىجا باعث سخت‌گيرى شد و فرمود : اين كار را نكن . « 2 » حال اين دو روايت معارض فتواى مشهور است و دلالت دارد كه چنين معامله‌اى جايز نيست و فروشنده حق ندارد طعام يا متاعى را كه به نسيه فروخته ، دوباره خريدارى كند .\r\nقوله : اقول : لايظهر من رواية خالد : مرحوم شيخ در پاسخ شيخ طوسى مىفرمايد : امّا روايت خالد بن حجاج اوّلًا ظهورى در مذهب شيخ ندارد و مدعاى ايشان را دلالت نمىكند ( زيرا از كجا معلوم اين طعام همان طعامى باشد كه قبلًا از همين بايع خريده است ، تعبير اين است كه « عندى طعام فاشتر . . . » ، بلكه ظاهرش اين است كه طعام ديگرى است كه عوض دراهم بايع خريدارى مىكند و ثانياً برفرض دلالت ، تعليل حضرت به اين كه « فانّه لاخير فيه » ، ظهور در كراهت دارد و ارشاد به اين است كه تو در معرض اتهام هستى كه دوباره متاع خودت را خريدارى مىكنى و اين نهى مولوى نيست تا دال بر حرمت باشد ( و بر فرض تحريم ، موجب فساد معامله نمىشود . ) روايت عبدالصمد هم به قول بعضىها به هيچ وجه بر مطلوب شيخ طوسى دلالت ندارد . « 3 » پس اين‌ها نمىتوانند با عمومات و اطلاقات جواز معارضه كنند و لذا حق با مشهور است .\r\nقوله : و اعلم انه قال الشيخ قدس سره فى المبسوط : شيخ در مبسوط فرموده : اگر شخصى طعامى را به ده دينار به صورت نسيه بفروشد و هنگامى كه وقت اداى ثمن حلول كرد و فرا رسيد در مقابل ده دنيارى كه از مشترى طلب دارد طعامى از او خريدارى كرد ، اين جايز است به شرط اين كه همان مقدارى كه به مشترى داده بود همان را بگيرد و اگر بيش‌تر بگيرد جايز نيست و روايتى هم وارد شده مبنى بر اين كه اخذ طعام به هر حال ( به كم‌تر يا به اندازه يا بيش‌تر ) جايز است . « 4 » علامه هم در مختلف همين مطلب مبسوط را از خلاف شيخ طوسى « 5 » حكايت كرده و در خلاف استدلال هم كرده\r\n\r\n\r\n","description":"","footnote":"\r\n( 1 ) . تهذيب ، ج 7 ، ص 33 ، ح 137 .\r\n( 2 ) . من لايحضهر الفقيه ، ج 3 ، ص 207 ، ح 3777 .\r\n( 3 ) . حاكى محدث بحرانى در حدائق ، ج 19 ، ص 130 مىباشد .\r\n( 4 ) . مبسوط ، ج 2 ، ص 123 .\r\n( 5 ) . خلاف ، ج 3 ، ص 101 .\r\n","page_name":" 503 ","page_number":503},
  {"content":"\r\n\r\nبه سه دليل : 1 . اجماع فرقه 2 . اخبار و روايات آن‌ها ( قبلًا رواياتى را كه دليل قول مشهور بود آورديم ) 3 . اين كار ( طعامى را نسيه مىفروشد و پس از حلول اجل به همان ثمن طعامى ديگر از مشترى مىگيرد ) ولو در ظاهر و صورت ، بيع طعام به ثمن يا شراء طعام به ثمن است ولى در واقع منجر مىشود به بيع طعام به طعام و گويا بايع طعامى داده و در عوض طعام ديگرى گرفته و در چنين معامله‌اى زيادتر گرفتن ربا است و اشكال دارد و لذا اخذ به مثل جايز است نه بيش‌تر از آن . سپس علامه در مختلف فرموده :\r\nبرخى از فقهاى اماميه قائل به جواز هستند مطلقاً ( چه به مثل چه به زيادتر يا كم‌تر ) و برخى قائل به منع شده‌اند مطلقاً ( حتى در اخذ به مساوى تا چه رسد به زيادتر يا كم‌تر ) سپس از شيخ طوسى حكايت كرده كه وى در آخر كلامش فرموده : قول ديگر كه مال بعضى از فقهاى اماميه است ( جواز به نحو مطلق ) قوى است زيرا اين در واقع دو معامله است كه در هر كدام طعامى با دينارهائى معامله شده نه با طعام ديگر و در اين گونه موارد نيازى به اعتبار مساوات و مماثلت نيست و زيادتر يا كم‌تر بودن عيبى ندارد و ربا نمىآيد . « 1 »\r\nقوله : اقول : الظاهر انّ الشيخ . . . : شيخ اعظم مىفرمايد : قاعدهء كليه‌اى داريم كه از پاره‌اى روايات استفاده مىشود و آن اين كه عوض و ثمن جنس ربوى ( مثل طعام كه ربا در آن مىآيد ) اگر بخواهد دوباره معوض قرار گيرد از همان جنس ربوى ( يعنى بايع كه طعامى داده و درهمى را به ذمهء مشترى مالك شده اگر بخواهد دوباره همان دراهم را بدهد و از مشترى طعام بگيرد ) حتماً بايد به طعامى مساوى باشد نه به بيش‌تر از آن طعامى كه اوّل به مشترى فروخته ، و گرنه شرعاً جايز نيست و به ديگر سخن عوضِ عوض به منزلهء خود عوض است ( يعنى گندمى كه مشترى مىدهد به جاى درهم و عوض از درهم است كه درهم خود عوض است پس گندم مىشود عوض العوض و به حكم قياس مساوات عوضِ عوض در حكم عوض است پس گويا گندم داده و در مقابل مستقيماً گندم گرفته است . ) و در نتيجه طعام بيش‌تر گرفتن ربا است و جايز نيست ، حال ظاهراً شيخ طوسى كه در دو كتاب نهايه و مبسوط خود قيد كرد كه به مساوى و مماثل باشد نه به بيش‌تر براساس اين قاعدهء كلى مشى كرده است .\r\nمتفرع بر اين فتوا و قاعده و كبراى كلى و در واقع صغراى آن كبراى كلى اين است كه : اگر در بيع سلم طعامى را به دراهمى پيش‌خريد كرده ( فعلًا درهم‌ها را داده و شش ماه بعد گندم‌ها را بايد بگيرد ) حال اگر طرف نتوانست طعام را بپردازد ، مشترى حق دارد به جاى طعام همان مقدار درهمى كه داده از مشترى بگيرد و در واقع طعام ما فىالذمة را به دراهمى مثل دراهمى كه خودش\r\n\r\n\r\n","description":"","footnote":"\r\n( 1 ) . مختلف ، ج 5 ، ص 289 .\r\n","page_name":" 504 ","page_number":504},
  {"content":"\r\n\r\nداده بود خريدارى كند نه به زيادتر ( كه ده درهم داده بود حالا دوازده درهم بگيرد . )\r\nو اگر در بيع نسيه هم كه فعلًا طعام را داده تا شش ماه بعد پولش را بگيرد اگر مشترى نتوانست پول بدهد ، بايع حق ندارد در عوض اين پول‌ها طعام بيش‌ترى از مشترى اخذ كند بلكه به همان اندازه طعام كه داده بود ، حق دارد بگيرد و مستند شيخ در اين فتوا تعليلى است كه در روايت على بن جعفر از امام هفتم در باب بيع سلف نقل شده « 1 » كه از امام مىپرسد : مردى از ديگرى مقدارى خرما يا جو يا گندم پيش‌خريد كرده و الان كه وقت ادا رسيده بايع ، گندم يا خرما يا جو ندارد ، آيا مشترى و پيش‌خريد كننده حق دارد به‌جاى آن‌ها درهم بگيرد يعنى ما فىالذمه را قيمت كنند و جاى آن‌ها درهم بدهد ؟ حضرت فرمود : اگر اين‌طورى قيمت كنند فاسده باطل است زيرا اصلى كه با آن خريده درهم بوده ( در بيع سلف اين گندم‌ها را به دراهم خريده است ) و الان هم همان‌ها را به دراهم قيمت مىكنند و در واقع دراهم در مقابل دراهم قرار مىگيرد و اين درست نيست ( چون گاهى زيادى دارد و قيمت بازار فرق كرده و زيادى درهم در مقابل درهم ربا است و اشكال دارد . ) حال فتواى شيخ در بيع سلم همين است كه زيادتر گرفتن جايز نيست و به بركت اين روايت و رواياتى كه قبلًا از قول شيخ آورديم كه معارض قول مشهور بود ( روايت خالد و عبدالصمد ) در باب بيع نسيه هم فتواى شيخ همين است كه طعامى را كه داده در برابر مبلغى به ذمهء مشترى ، الان پس از مدتى همان طعام را از مشترى خريدارى مىكند و چه‌بسا قيمت فرق كرده است و طعام بيش‌تر يا كم‌ترى مىگيرد و اين ربا است و جايز نيست پس بايد به همان مقدار طعام باشد نه به بيش‌تر . و بالجمله مدار و محور فتواى شيخ طوسى در مبسوط مطلبى است كه از برخى روايات استفاده مىشود مبنى بر اين كه عوض عوض در حكم خود عوض است و اگر جنس ربوى باشد ( درهم به درهم در بيع سلف يا طعام به طعام در بيع نسيه ) تفاضل جايز نيست و بايد به همان اندازه باشد و در اين جهت فرقى ندارد كه همان طعام خودش را دوباره خريدارى كند يا طعام ديگر از جنس آن و نيز لافرق كه قبل از حلول اجل باشد يا بعد از آن ، ملاك ربا بودن در هر صورت مىآيد و اگر در كتاب نهايه مقيد كرد به ما بعد از حلول ، از باب اين است كه غالباً مطالبه بعد از حلول وقت است و ايفاء دين هم بعد از آن است ، و گرنه فرقى ميان قبل و بعد از حلول نيست . چه اين كه اگر منع را مقيد كرد به اخذ متاع خودش را به ناقص و كم‌تر ، باز موضوعيت ندارد بلكه از باب حمل بر غالب است كه غالباً اگر مشترى همان را كه از بايع گرفته به او رد كرد به كم‌تر از قيمت رد مىكند ، و گرنه به كم‌تر بودن هم ملاك نيست چه به كم‌تر يا به زيادتر ملاك اين است كه ربا لازم نيايد .\r\n\r\n\r\n","description":"","footnote":"\r\n( 1 ) . وسائل ، ج 12 ، ص 71 ، باب 11 ، ح 12 .\r\n","page_name":" 505 ","page_number":505},
  {"content":"\r\n\r\nو مؤيد حمل بر غالب اين است كه در بيع سلم كه عكس مسألهء ما است به‌جاى تقييد به ناقص ، قيد زائد را آورده و فرموده : اگر سر وقت ، فروشنده گندم را نداد مشترى حق دارد همان را بفروشد ولى به دراهمى مثل آن‌چه قبلًا خريده بودند به زيادتر از آن كه اين تقييد هم از باب غالب است كه غالباً وقت گندم كه فرا رسيد فروش گندم به قيمت بيش‌ترى است از آن‌چه قبلًا پيش‌خريد كرده بود ، و گرنه به زيادتر بودن موضوعيت ندارد و مسألهء ما عكس آن است و به قرينهء مقابله تقييد به ناقص هم از باب غالب است نه اين‌كه خصوصيتى داشته باشد .\r\nخلاصه اين‌كه از نظر شيخ اگر معامله ربوى شد به زيادتر يا كم‌تر نبايد باشد و به مثل و مساوى بايد باشد و نيز از مطالب مذكور روشن شد كه مورد بحث شيخ مطلق جنس ربوى است نه مطلق متاع ولو ربوى نباشد و نه خصوص طعام كه درهم را نگيرد و در خصوص اجناس ربوى بيع به زيادى يا كم‌تر را جايز نمىداند ولى به جنس غيرربوى اشكال ندارد و شيخ هم در آن‌جا با مشهور موافق است .\r\nقوله : وامّا الحكم فى المستثنى . . . : تاكنون راجع به اصل حكم در مستثنى منه بحث شد كه از نظر مشهور ، مشترى مىتواند متاعى را كه نسيه خريدارى كرده به هركس و در هر حال و با هر قيمت و به هر نحوى معامله كند و مخالف در مسألهء شيخ طوسى بود كه معلوم شد محل كلام ايشان در كجاها است .\r\nحال راجع به حكمى كه در مستثنا ذكر شد بحث مىكنيم و آن اين بود كه مشترى حق دارد حتى به بايع اول هم بفروشد مگر در صورتى كه در ضمن عقد اول شرط كنند كه دوباره به خود بايع بفروشد و به او منتقل كند كه اين فرض را مشهور منع كرده و فتوا به عدم جواز آن داده‌اند و شيخ طوسى در باب بيع مرابحه بر آن تصريح كرده است « 1 » و براى عدم جواز در صورت مذكور به چند دليل استدلال كرده‌اند :\r\n1 . بيع بايع اول به مشترى به صورت نسيه با شرط مذكور ، مستلزم دور است و دور باطل است و « مستلزم الباطل باطل » يا « مستلزم المحال محالٌ » علّامه در تذكره به اين دليل استدلال كرده است ، ايشان در باب شروط فرموده : اگر كسى به ديگرى چيزى را بفروشد به شرط اين كه دوباره مشترى همان چيز را به خود بايع بفروشد اين صحيح نيست ( مطلقاً ) چه ثمن از حيث مقدار و اندازه يكى باشد و چه مختلف ( يعنى بگويد : به هزار تومان نسيه فروختم به شرط اين كه به پانصد تومان نقد به من بفروشى ) و نيز چه از حيث وصف متحد باشد و چه مختلف ( ثمن را دينار خالص قرار دهد به شرط فروش دوباره به دينار غيرخالص ، يا گندم خوب و بد ) و نيز از حيث عين متحد\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 142 .\r\n","page_name":" 506 ","page_number":506},
  {"content":"\r\n\r\nباشد يا نه ( خود ثمن اول را ثمن بيع دوم قرار دهند يا ثمن ديگر را ) در همهء اين موارد صحيح نيست ،\r\nو دليل آن لزوم دور است زيرا از طرفى بيع مشترى به بايع اوّل متوقف است بر اين كه اوّل مالك مبيع شود تا بتواند بفروشد و گرنه شرعاً نمىتواند بفروشد چون « لابيع الّا فى ملك » از طرف ديگر مالكيت مشترى نسبت به متاع هم متوقف است . بر بيع و فروختن او به بايع اول ( چون با اين شرط ، اولى فروخته و شرط ضمنى لزوم وفا دارد و اگر وفا نكند اصل معامله اشكال دارد . ) پس بيع به اولى متوقف بر ملكيت مشترى و ملكيت او متوقف بر بيع به اوّلى است و اين دور صريح است .\r\nالبته اگر در ضمن عقد شرط كند كه مشترى هم به فرد ثالث بفروشد از نظر فقهاى شيعه صحيح است زيرا ( چنين شرطى ذاتاً معقول است و مستلزم دور نيست ) و خلاف كتاب و سنت هم نيست تا اشكال داشته باشد . سپس علامه به خودش اشكالى كرده كه اگر كسى بگويد : اشكال دور در اين‌جا هم جارى و مسارى است ( بيع مشترى به فرد ثالث متوقف است بر مالكيت مشترى و مالكيت او هم متوقف است بر بيع به فرد ثالث كه در ضمن معاملهء اول شرط شده و اين دور است . ) سپس جواب داده به اين كه خير اين‌جا مشكل دور نيست و فرق است ميان شرط بيع به خود بايع با شرط بيع به فرد ثالث و آن اين كه اگر شرط كند كه به خود بايع بفروشد راهى ندارد جز اين كه اول مالك شود تا بتواند بفروشد و در نتجيه اشكال دور حتمى است ولى اگر شرط كند كه به فرد ثالث بفروشد راه ديگرى هست و متوقف نيست بر مالك شدن تا دور پيش آيد زيرا راه بيع فضولى و راه توكيل كه بايع اول مشترى را وكيل كند كه براى من به فرد ثالث بفروشى ، اين‌ها هست و لذا بيع مشترى به فرد ثالث متوقف بر مالك بودن نيست تا اشكال دور پيش آيد ، پس بيع با شرط ضمنى بيع به فرد ثالث ، صحيح است . « 1 »\r\nقوله : اقول : ظاهر ما ذكره من النقض : شيخ اعظم مىفرمايد : از اين كه علّامه شرط بيع به فرد ثالث را مطرح كرد و آن را تجويز كرد و قياس شرط بيع به خود بايع را به آن مورد مردود دانست ، استفاده مىكنيم كه از نظر علامه بايد شرط ضمنى امرى باشد كه فىنفسه و با قطع‌نظر از بيع و عقدى كه اين شرط در ضمن آن مىآيد ، معقول و ممكن باشد و بيع متاع به فرد ثالث و غير مالك اوّلى معقول است چه خود مالك اصلى به او بفروشد يا مشترى به وكالت از او بفروشد يا به نحو فضولى بفروشد و لذا شرط كردن آن هم صحيح است ولى بيع متاع به خود مالكش ذاتاً محال و غيرمعقول است و لذا شرط كردن آن در ضمن بيع اول هم صحيح نخواهد بود .\r\n\r\n\r\n","description":"","footnote":"\r\n( 1 ) . تذكرة ، ج 1 ، ص 490 .\r\n","page_name":" 507 ","page_number":507},
  {"content":"\r\n\r\nبنابراين اشكال نقضى جماعتى بر علّامه كه كلام ايشان و لزوم دور را نقض كرده‌اند به باب اشتراط بيع متاع به فرد ثالث و گفته‌اند اين‌جا هم دور لازم مىآيد و به باب عتق مبيع كه شرط عتق كرده و گفته‌اند اين‌جا هم دور لازم مىآيد پس چرا علامه اين‌ها را تجويز كرده است . اين اشكال مندفع است و جوابش داده شد كه بيع به مالك اصلى ذاتاً معقول نيست و شرط آن در ضمن بيع اولى باطل است ولى بيع به فرد ثالث يا عتق عبد پس از بيع ذاتاً معقول است و لذا شرط آن در ضمن بيع هم صحيح است .\r\nآرى مىتوانيم سخن علامه را به باب رهن مبيع در مقابل ثمن نقض كنيم كه اين نيز مستلزم دور است زيرا رهن گذاشتن مبيع نزد بايع متوقف است بر مالكيت مشترى نسبت به مبيع ( چون لا رهن الّا فى ملك ) و متقابلًا مالكيت مشترى هم متوقف بر رهن است كه شرط ضمنى شده و اين دور است و خود علّامه هم در تذكره به اين مطلب اعتراف كرده و دليل اكثر شافعىها را كه رهن را هم جايز ندانسته‌اند همين قرار داده كه مستلزم دور است « 1 » ولى در عين حال شرط رهن را تجويز نموده است و اين‌جا جاى اشكال نقضى است كه چرا ايشان شرط بيع به بايع اول را رد كرده به دليل دور ولى شرط رهن را تجويز كرده در حالى كه اين هم مستلزم دور است ؟ !\r\nمگر كسى از اين اشكال نقضى هم جواب دهد و تجويز علامه را اين‌گونه توجيه كند كه رهن و گرو گرفتن مبيع در مقابل ثمن يا تضمين و ضامن گرفتن بر ثمن ( كه اگر مشترى نداد برود از ضامن بگيرد ، يا اگر معلوم شد كه ثمن يا مثمن ملك ديگرى بوده و بايع حق نداشته بفروشد يا مشترى حق نداشته با اين پول بخرد ، طرف از ضامن مطالبه كند ) اين در ثمن يا مثمن كلى ، يا ضامن گرفتن بر درك و خسارت ثمن يا خسارت مثمن ( اگر شخصى و عين خارجى بوده ) اين‌ها و امثال اين‌ها از توابع و مصالح بيع است و مانعى ندارد كه اين‌ها را در ضمن عقد اول شرط كنند و از اين جهت اشكالى ندارد ، نظير وجوب نقد ثمن ( در بيع نقد ) يا عدم تأخير آن از يك ماه ( در بيع نسيه ) كه اين‌ها از توابع بيع است و شرط آن در ضمن بيع اشكالى ندارد . پس مشكل شرط رهن هم حل شد ولى بالاخره يك مادهء نقض ديگر باقى است كه بر علامه وارد است و آن باب وقف مبيع بر خود بايع و اولاد او است كه در ضمن عقد بيع اول شرط كند كه مبيع را بر خود من و فرزندانم وقف كنى ، كه علّامه اشتراط وقف را تجويز كرده است و در تذكره صريحاً بدان اعتراف كرده در حالى كه مشكل دور در اين‌جا مىآيد كه وقف بر بايع متوقف است بر مالك شدن مشترى و مالكيت او هم موقوف بر وقف كردن و وفاى به شرط است و اين دور است ، پس اين اشكال نقضى بر علّامه هست و قابل جواب هم نيست .\r\n\r\n\r\n","description":"","footnote":"\r\n( 1 ) . همان ، ص 491 .\r\n","page_name":" 508 ","page_number":508},
  {"content":"\r\n\r\nقوله : و قرّر الدور فى جامع المقاصد : تاكنون تقرير دور را از زبان علامه در تذكره آورديم ، اينك تقرير دور از قول محقق ثانى در جامع المقاصد : انتقال ملك به مشترى موقوف است بر حصول شرط ( كه بيع به بايع بود ) و حصول شرط هم موقوف است بر مالكيت مشترى يا انتقال ملك به او ( چون تا مالك نشود نمىتواند بفروشد و شرط محقق شود ، زيرا لابيع الا فى ملك ) و اين دور است . « 1 »\r\nشيخ اعظم مىفرمايد : اين عيناً همان تقرير علامه از دور است و تنها فرق صورى و ظاهرى دارند كه محقق ثانى مقدمهء دوم را اول و اول را دوم ذكر كرده و برعكس علامه كرده ولى اين تأثيرى ندارد و در دور فرقى ندارد كه كسى بگويد : الف بر ج وابسته است و ج بر الف و اين دور است يا بگويد ج بر الف متوقف است و الف بر ج و اين دور است به هر حال در دور توقف طرفينى است .\r\nقوله : و اجيب عنه تارة . . . : صاحب جواهر به تقرير دور جامع المقاصد سه اشكال كرده :\r\nالف : اشكال نقضى : شما اشتراط بيع به غير بايع را در ضمن عقد تجويز مىكنيد در حالى كه آن‌جا هم اشكال دور هست زيرا انتقال مبيع به مشترى موقوف است بر حصول شرط . . . .\r\nب : جواب حلّى : انتقال ملك به مشترى موقوف بر تحقق و حصول شرط نيست ، بدون وفاى به شرط هم مشترى مالك شد آرى لزوم ملكيت موقوف بر حصول شرط است يعنى اگر به شرطش وفا كرد ملك او لازم هم مىشود ولو يك لحظه ولى اگر وفا نكند ملك او متزلزل است و مشروطله يا بايع اوّلى حق دارد معامله را فسخ كند پس حصول شرط متوقف بر انتقال ملك هست ولى انتقال ملك وابسته به وفاى به شرط نيست و بدون آن هم مشترى مالك مىشود آرى لزوم ملك متوقف بر حصول شرط است .\r\nج : اگر شرط كند كه دوباره به خودم بفروشى آن هم قبل از اجل و مدت بيع اوّل باشد مستلزم دور است ولى اگر شرط كند كه پس از حلول اجل بيع اول ( كه نسيه فروخته بود ) به من بفروشى اين عيبى ندارد و معقول است زيرا به محض اين كه مدت سرآمد مشترى مالك حتمى و جزمى شد و ملك خودش را به بايع اول مىفروشد و مالكيت او ميان بيع اول و دوم متخلل و فاصله شده و مستلزم دور نيست . « 2 »\r\nقوله : و مبنى هذين الجوابين . . . : مرحوم شيخ از هر سه ايراد صاحب جواهر جواب داده‌اند : امّا از اشكال نقضى : در ضمن نقل اشكال اول صاحب جواهر فرموده‌اند : خود علّامه متوجه اين اشكال نقضى بودند و لذا با عبارت « لايقال . . . لانّا نقول . . . » جواب دادند و ديديد كه ما به باب رهن\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 204 .\r\n( 2 ) . جواهر الكلام ، ج 23 ، ص 110 .\r\n","page_name":" 509 ","page_number":509},
  {"content":"\r\n\r\nنقض كرديم پس اشكال نقضى جواهر وارد نيست و قياس بيع به ديگرى ، به باب بيع به خود بايع نادرست است و باز دانستى كه خود علامه متوجه اين اشكال نقضى هم بود و در تذكره به آن اعتراف كرد . . . و در نهايت به باب وقف بر بايع نقض كرديم .\r\nوامّا از جواب دوّم و سوم جواهر : مبناى هر دو جواب همان مطلبى است كه علّامه به صورت اعتراض بر خودش تحت عنوان « لايقال . . . » ذكر كرد و با عبارت « لانا نقول . . . » پاسخ داد و خلاصه‌اش اين بود كه شرط بايد فى نفسه و با قطع‌نظر از بيعى كه در ضمن آن شرط مىآيد ، صحيح و معقول و ممكن باشد و ممكن نيست صحت و معقوليت شرط ، متوقف بر صحت بيع باشد و در اين جهت لافرق بين اشتراط بيع قبل از حلول اجل يا بعد از آن ، پس تفصيل صاحب جواهر در جواب سوم ناتمام است زيرا بيع چيزى به مالك خودش مطلقاً معقول نيست چه قبل از حلول اجل يا پس از آن ( و نيز لافرق بين اين كه شرط صحت باشد يا شرط لزوم پس جواب دوّم جواهر هم ناتمام است . ) و بيع به مالك اصلى مطلقاً معقول نيست و تفصيل مزبور ناتمام است .\r\nاين‌ها در فرضى است كه هنوز بر ملك مالك اصلى باقى است بخواهد دوباره به خود او بفروشد كه مطلقاً معقول نشد و اگر منظور صاحب جواهر فرضى باشد كه از ملك مالك اصلى خارج شده و دوباره به او مىفروشد ، باز فرقى ميان قبل از حلول اجل و بعد از آن نيست و باز هم تفصيل ايشان و اعتراضشان به ايراد دور ناتمام است .\r\nپس عمده ايراد دور همان ايراد نقضى به باب رهن و باب وقف بر بايع است و اشكال‌هاى ديگر مهم نيست .\r\n2 . قوله : و استدل عليه ايضاً : دليل دومى كه براى حكم در مستثنا ( عدم جواز در فرض شرط ضمن عقد كه دوباره به خود بايع بفروشد ) استدلالى است كه شهيد اول در غاية المراد دارد و آن نبود قصد جدّى به بيع است زيرا وقتى فروشنده متاعى را مىفروشد و ضمن بيع شرط مىكند كه دوباره به خودم بفروشى در حقيقت قصد اخراج از ملك ندارد و عقد هم كه تابع قصد است و از شروط صحت معامله ، قصد متعاقدين به مضمون عقد يعنى نقل و انتقال و تمليك و تملّك است و چون قصد نيست از اين جهت بيع با شرط كذائى باطل است .\r\nمرحوم شهيد اين استدلال را از استدلال علامه به‌دور بهتر دانسته و از اشكال دور دو جواب داده ( منظور جواب اول و دوم از سه جوابى است كه قبلًا از جواهر نقل كرديم . ) داده و لذا اين دليل را بهتر دانسته در پايان هم فرموده : از نظر دليل و قاعده بيع به شرط كذائى باطل است آرى اگر اجماعى بر جواز باشد ما تسليم هستيم و بحثى نداريم . « 1 »\r\n\r\n\r\n","description":"","footnote":"\r\n( 1 ) . غاية المراد ، ج 2 ، ص 78 .\r\n","page_name":" 510 ","page_number":510},
  {"content":"\r\n\r\nقوله : و ردّ عليه المحقق و الشهيد . . . : هم محقق ثانى و هم شهيد ثانى استدلال شهيد اول را رد كرده‌اند به اين دليل كه قصد نقل و انتقال در بيع اول هست نه اين‌كه نباشد چون اصل بيع و نقل متوقف بر قصد است و بهترين دليل وجود قصد ، اين است كه اگر طرفين معامله كنند و در متن عقد شرط نكنند كه دوباره به خودم بفروشى ولى در نيت آن‌ها اين باشد كه دوباره بفروشد ، طبق بيان شهيد اول بايد اين معامله باطل باشد چون استدلال ايشان در اين‌جا هم جارى است ، در حالى كه فقهاء به اتفاق كلمه فتوا به صحت اين بيع داده‌اند ، پس معلوم مىشود قصد نقل وجود دارد و روى وجود قصد ، حكم به صحت كرده‌اند نه اين كه تعبد خاص و به دليل اجماع باشد . پس اگر دليلى هست همان دليل دور است نه استدلال شهيد اوّل . « 1 »\r\n3 . قوله : و استدل عليه فى الحدائق : صاحب حدائق « 2 » براى حكم مذكور در مستثنا دليل سومى آورده و آن استدلال به روايت حسين بن منذر است كه وقتى از امام پرسيد : شخصى به ديگرى مىگويد : فلان متاع را براى من خريدارى كن يعنى برو معامله كن سپس من از تو خريدارى مىكنم . . . حضرت فرمود :\r\nاگر مشترى كه از تو خريده مختار است كه دوباره به تو بفروشد يا نفروشد ، تو نيز مختارى كه اگر خواستى دوباره متاعى را كه به او فروخته‌اى از او خريدارى كنى يا نكنى و الزام و اجبارى نيست اشكال ندارد . « 3 »\r\nكيفيت استدلال : مراد از خيار « هو بالخيار . . . و انت بالخيار . . . » خيار فسخ نيست بلكه اختيار عرفى است در مقابل اشتراط و التزام ، يعنى اگر الزام و التزامى نيست و طرف خود را ملزم به بيع دوباره نمىبيند و ديگرى هم خود را ملتزم به شراء دوم نمىداند بلكه مختار و آزاد است و مع‌ذلك معامله مىكنند ، اشكالى ندارد . مفهوم شرط كلام اين است كه اگر هر دو يا يكى از متعاقدين خود را مختار نمىداند بلكه چون در ضمن عقد اول شرط كرده‌اند خود را ملزم مىدانند و ناچار معامله مىكنند اين اشكال دارد .\r\nحال اشكال داشتن كه از مفهوم كلام برمىآيد يا مستقيماً به بيع اول برمىگردد و بيع با اين شرط از اول اشكال داشته ، در اين صورت مطلوب ما ثابت مىشود كه چنين بيعى باطل است و يا به معاملهء دوم برمىگردد و او اشكال دارد كه آن هم منشأ بطلانش جز بيع اوّل نيست زيرا اگر بيع اول صحيح بود با شرط ضمنى آن كه بيع دوباره به بايع اول باشد ، نبايد بيع ثانى اشكال داشت و به قول مفهوم روايت « فيه بأس » بود بلكه بايد آن هم صحيح باشد ( چون صدر من اهله و وقع فى محلّه ) و بلكه بايد لازم هم باشد كه طرفين حق‌الخيار هم نداشته باشند چون ضمن عقد صحيح اول آن را شرط كرده‌اند و وفا به شرط لازم است پس حتى حق فسخ هم نبايد داشته باشند . پس\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 204 ؛ مسالك ، ج 3 ، ص 225 .\r\n( 2 ) . حدائق ، ج 19 ، ص 128 - 129 .\r\n( 3 ) . وسائل الشيعه ، ج 12 ، ص 370 ، باب 5 ، ح 4 .\r\n","page_name":" 511 ","page_number":511},
  {"content":"\r\n\r\n« فيه بأس » چه به بيع اول برگردد و چه به بيع دوم مطلوب ما را ثابت مىكنند كه معامله به شرط اين كه دوباره مشترى به بايع بفروشد ، صحيح نيست و باطل است .\r\nقوله : و قد يردّ دلالتها . . . : صاحب جواهر به سه بيان از استدلال صاحب حدايق جواب داده و در واقع سه ايراد بر استدلال او به روايت ابن منذر گرفته است :\r\nالف : مفهوم روايت عبارت است از « فيه بأس » و باس حداكثر بر حرمت دلالت مىكند نه بر بطلان كه مدعاى شما است . پس اين حديث دليل بر بطلان بيع به شرط كذائى نيست . « 1 »\r\nمرحوم شيخ در پاسخ صاحب جواهر مىفرمايد : « و فيه ما لايخفى » يعنى ايراد وارد نيست زيرا سياق كلام نشان مىدهد كه سؤال سائل و جواب امام از اصل صحت و بطلان اين معامله است نه از صرف حكم تكليفى حرمت .\r\nب : روايت مشتمل بر مطلبى است كه احدى به آن قائل نيست و فتوا نداده و آن اين كه علاوه بر اين كه مىگويد : مشترى مختار باشد كه دوباره بفروشد يعنى بايع با او شرط نكند و او را ملزم نكند ، مىگويد :\r\nاگر بايع هم مختار باشد كه دوباره خريدارى كند يعنى مشترى با او شرط نكند و او را ملزم نكند ، كه روايت مشتمل است بر عدم اشتراط مشترى شراء را بر بايع و اگر او هم شرط كند اشكال دارد در حالى كه احدى اين را نگفته . « 2 »\r\nشيخ اعظم در جواب مىفرمايد : اتفاقاً هر كسى كه اشتراط بايع را اشكال مىكند و مىگويد شرط صحت معاملهء دوم اين است كه بايع با مشترى شرط نكند كه دوباره به خودم بفروشى ، همان كسان اشتراط مشترى را هم اشكال مىكنند و مىگويند شرط صحت معامله اين است كه مشترى هم با بايع شرط نكند كه دوباره از خودم خريدارى كنى زيرا هر دو مسأله از يك وادى هستند و حكم واحد دارند ، پس ادّعاى صاحب جواهر كه هيچ‌كس اين را نگفته ناتمام است .\r\nبلكه مرحوم شهيد اول در غاية المراد مسئله را با عنوان « من باع شيئاً به شرط ان يبيع . . . » نياورده كه مال اشتراط بايع باشد بلكه با عنوان « الاشتراء به شرط الاشتراء » يا « من اشترى شيئاً به شرط ان يشترى منه البايع . . . » آورده است كه همان صورتى است كه صاحب جواهر منكر شد و فرمود احدى قائل نشده است و اين عنوان دليل آن است كه قائل دارد . « 3 »\r\nج : قوله : و قد يردّ ايضاً : ايراد سوم صاحب جواهر اين است كه : از روايت استفاده مىشود كه حق ندارند چنين شرطى كنند امّا اگر شرط كردند لازم مىشود و اختيار از مشروط عليه ( بايع باشد يا مشترى ) سلب مىشود و بايد به شرطش وفا كند و دوباره مشترى بفروشد يا دوباره بايع خريدارى كند ، اگرچه با اين شرط بيع دوّم يا دومى با اوّلى هر دو حرام مىشوند ولى باطل\r\n\r\n\r\n","description":"","footnote":"\r\n( 1 ) . جواهر الكلام ، ج 23 ، ص 111 .\r\n( 2 ) . همان .\r\n( 3 ) . غاية المراد ، ج 2 ، ص 78 .\r\n","page_name":" 512 ","page_number":512},
  {"content":"\r\n\r\nنمىشوند بلكه هر دو صحيح مىباشند و حاصل كلام روايت اين است كه شرط اشتراء دوباره يا بيع دوباره حرام است ( تكليفاً » اگرچه با ارتكاب اين حرام و شرط كردن ، بايد ملتزم شود و پاى شرطش باشد و اين حداكثر حرمت تكليفى را مىرساند و اين امرى كه به نفس اشتراط حرام مىشود غير از اشتراط امر حرام و خلاف شرع است كه هم خودش فاسد است و هم معامله را فاسد مىكند ، ولى اين شرط اگرچه حرام است امّا مفسد بيع نيست پس وجهى ندارد كه مشهور حكم به فساد بيع با شرط كذائى مىكنند . « 1 »\r\nشيخ در جواب مىفرمايد : اتفاقاً حرمتى كه از مفهوم روايت « فيه بأس » استفاده مىشود حرمت تكليفى نيست و فقط حرمت وضعى يعنى فساد و بطلان است و فساد بيع با صحت و لزوم شرط ضمنى ، نمىسازد زيرا معنى ندارد كه بيع فاسد باشد ولى شرط ضمنى صحيح و لازم باشد كه فرع زائد بر اصل مىشود .\r\nقوله : نعم يمكن ان يقال بعد ظهور : تاكنون اصرار داشتيم كه فساد و بطلانى كه از روايت ابن منذر استفاده مىشود يا مستقيماً به بيع اول برمىگردد و منظور اين است كه آن بيع با شرط ضمنى فاسد است پس قهراً بيع دوم هم باطل مىشود و يا به بيع ثانى برمىگردد و بر فساد آن دلالت دارد ولى منشأ فسادش همان بطلان بيع اول است و به هر حال بيع اوّل ( بيع به شرط كذا ) باطل است . حال مىخواهيم بگوييم :\r\nتنها بيع دوّم اشكال دارد و ربطى به بيع اوّل ندارد .\r\nبيان مطلب : ظهور روايت اين است كه در مقام بيان صحت و بطلان معاملهء دوّمى است پس از فراغ از صحت معاملهء اوّل ، يعنى اصل معامله با شرط صحيح است و در آن بحثى نيست و كلام در معاملهء دوّمى است ، اتفاقاً دنبالهء روايت كه سخن اهل مسجد را نقل مىكند كه آن‌ها مىگفتند اگر بلافاصله برگردد و به بايع اولى بفروشد اشكال دارد و اگر با چند ماه تأخير باشد اشكالى ندارد و امام عليه السلام مىفرمود : فرقى ندارد . . . ، شاهد خوبى است است كه كلام در بيع دوّم است .\r\nحال كه اين معنى روشن شد و دعوا در معاملهء دوم شد مىگوييم : منظور امام عليه السلام از اين كه فرمود :\r\n« ان كان هو بالخيار . . . »\r\nاين است كه اگر معاملهء دوّم از روى اختيار و رضا و طيب نفس باشد اشكالى ندارد و اگر بدون اين‌ها باشد و از باب اين باشد كه چون در ضمن عقد اول شرط شده خود را ملزم مىداند و اين بيع را انجام مىدهد ولو طيب نفس ندارد و خيال مىكند مجبور است و اختيار از او سلب شده ، البته چنين معامله‌اى فاسد است و منشأ فسادش بطلان بيع اول نيست بلكه نبود طيب نفس و تراضى است كه قرآن و حديث روى آن تكيه دارند و دلالت مىكنند كه هر معامله و تجارتى بايد همراه با تراضى و طيب نفس باشد . پس معاملهء اول صحيح است .\r\n\r\n\r\n","description":"","footnote":"\r\n( 1 ) . جواهر الكلام ، ج 23 ، ص 111 .\r\n","page_name":" 513 ","page_number":513},
  {"content":"\r\n\r\nوامّا اين كه شرط ضمنى ، التزام ندارد و الزام‌آور نيست و بر طرف واجب نيست به آن ملتزم باشد يا به‌خاطر اين است كه در متن عقد دوّم ذكر نشده و صرفاً قبل از معاملهء اوّل مقاوله و گفتگوئى صورت گرفته است و كراراً ذكر كرديم كه شرطى كه در متن عقد نيايد وجوب وفا ندارد . و يا به‌خاطر اين است كه خود شرط كذائى فاسد و باطل است و طبعاً وجوب وفا ندارد ، ولى ربطى به اصل بيع ندارد و بيع اول صحيح است و شرايط را دارد كه طيب نفس و . . . باشد و مذهب بسيارى از قدما اين بوده كه شرط فاسد مفسد عقد نيست ، پس عدم وجوب وفا به‌خاطر يكى از اين دو امر است نه اين كه به‌خاطر فساد عقد اولى باشد و منشأش بطلان اصل معامله باشد كه حتى با طيب نفس هم باطل باشد كه اين احتمال درست نيست زيرا چند سطر قبل دانستى كه روايت ابن منذر كارى با بيع اول ندارد و پس از فراغ از صحت آن ، در صحت و فساد بيع ثانى بحث دارد پس اگر امام فرمود اين شرط لزوم وفا ندارد منشأش فساد بيع اول نيست بلكه يكى از دو امرى است كه ذكر شد .\r\nنتيجه اين كه تا قبل از فراز « نعم يمكن ان يقال . . . » اصرار داشتيم كه بيع اولى هم باطل است ولى از اين‌جا به بعد اصرار داريم كه بيع نخست يا طيب نفس بوده و صحيح است آرى شرط ضمن آن لزوم وفا ندارد و فاسد است . . . .\r\nقوله : وامّا رواية على بن جعفر فهى اظهر : از جمله روايات بيع به شرط كذا ، روايت على بن جعفر از امام هفتم عليه السلام بود كه مىفرمود :\r\n« سألته عن رجل له على آخر تمرا و شعير او حنطه أياخذ قيمتها دراهم ؟ قال اذا قومّها دراهم فسد ، لانّ الاصل الذى يشترى به دراهم ، فلا يصلح دراهم بدراهم . » « 1 »\r\nشيخ مىفرمايد : اين روايت از جهت اختصاص حكم بطلان به معاملهء دوم نه اولى ، حتى از روايت ابن منذر هم روشن‌تر است و نيازى به تأمل ندارد ، باز بايد بگوييم : منشأ بطلان معاملهء دوم ، بطلان اولى نيست بلكه به‌خاطر اين است كه طيب نفس ندارد ، و شرط مذكور هم كه وجوب وفا ندارد يا به‌خاطر اين است كه در متن عقد ذكر نشده و لذا فاسد و لغو است و يا به‌خاطر اين است كه بر فرض هم ذكر شده باشد و فاسد باشد ولى فساد شرط موجب فساد عقد نيست ، خلاصهء كلام اگر در دو روايت ابن منذر و على ابن جعفر حكم به فساد عقد ثانى شده ، منشأش فساد عقد اول نيست چون ديديم كه از هر دو روايت استفاده مىشد كه بيع اول صحيح است و پس از فراغ از صحت آن در مورد بيع ثانى بحث ندارد ، پس منشأ فساد دومى اين است كه طيب نفس ندارد و طرف خود را ملزم مىداند . . . .\r\nقوله : ثم انه قال فى المسالك . . . : شهيد ثانى در مسالك فرموده : اگر طرفين امرى را قبل از عقد\r\n\r\n\r\n","description":"","footnote":"\r\n( 1 ) . وسائل الشيعه ، ج 13 ، ص 71 ، باب 11 ، ح 12 .\r\n","page_name":" 514 ","page_number":514},
  {"content":"\r\n\r\n( بيع دوم ) شرط كنند و تنها در نيت نباشد بلكه به زبان بياورند اگر چنان‌چه مىدانستند كه شرط قبل از عقد شرعاً حكمى ندارد و مع‌ذلك ذكر كردند اين شرط وجودش كالعدم است و اثر ندارد و گرنه عقد به سبب شرط ، فاسد و باطل مىشود و مثل آن است كه در متن عقد بياورند ، دليل بطلان هم اين است كه آن دو بدون شرط اقدام نكرده‌اند و با شرط راضى شده‌اند و شرط هم كه فاسد و باطل شده پس بيع فاسد است ( تعدد مطلوب نيست بلكه وحدت مطلوب است ) . « 1 »\r\nمرحوم شيخ مىفرمايد : ما در همان فرض اول كلام شهيد هم قبول نداريم كه وجود شرط مثل عدمش باشد زيرا علم ان دو به فساد شرط يك مطلب است و اقدام آن دو بر معامله با اين شرط مطلبى ديگر است و آن علم موجب نمىشود كه اين اقدام نباشد و لذا علىالقاعده در فرض علم هم بايد شما حكم به بطلان كنيد .\r\nو لذا خود شيخ مىفرمايد : بهتر اين است كه مسأله را مبتنى كنيم بر اين كه شرط متقدم تأثير دارد و عقد به آن ، مشروط و مرتبط مىشود يا نه ؟ اگر تأثير دارد پس بيع باطل است و اگر تأثير ندارد پس صحيح است و مشهور بين فقهاء اين است كه شرط متقدم تأثير ندارد . مگر كسى فرق بگذارد ميان شرط صحيح و شرط فاسد و بگويد : شرط متقدم اگر شرط صحيح باشد مؤثر نيست و عقد به آن مقيد نمىشود و اگر شرط فاسد باشد تأثير دارد و موجب بطلان معاملهء بعدى است . ولى وجه اين تفصيل براى ما روشن نيست بلكه از برخى از معاصرين عكس مطلب حكايت شده است و به هر حال مطلب را قبلًا در امر سوم از امورى كه در رابطه با شرط فاسد بود آورديم و توضيح داديم و در اين‌جا نيازى به ذكر نداريم .\r\n\r\n\r\n","description":"","footnote":"\r\n( 1 ) . مسالك الافهام ، ج 3 ، ص 224 .\r\n","page_name":" 515 ","page_number":515},
  {"content":"\r\n\r\n\r\nمبحث قبض ثمن و مثمن\r\nآخرين مطلب در بخش خيارات مكاسب ( كه جزء خيارات نيست ولى جزئ مطالب درسى حوزه‌هاى علميه است و اين بخش را نيز مورد درس و بحث قرار مىدهند و ما نيز از آن‌ها پيروى نموده به تقرير اين بخش اقدام كرديم . ) پيرامون قبض ( ثمن يا مثمن ) و احكام است و در قدم نخست معناى لغوى قبض را عنوان مىكنند سپس پيرامون بيان ماهيت قبض ( معناى اصطلاحى آن و نحوهء قبض به تناسب اموال گوناگون ) و بيان وجوب قبض و اقباض و بيان احكام شرعى آن ، در نه مسأله بحث مىكنند كه يك مسأله راجع‌به ماهيت قبض ، و سه مسأله در رابطه با وجوب قبض ، و پنج مسألهء ديگر راجع‌به احكام قبض است كه پس از قبض و اقباض چه احكامى بر آن عارض مىشود و با بيان اين مسائل تقريرات ما به فضل الهى پايان مىپذيرد .\r\nاما معناى لغوى قبض : عبارات اهل لغت در اين رابطه مختلف است ، برخى گفته‌اند قبض به معناى اخذ و گرفتن است و هيچ قيدى براى آن نياورده‌اند « 1 » و برخى گفته‌اند : قبض به معناى اخذ و گرفتن با دست است كه از جهتى قيد دارد كه با دست باشد ولى از جهتى اطلاق دارد كه به تمام دست باشد يا به سر انگشتان يا به بعضى انگشتان « 2 » و برخى گفته‌اند : قبض به معناى گرفتن چيزى با تمام كف دست است « 3 » ( و از ميان سه معناى مذكور سوّمى قدر متيقن است . )\r\n\r\nمسألهء يك : ماهيت قبض و چگونگى آن\r\nدر مورد اموال غيرمنقول ( منزل ، باغ ، مزرعه و . . . ) همهء فقهاء متفق هستند بر اين كه حقيقت قبض همان تخليه و رفع يد و رفع مانع است يعنى فروشنده دست از ملك و زمين بردارد و راه را براى تسلّط و استفادهء مشترى هموار كند و بيش از اين لازم نيست . ولى در مورد اموال منقول ( ماشين ، حيوان ، فرش ، كتاب و . . . ) كه قابل نقل و انتقال و جابه‌جائى است ، فقهاء اختلاف‌نظر دارند كه حقيقت قبض در اين‌ها چگونه است ؟ مرحوم شيخ در مكاسب در اين رابطه هشت قول از فقهاى عظام نقل مىكنند كه عبارتند از :\r\n1 . قبض در اموال منقول هم به معناى تخليه و رفع يد است ( مثل اموال غيرمنقول ) محقق در شرايع به اين معنى تصريح نموده ( و فرموده : « القبض التخلية مطلقاً سواء كان المبيع ممّا لاينقل كالعقار او مما ينقل و يحوّل كالثوب و الجوهر و الدرهم . » ) « 4 » همين قول از شاگرد محقق مرحوم كاشف\r\n\r\n\r\n","description":"","footnote":"\r\n( 1 ) . صحاح اللغة ، ج 3 ، ص 1100 .\r\n( 2 ) . القاموس المحيط ، ج 2 ، ص 341 .\r\n( 3 ) . مجمع‌البحرين ، ج 4 ، ص 225 .\r\n( 4 ) . شرايع الاسلام ، ج 2 ، ص 29 .\r\n","page_name":" 516 ","page_number":516},
  {"content":"\r\n\r\nالرموز هم حكايت شده « 1 » و فخرالدين در ايضاح به برخى از منقدمين از اصحاب نسبت داده است « 2 » و فاضل مقداد هم در تنقيح اين قول را به شيخ طوسى در مبسوط نسبت داده است . « 3 » پس عده‌اى از فقهاء طرفدار اين معنى هستند .\r\n2 . در اموال منقول ( كه بايد نقل و انتقال داده شود : مثل حيوان ، ماشين و . . . ) قبض به معناى نقل و انتقال است و در امورى كه مكيل يا موزون هستند يعنى به كيل يا وزن معامله مىشوند ، قبض عبارت است از كيل يا وزن ( و اگر اين امر اتفاق افتاد قبض شرعى طبق اين قول محقق شده و احكام آن بار مىشود . )\r\n3 . شهيد اول در دروس فرموده : حقيقت قبض در حيوانات ( عبيد و اماء ، انعام ثلاثه و . . . ) عبارت است از نقل و انتقال آن ( كه مشترى از بايع بگيرد و به منزل خودش ببرد ) و در معتبر ( اشياء سنجيدنى ، چيزهايى كه براى رفع جهالت نياز به اعتبار و سنجش و ملاحظه خاص دارند ) حقيقت قبض به كيل و پيمانه كردن يا وزن نمودن يا شمردن ( در مكيل و موزون و معدود ) و يا باز هم نقل و انتقال اين‌ها است ، ( نكته : كلمهء « او » براى تنويع است و منظور اين است كه در مكيل و موزون و معذود و مخيّر است در قبض ، بين كيل و وزن كردن ولو از جايى به جايى منتقل نكند ، يا منتقل كردن ولو و زن و كيل نباشد و به صورت گزاف از بايع بگيرد و به انبار غلّهء خودش منتقل كند . و در مثل پارچه حقيقت قبض عبارت است از گذاشتن آن در دست مشترى . « 4 »\r\n4 . ابن زهره در غنية « 5 » و شيخ طوسى در خلاف « 6 » و ابن ادريس در سرائر « 7 » و شهيد اول در متن لمعه « 8 » فرموده‌اند : حقيقت قبض در همهء اموال منقول ( مكيل يا موزون و . . . ) عبارت است از تحويل و نقل از جائى به جاى ديگر است ( چه با كيل و وزن و اعتبار خاص و چه بدون اين كار . )\r\n5 . شيخ طوسى در مبسوط فرموده : مال منقول اگر از قبيل جواهرات و درهم و دينار ( طلا و نقره ) باشد و هرآن‌چه كه معمولًا مشترى با دست آن را تناول و اخذ مىكند ( پارچه مثلًا ) در اين‌ها قبض همان گرفتن با دست است و اگر از قيبل حيوانات باشد مثل عبد و امه و بهائم ( چهارپايان ) حقيقت قبض در بهائم به اين است كه آن را از بايع تحويل بگيرد و به مكان ديگر ببرد و در عبد به اين است كه آن را در جاى ديگر اسكان دهد و اگر از امورى است كه به گزاف خريدارى مىشود ( مثل پشتهء هيزم كه بدون وزن و كيل و . . . معامله مىشود . ) حقيقت قبض اين است كه آن را از جايى كه هست ( و معامله در آن‌جا انجام شده ) به جاى ديگر منتقل كنند ، و اگر از امورى است كه\r\n\r\n\r\n","description":"","footnote":"\r\n( 1 ) . كشف الرموز ، ج 1 ، ص 471 .\r\n( 2 ) . ايضاح الفوائد ، ج 1 ، ص 506 .\r\n( 3 ) . التنقيح الرافع ، ج 2 ، ص 65 .\r\n( 4 ) . الدروس ، ج 3 ، ص 213 .\r\n( 5 ) . الغنيه ، ص 229 .\r\n( 6 ) . الخلاف ، ج 3 ، ص 98 .\r\n( 7 ) . السرائر ، ج 2 ، ص 369 .\r\n( 8 ) . اللمعة الدمشقيه ، ص 1132 .\r\n","page_name":" 517 ","page_number":517},
  {"content":"\r\n\r\nبه كيل و وزن خريدارى مىشود و اين‌گونه خريده است ، حقيقت قبض آن به كيل نمودن است « 1 » و ابن حمزه در وسيله اين را اضافه كرده كه در اموال موزون ، قبض به وزن كردن و در معدود به شمردن است . « 2 »\r\nقوله : و نُسب عباره الشرايع : محقق اول در شرايع ذيل عبارتى كه در قول اول از ايشان آورديم ، اين جمله را دارند كه : « و قيل فيما ينقل القبض باليد و الكيل فيما يكال و الانتقال به فى الحيوان » مرحوم شيخ انصارى اين جمله را در مكاسب نياورده ولى در اين فراز اشاره دارند كه اين سخن محقق در شرايع كه به فرمايش شيخ طوسى در مبسوط برمىگردد ، به مشهور فقهاء نسبت داده شده است . ( پس تنها قول مبسوط نيست بلكه ديگران هم قائلند . )\r\n6 . عده‌اى فرموده‌اند : قبض عبارت است از استقلال و استيلاء ( مستولى شدن و مسلط شدن و در اختيار گرفتن ) مال منقول است به سبب دست ( كنايه از در اختيار گرفتن است ) اين قول از محقق اردبيلى « 3 » و صاحب كفايه « 4 » نقل شده و شهيد ثانى در مسالك « 5 » به پيروى از محقق ثانى در جامع المقاصد « 6 » به آن اعتراف كرده و استناد كرده به شهادت عرف ( عرفاً اگر استيلاء باليد باشد قبض صدق مىكند . ) منتها شهيد ثانى باب اموال مكيل و موزون را استثناء كرده و در آن‌ها قبض را به كيل و وزن دانسته نه به استيلاء ، و استناد كرده به روايت صحيح ( صحيح معاوية بن وهب ) « 7 » كه خواهد آمد . مرحوم شيخ اين استدلال را قبول ندارند و به زودى بيان خواهيم كرد .\r\n7 . علامه در مختلف فرموده : اگر مبيع از اموال منقول است ( جابه‌جا شدن و تحويل و نقل ) قبض آن يا به نقل و تحويل از مكانى به جاى ديگر است و يا به گرفتن با دست است ، و اگر از اموال مكيل يا موزون است قبض آن يا به نقل و تحويل است و يا به كيل كردن و وزن كردن ( ولو با دست نگيرد و به‌جاى ديگر هم نبرد . ) « 8 »\r\n8 . حقيقت قبض عبارت است از تخليه و رفع يد كردن مطلقاً ( نسبت به هر متاعى ، منقول و غير منقول ) منتها فرق قول هشتم با قول اوّل در اين است كه قول اوّل تخليه به نحو مطلق و نسبت به همهء احكام بود ولى در اين قول تخليه نسبت به بعضى از احكام است و آن انتقال ضمانت به مشترى است كه از احكام قبض اين است كه پس از قبض اگر مبيع تلف شد مشترى ضامن است ، نسبت به اين حكم تخليه كافى است . ولى نسبت به حكم ديگر كه « لاتبع ما ليس عندك » باشد يعنى چيزى را كه قبض نكرده‌اى حق ندارى بفروشى ، نسبت به اين تخليه كافى نيست و كيل يا وزن يا نقل به مكان ديگر ، يا گرفتن با دست و . . .\r\nلازم است .\r\n\r\n\r\n","description":"","footnote":"\r\n( 1 ) . المبسوط ، ج 2 ، ص 120 .\r\n( 2 ) . الوسيلة ، ص 252 .\r\n( 3 ) . مجمع الفائدة ، ج 8 ، ص 512 .\r\n( 4 ) . كفايةالاحكام ، ص 96 .\r\n( 5 ) . المسالك ، ج 3 ، ص 239 .\r\n( 6 ) . جامع المقاصد ، ج 4 ، ص 391 .\r\n( 7 ) .\r\n( 8 ) . المختلف ، ج 5 ، ص 279 .\r\n","page_name":" 518 ","page_number":518},
  {"content":"\r\n\r\nمرحوم شهيد اول در دروس فرموده : اين قول هم اشكال ندارد . ( متن كلام شهيد اين است : « و قيل التخليه مطلقاً و لابأس به فى نقل الضمان لا فى زوال التحريم او الكراهيّه عن البيع قبل القبض . » ) « 1 »\r\nقوله : اقول : لاشك ان القبض للمبيع : از اين‌جا مقدمه‌چينى مىكنند تا نظر خود را در حقيقت قبض بيان كنند : برخى كارها فعل قابض و گيرندهء مبيع است كه مشترى باشد و فعل مشترك نيست و آن عبارت است از قبض و گرفتن مبيع ، برخى كارها فعل بايع و به قبض‌دهندهء مبيع است و ربطى به مشترى ندارد و فعل مشترك نيست و آن عبارت است اقباض و به قبض‌دان يا تخليه و . . . ، ( و برخى كارها مشترك ميان آن دو است ) حال بر فعل بايع احكامى بار مىشود كه مشترى دخيل نيست از قبيل وجوب اقباض بر بايع و راهن البته فىالجمله ( قطع‌نظر از اين كه شرط صحت باشد يا شرط لزوم ) ، و مثل اشتراط قدرت بر تسليم كه شرط صحت معامله از سوى بايع است ، در اين كارها فقط بايع دخيل است و نياز به انجام كارى از سوى مشترى نيست . حال فعلًا بحث ما راجع به قبض است كه فعل مشترى است و مىخواهيم ببينيم حقيقت آن چيست ؟ مىفرمايد :\r\nفقهاء اتفاق‌نظر داشتند كه در اموال غيرمنقول تخليه كافى است و بدين وسيله قبض محقق مىشود ، ما مىگوييم منظور آقايان از تحقق قبض چيست ؟ اگر منظور كارى است كه به‌عهدهء بايع است كه نسبت به مبيع انجام دهد و آن كار عبارت است از هر آن‌چه وصول مبيع به مشترى بر آن چيز متوقف است و ضمناً از سوى بايع بايد انجام شود يعنى همان تسليم نمودن و اقباض يا به قبض دادن كه فقهاء فتوا به وجوب اين كار بر بايع و غاصب و راهن و . . . مىدهند و آنر ا به تخليه تفسير مىكنند كه فعل بايع است . حال اگر منظور از قبض اين معنى است بايد بدانيم كه اين قبض حقيقى ( به معناى حقيقى كلمه ) نيست حتى در اموال غيرمنقول . ( زيرا چنان‌كه دانستى قبض ، فعل مشترى است و تخليه و تسليم فعل بايع است و هرگز فعل بايع فعل مشترى نمىشود و فعلًا بحث ما در قبض مبيع است كه كار مشترى است . پس آقايان نمىتوانند قبض را به تخليه به معناى مذكور تفسير كنند . ) پس تخليه قبض حقيقى نيست ، ولو تخليه را كسى اين‌گونه تفسير كند كه عبارت است از رفع جميع موانع از سوى بايع و اذن بايع به مشترى در تصرف كردن ( نه مجرّد رفع اليد ) كه مرحوم كاشف الرموز در كتابش اين‌گونه تفسير كرده و فرموده : قبض مصدر ثلاثى مجرد است و به معناى تقبيض استعمال مىشود و حقيقت آن تخليه است كه از طرف بايع يا واهب ( هبه كننده ) به معناى تمكين در تصرف است يعنى رفع همهء موانع و اذن در تصرف دادن . « 2 » ولى بايد بدانيم كه اين هم كار بايع است و ربطى به مشترى ندارد . پس تفسير قبض به تخليه حتى در اموال غيرمنقول صحيح نيست و كار مشترى را كه قبض و گرفتن باشد ، تبيين نمىكند .\r\n\r\n\r\n","description":"","footnote":"\r\n( 1 ) . الدروس ، ج 3 ، ص 213 .\r\n( 2 ) . كشف الرموز ، ج 1 ، ص 471 .\r\n","page_name":" 519 ","page_number":519},
  {"content":"\r\n\r\nقوله : بل التحقيق انّ القبض : پس از ردّ نظريهء مشهور بلكه مورد اتفاق همه كه قبض را در غير منقول به تخليه تفسير كردند و برخى در اموال منقول هم به تخليه تفسير كردند ( قول يك و هشت ) مىفرمايد :\r\nتحقيق اين است كه قبض مطلقاً ( حتى در غيرمنقول ) عبارت است از استيلا و تسلّط مشترى بر مبيع كه معناى يد ( فلانى يد پيدا كرد يعنى بر مال مسلّط شد و مال در اختيار او قرار گرفت ) به اين محقق مىشود و غصب « بايد » متصور است ( كه عرفاً مىگويند : اين مال در تحت يد غاصب است و او ضامن است . ) و واضح است كه استيلا و يد پيدا كردن مشترى بر مبيع ، غير از تخليه و رفع يد بايع است . ( پس نظر شيخ به قول ششم از اقوال مذكور است . )\r\nآرى قبض به معناى اسيتلاء و سلطنت مشترى ، احكام خودش را دارد كه خواهد آمد و به معناى اوّل يعنى تخليه و رفع يد نمودن كه كار بايع است ، احكام خودش را دارد و آن در حقيقت احكامى است كه بر اقباض و تسليم كه هر دو بر بايع واجب مىباشند ( پس از معامله بايد مبيع را به قبض طرف بدهد و تسليم كند . ) مترتب مىشود و چون قبض به معناى استيلاى مشترى ، احكامى دارد و به معناى تخليه بايع احكامى دارد ناگزير بايد احكام قبض را كه در آينده طى چهار مسأله بيان خواهيم كرد مورد دقت و ملاحظه قرار دهيم كه آيا اين احكام بر قبض به معناى تخليه يا اقباض يا تقبيض كه فعل بايع است مترتب مىشوند ، يا بر قبض به معناى استيلا و يد پيدا كردن كه فعل مشترى است ، مترتب مىشوند ؟ !\r\n( ضمناً قبض مشترى تنها مطرح نيست ، قبض مرتهن ، متهب ، غاصب و . . . نيز مطرح است و در همه‌جا قبض به معناى استيلاء است . ) فى المثل اگر ادلّه اعتبار قبض در باب هبه ( كه تا متهب مال موهوب را قبض نكند مالك نمىشود . ) دلالت كنند بر اين كه در تملك متهب حيازت هبه از سوى متهّب ، لازم است ( حفظ و نگهدارى ) در اين جهت قطعاً مجرّد تخليه و رفع يد از سوى واهب كافى نيست و استيلاء و يد پيدا كردن متهب لازم است ( و هكذا در تحقق قبض در غصب ، استيلاء يد غاصب معتبر است . ) و شايد تفصيل شهيد اول در بيان قول هشتم كه فرق گذاشت بين حكم ضمان با ساير احكام بر همين اساس باشد كه حكم ضمان منوط به اقباض است كه فعل بايع است و اگر بايع اين كار را كرد و بعد از آن تلف شد خود مشترى ضامن است و ربطى به بايع ندارد . ولى حكم ديگر كه زوال تحريم يا كراهت بيع مبيع ، باشد منوط به فعل بايع يعنى تخليه نيست بلكه منوط به فعل مشترى است كه تا قبض نكند حق ندارد بفروشد يا بيع آن كراهت دارد .\r\nپس بايد ملاحظه كنيم و احكامى را كه بر قبض به معناى تخليه مترتب است جدا كنيم از احكام قبض به معناى استيلاء سلطنت مشترى .\r\nقوله : و كيف كان فلابدّ من مراعاة . . . : حال كه بنا شد به ادلّهء احكام قبض مراجعه كنيم ، مىگوييم : يكى از احكام قبض رفع ضمانت از بايع است ، ببينيم آيا رفع ضمان بر قبض به معناى\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nتخليه مترتب مىشود يا بر قبض به معناى استيلاء كه فعل مشترى است ؟ مىفرمايد : بستگى دارد كه مستند ما در رفع ضمان چه دليلى باشد ؟ ! اگر مستند حديث نبوى « كل مبيع تلف قبل قبضه فهو من مال بايعه » « 1 » باشد كه مفهومش اين است كه اگر مبيع پس از قبض تلف شد ضرر به مشترى مىخورد و بايع ضامن نيست . در اين حديث مفهوماً و منطوقاً روى كلمهء قبض تكيه شده و چنان كه دانستيم قبض فعل مشترى است . پس مناط در اين حديث حصول فعل از مشترى است اگر مشترى قبض ، نكرده و مستولى نشده بود و مبيع تلف شد ، بايع ضامن است و اگر قبض و استيلا آمده مشترى ضامن است .\r\nو اگر مستند روايت عقبة بن خالد باشد كه تعبير كرده به اين كه بايع ضامن است « حتى يقبضه المتاع و يخرجه من بيته » تا زمانى كه متاع را به قبض مشترى دهد و از منزلش خارج كند ، طبق اين روايت احتمال دارد كه حكم رفع ضمان ، منوط به تخليه و رفع يد باشد كه فعل بايع است .\r\n( نكته : مقتضاى مقابله بين دو شرطيه اين بود كه در اين‌جا بفرمايد : « فالمناط فيه حصول الفعل من البايع » و چنان كه در شرطيه قبل فرمودند : « فالمناط فيه حصول الفعل من المشترى » ، ولى علت اين‌كه به ضرس‌قاطع نگفتند بلكه به صورت « احتمل » آوردند اين است كه شايد « حتّى يقبض المتاع » ثلاثى مجرد باشد كه باز قبض مشترى مطرح است و شايد و بلكه به احتمال قوى به قرينه « و يخرجه من بيته » ثلاثى مزيد باشد كه فعل بايع است و شايد وجه تعبير به « احتمال » اين باشد كه در ادامه مىآيد كه اقباض و اخراج بدون قبض نيست و همواره ملازم با قبض است نه اين كه مجرد تخليه باشد . )\r\nقوله : فيمكن حمل النبوى على ما ذكر : اگر مستند روايت نبوى باشد ، قبض ملاك است كه فعل مشترى است و تخليه كافى نيست ، و اگر مدرك روايت عقبه باشد ، اقباض ملاك است كه فعل بايع است و تخليه كافى است و اين دو ظهور با هم تنافى دارند و نمىتوان به هر دو اخذ كرد و لذا براى رفع تعارض يا بايد به روايت عقبه اخذ كنيم و اقباض ملاك باشد و حديث نبوى را توجيه كرده و بر اقباض حمل كنيم و بگوييم مراد نبوى اقباض است و اگر تعبير به قبض نموده از باب اين است كه غالباً قبض مقارن با اقباض است و از هم جدا نيستند ( معمولًا همان وقت كه بايع تخليه و رفع يد مىكند و مال را در اختيار مشترى مىگذارد . مشترى هم قبض مىكند و مىگيرد و فاصله نيست . )\r\nو يا بايد به روايت نبوى اخذ كنيم و قبض مشترى ملاك باشد و اقباض در روايت عقبه را بر قبض حمل كنيم و بگوييم : مراد قبض است و اگر تعبير به اقباض نموده از باب اين است كه غالباً\r\n\r\n\r\n","description":"","footnote":"\r\n( 1 ) . مستدرك الوسائل ، ج 13 ، ص 303 ، باب 9 ، ح 1 .\r\n","page_name":" 521 ","page_number":521},
  {"content":"\r\n\r\nبه‌دنبال اقباض قبض هم مىآيد و از هم جدا نيستند ، پس هر كدام مىتواند قرينه بر توجيه ديگرى باشد و به‌خاطر همين ظهور نبوى است ( كه مناط را قبض دانست نه اقباض ) محقق ثانى در جامع المقاصد پس از نقل عبارت دروس ( قبلًا در قول هشتم آورديم و نفى بأس كردند . ) فرموده : روايت بر خلاف تفصيل شهيد دلالت دارد . « 1 »\r\nشيخ اعظم مىفرمايد : سخن محقق نيكو است اگر منظورش ظاهر حديث نبوى باشد كه قبض را ملاك دانست نه ظاهر روايت عقبه و مانند آن كه اقباض را ملاك دانست ، كه طبق اين همان تخليه كافى است ولى طبق نبوى تخليه كافى نيست مطلقاً نه نسبت به رفع ضمان از بايع و نه نسبت به حكم ديگر كه تحريم بيع يا كراهت آن بود ، آرى انصاف اين است كه فتواى شهيد اول با ظاهر روايت عقبة بن خالد سازگار است و اين فتوا قريب به واقع است . ولى طبق ظاهر نبوى فتواى شهيد ناتمام است و دليل ندارد .\r\nقوله : و ربما يخدش فيها بظهورها فى اعتبار الاخراج : گاهى به روايت عقبة بن خالد از اين جهت مناقشه مىشود كه به‌دنبال « حتى يقبض المتاع » فرمود : « و يخرجه من بيته » و اخراج از بيت را هم در رفع ضمان از بايع معتبر دانست در حالى كه به اتفاق كلمه اين امر اعتبارى ندارد و بدون آن هم از بايع رفع ضمان مىشود . پس نتوان به روايت عقبه عمل كرد .\r\nمرحوم شيخ در جواب مىفرمايد : منظور اخراج خارجى از منزل نيست تا كسى بگويد اين اعتبا رندارد بلكه اين تعبير كنايه از اخراج از تحت يد و سلطنت بايع و رفع يد او از مال است و منظور امام اين است كه وقتى مبيع از سلطنت بايع خارج شد ضمانت او هم تمام مىشود و اين تعبيرات كنايى در عرف معمول است و اگر كسى در استعمال‌هاى عرفى تأمل كند خوب مىفهمد كه مراد چيست ؟ پس از اين ناحيه اشكالى نيست .\r\nقوله : و لكنّ الجمود على حقيقة اللفظ : بر فرض به حكم روايت عقبه ، اقباض ملاك باشد ولى جمود بر حقيقت لفظ اخراج ، خودش دلالت مىكند بر اين كه مجرد تخليه كافى نيست و وصول مبيع به‌دست مشترى شرط و معتبر است ، بيان مطلب : اخراج و اقباض اگر چه ابتداءً و مستقيماً كار بايع است ولى صدق آن‌ها بر فعل بايع نيازمند فعل غير بايع هم هست چون اقباض يعنى به قبض دادن و اين بدون قبض و گرفتن ، معقول نيست پس اقباض هم ملاك باشد باز در كنارش قبض هست و در واقع تعارضى بين دو روايت نيست .\r\nمگر كسى بگويد : معناى حقيقى اقباض ملاك نيست بلكه منظور فعل بايع است چه فعل مشترى به دنبالش باشد يا نه ، همين كه فعل بايع محقق شد رفع ضمان مىشود و بايع ضامن نيست\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 392 .\r\n","page_name":" 522 ","page_number":522},
  {"content":"\r\n\r\nمنتهى تعبير ديگرى نبوده و ناچار از واژهء اقباض استفاده شده ، بنابراين تعارض هست و ظاهر نبوى با ظاهر روايت عقبه منافى است و ناچار بايد يكى را بر ديگرى حمل كنيم كه قبلًا ذكر شد .\r\nقوله : و ما ذكره الشهيد . . . : فتواى شهيد كه ملاك را تخليه دانست و فرمود : به مجرد تخليه رفع ضمان مىشود و بايع ضامن نيست ، از برخى عبارات علامه در تذكره « 1 » هم استفاده مىشود آن‌جا كه فرموده : اگر بايع متاع را نزد مشترى حاضر كرد و مشترى به او گفت : همين‌جا بگذار ، كار تمام است و قبض حاصل مىشود و بايع ضامن نيست زيرا قول مشترى كه گفت : همين‌جا بگذار ، در حكم تو كيل در وضع و نهادن است يعنى تو وكيلى كه مال مرا همين‌جا بگذارى و معلوم است كه با كار وكيل قبض حاصل شده و بايع ضامن نيست ، امّا اگر مشترى چيزى نگفت يا گفت : من الان تحويل نمىگيرم ، باز به محض احضار بايع و آوردن متاع نزد مشترى ، قبض حاصل شد چون تسليم از سوى بايع آمد ( اين فراز شاهد است كه تخليه و رفع يد كافى است . ) سپس علامه اضافه كرده :\r\nدر باب غصب هم اگر غاصب عين مغضوبه به را نزد مالك اصلى گذاشت كفايت مىكند و ذمهء غاصب آزاد مىشود ( و از اين پس ضامن نيست ولو مالك اصلى نگيرد . يعنى تخليه و رفع يد كافى است . )\r\nقوله : و ظاهره ان المراد : شيخ مىفرمايد : ظاهر كلام علامه از تسليم مورد بحث كه فرمود « لوجود التسليم . . . » همان فعل بايع است يعنى مجرد تخليه و رفع منع ، حال مشترى قبول و قبض بكند يا امتناع كند ، پس علامه با شهيد موافق است و در قبض تخليه را معتبر مىداند نه تسليم خارجى عين به مشترى را .\r\nولى همين علامه در باب هبه « 2 » اين قول را تضعيف كرده و صريحاً فرموده : اين وجه ضعيف است و آن را به بعض الشافعيه نسبت داده .\r\nقوله : فالظاهر انّ مراده : به نظر مىرسد مراد علامه و شهيد اول از كفايت تخليه اين است كه بدين وسيله رفع ضمان از بايع مىشود و صرفاً از نظر حكم فرموده‌اند ولو قبض مصطلح بدين وسيله محقق نمىشود . پس نمىخواهند بگويند حقيقت قبض تخليه است بلكه منظورشان اين است كه با تخليه ، از بايع رفع ضمان مىشود .\r\nبلكه از صريح كلام شهيد استفاده مىشود كه مرادشان اين است زيرا شهيد در حواشى خودش از علامه نقل كرده كه تخليه در اموال منقول و غيرمنقول ، ضمان بايع را برمىدارد ( نه اين\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 472 .\r\n( 2 ) . همان ، ج 2 ، ص 418 .\r\n","page_name":" 523 ","page_number":523},
  {"content":"\r\n\r\nكه قبض مصطلح باشد ) چون ضمان حقى است بر گردن بايع و با تخليه و رفع يد آن را انجام داده و از عهده برآمده است . « 1 »\r\nشيخ اعظم اضافه مىكنند كه : اگر مبيع نزد بايع باشد و مشترى عمداً آن را تلف كند باز ضمان بايع مرتفع مىشود ( نه اين كه قبض محقق شده باشد . ) و از محقق ثانى هم خواهيم آورد كه نقل و تحويل در مكيل و موزون ، ضمان را از بايع برمىدارد ولو قبض مصطلح نباشد ( چون قبض مكيل و موزون به كيل و وزن است نه نقل ) « 2 » اين‌ها هم شواهدى است بر اين كه تخليه به درد رفع ضمان مىخورد نه به درد تحقق حقيقت قبض .\r\nقوله : و قد ظهر مما ذكرنا . . . : از مجموعه بحث‌ها تا به حال روشن شد كه منظور از قبض ( كه ظهور در فعل مشترى دارد ) استيلا و سلطنت مشترى بر مبيع است و در اين معنى فرقى ميان اموال منقول و غير منقول نيست و ما تفصيل مشهور را قبول نداريم بلكه ادعاى اجماع قوم را بر اين كه در غير منقول قبض همان تخليه است ، ما قبول نداريم و دليل اراده استيلاء اين است كه قبض در لغت به معناى اخذ است يا اخذ به نحو مطلق يا اخذ به خصوص يد و يا اخذ به خصوص كف دست و به تمام دست ، به اختلاف تعابير اهل لغت كه ذكر شد . منتها در همه‌جا اخذ به يد به معناى حسى و ظاهرى كه با دست بگيرد و ما ببينيم ، مراد نيست و اصولًا امكان ندارد ( فىالمثل زمين را با دست نمىشود گرفت ، ما فى الذمه را با دست نمىتوان گرفت و . . . ) در حالى كه احكام قبض ( كه خواهد آمد ) در همهء اين موارد جارى است و لذا ناچار بايد گفت : لغتاً و شرعاً قبض در هر چيزى متناسب با همان است و جامع همهء اين‌ها كه در بيع و رهن و صدقه و تعيين ما فى الذمه و . . . جارى و سارى است اصل استيلاء و سلطنت است و ما اين معنى را تأييد مىكنيم و در همه‌جا اين معنى صدق مىكند .\r\nقوله : وامّا ما ذكره بعضهم . . . : به نظر ما استيلاء ، قبض است ولى عده‌اى از فقهاء قبض را عبارت از نقل و تحويل از مكانى به مكان ديگر دانستند و در مثل حيوانات ( از عبيد و اماء و بهائم ) گفتند بر اين مطلب عرف هم شهادت مىدهد ، و حتى ابن زهره در غنيه ادعاى اجماع كرده كه در اموال منقول كه تخليه كافى نيست ، نقل و تحويل لازم است و قبض يعنى اين نقل . « 3 »\r\nولى مرحوم شيخ اين را هم قبول ندارند زيرا گاهى به صرف اين كه افسار حيوان را به دست مشترى مىدهد يا به محض اين كه مشترى سوار بر مركب مىشود عرفاً قبض صدق مىكند و مىگويند وى مبيع را تحويل گرفت ولو هنوز از آن مكان حركت نكرده و حيوان را به جاى ديگر هم منتقل نكرده است پس مجرد تخليه كافى نيست و اصلًا فعل مشترى نيست و از اين طرف هم\r\n\r\n\r\n","description":"","footnote":"\r\n( 1 ) . به نقل مفتاح الكرامة ، ج 4 ، ص 696 .\r\n( 2 ) . جامع المقاصد ، ج 4 ، ص 390 .\r\n( 3 ) . الغنية ، ص 229 .\r\n","page_name":" 524 ","page_number":524},
  {"content":"\r\n\r\nنقل لازم نيست بلكه استيلاء مشترى بر متاع كافى است و احكام قبض از اين به بعد جارى مىشود .\r\nقوله : ثم المراد من النقل فى كلام من اعتبره : آنان كه در صدق قبض ، نقل و تحويل از مكانى به مكان ديگر را معتبر مىدانند منظورشان نقل خود مشترى است كه متاع را بگيرد و به‌جاى ديگر ببرد نه اين كه نقل بايع باشد و اين مطلب هم از ظاهر عبارت شيخ طوسى در مبسوط استفاده مىشود كه قبلًا نقل كرديم ( در قول پنجم ) و هم صريح كلام محقق در جامع المقاصد همين است . « 1 »\r\nقوله : وامّا رواية عقبة : تاكنون دليلى بر اعتبار نقل در باب قبض پيدا نشد حال اگر كسى به ظاهر روايت عقبة بن خالد استناد كند كه تعبير « و يخرجه من بيته » داشت و از عبارت اخراج از بيت ، نقل را استفاده كند ، مرحوم شيخ در جواب مىفرمايد : اين روايت هم بر اعتبار نقل دلالت نمىكند هرچند مرحوم علامه در تذكره « 2 » به آن استدلال كرده است ولى درست نيست زيرا قبلًا گفتيم كه اين‌گونه تعابير ( اخراج از منزل ، اخراج از دست و . . . ) كنايه از تخليه و رفع يد است كه بايع كارهاى خودش را بكند و راه را براى رسيدن مشترى به متاع هموار كند و تمام مقدمات وصول مال به او را آماده كند تا اين كه او هم به ميل و رغبت متاع را قبض كند ، پس اين كارها كه كار بايع است غير از قبض است و در قبض معتبر نيست ولو از مقدمات ميسور شدن قبض باشد و قبض همان اخذ كردن و گرفتن و مستول شدن است .\r\nقوله : وامّا اعتبار الكيل و الوزن او كفايته : عده‌اى از فقهاء در خصوص اجناسى كه مكيل و موزون هستند ، فرمودند : در قبض اين‌ها كيل يا وزن كردن معتبر است و يا لااقل كيل و وزن كفايت مىكند و بيش از اين لازم نيست ، پس در اين‌ها بدون استيلاء و اخذ مشترى هم قبض محقق مىشود ، ولى بسيارى از فقهاء اعتراف دارند كه اين مطلب برابر صدق عرفى و لغوى قبض بر كيل و وزن ، نيست بلكه به‌خاطر نص خاص و يك امر تعبدى محض است و آن نص عبارت است از صحيح معاوية بن وهب : « 3 » از امام صادق پرسيدم : مردى متاعى را مىفروشد قبل از آن كه خودش از فروشنده اول قبض كند .\r\nحضرت فرمود : مادامى كه كيل يا وزن نباشد حق ندارد بفروشد . پس نفروشد تا اول كيل يا وزن كند ( تا قبض محقق شود ) مگر بيع توليت كه بيع مساوات و سر به سر است در مقابل بيع مرابحه يا مواضعه كه به بيش‌تر بفروشد و سود بگيرد يا به كم‌تر بفروشد و ضرر كند ، و بيع توليت\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 120 .\r\n( 2 ) . تذكرة الفقهاء ، ج 1 ، ص 472 .\r\n( 3 ) . وسائل الشيعه ، ج 12 ، ص 389 ، ح 11 .\r\n","page_name":" 525 ","page_number":525},
  {"content":"\r\n\r\nاشكال ندارد و مراد از « بالذى قام عليه » يعنى به همان ثمن كه خود خريده ، بفروشد يا مراد اين باشد كه به همان ثمن و مخارجى كه خودش متحمل شده از اجرت و كيل و غيره ، بفروشد .\r\nو نيز صحيحهء منصور بن حازم : وقتى متاعى را خريدارى كردى كه مكيل يا موزون است و در او كيل يا وزن معتبر است حق ندارى آن را بفروشى تا زمانى كه قبض كنى ( اين اطلاق دارد و نگفته قبض به چيست ؟ كيل و وزن يا امر ديگر ؟ ) مگر به نحو توليت باشد كه در روايت قبل آمد . « 1 »\r\nو نيز صحيحه على بن جعفر از برادرش امام هفتم : مردى طعام خريدارى مىكند آيا قبل از اين كه آن را قبض كند مىتواند به فرد ثالث بفروشد حضرت فرمود : اگر ربحى بران نكند و به مبلغ بيش‌تر از آن‌چه خريده نفروشد ( يعنى به بيع توليت باشد ) اشكالى ندارد و اگر ربح و سود در كار است ( بيع مرابحه ) حق ندارد بفروشد تا زمانى كه قبض كند . « 2 »\r\nو روايت ابن بصير : مردى طعامى مىخرد سپس قبل از كيل كردن مىفروشد ، حضرت فرمود :\r\nخوش نداريم كه قبل از كيل يا وزن كردن ، متاع مكيل يا خوردنى را دوباره به ديگرى بفروشد مگر به نحو توليت و مساوات و آن‌گونه كه خودش خريده است . « 3 »\r\nاين‌ها چند روايت بود و باز هم رواياتى هست كه دلالت دارد بر اعتبار كيل يا وزن ، امّا نه اين كه اين‌ها در صحت اصل معامله معتبر باشند و شرط صحت باشند ، و گرنه فرقى نبود ميان بيع توليت و غيره و مطلقاً بايد باطل مىبود ، پس اعتبار كيل يا وزن به‌خاطر امر ديگرى است و آن امر ديگرى چيزى جز اين نيست كه كيل يا وزن ، قبض محسوب مىشود و پس از آن ، بيع جايز است و قبل از آن جايز نيست « و هو المطلوب من الاخبار » و علّامه هم در مختلف ادعاى اجماع كرده بر اين كه بيع طعام پس از قبض جايز است « 4 » اين هم در كنار روايات دلالت دارد كه قبض طعام با كيل يا وزن است .\r\nقوله : و منه يظهر ما فى المسالك : مرحوم شهيد ثانى در مسالك نخست صحيحهء معاوية بن وهب را آورده سپس فرموده : تحقيق اين است كه اين روايت دلالت مىكند بر نهى از بيع مكيل يا موزون قبل از كيل و وزن ( يعنى كيل و وزن شرط صحت بيع است ) نه اين كه دلالت كند بر اين كه در اين چيزها قبض ، به كيل و وزن محقق مىشود و بدون آن قبض نيامده و احكامش هم نمىآيد و اين كه در صحيحه سؤال از بيع قبل از قبض است منافاتى با سخن ما ( شهيد ثانى ) ندارد زيرا اعتبار و سنجيدن طعام به كيل يا وزن هم ، قبض است و هم زيادى ( كه جواز بيع ثانياً باشد ) و لذا اگر كسى بگويد از طرفى صحت بيع دوم متوقف است بر كيل يا وزن و اين شرط صحّت است و از طرف ديگر منتقل شدن ضمان از بايع به مشترى و رفع ضمان از بايع با نقل و تحويل از مكانى به\r\n\r\n\r\n","description":"","footnote":"\r\n( 1 ) . همان ، ص 387 ، ح 1 .\r\n( 2 ) . همان ، ص 389 ، ح 9 .\r\n( 3 ) . همان ، ص 390 ، ح 16 .\r\n( 4 ) . المختلف ، ج 5 ، ص 280 .\r\n","page_name":" 526 ","page_number":526},
  {"content":"\r\n\r\nمكان ديگر است ( نقل قبض نيست ) و اين مطلب را هم عرف دلالت دارد و هم خبر ديگر ( عقبة بن خالد ) اين حرف ممكن است و مانعى ندارد و احداث قول ثالث هم نيست تا خلاف اجماع باشد . « 1 »\r\nمرحوم شيخ مىفرمايد : منظور شهيد از خبر ديگر ، روايت عقبة بن خالد است و قبلًا ديديم كه اين روايت ظهورى در اعتبار نقل ندارد و از كلمهء « و يخرجه من بيته » نقل از جايى به جاى ديگر استفاده نمىشود بلكه كنايه است ، به بيانى كه گذشت .\r\nقوله : ثم ان ظاهر غير واحد كفاية الكيل و الوزن : بسيارى از فقهاء فرموده‌اند : در تحقق قبض ، كيل يا وزن كافى است و نيازى به تحقق نقل و تحويل از جايى به جاى ديگر نيست . شيخ مىفرمايد : اين هم كافى نيست و بايد علاوه بر آن رفع يد هم از سوى بايع باشد و مشترى را مستولى كند . محقق ثانى در جامع المقاصد به اين تصريح كرده است « 2 » و علامه هم در تذكره يك‌جا اين مطلب را آورده كه كيل شرط قبض است نه اين كه خود قبض باشد . « 3 »\r\nقوله : و كيف كان فالا ولى فى المسألة : پس از نقل و نقد ساير اقوال ، مرحوم شيخ به حرف اول خود برمىگردند و مىفرمايند : قبض يك معنى بيش‌تر ندارد و آن استيلاء بر مبيع است كه اهل لغت از آن تعابير مختلفى داشتند و اين يك معنى نسبى است و به اختلاف موارد مختلف مىشود ( در غير منقول استيلاء به شكلى است و در منقول هم هركجا به شكلى است . ) و اين كه عدّه‌اى قبض را كيل يا وزن كردن دانستند اين خيلى مشكل است و قابل اثبات نيست مخصوصاً در مثل باب صدقه و تشخيص ما فى الذمه ( كه كلّى طعام به ذمه بايع آمده و به صرف وزن كردن ولو مشترى نگيرد ، قبض صدق كند خيلى مشكل است ) زيرا دليل ندارد ، و تعبّد يا نص شرعى ( روايت معاوية بن وهب ) هم اوّلًا قبول نكرديم و بر فرض كه قبول كنيم كه در صدق قبض ، كيل يا وزن كافى است مىگوييم : اين نص در خصوص بيع است و سخن مذكور فقط در بيع به حكم نص خاص قابل قبول است نه در صدقه و هبه و . . . .\r\nمگر كسى ادعاى اجماع كند كه قبض در باب بيع و غير بيع يك معنى بيشتر ندارد و اگر در بيع به معناى كيل و وزن بود در جاى ديگر نيز به همين معنى است و از قضا علامه و شهيدين و محقق ثانى و ديگران در باب رهن و هبه « 4 » به اين اجماع تصريح كرده‌اند و در خصوص هبه از ظاهر مسالك هم حكايت اجماع شده « 5 » و خود حاكى هم اجماع را بر اتحاد معنى در هبه استظهار كرده است « 6 » شيخ طوسى هم در مبسوط در باب هبه فرموده : قبض در اموال غيرمنقول تخليه است و در اموال منقول ، نقل از جايى به جاى ديگر است « 7 » ولى همين شيخ در باب رهن تصريح دارد كه هر\r\n\r\n\r\n","description":"","footnote":"\r\n( 1 ) . المسالك ، ج 3 ، ص 239 .\r\n( 2 ) . جامع المقاصد ، ج 4 ، ص 390 .\r\n( 3 ) . التذكرة ، ج 1 ، ص 560 .\r\n( 4 ) . تذكرة الفقهاء ، ج 2 ، ص 25 و . . . .\r\n( 5 ) . المسالك ، ج 6 ، ص 26 .\r\n( 6 ) .\r\n( 7 ) . مبسوط ، ج 3 ، ص 306 .\r\n","page_name":" 527 ","page_number":527},
  {"content":"\r\n\r\nچيزى كه در باب بيع قبض باشد در باب رهن و هبه و صدقه هم قبض است و تفاوتى ميان اين‌ها نيست ، پس ايشان هم ادعاى اجماع دارند كه قبض همه‌جا به معناى نقل و تحويل است . « 1 »\r\nقوله : و عن القاضى انه لايكفى فى الرهن التخليه : از قاضى ابن براج نقل شده كه در باب رهن تخليه راهن كافى نيست و نامش قبض مال رهن نيست ولو در باب بيع كفايت كند . دليل مطلب اين است كه بيع موجب استحقاق مبيع مىشود ( و به نفس بيع مشترى مالك مبيع شد و استحقاق پيدا كرد ) و در اين‌گونه موارد تمكين مشترى از مبيع ( در اختيار او قرار دادن و رفع يد كردن كه همان تخليه باشد ) كافى است ولى در باب رهن تا قبضى نباشد استحقاق نيست و مرتهن نسبت به مال رهن حق ندارد و به خود قبض استحقاق مىآيد و لذا تخليه كافى نيست . « 2 »\r\nشيخ مىفرمايد : ( به حكم العلة تعمم ) مقتضاى اين وجه و دليل آن است كه باب هبه و صدقه نيز به رهن ملحق شود و در آن دو نيز تخليه كافى نباشد و قبض لازم باشد .\r\nعلامه در تذكره در باب هبه همين وجه را از بعضى از شافعىها نقل كرده آن‌جا كه فرموده‌اند : قبض در باب هبه مثل قبض در باب بيع است كه در اموال غيرمنقول تخليه ملاك است ، و در اموال منقول نقل و تحويل از جايى به جاى ديگر ملاك قبض است ، و در اموال مكيل و موزون كيل و وزن ملاك است .\r\nسپس از بعضى شافعى نقل كرده كه در اموال منقول تخليه در باب هبه كافى نيست ولو در باب بيع كافى باشد و استناد كرده براى اين سخن شافعىها به اين كه قبض در باب بيع براساس استحقاق قبلى است ( مالك شده و حق دارد بگيرد ) و لذا تخليه كافى است ولى در باب هبه استحقاق قبلى نيست و لذا قبض فعلى شرط اصل استحقاق و معتبر است و مجرد تخليه كافى نيست و لذا اگر متهب قبل از قبض ، مال موهوب را تلف كند قبض‌كننده محسوب نمىشود ولى اگر مشترى اين كار را كند قابض محسوب مىشود .\r\nعلامه اين‌ها را از بعضى شافعىها نقل كرده سپس آن را تضعيف كرده و فرموده : « انه ليس شيئى » يعنى اين هيچ و پوچ است چون قبض در هر دو باب بيع و هبه يكى است و عرف ، در هر دو ملاك است و فرق‌گذارى نادرست است . « 3 »\r\nقوله : و ظاهر عدم اكتفائه : شيخ مىفرمايد : علّامه در اين‌جا به تخليه بسنده كرده و فرموده باب هبه و بيع يكى است ولى خود ايشان قبلًا در فرعى كه از ايشان آورديم به تخليه بسنده نكرده‌اند مگر تنافى را اين‌گونه حل كنيم كه از نظر ايشان تخليه براى رفع ضمان كفايت مىكند ولو قبض مصطلح نيست و به تخليه محقق نمىشود . كه اگر اين باشد ايشان هم در صدق قبض تخليه\r\n\r\n\r\n","description":"","footnote":"\r\n( 1 ) . همان ، ج 2 ، ص 203 .\r\n( 2 ) . به نقل غاية المراد ، ج 2 ، ص 182 .\r\n( 3 ) . تذكرة الفقهاء ، ج 2 ، ص 418 .\r\n","page_name":" 528 ","page_number":528},
  {"content":"\r\n\r\nرا كافى نمىدانند و استيلاء را لازم مىدانند . به هرحال از نظر شيخ اعظم معناى قبض روشن شد كه همان معناى ششم باشد .\r\n\r\nدو فرع فقهى\r\nفرع يك : علامه در تذكره در مسأله‌اى فرموده : آيا در صدق قبض مبيع شرط و معتبر است كه مبيع از كالاهاى بايع خالى باشد يا اين امر معتبر نيست ؟\r\nشافعى اين امر را شرط كرده ولى به نظر خود علامه شرط نيست و با وجود كالاهاى بايع هم اگر بايع از مبيع رفع يد كند و در اختيار مشترى بگذارد و او را از تصرف در مبيع متمكن سازد به اين كه كليد منزل را به او بدهد كافى است ؛ متفرع بر اين اگر منزل يا كشتىاى را كه پر از كالاهاى بايع است بفروشد و مشترى را از آن‌ها متمكن سازد يعنى به او اجازه دهد كه كالاى بايع را از منزل تخليه كند و به جاى ديگر ببرد ، همين كافى است و قبض مبيع محسوب مىشود . « 1 »\r\nو در مسألهء ديگرى فرموده اگر مبيع در جايى است كه اختصاص به بايع ندارد و ميان او و ديگران مشترك و مساوى است و هيچ كدام اولويتى ندارند ( مثل مسجد ، بازار ، خيابان و ساير مكان‌هاى مشترك ) كافى است در قبض آن ، اين‌كه از نقطه‌اى به نقطهء ديگر منتقل كند و در اموال منقول ، نقل كذايى لازم است و اگر در جايى است كه مختص به بايع است چنان‌چه بدون اذن بايع ، مبيع را از گوشه‌اى از مكان اختصاصى به گوشهء ديگر منتقل كند كافى نيست و چون اين نقل بدون اذن بوده مجوّز تصرف مشترى محسوب نمىشود اگرچه همين نقل كافى است كه ضمان را از دوش بايع بردارد و به عهدهء مشترى باشد .\r\nولى اگر به اذن بايع نقل دهد قبض حاصل مىشود و چون به اذن بايع بوده گويا مشترى آن جاى ديگر را كه مبيع را به آن‌جا منتقل مىكند ، از صاحب جا عاريه گرفته است و اين كه اشكال ندارد . « 2 »\r\nفرع دوم : شهيد ثانى در مسالك آورده كه اگر مبيع مكيل يا موزون باشد قبل از بيع آن سه فرض وجود دارد : 1 . يا قبل از بيع آن را كيل يا وزن كرده‌اند سپس فروخته‌اند 2 . يا كيل و وزنى نبوده و صرفاً به اخبار بايع به كيل يا وزن اعتماد كرده و معامله انجام شده است 3 . و يا صبره‌اى از گندم بوده كه صد من يا بيش‌تر بوده و بايع ده من از اين صد من را فروخته ( كلى فى المعيّن ) و كيل و وزنى نبوده ولى يقيناً اين صبره بر آن مقدار مبيع مشتمل است . ( از اين سه صورت مرحوم شيخ صورت وسط را متعرض نشده‌اند ولى شهيد در مسالك مطرح كرده و حكم آن را همان حكم صورت اول دانسته است . ولى صورت اول و سوم را آورده )\r\n\r\n\r\n","description":"","footnote":"\r\n( 1 ) . همان .\r\n( 2 ) . همان ، ص 472 ، ج 1 .\r\n","page_name":" 529 ","page_number":529},
  {"content":"\r\n\r\nحكم صورت اخير ( سوّمى ) اين است كه براى تحقّق قبض مبيع ( ده من از صد من ) حتماً كيل يا وزن لازم است به دليل نص متقدم ( صحيحهء معاوية بن وهب ) .\r\nوامّا حكم صورت اوّل كه قبلًا كيل و وزن كرده و فروخته ، آيا الان هم كه مشترى مىخواهد مبيع را قبض كند باز كيل و وزن جديدى لازم است ؟ يا همان كيل و وزن قديم كافى است ؟ در اين رابطه دو وجه وجود دارد :\r\n1 . همان كافى است و نيازى به كيل يا وزن جديد براى قبض نيست به دليل اين كه امام عليه السلام در صحيحهء ابن وهب به صورت مطلق فرموده : نفروشد مگر كيل و وزن كند و حكم به جواز بيع را بر كيل و وزن موقوف كرد و فرض اين است كه كيل و وزن محقق شده و مشترى با چشم خود ديده است پس براى قبض كردن كيل و وزن جديد لازم نيست و بدون آن هم قبض حاصل مىشود و مشترى حق دارد به فرد ثالث بفروشد و جملهء « فلايبيعه حتى يكيله او يزنه » اصل كيل و وزن را دلالت دارد و مقيد به خصوص كيل و وزن پس از بيع نيست تا براى قبض هم كيل و وزن جديد لازم باشد ، بلكه به اطلاقش كيل يا وزن قبل از بيع اول را هم شامل مىشود و همان كافى است .\r\n2 . كافى نيست زيرا ظاهر روايت اين است كه كيل و وزن جديد براى تحقق قبض است نه براى تحقق شرط صحت بيع جديد كه اگر بخواهد دوباره بفروشد بايد كيل يا وزن كند و اگر براى قبض بود پس نياز به اعتبار و ملاحظه و سنجش جديد پس از عقد است ، و علامه و شهيد اول و جماعتى همين را گفته‌اند و نزد ما ( شهيد ثانى ) همين قول قوىتر است و دليل ما جملهء « الّا ان يوليّه » در صحيحهء ابن وهب است و كيفيت استدلال اين است كه اگر منظور امام همان كيل سابق بود كه مطلقاً شرط صحت بيع بود و وفرقى ميان بيع توليت و غير آن نبود ، استثنا وجهى نداشت و لغو بود ، براى خروج كلام امام از لغويت مىگوييم : اين كيل و وزن جديد براى صحت بيع جديد نيست بلكه براى تحقق قبض است . بنابراين در اموال مكيل و موزون ، براى تحقق قبض ، كيل يا وزن جديد لازم است . « 1 »\r\nقوله : اقول : يبعد التزام القائلين . . . : شيخ مىفرمايد : فتواى مذكور ( از شهيد ثانى و جماعتى ) لازمى دارد كه بعيد مىدانم قائلين مذكور ، به آن ملتزم شوند و آن اين كه : بنابراين قول كه كيل و وزن جديد براى تحقق قبض لازم است ، لازم مىآيد مبيع مكيل يا موزون بعد از كيل و وزن اوليه و قبل از بيع و انشاء معامله بر آن و حتى گرفتن مشترى و دخل و تصرف در قسمتى از آن بدون كيل و وزن جديد ، همچنان در ضمان بايع باشد و اگر تلف شد از مال او باشد و تا كيل و وزن جديد نيامده او ضامن باشد ( به حكم كل مبيع تلف قبل قبضه فهو من مال بايعه ) پس فتواى شما لازم غير قابل التزام دارد .\r\n\r\n\r\n","description":"","footnote":"\r\n( 1 ) . مسالك ، ج 3 ، ص 241 .\r\n","page_name":" 530 ","page_number":530},
  {"content":"\r\n\r\nقوله : و قد تفطّن لذلك المحقق الاردبيلى : مقدس اردبيلى هم به اين لازم ملتفت شده و فرموده :\r\nرواياتى كه دلالت دارند بر اعتبار كيل يا وزن در بيع دوم مالى جائى است كه كيل يا وزن مبيع معلوم نباشد و بيع اول بدون كيل انجام شده است مثلًا ده من از صد من را به صورت كلى در معيّن ، خريدارى كرده يا با اخبار بايع خريده و در اين‌جاها است كه اگر بخواهد به ديگرى بفروشد كيل و وزن لازم است . امّا اگر در حضور خود مشترى اوّل مبيع را كيل كرد سپس به او فروخت و او هم گرفت و متاع را به منزل برد و در آن تصرف كرد ( اگر طعام بود آرد كرد و خمير درست كرد و نان پُخت ، قطعاً اين‌ها قبض است و ضمان بايع را برمىدارد و مجوّز بيع جديد به فرد ثالث مىشود و در اين صورت نيازى نيست كه بايع زحمت ديگرى بكشد و بار ديگر هم كيل كند و به قبض مشترى بدهد پس در تحقق قبض ، كيل جديد معتبر نيست . . . تا اين‌جا كه فرموده :\r\nحاصل كلام اين است كه كيل يا وزن جديد براى قبض علاوه بر كيل و وزنى كه اوّل محقق شده و براى بيع انجام گرفته ، واجب نيست و عدم وجوب قوى است ، بر خلاف شهيد ثانى و جماعتى كه وجوب كيل را قوى دانستند « 1 » پس محقق اردبيلى هم مثل شيخ اعظم نظرش اين است كه اگر قبلًا كيل يا وزن نشده نياز به كيل و وزن جديد هست تا قبض محقق شود و بتواند به ديگران بفروشد . ولى اگر قبلًا كيل يا وزن شده نيازى به كيل و وزن جديد نيست و بدون آن هم قبض محقق مىشود .\r\nقوله : و قال فى جامع المقاصد : علامه در قواعد فرموده : طبق يك نظر در اموال مكيل و موزون تسليم و اقباض به كيل و وزن است . محقق ثانى در جامع المقاصد در شرح اين كلام فرموده : مراد علّامه آن كيلى است كه به واسطهء آن اعتبار و سنجش مبيع محقق مىشود و براى رفع يد بايع از مبيع لازم است ( كيل براى قبض ) بنابراين اگر مبيع را كيل كردند و فروختند ولى بايع از آن رفع يد نكرد و تخليه ننمود ، نه از سوى بايع تسليم و اقباض محقق شده و نه از سوى مشترى قبض محقق شده است . و اگر بايع با اخبار به كيل يا وزن معامله كرد و مشترى هم او را در اين اخبار تصديق نمود و مبيع را از او گرفت براساس همين اخبار ، كافى است و قبض حاصل مىشود همان‌طور كه علامه در تذكره آورده « 2 »\r\nسپس محقق ثانى فرموده : اگر مشترى مبيع را از بايع به صورت جزاف ( بدون كيل و وزن ) بگيرد يا مكيل را با وزن كردن تحويل بگيرد يا بالعكس ( موزون را به كيل دريافت كند ) چنان‌چه يقين دارد مقدارى را كه استحقاق دارد در همين مال مأخوذ است اشكالى ندارد و صحيح است ولى اگر يقين ندارد صحيح نيست ، اين را هم علامه در تذكره گفته « 3 » خود جامع المقاصد مىفرمايد :\r\n\r\n\r\n","description":"","footnote":"\r\n( 1 ) . مجمع الفائدة ، ج 8 ، ص 508 - 509 .\r\n( 2 ) . التذكرة ، ج 1 ، ص 561 .\r\n( 3 ) . همان ، ص 564 .\r\n","page_name":" 531 ","page_number":531},
  {"content":"\r\n\r\nآن‌چه سزاوار است گفته شود اين است كه اين اخذ و گرفتن به صورت گزاف اگر با اعطاى بايع باشد يعنى بايع جزافاً داد و مشترى هم گرفت همين كافى است كه ضمان مبيع به عهدهء مشترى بيايد و سلطنت بايع از آن سلب شود و نتواند آن را نگاهدارى و حبس كند تا ثمن را بگيرد ، امّا اين مقدار از اخذ گزافى مشترى را مسلط نمىكند بر اين كه بتواند به فرد ثالث بفروشد زيرا بيع مكيل يا موزون قبل از كيل و وزن ، يا حرام است يا مكروه ( به اختلاف روايات ) امّا اگر قبلًا كيل شده و مشترى هم حاضر بود و ديد كه مبيع كيل و وزن شد و سپس خريدارى كرد و با همان كيل اوّل اخذ نمود و دريافت كرد اين كافى است و مجوز بيع است و نيازى به كيل جديد براى قبض و بيع ثانوى نيست ، همان‌طور كه اگر اخبار به كيل يا وزن مىنمود و طرف اعتماد مىكرد و مىگرفت حق داشت بفروشد و بلكه در اين‌جا كه خودش حاضر بوده و ديده ، از اخبار بايع هم بالاتر است و به طريق اولى كفايت مىكند و براى بيع جديد ، كيل يا وزن جديد لازم نيست . « 1 » پس محقق ثانى هم مثل ما و محقق اردبيلى عقيده دارد كه كيل و وزن جديد براى قبض لازم نيست .\r\nقوله : ثم الظاهر انّ مراد المسالك : حال ببينيم اين كه جناب شهيد ثانى به علامه و شهيد اول و جماعتى نسبت داد كه براى تحقق قبض هم كيل يا وزن لازم است و بدون آن قبض محقق نمىشود ، از كدام كلام علامه استفاده كرده‌اند ؟ مىفرمايد : اين مطلب از فرعى كه علامه به‌دنبال قول مذكور آورده ، استفاده مىشود آن‌جا كه فرموده : اگر كسى به نحو مكايله ( كيل كردن ) متاعى را خريدارى كند و به همين نحو بفروشد براى هر بيعى كيل جديد لازم است تا بدين وسيله قبض تمام و كامل گردد « 2 » محقق ثانى در شرح اين فرع فرموده : اگر متاعى را كه جز با كيل كردن معامله نمىشود خريدارى كند و با همين مكايله بفروشد براى هريك از دو معامله كيل جدا لازم است چون هر بيعى قبض جدا دارد ( و براى تحقق آن كيل جدا لازم دارد ) ، سپس فرموده : اگر مشترى دوّم در هنگام بيع اولى و كيل متعلق به آن ، حاضر بوده و به همان كيل نخست اكتفا كند يا فروشندهء دوّم به مشترى دوم خبر دهد كه اين متاع چند پيمانه است و مشترى او را تصديق كند ، همين كفايت مىكند و قائم مقام كيل جديد مىشود . « 3 »\r\nقوله : و فى الدروس بعد تقوية . . . : شهيد اول در دروس نخست همان تفصيلى را كه قبلًا آورديم ( قول هشتم ) ذكر كرده سپس فرموده : اگر بايع بين مشترى و كيل يا متاع مكيل تخليه كند يعنى اختيار را به مشترى واگذار كند و او امتناع كند و بگويد : من اين متاع را تا كيل نكنم نمىگيرم ، در اين فرض ضمانت مبيع به او منتقل مىشود و كماكان خود بايع ضامن است و اعتبار و كيل\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 390 .\r\n( 2 ) . مسالك الافهام ، ج 3 ، ص 241 .\r\n( 3 ) . جامع المقاصد ، ج 4 ، ص 393 .\r\n","page_name":" 532 ","page_number":532},
  {"content":"\r\n\r\nنخستين ( كه براى اصل بيع بوده ) كافى نيست از اعتبار و كيل قبض ، پس براى قبض كردن كيل جدا لازم است . « 1 »\r\nقوله : هذا ما يمكن الاستشهاد به : اگر به مرحوم شهيد اول و علامه و محقق ثانى نسبت داده شد ( شهيد ثانى نسبت داد ) كه اين‌ها براى قبض هم كيل جدا قائلند و به كيل براى اصل بيع مكيل بسنده نمىكنند ، منشأ اين نسبت عباراتى بود كه در فراز قبلى از قول علامه سپس از قول جامع المقاصد در شرح كلام و سپس از شهيد اول آورديم . ولى انصاف اين است كه در مورد بحث ما اين بزرگان قائل به لزوم كيل جديد براى تحقق قبض نيستند ، بيان مطلب : چهار فرض در اين‌جا متصور است :\r\n1 . مبيع ، شيئى شخصى خارجىاى باشد كه قبل از معامله كيل يا وزن شده و مشترى هم در اين جهت ترديدى ندارد ، شهيد ثانى در اين فرض به آقايان نسبت داد كه كيل جديد لازم است ولى از عبارات مذكور اين فرض استفاده نمىشود و مورد بحث ما همين‌جا است .\r\n2 . مبيع ، كلى در ذمه باشد يعنى بايع بگويد صد من گندم كلى مىفروشم كه باز هم كيل معلوم است ( صد من ) نه مجهول و گرنه غررى مىشد ولى كلى در ذمه است نه شخصى و جزئى .\r\n3 . مبيع ، كلى در معيّن باشد يعنى بگويد : ده من از اين صد من را مىفروشم كه باز هم مبيع كلى است ولى كلى از اين صبره يا كلى فى المعيّن .\r\n4 . مبيع ، جزئى محسوس خارجى باشد ولى كيل و وزن نكرده‌اند و صرفاً شرط كرده و گفته : اين طعام خارجى را مىفروشم بنابراين كه چنين و چنان باشد ( صد من يا صد پيمانه باشد )\r\nحال بعيد نيست كه كلام شيخ طوسى و علامه ديگران بر اين سه فرض حمل شود و در اين‌جاها كيل را لازم مىدانند چون قبلًا كيل نشده و صرفاً با شرط كذا و مانند آن معامله شده است و منظور آقايان از اين عبارت كه اگر چيزى را به نحو مكايله خريدارى كند ، اين است كه متاعى را خريده به‌عنوان كيل و وزن ( به شرط كذا يا صد من كلى يا ده من از اين صد من ) در مقابل كسى كه چيزى را خريدارى مىكند كه قبل از معامله از كيل آن خبر داشته و چون مىدانست كه اين گندم صد من بوده در متن عقد نيازى به ذكر نديده چون لغو است . و آن فرمايش آقايان كه به مكايله و كيل كردن معامله كند مال فروضى است كه قبلًا علم نداشته كه چقدر است لذا براى اين كه غرر نباشد ذكر مىكنند و به هر حال در مورد بحث ما كه مبيع شخصى را با كيل يا وزن قبلى معامله كرده‌اند نيازى به كيل يا وزن جديد براى قبض نيست و منظور آقايان هم اين مورد نيست .\r\nقوله : و الظاهر انّ هذا هو الذى يمكن ان يعتبر : ظاهراً همان كيلى كه در عقد بر مكيل اخذ شده ، در قبض در غير بيع هم معتبر است ( كه اگر قبلًا كيل نكرده كيل لازم است نه مطلق كيل ولو در عقد\r\n\r\n\r\n","description":"","footnote":"\r\n( 1 ) . الدروس ، ج 3 ، ص 213 .\r\n","page_name":" 533 ","page_number":533},
  {"content":"\r\n\r\nاخذ نشده باشد بلكه قبل از عقد كيل شده سپس عقد بر او انشاء شده بدون اين‌كه در متن عقد نامى از كيل بيايد چون لغو است يا به صورت جزافى عقد بر او منعقد شده است . ) و غير بيع عبارت است از مثل رهن و هبه . بنابراين اگر ظرف معينى از يك صبره گندم را گرو بگذارد خواه آن ظرف معلوم الوزن باشد يا مجهول الوزن ، يا اين ظرف را هبه كند مخصوصاً بر مسلك جواز هبهء مال مجهول ، در هر حال اين رهن يا هبه صحيح است و در قبض اين مال موهوب يا مرهون ، وزن كردن معتبر نيست مخصوصاً در هبه كه اصلًا وزن كردن فايده‌اى ندارد و غرض به آن تعلّق نگرفته و به اصل هبه بار شده است .\r\nبلى اگر مقدار معينى از كيل يا وزن را ( يك پيمانه يا يك من ) رهن بگذارد يا هبه كند و ببخشد ممكن است كسى بگويد اعتبار و سنجش در قبض آن معتبر است و قبض آن به‌صورت گزاف درست نيست و وجودش كالعدم است .\r\nقوله : فظهر انّ قوله فى القواعد : از ما ذكرنا روشن شد كه منظور علامه از اين عبارت كه « اشترى مكايلةً » و شيخ هم در مبسوط داشت و قبلًا در قول پنجم از اقوال آورديم ، منظورشان همين است كه ما گفتيم ( يعنى اختصاص دارد به آن صورتى كه كيل در عقد اخذ شده باشد و عموميت ندارد براى صورتى كه كيل در عقد اخذ نشده چون قبل از عقد كيل شده و نيازى به اخذ در عقد نداشته يا به صورت گزافى قابل معامله بوده و نيازى به اخذ كيل نبوده ) نه اين كه منظورشان فرمايش جامع المقاصد باشد ( كه مبيع شخصى را هم شامل شود كه صورت اول از چهار صورت بود . )\r\nقوله : و يويده تكرار المكايلة : در اين فراز چند شاهد مىآورند كه مراد آن است كه ما گفتيم نه جامع المقاصد :\r\nشاهد اول علامه به دنبال اشتراء مكايله‌اى فرمود : و « باع مكايلةً » و مكايله را تكرار كرد كه صورت اول از چهار صورت را شامل نمىشود و مال صور بعدى است .\r\nشاهد دوم قول علامه در چند جاى تذكره است كه اگر آن‌چه را به نحو مكايله خريده به‌صورت گزاف تحويل بگيرد كافى نيست « 1 » ( صورت اول قبض گزافى نيست بلكه در حضور مشترى كيل شده پس منظور علامه صورت اول كه مورد بحث ما باشد نيست . )\r\nشاهد سوّم : علامه در جاى ديگر فرموده : اگر آن‌چه را با كيل خريده ، با وزن تحويل بگيرد يا بالعكس ، اگر يقين كند كه به اندازهء حق خود گرفته اشكالى ندارد . . . « 2 » ( و اين وزن كردن مكيل يا به‌عكس مال صورت اول نيست و آن‌جا تشقيق شقوق ندارد كه اگر يقين دارد به حقش نرسيده . . . . )\r\n\r\n\r\n","description":"","footnote":"\r\n( 1 ) . التذكرة ، ج 1 ، ص 472 .\r\n( 2 ) . همان ، ص 564 .\r\n","page_name":" 534 ","page_number":534},
  {"content":"\r\n\r\nشاهد چهارم كه از همه واضح‌تر است سخن شيخ در مبسوط است كه پس از تصريح به اتحاد معناى قبض در بيع و رهن و هبه . . . فرمود : اگر صبره‌اى از گندم را گرو بگذارد به شرط اين كه فلان مقدار پيمانه باشد ( كه قبلًا كيل نشده و در هنگام رهن هم كيل نشده ) در اين‌جا قبضش به اين است كه كيل كند و اگر به صورت گزاف رهن گذاشته باشد قبضش به اين است كه از جاى خودش به جاى ديگر منتقل كند « 1 » با اين كه شيخ در بيع صبره گزاف را جايز نمىداند ( چون غررى است ) و قبض را در هر دو باب يكى مىداند و اين كه در دو صورت مذكور كيل لازم نيست مال شيئى شخصى و صورت اول از چهار صورت نيست .\r\nقوله : و اما قوله فى الدروس : فلا يكفى . . . : و اما اين كه شهيد اول در دروس فرمود : اعتبار و سنجش اولى از اعتبار در قبض كفايت نمىكند و كيل جديد لازم است ، « 2 » اين هم قابل جواب است كه شايد اين جمله مستقل باشد و مراد شهيد لزوم سنجش ديگر براى قبض باشد و شايد تتمهء جملهء قبلى باشد كه فرمود : « نعم لوخلّى بينه و بينه . . . » كه قبلًا آورديم و مورد آن سخن در بيع كيل معين كلى بود ( صد من يا صد پيمانه گندم به ذمّه فروخته ) و معلوم است كه در اين‌گونه بيع به هنگام قبض كيل لازم است ولى به‌درد مورد بحث ما نمىخورد كه مبيع شخصى را فروخته و قبلًا كيل كرده‌اند و دلالت ندارد كه در اين‌جا هم كيل ديگرى براى قبض لازم باشد .\r\nقوله : ثم ان ما ذكره فى المسالك فى صحيحة ابن وهب : وامّا سخن شهيد ثانى كه از صحيحهء ابن وهب استفاده كرد و فرمود : اوّلًا عبارت « لايبعه حتى يكيله » اطلاق دارد و دلالت بر اعتبار كيل جديد دارد مطلقاً يعنى حتى با وجود كيل سابق و قبل از عقد يا حين العقد ، ؟ باز كيل جديد براى قبض لازم است و ثانياً روايت ، بيع توليت را استثنا كرد و اگر مراد كيل معتبر در عقد بود تا غرر نشود كه اختصاص به بيع خاص نداشت و حتى در بيع توليت هم معتبر است ، پس از اين دو نكته استفاده مىكنيم كه مراد حضرت كيل معتبر در اصل صحت عقد نيست بلكه كيل جديدى براى قبض لازم است . « 3 »\r\nشيخ اعظم مىفرمايد : ما وجهى براى اين سخنان نمىشناسيم زيرا مراد از كيل يا وزن در صحيحهء ابن وهب و ساير روايات مذكور ، آن كيلى است كه ميان بيع اول و دوم واسطه مىشود كه آيا بيع متاعى كه هنوز از بايع اوّلى قبض نكرده ، به مشترى ديگر و فرد ثالث جايز است يا قبل از قبض قابليت بيع ديگر ندارد و اين ربطى به بيع اول ندارد كه دلالت كند بر اين كه براى قبض هم كيل جدا لازم باشد و اين كيل معتبر در صحيحهء مربوط به بيع اول و مكمل آن باشد ، پس آن‌چه را شهيد ثانى به صورت اوّلًا ذكر كرد ناتمام است و هيچ وجه و دليلى ندارد .\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 203 .\r\n( 2 ) . الدروس ، ج 3 ، ص 213 .\r\n( 3 ) . المسالك ، ج 3 ، ص 241 .\r\n","page_name":" 535 ","page_number":535},
  {"content":"\r\n\r\nو نيز مراد حضرت كيلى كه مصحح بيع ثانى باشد هم نيست تا استثناى بيع توليت در حديث قرينه بر عدم ارادهء آن باشد از باب اين كه اگر صحبت از شرط صحت بيع ثانى باشد اختصاص به بيع توليت ندارد بلكه بيع و غير آن در اين جهت مساوىاند و به هر صورت بفروشد مكيل و موزون بايد به كيل و وزن معامله شوند .\r\nخلاصه سؤال سائل از بيع الشيئى قبل قبضه ، و جواب امام به فرق گذاشتن بين مكيل و موزون با ساير اشياء ، قابل ارجاع به بيع ثانى نيست كه سؤال از شرايط بيع ثانى و جواب از همان باشد بلكه كلام در روايت چه از جهت سؤآل سائل و چه جواب امام صريح در اين مطلب است كه آيا متاعى را كه انسان خريده ولى هنوز قبض نكرده دوباره مىتواند به ديگرى بفروشد و قابليت بيع جديد دارد يا اول بايد قبض كند سپس بتواند به فرد ثالث بفروشد ؟ و استثناى توليت در حديث هم ناظر به اين است كه فرق است ميان بيع چيزى به‌عنوان مكايله يعنى بيع الشيئى به شرط اين كه مثلًا ده پيمانه باشد كه در اين صورت شرط است كه مشترى اول مبيع را قبض كند و با كيل يا وزن از بايع‌اول بگيرد سپس به مشترى دوم تحويل دهد و ميان اين كه مشترى اول به مشترى دوم توليت دهد و در معامله صحبت از كيل و وزن نكند و بگويد من طعامى را از مالك اصلى خريده‌ام و حالا به شما مىفروشم و اختيار را به شما مىدهم كه به روى از مالك اصلى بگيرى كه در اين فرض قبض مشترى اول لازم نيست بلكه مشترى دوم مستقيماً به سراغ مالك اصلى مىرود و از او طعام را با كيل و وزن مىگيرد .\r\nخلاصه اين كه مورد بحث ما جائى است كه قبلًا طعام شخصى كيل يا وزن شده و مشترى از او خريده و به‌جاى ديگر منتقل كرده است و به ديگرى مىفروشد و اين‌جا بحث داريم كه آيا براى قبض مبيع در بيع اول ، كيل و وزن لازم است يا لازم نيست و اين ربطى به مورد روايت ندارد و كسى نمىتواند از آن صحيحه براى اين مطلب استدلال كند . نه‌تنها صحيحه كارى به اين فرض ندارد بلكه چنان‌چه ملاحظه شد سخنان فقها هم كه از بيع مالم يقبض بحث كرده‌اند شامل اين فرض نيست بلكه مربوط به سه فرض ديگر از چهار فرضى است كه قبلًا بيان كرديم .\r\n\r\nمسألهء دو : وجوب قبض شرعاً ( سه مسأله )\r\nتاكنون با حقيقت قبض آشنا شديم كه استيلاء و سلطنت بر مبيع بود و در هر موردى به تناسب فرق مىكرد ، اينك راجع به وجوب قبض از نظر شرعى بحث داريم و در اين رابطه سه مسأله مطرح است :\r\n\r\n","description":"","footnote":"","page_name":" 536 ","page_number":536},
  {"content":"\r\n\r\n\r\n1 . اصل وجوب تسليم\r\nبر هريك از طرفين معامله واجب است مالى را كه به ديگرى تمليك كرده و طرف در اثر معامله و بيع ، استحقاق آن را پيدا كرده ، به صاحبش تسليم كند و بپردازد ( يعنى مشترى بايد ثمن را به بايع بدهد و بايع مبيع را به مشترى بپردازد ) و دليل وجوب تسليم اين است كه خود عقد اين معنى را اقتضا دارد . ( نكته :\r\nعبارت شيخ در اين قسمت اطلاق دارد و مقيد نكرده كه اين وجوب تسليم عند المطالبه است يا مطلقا واجب است و چون مسأله صورى دارد اين فراز را از حاشيهء مرحوم شهيدى كمك گرفته و توضيح مىدهيم : گاهى عقد بيع مقيّد است به اجل و مدت خاصى چه در بيع سلف كه مبيع ، مؤجّل است و چه در بيع نسيه كه ثمن ، مؤجّل است . در اين فرض كه قطعاً بحث شيخ نمىآيد و نيز گاهى در متن عقد قيد مىكنند كه اول بايد بايع مثمن را بدهد تا بعداً مشترى ثمن را بپردازد يا بالعكس ، در اين فرض هم تا آن كسى كه عليه او قيد و شرط شده نپردازد بر ديگرى واجب نيست ، پس مورد كلام جائى است كه عقد ثمناً و مثمناً مطلق باشد ، خود اين فرض هم صورى دارد :\r\nگاهى هيچ‌كدام مطالبه نمىكنند كه مالشان را از طرف بگيرند ، و گاهى هر دو مطالبه مىكنند و گاهى يكى مطالبه مىكند ولى ديگرى نه ، حال از آن‌جا كه اصل اولى برائت ذمه از تسليم و دفع است و وجوب تسليم خلاف اصل است بايد به قدر متيقن اكتفا شود و آن فرض مطالبه است و در غير صورت مطالبه دليلى بر وجوب تسليم نيست ، مگر اطلاق عقد كه آن همچنين اقتضائى ندارد كه ابتدا به ساكن و بدون مطالبه هم تسليم واجب باشد و لذا بايد اطلاق عبارت شيخ اعظم را تقييد كنيم به فرض مطالبه و از قضا خود ايشان در مسألهء نخست از مسائل بيع نقد و نسيه همين را از علامه نقل كردند و خودشان هم پذيرفتند كه « مقتضى العقد وجوب الخروج عن العهده عند المطالبه » . « 1 »\r\nقوله : فان قال كل منهما لا ارفع : متفرع بر حكم مذكور ، اگر پس از معامله هر دو طرف راضى به تسليم بود و كارى به ديگرى نداشت يا يك طرف تسليم كرد و امتناع نكرد ، كه بحثى نيست ولى اگر يك طرف امتناع كرد همان مجبور به تسليم مىشود و اگر هر دو طرف امتناع كردند هر دو مجبور مىشوند و اين فرض بعداً خواهد آمد ، فعلًا سخن در اين است كه هر كدام حاضرند به تسليم ولى از آن‌جا كه به ديگرى اعتماد ندارند و مىترسند ديگرى حق آن‌ها را ندهد لذا هر كدام مىگويند تا تو مال مورد استحقاق مرا ندهى من هم مال مورد استحقاق تو را نمىدهم در اين‌جا تكليف چيست ؟ آيا هر دو با هم ( و در عرض هم ) مجبور به تسليم مىشوند و حاكم شرع هر دو را\r\n\r\n\r\n","description":"","footnote":"\r\n( 1 ) . هداية الطالب ، ص 617 .\r\n","page_name":" 537 ","page_number":537},
  {"content":"\r\n\r\nملزم مىكند ؟ يا اول بايع مجبور مىشود سپس مشترى ؟ يا اوّل مشترى را مجبور به تسليم ثمن مىكنند سپس بايع را ؟\r\nسه قول است كه قول سوم از ابوحنيفه و مالك است و مرحوم شيخ در اين مسأله متعرض نيست و از دو قول ديگر . قول مشهور و مختار شيخ اعظم اين است كه هر دو با هم مجبور به تسليم مىشوند و هيچ كدام سزاوارتر نيست كه اوّل او را مجبور كنند ، عده‌اى از فقهاء از قبيل ابن ادريس و محقق و علّامه و شهيدين و محقق ثانى و . . . همين را اختيار كرده‌اند . و دليل مطلب يكى ادعاى اجماع فاضل مقداد در تنقيح « 1 » است و ديگرى استدلال علامه در تذكره است كه فرموده : فرض اين است كه هريك از بايع و مشترى با بيع و معامله به‌طور مساوى و در عرض هم به‌محض اتمام عقد ، حقى به گردن ديگرى پيدا كرده ( بايع نسبت به ثمن و مشترى نسبت به مثمن ) پس به‌طور مساوى هر كدام بايد مجبور شوند به اداء حق ديگرى و هيچ‌كدام سزاوارتر نيست كه اول او را مجبور كنند . « 2 »\r\nولى در برابر مشهور شيخ طوسى در خلاف مدعى شده كه اول بايع را مجبور مىكنند كه مبيع را به مشترى تسليم كند و وقتى تسليم كرد اگر مشترى ثمن را داد كه هيچ ، و گرنه در مرتبهء دوم مشترى را مجبور مىكنند كه ثمن را بدهد ، ضمناً در اين جهت لافرق كه ثمن عين خارجى باشد ( مثلًا كتاب يا پارچهء خاصى را ثمن قرار داده و معامله جنس به جنس شده ) يا كلى و در ذمّهء مشترى باشد ( كه غالباً ثمن نقد رايج است و به ذمهء مشترى مىآيد و بايد از عهده برآيد . )\r\nدليل شيخ طوسى اين است كه ثمن در مقابل مبيع است و اصل در بيع ، تمليك مبيع است به ديگرى ولى اين تمليك مجانى نيست بلكه به عوض است پس استحقاق بايع نسبت به ثمن در مقابل مبيع است و فرع بر مبيع است و لذا اوّل بايد مبيع را تسليم كند مستحقق ثمن شود و بر مشترى واجب گردد كه ثمن را به او بپردازد . « 3 »\r\nقوله : و لعلّ وجهه دعوى . . . : شيخ مىفرمايد : شايد وجه اين قول اين باشد كه شيخ طوسى مدعى انصراف است و منظورش از سخنان مذكور اين است كه اطلاق عقد به اين منصرف است كه استحقاق ثمن در مقابل مبيع است . . . و شاهد انصراف هم‌سيرهء عرف است كه ثمن را عوض و قيمت مبيع مىدانند و لذا كار كسى را كه هنوز مبيع را نداده ثمن را مطالبه مىكند ، تقبيح مىكنند پس مثمن اصل است و اوّل بايد تسليم شود . نظير باب اجاره كه در اجاره بر عمل ، قبيح است كه اوّل صبح جير و كارگر مزد خود را از مستأجر و كارفرما طلب كند در حالى كه هنوز كارى نكرده ، يا در اجاره بر عين قبيح است كه موجر هنوز منزل را به مستأجر تحويل نداده مال‌الاجاره را مطالبه كند .\r\n\r\n\r\n","description":"","footnote":"\r\n( 1 ) . التنقيح الرائع ، ج 4 ، ص 64 - 65 .\r\n( 2 ) . التذكره ، ج 1 ، ص 473 .\r\n( 3 ) . الخلاف ، ج 3 ، ص 151 .\r\n","page_name":" 538 ","page_number":538},
  {"content":"\r\n\r\nدر عين حال كه براى فتواى شيخ طوسى در خلاف وجهى ذكر كردند خود شيخ اعظم مىفرمايد :\r\n« الاقوى ما عليه الاكثر » كه فرقى ندارند و اولويتى در بين نيست و اصل و فرعى مطرح نيست و تمليك و تملك در عرض هم است و هر دو با هم مجبور مىشوند و وجه شيخ طوسى هم جوابش اين است كه اين انصراف وجهى ندارد و بر خلاف اطلاق عقد معامله است كه در عرض هم مالك مىشوند نه در طول هم .\r\nقوله : ثم انّ ظاهر جماعة : همان‌طور كه قبلًا اشاره شد محل خلاف در مسأله كه هر دو با هم مجبور مىشوند يا اوّل بايع را مجبور مىكنند ، مال موردى است كه هيچ كدام امتناع از تسليم ندارد بلكه هر دو حاضر به تسليم‌اند ولى در اثر عدم وثوق به ديگرى احتياط مىكنند و هر كدام مىگويد : اوّل تو بايد مال مورد استحقاق مرا بدهى ، پس هر دو باذلند ( حاضر به بذل ) ولى در اين كه چه كسى شروع كننده باشد و اول بپردازد نزاع دارند .\r\nامّا اگر هر دو يا يكى از آن دو امتناع مىكنند و مىگويند چه طرف من بدهد يا نه من حاضر به تسليم نيستم اين مورد از بحث ما خارج است . شاهد مطلب سخن شيخ طوسى در مبسوط است كه نخست قول مشهور را اختيار كرده كه اجبار هر دو با هم باشد ، سپس فرموده : تقديم بايع در اجبار اولى است ( ولو متعين نيست ) سپس فرموده : اين حرف‌ها در صورتى است كه هر دو بذل كننده باشند وامّا اگر يكى از ريشه امتناع مىكند و مىگويد : طرف من بذل هم بكند من حاضر به تسليم نيستم ، در اين‌جا حتماً بايد حاكم شرع او را وادار به تسليم كند و وقتى مجبور شد و حاضر به بذل شد آن‌گاه در مسأله ما داخل مىشود و جاى بحث دارد كه كدام يك اول بايد تسليم كنند ؟\r\nو همه اين‌ها در فرضى است كه مشترى موسر است يعنى توان پرداخت ثمن را دارد و امتناع مىكند يا در اثر عدم اعتماد مىگويد اول بايد بايع بپردازد ، كه جاى اجبار هر دو است وامّا اگر مشترى معسر باشد يعنى ندارد كه ثمن را بدهد ، بايع حق فسخ پيدا مىكند و اگر مبيع را نداده كه هيچ و اگر داده و عين آن موجود است همان را از مشترى پس مىگيرد نظير باب مفلّس كه اگر كسى ورشكست شد و طلب‌كارانى داشت آن دسته از طلبكاران كه عين مالشان نزد مفلس است اولويت دارند و عين مال خود را مىگيرند . « 1 »\r\nقوله : قال فى التذكرة : و توهّم قوم . . . : علاوه بر خلاف مذكور كه هر دو با هم مجبور مىشوند يا اول بايع مجبور مىشود . . . نزاع ديگرى مطرح است كه آيا بايع حق دارد مبيع را حبس كند و نزد خود نگاهدارد و به مشترى تسليم نكند تا زمانى كه ثمن را استيفا كند ؟ يا چنين حقى ندارد ؟ حال علامه در تذكره فرموده :\r\nگروهى چنين توهم كرده‌اند كه نزاع اوّل ( كه چه كسى شروع كننده باشد و\r\n\r\n\r\n","description":"","footnote":"\r\n( 1 ) . المبسوط ، ج 2 ، ص 148 .\r\n","page_name":" 539 ","page_number":539},
  {"content":"\r\n\r\nبايد اول بدهد ؟ كدام را اول مجبور مىكنند ؟ ) منشأ نزاع دوم است و اين‌ها دو نزاع جدا نيست بلكه نزاع در حق حبس مبتنى بر نزاع در ابتدا به تسليم است ، اگر در نزاع اول گفتيم اول بايع را مجبور مىكنند و او بايد تسليم كند ، در نزاع دوم مىگوييم پس حق حبس مبيع را ندارد و اگر هر دو با هم مجبور مىشدند ( يا مشترى اول مجبور مىشود به قول ابوحنيفه و مالك ) در نزاع دوم مىگوييم : بايع حق دارد مبيع را حبس كند تا حق خويش را از ثمن ، استيفا نمايد .\r\nدر مقابل گروه مذكور اكثر شافعىها گفته‌اند : نزاع اول كه چه كسى اوّل بپردازد نزاع جدائى است و مخصوص جائى است كه هر دو حاضر به بذل مىباشند ولى نگرانند كه شايد ديگرى ندهد لذا امتناع مىكنند . وامّا در نزاع دوم كه بايع مبيع را بذل نمىكند و در صدد حبس ان است و مىترسد كه شايد مشترى نداشته باشد يا ندهد و يا ثمن به‌دست او نرسد ، اين بحث جدائى است و بايع حق چنين حبسى را دارد . چه اين كه متقابلًا مشترى هم اگر نگرفته است و مىترسد كه اگر ثمن را داد به مثمن نرسد او نيز حق حبس دارد و كسى نمىتواند او را مجبور كند . « 1 »\r\nو شايد دليل حق حبس از قول جماعت مذكور اين باشد كه عقد بيع بر تقابض ( قبض و اقباض طرفينى ) مبتنى است و معامله دو دستى است يعنى با دستى دادن و با دستى گرفتن ، پس در واقع هر كدام دو التزام ضمنى دارند يكى اين كه همزمان با تسليم طرف ، اين هم تسليم كند كه التزامى به نفع طرف مقابل است و ديگرى اين كه اگر طرف امتناع كرد اين هم حق داشته باشد كه امتناع كند و اين التزام به ضرر طرف مقابل و به نفع خود ملتزم است ، پس از خود اطلاق عقد مىفهميم كه هر كدام نزد تسليم ديگرى بايد تسليم كنند و نزد امتناع ديگرى مىتوانند امتناع كنند و اين دليل حق حبس است .\r\nقوله : فلا يرد انّ وجوب التسليم . . . : با بيان ما از وجه جواز حبس ، ايراد محقق اردبيلى پاسخ داده مىشود و جا ندارد كه ايشان بفرمايد : وجوب تسليم بر هر كدام از طرفين اطلاق دارد و مشروط به تسليم ديگرى نيست بنابراين تكليف به پرداخت مال ديگرى از عهده طرف ساقط نمىشود و بايد بپردازد و حق حبس ندارد ولو ديگرى معصيت كند و ندهد واستدلال كرده به اين كه ظلم يك طرف موجب نمىشود كه ديگرى هم بتواند در حق او ظلم كند . « 2 »\r\nجواب شيخ اين شد كه وقتى مقتضاى اطلاق عقد التزام‌هاى كذائى بود ، پس حق حبس دارند و چنين حبسى ظلم نيست كه بىجا باشد بلكه براى اطمينان‌خاطر و رسيدن به مال مورد استحقاق خودش است و اشكالى ندارد .\r\nقوله : هذا كله مع عدم التأجيل . . . : بحث‌هايى كه از اول مسأله تاكنون داشتيم مال فرضى بود كه عقد مطلق است و بر بيع نقد حمل مىشود يا بالاتر از آن مقيّد به نقد است و طرفين بايد\r\n\r\n\r\n","description":"","footnote":"\r\n( 1 ) . التذكرة ، ج 1 ، ص 564 .\r\n( 2 ) . مجمع الفائده ، ج 8 ، ص 504 .\r\n","page_name":" 540 ","page_number":540},
  {"content":"\r\n\r\nبپردازند و اگر اطمينان ندارند و طرف ديگر حبس مىكند آن‌ها نيز حق حبس دارند ، وامّا اگر معامله از يك طرف مؤجّل و مدت‌دار بود ( چه به صورت سلف كه مبيع ، مدت‌دار است و چه بيع نسيه كه ثمن ، اجل دارد . ) در اين‌جا معلوم است كه آن طرف كه مؤجّل نيست و نقد است ( يعنى ثمن در بيع سلف و مثمن در بيع نسيه ) بايد تسليم شود و حق حبس ندارد .\r\nعلامه در تذكره فرموده : اگر چنان‌چه بر حسب تصادف مال نقد هم تسليم نشد تا زمانى كه اجل و مدت مال مؤجّل فرا رسد و هنوز طرف ، اين مال را نداده آيا در اين فرض آن كه از اول بايد تسليم مىكرد ، حالا حق حبس دارد كه بگويد : مدت فرا رسيده و مال هم كه بر گردن رفيق من است نقد شده پس تا او ندهد من هم نمىدهم ؟ علامه فرموده : باز هم حق ندارد يعنى همان‌طور كه قبل از حلول اجل حق حبس نداشت بعد از آن هم وى حق حبس ندارد و بايد بپردازد . « 1 »\r\nشيخ اعظم مىفرمايد : شايد دليل اين فتوا اين باشد كه طرف غير مؤجّل ، صاحبش على اىّ تقدير ملتزم شده كه ما فى يده را به طرف بدهد و قيد و شرطى نگذاشته و معلق بر تسليم مؤجل نكرده است بنابراين پس از حلول اجل هم وى حق حبس و امتناع و مطالبه مال طرف ندارد و بايد بدهد و اگر طرف امتناع كرد حاكم او را مجبور مىسازد .\r\nشيخ اعظم از اين‌جا گريزى مىزنند به آن مطلب قبلى كه نزاع در شروع در ابتدا ، منشأ نزاع در حق حبس باشد و مىفرمايد : اين مطلب مؤيد اين است كه حق حبس داشتن صرفاً به‌خاطر ثبوت حق براى حبس‌كننده بر ديگرى نيست بلكه به‌خاطر امتناع ديگرى است و اگر صرفاً براى ثبوت حق بود پس بعدالاجل بايد بتواند حبس كند ولى چنين نيست ) و حق حبس در مقابل حبس مال ديگرى است ( و چون بايع از اول حق حبس نداشت الان هم ندارد . )\r\nقوله : ثم ان مقتضى ما ذكرنا . . . : تا اين‌جا نتيجه اين شد كه اگر يك طرف امتناع كند و ندهد ديگرى هم حق دارد امتناع كند و حبس جايز است و تسليم بر او واجب نيست و طرف امتناع‌كننده مستحق گرفتن مال از ديگرى نيست . حال متفرع بر اين مطلب اگر شخص امتناع‌كننده بدون اذن و رضايت طرف ، مالى را كه از او خريده و استحقاق پيدا كرده قبض كند و از منزل يا مغازهء او بردارد ، آيا اين قبض صحيح است ؟\r\nمىفرمايد : خير صحيح نيست و از اين‌جا نتيجه مىگيريم كه صحت و مشروعيت قبض ( كه احكام بر آن مترتب شود ) در گرو يكى از دو امر است :\r\n1 . يا مالى را كه نزد او است به طرف معامله تسليم كند و از طرف او اقباض حاصل شود ، در اين صورت حق دارد مال خودش را هم كه نزد طرف است اخذ و قبض كند و منتظر اذن طرف هم نمىماند ( زيرا خريده و مالك شده و الناس مسلطون على اموالهم و ايْنَ ما وجده اخذه )\r\n\r\n\r\n","description":"","footnote":"\r\n( 1 ) . التذكرة ، ج 1 ، ص 473 .\r\n","page_name":" 541 ","page_number":541},
  {"content":"\r\n\r\n2 . و يا اگر هم اقباض و تسليم از طرف وى صورت نگرفته ، رفيقش راضى باشد و به او اذن در قبض بدهد كه باز اگر قبض كرد صحيح است خواه خودش تسليم بكند يا نه ، و اين مطلبى است كه علامه در تذكره « 1 » و شيخ طوسى در مبسوط « 2 » بدان تصريح كرده‌اند و نيز اضافه كرده‌اند كه اگر طرف بدون اذن و رضايت رفيقش رفت و مال را از مغازهء او برداشت ، رفيق حق دارد مطالبه به ردّ كند و بگويد : تا مال مرا ندهى حق ندارى مال خودت را بردارى و بايد برگردانى ، دليل مطلب همان است كه از آغاز مسأله مرتب اشاره كرديم كه هر كدام حق دارند اگر اطمينان ندارند و مىترسند كه عوض مالشان به آن‌ها نرسد ، فعلًا مال را حبس كنند و گرو نگهدارند ، پس اگر طرف بدون اقياض و بدون رضايت آمد و مبيع را اخذ كرد بايع مىتواند از او پس بگيرد و نگاه دارد تا مشترى هم ثمن را بدهد .\r\nو حتى علامه در جائى از تذكره « 3 » فرموده : اگر طرف بدون اذن و رضا مبيع را برداشت و در آن تصرفى كرد اين تصرف نافذ نيست .\r\nشيخ مىفرمايد : يا منظور علامه از اين تصرف . خصوص تصرف متوقف بر قبض است مثل بيع ، كه قبلًا اشاره شد و بعداً بيايد كه تا مبيع را قبض نكرده حق ندارد به ديگرى بفروشد ( حرام يا مكروه ) و يا منظور علامه مطلق استبدال است يعنى هرگونه تبديل و تبدل چه بيع و چه غير بيع ، فرقى ندارد و هيچ كدام از آن‌ها نافذ نيست ، پس بيع او ، اجازهء او ، رهن او ، هبهء او و . . . هيچ كدام نافذ نيست و معلق است به رضا و اذن طرف .\r\nقوله : ثم اذا ابتدأ احدهما بالتسليم : اگر چنان‌چه يك طرف ( مثلًا بايع ) به ميل و رضايت مبيع را به مشترى تسليم كرد ، حال يا از باب اين كه چون بر او واجب بود تسليم كرد كه مسلك شيخ در خلاف اين شد كه ابتدا بر بايع تسليم واجب است ، و يا از باب تبرع تسليم نمود و با اين كه حق حبس داشت ولى حبس نكرد ، حكم طرف ديگر فقط اين است كه حاكم او را مجبور مىكند به تسليم ثمن نه اين كه محجور باشد و حق تصرف در مبيع يا در مال ديگرى از اموال خودش نداشته باشد ، امتناع او از تسليم موجب حجر او نمىشود بلكه حداكثر موجب اجبار او بر تسليم ثمن مىگردد . ( و اگر باز هم نداد ، حاكم از مال او به مقدار ثمن برمىدارد ولى كسى نمىتواند جلوى دخل و تصرف او را بگيرد و بگويد چون ثمن را نمىدهى پس حق تصرف در مثمن هم ندارى ، خير حق دارد چون ملك او است و بايع هم به رضايت به او داده است .\r\n\r\n\r\n","description":"","footnote":"\r\n( 1 ) . التذكرة ، ج 1 ، ص 472 .\r\n( 2 ) . المبسوط ، ج 2 ، ص 120 .\r\n( 3 ) . التذكرة ، ج 1 ، ص 472 .\r\n","page_name":" 542 ","page_number":542},
  {"content":"\r\n\r\n\r\n2 . تخليهء مبيع از اموال بايع\r\nبر بايع واجب است اگر مبيع ظرف اموال او است ( مثلًا منزلى را فروخته و اثاث البيت در آن‌جا است آن را از اموال خودش فارغ و خالى كند و نيز از اموال ديگران هم اگر نزد او است خالى كند ، البته فىالجمله ( يعنى غير از اموال خود مشترى كه تخليهء آن‌ها لازم نيست .\r\nآيا اين وجوب يك وجوب شرطى و وضعى است و شرط تسليم است كه اصل وجوب همان تسليم مبيع به مشترى كه در مسألهء قبل عنوان شد و شرط تسليم تخليه و تفريغ است ؟ از برخى عبارات همين استفاده مىشود ولى نظر شيخ اين است كه وجوب تكليفى است و همان‌طور كه شرعاً تسليم مبيع واجب است ، همين‌طور اگر به اسباب و اجناس بايع اشغال شده شرعاً تفريغ آن نيز واجب است و اگر تعبير كرده‌اند به اين كه : « يجب تسليم المبيع مفرّغاً » قيد مفرغاً ، قيد تسليم مبيع نيست بلكه قيد اصل حكم است و معناى عبارت اين است كه تسليم مبيع واجب است در حالى كه اين تسليم همراه با تفريغ باشد و به هر حال وجوب حكمى است و مىفرمايد : از سخنان علامه در فرع اول از دو فرعى كه قبلًا در بيان ماهيت قبض آورديم ، همين مستفاد مىشود . پس اگر تفريغ نكند تسليم نكرده و شرعاً ضامن مبيع است .\r\nو دليل وجوب تفريغ همان دليل وجوب تسليم مبيع است يعنى هر دو از اطلاق عقد استفاده مىشوند و عرف اين‌طور مىفهمد كه همان‌طور كه بايد تسليم كند همين‌طور بايد تفريغ و تخليه از اموال هم داشته باشد زيرا بدون آن غرض متعاقدين تأمين نمىشود ( غرض مشترى اين است كه از منزل يا مغازه استفاده كند و تا اموال بايع در آن‌جا باشد نمىتواند استفاده كند . ) البته بدون تخليه هم اگر مبيع را به مشترى تحويل دهد پاره‌اى احكام شرعى بر آن مترتب مىشود از جمله ضمان مبيع از گردن بايع برداشته مىشود ولى علاوه بر اين ، تفريغ جدا واجب است و اگر نكند طرف خيار پيدا مىكند كماسيأتى .\r\nقوله : فلو كان فى الدار متاع . . . : متفرع بر مسألهء مذكور اگر مبيع منزل است و در آن‌جا كالاى بايع وجود دارد به محض فروش ( اگر قيد و شرطى نكرده باشند كه تا چند ماه يا روز اجناس بايع در آن بماند ) فوراً بايد تخليه كند و آن‌ها را به مكان ديگر منتقل كند ( مگر مشترى راضى باشد ) و اگر فوراً مقدور نيست ، در اولين فرصت ممكن بايد تخليه كند و اگر زمان طولانى ( ده روز ، يا يك ماه ) وقت لازم دارد تا تخليه كند ، چنان‌چه مشترى عالم به اين مسأله بوده ، بايد صبر كند چون عالماً و عامداً اقدام كرده و اگر جاهل بوده و از اين بابت متضرر شده و برخى از منافع مبيع از دست او رفته به حكم لاضرر حق‌الخيار دارد و مىتواند معامله را فسخ كند . حال اگر ماندن اموال بايع در اين مكان از نظر عرف اجرت دارد و چيزى نيست كه مورد مسامحه باشد علاوه بر حق‌الخيار\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nداشتن حق اخذ اجرت هم دارد و مىفرمايد : « له وجهٌ » ( منشأ اين وجه آن است كه عنوان اتلاف و تفويت منفعت مشترى صدق مىكند و منفعت مال است و « من تلف مال الغير فهو له ضامن » ، پس بايد از عهده برآيد و درك و خسارت را تأمين نمايد . )\r\nاين در فرضى بود كه تأخير تفريغ از روى تقصير و كوتاهى بايع نبوده بلكه به‌طور قهرى و طبيعى مدت زمانى وقت لازم بود تا كالاها تخليه شوند وامّا اگر بايع مىتوانست همان روز اول تخليه كند و كوتاهى كرد حتماً ضامن است و بايد اجرت اين مدت را به مشترى بپردازد . كما اين‌كه اگر پس از معامله از تسليم اصل مبيع تا مدتى امتناع كند حتماً بايد بابت اين مدت خسارت بپردازد چون مقصر است و عمداً موجب تفويتِ منفعت شده و قانون « من اتلف » او را شامل مىشود .\r\nقوله : ولو كان فى الارض زرع : اگر زمينى را فروخته و داخل آن زراعتى است كه چيده شده و جمع‌آورى گرديده حتماً بايد آن‌ها را از زمين خارج كند و زمين را از آن‌ها ازاله و پاك‌سازى نمايد و تحويل مشترى دهد ( باز به همان دليل كه اگر نكند كوتاهى كرده و تسليم محقق نشده است و غرض مشترى تأمين نگرديده ) و اگر چنان‌چه زمين اشغال به زراعت بايع است و هنوز هم جمع‌آورى و درو نشده است بر مشترى است كه تا زمان چيدن زرع صبر كند و حق ندارد آن‌ها را بِكَنَد و پيش بايع بيندازد زيرا از اين بابت بايع متضرر مىشود و قانون نفى ضرر به نفع وى حكم مىكند .\r\nاگر كسى بگويد : پس ضرر مشترى چه مىشود كه از بابت صبر تا وقت درو متضرر مىشود و نمىتواند از زمينى كه خريده استفاده كند ؟ در جواب مىگوييم : اگر مشترى عالم بود و خريدارى كرد خودش اقدام بر ضرر نموده و قانون اقدام مىگويد : بايد تحمل كند و اگر جاهل بود و خيال مىكرد زمين خالى و آمادهء كشت و زرع يا ساير استفاده‌ها است و لذا اقدام كرد و خريد ، بعداً كه عالم شد و فهميد زمين در اشغال زراعت فروشنده است حق‌الخيار پيدا مىكند و به حكم « لاضرر » مىتواند معامله را فسخ كند .\r\nعيناً نظير جائى كه شخص منزلى را خريدارى مىكند و بعداً مىبيند كه اين منزل در اجارهء شخص ثالثى است و تا يك سال نمىتواند از سكناى آن بهره ببرد ، در اين‌جا هم اگر عالم بود و خريد ، بايد اين مدت را صبر كند و اگر جاهل بود و اقدام كرد و پس از معامله عالم شد خيار فسخ دارد .\r\nقوله : و من ذلك يعلم عدم الاجرة : از مطلبى كه ذكر شد به اين نتيجه مىرسيم كه مشترى فقط خيار فسخ دارد و حق ندارد بابت اشغال زمينى كه خريده اجرت بگيرد زيرا شبيه شراء منزلى است\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nكه به اجاره داده شده و همان‌طور كه آن‌جا فقط خيار فسخ داشت اين‌جا همچنين است . اين فتواى ما است ولى در عين حال احتمال ثبوت اجرت هم منتفى نيست زيرا پس از خريدن مشترى مستحق زمين هست ولى مستحق زرع نيست و متقابلًا بايع زمين كذائى را فروخته و مستحق زرع هست ولى مستحق بقاء آن در ملك غير نيست پس چه كنيم ؟ مىفرمايد :\r\nدر اين‌گونه موارد مالك زرع مختار است كه زراعت را باقى بدارد و بابت مدت ، اجرت بدهد و يا زرع و نهال خويش را بكند و جاى ديگر ببرد . دليل تخيير بايع اين است كه ضرر قلع و كندن مقدم است بر ضرر فوات منفعت زمين به واسطهء اجرت و لذا بايع مخير است و مىتواند قلع بكند يا نه ،\r\nو متقابلًا احتمال هم دارد مشترى مخير باشد بين ابقاء زراعت بايع و اخذ اجرت از او بابت مدت بقاء و بين قلع زراعت او و ارش دادن به بايع ( خسارت او را تخمين بزنند و مشترى بدهد و زرع را بكند و به بايع بدهد . )\r\nو احتمال سومى هست كه هر كدام ضررش بيش‌تر است ملاحظه شود اگر قلع ضررش بيش‌تر است بايد بماند و مشترى اجرت بگيرد و اگر ابقاء ضررش بيش‌تر است مىتواند باقى نگذارد و ارش به بايع بدهد . ( دليل اين احتمال هم مسأله اهم و مهم است . )\r\nقوله : ولو احتاج تفريغ الارض : و اگر تخليهء زمين نياز به تخريب و منهدم كردن چيزى باشد ( مثلًا نهال‌ها را درآورد چاله‌هايى در زمين ايجاد مىشود ) بايد اين كار به اذن و رضايت مشترى انجام بگيرد و چاله‌ها را نيز بايد پر كند و مقدارى كه موجب انهدام شده بايد اصلاح و مرمت نمايد و يا از اين بابت به مشترى ارش دهد و خسارت وارده را جبران كند ، و اين به اختلاف موارد مختلف مىشود كه كجاها اصلاح و اعاده لازم است و كجاها ارش بايد بدهد . فىالمثل اگر دربى را از ريشه درآورد يا سنگ بزرگى را از باغ يا منزل قلع كند اصلاح آن به اعاده است كه وقتى اجناس و اموالش را بيرون برد دوباره آن سنگ يا درب را جاى اول قرار دهد و تعمير كند . ولى اگر ديوارى را خراب كرده اصلاح آن به پرداخت ارش است چون ديوار قيمى است و در قيمى بايد قيمت بدهد و منظور ارش و قيمت واقعى منهدم كردن ديوار است نه اين كه ارش در باب خيار عيب باشد كه از ثمن المسمى به نسبت كم شود .\r\nقوله : و بالجمله : خلاصه اين كه اين‌گونه موارد عرفاً بعضى چيزها به ملحق مىشود و مثل آن را بايد بدهد ( درب و سنگ و . . . ) و بعضى به قيمى ملحق مىشود و بايد قيمت را بدهد ( مثل ديوارى كه خراب كرده ) . البته احتمال هم دارد كه همهء اين‌ها به قيمى ملحق شوند و بايع ضامن به قيمت باشد نه مثل و اين حتمال هم داراى وجه و قابل استدلال است .\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nقوله : و يظهر منهم فيما لوهدم : در اين فرع كه دو نفر در ديوارى شريك هستند ، اگر يكى از دو شريك قسمتى از ديوار مشترك يا همهء آن را خراب كند ولى شريك ديگر راضى نباشد و اذن نداده باشد ، راجع به ضمان شريك سه قول است :\r\n1 . بايد از نو ديوار را اعاده كند و از نو بسازد مطلقاً ( در قبال تفصيل بعدى ) اين قول از شرايع « 1 » و مبسوط « 2 » شيخ طوسى است .\r\n2 . بايد ارش و خسارت به شريك بدهد و اعاده لازم نيست مطلقاً ( در قبال تفصيل ) اين قول از علامه « 3 » و شهيد ثانى « 4 » و محقق ثانى « 5 » است .\r\n3 . تفصيل دهيم بين مواردى كه مثلى شمرده مىشوند مثل ديوار باغ‌ها و مزرعه‌ها كه در اين‌جا اعاده واجب است و مواردى كه مثلى نيستند در اين‌ها قيمت و ارش واجب است و اين از مرحوم شهيد اول در دروس « 6 » است .\r\nشيخ اعظم مىفرمايد : همين سه قول در مثل شكستن درب مشترك يا پنجره و شيشهء مشترك هم جارى و سارى است و نيز مىفرمايد : فتق و پاره كردن پارچهء مشترك هم از اين قبيل است كه سه قول در آن مىآيد .\r\n\r\n3 . ضمان بايع بابت مدت امتناع از تسليم مبيع\r\nاگر بايع از تسليم مبيع امتناع كند ، چنان‌چه اين امتناع بدون حق باشد يعنى مشترى ثمن را مىدهد و بايع بىجهت امتناع مىكند گناه‌كار است و واجب شرعى تسليم را مخالفت كرده ، ولى اگر امتناع بايع به حق باشد يعنى مشترى چون امتناع مىكند و ثمن را نمىدهد او هم مثمن را نمىدهد ، در اين فرض از نظر تكليفى قطعاً گناه نكرده و مستحق عقاب نيست ولى از نظر وضعى آيا بابت مدتى كه امتناع كرده و مبيع را به مشترى نداده و موجب فوت منافع او شده ، ضامن است و بايد اجرت را بپردازد يا خير ؟\r\nمحقق ثانى در جامع المقاصد اين احتمال را داده كه ضامن باشد « 7 » ولى شيخ اعظم قبول ندارند به اين دليل كه اگر منافع اموال كسى به ناحق تلف شود ، متلف ، ضامن است ولى اگر به حق باشد كه در مورد بحث ما است دليلى بر ضمان بايع وجود ندارد و يد او عدوانى نيست ، پس وجهى براى پرداخت اجرت وجود ندارد و بر مشترى امتناع‌كننده است كه اگر مبيع در اين مدت نفقه لازم دارد\r\n\r\n\r\n","description":"","footnote":"\r\n( 1 ) . الشرايع ، ج 2 ، ص 125 .\r\n( 2 ) . المبسوط ، ج 2 ، ص 303 .\r\n( 3 ) . القواعد ، ج 2 ، ص 174 .\r\n( 4 ) . المسالك ، ج 4 ، ص 291 .\r\n( 5 ) . جامع المقاصد ، ج 5 ، ص 424 .\r\n( 6 ) . الدروس ، ج 3 ، ص 345 .\r\n( 7 ) . جامع المقاصد ، ج 4 ، ص 412 .\r\n","page_name":" 546 ","page_number":546},
  {"content":"\r\n\r\n( مثل حيوانات ، عبيد ، اماء و . . . ) نفقات مالش را هم بپردازد و اگر بايع داده حق رجوع به مشترى دارد چون ملك مشترى است .\r\nقوله : و فى جامع المقاصد : محقق ثانى فرموده : مانحن فيه چقدر شبيه باب نكاح و منع زوجه از تمكين است كه به زوج مىگويد : تا مهريه‌ام را نپردازى خودم را در اختيار تو قرار نمىدهم ، در آن‌جا هم اين بحث مطرح است كه آيا در مدت امتناع از تمكين ، نفقهء زوجه بر زوج واجب است يا خير ؟ محقق فرموده : فيه تردّدٌ ( منشأ تردد اين است كه آيا سبب وجوب انفاق بر زوجه ، زوجيّت است ؟ كه اگر اين باشد بايد نفقه را بدهد ، يا سبب ، زوجيت و تمكين فعلى است ؟ كه اگر اين باشد نفقه دادن واجب نيست . ) سپس فرموده : محتمل است بين زوج موسر ( متمكن است و مىتواند مهريه را بدهد ) و معسر ( كه ندارد و تا مهريه را بپردازد . ) فرق بگذاريم كه اگر موسر است بايد انفاق كند و اگر معسر است انفاق واجب نيست . « 1 »\r\nقوله : و يمكن الفرق : شيخ اعظم مىفرمايد : ممكن است كسى ميان نفقه در باب زوجيت و در مانحن فيه كه باب بيع است فرق بگذارد و قياس نكند باب بيع را به باب نكاح و منع زوجه از تمكين ، آن‌گونه كه محقق ثانى قياس كرد . ( و فرق اين است كه نفقه مبيع در مانحن فيه كه بر مشترى لازم مىشود ، مسبب از ملكيت مشترى نسبت به مبيع است كه حاصل و موجود است و بايد بدهد ، ولى در باب زوجيت ، نفقه مسبب از زوجيت و تمكين فعلى است و چون تمكين نيست پس نفقه واجب نيست ولو عدم تمكين زوجه به حق باشد يعنى براى اخذ مهريه باشد . )\r\nقوله : ولو طلب من البايع : اگر در مدتى كه مبيع در دست بايع است و به حق امتناع مىكند ، مشترى از او بخواهد كه با اين كه در دست تو است من حق انتفاع داشته باشم ، آيا بر بايع اجابت واجب است ؟\r\nمىفرمايد : دو وجه وجود دارد :\r\n1 . آرى بايد اجابت كند چون ملك مشترى است .\r\n2 . خير واجب نيست ، چون ثمن را نمىدهد و امتناع مىكند .\r\nقوله : ولو كان امتناعه : امّا اگر امتناع بايع بدون حق و مجوز شرعى باشد يعنى مشترى ثمن را مىدهد يا داده ولى باز هم بايع امتناع مىكند بايد اجرت مدت امتناع را بپردازد چون يد او يد عدوانى است نه يد حقّى ، در عين حال در همين مدت علىالقاعده نفقهء مبيع بر عهدهء مشترى است چون او مالك است و بايد او نفقه بدهد ( البته محتمل هم هست بر بايع باشد چون تعدىكننده و غاصب است و به اشقّ احوال اخذ مىشود . پس بايد نفقه را بدهد . )\r\n\r\n\r\n","description":"","footnote":"\r\n( 1 ) . همان .\r\n","page_name":" 547 ","page_number":547},
  {"content":"\r\n\r\n\r\nاحكام قبض\r\nسومين و آخرين بحث در باب قبض پيرامون احكام و مسائل شرعى قبض است و منظور احكامى است كه پس از تحقق قبض و گرفتن مبيع ، بر آن مترتب مىشود و در اين رابطه پنج مسأله مطرح است :\r\n\r\nمسألهء اوّل : پس از قبض مشترى ضامن مبيع است\r\nيكى از احكام قبض اين است كه تا قبل از قبض مبيع ، بايع ضامن بود و اگر تلف مىشد ضرر به او وارد مىشد ( البته ضمان بايع به عوض المسمّى است نه به قيمت واقعى يعنى اگر مبيع تلف مىشد معامله منفسخ مىشد و بايد عوض و قيمتى را كه از مشترى گرفته به او برگرداند و اگر نگرفته حق ندارد بگيرد . ) ولى پس از قبض ، خود مشترى و قابض ضامن است و ضمان از عهدهء بايع به مشترى منتقل مىشود و اگر تلف شد يا عيب و نقصى پيدا كرد ضرر به مشترى مىخورد و دليل اين كه قبل از قبض ، بايع ضامن است يكى اجماع منقول به خبر واحد مستفيض و بلكه اجماع محقق و محصل است و كسى در آن مخالف نيست ، منتها اجماع مدركى است و لذا مىفرمايد : قبل از اجماع ، عمده دليل مسأله روايت نبوى معروف است كه مىفرمايد :\r\n« كل مبيع تلف قبل قبضه فهو من مال بايعه » « 1 »\r\nكه صريح در مطلوب است .\r\nقوله : و ظاهره بناءً على جعل من للتبعيض : قدرى با استفاده از حاشيهء مرحوم شهيدى به توضيح حديث نبوى مىپردازيم هر جمله‌اى كه در آن لفظ « كل » مبتدا باشد و اضافه شود به موصوفى كه داراى وصفى است مثل خود حديث نبوى كه كل اضافه شده به « مبيع » و وصف مبيع هم « تلف قبل قبضه » است و از چنين مبتدائى خبر داده شود به چيزى مثل « فهو من مال بايعه » اين‌گونه جمله متضمن معناى شرط است يعنى در واقع وصف مذكور شرط ، و خبر مذكور جزاى آن است . فىالمثل اگر بگويد : « كل رجل لقيته فاكرمه » معنايش اين است كه « ان لقيت رجلًا فاكرمه » و به‌خاطر همين تضمين معناى شرط است كه حرف « فا » بر سر خير درمىآيد ، حال توضيح معناى حديث نبوى اين است كه\r\n« ان تلف المبيع قبل القبض فهو من مال بايعه » .\r\nحال ببينيم حرف « من » در حديث نبوى به چه معنى است ؟ دو احتمال دارد :\r\nيكى اين كه تبعيضيّه باشد كه معناى مشهور « من » است يعنى مبيع بعضى از مال بايع است و ديگرى اين كه نشويه و توليديه باشد كه ماقبل « من » ناشى از ما بعد و متولد از آن و مسبب از آن است يعنى تلف قبل از قبض ناشى از ملك و مال بايع است و تفاوت اين دو در اين است كه اگر\r\n\r\n\r\n","description":"","footnote":"\r\n( 1 ) . مستدرك الوسائل ، ج 13 ، ص 303 ، باب 9 ، ح 1 .\r\n","page_name":" 548 ","page_number":548},
  {"content":"\r\n\r\n« من » نشويّه باشد مفاد حديث اين مىشود كه بايع ضامن مبيع است به بدل واقعى ( مثل يا قيمت ) و اگر تبعيضيّه باشد معناى حديث اين است كه بايع ضامن مبيع است به خود عوض المسمّى بدون اندكى كم يا زياد .\r\nو ظاهراً معناى اول از حديث به ذهن مىآيد زيرا معنى ندارد كه خود مبيع يا تلف آن از مال بايع ناشى و متولد شود مگر چيزى در تقدير بگيريم و بگوئيم منظور تدارك و استيفاء آن است و اين خلاف اصل عدم تقدير است و دليل مىطلبد كه نداريم ، پس « من » براى تبعيض است و معناى حديث هم اين است كه بايع ضامن مبيع است به خود عوض و قيمت معاملى و ضمان معاوضى است .\r\nو ظاهر حديث طبق معناى مذكور اين است كه مبيع پس از اين كه تلف شد از مال بايع است يعنى واقعاً مال او است و با تلف مال او مىگردد ولى بديهى است كه نمىتوانيم به اين ظاهر اخذ كنيم زيرا مال بر امر موجود اطلاق مىشود نه بر امر معدوم يا تالف و لذا ناچار بايد بگوئيم منظور اين است كه مبيع در هنگام تلف شدن ماليت داشت و اطلاق مال بايع بر آن به اين اعتبار است .\r\n( نظير باب مصالحه كه اگر كسى مال ديگرى را تلف كرد و بنا شد مصالحه كنند ، آقايان مىگويند :\r\nمورد مصالحه خود مال تالف است نه قيمت و بدل آن و باز خود تالف كه وجود ندارد تا بر آن مصالحه شود ، لذا مىگويند : منظور وجود عندالتلف است و به آن اعتبار مورد مصالحه قرار مىگيرد . )\r\nبنابراين مفاد حديث اين است كه مبيع از مال بايع تلف شده و ضرر به او مىرسد و باز اگر معامله به حال خود باقى باشد تلف مبيع از مال بايع معنى ندارد و بايد از مال مشترى باشد ، لذا ناچار بايد بگوييم :\r\nمنظور نبوى اين است كه يك آن قبل از تلف معامله منفسخ شد و مبيع به ملك بايع برگشت و از ملك او تلف شد و اين معنى را علامه در تذكره « 1 » و پيروان او از متأخرين گفته‌اند . « 2 »\r\nقوله : و ربما يقال تبعا للمسالك : شهيد ثانى در مسالك « 3 » و بعضى ديگر از فقهاء « 4 » به تبع ايشان معناى ديگرى فهميده‌اند و گفته‌اند ظاهر حديث اين است كه مبيعى كه قبل از قبض مشترى تلف شود از مال بايع است و اين نه يعنى معامله منفسخ مىشود و مبيع آناًما قبل از تلف برمىگردد به ملك بايع و . . . بلكه منظور اين است كه درك و خسارت مبيع بر عهدهء بايع است و او ضامن است كه مال مشترى را جبران كند يعنى اگر مثلى بوده مثل آن را بپردازد و اگر قيمى بوده قيمت واقعى ان را بدهد و خلاصه اين كه ضمان بايع از نوع ضمان معاوضى نيست تا نتيجه‌اش انفساخ بيع و . . . باشد ،\r\n\r\n\r\n","description":"","footnote":"\r\n( 1 ) . التذكره ، ج 1 ، ص 473 .\r\n( 2 ) . الدروس ، ج 3 ، ص 212 .\r\n( 3 ) . المسالك ، ج 3 ، ص 216 .\r\n( 4 ) . مفتاح الكرامه ، ج 4 ، ص 596 .\r\n","page_name":" 549 ","page_number":549},
  {"content":"\r\n\r\nبلكه از نوع ضمان يدى است و معامله به حال خودش باقى است . ولى نظر شيخ اعظم همان است كه قبلًا آورديم .\r\nقوله : و ممّا ذكرنا من انّ معنى الضمان : اين فراز در واقع ثمرهء دو قول مذكور يا يكى از ثمرات آن است و آن اين كه بنا بر مختار ما كه گفتيم معناى ضمان بايع اين است كه به مجرد تلف مبيع قبل از قبض معامله منفسخ مىشود و مبيع براى يك آن در ملك بايع داخل مىشود و از ملك او تلف مىشود و ضمان معاوضى است نه ضمان يدى كه شهيد ثانى و بعضى ديگر مىگفتند ( نظير باب مغصوب و مستام يعنى جنسى كه اخذ به سوم مىشود و براى قيمت كردن مشترى آن را به‌دست مىگيرد و مقبوض به عقد فاسد كه در تمام اين‌ها اگر متاع در دست غاصب يا قابض يا مشترى به عقد فاسد ، تلف شد وى ضامن به بدل واقعى است و ضمان او هم ضمان يدى است و به حكم « على اليد ما اخذت حتى تودى » ضامن است . )\r\nحال بنا بر مختار نتيجه اين است كه ضمان بايع در مانحن فيه يك حكم شرعى الهى است نه يك حق مالى بشرى و نتيجهء حكم يا حق بودن اين است كه اگر حكم باشد قابل اسقاط نيست و مشترى صد بار هم بگويد : بايع را تبرئه كردم و ضمان را از دوش او برداشتم ، ساقط نمىشود ، در حالى كه اگر حق مالى بود حتماً با اسقاط مشترى ساقط مىشد و اين نتيجه و حكم شرعى بودن و با اسقاط ساقط نشدن مطلبى است كه علامه در تذكره « 1 » و شهيد اول در دروس « 2 » بدان تصريح كرده‌اند .\r\nبعضىها خيال كرده‌اند كه اين هم حق مال است ولى علت اين كه با اسقاط مشترى ساقط نمىشود از باب اين است كه اسقاط ما لم يجب است و لذا ارزش ندارد . ولى شيخ اعظم مىفرمايد : علت اين نيست ، بلكه علت عدم سقوط حكم شرعى بودن است .\r\nقوله : و يدلّ على الحكم المذكور ايضاً : علاوه بر حديث نبوى مذكور ، روايت عقبة بن خالد از امام صادق عليه السلام هم بر حكم مذكور ( ضمان بايع كه قبل از قبض بايع ، ضامن مبيع است ) دلالت مىكند ، روايت راجع به مردى است كه متاعى را خريده و ايجاب و انشاء معامله را انجام داده منتهى فىالمجلس متاع را نگرفت و گفت فعلًا نزد خودت باشد تا فردا بيايم و آن را بگيرم ، از قضا همان روز يا شب متاع دزديده شد ، حال چه كسى ضامن است و از مال چه كسى سرقت شده ؟\r\nحضرت فرمود : از مال صاحب متاع يعنى همان كسى كه متاع در منزل او بوده سرقت شده و او ضامن است تا زمانى كه متاع را به قبض مشترى داده و از منزل خويش بيرون كند ، كه پس از اخراج از منزل و تحويل مشترى دادن ، مشترى ضامن حق بايع و صاحب متاع است تا زمانى كه مال بايع يعنى ثمن را به او بدهد « 3 » و پس از اين مرحله هر كسى ضامن مال خودش است .\r\n\r\n\r\n","description":"","footnote":"\r\n( 1 ) . التذكرة ، ج 1 ، ص 473 .\r\n( 2 ) . الدروس ، ج 3 ، ص 212 .\r\n( 3 ) . وسائل الشيعه ، ج 12 ، ص 358 ، باب 10 ، ح 1 .\r\n","page_name":" 550 ","page_number":550},
  {"content":"\r\n\r\nشيخ مىفرمايد : از اين روايت هم همان مطلب ما دانسته مىشود كه بايع ضامن است يعنى معامله يك لحظه قبل از تلف منفسخ مىشود و مبيع به ملك بايع برمىگردد و . . . و چه‌بسا دلالت اين روايت بر انفساخ بيع قبل از تلف ، از دلالت نبوى مذكور هم روشن‌تر باشد . ( وجه اظهريت شايد وجود سؤال سائل باشد كه گفت : « من مال من يكون . »\r\nقوله : و كيف كان : چه قائل به انفساخ و ضمان معاوضى شويم و چه قائل به عدم انفساخ و ضمان يدى شويم ، آن‌چه مسلم است و در آن خلافى نيست اين است كه بطلان بيع از زمان تلف مبيع است نه از اصل بيع و معامله و از روز اوّل كه كسى بدان قائل نشده ، و دليل ما اين است كه معامله صحيح شده و مبيع از ملك بايع خارج شده و فرض ماليت آن براى بايع كه ما گفتيم قبل از تلف انفساخ مىآيد و ملك بايع مىشود ، تمام اين‌ها خلاف اصل است ( الاصل بقاء العقد ) و در امور خلاف اصل به‌قدر متيقن اكتفا مىشود و آن فرض ملكيت بايع يك آن قبل از تلف است نه اين كه از اول عقد معامله باطل شود و به ملك او برگردد ، البته اصل اولى اين است كه همين مقدار خلاف اصل هم مرتكب نشويم ولى ناگزير براى اين كه حكم مذكور در نبوى « فهو من مال بايعه » درست شود اين خلاف را از باب ضرورت مرتكب شديم ولى بايد بدانيم كه « الضرورات تتقدر بقدرها » يعنى فقط به مقدار ضرورت ، حكم به مال بايع مىكنيم كه يك آن قبل از تلف باشد تا انفساخ بيع و ضمان معاوضى درست شود و بيش از اين حق نداريم مرتكب خلاف اصل شويم .\r\nقوله : و يترتب على ذلك كون النماء : ثمرهء اين مطلب كه بطلان بيع از حين تلف و يك آن قبل از آن است نه از اصل معامله در نمائات و منافع ظاهر مىشود كه اگر بطلان از اول بيع بود معنايش اين بود كه از همان موقع ملك بايع بوده و نمائات مبيع مال بايع است و اگر از هنگام تلف باشد پس تا اين لحظه مال مشترى بوده و منافع قبل از تلف ملك او است و اگر بايع استيفا كرده بايد از عهده برآيد و اگر خود مشترى استيفا كرده ضامن نيست چون منافع مال خودش را استيفا نموده است .\r\nقوله : و فى معناه الركاز : اگر فرضاً مبيع ما عبدى باشد تا به حال راجع به منافع او قبل از تلف صحبت مىكرديم كه مال مشترى است حال مىفرمايد : در حكم منافع و به منزلهء آن است گنجى كه عبد ( پس از فروخته شدن عبد و قبل از قبض مشترى ) پيدا كرده و قبل از قبض مشترى مرده ، يا مالى كه به او هبه شده و او قبول كرده و بعد مرده يا كسى مال را براى او وصيت كرده و او قبول كرد و مرد ( بنابراين كه مالك شود ) تمام اين‌ها در حكم منافع عبد است و بعد از بيع عبد و قبل از قبض مشترى هر چيزى از اين قبيل نصيب عبد شود مال مشترى است و علامه در تذكره « 1 » و شيخ طوسى در مبسوط « 2 » هم به اين مطلب تصريح نموده‌اند .\r\n\r\n\r\n","description":"","footnote":"\r\n( 1 ) . تذكرة الفقهاء ، ج 1 ، ص 562 .\r\n( 2 ) . المبسوط ، ج 2 ، ص 124 .\r\n","page_name":" 551 ","page_number":551},
  {"content":"\r\n\r\nقوله : و صرح العلامه بانّ مؤنة تجهيزه : تا به حال روى اين حكم بحث شد كه اگر مشترى عبدى را خريدارى كرد و قبل از قبض ، تلف شد بايع ضامن است و معامله منفسخ مىشود و عين ثمن به ملك مشترى برمىگردد ، حال حكم ديگرى علاوه بر آن مطرح مىشود و آن اين كه عبد مسلمان اگر بميرد تجهيز ميت دارد ( از غسل و كفن و دفن ) مخارج اين امر بر عهدهء كيست ؟\r\nعلامه در تذكره فرموده : بر عهدهء بايع است . « 1 » شيخ اعظم مىفرمايد : اين مبتنى است بر اين كه آناً ماقبل از تلف ملك تحقيقى و واقعى بايع ثابت شود و واقعاً ملك او بشود نه اين كه ملك تقديرى باشد يعنى فرض ملكيت مىكنيم تا مشكل حل شود و حديث نبوى درست شود . كه اگر ملك تقديرى شد تنها به درد همان اثر يعنى ضمان بايع و تلف از مال او مىخورد كه بايد عوض و ثمن را به مشترى برگرداند و ساير احكام و آثار ملك بر آن مترتب نمىشود پس وجهى براى فتواى علامه نيست .\r\nمگر كسى بگويد حديث نبوى بالمطابقه دلالت مىكند بر بودن تلف از بايع و مدلول التزامى آن اين است كه پس معامله حقيقتاً فسخ شده نه اين كه صورى و فرضى و ظاهرى باشد . كه اگر اين باشد باز فتواى علامه درست است ( ولى اثبات فسخ حقيقى هم مشكل است . )\r\nقوله : ثم انّه يلحق بالتلف : تا به حال راجع به تلف حقيقى مبيع قبل از قبض بحث كرديم و حكم آن روشن شد كه انفساخ بيع و فرض ملكيت مبيع براى بايع يك آن قبل از بيع ، و تلف از مال او و ضمان معاوضى بود ، حال مىفرمايد : در حكم تلف است قرض تعذّر وصول به مبيع بر حسب عادت ، يعنى مبيع واقعاً تلف نشده ولى غصب شده يا سرقت شده يا گم شده به‌گونه‌اى كه عادتاً دست‌رسى به آن متعذر و ممتنع است و اميد برگشت نداريم ، اين‌جا هم بايع ضامن است به همان معنى كه گفته شد و روايت عقبة بن خالد بر همين فرض تعذر وصول بر وجهى كه اميد به عود نداريم ، حمل مىشود . ( يعنى منصرف است به فرض غالب كه عدم رجاء عود مال مسروق باشد و اگر سرقت را گفته از باب مثال است و اختصاص به آن ندارد و ملاك تعذر وصول است چه در سايهء سرقت و چه مفقود شدن و . . . . )\r\nقوله : قال فى التذكرة : علامه در تذكره فرموده : وقوع گوهر قيمتى در دريا قبل از قبض مشترى مثل تلف است ( همان احكام را دارد كه موجب انفساخ بيع و . . . مىشود . ) و نيز آزاد شدن پرنده و پريدن او از قفس و آزاد شدن صيد وحشى ( كه اميد برگشت نداريم ) مثل تلف است و همان حكم را دارد .\r\nسپس فرموده : اگر دريا ، زمينى را كه فروخته و هنوز مشترى تحويل نگرفته ، غرق كند و\r\n\r\n\r\n","description":"","footnote":"\r\n( 1 ) . التذكرة ، ج 1 ، ص 474 .\r\n","page_name":" 552 ","page_number":552},
  {"content":"\r\n\r\nزير آب ببرد . يا در اثر زلزله و رانش زمين صخره‌هاى بزرگى از كوه بر روى زمين بيفتد ( و از حيّز انتفاع ساقط كند ) يا در اثر وزش طوفان ، شن و ماسه زمين را بپوشاند ، آيا اين‌ها مثل تلف است و موجب انفساخ بيع مىشوند ؟ يا حداكثر براى مشترى خيار فسخ درست مىكنند ؟ در مسألهء شافعىها دو نظر دارند و از نظر خود علامه قول ثانى قوىتر است ( كه ثبوت خيار باشد زيرا زمين مذكور معيوب شده و عيب قبل از قبض بر عهدهء بايع است و حداكثر خيار عيب براى مشترى مىآورد . )\r\nسپس فرموده : اگر مشترى عبدى را خريد و قبل از قبض فرارى شد يا در هجوم لشكر گم شد بدين وسيله معامله منفسخ نمىشود چون ماليّت عبد كه باقى است اميد عود و برگشت هم داريم و نااميد نيستيم پس چرا بيع باطل شود ، خلاصه اين‌ها به منزلهء تلف نيست . « 1 »\r\nقوله : و فى التذكرة ايضاً : باز علامه در تذكره فرموده : اگر مشترى قبل از وزن ثمن ( كنايه از نقد و پرداختن آن به بايع است ) فرارى شد و علىالفرض هنوز بايع مبيع را به قبض مشترى نداده ، در اين‌جا اگر مشترى مُعْسر باشد ( ندارد كه ثمن را بدهد و تنگدست است ) دو احتمال دارد : يكى اين كه وى خيار فسخ داشته باشد و فعلًا مالك فسخ باشد چون نمىتواند ثمن را استيفا كند و به حق خود برسد پس مىتواند جبران كند و معامله را فسخ كند و ديگرى اين كه براساس روايت مذكور در خيار رؤيت « 2 » تا سه روز بايد صبر كند و اگر پس از سه روز مشترى پيدا نشد و ثمن را نداد حق فسخ دارد ، سپس فرموده : احتمال اول قوىتر است چون روايت تأخير تا سه روز در مورد كسى است كه باذل باشد و اين كه فرار كرده باذل نيست تا صبر لازم باشد .\r\nو اگر مشترى موسر باشد ( متمكن است و مىتواند ثمن را بدهد ) نخست بايد بايع اين معنى را نزد حاكم شرع به اثبات برساند ، سپس حاكم شرع هركجا مالى از مشترى ديد آن را مىگيرد و مىفروشد و حق بايع را مىدهد و اگر مالى نيافت همين مبيع را كه ملك مشترى شده مىفروشد و ثمن بايع را مىدهد و اگر به قيمت بيشترى فروخت زيادى مال مشترى است و اگر به قيمت كم‌تر فروخت بقيهء ثمن و حق بايع را از مال ديگر مشترى بايد جبران كند . « 3 »\r\nقوله : و فى غير موضع مما ذكره تأمل : شيخ اعظم مىفرمايد : در چند جاى سخنان علامه جاى تأمل و اشكال است : ( مرحوم شهيدى در حاشيهء چهار اشكال را آورده :\r\n1 . علامه فرمود : « اقواهما الثانى » و احتمال صحت بيع با ثبوت خيار را تقويت كرد در حالى كه مورد غرق زمين . . . مثل افتادن در دريا است كه جازماً در حكم تلف دانست و ظاهراً فرقى ميان آن دو نيست در اين كه هر دو ماليت ندارند و مثل تلف است .\r\n\r\n\r\n","description":"","footnote":"\r\n( 1 ) . همان ، ص 562 .\r\n( 2 ) . همان ، ص 473 .\r\n( 3 ) . همان .\r\n","page_name":" 553 ","page_number":553},
  {"content":"\r\n\r\n2 . در مورد عبد آبق به‌طور مطلق فرمود : اميد عود هست در حالى كه گاهى اميد عود نيست و با نبود اين اميد ماليت او از بين مىرود .\r\n3 . تقويت كردند ثبوت خيار را براى بايع بدون صبر و انتظار تا سه روز در صورت اعسار در حالى كه دليل نفى ضرر است و فرقى ميان موسرو معسر نمىگذارد .\r\n4 . فرمودند : « لورودها فى الباذل » يعنى روايت در مورد باذل است نه هارب . . . در حالى كه يك روايت در اين مورد است و ساير روايات باب اطلاق دارد . ) « 1 »\r\nقوله : ثم ان ظاهر كثير فى الاصحاب : معلوم شد كه قبل از قبض اگر مبيع تلف شود بايع ضامن است و پس از قبض اگر تلف شود مشترى ضامن است ، حال آيا حتماً بايد قبض مشروع و جامع شرايط باشد تا ضمان را از دوش بايع بردارد ؟ يا فرق ندارد و مطلق قبض ولو جامع شروط نباشد مسقط ضمان از بايع است ؟\r\nمىفرمايد : ظاهر كثيرى از فتاواى فقهاء اين است كه مطلق قبض كافى است و لازم نيست حتماً قبض صحيح و جامع شرايط باشد . بنابراين اگر مشترى بدون اذن و رضايت بايع ، مبيع را قبض كرد و نزد او تلف شد همين كافى است در رفع ضمان از بايع با اين كه جامع شرايط نبوده و بدون اذن قبض شده ، همان‌طور كه علامه در تذكره « 2 » و شهيد در دروس « 3 » به اين مطلب تصريح نموده‌اند ( دليل مطلب اطلاق كلمهء قبض در حديث نبوى است كه مقيد به قبض با اذن بايع نيست پس قبض بدون اذن را نيز شامل مىشود ) .\r\nقوله : ولو لم يتحقق الكيل والوزن : قبلًا در ماهيت قبض بحث شد كه آيا در معامله مكيل و موزون ، كيل يا وزن در قبض معتبر است يا خير ؟ حال بنا بر عدم اعتبار كه روشن است و اگر مشترى طعام را بدون كيل و وزن هم قبض كرد كفايت مىكند و ضمان را از دوش بايع برمىدارد . ولى بنا بر اشتراط كيل يا وزن در صحت قبض مكيل يا موزون ، اين بحث مطرح است كه آيا قبض بدون كيل و وزن هم كافى است و ضمان را از بايع برمىدارد ؟ دو قول است :\r\n1 . علامه در تذكره در باب بيع ثمار فرموده : اگر طعامى را به نحو مكايله ( شرط كند كه فلان مقدار پيمانه باشد ) خريدارى كند سپس به نحو گزاف ( بدون كيل كردن ) قبض كند و در دست مشترى تلف شود خود مشترى ضامن است زيرا قبض محقق شده است ( با اين كه جامع شروط نيست ) ولى اگر كيل را شرط تحقق قبض بدانيم حق اين است كه بايع ضامن است ( چون بدون كيل قبض كرده پس قبض محقق نشده و هر مبيعى كه قبل از قبض تلف شود از مال بايع تلف شده . ) « 4 »\r\n2 . محقق ثانى در جامع المقاصد فرموده : ولو كيل را شرط بدانيم و مشترى هم بدون كيل\r\n\r\n\r\n","description":"","footnote":"\r\n( 1 ) . هداية الطالب ، ص 619 - 620 .\r\n( 2 ) . التذكرة ، ج 1 ، ص 562 .\r\n( 3 ) . الدروس ، ج 3 ، ص 214 .\r\n( 4 ) . التذكرة ، ج 1 ، ص 508 .\r\n","page_name":" 554 ","page_number":554},
  {"content":"\r\n\r\nقبض كند ولى همين كافى است و ضمان بايع ساقط مىشود . « 1 » مرحوم شيخ انصارى همين قول را تقويت مىكند ( به همان دليل كه نبوى اطلاق داشت و كلمهء قبض مقيد نبود ، و كيل بر فرض اعتبار ، براى صحت بيع ثانى است و ربطى به بيع قديم ندارد . )\r\nقوله : و هل يكتفى بالتخليه : باز قبلًا در ماهيت قبض بحث شد كه آيا مجرد تخليه و رفع يد كردن قبض است يا خير ؟ حال بنابراين كه همين مقدار هم قبض باشد پرواضح است كه پس از تخليه و رفع يد اگر مبيع تلف شد مشترى ضامن است ولى بنابراين كه تخليه كافى نباشد و قبض محسوب نشود آيا مسقط ضمان از بايع هست يا خير ؟ مىفرمايد : در اين‌جا هم دو قول است و به نظر ما قول به سقوط قوى است ولو تخليه را قبض ندانيم ( چون بايع كار خود را انجام داده و رفع يد كرده حال مشترى نگرفته و نزد بايع مانده دليل نمىشود كه بايع ضامن باشد ، مگر متلف باشد كه بحث ديگرى است . )\r\nقوله : و كذا الكلام : باز قبلًا بحث بود كه آيا نقل و تحويل از مكان بيع به مكان ديگر ، در قبض معتبر است يا نقل لازم نيست و مجرّد دست گذاشتن مشترى روى مبيع و گرفتن آن كافى است ؟ حال بنا بر كفايت وضع يد كه بحثى نيست و ضمان از عهدهء بايع ساقط مىشود ولى بنا بر لزوم نقل در تحقق قبض آيا مجرد وضع يد كافى است ؟ شيخ مىفرمايد همان دو قول در اين‌جا هم هست و نظر خود ما تقويت سقوط ضمان است .\r\nقوله : هذا كله حكم التلف السماوى وامّا الاتلاف : آن‌چه از آغاز مسأله تا به حال مطرح شد كه اگر مبيع تلف شد چه كسى ضامن است ؟ قبل از قبض كى ضامن است ؟ بعد از قبض كى ضامن است ؟ قبض جامع شرايط چه حكمى دارد ؟ قبض غير جامع شرايط چه حكمى دارد ؟ همهء اين‌ها در مورد تلف سماوى بود كه مبيع به‌طور قهرى و به آفت سماوى تلف شود و طرفين يا فرد ثالث در تلف آن دخيل نباشد و به اصطلاح اتلافى صورت نگيرد و حكم آن بيان شد .\r\nوامّا اگر كسى عمداً مبيعى را تلف كرد و اصطلاحاً اتلاف محقق شود اين چه حكمى دارد ؟ اتلاف سه صورت دارد : 1 . گاهى اتلاف از مشترى است 2 . و گاهى بايع مُتلف مبيع است 3 . و گاهى فرد ثالث باعث اتلاف است و هر كدام از اين‌ها احكامى دارد :\r\nامّا اتلاف مشترى : اگر مشترى عمداً مبيع را تلف كند حتماً اين اتلاف ، حكم قبض مبيع را دارد و اگر تلف كرد ولو قبض نكرده باشد ضمان از دوش بايع برداشته مىشود و دليل آن علاوه بر نفى خلاف ، عبارت است از اين كه وى متلف است و هركس متلف باشد ضامن است ، پس وى با اين اتلاف ضامن مال خويش است و ربطى به بايع ندارد « و هو المطلوب » .\r\n\r\n\r\n","description":"","footnote":"\r\n( 1 ) . جامع المقاصد ، ج 4 ، ص 390 .\r\n","page_name":" 555 ","page_number":555},
  {"content":"\r\n\r\nمرحوم شيخ مىفرمايد : عمدهء دليل مطلب اجماع است اگر تمام باشد والّا اگر از اجماع بگذريم دليلى بر سقوط ضمان نداريم زيرا حديث نبوى ولو اطلاق داشت ولى شامل فرض اتلاف نمىشد و انصراف به فرض تلف سماوى داشت ( كلمهء تلف اين‌گونه است ) و وقتى دليل خاص نبود اين نوع از تلف ( اتلاف مشترى ) در تحت قاعده باقى مىماند و مقتضاى قاعده و اصل اين است كه مشترى ضامن نباشد ( الاصل عدم الضمان ، يا استصحاب ضمان بايع . )\r\nقوله : قال فى التذكرة : علامه در تذكره فرموده : اين كه اگر مشترى متلف باشد ضمان از بايع ساقط مىشود در فرضى است كه مشترى از روى علم و عمد به اين كه مال خود او است تلف كند وامّا اگر جاهل بود مسأله فرق مىكند ، فىالمثل بايع مشترى را دعوت كرد و طعامى را كه مشترى خريده بود نزد او گذاشت و او به خيال اين كه طعام بايع است و مهمان است تناول كرد و بعد معلوم شد طعام خودش بود ، آيا همين كافى است و قبض حساب مىشود ؟ علامه فرموده : خير ، اين قبض نيست و از قبيل اتلاف بايع است كه حكمش در فراز بعدى خواهد آمد كه اگر بايع مبيع را تلف كرد خود او ضامن است . سپس علّامه مثال و تنظيرى آورده و فرموده : نظير اين كه شخصى مال ديگرى را غصب كند سپس مالك را دعوت كند و همان طعام مغصوب را نزد او بگذارد و او تناول كند كه در اين‌جا هم غاصب ضامن است نه مالك اصلى . « 1 »\r\nقوله : اقول : هذا مع غرور البايع : شيخ اعظم به سخن علامه حاشيه‌اى زده و مىفرمايد : اين فرمايش در فرضى است كه بايع موجب غرور و فريب مشترى شود وامّا اگر بايع هم جاهل بود و نمىدانست كه طعام مشترى را نزد او مىگذارد و خيال مىكرد طعام خودش هست آيا اين اتلاف هم مثل تلف سماوى است و موجب ضمان است ؟ دو وجه وجود دارد : ( 1 . آرى اين هم مثل تلف است و مشترى ضامن است ؟ 2 . خير مثل تلف سماوى نيست و بايع ضامن است . )\r\nقوله : ولو صال العبد : اگر عبد خريدارى شده ، قبل از قبض به مشترى حمله كرد و مشترى به‌عنوان دفع شر او ، وى را كشت آيا ضامن است و بايد ثمن را بدهد يا نه ؟ علامه در تذكره فرموده : قول صحيح‌تر اين است كه ثمن بر عهدهء مشترى مستقر نمىشود و معامله منفسخ مىگردد ( و احكام قتل بار مىشود كه ديه دارد يا نه ) و از قول بعضى الشافعيه نقل كرده‌اند كه ثمن بر ذمه مشترى مستقر مىشود ، چون وى عبد را به‌جهت غرض خودش كشته ( براى دفاع از خودش ) و از اين جهت وى ضامن است و معامله تمام است و بايد ثمن را بپردازد .\r\nقوله : ولوا تلفه البايع : فرض اتلاف مشترى روشن شدكه به حكم اجماع ، خود مشترى ضامن است وامّا فرض اتلاف بايع : اگر چنان‌چه قبل از قبض مبيع ، بايع عمداً آن را تلف كند تكليف چيست ؟ سه احتمال وجود دارد :\r\n\r\n\r\n","description":"","footnote":"\r\n( 1 ) . التذكرة ، ج 1 ، ص 562 .\r\n","page_name":" 556 ","page_number":556},
  {"content":"\r\n\r\n1 . بيع منفسخ مىشود و عين ثمن به مشترى برمىگردد ( مثل فرض تلف سماوى كه ما از نبوى همين را استفاده كرديم و حكم به انفساخ نموديم ) مرحوم شيخ در مبسوط « 1 » و محقق در شرايع « 2 » و علامه در تحرير « 3 » همين را ختيار كرده‌اند .\r\nدليل اين قول عموم واژهء « تلف » در حديث نبوى است كه شامل تلف مبيع به آفت سماوى مىشود ، شامل تلف مبيع به وسيلهء اتلاف حيوان مىشود ، و شامل تلف به اتلاف آدمى هم مىشود و به حكم عموم نبوى معامله منفسخ مىشود . ( البته به قول شهيد ثانى و ديگران معامله به قوت خود باقى است و بايع ضامن است كه بدل واقعى را بدهد چون يد او عدوانى است و عموم « من اتلف مال الغير فهو له ضامن » اين‌جا را مىگيرد . )\r\n2 . معامله باقى است و بايع ضامن قيمت واقعى مبيع است كه به مشترى بدهد ، و دليل مطلب اين است كه حديث نبوى كلمهء « تلف » دارد و متبادر از آن فرض تلف سماوى است و فرض اتلاف را نمىگيرد و از آن انصراف دارد و وقتى مشمول عموم نبوى نشد قانون اتلاف مىآيد كه بين پرانتز به آن اشاره شد .\r\n3 . مشترى مخير است كه از بايع قيمت واقعى مبيع را مطالبه كند يا ثمن را مطالبه كند ، دليل تخيير يكى از دو امر است :\r\n1 . يا به‌خاطر اين است كه هم سبب انفساخ بيع محقق شده ( كه تلف باشد ، منشأش هرچه باشد ، آفت سماوى يا اتلاف ) و هم سبب ضمان بايع به قيمت واقعى محقق شده ( كه اتلاف عمدى باشد ) و جمع بين هر دو كه بىوجه است ، در نتيجه مالك ( يعنى مشترى كه مالك مبيع تالف است ) مختار است كه به هر كدام از دو سبب عمل كند .\r\n2 . و يا به‌خاطر اين‌كه وقتى فرض اتلاف عمدى يا تلفى كه منشأش اتلاف باشد از عموم حديث نبوى خارج شد و عنوان « تلف » از اين فرض انصراف داشت و نتوانستيم قائل به انفساخ بيع شويم ، نوبت مىرسد به فرض تعذر تسليم و مىگوئيم : فرض اتلاف از نظر حكم به فرض تعذر تسليم ملحق مىشود و نتيجه‌اش ثبوت خيار براى مشترى است و يكى از خيارات ، خيار تعذر تسليم است كه دليل آن مانحن فيه را شامل مىشود .\r\nمرحوم شيخ همين وجه را اختيار مىكنند كه تخيير مشترى باشد و مىفرمايد : علامه در تذكره « 4 » و شهيد اول در دروس « 5 » و محقق ثانى در جامع المقاصد « 6 » و شهيد ثانى در مسالك « 7 » همين را اختيار كرده‌اند :\r\n\r\n\r\n","description":"","footnote":"\r\n( 1 ) . المبسوط ، ج 2 ، ص 117 .\r\n( 2 ) . الشرايع ، ج 2 ، ص 53 .\r\n( 3 ) . التحرير ، ج 1 ، ص 175 .\r\n( 4 ) . التذكرة ، ج 1 ، ص 508 .\r\n( 5 ) . الدروس ، ج 3 ، ص 212 .\r\n( 6 ) . جامع المقاصد ، ج 4 ، ص 404 .\r\n( 7 ) . المسالك ، ج 3 ، ص 217 .\r\n","page_name":" 557 ","page_number":557},
  {"content":"\r\n\r\nو شهيد اول در پاره‌اى از حواشى اين وجه را به فقهاى شيعهء عراق نسبت داده است « 1 » حال كه قول به تخيير درست شد اگر مشترى ثمن را اختيار كرد كه معلوم است و همان را كه نزد خودش است نگهدراى مىكند ، يا اگر نزد بايع است استرداد مىكند ، ولى اگر قيمت واقعى را اختيار كرد ، آيا بايع حق دارد قيمت واقعى را ندهد و در مقابل ثمن ، آن را حبس كند و بگويد : تا ثمن را ندهى من هم قيمت عين تالف شما را نمىدهم ؟ دو وجه وجود دارد :\r\n1 . آرى حق دارد حبس كند و دليل جواز حبس اين است كه قيمت واقعى بدل از عين تالف است و هر حكمى مبدل داشت بدل هم دارد ، اگر مبدل بود حق حبس داشت ( قبلًا بحث شد ) حال نسبت به بدل هم حق حبس دارد .\r\n2 . خير ، حق ندارد حبس كند زيرا دليل حبس كه از اطلاق عقد استفاده كرديم و گفتيم خود عقد اين امر را ايجاب مىكند ، مخصوص مبدل و خود عين است كه عقد بر آن واقع شده است و شامل بدل نمىشود . مختار شيخ همين قول دوّم است كه حق حبس ندارد .\r\nقوله : ولو قبض المشترى به غير اذن البايع : اگر مشترى مبيع را بدون اذن بايع ( قبل از دادن ثمن ، چون بعد از آن اذن لازم ندارد و قبلًا گذشت ) قبض كرد و فرض هم در جائى بود كه بايع حق استرداد داشت ( چون هنوز ثمن را نداده و بايع مىتواند مثمن را پس بگيرد و نزد خود نگهدارى و حبس به حق است تا به ثمن برسد . ) حال پس از قبض كذائى و وجود مبيع در دست مشترى اگر بايع آن را تلف كرد آيا اين اتلاف بايع در دست مشترى مثل اتلاف بايع قبل از قبض مبيع از سوى مشترى است ؟ در نتيجه ، اين اتلاف در حكم استرداد است و گويا مبيع را از مشترى پس گرفت ( همان‌طور كه اتلاف مشترى در زمانى كه مبيع نزد بايع بود به منزلهء قبض او محسوب مىشد و قبلًا محاسبه شد . ) پس احكام استرداد را دارد كه مشترى مختار بود بين رجوع به قيمت واقعى يا ثمن ؟ يا اين اتلاف از قبيل اتلاف مبيع از سوى بايع است بعد از قبض مشترى ؟ تا در نتيجه بايع ضامن قيمت واقعى باشد چون با قبض كذائى مبيع در ضمان مشترى داخل شد ولو در اين قبض ، ظالم است و نبايد قبض مىكرد ولى حالا كه كرده و ضمان به او منتقل شده پس اتلاف بايع ، از قبيل اتلاف مال مسلّم او است و بايد قيمت واقعى را بدهد و وجهى براى انفساخ بيع نيست . در اين رابطه دو وجه است كه ذكر شد و وجه هر كدام بيان شد و علّامه در تذكره اولى را اختيار نموده است . « 2 »\r\nقوله : ولو اتلفه اجنبىّ : وامّا اگر فرد ثالث و اجنبى از معامله مبيع را تلف كرد تكليف چيست ؟ شيخ مىفرمايد : همان سه وجهى كه در فرض اتلاف بايع بود در اين‌جا هم هست و مختار ما وجه\r\n\r\n\r\n","description":"","footnote":"\r\n( 1 ) . به نقل مفتاح الكرامة ، ج 4 ، ص 597 .\r\n( 2 ) . التذكرة ، ج 1 ، ص 562 .\r\n","page_name":" 558 ","page_number":558},
  {"content":"\r\n\r\nثالث است كه تخيير مشترى باشد و دليل ما همان است كه ذكر شد و عمده اين است كه شبهه اجماع در مسئله هست بر اين كه قيمت واقعى متعين نباشد و اگر اين جهت نبود ما حتماً قيمت را اختيار مىكرديم و مىگفتيم در فرض اتلاف اجنبى مشترى فقط حق دارد قيمت واقعى را بگيرد چون فرض اين شد كه عموم نبوى از فرض اتلاف ، انصراف دارد و وقتى شمول نبوى مشكل شد ، عموم قانون اتلاف جارى مىشود و مقتضاى عموم اتلاف همين است كه قيمت واقعى را ضامن باشد ( البته دنبال نكرده‌اند كه قيمت واقعى را از بايع بگيرد و بايع از مُتلف يا مستقيماً از تلف‌كننده بگيرد و اين احتمال قوى است . )\r\n\r\nمسألهء دوّم : حكم تلف ثمن\r\nيكى از احكام قبض اين است كه : تا به حال راجع به تلف مثمن بحث مىكرديم كه اگر تلف شد چه كسى ضامن است ؟ و فرض‌هاى گوناگون مسئله بيان شد ، اينك راجع‌به تلف ثمن بحث داريم : اگر ثمن كلى و در ذمه باشد كما هو الغالب لكونه نقداً رايجاً ، كه جاى اين بحث نيست و معقول نيست كه ما فىالذمّه تلف شود . مورد بحث در ثمن معين ( عين خارجى ) است ( مثلًا متاعى را خريده و جنس معينى را عوض و بهاى آن قرار داده ، فرضاً عبدى را به پارچه‌اى خريده ، عبايى را به كتابى خريده و . . . كه ثمن پارچه معين يا كتاب معين است ) حال تلف ثمن پس از قبض بايع از مال خود بايع است و ضرر به او مىرسد ولى كلام در تلف ثمن معين قبل از قبض بايع است كه آيا مشترى ضامن است ؟ يا بايع ضامن است ؟ و آيا معامله منفسخ مىشود يا باقى است ؟ به قيمت واقعى ضامن است يا به ضمان معاوضى ؟\r\nمىفرمايد : هرآنچه در مسألهء قبل در رابطه با تلف مبيع قبل از قبض گفتيم ، در اين مسأله هم در رابطه با تلف ثمن قبل از قبض مىگوييم و علّامه در تذكره به اين مطلب تصريح كرده است « 1 » و ظاهر شهيد اول در دروس « 2 » نيز همين است آن‌جا كه فرموده : پس از قبض ( اطلاق دارد كه قبض مبيع يا ثمن ) ضمان به قابض ( باز اطلاق دارد كه قابض مبيع يا قابض ثمن ) منتقل مىشود . نه‌تنها اين دو بزرگوار فرموده‌اند ، بلكه ظاهراً در مسألهء مخالفى نيست و همه قبول دارند كه حكم تلف ثمن همان حكم تلف مثمن است .\r\nقوله : قال فى المبسوط : در اين فراز عباراتى مىآورند و غرض از ذكر اين‌ها استشهاد براى عدم خلاف است و وجه استشهاد اين است كه حضرات در اين عبارات و كتب متعرض خلاف نشده‌اند و اگر مخالفى بود تعرض مىكردند ، حال يكى از عبارات سخن شيخ طوسى در مبسوط است كه فرموده : اگر مشترى عبدى را به پارچه‌اى خريدارى كند ( ثمن پارچه معينى است ) سپس\r\n\r\n\r\n","description":"","footnote":"\r\n( 1 ) . همان ، ص 474 .\r\n( 2 ) . الدروس ، ج 3 ، ص 210 - 211 .\r\n","page_name":" 559 ","page_number":559},
  {"content":"\r\n\r\nعبد را قبض كند ولى پارچه ( ثمن ) را به بايع تسليم نكند ، در اين مرحله عبدى را كه قبض كرده به فرد ثالث بفروشد ، اين بيع صحيح است و اگر فروخت و عبد را به فرد ثالث تحويل داد سپس پارچه نزد مشترى تلف شد و به دست بايع اولى نرسيد ، بيع اول خود به خود منفسخ مىشود ( به حكم همان كه در آغاز مسئله گفتيم كه حكم تلف ثمن ، حكم تلف مثمن است . ) و چون مشترى عبد را به فرد ثالث فروخته و نمىتواند پس بگيرد ( چون بيع صحيح و لازم بوده ) نوبت به بدل عبد مىرسد و چون عبد قيمى است بايد قيمت واقعى عبد را به بايع اوّل بپردازد . « 1 »\r\nابن ادريس هم در باب بيع صرف از كتاب سرائر نظير همين فتوا را دارد « 2 » و محقق در شرايع « 3 » و علامه در كتب خود « 4 » و شهيد اول در دروس « 5 » و محقق ثانى در جامع المقاصد « 6 » و شهيد ثانى در مسالك « 7 » همان مسألهء شيخ طوسى در مبسوط را آورده و همان فتوا را دارند كه انفساخ بيع باشد و نظير همين فتوا را در باب شفعه هم دارند . « 8 »\r\nخلاصه اين كه در اصل مسأله كه تلف ثمن قبل از قبض مثل تلف مبيع قبل از قبض است ، كسى مخالفت ندارد ، پس دليل اوّل ، مسأله نفى خلاف است ( كه با مسامحه نامش را اجماع مىگذاريم . )\r\nقوله : و يمكن ان يستظهر من رواية عقبه : دليل دوّم مسئله روايت عقبة بن خالد است كه فتواى مذكور از آن قابل استظهار است . بيان مطلب : در آخر روايت آمده : مبناع ( مشترى ) ضامن حق او است تا مال او را به او رد كند ، حال بنابراين كه ضمير « لحقّه » به بايع برگردد ( كه ظاهر همين است چون انسان ضامن حق ديگران است نه ضامن حق خودش و غير از بايع و مشترى هم كسى نيست تا ضمير به او برگردد . ) پس قبل از قبض ثمن از سوى بايع يا ردّ ثمن به بايع هم مشترى ضامن است و اگر ثمن تلف شد معامله منفسخ مىشود .\r\nقوله : بل ظاهر بعضهم : از ظاهر برخى فتاوا استفاده مىشود كه حديث نبوى\r\n( كل مبيع تلف قبل قبضه . . . )\r\nهم شامل ثمن مىشود و حكم تلف آن قبل از قبض را بيان مىكند و اختصاص به تلف مثمن ندارد ، كه اگر اين سخن درست باشد دليل سوم مسأله روايت نبوى خواهد بود . و اين بعض ، علامه در تذكره است كه فرموده : اگر كسى گوسفندى را به ثمن معيّنى ( انگشترى ، جواهرى و . . . ) خريدارى كند و اين گوسفند آن ثمن معين را بخورد ( لابلاى علف‌ها بوده و بلعيده ) آن هم قبل از قبض ثمن از سوى بايع در اين‌جا اگر گوسفند نزد مشترى بوده و ثمن را\r\n\r\n\r\n","description":"","footnote":"\r\n( 1 ) . المبسوط ، ج 2 ، ص 124 .\r\n( 2 ) . السرائر ، ج 2 ، ص 268 .\r\n( 3 ) . الشرايع ، ج 2 ، ص 32 .\r\n( 4 ) . قواعد ، ج 2 ، ص 87 ؛ تحرير ، ج 1 ، ص 176 .\r\n( 5 ) . الدروس ، ج 3 ، ص 212 .\r\n( 6 ) . جامع المقاصد ، ج 4 ، ص 402 .\r\n( 7 ) . المسالك ، ج 3 ، ص 257 .\r\n( 8 ) . مفتاح الكرامة ، ج 4 ، ص 719 و ج 6 ، ص 391 .\r\n","page_name":" 560 ","page_number":560},
  {"content":"\r\n\r\nخورده به منزله اتلاف مشترى است و احكام آن را دارد كه در مسألهء قبل در رابطه با اتلاف مبيع ذكر شد و اگر نزد بايع بوده و بلعيده ، حكم اتلاف بايع را دارد كه در همان مسأله گذشت و اگر نزد فرد ثالث يا اجنبى بوده و بلعيده ، حكم اتلاف اجنبى را دارد كه گذشت ، و اگر گوسفند در دست هيچ‌كس نبوده و ثمن را خورده حكمش اين است كه معامله منفسخ مىشود به دليل اين كه مبيع ( منظور ثمن است و بر آن اطلاق مبيع شده و محل شاهد همين فراز است ) قبل از قبض هلاك شده ( متعذر الوصل گرديده ) آن هم به واسطهء چيزى كه ( بلعيدن گوسفند ) ربطى به آدمى ندارد تا او ضامن باشد ، در نتيجه چنين هلاك شدنى مثل تلف سماوى است و در جاى خود گذشت كه تلف به آفت سماوى موجب انفساخ بيع است . « 1 » پس سه دليل پيدا شد بر الحاق تلف ثمن معين به تلف مثمن معين : 1 . اجماع يا نفى خلاف 2 . ذيل روايت عقبة بن خالد 3 . حديث نبوى با توضيح مذكور .\r\nقوله : ثم انه هل يلحق العوضان : تا به حال حكم تلف عوضين در باب بيع بيان شد كه در مسألهء قبل ، تلف مبيع و در اين مسأله ، تلف ثمن مطرح بود ، حال آيا حكم مذكور مخصوص عوضين در باب بيع است و شامل عوضين در ساير معاوضات ( مثل اجاره ، صلح ، مهريه كه عوض بُضع است ، عوض خُلع كه زن به مرد داده تا او را طلاق دهد ) نمىشود يا اختصاص ندارد ؟ به ديگر سخن آيا عوضين در ساير معاوضات ملحق به عوضين در بيع است و تلف هر كدام قبل از قبض موجب انفساخ معاوضه مىشود ؟ يا ملحق نمىشوند و اين حكم را ندارند ؟ مىفرمايد : من كسى را نيافتم كه صريحاً فتوا به الحاق يا عدم آن داده باشد و نفيا يا اثباتاً چيزى گفته باشد ، آرى آن مقدارى كه در كلام فقهاء آمده اين است كه در باب اجاره و مهريه و عوض خلع ( كه هر سه نوعى معاوضه هستند ) فتوا به ضمان اين‌ها داده‌اند و فرموده‌اند : اگر عوض در اين سه مورد قبل از قبض تلف شود طرف ضامن است ( و اين ظهور در انفساخ معاوضه دارد ) ولى اين كه به صورت عام و كلى و در همهء معاوضات اين ضمان را فرموده باشند ، كلامشان از اين جهت ساكت است . البته از برخى فرمايشات علامه در تذكره استفاده مىشود كه حكم ضمان مذكور ( قبل از قبض اگر تلف شود ضامن است ) شامل همهء معاوضات مىشود آن هم به‌گونه‌اى كه اين مسأله از مسلّمات بوده و كسى در آن ترديد و مخالفت نداشته ، مثلًا در مسألهء اين كه چيزى به غير طريق بيع ( از راه هبه يا صلح و . . . ) به انسان منتقل شده ولى هنوز آن را قبض نكرده است آيا مىتواند آن را بفروشد يا نه ؟ در اين مسأله فرموده : مالى كه در دست ديگرى است و مضمون به قيمت است ( ذى اليد ضامن قيمت واقعى آن است ) مثل عاريه‌اى كه در آن شرط ضمان شده ، يا طرف به واسطهء تفريط و\r\n\r\n\r\n","description":"","footnote":"\r\n( 1 ) . التذكرة ، ج 1 ، ص 474 .\r\n","page_name":" 561 ","page_number":561},
  {"content":"\r\n\r\nكوتاهى ضامن شده كه نامش ضمان يدى است ، بيع آن قبل از قبض ( كه معير از مستعير بگيرد ) جايز است چون مالكيت بايع كامل است . . . تا اين‌جا كه محل شاهد ما است و فرموده :\r\nامّا مالى كه مضمون است در دست ديگرى ولى به ضمان معاوضى ، ( مثل مبيع كه مشترى خريده و هنوز از بايع نگرفته ، يا مصالحه به عوض شده و هنوز از طرف نگرفته و . . . ) حق اين است كه بيع اين مال هم جايز است مثل مال صلح و اجرت معيّن و . . . به همان دليل كه « تمام الملك » باشد . ( اين جمله عموميت را دارد . ) ولى شافعى گفته : بيع اين مال جايز نيست ، به توهّم اين كه اجاره يا صلح و . . . به سبب تلف عوض ، منفسخ مىشود همانند بيع كه منفسخ مىشد . « 1 »\r\nشيخ مىفرمايد : ظاهر اين عبارت علامه در تذكره كه فقط بعضى شافعى را استثنا كرد آن هم روى توهمى كه كرده بود ، اين است كه حكم ضمان عوض ، در فرض تلف قبل از قبض ، ميان عامه و خاصه مسلم بوده و اختصاص به باب بيع ندارد . در نتيجه در ساير معاوضات هم مطلب از اين قرار است كه اگر يكى از دو عوض قبل از قبض تلف شد ضمان مىآيد و . . . .\r\n\r\nمسألهء سوم : تلف جزء مبيع\r\nبه‌طور كلى تلف مبيع يا تلف كل آن است و يا تلف بعض و جزء آن است و يا تلف وصف آن . تابه‌حال سخن از تلف كل مبيع بود كه اگر پس از معامله و قبل از قبض و اقباض تلف شد چه كسى ضامن است .\r\nدانستيم كه به حكم حديث نبوى بايع ضامن است و ضمان هم از نوع معاوضى است نه يدى و نتيجه هم انفساخ عقد است . ( و اگر پس از قبض مبيع باشد معلوم است كه خود مشترى ضامن است و ربطى به بايع ندارد . حال اگر قسمتى و جزئى از مبيع پس از معامله و پيش از قبض تلف شد تكليف چيست ؟ جزء مبيع دو گونه است :\r\n1 . جزئى كه ثمن بر آن تقسيط و توزيع نمىشود ، مثل دست عبد ، پاى گوسفند زنده و . . . اين قسم بعداً مىآيد و خواهيم ديد كه حكم وصف تالف را دارد و موجب انفساخ بيع نمىشود .\r\n2 . جزئى كه ثمن بر آن تقسيط مىشود ( مثل ده من از صد من گندم فروخته شده ) يا مثل يك عبد از دو عبدى كه با هم در يك معامله فروخته شده‌اند ، ( يا يك گوسفند از دو گوسفندى كه با هم فروخته شده‌اند ) و . . . فعلًا اين قسم مطرح است و مىفرمايد : حكم تلف بعض همانند حكم تلف كل است يعنى به همان نسبت بيع منفسخ مىشود و مقدراى از ثمن كه در قبال جزء تالف بود ، به ملك مشترى برمىگردد .\r\nدليل مطلب حديث نبوى است كه فرمود : « كل مبيع تلف قبل قبضه فهو من مال بايعه » و ما از آن انفساخ فهميديم ، و اين كبراى كلى بر مانحن فيه صدق مىكند زيرا جزء\r\n\r\n\r\n","description":"","footnote":"\r\n( 1 ) . همان ، ص 475 .\r\n","page_name":" 562 ","page_number":562},
  {"content":"\r\n\r\nتالف هم مبيعى است كه قبل از قبض ، تلف شده « صغرى » و هر مبيع كذائى مضمون بر بايع است و از مال او محسوب مىشود « كبرى » پس جزء كذائى هم از مال بايع حساب مىشود . « نتيجه »\r\nاگر كسى بگويد : معامله كه روى جزء تالف انجام نشده ، بلكه روى كل و مجموع انجام شده و جزء مبيع غير از كل است و در نبوى روى عنوان تلف مبيع تكيه شده ، پس نبوى به درد مورد بحث ( جزء تالف ) نمىخورد .\r\nدر جواب مىفرمايد : درست است كه در ظاهر بيع به مجموع بار شده و « كل مبيعٍ » است ولى از آن‌جا كه علىالفرض هر جزئى ثمن بر آن توزيع مىشود ، پس در واقع بيع به هر جزئى بار شده و هر كدام از دو عبد يا دو گوسفند مبيع هستند و بيع بر آن‌ها صدق مىكند چون بيع از نظر عرف همان تمليك به عوض است ( مبادلة مال بمال ) و هر جزء كذائى اين‌گونه است كه بايع آن را به مشترى تمليك كرده در برابر قسمتى از ثمن ، البته هر جزئى مستقلًا مورد معامله قرار نگرفته تا دو يا ده معامله باشد ولى چون قابل انحلال است گويا استقلالًا معامله شده است . به هر حال در اين قسمت بحثى نيست و كسى مخالفتى ندارد و مىتوان گفت : به حكم اجماع ، تلف چنين جزئى قبل از قبض مثل تلف كل است .\r\nوامّا قسم اول يا جزئى كه ثمن بر آن توزيع نمىشود ( مثل دست عبد كه كسى نمىگويد از اين هزار تومان صد تومان مال دست عبد است ، پنجاه تومان مال زبان او است و . . . ) مىفرمايد : حكم چنين جزئى حكم وصف تالف است كه اگر پس از معامله و قبل از قبض ، وصفى از اوصاف مبيع تلف شد چه كنيم ؟\r\nوصف هم گاهى از قبيل وصف زائد بر صحت است مثل وصف كاتب بودن و خياط بودن و . . . كه فعلًا مورد بحث ما نيست . و گاهى از قبيل وصف صحت است كه مورد نظر است و هر حكمى تلف اين وصف يا به تعبير ديگر : حدوث عيب پس از معامله و قبل از قبض داشت ، اين جزء تالف هم دارد ( و در واقع از نظر عرف ، تلف چنين جزئى از مصاديق تلف وصف صحت است چون موجب عيب و نقص در مبيع مىشود . ) و در باب تلف وصف صحت مطلب از اين قرار است كه آيا عيب حادث پس از عقد و قبل از قبض ، مثل عيبى است كه قبل از عقد بوده و مثل عيب قديم است ؟ يا خير ؟ اگر مثل عيب قديم باشد نتيجه‌اش خيار عيب است و مشترى مخيّر است كه معامله را فسخ كند و ثمن را برگرداند ، يا امضا كند و ارش بگيرد .\r\nو اگر مثل عيب قديم نباشد نتيجه‌اش تنها حق ردّ است و مشترى مىتواند معامله را فسخ كند ( چون در ضمان بايع اين عيب پيدا شده و به حكم لاضرر حق رد دارد . ) ولى حق ارش ندارد ، چون ارش مخصوص عيب قديم و هر چيزى است كه ملحق به او باشد .\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nفخرالدين در ايضاح فرموده : اگر در باب نقص وصف صحت پس از عقد و قبل از قبض ، قائل به ارش شديم در مانحن فيه كه نقص جزء باشد به طريق اولى ارش را مىگوييم . « 1 » مرحوم شيخ اين را قبول ندارند ( اظهريت يا اولويتى نيست ) بلكه هر دو مثل هم و مساوىاند چون نقص عضو هم مصداقى از مصاديق عيب مصطلح است و اصلًا تلف وصف صحت يعنى همين‌گونه نقص‌ها پس دو چيز نيستند تا يكى اظهر باشد ( مگر منظور اظهر مصاديق باشد كه از بارزترين مصاديق عيب ، تلف جزء مبيع است مثل كور شدن چشم او ، قطع شدن دست او ) در مقابل فخرالدين كه ادعاى اولويت داشت و ما قبول نكرديم ، محقق در شرايع فرموده : اين نقص جزء مثل تلف وصف صحت نيست و موجب ارش نمىشود ، آرى تلف وصف صحت موجب ارش است ، نه‌تنها اظهر و اولى نيست كه حتى مساوى و مثل آن هم نيست تا موجب ارش شود . « 2 »\r\nمرحوم شيخ اين را هم قبول ندارند زيرا انصافاً از مصاديق تلف وصف صحت است و موجب ارش مىشود .\r\nقوله : و كيف كان فالمهم : پس ما قبول داريم كه تلف جزء كذائى پس از بيع و قبل از قبض مثل عيب حادث قبل از قبض است پس مهم اين است كه حكم عيب كذائى را بدانيم كه اگر متاع سالمى را خريد و قبل از اين كه از بايع بگيرد عيبى در آن حادث شد چه كنيم ؟ مىفرمايد : لاخلاف در اين كه مشترى حق رد دارد و مىتواند معامله را فسخ كند و ثمن را برگرداند و اين مطلبى است كه غير واحدى از فقهاء بدان تصريح كرده‌اند ، پس در حق رد بحثى نيست ،\r\nانما الكلام در ارش است كه آيا مىتواند معامله را امضا كندن و بابت عيب حادث ارش بگيرد ؟ يا خير ؟ دو نظريه وجود دارد :\r\n1 . عده‌اى از فقهاء فتوا به عدم ثبوت ارش داده‌اند و گفته‌اند : مشترى فقط حق رد دارد و حق ارش ندارد ، از جمله شيخ طوسى در خلاف كه ادعاى نفى خلاف هم كرده « 3 » و همين قول از ابن ادريس حلّى « 4 » و محقق اول « 5 » و كاشف الرموز « 6 » هم حكايت شده است . « 7 »\r\nدليل اين گروه : اصل اولى در معامله لزوم عقد است و اين كه مشترى نه حق ارش دارد و نه حق رد ، حال از آن‌جا كه قول به عدم ارش و رد هر دو موجب ضرر بر مشترى است و اين ضرر در ضمان بايع پيدا شده ، به حكم لاضرر حق رد دارد تا ضرر را جبران كند امّا اين كه علاوه بر حق رد ، حق ارش هم داشته باشد بر خلاف اصل لزوم است و در اين امور به قدر متيقن كه حق رد است اكتفا مىشود .\r\n\r\n\r\n","description":"","footnote":"\r\n( 1 ) . ايضاح الفوائد ، ج 1 ، ص 510 .\r\n( 2 ) . الشرايع ، ج 2 ، ص 30 .\r\n( 3 ) . الخلاف ، ج 3 ، ص 109 .\r\n( 4 ) . السرائر ، ج 2 ، ص 298 .\r\n( 5 ) . الشرايع ، ج 2 ، ص 39 .\r\n( 6 ) . كشف الرموز ، ج 1 ، ص 484 .\r\n( 7 ) . مفتاح الكرامة ، ج 4 ، ص 628 .\r\n","page_name":" 564 ","page_number":564},
  {"content":"\r\n\r\n2 . عده‌اى هم فتوا به ثبوت ارش داده‌اند ، از جمله شيخ طوسى در نهايه « 1 » و علامه و شهيدان و ديگران و بلكه شهيد ثانى در مسالك ادعاى شهرت كرده و فرموده : مشهور طرفدار ثبوت ارش مىباشند كه علاوه بر حق رد حق ارش هم دارد . « 2 » دليل اين گروه قياس جزء به كل است يعنى گفته‌اند : همان‌طور كه كل مبيع اگر قبل از قبض تلف مىشد بايع ضامن بود ، همين‌طور اگر جزء مبيع يا وصف صحت آن هم قبل‌القبض تلف شود بايع ضامن است .\r\nبر اين استدلال ايراد شده به اين كه قياس مع‌الفارق است زيرا معناى ضمان كل مبيع اين بود كه اگر كل تلف شود معامله منفسخ مىشود و تمام ثمن به مشترى برمىگردد ، در حالى كه معناى تلف جزء يا وصف صحت ، اين نيست و در تلف آن‌ها اين معنى متحقق نيست زيرا اگر ارش جزئى از ثمن بود جاى اين حرف بود ، ولى در جاى خود ثابت شده كه ارش جزء ثمن نيست بلكه غرامت شرعى است و از غير ثمن هم مىتواند بدهد ، بر اين اساس معناى ضمان جزء يا وصف اين نيست كه بيع نسبت به آن منفسخ شود پس نتوان تلف جزء يا وصف صحت را به تلف كل قياس كرد و ثبوت ارش را نتيجه گرفت .\r\nقوله : و يدفع بانّ وصف الصحة : مرحوم شيخ در دفاع از استدلال قوم و دفع ايراد مذكور مىفرمايد :\r\nاصولًا وصف صحت مقابله به مال نمىكند و همان‌طور كه در خيار عيب گفته شد ، تمام ثمن در برابر عين مبيع قرار مىگيرد نه اين‌كه قسمتى از آن در برابر وصف صحت باشد و به همين دليل اگر وصف صحت نبود لازم نيست به همان نسبت از عين ثمن برگردد بلكه مىتواند بدل وصف تالف را از غير ثمن بپردازد ، بلكه نه‌تنها ابتدائاً مال برابر وصف صحت واقع نمىشود و معامله بر عين انجام مىگيرد كه استدامةً و بقاءً هم مال در برابر آن نيست و وصف صحت مضمون به مال نيست زيرا مشترى مىتواند امضا كند و ارش هم نگيرد بلكه مجانى امضا كند و اگر وصف صحت مضمون بود ( با توجه به اين كه ضمان حكم شرعى است ) مشترى حق نداشت مجانى امضا كند .\r\nحال كه وصف صحت نه ابتدائاً و نه استدامةً مضمون به مال نيست و مقابله با مال ندارد و چيزى در مقابل او قرار نمىگيرد ، اگر وصف صحت تلف شد چنين نيست كه حتماً چيزى به مشترى برگردد ولو از غير ثمن ( چون امضاء مجانى هم بود ) تا چه رسد به اين كه حتماً از عين ثمن باشد ، به خلاف كل مبيع يا آن دسته از اجزاء كه ثمن بر ان‌ها تقسيط مىشوند و استقلالًا قابل معامله و قيمت‌گذارى هستند ( يكى از دو عبد يا يكى از دو گوسفند ) كه ثمن در مقابل اين‌ها قرار مىگيرد ، پس قياس وصف صحت به كل يا جزء كذائى مع‌الفارق است پس معناى ضمان وصف\r\n\r\n\r\n","description":"","footnote":"\r\n( 1 ) . النهاية ، ص 395 .\r\n( 2 ) .\r\n","page_name":" 565 ","page_number":565},
  {"content":"\r\n\r\nصحت چيست كه فقهاء مىگويند : اگر وصف صحت قبل از عقد يا پس از عقد و قبل‌القبض تلف شد بايع ضامن است ؟ مىفرمايد : از آن‌جا كه عنوان ضامن يكى است ( يك كلمه است ) كه هم در باب تلف كل اطلاق مىشود و هم در باب تلف جزء كذائى و هم در باب وصف صحت و نمىتواند اين كلمه در هر كجا معنايى داشته باشد و گرنه استعمال لفظ در اكثر از معناى واحد مىشود ، و در باب تلف كل يا جزء كذائى ، به‌معناى انفساخ عقد بود و اين كه عقد نسبت به اين شيئى كان لم يكن است و گويا عقدى نبوده و تلف در ملك حقيقى بايع صورت گرفته ، ناچار در باب تلف وصف هم مىگوييم : معناى ضمان همين است يعنى انفساخ عقد و اين‌كه گويا وصف صحت در ملك بايع از بين رفته و اگر چينن شد پس تمام احكام عيب در ان جارى مىشود از جمله خيار عيب از حيث رد و ارش ، پس حق ارش هم دارد و از جمله اسقاط خيار عيب از حيث رد و ارش ، چون حق است . بنابراين شيخ اعظم تا اين مرحله طرفدار قول دوم است كه ثبوت ارش باشد .\r\nقوله : و يؤيّد ما ذكرنا من اتحاد معنى الضمان : پس معناى ضمان در همه‌جا يكى شد و نتيجه‌اش را هم آورديم ، حال مىفرمايد : شاهد اين كه ضمان در تلف كل و بعض و وصف صحت يك معنى دارد ، صحيحهء عبداللَّه بن سنان است « 1 » كه جمع كرده ميان همهء اين‌ها : مردى چهارپا يا عبدى خريدارى مىكند سپس مبيع مىميرد ( تلف كل ) يا حدثى در او حادث مىشود ( تلف بعض يا وصف صحت ) چه كسى ضامن است ؟ حضرت فرمود : « على البايع حتى يمضى الشرط » اى « الضمان على البايع » يا « البايع ضامن » و به يك عبارت فرمود در همهء اين‌ها بايع ضامن است و با توضيحاتى كه قبلًا داديم معناى ضمان بايع اين شد كه مبيع آنى قبل از تلف يا حدوث حدث ، در ملك بايع داخل مىشود و فرض ملك براى او مىشود سپس از ملك او تلف مىشود يا در ملك او عيب حادث مىشود ، و اگر ضمان در هر سه مورد يك معنى نداشت سائل در سؤال جمع بين هر سه نمىكرد و برفرض كه او جمع مىكرد امام در جواب حكم همه را يكى نمىدانست و تفكيك مىكرد از اين عدم تفكيك و جمع بين همه در حكم واحد ، مىفهميم كه ضمان در هر سه يك معنى دارد .\r\nقوله : نعم يشكل الحكم المذكور : تا به حال در جهت تقويت قول ثانى و حكم به ضمان به معناى تخيير مشترى بين رد و ارش كوشش كرديم ، حال مىفرمايد : حكم مذكور ( ثبوت ارش و ضمانت بايع به اين معنى ) دچار مشكل است زيرا اصل ضمانت به اين معنى ( كه پس از عقد و قبل از قبض هم بايع ضامن باشد ) خلاف اصل است ( الاصل عدم الضمان ) و در امور خلاف اصل بايد\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 352 ، باب 5 ، ح 2 .\r\n","page_name":" 566 ","page_number":566},
  {"content":"\r\n\r\nبه مورد نص و اجماع بسنده كنيم و آن مورد تلف كل يا بعض خاص ( كه ثمن بر آن تقسيط مىشود ) است كه مشمول نبوى بود و اجماعى هم بود و ارش گرفتن خلاف اصل است و دليل هم ندارد و لذا از اين جهت حكم به ثبوت آن مشكل است و اگر اجماع نداشتيم حكم به ثبوت رد هم در مورد تلف وصف يا جزئى كه ثمن بر آن توزيع نمىشود ، مشكل بود ولى آن را به دليل اجماع پذيرفتيم . پس تا اين‌جا جناب شيخ برگشتند به قول اول و طرفدار عدم ثبوت ارش شدند .\r\nقوله : الا انه لمّا استند فى الرد : در اين فراز تلاش مىكنند كه ارش را ولو خلاف قاعده است و نص يا اجماع ندارد ثابت كنند و مىفرمايند : دليل جواز رد نفى ضرر است كه چون ضمان مبيع قبل از قبض به عهدهء بايع است ، اگر تلف شود يا عيبى حادث شود و مشترى حق رد نداشته باشد ضرر مىكند و به حكم لاضرر حق رد دارد ، حال گاهى مشترى نياز به اين معاوضه دارد و اگر بخواهد رد كند و مبيع را پس دهد از اين بابت متضرر مىشود و از طرفى هم صبر بر عيب و امساك مبيع بدون ارش گرفتن هم ضرر است لذا نتيجه اين دو آن است كه بگوييم : به حاكم لاضرر مشترى مخيّر است بين رد و امساك و هيچ كدام بر او متعين نيست چون ترجيح بلامرجح است و هر دو هم كه قابل جمع نيست كه هم فسخ و رد كند و هم امضاء و ارش بگيرد . پس باز راهى براى اثبات ارش پيدا شد .\r\nقوله : لكن فيه ان تدارك ضرر الصبر : دوباره در اين فراز استدراك كرده و در بيان فراز قبلى خدشه مىكنند : قبول داريم كه صبر بر معيب ضرر است و لاضرر آن را نفى مىكند ولى تدارك و جبران اين ضرر با خيار مشترى بر فسخ معامله و امضاء مجانى آن حاصل مىشود مثل ساير موارد ضرر ( در خيار غبن و تأخير و . . . ) و نوبت به اثبات ارش نمىرسد . ( وامّا اين كه گاهى مشترى نياز به مبيع دارد و رد موجب ضرر است اين از مواردى نيست كه مثبت ارش باشد و ضر رمصطلح محسوب شود بلكه فوت منفعت و حاجت است . ) پس باز اثبات ارش مشكل شد و در عين حال در پايان مىفرمايد : قول مشهور ( ثبوت ارش ) خالى از قوت نيست . ( شگفتا از مرحوم شيخ كه پس از ردّ ثبوت ارش به اين كه نه نص دارد و نه اجماع و نه لاضرر او را شامل مىشود ، مع‌ذلك ثبوت آن را تقويت مىكنند و دليلى هم اقامه نمىكنند ، شايد به همان بيان كه قبل از « و يؤيد ما ذكرنا » داشتند . )\r\nقوله : هذا كلّه مع تعيّبه بآفة سماويّه : آن‌چه از آغاز مسأله تا به حال در رابطه با تلف وصف صحت و جزء غير قابل تقسيط ثمن ، آورديم و ارش و رد را ثابت كرديم ، مال فرضى بود كه معيوب شدن مبيع قبل از قبض ، به آفت سماوى باشد حال اگر چنان‌چه مبيع به فعل كسى ( بايع يا مشترى يا اجنبى ) معيوب شد و عمداً در ان عيب و نقصى ايجاد كرد حكم چيست ؟\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nمىفرمايد : اگر اين فرد خود مشترى باشد كسى ضامن ارش عيب نيست و خود مشترى ضامن است يعنى خسارت به خود او مىخورد ، ولى اگر غير مشترى ( بايع يا فرد ثالث ) باشد ، مشترى حق دارد از جانى ارش جنايت را بگيرد ( منظور ديهء واقعى است . ) زيرا در مورد عيب پس از عقد ، دليل نداريم بر خيار مشترى مگر در خصوص تلف به آفت سماوى كه اجماع و نص دلالت داشت و فعلًا بحث ما در اتلاف يا احداث عمدى عيب است .\r\nالبته احتمال هم دارد كه مشترى مختار باشد يعنى فسخ معامله و امضاى آن با تضمين جانى نسبت به ارش جنايت ، دليل اين احتمال هم اين است كه كسى بگويد : عيب قبل از قبض مطلقاً ( چه به تلف سماوى و چه به دست كسى باشد ) موجب خيار است و اگر مشترى از خيارش استفاده كرد و معامله را فسخ كرد ، بايع حق دارد در صورتى كه جانى ، اجنبى و فرد ثالث باشد ، به او رجوع كند و ارش ( منظور خسارت عيب است نه ارش مصطلح باب بيع ، چون معامله به هم خورده و ضمان جانى از نوع ضمان يدى است نه معاوضى ) مالش را از او بگيرد . ( و اگر خود بايع جانى باشد كه روشن است و بايد خودش خسارت و عيب را متحمل شود و معنى ندارد كه به ديگرى رجوع كند .\r\n\r\nمسألهء چهارم : بيع مكيل و موزون به فرد ثالث قبل از قبض\r\nدر اين مسأله بحث در اين است كه آيا اجناس مكيل و موزون قبل از اين كه مشترى آن‌ها را از بايع قبض كند حق دارد به فرد ثالث بفروشد ؟ يا چنين بيعى حرام است و حتماً بايد اول قبض كند سپس بفروشد ؟ يا بيع قبل القبض كراهت دارد ؟ در مسألهء اقوالى وجود دارد :\r\n1 . مختار شيخ اعظم اين است كه چنين بيعى حرام است مگر به صورت بيع توليت كه خود روايات آن را استثنا كرده و حكم به جوازش داده است و مستند شيخ اعظم در اين فتوا ، جمع بين روايات متعدد است كه نخست به بيان خود روايات مىپردازيم :\r\nالف : صحيحهء منصور بن حازم در من لا يحضره الفقيه : هرگاه متاعى را خريدى كه مكيل يا موزون بود ، حق ندارى آن را بفروشى تا زمانى كه قبض كنى ( پس از قبض مجاز هستى ) البته قبل از قبض هم به نحو بيع توليت ( بيع مساوات يا سربه‌سر در قبال بيع بر مرابحه يا مواضعه ) اشكالى ندارد و اگر متاعى باشد كه كيل يا وزن در آن نيست مجاز هستى و قبل از قبض هم مىتوانى بفروشى . « 1 »\r\nب : صحيحهء حلى از امام صادق عليه السلام در كافى : مردى طعامى خريدارى مىكند سپس قبل از\r\n\r\n\r\n","description":"","footnote":"\r\n( 1 ) . من لا يحضره الفقيه ، ج 3 ، ص 206 ، ح 3772 .\r\n","page_name":" 568 ","page_number":568},
  {"content":"\r\n\r\nاين كه كيل كند مىفروشد ، اين چه حكمى دارد ؟ حضرت فرمود : « لايصلح له ذلك » يعنى اين كار براى او به صلاح نيست . « 1 »\r\nج : صحيحهء ديگر حلبى از امام صادق عليه السلام در من لايحضر : عده‌اى قماش پارچه‌اى را مشتركاً خريدارى مىكنند ، ولى هنوز تقسيم نكرده‌اند ( و سهم هريك مشاع است ) آيا يكى از آن‌ها مىتواند سهم خويش را قبل از اين كه قبض كند ، بفروشد و ربح آن را دريافت كند ؟ حضرت فرمود : اشكالى ندارد ، سپس فرمود : اين مثل طعام نيست زيرا طعام بايد كيل شود . « 2 »\r\nالبته در كلمهء « قبل ان يقبضه » دو احتمال وجود دارد يكى اين است كه منظور « قبل ان يقبضه من البايع » باشد و طبق اين احتمال به درد ما مىخورد كه مكيل را قبل از قبض از بايع حق ندارد بفروشد . ولى احتمال ديگر اين است كه منظور قبض از دست شركاء باشد ، يعنى از بايع قبض كرده‌اند و يكى از شركا ، به نيابت از ديگران گرفته ولى قبل از اين كه فلان شريك سهم خود را از شركاء بگيرد مىفروشد ، كه طبق اين احتمال به درد مانحن فيه نمىخورد .\r\nد : روايت معاوية بن وهب از امام صادق عليه السلام : شخصى قبل از اين‌كه متاع خريدارى كرده را از بايع بگيرد ، به ديگران مىفروشد ، اين چه حكمى دارد ؟ حضرت فرمود : اگر مكيل يا موزون است حق ندارد بفروشد تا زمانى كه اول كيل يا وزن كند سپس بفروشد ، مگر به صورت بيع توليت كه اشكالى ندارد . « 3 »\r\n( منظور از « بالذى قام عليه » عبارت است از خود ثمن و مخارجى كه متحمل شده در راه خريدن متاع از اجرت و كيل و غيره . )\r\nه : صحيحهء منصور در من لايحضر از امام صادق عليه السلام : مردى مبيعى را كه مكيل يا موزون نيست خريدارى مىكند آيا حق دارد آن را به بيع مرابحه بفروشد و ربح و سود آن را بگيرد ؟ مادامى كه مكيل و موزون نباشد و نياز به كيل و وزن نداشته باشد اشكالى ندارد و قبل از قبض هم مىتواند بفروشد البته اگر اول قبض كند سپس بفروشد اين كار بهتر است و خيالش جمع است . « 4 »\r\nو : صحيحهء حلبى : مردى طعامى را ابتياع مىكند آيا صلاح است كه پيش از قبض آن از بايع ، به فرد ديگرى بفروشد ؟ حضرت فرمود : اگر بيع مرابحه‌اى مىخواهد انجام دهد صلاح نيست و تا قبض نكرده نفروشد . امّا اگر بيع توليت باشد ( سر به سر بفروشد يعنى به همان مبلغ كه خريده بفروشد ) اشكالى ندارد .\r\nز : خبر حزام از مجالس فرزند شيخ طوسى : طعامى از طعام‌هاى صدقه و زكات را خريدارى مىكنم و كسى پيدا شد و قبل از اين كه آن را قبض كنم حاضر شد سود بيشترى بدهد و از من\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 388 ، باب 16 ، ح 5 .\r\n( 2 ) . همان ، ص 389 ، ح 10 .\r\n( 3 ) . همان ، ح 11 .\r\n( 4 ) . من لا يحضره الفقيه ، ج 3 ، ص 217 ، ح 3804 .\r\n","page_name":" 569 ","page_number":569},
  {"content":"\r\n\r\nخريدارى كند ، من هم خواستم بفروشم ، براى حكم شرعى از پيامبر صلى الله عليه و آله پرسيدم : حضرت فرمودند : تا زمانى كه قبض نكرده‌اى حق ندارى بفروشى . « 1 »\r\nح : مفهوم روايت خالد بن حجاج كرخى از امام صادق عليه السلام : طعامى را تا مدت معينى ( نسيه ) خريدارى مىكنم و قبل از اين كه آن را قبض كنم تجّار از من مطالبه مىكنند و مىگويند : اين طعام را به ما به فروش ، چه حكمى دارد ؟ حضرت فرمود به همان نحوى كه خودت خريده‌اى تا اجل معينى به تجار بفروشى اشكالى ندارد ( منظور بيع توليت است كه سر به سر باشد نه مرابحه‌اى يا مواضعه‌اى كه به بيشتر از آن مبلغ يا كم‌تر بفروشى . ) مفهوم روايت اين است كه اگر به نحو غير بيع توليت باشد ( بيع مرابحه‌اى ) اشكال دارد . « 2 »\r\nط : صحيحهء على بن جعفر از امام هفتم : مردى طعامى خريدارى مىكند آيا قبل از اين كه از بايع قبض كند صلاح است كه بفروشد ؟ حضرت فرمود : اگر سود كند و بيع مرابحه‌اى انجام دهد صلاح نيست تا وقتى كه قبض كند و اگر به نحو بيع توليت باشد اشكالى ندارد . « 3 »\r\nى : روايت ديگرى هم به مضمون روايت قبلى هست « 4 » كه نيازى به ذكر ندارد .\r\nتا اين‌جا مرحوم شيخ روايات موردنظر خودش را آورد و بيشتر روايات با مفهوم « فيه بأس » يا منطوق « لاتبعه » و . . . بر نهى از بيع مكيل و موزون قبل از قبض دلالت مىكرد و اين‌ها ظهور در تحريم دارند كه چنين بيعى حرام است . البته رواياتى كه تعبير به « لايصلح » داشت و اجمال داشت و قدر متيقن كراهت را دلالت مىكرد ، جواب ندادند و شايد نظرشان از جمع ، تقدم ظاهر بر غير ظاهر بود كه اين‌ها مجمل هستند و روايات « فيه بأس » يا « لاتبعه » ظهور در تحريم دارد و قانون جمع عرفى تقدم ظاهر و مبيّن بر مجمل است .\r\n2 . قوله : خلافاً للمحكى عن الشيخين : در مقابل شيخ اعظم عده‌اى از فقهاء از قبيل شيخ مفيد در مقنعه « 5 » و شيخ طوسى در نهايه « 6 » و قاضى ابن براج در مراسم « 7 » و مشهور متأخرين ، فتوا به كراهت داده‌اند و بيع مكيل يا موزون قبل از كيل و وزن را مكروه دانسته‌اند . مستند اين گروه روايات ديگرى است كه اين‌ها را قرينهء صارفه گرفته‌اند و توسط اين‌ها از ظاهر روايات قبل در حرمت صرف‌نظر كرده و آن‌ها را بر كراهت حمل نموده‌اند و اين روايات ديگر عبارتند از :\r\nالف : روايت صدوق در من لايحضر در ذيل روايت كرخى از امام صادق كه قبلًا صدر آن در حرف « ح » ذكر شد : طعام را از مردى خريدارى مىكنم سپس قبل از اين كه كيل كنم به مرد ديگرى\r\n\r\n\r\n","description":"","footnote":"\r\n( 1 ) . امالى شيخ طوسى ، ص 399 ، ح 891 .\r\n( 2 ) . همان ، ص 389 ، ح 9 .\r\n( 3 ) . همان ، ص 389 ، ح 9 .\r\n( 4 ) . همان .\r\n( 5 ) . المقنعه ، ص 596 .\r\n( 6 ) . النهايه ، ص 398 .\r\n( 7 ) . به نقل علامه در مختلف ، ج 5 ، ص 281 .\r\n","page_name":" 570 ","page_number":570},
  {"content":"\r\n\r\nمىفروشم و به او مىگويم : وكيل خود را بفرست تا شاهد كيل باشد كه وقتى من از بايع اولى به كيل مىگيرم و كيل تو شاهد باشد ، اين چه حكمى دارد ؟ حضرت فرمود : اشكالى ندارد . « 1 »\r\nب : روايت جميل بن دراج از امام صادق عليه السلام : مردى طعامى خريدارى نموده و قبل از اين كه از بايع قبض كند به ديگرى مىفروشد ، چه حكمى دارد ؟ حضرت فرمود : اشكالى ندارد و مشترى اولى كه به دومى مىفروشد و كيل دوّمى را مأمور مىكند كه برود و از بايع اوّل قبض كند ( طبعاً قبض با كيل بوده ) اين چطور ؟ فرمود : اشكالى ندارد . « 2 » ( ظاهراً « لابأس » اوّل زيادى باشد . )\r\nاز اين روايات استفاده مىشود كه بيع مكيل و موزون قبل از قبض اشكالى ندارد و چون نص در جواز است به بركت اين‌ها ظاهر نهى در روايات قبل حمل بر كراهت مىشود ، از باب جمع عرفى و تقديم نص بر ظاهر يا اظهر بر ظاهر .\r\nقوله : و هذه الروايات مطلقة : مرحوم شيخ از اين روايات دو جواب مىدهند :\r\nالف : اين‌ها اطلاق دارند و به اطلاق بر جواز بيع مكيل و موزون قبل از قبض ، دلالت دارند چه به نحو بيع توليت و مساوات بفروشد و چه به نحو بيع مرابحه و روايات قول اوّل از اين ناحيه مقيّد بود كه به نحو غير توليت حرام است و حمل اطلاق اين طائفه بر خصوص بيع توليت كه اين را تجويز مىكنند ، بهتر است از حمل آن همه روايات ناهيه ، بر كراهت ( چون آن‌ها هم صلاحيت قرينيت دارد كه جلوى اين اطلاق را بگيرند ، ضمناً تعداد آن‌ها بيشتر است ) .\r\nب : اگر به بركت دو روايت مذكور ، آن روايات ناهيه را بر كراهت حمل كنيم و بگوييم : بيع مكيل قبل از قبض كراهت دارد مگر به نحو توليت ، ناگزير بايد بگوييم : پس بيع به نحو توليت كه استثنا شده كراهت هم ندارد والّا اگر آن هم مكروه بود استثنا وجهى نداشت ، در حالى كه هيچ‌كس قائل به عدم كراهت آن نشده حتى گروه مذكور در قول دوم هم بيع به نحو توليت را مكروه مىدانند ، منتها كراهتش را سبك‌تر و كم‌تر از بيع به نحو مرابحه مىدانند ، پس حمل آن‌ها بر كراهت اين لازم را دارد ( و مستلزم حمل بيع توليت بر عدم كراهت است چون استثنا شده و حكم مستثنى منه در مستثنى نمىآيد ) و خود شما به اين لازم ملتزم نيستيد .\r\nقوله : و من ذلك يعلم ما فى الاستيناس : از جمله رواياتى كه براى حمل اخبار ناهيه بر كراهت ، به آن استيناس و طلب انس شده روايت ابن بصير از امام صادق عليه السلام است كه تعبير « لايعجبنى » دارد يعنى قبل از قبض بفروشد من خوش ندارم مگر به نحو توليت باشد كه به همان قيمت بفروشد نه زيادتر ( مرابحه ) و نه كم‌تر ( مواضعه ) . « 3 »\r\n\r\n\r\n","description":"","footnote":"\r\n( 1 ) . من لايحضر الفقيه ، ج 3 ، ص 209 .\r\n( 2 ) . وسائل الشيعه ، ج 12 ، ص 388 ، باب 16 ، ح 6 .\r\n( 3 ) . همان ، ص 390 ، باب 16 ، ح 16 .\r\n","page_name":" 571 ","page_number":571},
  {"content":"\r\n\r\nكيفيت استيناس : منظور از « لايعجبنى » يعنى كراهت دارد و اين هم شاهد و مؤيدى براى حمل بر كراهت است . شيخ اعظم مىفرمايد : از جواب دوّمى كه به دو روايت قبل داديم ، جواب اين روايت هم دانسته مىشود كه مستلزم اين است كه بيع توليت حتى مكروه هم نباشد و خود شما به اين لازم ملتزم نيستيد .\r\nقوله : و ربّما يستدل على الجواز : برخى براى جواز بيع مكيل يا موزون قبل از قبض به صحيحهء حلبى « 1 » و صحيحهء ابن مسلم « 2 » استدلال كرده‌اند كه در رابطه با بيع ثمره و ميوه‌اى است كه شخص خريده و قبل القبض مىفروشد و اين روايات تجويز مىكند . ولى شيخ اعظم مىفرمايد : به احتمال قوى مورد روايت بيع ثمره بر شجره است كه تخمينى معامله مىشود و ربطى به مورد بحث ما كه بيع مكيل و موزون باشد ندارد صد بار هم معامله شود كيلى يا وزنى نيست . )\r\nقوله : و ربما يستأنس للجواز : برخى براى جواز بيع مكيل و موزون قبل از قبض استشهاد كرده‌اند به روايات بيع سلم كه شخص مقدارى گندم پيش‌خريد كرده ( كه شش ماه ديگر گندم‌ها را تحويل بگيرد ) سپس قبل از قبض آن‌ها و حلول اجل دوباره همان مقدار را به خود بايع قبلى مىفروشد ، روايات باب بيع سلم اين را تجويز نموده است . « 3 »\r\nحال كسى بگويد : بين مسألهء بيع سلم با مسأله ما كه بيع مكيل و موزون است فرقى ندارد و ملاك در هر دو يكى است و آن بيع دوباره قبل از قبض مبيع از بايع است و چون در بيع سلم جايز است پس در مورد ما نيز جايز است .\r\nمرحوم شيخ مىفرمايد : ما اين عدم فرق را قبول نداريم و ثابت نشده و قياس درست نيست و بلكه وجود فرق محرز است زيرا مورد اخبار بيع سلم ، بيع دوباره به خود بايع اوّلى است ، در حالى كه مورد بحث ما بيع مكيل يا موزون به فرد ثالث است و اين‌ها چه‌بسا فرق داشته باشند . اتفاقاً علامه هم فرموده :\r\nبيع متاعى كه هنوز قبض نشده به خود بايع اولى يك مساله است و بيع آن به فرد ثالث مسأله ديگرى است و بيع به خود بايع را پس از مسأله مورد بحث ما كه بيع به اجنبى باشد ذكر كرده است و در آن‌جا فرموده : آن كسانى كه در مسألهء اول ، بيع به فرد ثالث را تجويز كرده‌اند در اين مسأله كه بيع به خود بايع باشد قاطعانه فتوا به جواز داده‌اند ولى كسانى كه در آن مسأله فتوا به تحريم داده‌اند در اين مسأله بيع به خود بايع اختلاف كرده‌اند كه آيا اين هم حرام است يا جايز . « 4 » پس كسى نمىتواند مانحن فيه را به باب « بيع السلم على من هو عليه » قياس كند .\r\nقوله : و من العجب : شگفتا از دو اجماع متناقض : يكى از فاضل مقداد در تنقيح است كه ادعاى اجماع كرده بر جواز بيع سلم بر همان كسى كه اين متاع سلمى بر عهدهء او است ( خود بايع ) « 5 »\r\n\r\n\r\n","description":"","footnote":"\r\n( 1 ) . همان ، ج 13 ، ص 13 ، باب 7 ، ح 2 .\r\n( 2 ) . همان ، ح 3 .\r\n( 3 ) . همان ، ج 12 ، ص 374 - 375 ، باب 7 .\r\n( 4 ) . التذكرة ، ج 1 ، ص 475 .\r\n( 5 ) . التنقيح ، ج 2 ، ص 145 .\r\n","page_name":" 572 ","page_number":572},
  {"content":"\r\n\r\nو ديگرى اجماع شيخ در مبسوط است كه ادعاى اجماع كرده بر منع از بيع سلم قبل از قبض و صريحاً فرموده : در اين ممنوعيت و حرمت فرقى ميان مسلم اليه و ديگران نيست ، يعنى چه به خود بايع اولى بفروشد و چه به ديگرى بالاجماع جايز نيست . « 1 »\r\nقوله : ثم انّ صريح التحرير و الدروس : تا به حال سخن در جواز بيع مكيل و موزون قبل از قبض بود و ديديم كه مسألهء مورد اختلاف است و خود شيخ اعظم طرفدار منع و حرمت بود ، حال راجع به جواز بيع غير مكيل و موزون از اجناس ديگر قبل از قبض بحث داريم : علامه در تحرير « 2 » و شهيد در دروس « 3 » صريحاً ادّعاى اجماع بر جواز كرده‌اند . در حالى كه علّامه در تذكره از بعضى از علماى اماميه اين را نقل كرده كه بيع قبل از قبض مطلقاً حرام است چه مبيع از مكيل و موزون باشد و چه از اجناس ديگر « 4 » و همين علامه در جاى ديگر ، قول به منع و تحريم به نحو مطلق را به عدّه‌اى از فقهاى شيعه نسبت داده است . « 5 »\r\nو شيخ طوسى در مبسوط صريحاً همين قول به تحريم را اختيار كرده است ، ايشان در باب بيع سلم فرموده : اگر كسى مقدارى را پيش خريد كرده است حق ندارد ديگرى را در آن شريك كند ( بيع بالتشريك يعنى به ديگرى بگويد : « شاركنى فىالنصف به نصف الثمن » . ) و دليل اين كه حق تشريك و توليت ندارد آن است كه پيامبر نهى كرده از بيع چيزى كه قبض نشده و فرموده : هر كسى چيزى را پيش خريد كرده حق ندارد آن را به ديگرى واگذار كند « 6 » . . . تا اين‌جا كه شيخ طوسى فرموده : و بيوع اعيان ( در قبال سلم كه كلى را فروخته و پس از حلول اجل بايد از عهده برآيد ) يعنى كالاهايى كه عين خارجى است و فعلًا موجود است ( چه مكيل و موزون باشد يا غير آن ) هم همين‌طور است كه تا قبض نشده حق ندارد بفروشد چه به صورت شركت و چه توليت ، : آرى اگر قبض كرده باشد هم بيع به تشريك درست است ، هم بيع توليت درست است و در اين مسأله خلافى نيست « 7 » البته اصحاب ما روايت كرده‌اند كه تشريك و توليت قبل از قبض هم جايز است پس مسأله اجماعى نيست آن‌طور كه تحرير و دروس مدعى شدند .\r\nقوله : ثمّ ان المحكى عن المهذب البارع : چنان‌كه ملاحظه شد روايات صدر مسأله ميان بيع توليت و مساوات با ساير بيع‌ها ( بيع مرابحه ، مواضعه ، مساومه ) فرق گذاشت و بيع غير توليت را قبل از قبض منع كرد ولى بيع توليت را تجويز نمود . حال مرحوم قاضى در كتاب مهذب مدعى شده كه كسى به اين اخبار مفصِّله عمل نكرده است و اين‌ها متروكند . « 8 »\r\n\r\n\r\n","description":"","footnote":"\r\n( 1 ) . المبسوط ، ج 2 ، ص 121 .\r\n( 2 ) . التحرير ، ج 1 ، ص 176 .\r\n( 3 ) . الدروس ، ج 3 ، ص 211 .\r\n( 4 ) . التذكرة ، ج 1 ، ص 474 .\r\n( 5 ) . همان ، ص 560 .\r\n( 6 ) . كنزالعمال ، ج 6 ، ص 241 .\r\n( 7 ) . المبسوط ، ج 2 ، ص 187 .\r\n( 8 ) . المهذب البارع ، ج 2 ، ص 400 .\r\n","page_name":" 573 ","page_number":573},
  {"content":"\r\n\r\nشيخ اعظم مىفرمايد : ما از صاحب مهذب تعجب مىكنيم زيرا تفصيل بين توليت و غير توليت را علّامه به عنوان قول پنجم از اقوال در مسأله آورده « 1 » كه نشانهء قائل داشتن است پس ادعاى مهذب ناتمام است و مجموع اقوال در مسأله شش قول است كه عبارتند از :\r\n1 . قول به كراهت به نحو مطلق ( چه مكيل و موزون و چه اجناس ديگر ، در مكيل و موزون هم چه طعام و چه غير آن ) .\r\n2 . قول به منع به نحو مطلق ( به همان بيان كه ذكر شد ) .\r\n3 . تفصيل بين مكيل و موزون كه قبل از قبض جايز نيست و غير مكيل و موزون كه جايز است .\r\n4 . تفصيل بين طعام و غير طعام كه در طعام بيع قبل از قبض حرام است و در غير طعام ولو مكيل و موزون ، جايز است .\r\nشيخ در مبسوط همين را اختيار كرده و بر آن ادعاى اجماع نموده . « 2 »\r\n5 . تفصيل بين طعام و غير طعام ، امّا به اين نحو كه در طعام كراهت دارد و در غير آن مكروه هم نيست .\r\n6 . در خصوص طعام تفصيل بين بيع توليت و غير آن كه به نحو غير توليت حرام و به نحو توليت مكروه است و در غير طعام از ساير اشياء مكيل و موزون ( قند و شكر و . . . ) بيع قبل القبض كراهت دارد . و در غير مكيل و موزون اصلًا كراهت هم ندارد . پس تفصل سه بُعدى است و اين مختار علّامه در تحرير است . « 3 »\r\nقوله : و المراد بالطعام يحتمل . . . : در اين كه منظور از طعام چيست ؟ سه احتمال وجود دارد :\r\n1 . برخى گفته‌اند : طعام يعنى مطلق چيزى كه براى خوردن آماده شده چه گندم و جو و چه چيزهاى ديگر .\r\n2 . برخى گفته‌اند : طعام به خصوص گندم و جو اطلاق مىشود و حتى ادعا شده كه شرعاً به همين معنا است ، فخرالدين از پدرش علامه حكايت كرده كه ايشان همين احتمال را اختيار كرده‌اند . « 4 »\r\n3 . شهيد از تحرير علامه حكايت كرده كه طعام عبارت است از خصوص گندم « 5 » و از بعضى اهل لغت هم حكايت شده .\r\n\r\n\r\n","description":"","footnote":"\r\n( 1 ) . التذكرة ، ج 1 ، ص 475 .\r\n( 2 ) . المبسوط ، ج 2 ، ص 119 .\r\n( 3 ) . التحرير ، ج 1 ، ص 176 .\r\n( 4 ) . مفتاح الكرامة ، ج 4 ، ص 476 .\r\n( 5 ) . همان .\r\n","page_name":" 574 ","page_number":574},
  {"content":"\r\n\r\nقوله : ثم ان الظاهر انّ اصل عنوان المسأله : ظاهراً اصل عنوان اين مسأله كه بيع قبل از قبض جايز است يا نه مخصوص مبيع شخصى و عين خارجى بوده و از استدلال آقايان همين فهميده مىشود ، مثلًا علامه در تذكره دليل مانعين را اين‌گونه آورده كه ملكيت قبل از قبض ضعيف است چون هرآن احتمال دارد مبيع تلف شود و معامله منفسخ شود و ضمان آن بر بايع است و لذا ولايت و سلطنت مشترى بر تصرف در آن ضعيف و سست است و به اين دليل بيعش اشكال دارد . « 1 » اين تعابير عموماً در مورد مبيع شخصى است .\r\nولى علامه در تذكره در ضمن فروع اين مسأله ، مبيع كلى را هم آورده و فرموده : مبيع اگر دين و به ذمهء بايع باشد باز تا قبض نشود بيع آن جايز نيست و كسانى كه در مبيع شخصى مانع بودند در اين‌جا هم منع مىكنند و دليل آن‌ها اولويت است كه اگر مبيع شخصى با اين كه معيّن است بيعش قبل القبض جايز نباشد ، پس مبيع كلى كه هنوز معيّن هم نشده به طريق اولى بيعش جايز نيست و از اين‌جا گريز زده‌اند به اين كه بيع سلم قبل از قبض جايز نيست ( چون كلى است ) . « 2 »\r\nشيخ مىفرمايد : عنوان مسئله هرچه كه باشد از نظر نص ( رواياتى كه ذكر شد ) و فتوا فرقى بين كلى و شخصى نيست ، آن‌ها كه بيع قبل از قبض را منع مىكنند مطلقاً منع مىكنند و آن‌ها كه تجويز مىكنند به نحو مطلق مجوز هستند .\r\nقوله : ثم ان ظاهر الاخبار المتقدمه : تا به حال روى عنوان حرمت و جواز بيع قبل القبض كه حكم تكليفى است بحث كرديم ، حال روى عنوان صحت و بطلان اين بيع كه حكم وضعى است بحث مىكنيم :\r\nآيا چنين بيعى برفرض حرمت ، فاسد و باطل است يا صحيح است ؟ شيخ مىفرمايد : ظاهر اكثر روايات باب كه دلالت بر منع داشت ، همين حكم وضعى يعنى بطلان بود نه اين كه صرف حكم تكليفى باشد ( لاتبعه ارشاد به بطلان بود . ) و همين قول از ابن ابى عقيل عمانى حكايت شده « 3 » بلكه كليهء كسانى كه به جاى حرمت تعبير به « لايجوز » و عدم جواز كرده‌اند مرادشان عدم جواز وضعى است يعنى نافذ نيست .\r\nتنها يك‌جا علامه در مختلف فرموده : برفرض كه قائل به تحريم شويم لازمه‌اش بطلان معامله نيست « 4 » ( نهى در معاملات مستلزم فساد نيست ) ولى خود ايشان در چند جاى تذكره « 5 » و قواعد « 6 » تصيرح دارند به اين كه محل بحث در حرمت و جواز تكليفى نيست ، بلكه در صحت و بطلان معامله است .\r\n\r\n\r\n","description":"","footnote":"\r\n( 1 ) . التذكرة ، ج 1 ، ص 474 .\r\n( 2 ) . همان .\r\n( 3 ) . المختلف ، ج 5 ، ص 281 .\r\n( 4 ) . همان .\r\n( 5 ) . التذكرة ، ج 1 ، ص 561 .\r\n( 6 ) . القواعد ، ج 2 ، ص 87 .\r\n","page_name":" 575 ","page_number":575},
  {"content":"\r\n\r\nو بالجمله : جاى شك و شبهه نيست در اين كه محل خلاف در كلمات اكثر فقهاء حكم وضعى است و دعوا در صحت و بطلان اين معامله است نه حكم تكليفى صرف ( پس شيخ كه فتوا به تحريم داد منظورش بطلان است . )\r\n\r\nتنبيهات مسألهء چهارم ( چهار تنبيه )\r\nدر پايان مسألهء چهارم ، چهار مطلب را به‌عنوان تنبيهات مسأله ذكر مىكنند :\r\n\r\nتنبيه اوّل : بيع ثمن قبل از قبض\r\nتا به حال راجع به بيع مبيع قبل از قبض بحث كرديم و نظر شيخ اين شد كه صحيح نيست و حتماً بايد بعد از قبض باشد ( البته در باب مكيل و موزون ) حال راجع به بيع ثمن قبل از قبض بحث مىكنيم : آيا بايع پيش از اين كه ثمن را از مشترى قبض كند مىتواند آن را مبيع قرار دهد و به مشترى ديگر بفروشد يا به خود مشترى اول بفروشد يا خير ؟ و به ديگر سخن آيا ثمن در حكم مذكور ( بيع قبل از قبض ) مثل مبيع و مثمن و ملحق به آن است و بيعش قبل از قبض جايز نيست ؟ يا ملحق به مبيع نيست و بيع آن جايز است ؟\r\nمىفرمايد : ظاهر عده‌اى از فقهاء عدم لحوق است يعنى ثمن در حكم مذكور ملحق به مبيع نمىشود و بيع آن قبل القبض جايز و صحيح است . از جمله اين گروه شيخ طوسى در مبسوط است كه فرموده : ثمن اگر معين و جزئى باشد ( اين كتاب ، آن پارچه و . . . ) بيعش قبل از قبض هم جايز است و اگر كلى و در ذمّهء مشترى باشد ( به يك كتاب كلى يا يك پارچهء كلى يا صد من گندم مثلًا خريدارى كرده ) باز بايع مىتواند آن ما فىالذمه را به ديگرى بفروشد زيرا مقتضى كه مالكيت باشد موجود است و بيع ملك خودش است و مانع هم از بيع مفقود است و به حكم اطلاقات و عمومات جواز و صحت ، بيع صحيح است .\r\nالبته يك صورت مستثنا است و آن بيع صرف است كه اگر ثمن و مثمن هر دو نقد رايج است بيع هريك قبل از قبض اشكال دارد به دليل اين كه در بيع صرف تا تقابض حاصل نشود ملكيتى نيست و تا مالك نباشد حق ندارد بفروشد . « 1 »\r\nعلامه در دو جاى تذكره جواز را تقويت كرده و فرموده : اگر ثمن ، كلى و در ذمّهء مشترى باشد ، بايع مىتواند آن را بفروشد با اين كه هنوز قبض نكرده است « 2 » ظاهر فرمايش محقق ثانى در جامع المقاصد « 3 » در شرح سخن علامه نيز همين جوزا است و مبسوطاً كلام علامه را در تنبيه مىآوريم .\r\n\r\n\r\n","description":"","footnote":"\r\n( 1 ) . المبسوط ، ج 2 ، ص 120 .\r\n( 2 ) . التذكرة ، ج 1 ، ص 475 .\r\n( 3 ) . جامع المقاصد ، ج 4 ، ص 399 .\r\n","page_name":" 576 ","page_number":576},
  {"content":"\r\n\r\nعلامه در تذكره براى حكم به جواز بيع به يك روايت از امام صادق عليه السلام استدلال كرده كه از حضرت سؤال شد : مردى طعامى را به چند درهم به صورت نسيه و مدت‌دار فروخته ، وقتى مدت فرا رسيد مشترى گفت : من درهمى ندارم كه به شما بدهم ولى طعام دارم بيا و اين را به جاى دراهم از من بگير ، حضرت فرمود : اشكالى ندارد ، بايع ، مالك دراهم است و با آن‌ها هرچه را كه بخواهد مىگيرد « 1 » ( طعام باشد يا چيز ديگر ) .\r\nشيخ مىفرمايد : ممكن است كسى مناقشه كند و بگويد : مطلوب ما از اين بحث‌ها اين است كه ثمن معاملهء اول را قبل از اين كه قبض كند ، مبيع قرار دهد و در معاملهء دوم آن را بفروشد نه اين كه در معاملهء ثانى هم ثمن باشد و در واقع مشترى فروشندهء طعام و بايع خريدار آن به طعام باشد ، در حالى كه ظاهر روايت اين است كه ثمن باز هم ثمن باشد و بايع اولى بتواند با آن هرچه را خواست قبض كند و از مورد بحث ما اجنبى است و نيز مورد روايت ، بيع دوباره به همان كسى است كه ثمن بر ذمّهء او است كه مشترى اول باشد ، در حالى كه بحث ما بيع ثمن به فرد ثالث و يا اعم است ، پس روايت از دو جهت اشكال دارد ، مگر كسى از راه عدم الفصل پيش آيد و بگويد : آقايان فرقى نگذاشته‌اند بين ثمن واقع شدن دوبارهء ثمن يا مثمن بودنش ، و نيز بين بيع به خود مشترى يا به فرد ثالث ، كه اگر عدم الفصل ثابت شود كار تمام است ( ولى اثبات مشكل است ) .\r\nقوله : و صرح فى اواخر باب السلم : تا حال سخنان قائلين به عدم لحوق را آورديم ، حال مىفرمايد :\r\nعلامه در تذكره در اواخر بيع سلم فرموده : ثمن معين در حكم مبيع معين است « 2 » ( پس همان‌طور كه بيع مبيع قبل از قبض جايز نبود ، همين‌طور بيع ثمن قبل از قبض جايز نيست . ) و مؤيد اين عدم الحاق آن است كه علت منع در ناحيهء مبيع ، شامل ثمن هم مىشود زيرا در ناحيهء مبيع اين‌طور استدلال كردند كه ولايت مشترى نسبت به مبيع قصور دارد چون شايد تلف شود و معامله منفسخ شود و به اين دليل بيع مبيع را اشكال كردند ، كه اگر علت اين باشد ؟ ، در جانب ثمن معين هم همين تعليل جارى و سارى است .\r\n( ظاهراً مرحوم شيخ طرفدار همين احتمال است كه ثمن معين ملحق به مثمن است . )\r\n\r\nتنبيه دوّم : حكم ساير معاوضات قبل از قبض\r\nتا به حال روى عنوان بيع قبل از قبض بحث شد كه آيا بيع مبيع قبل از قبض جايز است يا خير ، حال اين بحث مطرح است كه آيا بيع موضوعيت و خصوصيت دارد و حكم به حرمت و منع ، مخصوص بيع قبل از قبض است و شامل ساير معاوضات ( صلح ، اجاره ، صداق و . . . ) نمىشود و حتى شامل ثمن قرار دادن مبيع قبل از قبض نمىشود ؟ يا اختصاص ندارد و لفظ بيع كنايه از مطلق\r\n\r\n\r\n","description":"","footnote":"\r\n( 1 ) . وسائل الشيعه ، ج 13 ، ص 71 ، باب 11 ، ح 10 .\r\n( 2 ) . التذكرة ، ج 1 ، ص 560 .\r\n","page_name":" 577 ","page_number":577},
  {"content":"\r\n\r\nاستبدال و معاوضه است تا در نتيجه ثمن قرار دادن مبيع هم قبل از قبض ممنوع باشد ، عوض قرار دادن آن در صلح و مصالحه هم جايز نباشد ، اجرت قرار دادن آن قبل از قبض هم حرام باشد ، مبيع قبل از قبض را به‌عنوان وفاى دين قرار دادن هم جايز نباشد كه بگويد : متاعى كه از فلانى خريده‌ام و بر ذمهء او طلب دارم يا اگر عين خارجى است و هنوز نداده آن را بابت طلب به شما مىدهم و برو از او بگير و . . . ؟ در مسأله دو وجه است :\r\n1 . بحث مذكور و حكم حرمت ، مخصوص بيع مبيع قبل از قبض است و چند عنوان شاهد اين وجه است : از جمله ظاهر عنوانات فقهاء كه لفظ بيع را آورده‌اند و گفته‌اند : بيع مبيع قبل از قبض يا بيع ثمن قبل از قبض جايز است يا نه ؟ و لفظ بيع ظهور در معاملهء خاص دارد كه غير از صلح و اجاره و . . . است .\r\nو از جمله سخن علّامه در تذكره است كه فرموده : الاقرب عندى اين كه نهى نبوى به بيع تعلّق گرفته نه به ساير معاوضات « 1 » اين تعبير خيلى روشن است در اختصاص حرمت به بيع نه ساير معاوضات .\r\nو از جمله تعبير علامه در چند جا از تذكره كه اگر زيد از بكر طعامى به‌عنوان سلم طلب‌كار است يعنى با هم بيع سلف انجام داده‌اند و بكر صد من گندم پيش‌فروش كرده و زيد از او طلب‌كار است ، آن‌گاه بكر به زيد مىگويد بيا و عوض طعامى كه از من طلب دارى اين درهم‌ها را بگير ، در اين‌جا شافعى گفته :\r\nاين جايز نيست چون از مصاديق بيع مبيع ( مسلم فيه ) قبل از قبض است و علّامه فتوا به جواز داده به اين دليل كه اين بيع نيست و نوعى معاوضه است ( از باب مصالحه يا وفاى به دين است ) « 2 » اين عبارت خيلى روشن است كه حكم به عدم جواز نزد علامه مخصوص بيع است و ساير معاوضات اشكالى ندارد .\r\nو از همه عبارات صريح‌تر ، تصريح علامه است در جاى ديگر به اين كه مصالحه بر مسلم فيه ( مبيع در بيع سلم ) قبل از قبض آن جايز است چون صلح عقد مستقلى است و لازم نيست هر حكمى بيع داشت آن هم داشته باشد . « 3 »\r\nو بالاخره آخرين عبارت كه شاهد وجه اول است سخن محقق در جامع المقاصد است كه حكم حرمت مخصوص بيع قبل از قبض است و شامل غير بيع از ساير معاوضات و استبدال‌ها نمىشود . « 4 » و قبل از تنبيهات هم اين عبارت از محقق ذكر شد كه فرمود : نه بيع سلم قبل از قبض آن جايز است و نه استبدال آن ( كه استبدال را جدا آورد و بر بيع عطف كرد و ظاهر عطف مغايرت است و اگر از بيع مطلق استبدال اراده مىشد اين عطف معنى نداشت . )\r\n\r\n\r\n","description":"","footnote":"\r\n( 1 ) . همان ، ص 475 .\r\n( 2 ) . همان ، ص 559 - 560 .\r\n( 3 ) . همان .\r\n( 4 ) . جامع المقاصد ، ج 4 ، ص 399 .\r\n","page_name":" 578 ","page_number":578},
  {"content":"\r\n\r\n2 . قوله : لكن العلامه قد عبّر : از اين‌جا شروع مىكنند به استشهاد بر احتمال دوّم و اين‌كه لفظ بيع كنايه از مطلق استبدال است و اختصاص به بيع ندارد : يكى از شواهد اين است كه علامه در كثيرى از فروع مسأله بيع قبل القبض ، به‌جاى لفظ بيع ، تعبير به استبدال كرده و اين قرينه است بر اين كه بيع در مسأله ما كنايه از مطلق استبدال باشد . « 1 »\r\nشاهد ديگر استدلال مانعين است كه گفتند : بيع قبل از قبض جايز نيست به اين دليل كه مالكيت مشترى تام و تمام نيست زيرا هر لحظه ممكن است مبيع تلف شود و معامله منفسخ شود . . . حال اين بيان اختصاص به بيع قبل از قبض ندارد ، در مطلق معاوضات و استبدال‌ها مطلب همين‌طور است كه مالكيت مشترى كامل نيست و . . . پس صلح او هم جايز نيست ، اجاره هم اشكال دارد و بلكه مطلق تصرف او در اين مبيع محل اشكال است .\r\nشاهد ديگر اين كه شيخ طوسى در مبسوط در باب حواله فرموده : حواله نوعى معاوضه است و معاوضه بر مسلم فيه ( مالى كه پيش‌فروش شده ) قبل از قبض جايز نيست « 2 » البته خود شيخ بعداً از صغرى عدول كرده و حواله را معاوضه ندانسته ولى از كبرى عدول نكرده و معاوضه را بر مسلم فيه منع كرده است ( و مىدانيم كه معاوضه اختصاص ، بيع ندارد بلكه مطلق است و شامل صلح او . . . نيز مىشود ) شاهد ديگر فخرالدين در ايضاح تصريح كرده به اين كه فرع كه بعداً در تنبيه سوم خواهيم آورد .\r\n( شخصى به ديگرى طعامى بدهكار است ، ضمناً خودش از فرد ثالث طعامى طلب‌كار است ، حال آن شخص اول غريم و طلب‌كار خود را به فرد ثالث حواله مىدهد و مىگويد : برو طلب خود را از فلانى كه من از او طلب‌كار هستم وصول كن . ) اين فرع مبتنى است بر اين كه حواله معاوضهء مستقلى است تا مطلق معاوضه او را بگيرد و احالهء مذكور جايز نباشد ؟ يا استيفاى دين است تا جايز باشد ؟ و نيز مبتنى كرده بر اين كه معاوضه ( كه اطلاق دارد ) قبل از قبض حرام است يا مكروه ؟ « 3 »\r\nان قلت : شايد مراد فخرالدين از معاوضه ، خصوص بيع باشد نه مطلق معاوضه .\r\nقلت : اراده كردن خصوص بيع از لفظ معاوضه اظهر نيست از ارادهء مطلق معاوضه از لفظ بيع كه مرادشان اين باشد و بيع كنايه از آن باشد و بلكه ارادهء مطلق معاوضه از بيع اظهر است در كلمات حضرات كه ذيلًا مىآوريم .\r\nقوله : و قد صرح الاكثر بانّ : بيش‌تر آقايان تصريح كرده‌اند به اين كه تراضى مسلم ( پيش‌فروش كننده ) با مسلم اليه ( پيش‌خريد كننده ) بر قيمت مسلم فيه ( مالى كه پيش‌فروش شده )\r\n\r\n\r\n","description":"","footnote":"\r\n( 1 ) . التذكرة ، ج 1 ، ص 475 .\r\n( 2 ) . المبسوط ، ج 2 ، ص 313 .\r\n( 3 ) . ايضاح الفوائد ، ج 1 ، ص 508 .\r\n","page_name":" 579 ","page_number":579},
  {"content":"\r\n\r\nاز مصاديق بيع قبل از قبض است « 1 » ملاحظه مىكنيد كه بر مجرّد تراضى لفظ بيع اطلاق شده پس از بيع ، مطلق معاوضه اراده شده است و بعد هم بر جواز اين تراضى به اخبار باب بيع سلم استناد كرده‌اند كه شاهد ديگرى بر ارادهء مطلق معاوضه است .\r\nو شاهد ديگر قول علامه در تذكره است كه اگر زيد بر گردن عمر و طعامى از باب بيع سلم طلب‌كار است و خالد هم مثل همان طعام را از زيد طلب‌كار است و زيد به خالد مىگويد : برو و مال مرا كه بر ذمهء عمرو است براى خودت اخذ كن ، اكثر علماى شيعه گفته‌اند اين براى خالد صحيح نيست وشافعى و احمد هم از عامه همين را گفته‌اند و استدلال كرده‌اند به اين كه پيامبر از بيع طعام به طعام منع كرده مگر اين كه در آن دو صاع و پيمانه جارى شود يكى صاع بايع كه كيل كند و بگيرد و ديگرى صاع مشترى ، ملاحظه مىكنيد كه از استيفاى دين تعبير به بيع شده و استدلال به نهى پيامبر از بيع شده ، پس لفظ بيع كنايه از مطلق معاوضه است . « 2 »\r\nآرى شهيد اول فرموده : اين مورد مثل بيع قبل از قبض است ( نه خود آن ) و فرموده : اگر مسلَم اليه به مسلِم بگويد بيا با اين دراهم براى خودت طعامى خريدار كن و همان را براى خودت بردار ، اين حكم مبتنى است بر حكم بيع قبل از قبض ، كه بر خود اين اطلاق بيع نكرده بلكه از نظر حكم ملحق به بيع كرده است . « 3 »\r\nقوله : و كيف كان : پس از نقل عبارات مختلف براى شاهد بر وجه اول و دوم در پايان مىفرمايد :\r\nمسألهء محل اشكال است چون كلمات قوم در مسأله مضطرب است ، گاهى خصوص بيع قبل از قبض را منع كرده‌اند و گاه مطلق استبدال را ولى از آن‌جا كه اصل منع از بيع قبل از قبض ، خلاف اصل است و اصل ، جواز بيع ملك است و حرمت بيع خلاف اصل است به قدر متيقن اكتفا مىكنيم و بيع قبل از قبض را جايز نمىدانيم و ساير معاوضات اشكال ندارد .\r\nقوله : و منه يظهر جواز بيع : تا به حال حكم مالى كه به بيع منتقل شده ولى هنوز قبض نشده مطرح بود كه آيا بيع آن يا مطلق معاوضه بر آن قبل از قبض جايز است يا نه ؟ حال حكم بيع مالى كه به غير بيع از ساير معاوضات منتقل شده مثلًا مصالحه كرده‌اند يا اجاره كرده‌اند و يا عوض خلع قرار داده‌اند و هنوز قبض نشده ، مطرح است كه آيا جايز است يا نه ؟ شيخ مىفرمايد : از ما ذكرنا حكم اين‌ها روشن شد كه چون منع از بيع خلاف اصل بود بايد به قدر متيقن اكتفا شود و آن بيع مبيع قبل از قبض است امّا بيع مالى كه به صلح و اجاره و . . . منتقل شده و قبض نشده اشكالى ندارد .\r\nقوله : نعم لوورث : اگر از طريق ارث يا صداق و مهريه يا عوض خلع ، مالى از شخصى كه خريدارى كرده و مال به او منتقل شده به سبب بيع ، به شخص ديگر ( وارث ، زوجه ، زوج ) منتقل\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 387 ، باب 16 .\r\n( 2 ) . التذكرة ، ج 1 ، ص 473 .\r\n( 3 ) . الدروس ، ج 3 ، ص 211 .\r\n","page_name":" 580 ","page_number":580},
  {"content":"\r\n\r\nشود ، يعنى شخصى چيزى را خريدارى كرد و هنوز قبض نكرده بود مرد و آن مال غير مقبوض به وارث او منتقل شد ، يا آن را صداق زنى قرار داد ، يا زن مال را خريد و هنوز قبض نكرده بود آن را عوض خلع قرار داد ، بحث و نزاع مىآيد در جواز بيع كسى كه اين مال به او منتقل شده ( و ارث ، زوجه ، زوج ) كه آيا حق دارد اين مال را قبل از اين كه قبض كند به ديگرى بفروشد يا نه ؟ چون بر اين موارد هم صدق مىكند بيع چيزى كه منتقل شده به او به واسطهء بيع قبلى كه مورث يا زوجه و . . . انجام داده بودند ، پس اين‌ها هم در محل نزاع داخل مىباشند .\r\n\r\nتنبيه سوّم : منظور از بيع قبل از قبض چيست ؟\r\nبيع مالى كه هنوز قبض نشده كه روايات مسأله نهى كرد و فرمود : چيزى را كه قبض نكرده‌اى حق ندارى بفروشى ، آيا مراد چيست ؟ گاهى طرف مالى را كه قبض نكرده مىفروشد و بر آن انشاء عقد مىكند چه آن مال عين خارجى باشد و چه كلى و در ذمهء طرف كه پيش‌خريد كرده و همان را به ديگرى مىفروشد و گاهى سخن از انشاء بيع نيست بلكه كلى و ما فى الذمه را فروخته و در مقام تعيين و تشخيص كلى ، مالى را كه از ديگرى خريده و هنوز نگرفته ، همان را تعيين مىكند و به مشترى مىگويد : برو و اين مبلغ را از فلانى بگير ، حال آيا مراد از نهى از بيع مالم يقبض مخصوص قسم اوّل است كه انشاء عقد بر مال غيرمقبوض باشد يا اعم است و شامل قسم ثانى هم مىشود تا در نتيجه منهى عنه خصوص بيع غير مقبوض نباشد بلكه مطلق نقل مالم يقبض باشد ( چه عقد بر خود او واقع شود و چه بر كلى واقع شود و تعيين بر فرد غير مقبوض واقع شود . )\r\n[ تنظير : روايات از بيع ام ولد نهى كرده يا كسى قسم خورده كه فلان مملوك را نفروشد كه در اين‌جا هم فرقى ندارد كه مستقيماً بر آن مملوك انشاء بيع كند ، يا بر كلى مملوك با فلان صفات انشاء بيع كند و در مقام دفع و دادن عبد به مشترى همين ام ولد را بدهد يا آن عبدى را كه قسم خورده بود بپردازد و نهى شامل هر دو فرض مىشود و هر دو ناروا و غير جايز است . 
  ]\r\nشيخ اعظم مىفرمايد : ظاهر نص ( كه كلمهء « لاتبعه » دارد ) و ظاهر فتوا ( كه فرموده‌اند : « بيع ما لم يقبض » اشكال دارد ) همان احتمال اول است كه انشاء بيع بر غير مقبوض باشد ، ( لفظ بيع ظهور دارد در مبادلهء مال به مال يا انشاء تمليك عين به مال پس نقل به سبب خاص كه بيع باشد اشكال دارد ) بلكه همين احتمال متعين است ( و احتمال دوم داده نمىشود ) در رواياتى كه ميان بيع توليت و غير آن تفصيل داده و فرموده : نسبت به مال غيرمقبوض بيع توليت و مساوات صحيح است و بيع مرابحه يا مواضعه باطل است ( كه از اين تعبير همان انشاء عقد فهميده مىشود نه تعيين كلى در فرد . )\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nدر عين حال از سياق مجموع اخبار و روايات معناى دوم و احتمال دوم فهميده مىشود كه عموميت باشد يعنى فرقى ندارد كه مال غير مقبوض را بفروشد و انشاء بيع كند يا قبلًا مالى را فروخته و آن كلّى مبيع را در اين مال غير مقبوض تعيين كند و ما فىالذمه را از اين قرار دهد و طلب كار را ارجاع به اين مال بدهد ، پس مطلق نقل مراد است .\r\nبنابراين اگر شخصى صد من طعام پيش‌فروش كرده و موعدش كه رسيد نتوانست فراهم كند يا نخو است و به مشترى يا مُسلَم اليه مقدارى درهم يا دينار داد و گفت : با اين مبلغ طعامى خريدارى كن ( كه كلى است ) سپس آن را براى خودت بردار ( كه تعيين كلى در اين فرد باشد ) اين فرض هم در محل نزاع آقايان در بيع ما لم يقبض داخل مىشود و هركس بيع قبل از قبض را حرام و باطل بداند مثال و مورد مذكور را هم اشكال مىكند .\r\nقوله : و لكن فى بعض الروايات : تا اين‌جا احتمال ثانى را هم داخل در بحث كرديم و حكم به حرمت كرديم ، ولى از اين‌جا مىفرمايد : از پاره‌اى روايات استفاده مىشود كه تعيين كلى در مال غير مقبوض اشكال ندارد ، مثل صحيحهء يعقوب بن شعيب از امام صادق عليه السلام : شخصى به گردن ديگرى چند بار رطب يا تمر طلب‌كار است و از او پيش‌خريد كرده است و طرف كه ندارد تا خرما بدهد ، مقدارى دينار براى طلب‌كار مىفرستد و مىگويد : با اين دينارها خرما خريدارى كن و بابت طلب خود آن‌ها را بردارد و دين خود را از آن‌ها استيفا كن ( تعيين كلى در اين فرد ) حضرت فرمود : اگر طرف را امين شمرده و دينارها را داده است اشكالى ندارد . « 1 » پس مطلق نقل غير مقبوض حرام نيست .\r\nقوله : لكن فى صحيحة الحلبى : اگرچه صحيحهء يعقوب عموميت را رد كرد و مطلق نقل كذا را حرام ندانست و خصوص بيع ما لم يقبض اشكال داشت ، ولى از دو روايت استفاده مىشود كه مطلق نقل ما لم يقبض اشكال دارد .\r\nيكى صحيحهء حلبى از امام صادق عليه السلام است كه در مورد بيع سلم طعام . . . مىفرمايد :\r\n« ارى ان يولّى غيرك و تقوم معه حتى يقبض الذى لك و لاتتولى انت شرائه . » « 2 »\r\nيعنى خود تو كه پيش خريد كرده‌اى متولى كار نشو بلكه ديگرى برود و براى پيش‌فروش كننده خريدارى كند تو هم با او باش تا او قبض كند سپس به تو تحويل لدهد و خودت متولى شراء و خريدن نباش كه نهى كرده از شراء كذائى .\r\nو ديگرى موثقهء عبدالرحمن است كه مىفرمايد : « يكون معه غيره يوفيه ذلك » « 3 » يعنى خودش\r\n\r\n\r\n","description":"","footnote":"\r\n( 1 ) . وسائل الشيعه ، ج 13 ، ص 73 ، باب 12 ، ح 5 .\r\n( 2 ) . همان ، ح 1 .\r\n( 3 ) . همان ، ص 74 ، باب 12 ، ح 2 .\r\n","page_name":" 582 ","page_number":582},
  {"content":"\r\n\r\nاين كار را نكند بلكه ديگرى كه از سوى پيش‌فروش كننده و كيل است اين كار را بكند و مال را بگيرد و به پيش‌خريد كننده تحويل دهد .\r\nپس به حكم اين دو روايت مطلق نقل ما لم يقبض جايز نيست .\r\nقوله : لكن ظاهر الخبرين : ولى از هر روايت مذكور مىتوان اين‌گونه جواب داد كه اين‌ها دليل بر منع و حرمت نيست و تعبير « ارى لك . . . » ارشاد به اين است كه خودت اين كار را نكن چون در معرض تهمت هستى ( فروشنده او را متهم كند كه خيانت كرده و بيشتر خريدارى كرده ) و به صلاح تو است كه خودت مباشرت نكنى و با دينار يا درهم طرف ، طعامى براى خودت خريدارى نكنى و اصل شراء اشكال ندارد و مباشرت اشكال دارد آن هم نه اشكال شرعى بلكه ارشادى است ولى مطلوب ما صحت اصل معامله است كه صحيح است ولى استيفاى آن قبل از قبض طرف جايز نيست . پس دو روايت مذكور دليل نمىشود و مطلق نقل غير مقبوض را تحريم نمىكند .\r\nقوله : ثمّ انّ هذا كله اذا كان الطعام المشترى :\r\nآن‌چه از آغاز تنبيه سوم تاكنون مطرح شد كه آيا مراد از نهى از بيع ما لم يقبض خصوص انشاء عقد بيع است ؟ يا اعم از آن است ؟ و . . . در موردى بود كه طعامى راكه شخص از فرد ثالث مىگيرد طعام شخصى باشد ( يعنى پيش‌فروش كرده و حالا ندارد كه طعام بدهد ، به ديگرى پولى مىدهد و او مىرود طعام شخصى را خريدارى مىكند و بابت طلب خود برمىدارد . ) حال اگر پيش‌فروش كننده طلب‌كار را وكيل كند در خريدن طعام كلى آن ترديد و دو دلى در اين فرض جارى نمىشود زيرا تعيين كلى به كلى معنى ندارد و حتماً تشخيص نياز به قبض دارد يعنى خود مسلم اليه طعام كلى را پيش‌فروش كرده ، كه طرف هم كه پول داده طعام كلى خريده و تشخيص كلى اوّل به وسيلهء كلى دوّم تنها راهش اين است كه نخست مسلم اليه آن كلى دوم را قبض كند تا تعيّن پيدا كند و از ذمّهء بايع دوّم برداشته شود ، سپس آن را به مسلم يا مشترى اول قبض دهد و بدون اين كار ايفاء دين و ما فىالذمّه امكان ندارد ، مگر به يكى از دو صورت حواله يا توكيل ( فرق حواله و توكيل : در اوّلى به نفس حواله وفا حاصل مىشود ولى در دوّمى به نفس توكيل وفا حاصل نمىشود و محتاج به اخذ و گرفتن در خارج است . )\r\nو اگر مسأله حواله يا توكيل مطرح شد مانحن فيه در مسأله‌اى داخل مىشود كه محقق در شرايع « 1 » به تبع شيخ در مبسوط « 2 » آورده بلكه به مشهور نسبت داده شده و ان اين كه : اگر شخصى ( مثلًا زيد ) به گردن ديگرى ( مثلًا بكر ) طعامى از بابت بيع سلف طلب‌كار است و خود اين زيد نسبت به فرد ديگر ( مثلًا خالد ) طعامى به نحو سلف فروخته و بدهكار است و خالد از او طلب‌كار\r\n\r\n\r\n","description":"","footnote":"\r\n( 1 ) . شرايع ، ج 2 ، ص 31 .\r\n( 2 ) . مبسوط ، ج 2 ، ص 122 .\r\n","page_name":" 583 ","page_number":583},
  {"content":"\r\n\r\nاست و زيد طلب‌كار خود را كه خالد باشد امر مىكند كه از بدهكار به زيد يعنى بكر ، مقدارى را كه طلب دارد كيل كند و بگيرد ، اين كار محل بحث است كه آيا مكروه است ؟ يا حرام است و مانحن فيه همين حكم را دارد . محقق در شرايع علت حرمت را اين دانسته كه خالد طعامى را از بكر گرفته عوض از مالى كه بر گردن زيد طلب داشته ، آن هم قبل از اين كه صاحب طعام يعنى زيد قبض كند و اين نقل ما لم يقبض است و اشكال دارد . « 1 »\r\nعلامه در قواعد اين مسأله را به‌عنوان حواله ذكر كرده و در آن باب داخل كرده و فرموده :\r\nاگر كسى كه به گردن او طعامى است از بابت سلم ( مثلًا زيد ) حواله بدهد طلب‌كار را ( خالد ) به اين كه برود و از بكر طعامى را كه زيد طلب‌كار است بگيرد ، اين كار به فتواى من كراهت دارد ولى اگر كسى قائل به حرمت شود اين قبض باطل است زيرا خالد اين طعام را عوض از مال خودش قبض كرده قبل از اين كه صاحب طعام ( زيد ) آن را قبض كند . « 2 » فخرالدين در ايضاح فرموده : جريان خلاف ( حرام يا مكروه ) مبتنى است بر اين كه آيا حواله يك معاوضهء مستقلى است ؟ يا استيفاء دين است ؟ و اين كه معاوضه بر مال مسلم ( پيش‌فروش كننده ) قبل از قبض حرام است يا مكروه ؟ ( اگر استيفاء باشد اشكالى ندارد ولى اگر معاوضه باشد محل بحث است . ) « 3 »\r\nعده‌اى از متأخرين از علامه فرموده‌اند : اين مسأله ربطى به مانحن فيه ندارد و در محل خلاف ما در بيع مالم يقبض داخل نيست « 4 » به اين دليل كه حواله اصلًا معاوضه نيست تا چه رسد به اين كه بيع باشد و در بحث ما داخل مىشود بلكه حقيقت حواله استيفاى دين است و در آن اين بحث‌ها نيست كه آيا حرام است يا مكروه ؟\r\nقوله : اقول ذلك امّا و كالة وامّا حوالّه :\r\nشيخ اعظم مىفرمايد : اين مطلب كه مبيع كلى را پيش‌خريد كرده سپس با درهم بايع مىرود و طعام كلى را خريدارى مىكند و براى خودش استيفا مىكند يا حقيقت اين كار وكالت است ( مسلم اليه مسلم را وكيل كرده كه برود با درهم او طعامى را خريدارى كند و براى خود بردارد . ) يا حواله است ( كه برو و طلب خودت را از بايع دوم استيفا كن . ) هر كدام كه باشد ممكن است محل خلاف را به مطلق معاوضه تعميم دهيم و بيع كه در عنوان بحث آمده كنايه از مطلق معاوضه باشد ( حتى به نحو وكالت يا حواله ) . شواهد اين تعميم :\r\n1 . علامه در تذكره فرموده : اكثر علماى ما طرفدار منع و تحريم اين كار ( بيع كلى و شراء كلى . . . ) هستند . عده‌اى از عامه ( شافعى و احمد ) نيز همين نظر را دارند و استدلالشان اين است كه\r\n\r\n\r\n","description":"","footnote":"\r\n( 1 ) . شرايع ، ج 2 ، ص 31 .\r\n( 2 ) . قواعد ، ج 2 ، ص 86 .\r\n( 3 ) . ايضاح الفوائد ، ج 1 ، ص 508 .\r\n( 4 ) . تذكره ، ج 1 ، ص 473 .\r\n","page_name":" 584 ","page_number":584},
  {"content":"\r\n\r\nاين از مصاديق بيع ما لم يقبض است « 1 » و اگر عموميت نبود اين استدلال نادرست بود .\r\n2 . شيخ طوسى براى منع از مسألهء مذكور ( لو كان له على غيره طعام . . . ) استناد كرده به اين كه اجماع قائم است بر اين كه بيع ما لم يقبض جايز نيست « 2 » و اگر تعميم نبود اين استدلال ناتمام بود .\r\n3 . شهيد اول هم در دروس در حكم مسألهء مذكور فرمود : اين مطلب مثل بيع قبل از قبض مىماند . « 3 » ( كه باز شاهد تعميم است ) البته شهيد در برخى تحقيقات خود براى توجيه ادخال مسألهء مذكور در بيع ما لم يقبض چنين گفته : از آن‌جا كه مورد معاملهء سلم يك حقيقت كلى ( صد من گندم ) ثابت در ذمّهء فروشنده است و اين كلى قابل صدق و انطباق بر افراد زيادى است كه حد و مرزى ندارد و چون چنين است اختيار تعيين به دست مسلم اليه ( بايع ) است و هر فردى را كه او اختيار و تعيين كرد ، كلى در همان متعيّن مىشود و او مصبّ عقد مىشود ، پس وقتى شخص غريم ( بدهكار كه در مثال ، زيد بود كه به خالد بدهكار است ، به طلب‌كار ) مىگويد : برو و از بدهكار من ( بكر كه به زيد بدهكار است ) طعام را بگير ، گويا با اين گفتن عقد سلم را بر آن‌چه در ذمّهء مسلف منه ( بكر ) قرار داده و در حالى كه هنوز قبض نكرده با طلب‌كار خويش ، بر او عقد كرده و او را به طلب‌كار خود فروخته است و لا ريب كه اين ما فىالذمه ملك زيد است زيرا قبلًا خريده و مالك شده و حق دارد بفروشد و وقتى آن را مورد سلم قرار مىدهد از مصاديق بيع مالم يقبض مىشود و هر دو شرط محقق مىشود ( 1 . قبل القبض بودن 2 . بيع بودن كه به طرف هم به‌عنوان بيع منتقل شود . ) و بديهى است كه ملحق به باب ( بيع ما لم يقبض ) مىشود و اين از لطايف فقه است ( كه هركس نمىفهمد ) . « 4 »\r\nشهيد ثانى در مسالك به سخن شهيد اول اعتراض كرده به اين كه مورد سلم و نظائر آن از حقوق ثابت در ذمّه ، از آن‌جا كه كلى هستند طبعاً مبيعى هم كه به واسطهء سلم و مانند آن محقق مىشود امر كلى خواهد بود و آن‌چه در خارج تعيّن و تشخص پيدا مىكند و به وسيلهء حواله و وكالت و مانند اين‌ها مىگويد برو و ما فى الذمه را از فلان مال بگير ، اين‌ها خود مبيع نيست ، البته قبول داريم كه كلى در ضمن افراد خاص تعيّن پيدا مىكند ولى افراد خاص عين كلى نيست و شاهد مطلب اين است كه اگر كلى را فروخت سپس در خارج طعامى را داد و معلوم شد كه مال خود بايع نبوده و مال ديگرى بوده معامله باطل نمىشود ، در اين فرد هم تعيّن پيدا نمىكند بلكه به ذمّه برمىگردد ، در حالى كه مبيع معين و شخصى اين‌طور نيست ( يعنى اگر معلوم شد مال ديگرى بود و او راضى نيست معامله باطل مىشود و يا خيار عيب پيدا مىكند و . . . ) بنابراين ما قبول نداريم كه اين مال كه مسلم اليه حواله داد و طرف از ديگرى گرفت ، خود مبيع باشد و به قول شهيد اول\r\n\r\n\r\n","description":"","footnote":"\r\n( 1 ) . همان .\r\n( 2 ) . مبسوط ، ج 2 ، ص 122 .\r\n( 3 ) . دروس ، ج 3 ، ص 211 .\r\n( 4 ) . به نقل مسالك ، ج 3 ، ص 250 .\r\n","page_name":" 585 ","page_number":585},
  {"content":"\r\n\r\nمصب عقد بر همان طعام مقبوض باشد و در نتيجه هركس بيع غير مقبوض را حرام دانست اين را همه حرام بداند پس اين مورد يا از باب حواله است يا وكالت . « 1 »\r\nقوله : اقول : ما ذكره من منع تشخيص المبيع :\r\nشيخ اعظم مىفرمايد : اين سخن شهيد ثانى كه فرمود : مبيع كلى در ضمن فرد خاصى كه به طرف داده تعيّن پيدا نمىكند و عين او نيست سخن درستى است و عقد بر فرد خاص صدق مىكند كه اين مبيع يا فرد خاص به واسطهء عقد بيع به مشترى منتقل شد آن‌گاه اگر شارع از بيع مالم يقبض نهى كرد فرق ندارد كه انشاء عقد بيع بر فرد خاص باشد يا عقد بيع بر كلى منعقد شده و فرد خاص را عوض از آن دفع كرده است هر دو را شامل مىشود و سخن شهيد ثانى را در اين بخش قبول نداريم . ( نظير نهى از بيع ام ولد يا از بيع مالى كه قسم خورده بر ترك بيع آن كه اين نهى هم شامل بيع هريك و انشاء عقدى بر آن‌ها مىشود و هم شامل دفع اين‌ها به جاى مبيع كلى . )\r\nمنتها ايراد ما به شهيد اول اين است كه تشخص كلى به واسطهء كلى ديگر فقط از طريق حواله ممكن است كه حقيقت حواله هم يا استيفاء دين است يا معاوضه مستقلى است و اين موجب اطلاق بيع بر كلى متشخص به كلى ديگر نمىشود به‌گونه‌اى كه شهيد اول بتواند بگويد اين كلى منتقل شد به مُحال ( كسى كه حواله به او داده شده ) به ناقل بيع و بتواند اين را ملحق به بيع كند ( آرى توجيه شهيد اول در فرع متقدم از دروس درست است و آن اين كه به طلب كار مىگويد : برو و فلان طعام شخصى را براى من خريدارى كن سپس آن را براى خودت بگير . كه مجرد اذن بايع به مشترى در قبض بعض افراد كلى ، كافى است و نيازى به حواله نيست و در اين فرض اگر برخى از افراد كلى در دست مشترى قرار گيرد صدق مىكند كه قبل از اين كه مالك قبض كند ، به مشترى منتقل شده آن هم به وسيلهء بيع و نامش بيع ما لم يقبض است .\r\nقوله : كيف كان : بهتر اين است كه وجه ادخال مسأله در « لو كان له على غيره طعام من سلم . . . » را در محل نزاع ما ( بيع مالم يقبض ) اين بدانيم كه بحث ما در خصوص بيع نيست بلكه مطلق استبدال و معاوضه حتى به نحو حواله را شامل مىشود ولو بيع نباشد . ( نه اين كه وجه ادخال را سخن شهيد در بعض تحقيقات بدانيم . )\r\nقوله : و استدل فى الحدائق على الجواز :\r\nصاحب حدائق « 2 » فتوا به جواز داده و فرموده كسى كه از بابت معاملهء سلم ، طعام كلى بدهكار است و به ديگرى دراهمى مىدهد و او مىرود از ديگرى طعام كلى خريدارى مىكند سپس قبض مىكند بابت طعام طلب خودش . . . ، اين اشكالى ندارد و استدلال كرده به روايت معتبره عبدالرحمن از امام صادق عليه السلام :\r\nمردى كرّى ( كه 60 قفيز است و هر قفيز 8 كيل و هر كيل 5 / 1 من ) از\r\n\r\n\r\n","description":"","footnote":"\r\n( 1 ) . همان .\r\n( 2 ) . حدائق ، ج 19 ، ص 182 .\r\n","page_name":" 586 ","page_number":586},
  {"content":"\r\n\r\nطعام بدهكار است و به ذمهء او است و از مرد ديگر كرّى از طعام خريدارى مىكند سپس به طلب‌كار مىگويد برو و كرّ طعامى را كه از من طلب دارى از فلانى بگير ، اين چه اشكالى دارد ؟ حضرت فرموده :\r\nاشكالى ندارد . « 1 »\r\nشيخ مىفرمايد : ما اين استدلال را قبول نداريم و روايت مذكور به درد مورد بحث ما نمىخورد زيرا بحث ما در جائى است كه هر دو مالى كه به ذمه مىآيد از باب سلم باشد و در مورد روايت كه چيزى را خريده و قبل از قبض به طرف مىگويد برو براى خودت بگير بابت طلبى كه از من دارى معلوم نيست كه اين طلب از چه باب است آيا از باب سلم است كه قبلًا پيش‌فروش كرده ؟ يا از باب قرض مصطلح است ؟\r\nيا از باب مصالحه ؟ ولذا نتوان به روايت براى محل بحث استناد كرد .\r\nقوله : و قد استدل به فى التذكرة : علامه در تذكره به روايت مزبور براى اين مطلب استدلال كرده كه انسان مىتواند قرض خويش را با مال سلمى ادا كند « 2 » ( اين شاهدى براى پاسخ شيخ اعظم است كه ذكر شد .\r\nمحقق ثانى در جامع المقاصد در شرح اين عبارت از علّامه « ولو احال من عليه طعام . . . » فرموده : اگر كسى بگويد : چرا علامه در اين مسأله اين‌طور فرض كرده كه هر دو مال سلمى باشد ( هم محيل و هم كسى كه از او طلب‌كار است ) ؟\r\nدر جواب مىگوييم : براى اين كه بحث ما در بيع ما لم يقبض است كه آيا جايز است يا خير ؟ كه ما لم يقبض مبيع باشد و اگر يكى از دو طعام كلى سلم باشد و ديگرى نباشد از بحث خارج است زيرا لزوماً چنين نيست كه حتماً مبيع باشد و امكان دارد كه به‌عنوان ثمن باشد كه در اين صورت از بحث خارج مىشود . « 3 »\r\nقوله : و يمكن ان يقال انّ ظاهر الحوالة : شيخ مىفرمايد : ممكن است اين‌طور بگوييم كه ظاهر حواله بنابراين كه معاوضه مستقلى باشد ( نه استيفاء دين ) اين است كه مُحيل و حواله‌دهنده ( زيد مثلًا كه خالد را حواله مىدهد كه از بكر بگيرد ) تمليك مىكند مالش را كه در ذمّهء بدهكار خرد دارد ( بكر ) در مقابل مالى كه طلب كار ( خالد ) او برگردن محيل دارد . در نتيجه مال مُحيل معوض است و مال طلب كارش عوض است ، آن‌گاه اگر مال محيل كه برعهدهء بدهكار او ( بكر ) است سلمى باشد ( يعنى پيش‌خريد كرده ) همين كافى است براى منع از تمليك آن به ازاء مال غريم و طلب‌كارش ، و علت منع اين است كه بيع مالم يقبض مىشود و در اين فرض استدلال صاحب حدائق به روايت درست مىشود .\r\n\r\n\r\n","description":"","footnote":"\r\n( 1 ) . وسائل الشيعه ، ج 12 ، ص 387 ، باب 16 ، ح 2 .\r\n( 2 ) . تذكره ، ج 1 ، ص 560 .\r\n( 3 ) . جامع المقاصد ، ج 4 ، ص 399 .\r\n","page_name":" 587 ","page_number":587},
  {"content":"\r\n\r\nآرى اگر آنچه به گردن محيل است ( كه خالد از او طلب دارد ) از باب معامله سلمى باشد ( كه زيد به خالد طعامى پيش‌فروش كرده ) ولى آن‌چه كه محيل از بكر طلب دارد مال سلمى نيست ، بلكه قرضى و مانند آن باشد اين از مسأله بيع ما لم يقبض خارج مىشود زيرا در اين فرض مَسْلَم فيه و مال كه پيش‌فروش شده ثمن است نه مبيع و مرحوم علامه در قواعد « 1 » و تحرير « 2 » به پيروى از محقق در شرايع « 3 » به همين نكته اشاره دارد كه اگر هر دو مال قرضى باشد نه سلمى يا محال به ( مالى كه محيل طلب‌كارش را به آن حواله مىدهد ) اين حواله صحيح است .\r\nو اعتراض محقق ثانى هم وارد نيست كه فرموده : ذكر مُحال‌به مشخصاً وجهى ندارد ، عكس آن هم كه محال عليه باشد همين‌طور است . سپس فرموده : تعبير دروس بهتر است كه به جاى مُحال به لفظ احدهما را آورده كه شامل عكس هم مىشود ، سپس فرموده : علامه حق ندارد بگويد : محال به شبيه مبيع است چون چيزى در مقابل آن واقع مىشود ، زيرا ما به علامه مىگوييم : چه‌بسا شباهت محال‌به به ثمن بيش‌تر باشد تا مثمن و مبيع چون با حرف باء مىآيد و مُحال‌ُبه گفته مىشود و در پايان فرموده : همهء اين حرف‌ها ضعيف و قابل مناقشه است . « 4 »\r\nقوله : و فيه مالايخفى فانّ الباء هنا . . . : مرحوم شيخ در اعتراض به محقق ثانى مىفرمايد : حرف با در مانحن فيه ( محال به ) براى عوض نيست تا شما استفاده كنيد كه دلالت آن بر ثمن اظهر است . . . و ظهور حواله در اين كه انشاء تمليك از محيل است ( و بامبيع بودن مناسب‌تر است ) قابل انكار نيست و اين احتمال كه شايد محيل مملّك نيست بلكه متملك است و قبول مىكند تملك مال غريم و طلب كار را در مقابل مال خودش و نظير مشترىاى است كه قبول را بر ايجاب مقدم مىكند اين هم بعيد ( خلاف ظاهر ) است و قابل قبول نيست و شاهد ديگر براى اين كه حوالهء تمليك است نه تملك اين كه فقهاء فرموده‌اند :\r\n« الحوالة بيع » كه ظهورش در اين كه محيل ، بايع و مُملّك است نه مشترى و متملك ، واضح است .\r\nقوله : ثم انّ المفروض فى المسألة المذكورة : تا به حال فرض مسأله حواله بود كه مخيل به مُحال اذن مىدهد كه برو و براى خودت كيل و قبض كن و اصلًا لفظ حواله را مىآورد چنان‌چه در عبارت قواعد علامه آمده بود « لواحال من عليه . . . » يا مىگويد : « اكتل لنفسك » يعنى براى خودت كيل كن و بگير ، كه در عبارت مبسوط و شرايع آمده و ظهور در حواله دارد .\r\nولى فرض ديگر وكالت است يعنى اگر شخص بدهكار طلب‌كار را وكيل كند كه براى من قبض كن سپس به وكالت از من براى خودت بگير و در واقع هم قبض كن و هم اقباض ، آيا اين\r\n\r\n\r\n","description":"","footnote":"\r\n( 1 ) . قواعد ، ج 2 ، ص 87 .\r\n( 2 ) . تحرير ، ج 1 ، ص 176 .\r\n( 3 ) . شرايع ، ج 2 ، ص 32 .\r\n( 4 ) . جامع المقاصد ، ج 4 ، ص 401 .\r\n","page_name":" 588 ","page_number":588},
  {"content":"\r\n\r\nصحيح است يا اين هم ممنوع است ؟ شيخ مىفرمايد : اين مبتنى است بر اين كه آيا يك نفر مىتواند متولى هر دو طرف قبض باشد كه هم مُقبض باشد و هم قابض يا خير ؟ ( نظير اين كه يك نفر هم موجب باشد و هم قابل ) اجمالًا نظر شيخ اين است كه آرى اين صحيح است چون مانعى از تولّى هر دو طرف وجود ندارد و اصل بر جواز است .\r\n\r\nتنبيه چهارم : با اين پول‌ها طعامى براى خودت خريدارى كن\r\nاگر شخصى از ديگرى مقدارى طعام طلب‌كار است ( چه به صورت سلم خريده و چه به صور ديگر ) شخص بدهكار به جاى ايفاى دين و پرداخت طعام ، مقدارى پول به طلب‌كار مىدهد و مىگويد : با اين پول براى خودت طعام خريدارى كنى ، آيا اين صحيح است يا خير ؟ عده‌اى از فقهاء فرموده‌اند : اين كار صحيح نيست به اين دليل كه پول‌ها مال شخصى است ( بدهكار طعام ) و معقول نيست كه شخص ديگر ( طلب‌كار طعام ) با اين پول‌ها طعامى را براى خود خريدارى كند و علت معقول نبودن اين است كه حقيقت معاوضه اين است كه ثمن از ملك هركس خارج شد مثمن به ملك همان كس داخل شود بر اين اساس معقول نيست كه پول از ملك بدهكار طعام خارج شود و مثمن به ملك طلب‌كار طعام داخل شود .\r\nقوله : و يمكن نقض هذا بالعوض . . . : شيخ به فتواى جماعت مذكور اشكال نقضى دارند به باب معاطات : ( بنابراين كه معاطات مفيد ملك باشد كه ملك خود شيخ است بحثى نيست ولى ) بنابراين كه معاطات مفيد اباحهء تصرف باشد ( كما هو المشهور ) بر اين مبنا فتواى جماعت به اين باب نقض مىشود به اين بيان كه مالى كه از باب معاطات به‌دست طرف رسيده با اين كه ملك او نشده و صرف اباحهء تصرف است ولى حق دارد با اين مال براى خودش چيزى خريدارى كند البته بنابراين كه همهء تصرفات براى گيرنده جايز باشد چنان‌كه شهيد ثانى در مسالك فرموده : به اجماع قائلين به صحت معاطات ، همهء تصرفات جايز است . « 1 » حال جماعت مذكور اين مادهء نقض را چه جواب مىدهند .\r\nو مادهء نقض ديگر اين است كه عدّه‌اى از جمله علّامه در مختلف « 2 » و طبق نقل قطب‌الدين و شهيد اوّل « 3 » فرموده‌اند : شخصى مىدانست كه فلان مبيع مغصوب است و مع‌ذلك اقدام كرد و آن را از غاصب خريدارى كرد و ثمن را داد ، در اين‌جا اين معامله فضولى است و تا مالك اصلى اجازه نكند ثمن بر ملك مشترى مال غصب باقى است و مع‌ذلك غاصب يا بايع مال مغصوب ، حق تصرف در آن را دارد و شرعاً مىتواند با آن پول براى خودش چيزى خريدارى كند و به‌محض\r\n\r\n\r\n","description":"","footnote":"\r\n( 1 ) . مسالك ، ج 3 ، ص 149 .\r\n( 2 ) . مختلف ، ج 5 ، ص 258 .\r\n( 3 ) . مفتاح الكرامه ، ج 4 ، ص 192 .\r\n","page_name":" 589 ","page_number":589},
  {"content":"\r\n\r\nخريدن مالك شود . ( در اين‌جا هم ثمن از ملك مشترى مال غصب خارج شده ولى مالى كه خريدارى شده به ملك غاصب بايع داخل مىشود . اين‌جا را چه جواب مىدهند ؟ )\r\nقوله : قال فى المختلف بعد ما نقل : علامه در مختلف نخست اين مطلب را از شيخ طوسى در نهايه آورده كه اگر شخصى مالى را غصب كند و با آن كنيزى خريدارى كند آن كنيز براى او حلال مىشود و مىتواند با او مباشرت كند « 1 » و نيز همين را از شيخ طوسى در غير نهايه « 2 » نقل كرده و نيز مذهب ابن ادريس را هم نقل كرده « 3 » سپس فرموده : كلامه شيخ در نهايه دو احتمال دارد :\r\n1 . منظور اين است كه غاصب جاريه را با پول غصبى نخريده بلكه به پولى در ذمّه‌اش خريدارى كرده و اين مطلب را در غير نهايه فرموده‌اند .\r\n2 . منظور موردى است كه صاحب جاريه مىدانست كه مشترى غاصب است و با پول غصبى خريدارى مىكند مع‌ذلك اقدام كرد و فروخت كه در اين فرض در واقع مشترى طلب اباحهء وطى جاريه مىكند و از بايع مىخواهد كه جاريه را براى او حلال كند ( باب تحليل ) ضمناً وزر و و بال مال غصبى هم بر عهدهء مشترى غاصب است كه بايد به صاحب اصلى برگرداند . « 4 »\r\nو در باب بيع فضولى و نيز باب معاطات اين مطالب مبسوط نيز بيان شد و سخن قطب‌الدين و شهيد و ديگران را آورديم و در اين‌جا نيازى به ذكر آن‌ها نيست و تنها سخن مختلف را بيان نموديم .\r\nقوله : و يمكن توجيه ما ذكر فى المعاطات :\r\nدر اين فراز از اشكال نقضى اوّل و دوّم پاسخ مىدهند امّا از نقض اول به باب معاطات اين‌طور جواب مىدهند كه ممكن است فتواى مشهور به جواز شراء با مال معاطات براى خودش را اين‌گونه توجيه كنيم كه مال معاطاتى يك آن قبل از تصرف در ملك متصرف داخل مىشود كه اگر اين باشد با مال خودش براى خودش متاعى خريده و در واقع ثمن از ملك او در آمده و مثمن هم به ملك او داخل شده و اين كه مانعى ندارد .\r\nو در مورد جاريه‌اى كه به معاطات اخذ شده و هر نوع تصرفى حتى وطى را در آن جايز دانسته‌اند همين توجيه را آورده‌اند كه يك‌آن قبل از وطى ، ملك آخذ شده و وطى ملك خودش مانعى ندارد و از نقض دوم اين‌طور جواب دهيم كه با علم به غصبيت در واقع مشترى پول را مجاناً به غاصب تمليك كرده و بيع مذكور با علم و عمد به منزلهء تمليك مجانى است و اگر پول ، ملك بايع مال غصبى شد بعداً با اين پول مال را براى خودش خريدارى كند كه مانعى ندارد .\r\nقوله : و كيف كان فالمعاوضه : به هر حال اين اصل مسلم است كه معاوضه قوامش به اين است\r\n\r\n\r\n","description":"","footnote":"\r\n( 1 ) . النهايه ، ص 404 .\r\n( 2 ) . وسائل عشر ، ص 287 .\r\n( 3 ) . سرائر ، ج 2 ، ص 329 .\r\n( 4 ) . مختلف ، ج 5 ، ص 258 - 259 .\r\n","page_name":" 590 ","page_number":590},
  {"content":"\r\n\r\nكه عوض جاى معوض را بگيرد و از ملك هركس معوض خارج شد عوض به ملك همان‌كس داخل شود و اين ترديدبردار نيست و قطعى است آن‌گاه اگر مواردى خلاف اين بود ( مثل دو ماده نقض مذكور ) حتماً بايد توجيه شود يا به اين صورت كه بگوييم : يك آن قبل از معامله ، ثمن در ملك مشترى داخل شد سپس معامله شد پس مثمن هم به ملك او داخل مىشود و يا بايد بگوييم ، پس از معامله عوض به ملك غير مالك داخل شد ( با هبه و وكالت و . . . ) بر اين اساس در مسألهء مورد بحث ما در تنبيه چهارم كه طرف مىگويد :\r\n« اشتر بمالى لنفسك طعاماً » و ظاهر نادرستى دارد ، مىگوئيم : اين لام « لنفسك » لام تمليك و ملكيت نيست كه مراد اين باشد كه براى خودت طعامى خريدارى كن كه ثمن از ملك من خارج شود ولى مثمن به ملك تو داخل شود . بلكه لام منفعت است يعنى در نهايت به نفع تو تمام مىشود و در واقع مراد اين است كه با اين پول براى من طعامى خريدارى كن سپس آن را براى خودت بگير .\r\nقوله : و يمكن ان يقال : توجيه ديگر هم ممكن است به اين كه وقتى طرف با پول ديگرى براى خودش طعامى خريدارى كرد از مصاديق بيع فضولى است سپس قبض كرده و وقتى مالك اصلى اصل شراء و قبض را اجازه كرد معامله صحيح و لازم مىشود و چون قبض را هم اجاره كرده براى خود قابض متعين مىشود و چون همان‌طورى كه حدوث مال در دست طرف ، قبض است استمرارش در دست مشترى هم قبض محسوب مىشود پس گويا مالى را كه بر گردن مالك طعام داشته قبض كرده است و همين كافى است و مانعى ندارد .\r\nقوله : فافهم : شايد اشاره باشد به اين كه اجازهء قبض قدرى مشكل است چون كه در قبض ثمن شخصى اجازه ممكن است ولى در مانحن فيه ثمن كلى است و اجازه‌بردار نيست .\r\n\r\nمسألهء پنجم : مطالبهء دين در مكان ديگر\r\nهرگاه شخصى در مكانى از ديگرى طعامى طلب‌كار باشد ( مثلًا در عراق معاملهء سلفى انجام داده و صد من طعام از فروشنده طلب‌كار شده ) و در مكان ديگرى ( مثلًا در مدينه ) آن را مطالبه كند و بگويد : وقت رسيده و بايد صد من گندم مرا بدهى و فرض اين است كه قيمت دو مكان متفاوت است والّا اگر متحد و مساوى باشند كه بحثى نيست . حال در اين رابطه سه مسأله قابل طرح است كه هر كدام حكمى دارد :\r\n\r\nمطلب اوّل\r\nاين طلب از باب بيع سلم بوده يعنى در عراق بيع سلف انجام داده و مقدارى طعام فروخته و در مدينه وقت آن رسيده و مطالبه مىكند ، ضمناً در ضمن عقد سلم شرط نكرده‌اند كه در مدينه\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nتسليم كند ، بلكه عقد را از اين ناحيه مطلق گذاشته‌اند ، در اين فرض بلااشكال ادا كردن طعام در مدينه واجب نيست و فروشنده مىتواند به مطالبهء طرف اعتنا نكند . مخصوصاً اگر قيمت شهر مطالبه بيشتر باشد و مشترى بخواهد كه به قيمت همين شهر بايد صد من گندم به من تحويل دهى كه در اين صورت به طريق اولى اجابت كردن لازم نيست . امّا اگر در مدينه مطالبه مىكند كه قيمت بلد وجوب تسليم ( عراق ) را بدهد و هر دو بر اين امر توافق مىكنند فروشنده هم راضى شود كه به جاى طعام قيمت بلد تسليم را بدهد . در اين‌جا تكليف چيست ؟\r\nشيخ طوسى فرموده : اين درست نيست زيرا از مصاديق بيع طعام قبل از قبض آن است « 1 » ( هنوز طعام را از فروشنده تحويل نگرفته ، دوباره به خود او مىفروشد . )\r\nشيخ انصارى مىفرمايد : اين استدلال نيكو است بنابراين كه مراد مطالبه‌كننده به قيمت و تراضى طرفين ، بيع باشد يعنى مىخواهد آنچه را از طعام بر عهدهء طرف طلب دارد به قيمت آن به خود طرف بفروشد و منظورشان بيع ما لم يقبض باشد . يا مراد طرفين مطلق استبدال باشد ( ولو به‌عنوان مصالحه يا استيفاى دين ) و از نهى نبوى از بيع ما لم يقبض ، خصوص بيع اراده نشود بلكه مطلق استبدال اراده شود كه قبلًا در تنبيه دوم بحث شد ، باز هم استدلال شيخ نيكو است و بيع يا مطلق استبدال غيرمقبوض اشكال دارد .\r\nولى احتمال سومى هم هست كه منهى عنه خصوص بيع باشد و تراضى طرفين هم بر خصوص ثمن بودن قيمت نباشد تا قيمت ، ثمن باشد و مال غيرمقبوض ، مثمن باشد و از باب بيع ما لم يقبض شود ، بلكه تراضى بر مثمن بودن قيمت باشد يعنى راضى شوند كه كسى كه طعام بر عهدهء او است آن‌ها را ثمن قرار دهد و دراهم يا قيمت آن . مثمن محسوب شود كه نامش بيع غيرمقبوض نيست بلكه از باب شراء ما لم يقبض است و طبق اين احتمال جاى تحريم نيست چون شراء قبل از قبض كه تحريم نشده است پس برابر دو احتمال قبل فتواى شيخ طوسى به‌جا است ولى برابر احتمال سوم ما اين فتوا را قبول نداريم .\r\nقوله : لكن الانصاف ظهور عنوان : در اين‌جا احتمال سوم را تخريب مىكنند و مىفرمايند : عنوان قيمت كه مورد تراضى طرفين واقع شده ، ظهور در ثمن بودن دارد نه مثمن بودن ، مخصوصاً اگر قيمت از نقدين ( درهم و دينار ) باشد كه اين ظهور قوىتر است . آن‌گاه جاى احتمال سوم نيست و دو احتمال قبل زنده مىشود ، پس حكم به حرمت و عدم آن در فرض مذكور مبتنى است بر اين كه تراضى مذكور بر بيع قبل از قبض حمل شود كه به فتواى شيخ طوسى جايز نيست و فتواى درستى است ، يا اگر هم بر خصوص بيع حمل نشود ، قائل شويم به حرمت\r\n\r\n\r\n","description":"","footnote":"\r\n( 1 ) . مبسوط ، ج 2 ، ص 121 .\r\n","page_name":" 592 ","page_number":592},
  {"content":"\r\n\r\nمطلق استبدال كه باز فتواى شيخ به‌جا است و سراغ احتمال سوم نمىرويم .\r\nقوله : وامّا اذا لم يرض المسلم اليه : تا به حال فرض تراضى مطرح بود ، حال اگر مسلم ( تسليم‌كنندهء ثمن ) راضى است و قيمت را مطالبه مىكند ولى مسلم اليه ( پيش‌فروش كننده كه ثمن قبلًا به او تسليم شده ) راضى نباشد كه قيمت بلد معامله را بدهد ، آيا حاكم شرع حق دارد او را بر اين كار مجبور كند يا خير ؟ دو قول داريم :\r\n1 . مشهور فقهاء فتوا به عدم اجبار داده‌اند به اين دليل كه آن‌چه بر عهدهء « مسلم اليه » آمده خود طعام است نه قيمت آن از نقد رايج پس كسى حق ندارد او را مجبور به پرداخت قيمت كند .\r\n2 . علّامه در تذكره « 1 » و عدهء ديگر از فقهاء فتوا به جواز اجبار داده‌اند ، به اين دليل كه آن طعامى كه بر عهدهء « مسلم اليه » است و بايد بدهد ( طعام به قيمنت بلد استحقاق ) فعلًا معدوم است و مثل اين است كه طعام در بلد تسليم معدوم باشد و همان‌طور كه در فرض نبود طعام در بلد استحقاق ، نوبت به بدل آن يعنى قيمت مىرسد ، همين‌طور در فرض مورد بحث ما . توضيح مطلب :\r\nفرض اين است كه طعام حالّ و نقد شده و وقت آن فرا رسيده و تقصير و كوتاهى از طرف « مسلم اليه » است كه مسافرت كرده و از عراق ( مثلًا ) به مدينه آمده و اگر در بلد تسليم مىماند مىتوانست واجب خود را انجام دهد و طعامى را كه به عهدهء او است به مشترى يا « مسلم » تقديم كند و اگر مشترى در آن‌جا نبود به وكيل او يا ولىّ شرعى او ولو حاكم شرعى ، بدهد و در فرض نبود همهء اين‌ها حق مشترى را عزل كند و كنار بگذارد ، خلاصه اين كه الان كه در مدينه نمىتواند از عهده برآيد و ذمّه‌اش را فارغ كند ، منشأش غيبت و مسافرت او است و چون مقصر است غريم و طلب‌كار حق مطالبه دارد و مىگويد : حال كه نمىتوانى خود طعام مرا بدهى لطفاً قيمت آن را به بهاى بلد تسليم بپرداز .\r\nقوله : و قد يتوهّم انّه يلزم : برخى پنداشته‌اند كه لازمه توضيح مذكور ( كه خودش مقصر است و . . . ) اين است كه مشترى حق مطالبه خود طعام را نيز داشته باشد ولو قيمت آن در اين شهر از قيمت آن در بلد استحقاق بيش‌تر هم باشد چنان‌كه نظير آن در مطلب دوّم در رابطه با قرض به زودى خواهد آمد .\r\nقوله : ولو كان الطعام فى بلد المطالبه : تا به حال فرض اختلاف قيمت مطرح بود و اين كه قيمت طعام در شهر ديگر بيش‌تر از بلد استحقاق باشد و ديديم كه دو فرض تراضى و عدم تراضى و در هر فرض هم دو احتمال يا بيش‌تر مطرح بود . حال اگر قيمت طعام در بلد ديگر با قيمت آن در بلد استحقاق ، مساوى و برابر باشد تكليف چيست ؟ مىفرمايد : تكليف اين است كه معيّناً بايد\r\n\r\n\r\n","description":"","footnote":"\r\n( 1 ) . تذكره ، ج 1 ، ص 561 .\r\n","page_name":" 593 ","page_number":593},
  {"content":"\r\n\r\n« مسلم اليه » طعام فراهم كند و به « مسلم » بپردازد زيرا حق او كه خود طعام باشد در اين شهر فراهم است و متعذر نيست ، فرض هم اين است كه با غيبت طرف از بلد استحقاق و مسافرت رفتن او حق مطالبه مشترى ساقط نمىشود پس خود حق را مطالبه مىكند و نوبت به قميت آن نمىرسد ( مگر تراضى باشد كه شيخ دنبال نكرده و نيز فرض ارزان‌تر بودن طعام در بلد ديگر را عنوان نكرده است ولى در اين فرض هم مثل فرض مساوات مشترى حق مطالبهء خود طعام دارد و نمىتواند اعتراض كند كه قيمت‌ها فرق دارد ، چون او مالك صد من گندم است و چه‌كار دارد كه فروشنده آن‌ها را به صد درهم فراهم مىكند يا به ده درهم . )\r\n\r\nمطلب دوّم\r\nدر مطلب نخست طعامى كه بر عهدهء طرف آمده بود بابت بيع سلم بود كه تاكنون حكمش ذكر شد . مطلب دوّم را جح به طعامى است كه به عهدهء طرف آمده بابت قرض ، يعنى ده من طعام از كسى قرض گرفته و الان وقت آن فرا رسيده و بايد از عهده برآيد و مثل ان را بپردازد ، حال اگر قيمت طعام در بلد استحقاق با قيمت آن در بلد ديگر كه الان مىخواهد تسليم كند ، مختلف باشد يعنى در اين بلد گران‌تر است آيا طلب‌كار حق مطالبه مثل دارد ؟ مىفرمايد : خير ، چنين حقى ندارد چون وى مستحق مطالبه به مثل در بلد قرض است و در همان‌جا ملزم به ادا است و ملزم نمودن وى در بلد ديگر كه به قيمت بيش‌ترى تهيه كند و بدهد اضرار به او است و قانون نفى ضرر اين الزام را برمىدارد .\r\nعلّامه در مختلف « 1 » و محقق ثانى در جامع المقاصد « 2 » فرموده‌اند : در باب تجارت يا بيع سلم استحقاق مطالبه به طعام دارد ولو به قيمت بيش‌تر باشد ولى در باب قرض جزماً مختار ما را گفته‌اند كه عدم استحقاق باشد .\r\nقوله : امّا مطالبته بقيمة : تا به حال مطالبهء مثل مطرح بود ، امّا طلب‌كار از بدهكار مىخواهد كه مثل طعام مرا نمىخواهد بدهى ولى قيمت بلد استحقاق را به من بپرداز ، آيا حق دارد يا نه ؟ دو قول مطرح است :\r\n1 . نظر شيخ به تبع محقق اول « 3 » و علّامه رحمه الله « 4 » جواز مطالبه است و همين قول از شيخ طوسى « 5 » و قاضى ابن براج « 6 » حكايت شده و شهيد در غاية المرام « 7 » از اين حكم نفى خلاف كرده است به همان دليل كه قبلًا در مطلب اوّل آورديم و آن اين كه : حق طلب‌كار عبارت است از طعام به شرط اين كه\r\n\r\n\r\n","description":"","footnote":"\r\n( 1 ) . مختلف ، ج 5 ، ص 290 .\r\n( 2 ) . جامع المقاصد ، ج 4 ، ص 409 .\r\n( 3 ) . شرايع ، ج 2 ، ص 32 .\r\n( 4 ) . قواعد ، ج 2 ، ص 88 .\r\n( 5 ) . مبسوط ، ج 2 ، ص 123 .\r\n( 6 ) . المهذّب ، ج 1 ، ص 390 .\r\n( 7 ) . غاية المرام ، ج 1 ، ص 303 .\r\n","page_name":" 594 ","page_number":594},
  {"content":"\r\n\r\nدر بلد استحقاق تسليم كند و الان تسليم طعام با اين قيد و شرط متعذر است چون قيدش كه بلد استحقاق باشد متعذر شده و فعلًا در بلد ديگر است و قيد كه متعذر شد مقيد هم متعذر مىشود و چون بدهكار مقصر است پس حق مطالبهء طلب‌كار باقى است منتها چون قيمت‌ها متفاوت است و الزام به خود مثل ، ضرر است براى دفع ضرر و جمع بين دو حق نوبت به مطالبه قيمت بلد استحقاق مىرسد و لذا اگر قيمت‌ها يكى بود حتماً حق مطالبه خود مثل را داشت و كسى در اين بحثى ندارد چون موجب ضرر بر بدهكار نبود .\r\nالبته اگر پاى ضرر به ميان آمد بايد ملاحظه كنيم كه مقترض و بدهكار ضرر نبيند بايد ملاحظهء همهء جهات كنيم و اين كه از هيچ جهت ضرر نبيند و از جمله اين كه در سفر شايد به اين پول و قيمت محتاج باشد كه اگر چينن بود اين هم بايد منظور شود و طلب‌كار حق مطالبه ندارد ، آرى اگر دست او باز باشد و بتواند قيمت را بدهد و متضرر نشود مانعى ندارد و علامه در قواعد و محقق ثانى در جامع المقاصد اين جهت را ملاحظه كرده‌اند . « 1 »\r\nالبته علامه فتوائى دارد كه طلب‌كار فقط به قيمت بلد تسليم و استحقاق كه بلد قرض باشد حق مطالبه به قيمت دارد ولى اين با فتواى خود او نمىسازد كه در باب قرض مثل را هركجا مىتواند مطالبه كند ولو بلد قرض نباشد پس بايد قيمت را هم هركجا بتواند مطالبه كند .\r\n2 . قوله : و ظاهر بعض عدم جواز المطالبه : عده‌اى برآنند كه در بلد ديگر با اختلاف قيمت نه حق دارد مطالبه به مثل كند و نه مطالبه به قيمت ، شايد اين سخن مبتنى باشد بر فرمايش شهيد در بعضى حواشى كه مقرض حق ندارد مطالبهء مثل كند حتى با فرض عدم تضرّر مقترض « 2 » و وقتى حق مطالبه به مثل نداشت پس حق مطالبه به قيمت ندارد به طريق اولى .\r\nشيخ مىفرمايد : شايد دليل اين فتوا اين باشد كه مقتضاى اعتبار بلد قرض ، اين است كه مقرض حق ندارد مگر اين كه مالش را در بلد قرض مطالبه كند و صرف اين كه فعلًا در شهر ديگر است و مطالبه در بلد قرض متعذر است و بايد مدتى بگذرد ، اين‌ها موجب استبدال به قيمت نمىشود ، نظير آن‌جا كه در بلد قرض هستند ولى به اختيار تأخير مىاندازد يا تسليم مثل مدتى زمان لازم دارد كه اين‌ها موجب استبدال به قيمت نمىشود . ولى امر به تأمل مىكنند كه : طلب‌كار مقصر است پس بدهكار حق مطالبه به مثل دارد و قول اولى صحيح است .\r\n\r\nمطلب سوّم\r\nدر مطلب نخست استقرار طعام بر عهدهء شخص به‌خاطر بيع مسلم بود ، در مطلب دوّم به‌خاطر قرض بود .\r\nاينك در مطلب سوّم استقرار طعام به واسطهء غصب است : شخصى در شهرى مقدارى\r\n\r\n\r\n","description":"","footnote":"\r\n( 1 ) . جامع المقاصد ، ج 5 ، ص 33 .\r\n( 2 ) . مبسوط ، ج 2 ، ص 123 .\r\n","page_name":" 595 ","page_number":595},
  {"content":"\r\n\r\nگندم از ديگرى غصب كرده و به زور گرفته و تلف نموده در اين‌جا تكليف چيست ؟ نسبت به بلد غصب مسأله روشن است كه مالك اصلى حق دارد مطالبه به مثل كند ولو قيمت مثل ده برابر قيمت عين تالف باشد و در آن بحثى نيست ، ولى نسبت به بلد مطالبه حكم چيست ؟ شيخ طوسى « 1 » و قاضى ابن براج « 2 » فرموده‌اند : مطالبه به مثل در ساير بلاد ، غير از بلد غصب جايز نيست ، شيخ اعظم مىفرمايد : شايد مدرك آقايان ظاهر آيهء اعتدا باشد كه مىفرمايد : « فمن اعتدى عليكم فاعتدوا عليه به مثل ما اعتدى عليكم » « 3 » كيفيت استدلال : آن‌چه بر عهدهء غاصب آمده طعام خاصى است كه عبارت است از طعام در بلد غصب ، زيرا مقدار ماليت اشياء و از جمله طعام ، در مكان‌هاى گوناگون ، فرق مىكند ، دليلش هم اين است كه گاهى دارندهء فلان مقدار طعام در فلان شهر غنى و ثروتمند محسوب مىشود و زكات به او داده نمىشود ، ولى صاحب همان مقدار در شهر ديگر فقير محسوب مىشود و مستحق زكات است . در نتيجه مماثلت در صفات موجود است و گندم اين شهر از حيث خوبى و بدى مثل گندم آن شهر است ولى اين كافى نيست براى جواز مطالبه و بايد مماثلت در ماليت و ارزش هم باشد چون آيه اطلاق دارد و مماثلت مطلقه را معتبر كرده است ولذا به حكم آيهء اعتداء اگر قيمت‌ها فرق داشته باشد ، مالك حق ندارد در بلد ديگر مطالبه به مثل كند .\r\nقوله : لكنه ينقض : مرحوم شيخ از اين بيان هم جواب نقضى دارند و هم جواب حلّى : امّا جواب نقضى : در مواردى كه مكان‌ها در تفاوت قيمت تأثير ندارد ولى زمان‌ها مؤثر است يعنى همين طعام در همين شهر در زمانى قيمتى داشت و در زمان ديگر قيمت ديگرى دارد حال اگر مماثلت در ماليت لازم باشد پس در اين فرض هم نبايد مالك حق مطالبه به مثل داشته باشد ولو در بلد غصب ، چون قيمت حالا با گذشته و زمان غصب فرق كرده در حالى كه به فتواى همهء فقهاء در اين‌جا مالك حق مطالبه به مثل دارد .\r\nوامّا جواب حلّى : از نظر عرف ملاك مماثلت در ماليت نيست بلكه ملاك در مماثلت و تماثل عرفى ، اتحاد و مساوات و مماثلت در صفات و جنس است يعنى مثل هم گندم باشد و هم گندم خوب ( مثلًا ) وامّا قيمت‌ها فرق مىكند يا نه ؟ تأثيرى و دخالتى ندارد . ولذا علىالقاعده بايد در بلد ديگر هم حق مطالبه به مثل داشته باشد ولو قيمت طعام در آن‌جا اضعاف مضاعف بلد غصب باشد .\r\nقوله : ولو لانفى الضرر . . . : گويا كسى مىگويد : پس چرا در باب بيع سلم و قرض اين حرف را\r\n\r\n\r\n","description":"","footnote":"\r\n( 1 ) . همان .\r\n( 2 ) . المهذّب ، ج 1 ، ص 390 .\r\n( 3 ) . سورهء بقره ، آيهء 194 .\r\n","page_name":" 596 ","page_number":596},
  {"content":"\r\n\r\nترديد و گفتيد اگر قيمت بلد استحقاق با بلد مطالبه فرق داشت حق مطالبه به مثل در بلد ديگر ندارد ؟ در جواب مىفرمايد : به دو دليل در آن دو باب قائل به عدم مطالبه شديم : يكى قانون نفى ضرر و ديگر انصراف اطلاق عقد سلم و قرض به بلد استحقاق و اگر اين دو دليل نبود و مىخواستيم به امثال آيهء اعتدا استدلال كنيم در آن موارد هم مىگفتيم : مقرِض يا مسلم حق دارد در هر كجا كه خواست طعام با فلان صفات را مطالبه كند و محدوديتى ندارد . ( امّا اين دو دليل در باب غصب نيست زيرا غصب عقد خاص نيست تا منصرف شود به بلد غصب ، قانون ضرر هم نمىآيد چون غاصب به اشقّ احوال اخذ مىشود . )\r\nقوله : ولو تعذر المثل فى بلد المطالبه : حال كه حق مطالبه به مثل دارد ولو در بلد ديگر ، اگر در آن بلد ، مثل متعذر شد آيا حق مطالبه به قيمت دارد ؟ جواب : آرى ، آيا حق مطالبه به قيمت همان بلد مطالبه دارد يا به قيمت بلد غصب ؟ جواب : به قيمت بلد مطالبه ، زيرا تكليف اصلى اين بود كه عندالمطالبه مثل را در بلد مطالبه بدهد و حال كه مثل متعذّر است قيمت همان مكان قائم‌مقام مثل مىشود .\r\nولى شيخ طوسى در مبسوط « 1 » و قاضى ابن براج « 2 » قيمت بلد غصب را ملاك قرار داده‌اند . شيخ اعظم مىفرمايد : اين فتوا براساس مبناى آن دو در حكم به مثل كه به آيهء اعتدا استناد كردند ، خوب است و بايد وقت و مكان اعتدا رعايت شود و روز اعتدا و مكان آن بلد غصب است و مماثلت از اين جهت لازم است .\r\nولى ما قبول نكرديم .\r\nقوله : و المعتبر قيمة وقت الدفع : حال قيمت بلد غصب باشد يا بلد مطالبه ، آيا ملاك قيمت كدام روز است ؟ مىفرمايد : قيمت يوم‌الدفع ( روزى كه مىخواهد قيمت را به مالك اصلى بدهد ) است چون اصل اين بود كه مثل امروز را بدهد و حال كه مثل متعذر است پس بايد قيمت امروز را بدهد . ولى احتمال هم دارد كه قيمت روز تعذر مثل ملاك باشد چون آن روز كه مثل متعذر شد خود به خود به قيمت منتقل شد .\r\nالبته در مسأله اقوال ديگرى هم هست ( قيمت يوم الغصب ، اعلى القيم از يوم الغصب تا يوم الدفع ، و . . . ) كه ما اين‌ها را با دليل‌هايش در بحث مقبوض به عقد فاسد در كتاب البيع باب شروط عقد بيع آورديم و در اين‌جا تكرار نمىكنيم .\r\n« والحمد للَّه‌رب العالمين »\r\n\r\n\r\n","description":"","footnote":"\r\n( 1 ) . المبسوط ، ج 3 ، ص 76 .\r\n( 2 ) . المهذب البارع ، ج 2 ، ص 443 .\r\n","page_name":" 597 ","page_number":597},
  {"content":"\r\n . \r\n\r\n","description":"","footnote":"","page_name":" 598 ","page_number":598}
  ]