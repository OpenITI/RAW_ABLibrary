[
  {"content":"\r\n\r\nسفينهء سليمانى\r\n\r\n","description":"","footnote":"","page_name":" شناسنامهء كتاب 1 ","page_number":1},
  {"content":"\r\n\r\nانتشارات دانشگاه تهران\r\nشماره 1621\r\nشمارهء مسلسل 2015\r\nتهران 2536 شاهنشاهى\r\n\r\n","description":"","footnote":"","page_name":" شناسنامهء كتاب 2 ","page_number":2},
  {"content":"\r\n\r\nسفينهء سليمانى\r\n( سفرنامهء سفير ايران به سيام )\r\n1094 - 1098 ه‍ . ق .\r\nنوشتهء\r\nمحمد ربيع بن محمد ابراهيم\r\nتصحيح ، تحشيه و تعليقات\r\nدكتر عباس فاروقى\r\nاستاد دانشگاه\r\n\r\n","description":"","footnote":"","page_name":" شناسنامهء كتاب 3 ","page_number":3},
  {"content":"\r\n\r\nناشر\r\nمؤسسهء انتشارات و چاپ دانشگاه تهران\r\nچاپ و صحافى اين كتاب در آبان ماه 2536 شاهنشاهى\r\nدر چاپخانهء مؤسسهء انتشارات و چاپ دانشگاه تهران به پايان رسيد\r\nكليهء حقوق براى دانشگاه تهران محفوظ است\r\n\r\n","description":"","footnote":"","page_name":" شناسنامهء كتاب 4 ","page_number":4},
  {"content":"\r\n\r\n\r\nپيش‌گفتار\r\nچند سال قبل كه اينجانب براى تهيه متون فارسى كه در نظر بود جزء مجموعهء ايران‌شناسى دانشگاه اصفهان انتشار يابد به كتابخانه موزهء بريتانيا مراجعه نموده بودم آقاى مرديث اون  ( Meredith Owen )  رئيس وقت دايره مخطوطات شرقى در ميان نسخه‌هائى كه براى اين كار توصيه كردند از « سفينهء سليمانى » نام بردند و اظهار داشتند كه به نظر ايشان حيف است چنين سند معتبرى در بوته فراموشى باقى بماند و بسيار بجا خواهد بود اگر براى چاپ آن اولويت قائل گرديم .\r\nنسخه مزبور در كاتالگ كتابخانه چنين معرفى شده بود :\r\n« سفينه سليمانى يا داستان سفارت محمد حسين بيك سفير شاه ايران ( شاه سليمان صفوى ) نزد پادشاه سيام در سالهاى 1096 - 1098 ه . ق ( 86 - 1685 ميلادى ) با گزارشى از اوضاع دربار و كشور سيام توسط محمد ربيع بن محمد ابراهيم 1590 ورق . نسخه حوالى سال 1700 ميلادى استنساخ گرديده است . . . اين نسخه در تاريخ 13 - اكتبر 1908 ميلادى از آقاى ى . ديويد  ( Y . David )  خريدارى شد . » با مراجعه به سفينه سليمانى دريافتم كه علاوه بر گزارش هيأت نمايندگى ايران در سيام كه موضوع اصلى آن است اين نسخه حاوى اطلاعات بسيار ذيقيمتى از وضع ايرانيان در آن كشور مىباشد و مطالب بسيار جالبى نيز درباره حيات اجتماعى و اقتصادى مردم و اقوام خاور دور مثل چين و ژاپن و فيليپين و سيلان و هندوستان و غيره ذكر مىكند كه كمتر در جائى يافت مىشود . باوجوديكه صفحه آخر نسخه كه معمولا حاوى اطلاعاتى از قبيل تاريخ و محل نگارش و نام نويسنده و غيره مىباشد آب ديده و خوانده نميشود ولى كهنگى كاغذ و تذهيبات و خصوصا رسم - الخطى كه به كار رفته قدمت نسخه را نشان ميدهد و به نظر ميرسد كه همانطوريكه در كاتالگ نوشته شده متعلق به قرن 12 هجرى باشد . اما مسلما نسخه اصلى\r\n\r\n","description":"","footnote":"","page_name":" پيشگفتار 1 ","page_number":5},
  {"content":"\r\n\r\nنيست و از قرائن چنين برميآيد كه شخصى آن را قرائت ميكرده و شخص ديگرى مىنوشته است چه غلطهاى املائى مخصوصا درباره حروفيكه تلفظ آنها مشابه و يا نزديك بهم است در نسخه فراوان مىباشد و در آيات قرآنى نيز تغييراتى داده شده كه بلاشك اين اشتباهات و يا دخل و تصرف‌ها را نميتوان به حساب مؤلف اصلى سفينه گذارد .\r\nو اگرچه درباره مؤلف به غير از آنچه خود در گزارش آورده است چيز ديگرى نمىدانيم ولى بطوريكه از شيوه نگارش و استعمال صنايع بديعى و اشارات و استعمارات ادبى برميايد نامبرده علاوه بر تحصيلات متداول زمان خود در علوم دينى و قرآنى نيز تبحر داشته و به كتب جغرافيائى و تاريخى و سفرنامه‌هاى مهم آشنا بوده است و در گزارش هم از آنها ياد مىكند . از اينرو تصميم گرفتم كه در بازگشت به ايران آن را منتشر سازم . عليهذا فتوكپى از آن تهيه گرديد اما چون در كتاب كلمات فراوان و عناوين و نام اشخاص يا محل‌هائى كه نام اصلى آنها چينى و سيامى و هندى و غيره است به رسم الخط فارسى نوشته شده و تعيين آنها با استفاده از نسخه واحد بسيار مشكل مينمود از اينرو سعى شد كه براى مقابله نسخه يا نسخ ديگرى از همين كتاب فراهم گردد . ولى از همان به دو امر معلوم گرديد كه نسخه بريتانيا منحصر بفرد است و در هيچيك از كتابخانه‌هاى معتبر اروپا نسخه ديگرى وجود ندارد .\r\nاما پس از مراجعت به ايران اطلاع حاصل شد كه نسخه‌اى از سفينه در كتابخانه ملك مضبوط است و آقاى سهيلى نيز با استفاده از آن در مجله دانش مقاله‌اى انتشار داده‌اند .\r\nنسخه كتاب ملك كه به شماره 3696 در تاريخ 23 فروردين 1331 ثبت دفتر گرديده بشرح زير توصيف شده است :\r\n« طول و عرض 6 / 12 * 1 / 20 سانتيمتر نوع كاغذ ترمه سمرقندى . تحرير اوائل قرن 12 خط نستعليق مشكى در بعضى قسمتها آيات يا اشعار با خط نستعليق قرمز .\r\nتعداد صفحات 220 دور هر صفحه با خطوط طلائى رنگ باسمه تزئين گرديده و دور خطوط طلائى با دو خط آبى تزئين شده . جلد مقوائى قهوه‌اى همراه با مقدمه‌اى از احمد سهيلى . »\r\n\r\n","description":"","footnote":"","page_name":" پيشگفتار 2 ","page_number":6},
  {"content":"\r\n . \r\n","description":"","footnote":"","page_name":" پيشگفتار 3 ","page_number":7},
  {"content":"\r\n\r\nظاهرا اين نسخه در حوالى سال 1323 شمسى بوسيله شيخ احمد بيان اصفهانى به كتابخانه ملك عرضه شده و به قيمت 4 يا 5 تومان خريدارى گرديده است .\r\nمتأسفانه با مقابله دو نسخه معلوم گرديد كه چون نسخه ملك ابتدا به صورت اوراق جدا از يكديگر خريدارى شده بوده است با كمال بىدقتى و بدون مراعات تسلسل منطقى صفحات در كتابخانه صحافى گرديده است . بدينمعنى كه مثلا ابتداى نسخه از اواسط صفحه 46 نسخه بريتانيا شروع مىشود و صفحه پايان آن نيز به اواخر صفحه 39 خاتمه مىيابد .\r\nعلاوه بر اين آشفتگى كه كار مقابله را مشكل ميسازد رويهمرفته نسخه ملك تقريبا فاقد 1700 سطر از مطالب نسخه بريتانيا مىباشد .\r\nاز طرف ديگر نسخه ملك در اغلب موارد كلماتى را از قلم انداخته و لغات نامأنوس را بدون نقطه يا اعراب آورده است و علاوه بر اغلاط موجود در نسخه بريتانيا كه عينا تكرار شده اغلاط جديدى هم بر آنها اضافه گرديده تا جائى كه اين فكر بخاطر خطور مىنمايد كه شايد نسخه ملك از روى نسخه بريتانيا استنساخ شده باشد . در هر صورت مقابله دو نسخه كمكى به روشن كردن معضلات ننمود و براى تصحيح متن و حل مشكلات از منابع و مآخذى استفاده گرديد كه در حواشى و تعليقات نام آنها ذكر شده است .\r\nخوشبختانه سفر هيأت نمايندگى ايران در فاصله كوتاهى بين دو سفارت لوئى 14 به دربار سيام صورت گرفته و وقايع نگارانيكه همراه سفراى فرانسه بوده‌اند يادداشتها و سفرنامه‌هائى از خود باقى گذارده‌اند كه در امر تحشيه بسيار ارزنده مىباشد و از آنها بهره‌ور گرديد . علاوه بر اين از نوشته‌هاى مسافران و يا نمايندگان شركتهاى اروپائى مخصوصا انگليسى و هلندى نيز كه بعد از پرتغاليها راه خود را به مشرق زمين و خاور دور باز كرده بودند براى تهيه حواشى و تعليقات استفاده گرديد و در هر مورد به آنها هم اشاره شده است .\r\n\r\n","description":"","footnote":"","page_name":" پيشگفتار 4 ","page_number":8},
  {"content":"\r\n\r\nمعذلك موارد معدودى مثل كلمه اولك ( بمعنى سجده كردن در برابر پادشاه ) يا عباسى ( نام فرقه‌اى مذهبى كه بگفته سفينه پادشاه سيام به آن تعلق داشت ) باقى مانده بود كه روشن ساختن آنها لازم به نظر ميرسد . از اينرو انتشار كتاب را بتعويق انداختم تا شايد بتوانيم با مراجعه به اسناد و مدارك محلى نواقص يادداشتهاى تهيه شده را مرتفع سازم . ولى متأسفانه به علت اشتغال بامر تدريس و مخصوصا كارهاى ادارى دانشگاهى و گرفتاريهائيكه معمولا بر چنين مسئوليتهائى مترتب است اين منظور تا به امروز عملى نگرديد .\r\nدر اين ميان ترجمه‌اى ملخص به زبان انگليسى از روى نسخه تصحيح نشده موزه بريتانيا تحت عنوان :\r\n The Ship of Sulaiman . Transl by . John O , Kane . Persian Heritage Series . No 11 London , 1972 . \r\nمنتشر گرديد .\r\nچون ناشر در زيرنويس صفحه اول آن اظهار اميدوارى كرده بود كه متن فارسى توسط اينجانب به زودى منتشر گردد همكاران و دوستان دانشگاهى مرا بيش - از پيش مورد مهر و محبت خود قرار داده و معوق گذاردن كار را نوعى وسواس علمى ميدانستند . سرانجام به توصيه دوست و همكار دانشمند آقاى دكتر فره‌وشى كه مساعى خستگىناپذير ايشان انتشارات دانشگاه تهران را توسعه قابل ستايش داده است كتاب حاضر براساس يادداشتها و مداركى كه در اختيار بود آماده چاپ گرديد .\r\n\r\nمشخصات رسم الخط\r\nاگرچه استقصاء كليه خصائص رسم الخطى و يا دستورى نسخه حاضر در اين مقدمه مقدور نمىباشد ولى بطور ايجاز به ذكر موارد زير ميپردازد :\r\n1 - بطور كلى در حالت اضافه ياء وصف در كلمات مختومه به الف به صورت همزه نوشته شده است : مثل جنگلهاء سخت . اين رسم الخط محفوظ گرديد .\r\n2 - كه موصله گاه به صورت كى با ياء و گاه با هاء مخفيه نوشته شده است\r\n\r\n","description":"","footnote":"","page_name":" پيشگفتار 5 ","page_number":9},
  {"content":"\r\n\r\nكه در كليه حالات برسم الخط فعلى برگردانده شد .\r\n3 - ياء تنكير يا نسبت بعد از هاء مخفيه ظاهر نميگردد . مثل پارهء - استعارهء - خانهء . بطور كلى رسم الخط نسخه محفوظ گرديد ولى براى تسهيل در امر قرائت گاه به صورت اى نوشته شد : مثل سازنده‌اى .\r\n4 - ارجاع ضمير جمع به آدات عموم « هر » و « هركس » و مخصوصا به كار بردن صيغه جمع شخص سوم درباره سلاطين .\r\n5 - باء حرف اضافه فارسى هميشه متصل به كلمه مابعد نوشته شده است مانند : بدست - بابادى - باحسن - باتش . بطور كلى اين املاء در طبع محفوظ گرديد مگر در مواردى كه مثل كلمات بالا تسهيل در امر قرائت ايجاب ميكرد كه منفصل يعنى « به » نوشته شود مثل : به احسن - به آتش . و غيره . ؟ و همچنين است براى كلمات « بى » كه اكثرا متصل نوشته شده است .\r\n6 - الف « است » يا « اند » حتى در مواردى كه بكلمات مختومه به حروف لازمة الانفصال از مابعد متصل باشد حذف گرديده است . مثل : بيرونست - شاهند .\r\nدر ساير موارد گاه متصل و گاه منفصل نوشته شده است . املاء اصل محفوظ گرديد مگر در مواردى كه توليد اشتباه مىنمود . مثل « آچسيت » كه « آچيه است » نوشته شد .\r\n7 - همزه بعد از الف زائد را در كلماتى مانند دائم - جائز و غيره گاه به صورت همزه و گاه به صورت ياء نوشته شده است . بطور كلى اين رسم الخط محفوظ گرديد .\r\nهمچنين است در كلماتى مانند جدائى يا گوئى كه در رسم الخط فعلى با همزه نوشته مىشود نسخه اصل اغلب آنها را با ياء ( جدايى ) نوشته است .\r\nدر صورتى كه امر قرائت را تسهيل ميكرد در طبع با همزه آورده شد .\r\n8 - علامت مد كه در رسم الخط حاضر روى الف مسبوق به همزه گذارده مىشود مانند آن - آسمان و غيره گاه اثبات و گاه حذف شده است . بطور كلى املاء اصلى محفوظ گرديد مگر در مواردى كه موجب تسهيل در امر قرائت ميگرديد .\r\n\r\n","description":"","footnote":"","page_name":" پيشگفتار 6 ","page_number":10},
  {"content":"\r\n\r\n9 - بطور كلى كلماتى كه درهم ادغام گرديده است مانند سخترين ( بجاى سخت‌ترين ) يا هاء مخفيه در صيغه با علامت جمع - خانها ( بجاى خانه‌ها ) جامها ( بجاى جامه‌ها ) در طبع از يكديگر جدا گرديد . ولى در ساير موارد املاء اصل را محفوظ نمود .\r\n10 - در صيغ افعال مسبوقه « مى » مانند : ميتوانست - ميبيند بطور كلى مى با ما بعد متصل نوشته شده كه رسم الخط اصل محفوظ گرديد مگر در مواردى كه انفصال موجب تسهيل در قرائت ميشد .\r\n11 - بطور كلى در نسخه اصل همزه اوايل ضمائر در كلماتى مانند از اينجا - از او - بر او - كرده‌ايم ، حذف گرديده است . املاء اصل محفوظ گرديد مگر در مواردى كه حفظ آن موجب ابهام در قرائت ميگرديد مثل كرديم بجاى كرده‌ايم كه در طبع برسم الخط كنونى نوشته شد .\r\n12 - بالاخره يادآور شويم كه نسخه اصل داراى آشفتگىهاى نثر اواخر دوران صفوى است مثل جمع بستن كلمات فارسى به شيوهء عربى جناگل ( جمع جنگل ) يا رنود ( جمع رند ) يا اصطلاحاتى مانند بل هم ( بجاى بلكه ) و غيره كه بناچار به صورت اصلى محفوظ گرديد .\r\nدر خاتمه لازم به تذكر است كه چون در نسخه خطى به سبك قديم مطالب پيوسته و پشت سر هم نوشته شده و فصول و رؤس موضوعات بطور وضوح از يكديگر جدا نگرديده و تنها به ذكر « ديگر » يا « اما بعد » و يا نوشتن با مركب قرمز اكتفا شده است براى تسهيل امر مراجعه در طبع مقدمه و تكمله را از چهار قسمت ديگر كتاب يا « تحفه » جدا ساختيم و براى موضوعات نيز بندهاى جداگانه‌اى در نظر گرفتيم كه در فهرست ضميمه آورده شده است .\r\n* * * *\r\n\r\n","description":"","footnote":"","page_name":" پيشگفتار 7 ","page_number":11},
  {"content":"\r\n . \r\n","description":"","footnote":"","page_name":" پيشگفتار 8 ","page_number":12},
  {"content":"\r\n\r\nسفينه سليمانى\r\n\r\n[ مقدمه 
  ]\r\nبسم اللّه الرحمن الرحيم سفينهء سليمانى كه سياحان محيط عبوديت را از تصادم بتلاطم انواع امواج بيكران سرگشتگى بساحل نجات تواند رسانيد ستايش و ثناء و حمد و شكر بىانتهاى پادشاهى است كه فلك قدرتش مجموع موجودات را از درياى بىپايان عدم بكنار عرصه وجود كشانيد .\r\nفياضى كه از دو قطرهء گوهر كن « 1 » كه ازرشحات سحاب مكرمتش طراوت منشاء بحار عالم هستى گرديد . رحيمى كه تا دل بيقراران سياحان دريا امكان را در تفرقه و اضطراب ديد بمضمون بلاغت مشحون « و  الْفُلْكَ تَجْرِي فِي الْبَحْرِ بِنِعْمَتِ اللَّهِ »  « 2 » تسلى بخشيد و قادرى كه زورق زبانرا در محيط دهان [ و پيكر 
  ] جان بذكر  « بِسْمِ اللَّهِ  « 1 »  مَجْراها وَ مُرْساها »  « 3 » روان گردانيد و هاديى كه گم‌گشتگان طواء « 4 » آمال را بر وفق كريمهء  « وَ مَنْ يَتَّقِ اللَّهَ يَجْعَلْ لَهُ مَخْرَجاً »  « 5 » از گرداب سرگردانى رهانيد ، موجدى كه بمؤداى حكمت انتماى  « وَ نَفَخْتُ فِيهِ مِنْ رُوحِي »  بدماغ « 6 » غنچهء گلبن ايجاد شميم روح‌بخش عنايت خويش دمانيد ، و مدبرى كه اطفال اضداد را در مهد عالم اخشيجان به اكمال اختلاط از پستان ائتلاف دايهء مرحمت خويش شير الفت و امتزاج چشانيد ، ذره‌پرورى كه چهرهء تاريك ماه تا روى نياز باستانهء آفتاب جهانتاب لطفش\r\n\r\n\r\n","description":"","footnote":"\r\n( 1 ) - اشاره است به آيه 82 سوره 36 ( يسن ) :  « إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ . » \r\n( 2 ) - سوره 31 ( لقمان ) آيه 30\r\n( 3 ) - قسمتى از آيه 41 سوره 11 ( هود )\r\n( 4 ) - در نسخه خطى « توا » آمده است كه به « طوا » تصحيح گرديد . ظاهرا ماخوذ است از « واد المقدس طوى » . قرآن مجيد : ( سوره طه آيه 12 ) و ( سوره نازعات آيه 16 )\r\n( 5 ) - قسمتى از آيه 2 سوره 65 ( طلاق )\r\n( 6 ) - ماخوذ از آيه 29 سوره 15 ( حجر )\r\n","page_name":" 1 ","page_number":13},
  {"content":"\r\n\r\nماليده از رنگ زردى گم‌ناميش رهانيده روشناس عالم ايجادش ساخت ، شهنشاهى كه بعون عنايت جليله و بيمن عواطف جزيله در فضاى بارگاه امكان لواى سلاطين عرصهء جهانرا بزينت « السلطان ظل اللّه » بر اوج فرماندهى برافراخت . و شهريارى كه ابهت پادشاهان بيم نشان نمونه‌ايست از عظمت و حشمت الوهيتش ، و منوّرى كه نور جبههء خسروان كشورستان ذرهءايست از خاك عبوديتش :\r\nنظم\r\n پادشاهى كه پادشاهانرا * پادشاهى ز فيض نعمت اوست\r\nسرفرازان و تاجداران را * گردن جان بطوق منت اوست \r\nو مبدعى كه فضاى بديع نماى زمين و آسمان گوشهء از عرصهء ابداع او و بيداى « 1 » ناپيداى لامكان قطعهء از جهان اختراع اوست .\r\nنظم\r\n حضيض سپهر بزرگيش اوج * ز بحر جلالش دو گيتى دو موج \r\nحكيميست كه در شهرستان ايجاد انتظام عالم و نظام حال بنى آدم را بدستيارى رافت و التيام به يكديگر منوط ، و مؤلفيست كه مجموعهء قلوب پادشاهان جهانرا بديباچه طرازى و پايمردى رابطهء رسول مربوط فرمود .\r\nمهربانى كه در ساحت هستى طرح خرم بهشت دوستى انداخت ، و مصورى كه چهرهء بيگانگى را به آب و رنگ الفت پرداخت ، بحر را با همه دريادلى در اداء شكر قطرات فيضش خاك ندامت در كنار ، و ابر را با همه پرمايگى در نثار لالى حمدش خشك لب با دل رعدبار :\r\nنظم\r\n كتاب حمد ترا آب بحر كافى نيست * كه تر كنى سر انگشت و صفحه بشمارى \r\nپس من هيچ مدان چون بدستيارى سفينه كاغذى از بحر بىمنتهاء ثنايش برآيد و در معرض سگالش حمد حمد آفرين درآيد ، جز آنكه بمضمون « قل لو كان البحر مداد الكلمات ربّى » « 2 » معذرت خواسته طى اين بحر را باستمداد خضر فروماندگان درياى\r\n\r\n\r\n","description":"","footnote":"\r\n( 1 ) - بيداء : بيابان\r\n( 2 ) - آيه 109 سوره 18 ( الكهف ) .\r\n","page_name":" 2 ","page_number":14},
  {"content":"\r\n\r\nايجاد و راهنماى طريق مبداء و معاد ، عاليمقدارى كه اگر صدف هستى حامل گوهر وجودش نبودى ، بصدمهء امواج محيط نيستى چون كاسهء حباب درهم شكستى ، صاحب وقارى كه اگر گرانى تمكينش لنگر سفينهء نوح نگشتى ، كجا در فراز جودى « 1 » خلاصى و نجات بسلامت نشستى ، يعنى ناخداى سفينهء آفرينش ، معلم جهاز دانش و بينش ، مخاطب بخطاب  « وَ ما أَرْسَلْناكَ إِلَّا رَحْمَةً لِلْعالَمِينَ »  « 2 » علت غائى ايجاد اولين و آخرين ، صاحب لواى « كنت نبيا و آدم بين الماء و الطين » « 3 » ، قابل تشريف شريف خطاب لولاك ، و قايل تعريف منيف ما عرفناك :\r\nنظم\r\n احمد كه شه سرير لولاك آمد * جانيست كز آلايش تن پاك آمد\r\nيك حرف ز مجموعه قدر و شرفش * لولاك لما خلقت الافلاك آمد « 4 » \r\nصلوات اللّه و سلامه عليه و آله و اصحابه ، خصوصا ثانى اثنين « 5 » مقام دنى « 6 » و صاحب معراج خداوند او ادنى « 7 » اسد اللّه الغالب مظهر العجايب و مظهر الغرائب ، و مفرق الكتائب ، ناخداى كشتى چهار موجه نوائب ، امير المومنين على بن ابى طالب ( ع ) و آل و اصحاب او كه بر وفق حديث « مثل اهل بيتى كمثل سفينهء نوح\r\n\r\n\r\n","description":"","footnote":"\r\n( 1 ) - اشاره است به آيه 46 سوره 11 ( هود ) :  « وَ اسْتَوَتْ عَلَى الْجُودِيِّ . . . »  . جودى كوه آرارات را گويند كه كشتى نوح آن‌جا به زمين نشست .\r\n( 2 ) - آيه 107 سوره 21 ( الانبياء ) .\r\n( 3 ) - اشاره بحديث معروف نبوى است .\r\nدر ترجيح‌بند مشهور خود جمال الدين عبد الرزاق اصفهانى به آن اشاره كرده ميگويد :\r\n در عهد نبوت تو آدم * پوشيده هنوز خرقه خاك \r\n( 4 ) - اشاره به حديث معروف . ( ر ك . شرح تعرف ج 2 . ص 46 )\r\n( 5 ) - ماخوذ و مقتبس از صورت آيه  « ثانِيَ اثْنَيْنِ إِذْ هُما فِي الْغارِ »  ( سوره توبه آيه 40 )\r\n( 6 ) - ايضا از آيه  « ثُمَّ دَنا فَتَدَلَّى »  ( سوره نجم آيه 8 )\r\n( 7 ) - اشاره است به آيه  « فَكانَ قابَ قَوْسَيْنِ أَوْ أَدْنى »  ( سوره نجم . آيه 8 )\r\n","page_name":" 3 ","page_number":15},
  {"content":"\r\n\r\nمن ركب فيها نجى و من تخلف عنها غرق و هوى » « 1 » هركه سفينه النجات محبتشانرا مأوى ساخته علم متابعت برافراشت از تلاطم غضب قهارى خلاصى يافت ، و هركه سر از اطاعتشان تافته پا بكوه جهالت گذاشت بظلمات عدم شتافت نموده بمدعى پردازد .\r\nاما بعد بر صفحه عرض مينگارد بندهء وضيع ابن محمد ابراهيم محمد ربيع محرر سركار تفنگچيان كه در زمان سلطنت معدلت توأمان ، و فرمانفرمائى صاحب قران جهان ، ممهد بساط امن و امان ، خسرو گيتىستان و ايام خجسته فرجام اسكندر ثانى ، واضع اساس جهانبانى ، حامى قوانين ملك و ملت ، فص خاتم عدالت ، ماحى قواعد ظلم و بدعت ، بانى بنيان سلطنت دو جهانى ، خاتم دولت سليمانى ، ناظم آداب شهنشاهى ، قاسم ارزاق الهى ، نائب بارگاه ربانى ، ضامن ودايع امال و امانى ، خدايگان عرصهء عالم ، خاقان اكبر اعظم ، آفتاب اوج  « وَ رَفَعْناهُ مَكاناً عَلِيًّا » ،  « 2 » بدر عاليقدر برج  « وَ لَقَدِ اصْطَفَيْناهُ  « 3 »  » ،  تاج‌بخش سلاطين كامكار ، تخت‌نشان خواقين عاليمقدار ، شهسوار عرصهء خاك فارس يكران كرهء افلاك :\r\nنظم\r\n شهنشاهى كه خاقان تا بفغفور * زمين درگهش بوسند از دور \r\nاعليحضرت خديو زمان ، تاج‌بخش كشورستان ظل اللّه الملك العزيز المنان ، السلطان بن السلطان ، الخاقان بن الخاقان ، المؤيد بتاييد السبحان ، ابو المظفر ابو المنصور شاه سليمان « 4 » الصفوى الموسوى الحسينى بهادر خان ، خلد اللّه ظلال مراحمه و احسانه\r\n\r\n\r\n","description":"","footnote":"\r\n( 1 ) - روايت از پيغمبر اكرم . ( حلية الاولياء ج 4 ص 306 ) مولوى گويد :\r\n بهر اين فرمود پيغمبر كه من * همچو كشتىام بطوفان زمن\r\nما و اصحابيم چون كشتى نوح * هر كه دست اندر زند يابد فتوح \r\n( 2 ) - سوره 19 مريم آيه 58\r\n( 3 ) - اشاره به قسمتى از آيه 12 سوره 2 ( البقره ) :  « وَ لَقَدِ اصْطَفَيْناهُ فِي الدُّنْيا . . . . . »  در متن اصلى  « اصْطَفَيْنا »  آمده است كه به صورت بالا تصحيح گرديد .\r\n( 4 ) - صفى دوم يا شاه سليمان اول پسر شاه عباس ثانى از 1077 تا 1105 ه ( 1667 - 1694 م ) سلطنت كرد ( ر ك به تعليقات شماره 1 )\r\n","page_name":" 4 ","page_number":16},
  {"content":"\r\n\r\nالى يوم الميزان كه لواء كرامت افزاء « انّا جعلناك فى الارض » « 1 » ، به اقاليم سبعه بالطول و العرض افراخت ، و ظل مرحمت و معدلت و دادگسترى و عظمت بر مفارق خاص و عام انداخت ، و قضا كوس دولت جاويد را بر فراز قبه خضرا بنام ناميش نواخت ، و ساحت وسيع الفضاى ممالك ايران را از بهار معدلت خويش رشك‌افزاى خلد برين نمود ، ملك منان منشور دولت ابد توامان را بنام همايونش بتوضيح  « وَ هَبْ لِي مُلْكاً لا يَنْبَغِي لِأَحَدٍ مِنْ بَعْدِي »  « 2 » موشح فرمود :\r\nنظم\r\n جهانرا از وجودش داد مايه * بذات خويش پيوستن چو سايه\r\nمسلم ساختش در پادشاهى * مطيعش كرد از مه تا بماهى \r\nو آوازه بىاندازهء حشمت و جهانبانى بمسامع بزرگ و كوچك گوشه‌نشينان شش جهت رسانيد ، و شهد خوشگوار معدلت خويش بمذاق جان تلخكامان مرارت كيش حوادث زمان چشانيد ، هريك از سروران ربع مسكون كه بتاج و هاج « 3 » خرد و هوش سرافرازى يافته ، و ديدهء بصيرت را از سرمهء سليمانى حق‌شناسى روشن ساخته ، و بصيقل مضمون « من عرف نفسه » زنگ كدورت و غرور از مرات بدن‌نماى خود - شناسى پرداخته ، و عذار شاهد « فقد عرف ربه » « 4 » در آينهء خاطرشان پرتو انداخته ، و روزن دماغ را بدود غرور و نخوت و حق‌ناشناسى تيره نساخته ، و بدست دوستى لواى الفت در ميدان محبت برافراخته ، و بر تخت بلند پايهء خود دانى نشسته و\r\n\r\n\r\n","description":"","footnote":"\r\n( 1 ) - ماخوذ از آيه  « إِنَّا جَعَلْناكَ خَلِيفَةً فِي الْأَرْضِ . . . . »  سورهء 38 ( ص ) . آيه 25\r\n( 2 ) - مقتبس از آيه 34 سوره 38 ( ص ) :\r\n « قالَ رَبِّ اغْفِرْ لِي وَ هَبْ لِي مُلْكاً لا يَنْبَغِي لِأَحَدٍ مِنْ بَعْدِي إِنَّكَ أَنْتَ الْوَهَّابُ »  .\r\n( 3 ) - « تاج و هاج » همان تاج 12 ترك قزلباش است كه از زمان شاه عباس كبير براى خدمات استثنائى به اشخاص داده ميشد . ( ر ك به تعليقات شماره 2 )\r\n( 4 ) - « من عرف نفسه فقد عرف ربه » از احاديث نبوى كه به على ( ع ) نيز نسبت داده شده است .\r\n بهر اين پيغمبر آن را شرح ساخت * كانكه خود بشناخت يزدان را شناخت \r\n( مولوى )\r\n","page_name":" 5 ","page_number":17},
  {"content":"\r\n\r\nتصوير شاه سليمان صفوى\r\n\r\n","description":"","footnote":"","page_name":" 6 ","page_number":18},
  {"content":"\r\n\r\nكمر فطرت و هوشيارى بر ميان جان بسته ، و شجر نيكوثمر موالفت در باغ مخالطت بدستيارى باغبان رسل كشته ، و به آبيارى رشحات سحاب صحائف و رسائل مثمر ثمر ايجاد و توسل گشته ، چون دانسته‌اند كه غرض اصلى و علت غائى از ازدواجات عالم صورى جز الفت و التيام ما بين خاص و عام نيست خصوصا فيما بين سلاطين جهاندار و خواقين كامكار كه صدرنشينان بزم برترى ، و برگزيدگان فلك بلند اخترىاند چه اينمعنى باعث تذكار احوال خير مآل سلاطين عاليمقدار ، بر صحايف شهور و سنين روزگار ، و منشأ آرامش عباد ، و آبادى بلاد ، و امضاى . . . . « 1 » خوض و سعى در آن باب نموده بمفتاح رسل و رسايل در دوستى گشوده‌اند ، بناء علىهذا در هنگام ارتفاع و استقامت نيّر اعظم جهانبانى بر وسط السماى دولت جاودانى عاليحضرت مشترى سعادت ، طرازندهء اورنگ سلطنت كامرانى ، برازندهء افسر خسروى و كلاه كيانى ، صاحب فيل سفيد ، و تخت طلا محب اهل اسلام سلطان ملك سيام « و فقه اللّه تعالى للاسلام » « 2 » :\r\nلمولفه\r\n مدحش بس است اينكه سر از روى اعتقاد * برآستان خسرو گيتى ستان نهاد \r\nو دفتر محبت و اخلاص گشود ، و پاى نياز در ميدان ارادت گذارد و گوى قصب السبق از همگنان ربود ، از روى صفات طويت خلوص عقيد ترا دست‌آويز خود كرده ، مكرر اخلاص نامجات با تحف و هدايا مصحوب معتمدان خود بدرگاه عرش اشتباه فرستاد ، بعضى از بيطالعى غريق درياء بىنام و نشانى ، و برخى بدست قاطعان طريق دريا گرفتار گرديده به مقصود فائز نگرديدند تا مجددا بتاريخ ايت‌ئيل 1093 « 3 » حاجى سليم مازندرانى را رسول اخلاص نامه خود كه مشتمل بر مراتب يكرنگى و اتحاد بود نمود با تحفى كه او را مقدور و ميسور ميشد « 4 » ، به استان فلك\r\n\r\n\r\n","description":"","footnote":"\r\n( 1 ) - در نسخه خطى از قلم افتاده است .\r\n( 2 ) - در اين زمان پادشاه سيام نرائى (  Narai  ) بود كه از سال 1657 تا 1688 ميلادى در آن كشور سلطنت نمود . ( ر ك به تعليقات شماره 3 )\r\n( 3 ) - ايت‌ئيل 1093 ه . ق برابر با 1682 ميلادى\r\n( 4 ) - درباره تحف و هداياى ارسالى مراجعه كنيد به تعليقات شماره 4\r\n","page_name":" 7 ","page_number":19},
  {"content":"\r\n\r\nآشيان ارسال داشته مستدعى آن گرديد كه پيوسته بحر بيكران دوستى از آمد شد رسل و رسايل مواج و دماغ شخص محبت و الفت از تموج نسيم آن در ابتهاج باشد « 1 » .\r\nاز آنجا كه لطف خاص و مرحمت عام و عنايت بيغايت شاهانه مالا كلام است سلسله مرحمت نوربخش ديدهء پير كنعان فضل و امتنان يوسف مصر كرم و احسان به حركت درآمده لازم دانست كه هرگاه آن نيرّ برج سلطنت با بضاعت مزجاة « 2 » وسيله‌جو شده باشد بمقتضاى  « وَ إِذا حُيِّيتُمْ بِتَحِيَّةٍ فَحَيُّوا بِأَحْسَنَ مِنْها »  « 3 » او را منظور عنايت اثر خويش و بين الاقران مفتخر سازد لهذا محمد حسين بيك غلام سركار خاصه شريف را به خدمت رسالت سرافراز و باتفاق او جمعى از قورچيان و غلامان و توپچيان و تفنگچيانرا « 4 » به جهت تقديم خدمات مامور و چون از روزى كه مستوفى قضا فهرست دفتر ايجاد كرده فرد باطل وجود اين بيوجود را داخل بافراد بنى نوع انسانى تعداد نمود همواره گوش تمنا در آرزوى گوشوار گوهر خدمتى ناسفته بىقرينه كه در مرتبه خدمتكارى آوازهء قدر و قيمتش به گوش هيچيك از همكنان تا اين زمان نرسيده باشد و بدن شخص مطلب در اميد ادراك تشريف ثبت حكمى كه به همين امتياز از اقران و امثال تواند داشت ميبود بنابرآنكه :\r\nنظم\r\n به هوس راست نيايد به تمنا نشود * اندر اين راه بسى خون جگر بايد خورد \r\nبر وفق مدعا به آرزوى خود رسيده حسب الامر اشرف اعلى به خدمت واقعه‌نويسى اين سفر مامور گرديده اين به اين مطلب و اميد كه :\r\n\r\n\r\n","description":"","footnote":"\r\n( 1 ) - كمپفر هدف سفارت سيام را دريافت كمك نظامى از ايران براى جنگ عليه پادشاه پيگو ذكر مىكند . ( ايضا تعليقات شماره 4 )\r\n( 2 ) - در متن اصلى « مزجه » آمده كه به « مزجات » بمعنى اندك و كم‌ارزش تصحيح گرديد .\r\n( 3 ) - آيه 88 سوره 4 ( النساء ) . در نسخه خطى « فاذا » نوشته شده كه به صورت بالا تصحيح گرديد .\r\n( 4 ) - براى آگاهى از مشاغل و مناصب عهد صفوى به « تذكره الملوك » ( متن . دبير - سياقى - تهران 1332 ) و حواشى و تعليقات آن تحت نام « سازمان ادارى حكومت صفوى » بقلم مينورسكى . ترجمه رجب‌نيا . تهران 1334 مراجعه نمائيد .\r\n","page_name":" 8 ","page_number":20},
  {"content":"\r\n\r\nنظم\r\n نقد روان خويش نثار تو ميكنيم * جانى كه هست در ره كار تو ميكنيم \r\nحباب‌آسا سر خويش در راه مطلب به اين مدعا گذاشت :\r\nنظم\r\n در بحر محيط غوطه خواهم خوردن * يا غرق شدن يا خبرى آوردن \r\nلهذا از روى اميدوارى و اخلاص جبلى و تشوّق ذاتى متوجه تقديم چنين خدمت پر مشقتى گرديده كه حسب الامكان بدايع وقايع و احوالات مناسب هر جا بدستيارى بيان و پايمردى خامهء توضيح توامان بر پيشگاه عرصه عرض بيان رساند ، به حمد اللّه كه شخص آرزو پيرايهء مطلب در بر كرده به حكم همايونش مفصلى بر مجمل حكايت ملخ و مور و اعرابى و آب شور نوشته آمد ، اميد كه اين گوهر گرانمايه اثر رشحات سحاب امر اشرف اعلى و مكنون صدف خاطر فاتر اين ذرهء احقر و برطبق عرض جلوه‌گر است چون به نظر آفتاب اثر رسد بر وفق استدعائى كه خرد را در اثناى تحرير اين مطلب بخاطر رسيد :\r\nلمؤلفه\r\n تو سليمان زمانى و من آن بيچاره مور * رد مكن اين تحفه را كاورده‌ام از راه دور \r\nاز ساير تحف رجحان يافته بدرجهء قبول رسد و چون طى بحر اين حكايات كه به تنسم نسيم عنايات سبحانى ، و به امداد سفينهء اقبال آن محيط فيوضات ربانى مىشود هرگاه مجموعهء وقايعى كه بعرض آن مورد الطاف يزدانى ميرسد از باب تسميه مسبب باسم سبب موسوم به سفينهء سليمانىاش خوانند بجاست و بنابرآنكه ناخداى جهاز سليمانى را به اين قليل البضاعه ايزد بخشيده و هيچ ناخدائى بدون امتعه و اسباب به طرف مقصود كشتى خود را لنگر نكشيده پس اگر اين سفينه را نيز به انواع جواهر سوانح و اقمشه بدايع نيكو مشحون و هريك را به تحفهء موسوم ساخته به نظر اكسير اثر رساند رواست .\r\n\r\n","description":"","footnote":"","page_name":" 9 ","page_number":21},
  {"content":"\r\n\r\n\r\nتحفهء اول\r\nخامه مطلب‌نگار بر لوح اظهار چنان مينگارد و زورق مطلب را در بحر مدعا روان ميسازد كه بتاريخ بيست و پنجم شهر رجب سنه 1096 « 1 » بعد از آنكه بسبب بعضى تعويقات تا ششماه در بندرعباسى توقف روى داد « 2 » از بندر مزبور مسافر بحر بىاساسى گشته . قريب به آنكه كشتى آفتاب در بحر مغرب لنگر اندازد . نسيم مراد متحرك گرديده كپيتان و معلمان درياورز حكم بعملهء خويش كرده هنوز سرهنگ فلك طناب سياه تاب لنگر ظلمانى شب را بر دوار چرخ گردون محكم نساخته بود كه لنگر كشيده روانه مقصود گرديد و چون كناره و كوه تا چند شبانه‌روز نزديك بود و به اندك باد مخالفى دغدغهء عظيم ميرفت دل ساكنان آن سفينه « كالملاح فى السفينهء و السفينه فى البحر » در تلاطم و تموج ميبود تا اينكه دست دل از ميان طاقت جدا شده دل دست از آستين كنار كشيد . و كار شخص صبور و آرام « 3 » به بيطاقتى و ناشكيبائى رسيد .\r\nو كنارى كه به چشم مىآمد به غير دامن‌تر نبود . و معلم جان از تنگناى سفينه سينه در فكر رفتن از آن منزل و ناخداى روح از اوضاع بر همخوردگى در كار بيرون دويدن از زورق دل و ساكنان سفينه را سرها از حركت چون پيمانه مستان در گرديدن و مردم ديده از بياض چشم بمضمون  « ظُلُماتٌ بَعْضُها فَوْقَ بَعْضٍ »  « 4 » در عين سواد گشودن تا آنكه مقدم افلاك به جهت ديدن معتاد سر از خن « 5 » خويش برآورد . و معلم سفينه\r\n\r\n\r\n","description":"","footnote":"\r\n( 1 ) - مطابق با چهارشنبه 17 ژوئن 1685 ميلادى .\r\n( 2 ) - علت اين « تعويقات » محاصره دريائى بنادر ايران توسط ناوگان هلندى بود . ( ر ك به تعليقات شماره 5 )\r\n( 3 ) - در نسخه خطى « صبر و آرام » آمده كه به صورت بالا تصحيح گرديد .\r\n( 4 ) - مقتبس از آيه 40 سوره 24 ( النور ) .\r\n( 5 ) - خن ، بفتح اول و سكون ثانى خانه زير كشتى را گويند .\r\n","page_name":" 10 ","page_number":22},
  {"content":"\r\n\r\nآسمان در پيش عرشه فلك حفهء آفتاب را براى ديدن راه در پيش نهاد . و سكان داران ليل نوبت خدمت را بسرهنگ صبح سپردند . ناگاه صداى عظيم از سر كشتى برآمد . معلمان شروع بفغان و اضطراب كرده بادبانهاء كشتى را گشودند و بريسمانها و طنابها محكم نمودند . بعد از تحقيق مشخص شد كه دوش نوبت معلمى كه بوده چون بخت خويش بغفلت عنوده چشم از راه پيش‌بينى پوشيده و پا از طريق حزم و احتياط كشيده كشتى را به طرف هيرابهء « 1 » كه عبارت از بلند و پستيست در دريا واقع بوده در حين طغيان و مد كه انشاء اللّه در مقام خود توضيح آن بتفصيل خواهد آمد ، آب روى آنها را ميگيرد و آنقدر آبى كه كشتى عبور كند ندارد و اگر پيشتر رود پايش به سنگ آمده بسر در خواهد آمد و اگر قدرى بگذرد و كل آن به گل نشيند اجزاء وجودش چون سفينهء بيشيرازه از هم خواهد پاشيد « 2 » و ساكنان آن مكان بمقتضاى « كل شى يرجع الى اصله » با خاك برابر خواهند شد . چون چنين مقدمه روى داد همه به آب درياى گرفتارى دست از جان شسته ، و چون مردم ديده از گريه همه را آب از سر گذشته ، و مترصد غرق شدن نشسته ، و بمضمون  « لا تَقْنَطُوا مِنْ رَحْمَةِ اللَّهِ »  « 3 » دست اميد بدامن تمنا و رشته حصول مدعا را بسر انگشت دعا بسته بر وفق  « ادْعُونِي أَسْتَجِبْ لَكُمْ »  « 4 » خاطر پريشان را جمعيت و اطمينان ميداد ، كه از اين افغان و خروش بحر\r\n\r\n\r\n","description":"","footnote":"\r\n( 1 ) - در متن اصلى خرابه آمده است كه به هيرابه تصحيح گرديد . حير ( بر وزن خير ) يا هير ( جمع هيارات ) عبارتست « از يك برآمدگى در تك دريا كه آب در اطراف آن برآمدگى ژرف و عميق و آب در فراز آن برآمدگى عمق چندان ندارد » . در اطراف اين هيارات است كه در خليج فارس و بحر عمان مرواريد صيد ميگردد . ر ك صيد مرواريد ( المناص ) تأليف محمد عليخان بندرعباسى ( سديد السلطنه ) تهران 1308 .\r\n( 2 ) - ر ك به تعليقات شماره 6 .\r\n( 3 ) - آيه 54 سوره الزمر ( 39 ) .\r\n( 4 ) - آيه 62 سوره 40 ( المؤمن )\r\n","page_name":" 11 ","page_number":23},
  {"content":"\r\n\r\nلطف يزدانى به جوش آمد ، و بدستيارى الياس عنايت سبحانى سنبوكها « 1 » بر آب انداخته بپاى كشتى آورده لنگرها را در ميان آن گذاشته ، به قدر دو ميدان دور برده كشتى را به طرف مقصود كشيدند ، اين بندگان باقبال بيزوال ابدى الاتصال از آن مهلكهء پروحشت و ملال خلاصى يافتند ، و چون معلم آفتاب از عرشه فلك به دبوسه « 2 » مغرب زمين شتافت ، رفته‌رفته بادى كه بمضراب تحريكش تار ريسمانهاء فلك در پرده با ناهيد فلك در جنگ بود ، دست از راه راست برداشته مقام مخالف را شد و تا دو روز درينمقام درنگ كرد ، و بعد از آن حافظ آوازش سر از دائرهء اطاعت پيچيد ، و پاى گفتار بدامن خموشى كشيد ، و باعث ازدياد محنت اين زورق نشينان بحر سرگردانى گرديد و چون اين حركت پرمشقت در عين قلب الاسد كه سباحان « 3 » آن را موسم تير ماهى « 4 » خوانند روى داد اتفاقا هوا روش باد پيمائى از سر گذاشت ، و نسيم صبا پا بدامن سكون كشيد ، و از شدت گرمى هوا عرصه دريا چون كوه مقناطيس در التهاب ، و قلب اسد از شعلهء حرارت سوزان آن به باب‌زن « 5 » خط شعاعى آفتاب كباب و از حدت گرما دريا چون كوره آهنگران تافته ، و مركز آب كره اثير گشته :\r\n\r\n\r\n","description":"","footnote":"\r\n( 1 ) - در منتهى الارب « سنبوق » بمعنى « كشتى خرد و ناو كوچك » نوشته شده و در انندراج لغت « سنبك » بضم اول و ثالث بمعنى « كشتى كوچكى كه در ركاب جهاز باشد » آمده است .\r\nدر همه جاى كتاب حاضر اين كلمه با ( ك ) نوشته شده و ظاهرا در اصفهان اينكلمه را با « ك » و يا « گ » فارسى تلفظ ميكرده‌اند .\r\nبزرگ بن شهريار رامهرمزى در نسخه‌اى از كتاب عجائب الهند كه ظاهرا در سال 404 ه ( 1013 ميلادى ) نوشته شده است نيز « سنبوق » آورده ولى در رحله ابن بطوطه به صورت صنبوق ضبط گرديده است .\r\n( 2 ) - در نسخه خطى دبوشه آمده است كه به « دبوسه » تصحيح گرديد . « دبوسه بفتح اول بر وزن سبوچه نام منزلى از جهاز و كشتى در زير عرشه كه زن ناخدا و حرم اهل جهاز در آن نشينند » . ( فرهنگ آنندرج )\r\n( 3 ) - در متن سياح نوشته شده كه به سباح بمعنى شناگر تصحيح گرديد . در اينجا سباح مترادف « دريانورد » به كار رفته است .\r\n( 4 ) - در نسخه خطى « كرمانى » آمده است كه به « تيرماهى » تصحيح گرديد . ( ر ك به تعليقات شماره 7 )\r\n( 5 ) - باب‌زن : سيخ كباب را گويند . ( فرهنگ معين )\r\n","page_name":" 12 ","page_number":24},
  {"content":"\r\n\r\nنظم\r\n ز باد گرم پندارى كه تقدير * به دنيا دوزخ ديگر فرستاد \r\nاگر شراره گرمى هوا از كورهء دل برآيد مضمون برنگ شعلهء جواله « 1 » در نظر جلوه‌گر آيد ، و اگر باغبان خرد بچيدن گل گلشن طبع تفنده آيد ، در دامن گلستان خاطر جز داغ لاله به دستش نيايد ، سبحان اللّه از گرمى دريائى كه اگر از حرارت هوا شمع زبان در فانوس دهان از شعله بيان آتش گيرد بجاست ، و در سرگرمى اين هنگامه اگر ديده دل اشك‌ريزان شود رواست ، از سورت هوا ساحت آب چون صحرا ريگ روان ، و پشتهاى موج چون توده اخگر سوزان ، كشتى در ميان آب عمان چون چوب خشك در آتش سوزان و مردم در كشتى بىحس و روان چون در تابوت مرده بيجان :\r\nنظم\r\n كشتى نه كه دوزخ فسرده * يك تابوت و هزار مرده \r\nاز تاب آفتاب چشمهء عرق از ديدهء هر مو روان ، و هر مو از تأثير هوا چون شعلهء آتش سوزان :\r\nنظم\r\n اگر ابر ناگه شدى قطره بار * زتاب هوا قطره گشتى شرار\r\nز بس كافتاب از هوا يافت تاب * دل آب ميسوخت بر آفتاب \r\nبا اين مشقت دمساز كه ناگاه با خر عيسى همجليس يعنى آب‌دار جهاز انگليس عرق چهرهء بىآب و روى به خاك بيصبرى ريخته كلاه از سر شخص مدعا برداشته ، مو از سر مطلب چون گيسوى نوحه‌گران پريشان ساخته ، اظهار نمود\r\n\r\n\r\n","description":"","footnote":"\r\n( 1 ) - جواله - آتش‌گردان :\r\n« شعله جواله آن را گويند كه چوبى دراز گرفته بهر دو سر آن مشعل افروخته بسرعت تمام آن را گرداگرد سر و پهلوى خود بگردانند . » ( فرهنگ آنندراج )\r\n","page_name":" 13 ","page_number":25},
  {"content":"\r\n\r\nكه موسم آخر و باد نيست و مردم را هر دم جز دفع حرارت به آب سوزان كه رفع فاسد به افسد است نمودن مقدور نيست ، لهذا در شبانه‌روزى جرعه آبى جهت آنكه نهر بدن از آب روان ، و پيمانه تن از مدام جان تهى نگردد ، بهر كس داده خواهد شد كه نصف آن را در اطفاى ديگ جوشان دل و ديگرى را خرج مطبخ طبع مائل كنند آرى بزعم حكما بوجود جزء لايتجزى قايل ، و بر رد در تقسيمش بهر ما در خارج آورنده چندين براهين و دلايل ، متعطشان تا جرعه از آن ننوشند مبادى اجسام را اجسام صغار صلبه ندانند « 1 » معاذ اللّه از آبى كه تشنه‌لبان و بيچارگان ظمان « 2 » ، از آشاميدن جرعه آن ، از زبان دل‌سوزان نداى   « كَالْمُهْلِ يَغْلِي فِي الْبُطُونِ كَغَلْيِ الْحَمِيمِ »   « 3 » شنيده و متجزعان از خط ساغرش بمضمون  « فِي سَمُومٍ وَ حَمِيمٍ »  « 4 » رسيده در هر قطره‌اش صد كرم گرم رقص روانى « 5 » و تمام ماهيت مائيتش از اجزاء ارضى و كانى ، و وفور خراطين نهنگ « 6 » تمكينش سد آب زندگانى ، از شدت حرارتش جگر سوختگان تشنه لب را بفغان « آمن نار تنضج الاكباد » « 7 » ديده گريان آبها بر روى كار آتش گفتار جارى گردانيده ، و از بس در گرمى با آتش لاف همدمى زده آخر به خنكى رسانيده ، هرچند در تسكين آتش دل از رشحات سحاب ديده اشگ چون باران ميباريد ، از زبان جگر سوخته اين مضمون مىشنيدند :\r\nلمولفه\r\n كجا يابد دل سوزان ز اشك شور من تسكين * كه روشن‌تر شود از آب دريا شعله آتش \r\n\r\n\r\n","description":"","footnote":"\r\n( 1 ) - اشاره به فرضيه افلاطون درباره شكل ماده ( ر ك به تعليقات شماره 8 )\r\n( 2 ) - ظمان : تشنه . ( فرهنگ نفيسى )\r\n( 3 ) - سوره 44 ( الدخان ) آيه 45 .\r\n( 4 ) - آيه 41 سوره 56 ( الواقعه ) .\r\n( 5 ) - رقص روانى - نوعى رقص ( آنندراج - غياث اللغات ) .\r\n( 6 ) - خراطين معرب خراتين « آن كرمى سرخ باشد كه در گل نرم تكون پيدا مىكند » .\r\n( برهان قاطع )\r\n( 7 ) - احتمالا اقتباسى است از آيه 59 سوره 4 ( النساء ) : . . .  « ناراً كُلَّما نَضِجَتْ جُلُودُهُمْ . . . . » \r\n","page_name":" 14 ","page_number":26},
  {"content":"\r\n\r\nچون حكم و  « مِنَ الْماءِ كُلَّ شَيْءٍ حَيٍّ »  « 1 » در مزارع ابدان روان و جاريست و اسراف در تجرع آن بيم زوال جان و خلاف امر باريست ، در شبانه‌روزى بجرعه از آن اكتفا مينمودند اگرچه تعطش اين دريا بگرد تشنه‌لبان وادى كربلا نميرسيد ، اما در مكيدن عقيق لب طاقت خود را هم مشرب جرعه‌كشان فرات صبر ميداند و به حكم « من تشبه بقوم فهو منهم » « 2 » دل تشنه لب را بزلال كوثر الطاف ايشان مطمئن ميدارد و به اين اميد مذاق جانرا از سرچشمهء  « وَ اصْبِرُوا إِنَّ اللَّهَ مَعَ الصَّابِرِينَ »  « 3 » سيراب ميسازد فالحمد اللّه على كل حال زبان قلم بريده و روى صفحه سياه كه غرض از عرض اينمطالب تحرير شكوه و شكايتى باشد بلكه منظور عرض بعضى مراتب واقعى بوده عندليب زبان در شكرگذارى توجهات قادر رحمن باميد وصول بظل عنايات خاقان جم نشان بتكرار اين بيت مترنم است :\r\nنظم\r\n از تاب آفتاب حوادث چه غم خوريم * چون سايبان لطف تو باشد پناه ما \r\nبعد هذا در عرض چهارده روز به لنگرگاه مسقط « 4 » رسيدند و اين بندرى است از اعراب ناصبى و خوارج كه سابقا در تصرف فرنگيهء پرتگاليه بوده چند سال قبل از اين بعنوان حيله و مكر خوارج مذكوره در هنگامى كه فرنگيه شوميه در كليسا بعبادت مشغول و از تهيه و سلاح عارى بوده‌اند به موجب  « أَنَّا أَرْسَلْنَا الشَّياطِينَ عَلَى الْكافِرِينَ تَؤُزُّهُمْ أَزًّا »  « 5 » بر سر ايشان ريخته مانند اجل « 6 » كشته ايشان را\r\n\r\n\r\n","description":"","footnote":"\r\n( 1 ) - مقتبس از آيه 31 سوره 21 ( الانبياء ) .\r\n( 2 ) - مقتبس است از : « قل من تشبه بقوم الا اوشك ان يكون منهم » . ( نهج البلاغه )\r\n( 3 ) - در متن اصلى « و اصبر ان اللّه مع الصابرين » نقل شده و بنحويكه در قرآن كريم سوره 8 ( انفال ) آيه 48 آمده است تصحيح گرديد .\r\n( 4 ) - پرتغاليها در سال 1507 ميلادى به مسقط راه يافتند و اين شهر تا سال 1658 در تصرف آنان باقى ماند . ( ر ك به تعليقات شماره 9 )\r\n( 5 ) - ماخوذ از آيه 86 سوره 19 ( مريم ) .\r\n( 6 ) - نيم سطر از قلم افتاده است و جاى آن سفيد مىباشد .\r\n","page_name":" 15 ","page_number":27},
  {"content":"\r\n\r\nدستگير و قلعه‌ها و [ بندر 
  ] مزبور را تسخير مينمايند و از آن زمان تا اين اوان در تصرف خوارج مذكوره مانده است و بيان احوال نكبت مآل ايشان به نحوى كه ارباب سير در مذكورات خود ثبت كرده‌اند آنكه چون حضرت صفا دهنده گلشن دين اعنى جناب امير المؤمنين زمين را از خار و خس وجود خوارج نهروان مصفى و پاك مىگرداند نه نفر از بقيه السيف آن معركه گريزان شده به اطراف رفته از آن جمله ازراقيه « 1 » اصحاب نافع بن الازراق به طرف اهواز و فارس و دو نفر به عمان آمده ساكن شده و خوارج آنجا بالفعل نسب شكستهء خود را به آن دو خارجى درست ميسازند و حال نيز آن گم گشتگان وادى ضلالت دعوى اسلام كرده بمضمون  « وَ جَعَلْناهُمْ أَئِمَّةً يَدْعُونَ إِلَى النَّارِ »  « 2 » بزرگ خود را با نحوست و ضلالت تمام امام مىدانند و او در نزوا انزوا دارد « 3 » و گماشتگان درين بندر تعيين نموده در حفظ و حراست آن از ترس فرنگيان ميكوشند و الحق بندريست مستحكم و كوهها در حوالى آن واقع و جهازات ايشان حاضر و در جنگ و جدال [ دينارى 
  ] باج به احدى نميدهند و اكثر ميوه‌هاى هند در آنجا بهم ميرسد و ظلم و ستم با اين بىدينى بتجار و مترددين نمىكنند و عشور از مسلمانان از قرار صد را سه مىگيرند نهايت بغض و عداوت ايشان با پيشواى اهل ايمان حضرت شاه مردان عليه سلام اللّه الملك المنان و خار و خس بيابان شقاوت و عصيان عثمان بن عفان و معاويه بن ابى سفيان عليهما اللعنه و النيران بمرتبه‌ايست كه حال هر اولادى كه از نسل نادرست ايشان بهم ميرسد چون به حد تشخيص رسيد از براى او سه نوع از حيوانات گرفته با او انس ميدهند و چون مدتى شد و خوب او را در عرض دو سه سال فريفته كردند حيوانات را ازو دزديده ميكشند و بعد از آنكه آمده استفسار از احوال آن مىكند ميگويند كه اينها را يكى آن بزرگ و دو ديگر را آن دو كهنه گرگ از دشمنى كه با تو دارند بردند و در دل او از آنوقت نخل عداوت كاشته ميپرورند تا نخل پر خار جان را از ريشه دل\r\n\r\n\r\n","description":"","footnote":"\r\n( 1 ) - درباره ازارقه ر ك به تعليقات شماره 10 )\r\n( 2 ) - ماخوذ از آيه 41 سوره 28 ( القصص ) .\r\n( 3 ) - رجوع كنيد به تعليقات شماره 11\r\n","page_name":" 16 ","page_number":28},
  {"content":"\r\n\r\nميكنند . و در مذهب خود تنباكو را حرام ميدانند و اگر كسى در ظاهر كشد حد ميزنند ، و غليان صفت دود از نهادش برميآورند و چون در آن بندر لنگرها انداخته شد فرنگيان سنبوكها بكنار فرستاده آب شيرين آوردند ، و آذوقهء كه در كار بود گرفته بعد از سه روز كه زورق آفتاب از بحر عمان آسمان نمودار شد نوعروس جهاز از پس پرده قرار بجلوه آمده ، دو پشته بر مركب بادپيماى موج سوار گرديده بيقراران امواج را دل بتلاطم درآمده چون حباب سرهاى خود را به كف نياز گرفته در پايش نثار مينمودند ، تا بيست روز كشتى پيوسته هموار ميرفت ، و بادى كه ازو مرادى حاصل شود ، و بدستيارى تحريكش پا بساحل مقصود تواند گذاشت نبود ، بعد از آن مرسل الرياح كه نوازنده قانون بنده نوازيست امر بحافظان باد فرمود كه بىنغمه و اصول مقام مخالف را كه موافق طبع بزرگ و كوچك آن سفينه نبود گذاشته راستى را پيشه كرده دل بيقراران آنمقام را از بحر خفيف و ثقيل محنت و مشقت خلاص سازد . حافظان نيز سر بدائره اطاعتش گذاشته از هر گوشه برآمده در هيچ مقامى درنگ نكرده به شعله آواز دف موج دمساز شاهد جهاز را سرگرم رقص روانى و ساز ساخته و بمضراب تندى بنواختن چهار تار ريسمانها پرداخته بدين حال شبى سياه‌تر از روز تيره‌بختان و تيره‌تر از درون سياه دلان كه مردم ديده بياض چشم را مسوده تفسير « او كظلمات فى بحر لجى يغشيه موج من فوقه موج من فوقه سحاب ظلمات بعضها فوق بعض » « 1 » كرده و مصور قضا صفحه وجودش را بسياه قلم تقدير چهره‌پردازى و محرر هستى بقلم نيستى سواد كيفيت آن را به مداد عدم تحرير نموده و مردم ديده از ظلمت بياض خود را از سواد جدا ننموده ، و طفل اشك‌بس كه مردم ديده را دل سياه ديده بر وى دويده و شام غريبش از مغرب ظلمت سفر نموده ، و ديدهء دولت از شرح تيرگيش آب سياه « 2 » آورده ، و مادر دهر طفل ظلمتش را از سر پستان سياه خود از شير گرفته ، و شبى كه سياهه و سررشتهء سوادش را به خط خوبان رسانيده و زلف مهوشان از رشك\r\n\r\n\r\n","description":"","footnote":"\r\n( 1 ) - ماخوذ از آيه 40 سوره 24 ( النور ) . در متن اصلى « موج و من فوقه » آمده است كه « و » زائد حذف گرديد .\r\n( 2 ) - آب سياه يا آب سبز بيمارى چشم  ( Glaucoma )  .\r\n","page_name":" 17 ","page_number":29},
  {"content":"\r\n\r\nسياهيش بر خود پيچيده تاجر انديشه چه متاع فكرى ببازار آورد كه روسياهى بار نيآورد و دهقان مزرع خيال چه تخم فكرى بر صفحهء اظهار نگارد كه از سياه دانه فكر روى صفحه را سياه نسازد ، در حينى كه گرگ سياه مست شب ، در كمين ميش صبح نشسته بود ، بادى رسيد كه صرصر عاد « 1 » به گردش نميرسيد ، و طوفانى روى داد كه مقدمهء طوفان در جنبش سراب نمودى كشتى از فوج موج كه بر اوج افلاك و گاه از لولاك هلاك بمغاك مركز خاك ، و طوفان و باد مخالف به حدى شد ، كه شخص خيال در شرح اين مقال به اين مضمون اشتغال داشت :\r\nنظم\r\n پيش چشمم كمتر از يك قطره است * آن حكايتها كه از طوفان گذشت \r\nقطع نشيب و فراز عقبات امواج دريا ميشد و فى الواقع اگر نوح اين طوفانرا ديدى هرگز عمر خود را صرف ساختن كشتى ننمودى ، و اگر هم كردى با تيقن نجات هرگز در كشتى قرار نگرفتى ، و اگر هم گرفتى از صبر ارث بايوب ندادى اتفاقا شخصى از مردم مازندران كه از زيارت بيت اللّه الحرام مراجعت نموده ، در مسقط به اين كشتى آمد و در آن شب بكنار كشتى دست در گردن خواب غفلت‌زده ، از ازدياد باد و حركت كشتى سفينهء وجودش چون حباب در دريا غوطه‌ور و ماهى خيالش در درياى عدم شناور گرديده دست موج اجل دامن وجودش را گرفته آن بيچاره با موجهء فنا دست در آغوش شده چون گرداب چشم حسرت بر دل دريا گشوده و كشتى نشستگان گرداب بلا و فرورفتگان غرقاب فنا را آب از ديده روان گرديد و بمقتضاء  « وَ إِذا غَشِيَهُمْ مَوْجٌ كَالظُّلَلِ دَعَوُا اللَّهَ مُخْلِصِينَ لَهُ الدِّينَ »  « 2 » فرياد و زارى بساكنان ملاء اعلى رسانيدند و مردم ديده‌ها از وقوع اين قضيه آب از سر گذرانيدند :\r\n\r\n\r\n","description":"","footnote":"\r\n( 1 ) - صرصر . باد تند و شديد ( غياث اللغات ) . « صرصر عاد » تند بادى است كه قوم عاد را به علت نافرمانى حق به هلاكت رساند . قرآن كريم . آيه 6 سوره 69 ( الحاقه ) .\r\n( 2 ) - مقتبس از آيه 31 سوره 31 ( لقمان ) .\r\n","page_name":" 18 ","page_number":30},
  {"content":"\r\n\r\nنظم\r\n حرفى از سير سرشكم گر به دريا بگذرد * بحر هر دم در ميان بيند كنار خويش را \r\nتا آنكه نداء بشارت انتماء  « وَ نَجَّيْناهُ مِنَ الْغَمِّ »  « 1 » از ملهم غيبى به گوش جان رسيد و طوفان بر طرف گرديد ، چون منظور طى راه دور و دراز است ، جواد خامهء مطلب ختامه را به طى آلام و مصائبى كه در حين توقف كشتى روى داده منعطف نساخته به همين بيت اكتفا نمود : شعر\r\n صبت على مصائب لوانها * صبت على الايام صرن لياليا « 2 » \r\nو مركب باد رفتار مطلب را به طرف مقصود روان ميسازد كه بعد از چهل و هفت يوم بلنگرگاه چيناپتن « 3 » كه مقر موعود بود رسيدند ، و اين بندريست از بنادر ملك كرناتك « 4 » قريب بحوالى حيدرآباد كه انگليس به مبلغ دوازده هزار هون « 5 » اجاره نموده و در آنجا قلعه ساخته و شهرى انداخته و بعد از انداختن لنگر و توپ رعدآسا همان ساعت تراكى « 6 » كه عبارت از چاپار روى آبست بر تخته‌پاره سوار و كلاهى از حصير بافته و بر سر گذاشته بسرعتى كه موج بگردش نميرسد دامنش را برشكسته\r\n\r\n\r\n","description":"","footnote":"\r\n( 1 ) - در متن اصلى « فنجيناه من الغم » آمده است كه به صورت بالا ماخوذ از آيه 88 سوره 21 ( الانبياء ) تصحيح گرديد .\r\n( 2 ) - اين بيت از اشعارى است منسوب به فاطمه زهرا ( ع ) كه در رثاء پيغمبر اكرم سروده‌اند . ر ك : زنبيل فرهاد ميرزا . تهران . 1318 ه . ق ص 25\r\n( 3 ) - در متن اصلى « چستاپتن » آمده كه به « چيناپتن » تصحيح گرديد . ( ر ك به تعليقات شماره 12 )\r\n( 4 ) - « كرناتك » (  Karnataka  ) كه به زبان تاميل بمعنى « زمين سياه » است در قديم بناحيه‌اى اطلاق ميشد كه ايالات ميسور و بيجانگر را دربرميگرفت و از گولگنده تا سواحل معبر گسترش مىيافت . ( .\r\n ( Karmarkar . Cultural History of Karnataka . Dharwar 1947 \r\n( 5 ) - هون  Hun  سكه‌اى از طلا كه در جنوب هندوستان رواج داشت . ( ر ك به تعليقات شماره 13 ) .\r\n( 6 ) - تراكى نوعى قايق كوچك . ( ر ك به تعليقات شماره 14 ) .\r\n","page_name":" 19 ","page_number":31},
  {"content":"\r\n\r\nرسيد و حقيقت ورود كشتى و اينكه از كجا آمده مشخص نموده مراجعت كرد و بعد از آن حاكم آنجا را كه كومندر « 1 » گويند رقمى بر روى برگى چنانچه دستور اكثر ولايات هندو زيربادات « 2 » است كه تمام نوشتجات و اسناد و دفاتر را بر روى اوراق نوشته ميدارند و سبب اينكه چون اكثر اوقات برشكال « 3 » و تردد بر روى آبست و دست سحاب از دامن آن كوتاه است چنان ميكنند آورده كپيتان جهاز را بساحل بردند و صباح چند سنبوك مرغ و بوقلمون و بزغاله و پارهء ميوه‌هاء آنجائى و پان و سپارى « 4 » آوردند و روز ديگر كه حاكم آفتاب سر از قلعه آسمان برآورد حاكم آنجا « 5 » نائب خود با جمعى ديگر از معتبران كپيتانان را به خدمت ايلچيان فرستاده تكليف رفتن از كشتى بساحل نمود و سنبوكها آورده ايشانرا بر آن نشانيده و كنار بردند و دو ميدان راه بكنار مانده قريب پنجاه سنبوك سوار خود را بسرعت تمام بدور و حوالى سنبوكها رسانيده همراه بودند و بعضى را چنان موجه ميزد كه از روى سنبوك جدا شده چنان گمان ميرفت كه غرق شدند باز شناورى كرده خود را از آن ورطه خلاص ميساختند بعد از تحقيق نمودند كه باعتبار زيادتى موجى كه آن كنار دارد و اكثر اوقات امواج\r\n\r\n\r\n","description":"","footnote":"\r\n( 1 ) - در نسخه خطى « كوندر » آمده است كه در همه جا « كومندر » جايگزين آن گرديد . ( ر ك به تعليقات شماره 15 )\r\n( 2 ) - براى معنى آن به تعليقات شماره 16 مراجعه نمائيد .\r\n( 3 ) - موسم باران . ( ر ك به تعليقات شماره 17 )\r\n( 4 ) - در هندوستانى برگ تنبول را « پان » و مغز ميوه آن يا فوفل  ( Areca Catechu )  را « سپارى » ميگويند . معمولا « برگ تنبول را با فوفل و كمى آهك در دهان گذارده ميجوند .\r\nآهكى كه بدينمنظور مصرف مىشود از تكليس صدف دريائى بدست ميآيد و آن را « چنم »  ( Chinam )  مينامند . ( ر ك به تعليقات شماره 18 )\r\n( 5 ) - فرمانده انگليسى قلعه سنت جرج هنگام بازديد سفارت ايران ويليام گيفورد  ( William Gyfford )  بود كه قريب به دو سال از 26 ژانويه 1685 فرماندهى آنجا را بر - عهده داشت . پس از او در 25 ژوئيه 1687 الياهوييل (  Elihu Yale  ) بفرماندهى منصوب گرديد\r\n ( Penny ; Fort St . George - Madras . A Short History . ) \r\nالياهوييل همان كسى است كه در سال 1701 ميلادى در شهر بوستون مولد خود « كالج پيل » را تأسيس كرد . اين كالج در 1887 بدانشگاه تبديل گرديد .\r\n","page_name":" 20 ","page_number":32},
  {"content":"\r\n\r\nمتعاقبه مىآيد كه سنبوك را غرق مىكند اين جماعت از راه احتياط آمده‌اند كه اگر خطرى رو دهد و آدم و سنبوكى بغلطد خلاص سازند بعد از ورود كومندر از قلعه بر آمده بكنار آب پياده ايستاده و پالكيهاى انبوس « 1 » مستعد ساخته هريك را بيكى نشانيده بازيگران و لوليان « 2 » و سازنده‌ها در پيش ببازى و نوازندگى مشغول ميبودند هركس را بيش عزت ميكردند به دو طرف پالكى به شكل سپر آفتاب‌گردانى « 3 » بدست گرفته مانع تابش آفتاب ميبودند و ديگر پارچه‌هاى باريك سفيد بدست جمعى داده از هر جانب بطريق خاصى متحرك ساخته غبار از دامن و لباس هركس ميفشانيدند و در برجها توپچيان و تفنگچيان را بازداشته فتيله‌ها روشن كرده ايستاده چون باندرون قلعه رفتيم شلك « 4 » كردند و بعد از آنكه راه قلعه را معوج ساخته تمام قلعه را سير فرمودند بخانهء پادشاهى كه مسكن حاكم آنجا بود در نهايت ارتفاع و صفا و تمام قلعه و شهر نمودار است رسيده طنابيكه « 5 » درهاى بسيار از هر طرف داشت رسيدند و چنانچه رسم فرنگيان و اكثر اهل كفر است كه گرد فرش در خانه ايشان ننشسته صندليهاى آبنوس منبت گذاشته و جماعترا نشانيده و شراب و مزه بسيار حاضر ساختند و كومندر و فرنگيان برخاسته « 6 » پياليه سلامتى قبله عالميان را نوشيده و نشانى قرار داده بودند كه چون حركت ميدادند از تمام بروج قلعه بيك مرتبه شلك ميكردند و بعد از آن\r\n\r\n\r\n","description":"","footnote":"\r\n( 1 ) - پالكى  ( Palki )  در لغت هندى بمعنى كجاوه است كه اروپائيان آن را به صورتهاى مختلف مثل  Palankeen  يا  Palanquin  و غيره تحريف كرده‌اند .\r\n( هابسون جابسون . كتاب ياد شده )\r\n( 2 ) - لولى مطرب و رامشگر دوره‌گرد و آوازه‌خوان را گويند . ( فرهنگ دهخدا )\r\n( 3 ) - درباره چتر آفتاب‌گردان ( ر ك به تعليقات شماره 19 )\r\n( 4 ) - در متن شيرلك آمده كه به شلك تصحيح گرديد . شلك به معنى تيراندازى كردن .\r\nما امروز كلمه شليك را به كار ميبريم . ( ر ك به تعليقات شماره 20 )\r\n( 5 ) - طنابى يا طنبى : ايوانى كه توى ايوان كلان باشد ( آنندراج ) . در اصفهان ساختمانى را كه طالار مانند يا شاه‌نشين باشد طنبى مىنامند و اين لغت در گيلان نيز هنوز رايج است .\r\n( 6 ) - در نسخه اصلى همه جا به صورت « برخواسته » آمده است اصلاح گرديد ولى ظاهرا در قديم اين رسم الخط عموميت داشته است مثلا در « نامچه وقايع تسخير حيدرآباد » ( نسخه خطى دانشگاه تهران ) : « صداى ماتمى از خانه برخواست » .\r\n","page_name":" 21 ","page_number":33},
  {"content":"\r\n\r\nتختى مانند كرسى طلا كه طولش هفت ذرع بود گذاشته پارچه سفيدى بر روى آن كشيده و بوشقابهاى « 1 » خالى نقره آورده و در ميان آنها قاشقهاى نقره و كارد و دستمال سفيد گذاشته و بعد از آن پاره‌اى حلويات و مربيات « 2 » و بادام و پسته و كشمش و فندق حاضر ساختند و رسم ايشان آنست كه چون كسى را عزت بيش كنند خود تقسيم چيزها كرده خدمتكارى كنند كومندر يعنى حاكم آنجا كاردى در دست گرفته مربيات را پاكيزه پاره كرده و از خشكبار مغز كرده در پيش هركس ميگذاشتند و قبل از آنكه دست بماحضر دراز كنند برخاسته كلاه‌ها از سر برداشته به زبان خويش شكر و حمدى كرده بعد از آن شروع به خوردن آنها ميكنند و سر تعظيم ايشان كلاه از سر برداشتن است و بعد از زمانى اعلام نمودند كه در بيرون قلعه خانه به جهت شما سرانجام شده مردم برخاسته باز بدستور كومندر در پالكيها باتفاق ايلچيان نشسته اول بباغى كه مشتعل بر عمارتى و در يكطرف باغستانى و در طرف ديگر چمن بود و بر سر ديوارهاى عمارت جانوران رنگين ساخته گذاشته بودند . چنانچه كسى كه ميديد گمان ميبرد كه طيور نشسته‌اند باتفاق ايلچيان آمده بعد از سير و نمودن عمارت خويش ايلچيان را به خانه كه به جهت ايشان معين كرده بود رسانيده مراجعت نمودند ، و بعد از آن پارهء ماكولات از ميوه و غيره فرستادند و جمعى از ملازمان خود را به جهت تقديم خدمات و كشيك « 3 » و حفظ و حراست بيوتات تعيين كرده كومندر و معتبران در هر روز بديدن آمده در مراتب خدمتكارى هر دم بنوعى سعى مينمودند .\r\n\r\nوصف بندر چيناپتن\r\n. اين بندريست در نهايت سبزى و خرمى و تقسيم كرده‌اند آن را بر خيابانها كه از هر طرف قريب به ربع فرسخى كشيده مشتمل بر باغها و خانه‌ها و سكنه آن ديار از همه طوايفند خصوصا هنود تلنگ « 4 » و جمعى\r\n\r\n\r\n","description":"","footnote":"\r\n( 1 ) - « بشقاب يا » « بوشقاب » در تركى بهر دو املاء آمده است .\r\n( 2 ) - مربيات : مرباها ( فرهنگ نفيس ) مربا از عربى مربى پرورده به رب .\r\n( 3 ) - در متن كشگ نوشته شده است كه به كشيك تصحيح گرديد . ( ر ك به تعليقات شماره 21 )\r\n( 4 ) - در نسخه خطى « تلنگه » آمده است كه به تلنگ تصحيح گرديد . تلنگ - ( سانسكريت  Tailanga  ) نام ساكنين سرزمينى كه در شرق دكن واقعشده و تا سواحل درياى هند گسترش داشت .\r\n","page_name":" 22 ","page_number":34},
  {"content":"\r\n\r\nقلعه سنت جرج ( مدراس )\r\n\r\n","description":"","footnote":"","page_name":" 23 ","page_number":35},
  {"content":"\r\n\r\nفرنگان پرتگالى و چون سابقا در حوالى اين بندر بندر ديگر بوده مشهور بميلاپور « 1 » كه در تصرف فرنگان مزبور بود و بنابر حركت ناشايستى كه از ايشان بمنصه ظهور رسيد والى حيدرآباد لشگر فرستاده قلعه ايشان را منهدم ساخته و جمعى كه مانده بودند باينجا آمده ساكن شده‌اند و چون حاكم انگليس مال و منالى از ايشان نميخواهد و ظلم و ستم نمىكند و به همين كه بندر معمور باشد راضى است روزبروز از اطراف روباين طرف كرده آمده سكنى ميكنند و پادشاه انگليس بنابر آنكه صاحب بندرى باشد و به جهت آنكه خريد و فروخت و انجام قماشاتى كه در كار دارند نمايد مقرر كرده هر سال چند جهاز غروش « 2 » و ديگر امتعه بدانجا آورده فروخته قماش در عوض گرفته مىبرند و الحق در حفظ و حراست قلاع و امصار خود همه فرنگان نهايت احتياط و ضابطه دارند و هميشه بر بروج توپچيان و تفنگچيان موكل و توپها پر كرده و فتيله‌ها روشن روز و شب حاضر ميباشند و ساعتى از كشيك و پاسبانى غافل نميباشند و بعد از چند روز از ورود ايلچيان از آنگله تركه « 3 » مقر پادشاه ايشان است جهازى آمده رقمى مشتمل برآنكه روح شاه رخت استراحت از تخت بىپايه بدن بر - داشت و روى توجه به تسخير مملكت جاويد كه منظور نظر بلندهمت آنست گذاشت و جامهء عاريتى كالبد را از دوش افكند و در بساط شطرنج زمانه از ورود فيل مست\r\n\r\n\r\n","description":"","footnote":"\r\n( 1 ) - بندر ميلاپور را پرتغاليها در سال 1615 اشغال نمودند و تا سال 1669 آن را در اشغال خود داشتند . بمناسبت مزار طماس مقدس پرتغاليها آن را  Sao Tome  ناميدند . سان‌تمه امروز جزء شهر مدراس مىباشد . ( ر ك به تعليقات شماره 22 )\r\n( 2 ) - در متن « قروش » نوشته شده كه به « غروش » تصحيح گرديد . در اينجا غروش بطور اعم بمعنى مسكوك نقره (  Piastre  اروپائيان ) كه در داد و ستد بين ممالك مختلف مورد استفاده بود به كار رفته است . سكه عثمانى غروش كه احتمالا نام آن از  Groschen  آلمانى اتخاذ شده براى اولين بار در زمان سليمان سوم ( 1687 - 1691 ) ضرب شد و در مبادلات بازرگانى جانشين آغچه ( پول سفيد ) كه تا آن زمان تنها مسكوك نقره آن كشور بود گرديد .\r\n( انسيكلپدى اسلام . مقاله  ( Ghurush \r\n( 3 ) - مقتبس از پرتغالى  Inglaterra  بمعنى كشور انگلستان .\r\n","page_name":" 24 ","page_number":36},
  {"content":"\r\n\r\nاجل مات گرديد « 1 » و لعبت باز دوران از پس پردهء دورنگ منسوبه دولتم را رخ نمود و نراد روزگار بدستيارى كعبتين آرزو نقش مرادم را نشانيد به اين جهت خوشدل و شادمان بوده بخدمات مرجوعه خود قيام نمايند و مستدعياتى كه دارند بعرض رسانند كه بعز انجاح مقرون خواهد شد چون كومندر و ديگر عمال و متصديان معتبر را مضمون معلوم شد در آن روز تمام در لباس اظهار ما فى الضمير نموده سياه پوشيدند و بعد از آن در روزى كه اين پادشاه بر تخت نشسته بود « 2 » تبديل لباس نموده هركس به قدر مقدور به تحصيل البسه جديده كوشيدند و از جانب كومندر آمده استدعا نمودند كه ايلچيان صباح چون روز عيش و نشاط ماست وعده كرده تشريف به باغى كه سبق ذكر يافت آورند و بنابر آنكه وقوف بر اطعمه و اغذيه كه مناسب حال ايشان باشد نيست و اگر باشد اجتناب ميكنند مقرر داريد كه طباخان سركار آمده حسب الخواهش طبخ نموده ما را نيز از خان نوال خويش بهره‌مند سازند . ايلچيان بنابر آنكه بيست و دوم شهر رمضان المبارك بود وعده به طرف عصر كرده رفتند . « 3 »\r\n\r\nشرح ضيافت فرنگيان و تفسير وضع و طور ايشان\r\n. بر راى مجلس‌آرايان بساط عيش و نشاط و گل‌چينان چمن شادى و انبساط مخفى نماناد كه چون وقت ميعاد شد ايلچيان را بر پالكيها سوار كرده بخانهء خود بردند و بر ايوان آن عمارت قاليها انداخته ، در طنابى كه متصل به آن بود بيفرش صندليها گذاشته چون نزديك به ايوان رسيديم خواستيم كه كفش كنده داخل شويم ، بعد از آنكه ملاحظه شد چون آن جماعت برفاقت سگان خويش با كفش بر روى فرش تردد ميكردند لهذا\r\n\r\n\r\n","description":"","footnote":"\r\n( 1 ) - چارلز دوم 16 فوريه 1685 در اثر سكته قلبى درگذشت و بلافاصله اعضاء شوراى سلطنتى كه هنگام مرگ پادشاه حضور داشتند برادرش دوك يورك را تحت عنوان جيمز دوم بسلطنت برگزيدند .\r\n( 2 ) - تاجگذارى جيمز دوم در 23 آوريل 1685 طبق رسوم و آداب كليساى انگلستان انجام پذيرفت . بدينطريق خبر فوت چارلز دوم تقريبا شش ماه و جلوس جانشين او قريب به چهار ماه بعد به اطلاع ساكنين قلعه سنت جرج رسيده است .\r\n( 3 ) - 22 رمضان 1096 ه . برابر با 22 اوت 1685 ميلادى .\r\n","page_name":" 25 ","page_number":37},
  {"content":"\r\n\r\nبا كفش از آنجا عبور كرده بطنابى كه درآمده بر صندليها نشستيم ، و بعد از انعقاد مجلس سازنده‌ها را در پس ديوار بازداشته شروع بنواختن سازد در پرده كرده شراب آوردند و ابتداء پياله سلامتى سايه حضرت ملك علام كه نشاء روح مدام داشت و بعد از آن از نكته‌دانى تحصيل نقطهء مقابل كرده از شاه خود و بعد از آن از سلطان سيام نوشيده شيرليك توپ كردند التماس نمودند كه هرچند موافق مذهب شما زنان را اجتناب از نامحرمان واجب است اما درين روز فرنگيان خورشيدلقا و ترسانژادان ماه‌سيما را در پس پردهء حجاب داشتن بآئين ما محض كفر و از مروت بيرون و اين مظلمه را قباحت از حد افزون است و فى الواقع اگر فخر رازى « 1 » با آن بىنيازى راز مطالعه اين صفحات رخسار روى نمودى نقاب حجاب حرمت از چهره وجيههء شرايع اباحت رؤيت اين وجوه وجيهه بسر انگشت ارشاد پيشه گشودى و دست توسل از ضوابط و قواعد شريعت بيكار و خروج از ساحت حجاب و حرمت اختيار كرده علم جواز و حليت دخول ايشان از هر باب بىتردد خاطر در ميدان فتاوى برافراشتى و بمضامين و مصاحف رخسار ماه تزيين اين ماه‌رويان خوش‌آئين كه مجمع سررشته گيسوان پريشانست مستند و متمسك بحبل المتين زلف مهوشان گشته پردهء اختلاف از عارض ملل و اديان برداشتى ، و امام غزالى « 2 » اگر چرخ بلند پرواز نظرش بر مجمع اين غزالان شيرافكن اطلاع يافتى گردن سگ تيزرو نفس را به خيال صيدان وحشى غزالان از قلاده شريعت برآورده در پس ايشان انداختى ، و زاهد شب زنده‌دار را اگر با برهمن زادهء زناردار در آغوش هم چون بادام دو مغز سرگرم صحبتهاى نغز ديدى عذر ايشانرا بسمع رضا اصغا نموده بدستيارى حجت و دلالت اجماع و قياس لباس صحت و اباحت بر قامت\r\n\r\n\r\n","description":"","footnote":"\r\n( 1 ) - منظور امام فخر الدين رازى ملقب به امام المشككين صاحب تفسير كبير يا « مفاتيح الغيب » و كتاب « جامع العلوم » يا حقايق الانوار فى حقايق الاسرار كه به « كتاب ستينى » نيز مشهور است مىباشد .\r\n( 2 ) - ابو حامد محمد بن محمد غزالى متولد 450 ه . در طابران طوس يكى از مشهور - ترين علماى دينى ايران و مصنف « احياء العلوم » و كتاب « كيمياى سعادت » و « نصيحة الملوك » و غيره . متوفى در 505 ه .\r\n","page_name":" 26 ","page_number":38},
  {"content":"\r\n\r\nاين كردار و حركت پوشيدى ، و اگر در پيش طاق ابروى مه طلعتان اين كوى كه مسجد ذوقبلتين اهل دل و محراب قلوب عارفان پا در گل است گريستى پا از دايره امامت بيرون گذاشته و دست متابعت و مأمونيت در دامن اين قوم گذاشته اقتدا به اين قوم و در عقب ايشان بمراسم بندگى قيام نموده از روى ندامت و زارى بدان توبيخ فوات ايام ماضى در حال و استقبال عارض احوال اعمال خود خراشيده از ديدهء حق بين تنها نه همين اشك حسرت گريستى ، پس اگر از خرام سرو روان اين نخل قامتان بوستان قلوب احباب را آبى بجوى ، و از عكس رخسار گلگون اين حور طلعتان گلستان خواطر اصحاب را رنگى به روى آيد ، ميتواند بود لهذا حصول تمناى ايشان در آن مجمع بوصول رسيد ، و دخول ايشان بوجوب انجاميد . به يك مرتبه آن بتان ماه‌سيما :\r\nنظم\r\n ز پا تا سر همه پرعشوه و ناز * ز سحر چشمشان در عين اعجاز \r\nداخل در آن مجمع شده رشگ خلد جنان گرديد ، و بمفتاح جلوه خوش‌نما در باغ صحبت و مسرت و ابواب بهجت بر روى نظاره‌گان بىبرگ و نوا گشاده عندليب خوش الحان ناز را در گلبن نياز نغمه‌پرداز نموده نداى  « ادْخُلُوها بِسَلامٍ آمِنِينَ »  « 1 » بوعدهء  « طِبْتُمْ فَادْخُلُوها خالِدِينَ »  « 2 » در داده آن بزم از حضور آن حوريان رشگ‌افزاى خلد جنان گرديد و چنانچه رسم ايشان است كه مردان بايد اول بزنان سلام و تعظيم كنند اولا مردان همه از جا برخاسته بطور خود كلاه‌ها از سر برداشته بايشان مراسم تكريم بجا آورده ايشان نيز به وضع خاص كه عبارتست اندك خم شدن و حركت سرپاى است جواب داده بعد از آن هريك از مردان دست زنان را گرفته بازار بوس و كنار گرم و بشعله گرم هوس در كار سوختن پرده ديده شرم و آغوش‌ها از بغل‌گيرى باريك ميانان تنگ و چهره‌ها افروخته از باده گلرنگ گرديده و چون در شريعت قواعد ايشان قيد است كه هركس با شخصى دوستى بيش دارد از آيات محبتى كه با زن\r\n\r\n\r\n","description":"","footnote":"\r\n( 1 ) - آيه 47 سوره 15 ( الحجر ) .\r\n( 2 ) - مأخوذ از آيه 73 سوره 39 ( الزمر ) .\r\n","page_name":" 27 ","page_number":39},
  {"content":"\r\n\r\nاو ميكنند ظاهر مىشود كه در دوستى در چه مرتبه است بعد از آن هريك پياله‌اى پر كرده برابر كومندر آمده اظهار اينكه بسلامتى شما مىخوريم و او نيز كلاه از سر برداشته از آن پياله اندك خورده بدست يكديگر ميدادند زنان دست مردان و مردان دست ايشانرا گرفته بطور خود برقص مشغول شده بجاى شاباش « 1 » و آفرين بوسه‌هاى گلوسوز انتخاب ميكردند و بكام خوش شهد خوشگوار آن را مىسپردند بعد از انعقاد مجلس در فضاى در خانه لوليان راگ‌دان « 2 » سرگرم رقص شده بشعبده ناز و بشعله آواز صف مرغ روح مجلسيان را بدف به پرواز درآورده به عاشقان صلا ميدادند :\r\nنظم\r\n بيا كه زلف كج و چشم سرمه‌سا اينجاست * نگاه گرم و اداهاى آشنا اينجاست \r\nآنگاه بازيگران و لعبت‌بازان را حاضر ساخته هريك بطور خاصى بازى نموده از آن جمله چيزى كه غرابت داشت زنى بود ريسمان باز كه بر سر دار بلندى اقسام بازيها به پا كردى و بر سر آن دار كه ميلى ساخته بودند معلق شده سر خود را بر آن گذاشته بدون اينكه دست به جائى بگيرد چرخ ميزد و همچنان كمر و شكم و ديگر چوبى كه قريب بسه ذرع بود بر پشت گردن خود بند كرده از بالاى ريسمان وسط معلق زده خود را به خاك مىانداخت و به پا بر زمين ميآيد و ديگر الاغى به پشت گرفته بريسمان اول بالا برده باز پائين ميآورد و چون وقت مغرب شد طعامها را حاضر ساختند و بدستور بر روى تخته چوبى با شراب و مزه گذاشتند و جماعت صائمان به اين كيفيت افطار نمودند الحق شبى بود كه از صفحه سوادش ادراك   لَيْلَةِ الْقَدْرِ   « 3 » ظاهر و از\r\n\r\n\r\n","description":"","footnote":"\r\n( 1 ) - كلمه تحسين . برهان قاطع ( معين )\r\n( 2 ) - در موسيقى هندوستانى راگ  ( Rag )  تقريبا « معادل » « مقام » در موسيقى ايرانى است .\r\nتعداد راگ‌هاى اصلى ( مرد ) 6 مىباشد كه نام‌هائى مانند آواز - خشم - عشق و غيره دارند پهلوى مقام‌هاى اصلى 30 مقام فرعى ( زن ) يا راگنى  Ragini  ( زن راگ ) وجود دارد كه با بچه‌هاى آنها تعداد مقامهاى معمول به 132 بالغ ميگردد .\r\n ( Gangoly ; Ragas and Raginis . 1948 . ) \r\n( 3 ) - مأخوذ از آيه 3 سوره 97 ( القدر ) .\r\n","page_name":" 28 ","page_number":40},
  {"content":"\r\n\r\nهر دقيقه‌اش مضمون  « خَيْرٌ مِنْ أَلْفِ شَهْرٍ  « 1 »  »  با هر بود و قواعد ايشان اينكه بسيار سفره گسترده ميدارند و بهموارى چيزى اندك اندك ميخورند و چون لقمه برداشته برخاسته راه ميروند و صحبت ميدارند و باز عود كرده لقمه ديگر برميدارند و بعد از آنكه طعام برداشتند باز سفره تازه گسترده بطور خويش حلويات و مربيات و ديگر چيزها با نان و شير و كاسه‌هاى بزرگ مشتمل بر آبليمو و شراب و جوزبوا و يك برابر آب صاف كه بل پنچ « 2 » گويند و به جهت اطفاء حرارت شراب ميخورند حاضر ساخته شروع به خوردن آنها نمودند و از جمله صنايعى كه برطبق اظهار ميتوان گذاشت و نقل‌خوان غرايب حكايات ميتوان ساخت خروسى سفيد بود در نهايت صنعت و حركت كه حلوائى ايشان شيرين كارى كرده از قند ساخته بر طبقى گذاشته آورده كه تمام پرهاى او نمايان بود تا خوب ملاحظه نميشد در جواب « قايل بما هو نبات » گفته نميشد و در آن شبانه‌روز قريب بهزار توپ شيرليك نموده و آتش بازى بسيارى كردند و هيچ تعظيمى و صحبتى كه تفريح قلوب ايشان كند و مزه‌اى كه با طبخ ايشان موافقت كند بهتر از صداى توپ نيست .\r\n\r\nتوضيح مذهب فرنگيان\r\nو فرق نصارا هفتاد و دواند چنانچه در متون كتب مسطور و اصول مذهب ايشان سه است بعضى از ايشان گويند عيسى پسر خداست و بعضى گويند هو الله و بعضى از ايشان به اقانيم ثلاثه « 3 » قائلند كه عبارت از وجود و علم و حياتست و آن را عين ذات دانند نه زايد بر ذات و اقنوم كه مراد از آن علمست گويند داخل جسد عيسى شد و بعضى گويند كه مسيح دو جوهر بود يكى لاهوتى و ديگرى ناسوتى و برخى برآنند كه لاهوت بناسوت ظاهر شد و قتل و صلب بر هر دو واقع\r\n\r\n\r\n","description":"","footnote":"\r\n( 1 ) - مقتبس از سورهء 97 القدر ( آيهء 3 )\r\n( 2 ) - در متن « گل ميخ » آمده است كه به بل پنج كه تحريف « بل آف‌پنج »  Abowl ) Of Punch  - يك گيلاس پنج ) كه در آن زمان در هند استعمال ميگرديده است تصحيح گرديد ( ر ك به تعليقات . شماره 23 )\r\n( 3 ) - اقانيم جمع اقنوم كلمه سريانى بمعنى « شخص « يا » اصل » . ( ر ك به تعليقات شماره 24 )\r\n","page_name":" 29 ","page_number":41},
  {"content":"\r\n\r\nو طائفه برآنند كه قتل و صلب عارض ناسوت شد نه لاهوت زيرا كه لاهوت محل عروض الام واقع نشود و با آنكه همه بيك انجيل قائلند هريك در احكام و اصول و فروع و معاقدات مخالف بيكديگراند و باستقرار معلوم شد كه حال اكثر از اين طوائف خصوصا مردم عوام ايشان باينكه عيسى خدا و پسر خداست قائلند .\r\n\r\nبيان و سبب تعظيم مردان زنان را\r\nاينكه دست از آدميت برداشته ميگويند كه چون تولد حضرت عيسى على نبينا و عليه السلم و علت ناقصه وجود او از زن است پس در درگاه احديت زن را از مرد مرتبه و قدر بيش است و بر ايشان احترام و تفوق بر خود دادن هرچند زن اين كس باشد واجب و لازمست و از راه خوش اعتقادى افعال و اعمال برادران خود را محمول به صحت كرده احتمال خيانت به يكديگر نميدهند « 1 » اگرچه در يك پيراهن زن خود را با دوست بينند ميگويند اين از كمال اتحاد و محبتيست كه با من دارد و اگرچه ميل در مكحله به چشم خود ببينند كه دستى ندارند « 2 » گفته آن شخص را اعتمادى نيست بجز اينكه دو شاهد ديگر در اين باب كه ايشان نيز براى العين متفق ديده‌اند اداء شهادت دهند پادريان ايشان بعد از آن حكم بقتل هر دو ميكنند و اين موافق مذهب بعضى از فرق ايشانست و پرتگالى به اين اعتقاد نيستند و دستور ايشان چنانست كه هر هفته و هر ماه و هر سال زنان و مردان\r\n\r\n\r\n","description":"","footnote":"\r\n( 1 ) - اين عادت و خونسردى انگليس‌ها موجب شگفتى تنها ايرانيان نگرديده است بلكه دو قرن پيش‌تر كلكنديلس  ( Chalcondyles )  مورخ بوزانطينى با تعصب مينويسد : « آنها در باره زنان و فرزندان خود زياد سخت نميگيرند . چه در همه جاى [ اين 
  ] جزيره وقتى شخصى بديدار دوستى ميرود هنگام ورود به خانه وى زن او را ميبوسد و وقتى كه دوستان در معابر به يكديگر ميرسند رسم كلى اين است كه زنان يكديگر را در آغوش به‌فشارند . . . . و بد هم نميدانند كه زنان يا دخترانشان را ببوسند . »\r\n ( Ghalcondyles ; ( Laonicus ) ; Historiarum demonstrationes . 2 voI . London . ) 1922 - 27 . ) \r\n( 2 ) - يعنى نمىتوانند كارى بكنند . دست داشتن كنايه است از قادر بودن به انجام كارى سعدى گويد :\r\n گر دست بجان داشتمى همچو تو بر ريش * نگذاشتمى تا بقيامت كه برآيد \r\n","page_name":" 30 ","page_number":42},
  {"content":"\r\n\r\nدر روز معينى تنها پيش پادريان « 1 » رفته اقرار بذنوب خود كرده ايشانرا توبه داده هر يك از ايشانرا بهر وضع كه ميخواهند بقصاص ميرسانند « اعوذ باللّه من شرور انفسهم و من سيات اعمالهم « 2 » هرچند اظهار اين مراتب دخلى درينمقام نداشت نهايت بنابر - آنكه ارباب ايقان را باعث ازدياد شكر نعمت عرفان گردد جرات عرض نمود و من الغرائب يكى آنكه در آنجا دو نفر از لوليان كه بحسن صورت و وضع نسبت بامثال خود امتياز داشتند از سر دنيا گذشته بودند و خود را وقف اصنام نموده بخشنودى ايشان بدون وجه و عوضى راه خيرات را گشوده تصدق پا در هوا بر بت‌پرستان پريشان مىنمودند « 3 » و منها : ديگر آنكه برهمنى آمده دعوى فالگيرى ميكرد و ايلچيان از راه استهزا او را طلبيده و پاره‌اى فال گرفته و آن مرد از برگ درخت كه به خط خود پاره چيزها بر آن نوشته در دست داشت از آن حرفها ميزد و چون نزد كمترين آمد بدون تحقيق گفت كه من به‌جهت ايلچيان پاره‌اى فال گرفتم و از ترس راست نگفتم ايلچى شما در جائى كه چهار طرف آب و سبزه باشد درين زودى فوت مىشود و ايلچى سيام را پادشاه آنجا غضب كرده ميگيراند و به‌جهت كمترين از مقدماتى كه در شهر ناورو داد گفت اما اينكه علم او از چه بود تحقيق نتوانست نمود . الباقى « العلم عند الله » . « 4 »\r\n\r\n\r\n","description":"","footnote":"\r\n( 1 ) - در دوران صفويه كشيش مسيحى كاتوليك را « پادرى » ميگفتند . اين لغت مأخوذ است از  ( Padre )  اسپانيولى يا پرتغالى كه معنى « پدر » و « پدر روحانى » را دارد در رسم الخط فارسى حرف « ى » براى مكسور ساختن « راء » آخر كلمه به كار رفته است .\r\n( 2 ) -  ( Confessio )  اعتراف بگناهان و كسب مغفرت كه از فروع دين يا امور مقدسه فرقه كاتوليك محسوب مىشود نزد پيروان كليساى پروتستان معمول نيست .\r\n( 3 ) - منظور ديوداسى (  Devadasi  بنده خدا ) و اشاره به فحشاء مقدس مىباشد . ( ر ك به تعليقات شماره 25 )\r\n( 4 ) - مقايسه كنيد با نوشته فراير درباره زن غيبگوى ترك كه به فرمان سلطان عثمانى از اسلامبول تبعيد و به اصفهان آمده و در آنجا به پيشگوئى و ساحرى مشغول شده و مورد توجه قرار گرفته بوده است .\r\n( ص\r\n Fryer ; A New Account of East India and Persia . London 1698 . 374 \r\n)\r\n","page_name":" 31 ","page_number":43},
  {"content":"\r\n\r\n\r\nتحفه ثانى\r\nبموقف عرض چنان مىرساند كه بعد از تدارك كشتى به تاريخ 18 شهر شوال سنه 1096 « 1 » از بندر مزبور روانه\r\nبندر تناسرى « 2 » كه بندر شهر ناو « 3 » است گشت و به شرحى كه به اين بندر آمده به دستور مزبور بكشتى رفته و چون تفصيل عرض محن و المى كه درين كشتى روى داده موجب تصديع است لهذا خامهء دو زبان را از تفسير آن بازداشته به شرح عشرى از اعشار آن‌كه تحرير آن را از ملتزمات مىداند ميپردازد كه چون از بندر مزبور الى بندر مقصوده بعد بسيارى نبوده آذوقه وافره بر نداشته و تدارك معقولى نكرده بود اتفاقا باد بر طرف شد و آذوقه روى به كمى گذاشت و اضطراب عظيمى در ميان مردم بهم رسيد به مرتبه‌اى كه نان ششماهه كه از حيز انتفاع افتاده و آشيان كرم و ملخ و مور و تلخ شده بود بىشائبهء اكراه بجاىشان « 4 » عسل شيرين خورده مىشد ديگر از حوادث آن‌كه چون نزديك به جزيره مسمى به آندمن « 5 » رسيد باد و آب چنانچه لازمهء طبيعت عناصر است با اين ابدان خاكى دم مخالفت زده باد مخالف برخاست و آتش به جان اين سوختگان انداخت و آب كشش به طرف\r\n\r\n\r\n","description":"","footnote":"\r\n( 1 ) - 18 شوال 1096 ه برابر با 17 سپتامبر 1686 ميلادى .\r\n( 2 ) - شهر تناسرى (  Tenasserim  اروپائيان ) در جنوب غربى شبه جزيره برمه و در مصب رودخانه‌اى به همين نام قرار دارد . ظاهرا نام آن از  Tanah - Sari  ( در زبان ملايو بمعنى سرزمين خوشبختى ) مشتق گرديده است . تناسرى در زمان تاليف سفرنامه به كشور سيام متعلق بوده ولى از سال 1826 ميلادى همراه شهر پيگو به تصرف انگلستان درآمد و امروز جزء كشور برمه مىباشد .\r\n( 3 ) - منظور كشور سيام است . ( ر ك به تعليقات شمارهء 31 )\r\n( 4 ) - شان : خانه زنبور عسل را گويند كه در آن عسل باشد . ( برهان قاطع . - معين )\r\n( 5 ) - مجمع الجزاير اندمن  ( Andaman )  در خليج بنگاله واقعشده و شامل متجاوز از 200 جزيره مىباشد كه به دو گروه بزرگ و كوچك تقسيم ميگردد . اندمن بزرگ از 3 جزيره اصلى شمالى - مركزى و جنوبى تشكيل شده كه چون بفاصلهء كمى از يكديگر قرار گرفته‌اند در قديم الايام آنها را يك جزيره تصور ميكردند . اندمن كوچك در جنوبىترين قسمت مجمع الجزاير واقعشده است .\r\n","page_name":" 32 ","page_number":44},
  {"content":"\r\n\r\nنقشه كشور سيام در اواخر قرن هفدهم ميلادى\r\n\r\n","description":"","footnote":"","page_name":" 33 ","page_number":45},
  {"content":"\r\n\r\nپيگو « 1 » كه از ولايت خطاست « 2 » و پادشاه عليحده دارد نموده كشتى را به آن سمت مىكشيد و با اين حال كوه و جزيرهء بسيار نزديك و اندكى مانده بود كه كشتى درهم شكند و عنقريب بعنايت اللّه تعالى در حين تفصيل جزاير و امصار بقلم مطلب نگار شرح تفصيل هر جا را بر صفحهء اظهار خواهد نگاشت و به اين سبب معلمان جهاز مضطرب شده لنگر جهاز بر سنبوك گذاشته هر روز آن را مانند ناقهء كم رفتار به طرف مقصود ميكشيدند تا آنكه باقبال بيزوال از آن ورطه رهائى يافته بساحل مراد رسيد فلله الحمد على تقديراته « 3 » . چون به چند فرسنگى مقصود رسيد بنابر آنكه خرابه و شكسته كه آب روى آنها را گرفته دارد و احدى بجز ملاحان آن جائى عبور نميتوانند كرد خبر ورود خود را بقاصد بادپيماى آتشىرفتار نالهء توپ بايشان رسانيده ايشان مخبر شده آمده كشتى را بلنگرگاه بندر مشهور به مرگى « 4 » رسانيدند و حاجى سليم بمحمد حسين - بيك گفته كه قاعده و دستور اين ولايت چنان است كه بهر چيزى كه منسوب به پادشاهان است در اين ولايت بنوعى كه پادشاه را در حضور از لوازم عبوديت به تقديم ميرسانند برسانند خصوصا عنايت‌نامه اعلى و ارمغان و الا را كه آيه رحمت مصحف مرحمت عظيم و مصداق بلاغت مشحون  « إِنَّهُ مِنْ سُلَيْمانَ وَ إِنَّهُ بِسْمِ اللَّهِ الرَّحْمنِ \r\n\r\n\r\n","description":"","footnote":"\r\n( 1 ) - پيگو (  Paigu  در زبان ملايو ) پايتخت كشورى باستانى به همين نام كه در ساحل غربى رود ستتانگ  ( Sittang )  و حدود 75 كيلومترى شمال شرقى رانگون پايتخت فعلى برمه قرار داشت . ( ر ك به تعليقات شماره 26 )\r\n( 2 ) - ر ك به تعليقات شماره 27\r\n( 3 ) - چهار قرن پيشتر ماركوپولو درباره خطرات دريانوردى در مجاورت جزاير اندمن مينويسد : اين جزيره در دريائى چنان ژرف و متلاطم واقعشده كه كشتيها نميتوانند در آن لنگر بياندازند و يا از آن دور شوند چون آنها راى به طرف خليجى ميراند كه خلاصى از آن ميسر نيست و علت آن اينستكه دريا چنان متلاطم است كه بطور مداوم زمين راى شسته و درختان را از ريشه كنده و آنها راى به خليج ميبرد . ص 249\r\n Marco Polo . La description du Monde . Paris . 1955 . \r\n( 4 ) - بندر مرگى  Mergui  ( در سيامى  Marid  و در زبان برمه  Beit  ) در شبه جزيره برمه در خليج اندمن واقعشده و در زمان تاليف سفينه بندر مهم سيام بوده است . امروز متعلق به كشور برمه مىباشد . ( ر ك به تعليقات شماره 28 )\r\n","page_name":" 34 ","page_number":46},
  {"content":"\r\n\r\n الرَّحِيمِ »  « 1 » است بايد آن گوهر گرانمايه را در جاى لايق گذاشته و مسندى به جهت او ساخته و سايه‌بانى از زربفت بر بالاى آن كشند و در جاى مرتفعى در كشتى گذارند تا من‌بعد هركس آيد در برابر آن سجود كرده شرائط تعظيم را به عمل آورد بنابراين آن لوح وحى كالنازل من السماء را در پيش عرشه كشتى جا داده بعد از اعلام و اطلاع از ورود راجه كه حاكم را گويند و ضابط بندر مزبور و ديگر متصديان سيام از كنار بكشتى آمدند و اول مرتبه آمده در برابر نامه چنانچه كسى بسجود رود به روى درافتاده بعد از آن دو كف دست را از زمين برداشته به يكديگر متصل ساخته و فيما - بين اصابع را منفصل كرده سر انگشتان خنصر را بر زمين گذاشته و باز از زمين برداشته سر انگشتان ابهام را بر سر گذاشته باز بسجود رفتند تا سه مرتبه ديگر بطريق مزبور سيامىها در حال سجده در مقابل پادشاه بسجود رفتند و اين است طريق سجده ايشان كه در برابر اصنام و پادشاهان خود بجاى\r\n\r\n\r\n","description":"","footnote":"\r\n( 1 ) - آيه 30 سوره 27 ( النمل ) . اين آيه شريفه روى مهر سال 1079 ه شاه سليمان حك گرديده است .\r\n","page_name":" 35 ","page_number":47},
  {"content":"\r\n\r\nميآورند و آن را به زبان خود اولك « 1 » ميگويند الحق كافران را دل‌شاد كه عاقبت الامر از سجده اصنام باطله به سجده كلام حق پرداختند و جبههء آينهء احوال خود را بمصداق صيقل و برتو مقال « المجاز قنطره الحقيقه » مصفى و محلى ساختند و بعد از اين مراتب بملازمت ايلچى شتافتند و سنبوكها حاضر ساخته از دمسازى كه در دايره عيش ايشان دست‌بدست ميگردد سازيست به شكل تابه كه از آهن و جام مىسازند . . . . « 2 » كه حواله سازنده اوست مانند دسته هاون كه از آهن ساخته و باصولى مينوازند كه اگر به گوش اهل رسد بجز آنكه پا از دايره وجود بيرون گذارد چاره نخواهد داشت و چون صدايش خارج از آهنگ است موسوم به گنگ « 3 » است و دير همدمى كه در مجمع نشاط و ماتم ايشان دم مىزند سرناست « 4 » كه سوراخ دلش از دست همدمى بىاصولان بجاست و از دفها چيزى شبيه به دهل است « 5 » كه نوازنده‌اش را اگر پوست كنند رواست و بالجمله اسباب حركت و عشرت بدين تفصيل و آيين حاضر ساخته نامهء اعلى را از كشتى به سنبوكى كه در ساخت و وسعت از ديگرها امتياز داشت و به شيله « 6 » سرخى گرفته بودند گذاشته و ايلچيان\r\n\r\n\r\n","description":"","footnote":"\r\n( 1 ) - كذا فى الاصل . در جاهاى مختلف سفينه اين لغت به شكل « اولك » « الك » - « النگ » آمده است . در هيچيك از فرهنگ‌ها و يا مراجع مورد مطالعه اين كلمه يا چيزى نزديك به آن‌كه بمعنى « به خاك افتادن » در برابر مجسمه بودا و ياشاه باشد به نظر نرسيد . خود سيامىها عملى را كه مولف سفينه توصيف مىنمايد « ماپ گراپ »  ( Maup gkrap )  مىنامند كه از دو كلمه « زانو زدن » و « سجده كردن » تركيب يافته است .\r\nر ك\r\n ( Mc Farland . Thai - English Dictionary . Stanford . 1944 . ) \r\n( 2 ) - در نسخه خطى از قلم افتاده است .\r\n( 3 ) - در متن كبك نوشته شده كه به گنگ  ( Gong )  تصحيح گرديد .\r\n( 4 ) - در سيامى  Song Na  مأخوذ از فارسى .\r\n( 5 ) - احتمالا  Thong  براى اطلاع بيشتر ر ك به\r\n Chen Duriyanga , Thai Music . The National Culture Institute . Bangkok . 1948 . \r\n( 6 ) - شيله يا سيله (  Sila  ) به هندى يك نوع پارچه لباس را گويند .\r\n Steingass ; Persian - English Dictionary . ) \r\n)\r\n","page_name":" 36 ","page_number":48},
  {"content":"\r\n\r\nو ديگران بر آن سنبوكهاى ديگر نشانيده بكنار بردند و در ساحل مثابهء زنبرى كه در وسط آن مانند نشيمن منبر تختى ساخته و او را كنم « 1 » مينامند و محل سوارى پادشاه و بزرگان آن ولايت و بمرتبه ايست كه چهار كس آن را برداشته مىبرند حاضر ساخته تخت آن شاه نامه كرده معتبران سيام اطراف آن به قدر پايهء خويش برداشته ايلچيان از عقب بر اسبان سوار شده بر بالاى كوهى كه نزديك به بتخانه بود جاى مرتفعى به جهت حجله آن صنم ساخته و تمام اندرون آن را بزربفت عمل چين گرفته بودند آن دوشيزه را در آن حجله گذاشته بنوعى كه رسم ايشان است جمعى در پاى آن روز و شب كشيك داشته شبها آتش مىافروختند و عمارت ذو الفقار نامى را از مردم ايران كه از كم‌بختى « 2 » به آن ولايت رفته پادشاه آنجا او را حاكم و ضابط آن جنگل نموده بود و عمارت و حمامى كه هرگز در ملك هيچيك از كفره نميباشد و معمار خيالشان طرح آن را در مبناى خاطر نريخته و شخص فكرشان از خزانه تصور پا در حوض چنان حمامى نگذاشته و در نهايت تكلف و صفا بنا گذاشته به جهت ايلچى مفروش ساخته بودند چون كسى از مردم آن ولايت وقوف و اطلاع بر اطعمهء متعارفه نداشت محمد صادق ولد مومىاليه بمراسم مهماندارى تعيين شده بود . فى الواقع بشرايط و لوازم آن چنانچه بايد و شايد قيام و ضيافتى در نهايت تكلف در آن صبح و شام نمود و صباح ديگر حاجى سليم نزد ايلچى آمده نمود كه در اين ولايت بازار و دكان و خريد و فروخت نيست مرخص سازيد كه آنچه از ماكولات درين ولايت بهم رسد هر روز بسر كار آورند « 3 » و چون در آن ديار به غير از برنج چيزى كه اغلب خوراك مردم آن جاست كشت و زرع نميكنند و بر خلاف آدم از گندم گريزانند دانه گندم روزى\r\n\r\n\r\n","description":"","footnote":"\r\n( 1 ) - در سيامى  Kanham  نوعى « پالكى » يا صندلى چهار گوشه است كه بوسيله ميله‌هائيكه بر آن تعبيه شده چهار نفر آن را بر دوش حمل ميكنند . ( مك فارلند . كتاب لغت ياد شده . )\r\n( 2 ) - به معنى طالع نامساعد .\r\n( 3 ) - ظاهرا براى حل اختلاف بين ميهمان و ميزبان اين پيشنهاد ارائه گرديد . ( ر ك به تعليقات شماره 29 )\r\n","page_name":" 37 ","page_number":49},
  {"content":"\r\n\r\nعنقاست « 1 » لهذا مصالح پنجاه قاب طعام خرج صباح و مساء تعيين كرده بود ديگر ضروريات جزوى قرار دادند و قريب به پنجاه كس سيام به جهت خدمات و علوفه آوردن اسبان بانكوك بازار روى آب\r\n\r\n\r\n","description":"","footnote":"\r\n( 1 ) - همراهان سفير فرانسه هم از نبودن نان شكايت داشتند . شوازى مينويسد :\r\n« دو روز است كه ما نان نخورده‌ايم . غذاى عالى : گوشت زياد و برنج ، خوردن يك لقمه گوشت با يك لقمه برنج براى كسى كه برنج را دوست ندارد خيلى غم‌انگيز است ولى چاره‌اى نيست بايد برضا تن داد . »\r\n( ص\r\n Choisy , Journal du Voyage de Siam . Paris . 1687 . 196 \r\n) علت كميابى نان را تاشارد به اين شرح توجيه مىكند : « نان در اينجا كمياب و بسيار گران است چون گندم را از سورت و ژاپن وارد ميكنند . »\r\n( ص  Tachard ; Voyage de Siam . Amsterdam . 1687 . 173  )\r\n","page_name":" 38 ","page_number":50},
  {"content":"\r\n\r\nو آب آوردن و خدمات ضرورى مقرر داشتند اگرچه از خطر دريا خلاص شد اما در عوض بعمان نجاست عينى غرق گرديد « الحكم اللّه الطاهر الظاهر » بعد از چند روز توقف از آنجا روانهء تناسرى گرديد و چون اكثر طرق ولايات مشتمل بر نهرهاء عظيم و جناگل پربيم است و راه هموار ندارد كه پياده و سواره عبور توانند كرد و اگر فى المثل خواهند احداث راه كنند مداخل تمام آنجا را اگر در يك ممرّ صرف كند راه راستى بهم نمىرسد و ديگر محل فيل و ببر و گرگ و گاوميش [ در جنگل 
  ] است و در تردد استراحت ممكن نيست لهذا مدار تردد آن ولايت با سنبوك است و الحق رفاهيت و استراحت و كم خرجى در آنست و بيك ناو كه دو كس به راه مىبرند صد من بار گذاشته روزى ده فرسخ بدون خوف و مشقتى ميروند و چنان روش سنبوك در آن ولايت جاريست كه مدار اهل آن ديار برآنست حتى اينكه بازار خريد و فروخت و خانه ايشان بعضى همين سنبوكى است كه بر روى آن سوار و بهر جا كه خواهند رفته پهلوى يكديگر ناوها را بسته سودا و معامله و خريد و فروخت « 1 » ميكنند . لهذا سنبوكى چند حاضر ساخته احمال و اثقال و اسبان را در گذاشته و بر نهرى كه از طرف خطا ميآيد « 2 » روان ساخته متوجه بندر\r\n\r\n\r\n","description":"","footnote":"\r\n( 1 ) - در شبه‌جزيره مرگى هنوز قبايل وحشى مكن  ( Moken )  پيوسته روى آب و در قايق زندگى ميكنند . قايق آنها عبارتست از يك تنه درخت كه توى آن را خالى كرده‌اند و از ساقه‌هاى درخت ساگويا درخت نان  ( Metroxylon Rumphii )  كناره‌اى برايش درست كرده و سقف آن را هم با برگ نخل پوشانده‌اند . از مجموعه تعدادى از اين واحدهاى مسكونى يك « دهكده قايقى »  ( Kabang )  تشكيل ميگردد .\r\n( 2 ) - ژروز درباره رود تناسرى چنين مىنويسد : « دومين رود تناسرى است كه از كوههاى آوه سرچشمه ميگيرد . طولش نسبتا زياد است ولى كشتىرانى روى آن مشكل مىباشد چون بايد از روى صخره‌ها و تنه درختان عبور كرد و اگر ملوانان احتياطات لازم را ننمايند .\r\nكوچكترين برخوردى با آنها قايق را به كلى درهم مىشكند . به علت سرعت جريان آب وقتى به طرف بالادست رودخانه ميروند آنها را بسيار خسته مىكند و تصور ميكنند كه در يك روز خيلى راه پيموده‌اند در صورتى كه در حقيقت فقط 3 يا 4 فرسنگ را طى كرده‌اند . »\r\n Gervaise , The Natural and Political History . Engl . Transl . O'Neill \r\n. ( ص  Bangkok . 1928 . 4  همين نويسنده فاصله بين مرگى و تناسرى را بالغ بر 30 ليگ تخمين مىزند . ( ايضا ص 5 )\r\n","page_name":" 39 ","page_number":51},
  {"content":"\r\n\r\nتناسرى گرديدند و از اين مكان الى شهر ناو هيچ جا در عرض راه مسكن و معموره و دهكده و عمارتى نبوده نهايت فرمان‌فرماى آنجا در اين وقت مقرر داشته كه در هر چند فرسخى در كنار آب خانهء چند از چوب و نى ساخته به جهت پاكيزگى سقف و دعائم آن را بپارچهء سفيد گرفته بودند و يك منزل در ميان وارد تناسرى « 1 » گرديدند و آن قصبه ايست در نهايت سبزى و در آنجا قريب به پنج ششهزار خانه‌وار از مردم سيام و مسلمانان هندوستانى از شافعى و حنفى و ديگر هندو و فرنگى مسكن دارند و چون آن مكان فيما بين جبال واقعست از وفور بارشهاى متواتره و تصاعد ابخرهء وافره ع « هر روز هوائيست كه تا شب دم صبح است » و در آن مكان يكروز ديگر باز محمد صادق مزبور به اداء مراسم مهماندارى قيام نمود .\r\n\r\nو من الوقايع\r\n: چون در بندر مباركه عباسى مدتى توقف روى داده هواى آنجا نسبت بهواى دار السلطنه اصفهان اختلاف عظيم داشت همه مردم را بيمارى دست داده خصوصا محمد حسين بيك ايلچى كه آزار او در بندر مقصوده نهايت اشتداد بهم رسانيده هنوز بقيهء از آن باقى بود كه حركت كشتى واقع و محنت توقف آنجا علاوه آزار مذكور شده روزبروز به اشتداد گذاشته و در چيتاپتن اثر استسقا درو پيدا شده حين ورود تناسرى آنچنان عليل ميبود و بعد از آنكه خبر ورود آزار او به پادشاه والاجاه رسيد دو نفر حكيم يكى از مردم سيام و ديگرى از مردم چين به استعجال باستعلاج مومى اليه فرستاده و بمقتضاء  « فَإِذا جاءَ أَجَلُهُمْ لا يَسْتَأْخِرُونَ ساعَةً »  « 2 » فايدهء بر آن مترتب نگرديده روحش از قابض ارواح نداى  « ارْجِعِي إِلى رَبِّكِ »  « 3 » شنيد ، و خوش و ناخوش شربت  « كُلُّ نَفْسٍ ذائِقَةُ الْمَوْتِ »  « 4 » چشيد ، و پيش از فوت مومى اليه و بعد از آن نيز جمعى از غلامان سركار خاصه بعضى در بندرعباسى و بعضى در دريا و جمعى در آن مكان بتواريخ مختلفه روانه و مشار اليه بتاريخ دوازدهم شهر محرم الحرام\r\n\r\n\r\n","description":"","footnote":"\r\n( 1 ) - براى توصيف تناسرى ر ك به تعليقات شماره 30\r\n( 2 ) - ماخوذ از آيه 32 سوره 7 ( الاعراف )\r\n( 3 ) - آيه 28 سوره 88 ( الفجر ) : ارجعى الى ربك راضيه .\r\n( 4 ) - آيه 182 سوره 3 ( آل عمران )\r\n","page_name":" 40 ","page_number":52},
  {"content":"\r\n\r\nسنه 1097 « 1 » مسافر ديار پادشاه ديار شده همگى بتصدق فرق مبارك اشرف گرديدند و دو نفر قورچى و دو غلام و يك تفنگچى و توپچى با كمترين كه به جهت عرض احوال در قيد حيات مانده بودند .\r\nبعد از وقوع آن واقعه به چند روز جمعى از غلامان معتبر سيام از حضور آمده تدارك ناو كرده از تناسرى روانه شهر ناو « 2 » گردانيدند . و بنابر آنكه ولايات اكثر پادشاهان زير بادات طول و عرضى ندارد و از قديم تا حال هر جنگلى را زمين‌دارى تصرف نموده در آن بسر ميبرد و اين پادشاه نيز پا از راهى كه رهروان رفته‌اند بيرون نگذاشته سر از دستور مستمر نه‌پيچيده است و جهت اظهار عرض و طول مملكت و آبادى و معمورى ولايت و انتفاع از تجار و مترددين و حراست و حفظ مملكت كه دشمنى اگر غافل آيد راه به جائى نبرد از بندر مقصوده تا مقر سلطنت در طريق تردد و سبيل آمدن اعوجاج عظيمى قرار داده راه را بسيار دورودراز گردانيده است چنانچه اين راه كه بندگان يك ماه و نيم رفته تجار به بيست و پنج شش روز و قاصد به ده دوازده روز ميروند « 3 » و از جمعى معتبر مسموع گرديد كه در ايام سلطنت همين پادشاه فيل مستى كه مهاوت « 4 » آن را سوارى ميكرده اتفاقا بضرب كجك « 5 » ناهموارى\r\n\r\n\r\n","description":"","footnote":"\r\n( 1 ) - برابر با 9 دسامبر 1685 ميلادى\r\n( 2 ) - منظور ايوديا پايتخت سيام است . ر ك به تعليقات شماره 31\r\n( 3 ) - تاورنيه مينويسد كه فاصله تناسرى تا ايوديا پايتخت سيام را تجار تقريبا در 35 روز طى ميكنند : « مقدارى از راه روى رودخانه و بقيه را با عرابه يا در پشت فيل . راه زمينى و آبى هر دو خسته‌كننده هستند چون در راه خشكى پيوسته بايد مواظب شير و پلنگ بود و در روى رودخانه چون آبشارهائى وجود دارد . هميشه نميتوان قايق‌ها را از آن عبور داد ولى بوسيله ماشين اين كار را انجام ميدهند . »\r\n ( Tavernier ; Les Six Voyages en Turquie , en Perse et aux Indes . La \r\n( جلد دوم ص 482 .  HAYE . 1718 \r\n( 4 ) - در هندى مهاوت  ( Maha - Wat )  افسر ارشد و يا فيلبان را گويند در متن مهابت آمده است كه تصحيح گرديد .\r\n( 5 ) - كجك : آهنى سركج و دسته‌دار كه فيلبانان بدان فيل را بهر طرف كه خواهند برند و آن بمنزله عنان است . ( برهان قاطع - معين )\r\n","page_name":" 41 ","page_number":53},
  {"content":"\r\n\r\nسر از اطاعت پيچيده پا بجاده انقياد نميگذارد و از شهر ناو سر خود گرفته به راه راست افتاده جاده مسدود را گشوده در عرض يكشب در ميان فيل‌بان را به اين بندر ميآورد چون شاه از اين معنى مطلع مىشود رخ از غضب افروخته فرزين عقلش حركت از خانهء حلم كرده جمعى پيادگان را مقرر ميدارد كه به زودى به اين بندر آمده فيل حيات مهاوت را و مهابت وجود فيل را از شهربند حيات بيرون كرده در فيل‌بند هستى مات سازند و پيادگان بفرموده عمل مينمايند و العهده على الروات .\r\nماحصل كلام آنكه بعد از روانه شدن از بندر مزبور قريب به بيست روز در نهر عظيمى كه از دو طرف آن جنگل و كوه بود با ناو هر روز از صبح تا ظهر رفته بنوعى كه سبق ذكر يافت بمنازل محدثه در كنار نهر كه در هرچند فرسخ ساخته بودند نزول ميكردند نهايت شبها از ترس فيل و ببر و گرگ « 1 » و ديگر حيوانات درنده تا صباح جمعى آتش افروخته كشيك ميداشتند تا بقريهء موسوم به « جلنگ » « 2 » رسيده از حضور چند فيل مادهء رهوار با تختى كه از چوب ساخته و رنگين كرده بودند آورده يكى را از آن جمله كه نسبت به ديگران امتياز داشت تخت شاه‌نامه و بفيلان ديگر بندگان را سوار كرده تا پانزده روز به دستور معهود ميرفتند و در هر منزل آنچه ممكن بود از ميوه‌هاى آنجائى مىآوردند تا آنكه بقصبهء موسومه به « پتچ بورى » « 3 »\r\n\r\n\r\n","description":"","footnote":"\r\n( 1 ) - گرگ قرمز رنگ شبه‌جزيره مالزى يا اجاك  ( Ajak )  بسيار خطرناك است و معمولا بطور گروهى ( در گله‌هائى حدود 20 راس ) زندگى مىكند و به انسان يا حيوانات شكارى حمله مىكند .\r\n( 2 ) - در نقشه ضميمه سفرنامه لالوبر دهكده‌اى بنام يلنگ  ( Ialingue )  در شمال شرقى شهر تناسرى و در كنار رودخانه يادداشت شده است :\r\n . de La Loubere . Description du Royanme de Siam . 2 vols . Amsterdam . 1700 \r\n( 3 ) - بندر  Pet - Cha - buri  واقع در شمال غربى خليج سيام با راه‌آهن تا بانگوك 100 كيلومتر فاصله دارد . ژروز اين بندر را چنين توصيف مىكند :\r\n« شهر پىپلى  Piply  ( پتچ بورى  ( Petchaburi  كه در آن طرف خليج واقع شده فقط 10 تا 12 ليگ از دهانه رودخانه بزرگ [ منام 
  ] فاصله دارد . شهر بسيار قديمى است و ميگويند كه در گذشته بقدرى زيبا بوده است كه چندين تن از پادشاهان سيام آن را براى اقامت خود بر ساير شهرها ترجيح ميداده‌اند . » ( ژروز . كتاب ياد شده - ترجمه انگليسى . ص 23 )\r\n","page_name":" 42 ","page_number":54},
  {"content":"\r\n\r\nرسيدند و سيد مازندرانى كه در آن‌جا حاكم و صاحب اختيار بود به استقبال شتافته لوازم مراسم خدمتكارى به تقديم رسانيد و از آن‌جا به ناو نشسته روز ديگر به قريهء مسمى به « سوهان « 1 » » وارد گرديدند و آن قصبه متصل به شهر ناو و در نهايت صفا و خرمى است و نهر عظيم آب شيرين كه متصل به دريا مىشود از ميان آن مكان گذران و از دو طرف نهر قريب به چند فرسخ متصل به يكديگر بدون ديوار و انفصال باغستان مشتمله بر اقسام درخت ليمو و نارنج و نارجيل و انبه و درخت فوفل كه از رعنائى با سرو آزاد لاف همسرى زده و ديگر درختانى از ميوه‌هاى آنجائى :\r\nنظم\r\n درختان ناديده روى خزان * همه چون املهاى پيران جوان \r\nو اگرچه در اكثر زير بادات دست خزان از دامن چمن و درختان آن‌جا كوتاه است خصوصا اين ولايت كه هميشه بهار است به تخصيص اين مكان كه پيوسته چمن پرگل و ازهار و اشجار پراثمار مىباشد :\r\nنظم\r\n درختان سر اندر سر يكديگر * بر آن جلوه‌گر ميوه‌ها نغز و تر\r\nنهالش ز طوبى دلاويزتر * گياهش ز سوسن زبان تيزتر \r\nالحق هيچ قصبهء در شهر ناو بهتر از اين مكان نبوده در معمورى و آبادى به آنجا نميرسد :\r\nنظم\r\n لطيف و دلگشا آب و هوائى * مبارك منزلى فرخنده جائى \r\nچون به حوالى آن‌جا رسيده چلبى نام مردى از مردم روم كه به آن ولايت آمده و بشرف تشيع مشرف شده حال ساكن و راجهء آنجاست به ناو طولانى كه آن را كنجه « 2 »\r\n\r\n\r\n","description":"","footnote":"\r\n( 1 ) - كذا فى الاصل . ولى قريه كوچك آن زمان احتمالا نام خود را به ناحيه‌اى كه پايتختش شهر فعلى  Supan Buri  مىباشد داده است سيامىها كلمه سوپان راسو - هان تلفظ ميكنند .\r\n( 2 ) - در متن « كموجه » نوشته شده كه به « كنجه »  ( Kanja )  تصحيح گرديد . كنجه نوعى قايق دراز است كه در مراسم رسمى و اعياد مذهبى به كار ميرود . ر ك . مك فارلند - فرهنگ نامبرده\r\n","page_name":" 43 ","page_number":55},
  {"content":"\r\n\r\nگويند ، و سوارى وزرا و معتبران آن ولايت و باعث اعتبار ايشان است نشسته به استقبال آمده پس از سجده نقش خاتم سليمانى يك ناو زرنگار كه بسيار طولانى و از يك كنم براى حمل نامه سلاطين چوب ساخته و بر وسط آن مشتمل بر تختى مرتفع و قريب به پنجاه ملاح در آن و بر دست ايشان پاروهاى ملمع به ورق طلا بود آورده مذكور مىنمودند كه اين « كتل « 1 » » پادشا هست و تخت آن را مزين به فرمان سليمانى بايد ساخت و هفت ناو كه در هريك دو خانه نشيمن كه از هر طرف پنجره‌ها بر آن قرار داده و بفراغت در هر خانه ده كس\r\n\r\n\r\n","description":"","footnote":"\r\n( 1 ) - كذا فى الاصل . اين كلمه در فرهنگ‌هاى سيامى مورد مراجعه يافت نگرديد و شبيه‌ترين كلمه به آن  « Rart »  است كه معنى سلطنتى « را دارد . ولى احتمالا اين لغت بايد كوتل يا كتل » باشد كه در هندى بمعنى « مركب سوارى خاص » مىباشد . ( غياث اللغات )\r\n","page_name":" 44 ","page_number":56},
  {"content":"\r\n\r\nمىتوانست نشست و همه را مفروش ساخت و پرده‌هاى لندره « « 1 » » از هر در آويخته بودند آورده التماس نمودند كه هريك به‌جهت هريك از شما آورده شده شما در اين راه آزار بسيار كشيده‌ايد حال بسلامت از غم برآمده بشفقت شاه مشعوف بوده بر اين ناوها سوار شويد لهذا هريك بناوى نشسته پرده‌هاى ناو را بالا زده به سير روى آب و بساتين و باغستان آن‌جا مشغول شدند تا قدرى طى مسافت شده آنگاه چند نفر از جماعت ايرانى كه يكى يوزباشى دست راست و ديگرى واقعه‌نويس از طرف مردم ايران بود با جمعى ديگر به استقبال آمده همگى را بمكانى كه جهت نشيمن بندگان در قلعه تعيين و فرش نموده بودند برده به اعزاز و احترام كه آداب و آئين ايشانست فرود آوردند و بعد از ورود به منزل از قلعه و بروج شلك « « 2 » » و بعد از آن انواع دل‌آسائى و مهربانى و مهمان‌نوازى كه ايشان را ممكن بود رعايت كردند آنگاه از زبان پادشاه اعلام نمودند كه شما خوش آمديد و محنت بسيارى كشيديد و ما از فوت محمد حسين بيك بسيار بيدماغ شديم در جواب گفته شد كه سر قبلهء ما به سلامت امثال ما جماعت را غرض از ايجاد آنست كه نقد حيات را نثار خاك پاى ولينعمت خود سازيم بقاى عمر او باد و پادشاه دوست‌نواز باشند . و از جملهء قواعد ايشان آنكه دستور چنانست كه ديلماجان و نويسندگان سيام هستند كه هركس بهر وضع نشيند و سخنى گويد بلا زياده و نقصان ديلماجان بقلم نويسندگان داده هرچند امور سهل باشد بحضور برده معروض ميدارند و هيچ امرى را آن‌قدر قبيح نميدانند كه دروغ و كذب حتى آنكه در نقل و حكايات متعارف شخصى اگر اندك اختلافى در قولش بهم رسد كذابش ميدانند بمرتبه‌اى دقت ميگيرند كه اغراق در نوشتجات و اشعار را نيز حكم بر كذب مىكنند چنانچه مدتى [ پيش 
  ] شاعرى قوت طامعه‌اش به حركت آمده او را به آن ولايت برده به اين فكر مىاندازد كه غواص بحر خيال گشته گوهر گرانمايه از صدف خاطر غلطان ساخته به رشته نظم كشد و آن را محرك سلسله جمال شاهد دولت شاه گردانيده قصيده\r\n\r\n\r\n","description":"","footnote":"\r\n( 1 ) - ماهوت انگليسى . ر ك به تعليقات شماره 32\r\n( 2 ) - در متن « شرلك » آمده كه به شلك ( شليك ) تصحيح گرديد :\r\n« چون گل بخنده يكى گفت شلك فتحست » . مير ابو طالب فندرسكى . تحفه العالم .\r\n( شرح حال شاه سلطانحسين صفوى ) . نسخه خطى دانشگاه تهران .\r\n","page_name":" 45 ","page_number":57},
  {"content":"\r\n\r\nگويد تا آن‌كه مومى اليه سر حقهء فكرت را گشوده جواهرى چند آبدار در سلك نظم درآورد از آن جمله مصرعى در تعريف فيل شاه كه موسوم به ماهروست گفته ميگويد :\r\n( ع ) بر فيل ماهروى تو باشد كجك .\r\nهلال با چنين استعارهء روشن راستى چون قصيده را به حضور برده به زبان ايشان ترجمه مىكند در عوض جايزهء وصله او را متخلص به « سپ لپ » « 1 » كه به معنى كذابست ميسازند ، و به اين عبارت كه در ميان ايشان هيچ فحشى بدتر ازين نيست آن بيچاره را مىنوازند . و چون مجلس به آخر رسيد جمع ايرانى كه بودند خلوت كرده از زبان شاه اعلام نمودند كه محمد حسين بيك فوت شده خوبست كه شما فيما بين خود احدى را به سركردگى تعيين كنيد كه به گذرانيدن نامهء و الا و اداء رسالت اشتغال نمايد نهايت چون مرحوم محمد حسين بيك بىاحتياطى نموده در حين رجوع خدمت استدعاء دستور العملى از اركان دولت نكرده بىتدبيرانه متوجه اين خدمت شده بود بعد از فوت او با آنكه همه كس را با بىمايگى و عدم قابليت هواى آن خدمت در سر بود هيچكس جرات تقديم اين خدمات نمىنمود و بنابر آنكه چنين اعلام از آن طرف شد اين حقير صلاح در آن ديد ( « 2 » ) كه از راه ادب عريضه‌اى به اين مضمون نوشته شود .\r\nشرح عريضه آكنه : « بعرض باريافتگان محفل معلى مىرساند كه از به دو ظهور خلوص عقيدت اين دولت ذيشان نسبت به برگزيدهء خاندان مرتضوى نشان ملائك پاسبان عرش آستان الى الان كه ابواب دوستى فيما بين اين دولت عظمى مفتوح شده پيوسته منظور نظر آفتاب اثر قبلهء عالميان و كعبهء جهانيان گشته‌اند خصوصا در اين وقت كه حاجى سليم را به رسم رسالت روانهء آن آستان قدس مكان فرموده بودند مشمول عنايت بيكران خسروانه گرديدهء بنوازشات بلانهايات مفتخر و جهت ازدياد مراتب عنايت و الطاف و تائيد قواعد دوستى و و داد و حسب الاستدعاء مومىاليه\r\n\r\n\r\n","description":"","footnote":"\r\n( 1 ) - سپ لپ  Sap Lap  در سيامى بمعنى دروغگو مىباشد\r\n( 2 ) - لسكو  ( Lescot )  مينويسد « بگفته تاشارد كه طبعا نظر خوبى نسبت به نمايندگان ايران نداشته اعضاء هيئت برسر اينكه چه كسى بايد نامه را بگذراند با يكديگر كتك‌كارى كردند » .  ( Les Sept Climats . No I . Paris 1972 ) \r\n","page_name":" 46 ","page_number":58},
  {"content":"\r\n\r\nمرحوم محمد حسين بيك را به رسم رسالت و به اتفاق او جمعى از ملازمان سركار خاصهء شريفه را مامور به اين سفر فرمودند و چنانچه بر پيشگاه خاطر عاطر مخفى نخواهد بود چابك سواران ميدان كامرانى و يكه‌تازان عرصهء شادمانى كه در فردوس برين ولايت وسيع الفضاء ايران زندگانى كرده‌اند و به اغذيهء لذيذهء و فواكه لطيفه و آبهاى سرد و هواى برد معتاد باشند بعد از آنكه ناچار استرخاء عنان سمند فراغت كرده چون طائر مقيد در تنگناى قفس كشتى گرفتار گرديدند جز آنكه بمقتضاء « ترك العاده موجب المرض » غريق بحر فنا گردند چاره نخواهند داشت و خوشوقت آنان‌كه به منتهاء آرزو رسيده شربت شيرين جانبازى را در راه ولينعمت خود چشيده‌اند و بنابر آن جمعى از ايشان با ايلچى بتصدق فرق مبارك اشرف گرديده و از آن جمله هفت نفر باقى ماندند و چون فيما بين اين دو دولت روزافزون ابواب يگانگى مفتوح و حجب مغايرت مرفوعست و وكلاء سركار عالى مينمايند كه بايد فيما بين خود احدى را تعيين نمايند كه به تقديم رسالت قيام نمايد در آن باب اختيار با وكلاء عاليست هريك را كه به خاطر عاطر ميرسد مقرر دارند كه به انجام آن پردازد » .\r\n« و نوشتهء مزبوره را از اين منزل بحضور بردند و صباح آن روز از سوهان بناوهاى كذائى نشسته داخل به يك منزلى شهر ناو شدند و در اين عرض راه اكثر از معتبران و وزراء سيام به استقبال آمده در يك منزلى خانه‌ها « 1 » بدستور سابق از نى و خيزران بافته و ساخته نسبت به منازل ديگر تكلف كرده روى آنها را به گل سرخ اندوده و سقف و ديوار و قوايم آنها را جهت پاكيزگى به چيت قلمكار و بعضى را بشيله سرخ و ديگر پارچه‌ها گرفته و بر خلاف ايام سابقه همه را مفروش بقالى و سوزنى و پشتى كرده بودند و اسباب مجلس از عودسوز و گلاب‌پاش نقره آوردند و چون شب شد چند شمعدان نقره دو سر و يك سر حاضر ساختند و بنابر آنكه مشعل متعارف نيست بطور خود چراغهاء چند لولهء برنجى متعدد در فضاء آن عمارت روشن كرده و راتبه مقرره\r\n\r\n\r\n","description":"","footnote":"\r\n( 1 ) - براى توصيف اين استراحتگاه‌هاى كنار راه ر ك به تعليقات شماره 34\r\n","page_name":" 47 ","page_number":59},
  {"content":"\r\n\r\nنقشه قديم شهر لو ( لپ بورى )\r\n\r\n","description":"","footnote":"","page_name":" 48 ","page_number":60},
  {"content":"\r\n\r\nرا دادند و چون صبح شد اعلام نمودند كه پادشاه در « شهر ناو » نيست در « لو « 1 » » كه محليست به چند فرسخى شهر خوش هوا و فضا و در زمان سلف معمور و بناى آن را ديوان نهاده بوده‌اند مشتمل بر هفت حصاربند كه در ميان يكديگر بوده و مجموع قطرش قريب بيك فرسخ و در يك طرف آن رودى عظيم گذرانست و به تصاريف ايام بنيان آن خراب و با زمين هموار شده بوده الحال اين پادشاه را هواى آن‌جا خوش افتاده و به عمارت و آبادى آن پرداخته و در آن رحل اقامت انداخته است و آن را مقر سلطنت خود ساخته در سالى نه ماه در آنجا توقف دارد و شما را بحضور ميطلبد لهذا به شهر داخل نگشته حسب الفرموده متوجه مقصود موعود گرديد و درين منزل خواجه حسنعلى نامى از مردم خراسان كه ادعاى قرابت به خواجه عبد اللطيف « 2 » وزير سابق خراسان مينموده و درين وقت بجاى آقا محمد وزير و سركرده جماعت ايران گشته است به استقبال آمده طاس طلائى به‌جهت ظرف نامه آورده و نامه را در آن‌جا گذاشته همگى از آن منزل روانه گرديدند و چون به حوالى مكان موعود رسيدند مردم بسيار از سيام بناوها سوار و به استقبال آمده ناوهاى سوارى شاه را كه هريك بساختى و وضعى بود آورده در هر قدرى راه كه ميگذشت تغيير ناو نامه اعلى نموده به ناوى بهتر ميگذاشتند تا بكنار آب رسيد آنگاه كنم زرنگارى آورده فرمان واجب الاذعان را با طاس طلا از روى ناو برداشته بر روى آن كنم\r\n\r\n\r\n","description":"","footnote":"\r\n( 1 ) - در متن « لبو » نوشته شده كه به « لو »  ( Lavo )  تصحيح گرديد .\r\n« لو » نام قديمى شهر « لپ بورى »  ( Lop Buri )  مىباشد كه بفاصله 153 كيلومترى شمال بانگوك قرار گرفته است .\r\nدر زمان محاصره خليج سيام توسط هلنديها پادشاه نرائى كه به علت نزديكى ايوديا به دريا احتمال ميداد كه آنان به پايتخت حمله نمايند و مقر حكومت خود را به لپ‌بورى منتقل ساخت و از سال 1657 ببعد اغلب وقت خود را در آنجا ميگذرانيد . ر ك به تعليقات شماره 33\r\n( 2 ) - با مراجعه به منابع مختلف درباره اين شخص اطلاعى بدست نيامد .\r\n","page_name":" 49 ","page_number":61},
  {"content":"\r\n\r\nگذاشته و سيامان معتبر و جمعى ديگر از ايشان صناديق ارمغان را به نوع كنم ساخته برداشتند و اين بندگان از عقب ايشان سوار اسبان شده مردم ايران و جماعت اعيان آنجا تمام به استقبال آمدند تا آنكه داخل حصار بند اول گرديدند آنگاه كنمى ديگر كه اعظم از تخت اول و سوارى معبود ناحق ايشان بود و بهر چند وقت كه به اعتقاد ايشان آن صنم از بتخانه به بتخانه ديگر به ديدن امثال خود ميرود بر آن گذاشته مىبرند و پادشاه را حد سوارى آن نيست آورده آن بت معجزنما را بر آن گذاشته هنوز دو ميدان راه به خانه شاه مانده بود كه تخت‌سوارى شاه را كه « رطل « 1 » » گويند و علت مادى آن از چوب و ملمع به طلاست و از چهار طرف آن پرده زردوزى انداخته و بر روى عرابه گذاشته و تمام آن را به پرده‌ها به نوعى پوشيده و اسبان و شخصى كه سر ايشان را مىكشد چنان تعبيه نموده‌اند كه در زير پرده‌ها نهان و چون آن تخت در رفتار بود به ظاهر مشخص نميتوان كرد كه منشاء رفتار آن از چيست و اصل آن حركت از كجاست آورده در زير پاى سرفرازنامه ممتازش كرده متوجه در خانه شاه شدند و در عرض راه فيلان بسيار آرايش داده بازداشته بودند و مردم آن ولايت از اكابر و ادانى سواى « 2 » پادشاه ذكور و اناث كه از انواع ثياب الوان به كسوت كالبد و لباس تن اكتفا و اظهار حيات نموده به همين لنگى كه ساتر عورت ايشان است ساخته مانند سرو آزاد تن به عريانى داده از منت لباس آزادند و پوشش بهار و خزان ايشان يكيست و با آنكه در وادى ناامنى بىدينند در خلع منت نعلين ثابت‌قدم و برهنه پايند و بداشتن موى سر مانند هدهد تجرد شعار از باج تاج فارغ‌بال و داشتن موى سر را سربار عزت و اعتبار و با آنكه از جمعيتش بجز پريشانى نيست منشأ عزت روزگار خود ميدانند . با اين حال و احوال اهل آن ديار جمعيت بسيار كرده زن و مرد بدون پرده و لباس ايستاده و جمعى را به كلاه چوبى و حصيرباف و جامهء يك‌لائى كه از كرباس سرخى مانند پيراهن كوتاهى گويا ابليس در زمان حضرت ادريس بپوشيده برداشته تا حال در\r\n\r\n\r\n","description":"","footnote":"\r\n( 1 ) - كذا فى الاصل .\r\n( 2 ) - در متن سوى نوشته شده كه به « سواى » تصحيح گرديد .\r\n","page_name":" 50 ","page_number":62},
  {"content":"\r\n\r\nجباخانهء « 1 » سركار آن گردون‌مدار بتحفگى « 2 » نگاهداشته مانند زره داودى آن را در چنين روزها به مقربان حضرت مىپوشانيد و بنابر آنكه اكثر عسگر و سپاه آن پادشاه همان رعيت كذائىاند به آن تقطيع و آراستگى صف‌آرائى كرده بدست بعضى يراقهاء دورانداز « 3 » داده به امانت باز داشته بودند و پياده ايشانرا جز عريانى و برهنگى لباسى و سواى پياده‌روى و برهنه پائى اسبى و مداسى « 4 » نه به اين وضع و آئين آمده تا به در خانه پادشاه رسيديدم و دروازه آن از نى به وضع بوريا بافته و روى آن را به گل سرخ اندوده و چنانچه دستور در خانه جميع پادشاهان زير بادات مىباشد بسته بودند بعد از ورود و مشاهده اين امور پادشاه معظم اليه اعلام و مقرر فرموده بودند كه چون سرافرازنامهء و الا مهمانيست عزيز بايد كه به نزول آن و ارمغان اشرف منزل مرا مشرف سازند لهذا كنم ديگر كه در نهايت لطافت و آراستگى و شايستگى بود آورده نامهء اعلا را بر آن قرار داده و دروازه موصوف را آهسته گشاده باندرون عمارت شاهى بردند و آن مكان مشتمل بود بر باغى و يك طنابى كه شخصى از مردم ايران بعد از استماع خبر ورود ايلچيان به آن حدود « 5 » به‌جهت بيرون خانه شاه بنا كرده به اعتقاد خود قرينهء طاق كسرى و قصر خورنق ساخته و به اعتبار اين عمارت و ديگر كارهاى اين پادشاه از جمله پادشاهان امثال خويش بزرگى را بر طاق بلند گذاشته صيت بزرگى و دانشورى در عرصهء آن حدود انداخته است و بالجمله نامهء و الا و ارمغان اعلى را به عمارت مذكوره داخل كرده در اندرون طنابى كه مفروش\r\n\r\n\r\n","description":"","footnote":"\r\n( 1 ) - جبه بمعنى زره است . « جبه‌خانه » يا « جباخانه » :\r\nاسلحه‌خانه و قورخانه و مخزن لشكر ، ( فرهنگ نفيسى )\r\n( 2 ) - به تحفگى به معنى عنوان هديه . ( فرهنگ نفيسى )\r\n( 3 ) - ( كذا فى الاصل ) . در فرهنگ‌هاى متداول اين لغت يافت نشد احتمالا بجاى « دورباش » استعمال شده است .\r\nدورباش را « فرهنگ نفيسى » چنين تعريف مىكند\r\n« نيزه‌اى كه سنانش دو شاخه بود و آن را مرصع كرده پيشاپيش پادشاهان كشند تا مردمان بدانند پادشاه مىآيد خود را بكنارى كشند . »\r\n( 4 ) - مدارس : « نوعى از پاپوش روستائى » . ( فرهنگ نفيسى )\r\n( 5 ) - تاشارد مينويسد كه به دستور پادشاه سيام اين خانه را براى پذيرائى از سفير فرانسه بنا كردند . ( تاشارد . كتاب ياد شده . قسمت سوم ص 175 )\r\n","page_name":" 51 ","page_number":63},
  {"content":"\r\n\r\nو قنات « 1 » عمل چين در نصف آن نصب كرده در ديوارها و طاق آن زربفت چين گرفته بودند نامهء و الا را بر بلندى و بعد از آن صناديق ارمغان را دور تر گذاشته از آن خانه بيرون آمدند و دو دست عمارتى كه نزديك و در جنب اين عمارت به طرح عمارات ايران « 2 » به‌جهت اين بندگان مشتمل بر بيوتات و تالارى و در پهلوى آن حمامى و تمام آن عمارات را به قالى و سوزنى و پردهء مخمل و زربفت و مطبق عمل چين و گجرات مفروش نقشه شهر لو - خانه محل اقامت سفير ايران با علامت دائره مشخص گرديده است\r\n\r\n\r\n","description":"","footnote":"\r\n( 1 ) - قنات ( جمع قنوات ) . قنات را فرهنگ نفيسى « پرده و پرده كرباس كه قائمقام ديوار باشد و تجير » تعريف كرده است . در فارسى امروزى ماخوذ از فرانسه ما آن را « پاراوان »  Paravent  ميگوئيم .\r\n( 2 ) - براى توصيف اين خانه ر ك به تاشارد قسمت سوم ص 175 - 176 ر ك به تعليقات شماره 35 )\r\n","page_name":" 52 ","page_number":64},
  {"content":"\r\n\r\nساخته بودند يوزباشيان و وزير شاه به اتفاق اين بندگان را به آنجا آورده رسانيدند « 1 » و چون طرف عصر شد باز يوزباشيان آمده از زبان پادشاه اعلام نمودند كه شما امشب حسب الاستدعاء وزير ما در خانه او ميهمان باشيد . بنابر آن به خانهء مؤمى اليه كه در جنب همين عمارت واقع شده بود رفته مشار اليه به مراسم مهماندارى قيام نمود و همين وزير و دو نفر يوزباشى و ديگر ملازمان ايرانى را به خدمت مهماندارى تعيين كرده هر روز به خدمات اشتغال ميداشتند . و چون به خانه آمده بعد از دو روز از زبان شاه آمده اعلام نمودند كه عريضه شما رسيد و به زبان سيامى تفسير نموده مضمون آن معلوم و حقيقت يكرنگى و يك‌جهتى شما ظاهر گرديد نهايت دستور نيست و از آداب دور است كه من فيما بين شما احدى را تعيين كنم كه بتقديم آن خدمت قيام نمايد شما خود يكى را كه دانيد لايق آن امر است تعيين و تصديق كنيد كه ما را قبولست و درين باب آنچه به خاطر رسد نوشته تسليم نمايند لهذا با آنكه بعون ملك منان و شفقت ولينعمت عالميان گمان تقديم اين خدمت را به احسن وجهى به خود داشت چون ابراهيم بيك غلام سركار خاصهء شريفه تحويلدار ارمغان و مفتخر بتاج و طومار بود در سر هواى اين خدمت داشته خواهان آن امر و ديگر مراتب نيز منظور بود مصلحت خود در آن ديد كه مؤمى اليه بگذرانيدن نامهء والاجرات و بتقديم آن قيام نموده نوشته‌اى درين باب نوشته داد :\r\n\r\nو من الوقايع\r\nچنانچه به زودى در مقام خود بعرض خواهد رسيد كه چگونه از ابتداء سلطنت اين شاه تا چند وقت قبل ازين تمام امور مملكت و مهام آنجا بدست مردم ايران و منشاء اقتدار پادشاه معظم اليه در سلطنت ايشان بوده‌اند و درين اوان بنا بر فوت آقا محمد استرآبادى كه وزير و مشير او بوده و عنقريب كماهى احوال او بعرض خواهد رسانيد و عدم رشد ايرانيان و وجود نفاق و كمى اتفاق ايشان بىانتظامى تمام در بنيان سلطنت و قواعد آن مملكت راه يافته و جهت ديگر انكه از مردم سيام كه مانند نسناس از عقل و خرد بىنصيبند و به كار و امور كلى نميتوانند پرداخت و پادشاه آنجا از راه احتياط ايشان را امين خود نساخته حرامزاده‌اى از مردم نصارا كه سابقا عملهء كشتى\r\n\r\n\r\n","description":"","footnote":"\r\n( 1 ) - خانه‌اى را كه نمايندگان ايرانى در طى اقامت خود در لو در آن سكونت كردند هنوز برپاست و جزء معبد  Sao Thong Thong  مىباشد . ر ك به تعليقات شماره 33\r\n","page_name":" 53 ","page_number":65},
  {"content":"\r\n\r\nبوده « 1 » و چون عرصه را بنابر شعر مشهور :\r\nنظم\r\n چو بيشه تهى گردد از نره شير * شغالان برآيند ز هر سو دلير \r\nخالى مىيابد به اندك وقتى زبان و دستور قواعد آن ملك را فراگرفته هر روز از آن مرتبه پست به تقريبات صيت كاردانى خود بلند و بشاه وانموده شاه نيز قبل از آنكه نقد عيار آن را در بوته امتحان گذارد و تدبير و راى او را داند كه در چه پله و مرتبه است مدار المهام و محرم خويشش ميسازد و بنابر قاعده مضبوطه كه :\r\nنظم\r\n سفله نخواهد دگرى را بكام * خس نگذارد مگسى را بجام « 2 » \r\nمنشاء تقويت تلون مزاج شاه شده رأى او را از طريق اعتدال منحرف مىگرداند و از جمله خيالاتى كه درين اوان به سبب بىماحصلى و جهالت و ناقابلى و بىاحتياطى ولد آن مرحوم آقا محمد كه بعد از فوت پدر مغرور بادهء غرور و از راه بىپروائى متوجه امور شنيعه گشته در خفيه نيز با برادر شاه اختلاط و دوستى ميكردند « 3 » بخاطرش انداخته كه ايشان تمهيد دارند كه در دفع تو كوشيده برادرت را به مسند سلطنت نشانند و به جهت يارى و مددكارى خود ممكنست كه آمدن ايلچى به تمهيد ايشان باشد و جمعى مردم ايران نيز مدتيست كه در اين‌جا ميباشند و جنگ و جدال قزلباش ظفر تلاش مشهور\r\n\r\n\r\n","description":"","footnote":"\r\n( 1 ) - منظور شخصى يونانى الاصل بنام  Constantin Hierarchy  مىباشد چون  Hierarxi  در زبان يونانى بمعنى « قوش » شكارى است و اين شخص ابتدا در خدمت انگليسىها بوده و در زبان انگليسى نيز قوش را « فالكن » (  Falcon  يا برسم الخط آن زمان  Phaulcon  ) ميگويند از اينرو نام فالكن را روى خود گذارده و در تاريخ سيام به « كنستانس فالكن »  Constance  ) (  Phaulcon  مشهور گرديده است . ( ص  Forbin ; Memoires . . - 39  ) همچينسن نام ارباب انگليسى او را  George White  نوشته و اضافه مىكند كه كنستانس در سال 1670 با او به هندوستان رفت و بنا به توصيه وى نيز نام خود را به فالكن تعويض نمود .\r\n( ص\r\n Hutchinson ; Adventurers in Siam in the 17 th Century . 68 \r\n) براى شرح حال فالكن ر ك به تعليقات شماره 36\r\n( 2 ) - مصرع دوم اين بيت در اصل نيست و اضافه گرديد .\r\n( 3 ) - ر ك به تعليقات شماره 37\r\n","page_name":" 54 ","page_number":66},
  {"content":"\r\n\r\nو معروف روزگار است لهذا به بهانه چندى ولدان آن مرحوم را از مرتبه خود انداخته شاه ايشان را مغضوب و مقيد ساخته به جزيره‌اى ميفرستد و در اوان ورود ايلچيان در جزو كشته يا زنده داشته باشد . العلم عند الله . لهذا پادشاه هيچ نديده را متوهم و محتاط كرده با آنكه با وزير بىرشد كه حال هست قرار داده بود كه به استقبال نامه آيد نصرانى حرامزاده تغيير رأى او داده از استقبال آن‌كه مبادا چيزى رو دهد او را مخوف ساخته و به‌جهت مذكور تغيير راى پادشاه كرده از شرف استسعاد استقبال محروم گردانيد حاصل كلام آنكه بعد از گذشتن دو سه يوم از ورود و عدم اطلاع از احوال آن ولايت و مقدمات مذكور وزير نصرانى از زبان شاه در شب كس فرستاد اعلام نمودند كه چه روز نامه را ميگذرانيد در جواب گفته شد كه هر وقت رضا و امر شاه باشد بعد از آن گفتند به چه دستور اراده گذرانيدن نامه داريد گفته شد كه به دستور قديم « 1 » بايد كه شاه نامه را از دست ابراهيم بيك گرفته مراسم عزت و آن‌چه لوازم اخلاص و يكرنگى باشد به عمل آورد و چون اين مراتب گفته شد مقوى قول فرنگ و ازدياد توهم شاه گرديد و طلبيدن اين بندگان را موقوف نموده نزديك به صبح سوار شده بعزم شكار چند روزه رفت و قدغن نمودند كه از جماعت ايرانى كسى به خانهء ما نيايد تا بعد از بيست يوم كس آمده به حكم شاه مقرر شد كه كمترين به خانه فرنگ مدار المهام رود چون به خانهء او رفته مؤمى اليه بعد از مراتب گفتگو مذكور نمود كه شما به چه مطلب به اين ولايت آمده‌ايد گفته شد كه ولينعمت عالميان بنابر ازدياد عنايت و استحكام بنيان اتحاد و مودت ما را به اين ولايت فرستاده و مطلبى به جز دوستى و شفقت او نيست . جواب گفت كه اگر نموده واقعيست از سر اين معنى كه نامه را بايد شاه از دست ابراهيم بيك بگيرد بگذريد و به دستور ايران كه عاليجاه اعتماد الدوله و السلطنه « 2 » آن را گرفته به خدمت شاه ميبرد شما نيز دور تر ايستاده بدهيد . كمترين بعد از مراجعت اين مراتب را در خانه به ابراهيم بيك گفته بنابر عدم قابليت طرف\r\n\r\n\r\n","description":"","footnote":"\r\n( 1 ) - براى طريقه گذراندن نامه به دستور قديم ر ك به تعليقات شماره 38\r\n( 2 ) - در عهد صفوى « اعتماد الدوله » لقب خاص وزير اعظم بود . ( مينورسكى . سازمان ادارى حكومت صفوى . ترجمه رجب‌نيا . تهران 1334 - ص 81 )\r\n","page_name":" 55 ","page_number":67},
  {"content":"\r\n\r\nو مكان و مردم سخن‌دان و اطلاع بر اين مضمون :\r\nنظم\r\n يا مكن با فيل‌بانان دوستى * يا بنا كن خانهء درخورد فيل « 1 » \r\nمشار اليه راضى بگذرانيدن نامه به طريق خواهش ايشان شده « 2 » بعد از اعلام و عرض مشار اليه اسبان با زين و يراق به‌جهت ملازمان و كسان اين بندگان آورده فيلان در عرض راه بازداشته بعد از وصول و فتح ابواب مسدوده خانه شاه و جمعى به نوعى كه سابقا عرض شد مستغرق به زره بدن‌نماى عريانى بوده به چهار آينه عناصر و به خود بىنمود خودسرى و به موزهء برهنه‌پائى ساخته بساتر اليتين و پوشيدن عورتين بلنگى اكتفا كرده بودند و بعضى از ايشان را شبيه بكلاه فرنگيان از چوب و خيزران بافته بر سر گذاشته و پاره‌اى چوبهاى نيزه و شمشير و سپر پيزرى و دورانداز بمبوئى « 3 » در دست گرفته و كيسه كمر و يراقش از نى بافته در عوض كمربند خاتم بر ميان بسته در فضاى خانه شاه بر سرپا نشسته ديدند « 4 » و از پيش ايشان گذشته به منزل وحى منزول « 5 » كه مقرنامه هميون است رسيده بعد از زيارت‌نامه و الا آن ظرف طلا كه مظروف آن مكلل و مرصع به جواهر و لالى معانى و در ظروف اصداف حروف نهان بود ابراهيم بيك برداشته ساير ملازمان سركار خاصهء شريفه از عقب روان گشته به عمارت تخت كه اشرف امكنهء ايشانست و در ايام عظيمهء كه به كيش خويش نيك ميدانند در آنجا\r\n\r\n\r\n","description":"","footnote":"\r\n( 1 ) - شعر از گلستان سعدى است .\r\n( 2 ) - درباره گذراندن نامه به روش جديد ر ك به تعليقات شماره 39\r\n( 3 ) - در متن « معنوى » نوشته شده است كه به بمبوئى ( به معنى از چوب بمبو ) تصحيح گرديد .\r\n( 4 ) - من فار  ( Monfart )  در اوائل قرن هفدهم ميلادى مينويسد كه دو پادشاه كامبوج و سيام « در ارتش خود اسب يا ادوات جنگى آتشين ندارند . بلكه از كمان و يكنوع نيزه كه از چوبى گره‌دار مثل نى كه بامبو  Bambu  ( خيزران ) مينامند و بسيار محكم است و در عين‌حال نرم و قابل انعطاف مىباشد استفاده ميكنند » .\r\n Monfart , An Exact And Curious Survey of All the EAST Indies . \r\n.  1615  ( 5 ) - كذا فى الاصل .\r\n","page_name":" 56 ","page_number":68},
  {"content":"\r\n\r\nتوقف مينمايند رسيدند آنگاه جمعى از سيامان معتبر با ترجمانان كه همراه بودند چون تخت از محاذات در نمودار شد مانند كسى كه به سجدهء پادشاه حقيقى رود برو درافتاده الى پائين عمارت كه شصت قدم راه بود و نصف آن را حصيرى كه از خيزران در آن ولايت ميبافند و نصف ديگر قريب به عمارت را قالى انداخته بودند و بنابر آنكه دستور نيست كه احدى در حضور شاه بايستد يا به راه رود حتى آنكه خدمه نيز هميشه در حضور خوابيده به تقديم خدمات مبادرت ميكنند « 1 » ازين راه جمعى كه همراه بودند به زمين افتاده به نحوى كه سابقا عرض شد « الك » داده به زانو و مرفق و اين بندگانرا رعايت و بسلوك طريق معهود مرخص نموده طى آن راه كرده جمعى را در بالاى قالى و آن حصير ديد كه بلاتشبيه مانند كسانى كه به نماز جماعت قيام نمايند و در عقب يكديگر صف‌به‌صف بسجود رفته مانند مرده چند حركتى كه دليل بر حيات ايشان گردد از آنها به منصهء ظهور نميرسيد و از آن مكان به عتبهء عمارت تخت رسيده ملاحظه شد كه لگن آبى و پارهء سنگ گذاشته بودند بعد از تحقيق معلوم گرديد كه جناب شاه چون نهايت نزاهت و وسواس و پاكيزگى دارد در حينى كه اركان دولت و خدمه به حضور مىآيند چون همه پابرهنه مترددند و پاى ايشان بكثافات آلوده است در اين‌جا بايد پا شسته به حضور روند و دست از صورت اين معنى برداشته پا بر روى آن گذاشته‌اند كه :\r\nع « نجس‌تر شود چون نجس‌تر شود » .\r\nو عمارت تخت از سطح زمين چند پله قريب به سه ذرع ارتفاع داشت و مشتمل بود بر طنابى شروانىپوش طولانى آن ده ذرع و عرض آن شش ذرع تخمينا بود كه سطح آن را از چوب پوشيده و سطح مقعر آن را با ديوارها به شنجرف و\r\n\r\n\r\n","description":"","footnote":"\r\n( 1 ) - صاحب تحفه العالم درباره احترام سلاطين و طريقه « كورنش » مردم پيگو مينويسد :\r\n« از قوانين عجيبه است كه هرگاه پادشاه در ديوان عام يا بكوچه و بازار برآيد مردم همه بر روى افتند و بخوابند تا او بگذرد و كسى او را نه‌بنيد . و در مجلس نيز امرا و اعاظم مادام كه پادشاه نشسته است وارونه خوابيده‌اند و اگر پادشاه چيزى به كسى بگويد او سر خود را بردارد و هر دو دست زير زنخ نهد و بجانب او بيند و بعد از اتمام سخن باز سر را به زمين گذارد و تمامى خدمه و عمله و حجاب در محل و بيرون مجلس خوابيده‌اند . . . »\r\n( عبد اللطيف شوشترى - تحفه العالم . نسخه خطى كتابخانه مركزى دانشگاه تهران )\r\n","page_name":" 57 ","page_number":69},
  {"content":"\r\n\r\nتخت پادشاه سيام\r\n\r\n","description":"","footnote":"","page_name":" 58 ","page_number":70},
  {"content":"\r\n\r\nگل سرخ رنگ كرده و در چهار ديوار آن شش آينه مانند زرورق چسبانيده و پشت عمارت را به تنگهء قلع « 1 » ساخته روى خشتها را مطلا كرده بودند و تخت شاه بلاتشبيه مانند منبر بىپايه‌اى بود كه از چوب وصور اهرمن چند ساخته و روى آن به تنگهء طلا گرفته از يمين و يسار جهت آنكه داخل به تخت ايوان شد پايهء عليحده گذاشته و به زربفت فرش و از پشت عمارت نيز دريچه نصب كرده و بر نشيمن تخت دو در طلا گرفته قرار داده بودند و شاه در آن مكان مسند اقامت انداخته نشسته بود و در محاذى تخت بعرض آن عمارت روبروى خود ارمغان را صف‌بصف چيده بودند و چنانچه عرض شد وزرا و معتبرين در عقب يكديگر صف‌بصف به حسب رتبه و مرتبه روبرو خوابيده و به جهت اين بندگان سوزنى برابر تخت انداخته بودند چون به نزديك تخت رسيديم گفتند به دستورى كه داريد بسر نموده مراتب سجده و پاىبوس خود به عمل آوريد و احدى از ايشان نه‌ايستاده همه خوابيده بودند ( « 2 » ) اين بندگان ايستاده سرى فرود آورديم دو كس برخاسته طاس را از دست ابراهيم بيك گرفته و ديگرى پاندان ( « 3 » ) مرصعى كه دسته‌اى طلائى به قدر ارتفاع تخت داشت آورده و اين ظرفيست كه آنچه پادشاه خواهد در آن گذاشته به او ميدهند آنگاه به ابراهيم بيك اشاره كردند كه نامه را از ميان آن طاس برداشته به اين پاندان بگذار مؤمى اليه چنان كرده پاندان اول كه از برگ گل نازكتر بود از دست او بگرفته به خزانه و نامه\r\n\r\n\r\n","description":"","footnote":"\r\n( 1 ) - تنكه : برگه‌اى از هر فلزى ( فرهنگ ناظم الاطباء ) تاشارد ( كتاب 6 ص 213 ) مينويسد كه سقف بزرگترين معبد شهر ايوديا « از قلع  ( Calin )  كه يكنوع فلز بسيار سفيد رنگ ميان روى و سرب مىباشد پوشيده شده و سه سقف دارد كه هريك بالاى ديگرى قرار گرفته است . »\r\n( 2 ) - پادشاه سيام راما پنجم در سال 1873 ميلادى سجده كردن در برابر پادشاه را ممنوع ساخت .\r\n( 3 ) - در متن خطى پايدان نوشته شده كه در همه جا به پاندان تصحيح گرديد .\r\nپاندان در هندى بمعنى ظرفى است كه در آن تنبول و ساير لوازم مصرف آن را ميگذارند .\r\n D . Forbes ; A Dictionary of Hindustani and English . London . 1866 \r\n","page_name":" 59 ","page_number":71},
  {"content":"\r\n\r\nرا با پاندان مرصع نزديك به تخت بردند شاه سر از تخت برآورده به دو دست سرفراز نامهء و الا را گرفته بوسيده به تاج و چشم و سينه خود متصل ساخته بر ميان تخت خود جاى داده به وساطت سيام پت‌راجا « 1 » اعنى سردار و استصواب ديلماج تكليف نشستن به اين بندگان و به زبان خود خطاب به سردار كرد مؤمى اليه بعد از الك به طريق معهود و دعا و ثنا بدين طريق كه خطاب و دعاء شاه پراپت تاچئو كاستى كلاوستى كلامم كورب كا « 2 » نموده و تفسير اين كلمات بدانچه مقصود ايشانست عين كفر است يعنى « پرورنده زمين و آسمان امر تو بر سر من رحم كن بر من » و اين مكالمه و آن قسم سجده بايد در هر فقرهء سئوال و جواب به عمل آيد نهايت مردم ايران ميگويند كه « اى صاحب و ملاذمن التفات تو عين و نهايت مرحمت است » فرمود كه از ابراهيم بيك و كالونگان و در آن‌جا ملازمانى را كه قابليت حضور دارند كالونگ « 3 » ميگويند به‌پرسيد كه ولينعمت در وقت بيرون آمدن شما به صحت و سلامت در خراسان تشريف داشت گويا ايشان ايران را منحصر در خراسان ميدانند مشار اليه در جواب عرض نمود كه در حين محرومى بندگان از آستان فردوس مكان اعلى حضرت و الا تبار سكندر لشكر جم اقتدار فص خاتم سليمانى خورشيد فروغ كشورستانى نواب اشرف دار السلطنه اصفهان را مقر سلطنت و مركز دائره جهانبانى و خلافت نموده لله الحمد و المنه ابواب بهجت و خرمى من جميع الوجوه بر روى اولياى دولت ابد مدت\r\n\r\n\r\n","description":"","footnote":"\r\n( 1 ) -  Pet raja  . در متن « پىته‌راجه » نوشته شده است .\r\n( 2 ) - در نسخه خطى « پربدى چو كاسيك لاسيك موم كوراب كان » نوشته شده كه به صورت بالا : «\r\n Pra Put ta Chao kha Sai Klao Sai Klamom , Ko Rub Kha \r\n» تصحيح گرديد .\r\nر ك : مك فارلند . فرهنگ ياد شده\r\n( 3 ) -  Kha Luang  ( غلام شاه ) . اين اصطلاح در دربار سيام اكنون به گماشته ملكه اطلاق ميگردد و در اصطلاح وزارت كشور استاندار را كالونگ خطاب ميكنند .\r\nكالونگان جمع كالونگ به كار رفته است .\r\n","page_name":" 60 ","page_number":72},
  {"content":"\r\n\r\nگشاده و باده حصول امانى و امال در بزم بهشت آئين آماده بود . ديگر فرمود « 1 » كه لينعمت عالميان را با احدى نزاع و جدالى نيست ؟ مشار اليه عرض كرد كه كدام خس طينت خواهش و جرأت آن دارد كه خود را به آتش سوزان غضب آن قهرمان زند كه از خوارى ريشهء وجود را از بنيان هستى كند و خرمن حيات خويش را از برق قهرش به مثابهء توده خاكستر كند و به اقبال بيزوال ابدى الاتصال معاندان و معارضان اين دولت در تيه گمنامى و ضلالت به اعدام و افناى خويش گرفتارند نهايت درين اوان سردار با سپاه بيكران به طرف آذربايجان رفته و در آنجا توقف دارد و هنوز مشخص نيست كه بچه امر مأمور خواهد شد . بعد از آن فرمود كه موسم رفتن شما دور است درينجا باشيد تا آنكه وقت موسم شما را روانه خواهيم كرد و كارى كه داشته باشيد به وزير بگوئيد كه انجام نمايد . بعد از آن در تخت را پوشيد و مجلس به آخر رسيد « 2 » . و اين بندگان از آنمكان به خانه خود آمديم و بعد از دو روز ديگر\r\n\r\n\r\n","description":"","footnote":"\r\n( 1 ) - شاهزاده دمرنگ مىنويسد كه در جريان شرفيابى پادشاه از سفير كشور خارجى 3 سوال مىنمود :\r\n« اول . آيا پادشاه و خانواده سلطنتى كشورش سلامت هستند ؟ دوم . آيا مسافرت خوبى را برگزار كرده و چه مدت در راه بوده است ؟ سوم . آيا در كشورش باران به حد كافى باريده و مردم در رفاه هستند ؟ » .\r\n ( Damrong , Siamese Embassies to Europe . Transl . Robbins . Bangkok . \r\n( ص 14 . 1928\r\n( 2 ) - تاشارد مراسم شرفيابى و تخت شاه را چنين توصيف مىكند :\r\n« پس از اينكه هركس در جاى خود قرار گرفت صداى شيپور و طبل و آلات ديگر موسيقى شنيده شد آنگاه پنجره تخت شاه باز شد و در بالاى آن شاه ظاهر گرديد . ولى فقط نيمى از بدن او ديده ميشد و بقيه در پشت پنجره مخفى بود . تمام امرا كه به سجده بودند به زانو برخاسته دستها را بالاى سر برده خم شدند و پيشانى خود را به زمين سائيدند . پادشاه تاجى بر سر داشت كه از سنگهاى قيمتى ميدرخشيد . آن نوعى كلاه است به هرمى ختم مىشود و دور آن را سه دايره طلا كه باهم فاصله دارند احاطه نموده است . وسط انگشتان او الماسهاى متعدد تلالو زيادى مىكرد و نيم تنه‌اى برنگ قرمز طلائى بر تن داشت كه روى آن نيز تورى از طلا با تكمه‌هاى الماس بزرگ پوشيده بود . » ( سفرنامه ياد شده .\r\nكتاب 4 . ص 198 )\r\n","page_name":" 61 ","page_number":73},
  {"content":"\r\n\r\nديلماجان با يوزباشيان آمده نمودند كه شما را شاه به سير شكار فيل طلبيد و طرف عصر بايد سوار شد .\r\n\r\nوضع رفتن و طور شكار مذكور\r\n. چون سوار شده به خارج شهر آمدند در عرض راه به طنابى كه در پيش آن ايوان ساخته و قالى انداخته بودند رسيده مومى اليهم نمودند كه قاعده چنانست كه در حين سوارى احدى پادشاه را ملازمت نميكند اين مكان را به جهت مردم ايرانى ساخته‌اند كه پيش از سوارى شاه ايشان به آنجا آمده توقف نمايند و چون شاه به اين‌جا رسد سجده كرده بعد از آن از عقب سوار شده بروند و در وقت مراجعت نيز قبل از ورود شاه زودتر آمده مجرا ( « 1 » ) نمايند و خدمت و كشيك و سفر ملازمان ايرانى به جز اين نيست و ديگر خدمتى ندارند و بنابر رعايت شما اين مكان را فرش نموده‌اند و در وقت آمدن شاه اختيار داريد خواهيد نشسته يا ايستاده تسليم كنيد . « 2 » لهذا در آنجا توقف نمودند تا رايات ورودش ظاهر شد جمعى پياده سر و پا برهنه نيزه و دورانداز و شمشير برهنه در پيش و پس فيل شاه روان و جمعى دهل و نقاره در گردن انداخته و تا به آهن را با سرنا و نفير كجى بمانند نفيرى كه پادشاهان اقليم فقر را مىباشد و ديگر دو نفير بطور فرنگ نواخته چند فيل ديگر خوش‌صورت با زيب و مهابت كه بر هريك تختى گذاشته از پس و پيش روان ساخته بودند و شاه نيز در پشت فيل در ميان تخت نشسته چون نزديك رسيد اين بندگان برخاسته به پا ايستاده سر فرود آوردند . بعد از گذشتن شاه بر اسبان سوار شده به صحرائى كه شكارگاه فيل بود رسيديم و در ميان آن فضا ستونهاى محكم بسيار بر زمين نصب كرده حصارى ساخته و بر وسط آن حصار چهار قائمه قويه بلند نصب كرده از چوب و نى سقفى بر آن قرار داده و سقف و قوائم آن را پارچه گرفته شاه فيل‌سوار در زير آن قرار گرفت و بعد از آن ابراهيم بيك را بدرون حصار كه نشيمن بود و سقف آن را به پارچهء سفيد گرفته مفروش ساخته بودند برده نشانيدند و به جهت\r\n\r\n\r\n","description":"","footnote":"\r\n( 1 ) - در نسخه خطى مجرى نوشته شده كه به مجرا تصحيح گرديد . در هندوستانى مجرا  ( Mujra )  بمعنى اداى احترام است و « مجرى گاه » محل شرفيابى را گويند .\r\n( 2 ) - كذا فى الاصل . به معنى مراسم احترام بجاى آوردن .\r\n","page_name":" 62 ","page_number":74},
  {"content":"\r\n\r\nاين بندگان در خارج آن حصار به دستور مزبور نشيمن ساخته و به جهت امراء سيام نيز مكانها قرار داده همه جا بجاى خود برو درافتاده خوابيدند و كمترين ايستاده اطراف و جوانب را سير ميكرد كه تمام پيادگان و جمعى كه بر روى فيلها بودند همه خوابيده و وزير فرنگ در پاى فيل شاه خوابيده بود شاه با او حرفى گفت او آهسته ترجمان را طلبيده نزد ابراهيم بيك فرستاده كه شاه ميفرمايد كه حيف محمد حسين بيك فوت شده ميخواستيم با او سيرها بكنيم نشد مشار اليه عرض نمود كه او نيز اين آرزو داشت كه به ملازمت رسد نهايت رضاى خدا درين نبود . ديگر فرمود كه در وقتى كه حاجى سليم را به درگاه جهان‌پناه فرستاديم ندانستيم كه پيشكش و نيازى كه فرستاديم كدام يك نمونه مناسب بود و چه‌چيز به نظر اشرف خوش آمد كه من‌بعد از آن بابت جسته فرستيم . او عرض نمود كه چيزى كه بر ساير تحف و هدايا رجحان داشت و منظور نظر آفتاب اثر نور حدقهء جهانيان گرديد همين گلدسته رياض يكتادلى و و داد و ثمر پيش‌رس حديقهء اتحاد اعنىنامه صداقت ختامهء مودت عنوان بود كه از روايح آن استشمام خلوص عقيدت و يگانگى نموده دماغ التيام يك جهتى معطر و بشمايم خلت و موالفت آن معنبر گرديد . بعد از آن فرمود كه فيل را بگيرند .\r\n\r\nگرفتن و صيد فيل\r\nاز اين قبيل است كه جمعى فيل‌بانان كه فيل ماده دارند بعضى تازه زائيده با بچگان رام كرده و صيادى آموخته و برداشته در ميان جناگل رفته چندين روزه راه ميروند و شب و روز ميگردند تا فيل نر جنگى يا ماده مىبينند آن فيلان صياد جمعيت كرده آن فيل وحشى را در ميان گرفته و فيل‌بان بر روى فيل از دور خوابيده و اگر نر است چون فيلان ماده را ديده تعلق بهمرساند و چنانچه لازمه نفس بهيميست شروع به اضطراب كرده از عقب ايشان روان ميگردد و آن فيلان مادهء صياد راه مقصود گرفته چون كمند محبت خود را بر گردن او محكم ساختند بنابر مثل مشهور كه :\r\n« ع شتر را بر سر ناز آر و رعنائى تماشا كن » بنوعى كه عادت گلرخان جفاجوست بكرشمه و ناز از پيش آن گريزان و به طرف آبادى روان گشته و آن متعاقت دوران\r\n\r\n","description":"","footnote":"","page_name":" 63 ","page_number":75},
  {"content":"\r\n\r\nمىباشد و با آنكه بقيد علاقه سرش را بند كرده در محبت ثابت‌قدمش كرده‌اند دست برداشته به پنيت « 1 » كه به زبان سيامان محل صيد فيل را گويند آورده علاقه را بگردنش گذاشته بقيدش مياندازند چون به اين مكان رسانيدند و پاى خواهش را داخل حصارى كه زمين آنراگو « 2 » كرده‌اند ساخته فيلان ماده را از در ديگر بيرون و ابواب آمد و رفت را مسدود نموده در ميان آن حصار آن را تنها ساخته كمنداندازان كمند بر پا و دستش محكم ميسازند و اگر بسيار مست نيست در ميان صحرا كمنداندازان از چرم كمند ساخته در دست گرفته از روى فيلان بر دست و پا انداخته بر قوايم پنيت يا شكارگاه فيل و ستونها محكم بسته بعد از آن مهاوتان فيلان را از چهار طرف نزديك او رانده كمند بر گردنش انداخته از دو طرف آن كمند را بر گردن دو فيل ديگر بسته و فيل\r\n\r\n\r\n","description":"","footnote":"\r\n( 1 ) - در نسخه اصلى « سبيت » آمده است كه به پنيت  ( Paniat )  كه در سيامى « محل شكار فيل » را گويند تصحيح گرديد .\r\n( 2 ) - گو بمعنى كنده و گود كرده است ( فرهنگ دهخدا )\r\n","page_name":" 64 ","page_number":76},
  {"content":"\r\n\r\nدندان‌دار ديگر را از عقب رانده به ضرب دندان روانش ميسازند و چون به هيچ طرف نميتواند حركت كرد لاعلاج گردن اطاعت به زنجير فرمان گذاشته بهمراه فيلان هم سير گشته بطويله ميرود « 1 » . و چند روز كه چنين با ايشان بسته شد و فيلان سر بر سرش گذاشتند اندك رام شده گردنش را از گردن فيلان باز كرده بستونها محكم ميبندند و هر روز دو مرتبه دو فيل آورده باز به طريق مذكور گردنش را به گردن آن‌ها بسته به آب برده مىآورند تا در عرض مدتى رامش ميكنند و چون فيلى را كه آورده بودند بسيار مست نبود در همين ميدان بفرمان شاه و به دستيارى عقل وزير و به پايمردى پيادگان اين شكار رخ نموده نظاره‌گان « 2 » را در فيل‌بند حيرت مات ساختند . و بعد از مراجعت به خانه و گذشتن چند روز شاه اين بندگان را به ضيافت به خانه خويش طلبيد .\r\n\r\nشرح ضيافت شاه\r\n: چون اطعمه و اغذيهء مردم آن ديار كه به زودى تفصيل آن را بمعرض اظهار خواهد رسانيد غير متعارف و وقوفى بر اكل و شرب و تكلفات رسمى ندارند و هيچ يك از ايشان طريق پختن و خوردن و نشستن نميدانند درين اوقات پارهء من حد البهيميه الى حد الانسانيه رجوع نموده‌اند و اين پادشاه بنابر آنكه از طفوليت الى حال با مردم ايران بزرگ و از اطعمه و اغذيهء ايشان ملتذ شده گاهى تكلف طبع و خرق عادت كرده ازين اطعمه ميل مىكند و از اين جهت طباخ مسلمان از مردم هندوستان طلبيده ملازم كرده كه به جهت او طبخ مىكند نهايت چون از طريق نشستن و دستور توزك « 3 » و آداب مجلس‌آرائى عاريند هرگز به\r\n\r\n\r\n","description":"","footnote":"\r\n( 1 ) - طريقه شكار و رام كردن فيل را تاشارد به شرحى مشابه توصيف مىكند . ( تاشارد - كتاب ياد شده فصل 5 ص ص 253 - 256 )\r\n( 2 ) - كذا فى الاصل .\r\n( 3 ) - در نسخه اصل « توزوك » نوشته شده است كه در همه جاى كتاب به « توزك » تصحيح گرديد .\r\n« تزك » يا « توزك »  ( Tuzuk )  لغت تركى بمعنى سامان - آرايش قاعده و جلال .\r\n( فرهنگ دهخدا ) . در هندوستان اين كلمه براى « تشريفات » و « همراهان » در مراسم رسمى نيز به كار برده ميشد .\r\n","page_name":" 65 ","page_number":77},
  {"content":"\r\n\r\nمجلس نيامده ابواب محفل‌پردازى بر روى خود مسدود نموده‌اند و بالجمله درين روز انجام امور را به عهدهء ملازمان ايرانى نموده بودند چون بندگان داخل به عمارت گرديدند به دستور متعارف مسند و سوزنى و پشتى انداخته و گذاشته بودند و بعد از نشستن از سر كار غليان يراق طلائى كه در زير آن سينى از طلا بود و سفله‌دانى « 1 » و سرپوش غليان و انبرى بر او گذاشته به جهت ابراهيم بيك و به جهت ديگران به دستور مزبور از نقره آوردند عودسوز و گلاب‌پاش و كيفدان « 2 » و چند شيشه گلاب در وسط مجلس چيده بعد از صرف قهوه و چاى سفره گستردند و قابى چند بساخت لگن كه مشتمل بر ظروف نقره كه در ميان آنها از مربيات و حلويات و آچار « 3 » و زنجبيل پرورده و فرنى و شير گرم و نارنج و نيشكر و فالوده بود حاضر ساخته نزد هريك در عوض مجموعهء دو و سه از آن گذاشتند و پنجاه قاب طعام با ظروف چينى كه هريك از آن را در ميان سينى و بر آن سرپوش نقره بود آوردند چون هواى آن ولايت و اكثر ولايات هندوستان گرم است دستور چنانست كه قاب طعام را دور گذاشته تقسيم كنند . لهذا بدين دستور تقسيم نمودند و بعد از صرف و رفع سفره واقعه‌نويس ايرانى بعد از حمد جناب منعم حقيقى و فاتحهء سلامتى ولينعمت تحقيقى دعاء پادشاه خود را خواند و در آن‌جا از مردم سركار او حاجى حسنعلى وزير و دو نفر يوزباشى و حكيم و واقعه‌نويس و منشى و چند نفر از سيامان\r\n\r\n\r\n","description":"","footnote":"\r\n( 1 ) - در متن سفل‌دان آمده است كه به سفله‌دان تصحيح گرديد . در اصطلاح عاميانه امروز آن را سلفدان ميگويند و آن ظرفى است كه معمولا در كف آن مقدارى خاكستر ميريزند و به انداختن آب دهان و خلط سينه اختصاص ميدهند ( جمال‌زاده . فرهنگ لغات عاميانه . تهران 1341 ) بگفته فراير در بندرعباسى چنين ظرفى را پيگدان  ( Pigdan )  مىناميدند . ( كتاب ياد شده . ص 223 )\r\n( 2 ) - « ظرفى از چوب و نقره و غيره مثل سينى قهوه كه خانه‌هاى متعدد دارد و صفاى معاجين در آن ميگذارند . » ( فرهنگ آنندراج )\r\n( 3 ) - « اچار » يا « آچار » در هندى ترشى را گويند كه از ميوه‌هاى مختلف ساخته شده است .\r\n","page_name":" 66 ","page_number":78},
  {"content":"\r\n\r\nكسى ننشستند و ديگر ملازمان ايرانى در عوض پيشخدمت بخدمات اشتغال داشتند بعد از آن مومى اليهم اين بندگان را به خانه رسانيده مراجعت كردند . و بعد از مدتى ديگر پادشاه حكم به حاجى حسنعلى وزير نموده بود كه اين بندگان را برداشته بسير و شكار برد و از سر كار پادشاه تهيه ديده قريب به دو فرسخ خارج از شهر نزديك به شكارگاه در كنار نهر آب خيمه شروانى و قلندرى « 1 » بر سر پا كرده و تدارك ميهمانى نموده بودند و قريب به هزار كس از جماعت سيام و تمام ملازمان ايران پياده و سوار همراه آمده چون اراضى و صحارى آنولايت را در وقت وفور آب كه به زبان ايشان « نام ما » « 2 » يعنى آب كلانى گويند و به زودى تفصيل آن عرض خواهد شد كه چگونه است تمام آن زمين‌ها را ميگيرد و بعد از بر طرف شدن آب چون علف بسيار روئيده فيلان در آن حين بچرا آمده به اعتبار تردد ايشان تمام زمينهاى آن ولايت پست و بلند و ناهموارى بسيارى بهم مىرساند و بسبب زيادتى علف ناهموارى آنها معلوم نيست و گاو كوهى و مرال و شبيه به آهو جانوريست كه آن را كوتاه پاچه « 3 » گويند و بر خلاف آهو در رفتار نهايت عجز ميدارد و در آن ولايت و صحارى آن بسيار است و به اندك گريختنى صيد ميشوند چون به آن صحرا رسيدند از يك طرف دام كشيده و از اطراف ديگر سواران و پيادگان بتردد و فرياد و فغان درآمده به اندك فرصت و مشقتى از سر آفتاب الى حوالى ظهر قريب به سى راس از جانوران صيد شد و بعد از فراغ بسراپرده درآمده بعد از گستردن سفره و صرف چاى و قهوه و استراحت و نماز مراجعت به خانه روى داد .\r\n\r\n\r\n","description":"","footnote":"\r\n( 1 ) - خيمه قلندرى - خيمه يك ديركى را گويند ( فرهنگ ناظم الاطباء ) خيمه شيروانى - نوعى خيمه چهارگوشه ( فرهنگ فارسى معين )\r\n( 2 ) - در نسخه اصلى « نام مهيا » نوشته شده است كه به نام ما  ( Nam Ma )  تصحيح گرديد .\r\nر ك به تعليقات شماره 40\r\n( 3 ) - كوتاه پاچه يا كوتاه پا نام چهارپائى است كه مانند گوزن خالهاى درشت سياه رنگ دارد و شاخ او نيز مانند شاخ آهو مىباشد . ( برهان قاطع - معين )\r\n","page_name":" 67 ","page_number":79},
  {"content":"\r\n\r\nو از وقايع آنكه در آن روز جوان گرجى از مردم ايران كه در سلك ملازمان آن پادشاه انتظام داشت كه از فنون سوارى و صيد و شكار خالى از وقوف و جراتى نبود در حينى كه از عقب صيد اسب ميتاخت اسب بسر درآمده نيزه كه در دست داشت به زمين بند شده بر سر سينه‌اش خورده از مركب بادپيماى حيات به زير آمده بر اسب تندرو اجل سوار و روانهء صحراء عدم گرديد و بعد از چند روزى ديگر باز به دستورى كه عرض شد بسير شكار تكليف نموده بردند .\r\n\r\nشرح ضيافت و وصف شكار ببر و طريق صيد آن\r\nچنانست كه چون اراده صيد آن ميكردند قريب به دو سه هزار كس را پياده بجنگل و آن مكانى كه ببر را در آن ديده‌اند يا گمان بودن آن در آن‌جا كرده‌اند فرستاده ايشان روزها شروع بفرياد و فغان و انداختن تفنگ كرده شبها آتش افروخته بطريق شكار جرگه « 1 » طرق را برو مسدود نموده از جنگل بفضا و صحرائى آورده در آن‌جا از نى و چوب حصارهاى مرتفع محكم قريب به يك ميدان استوار كرده و متصل به آن حصار از آن كوچكتر در حصارى كه راه آن منحصر به يكديگر و متصل به آن حصار همچنان حصارى اضيق و اصغر از آن متصل و در آن حصار قفسى از چوب محكم ساخته و در آن را به در حصار بوضعى كه بجز آن ديگر مفرى باقى نماند نموده تا آنكه به چند روز آن ببر را بنزديك حصار اول آورده چند سگ را باندرون آن حصار برده چون ببر صداى سگ را شنيد به‌جهت صيد آن داخل آن حصار ميگردد و ايشان به در حصارى كه ديوارش قريب به چهار ذرع ارتفاع دارد و به‌جهت استحكام روى آنها را تور كشيده‌اند آهسته آمده آن را محكم مىبندند و بعد از چند شبانه‌روز كه در آن حصار ماند و به خوردن كلب حرص را آن سبع سير كرد در روزى كه ارادهء صيد آن كردند مردم در بيرون حصار جمعيت كرده مهاوتان بر سر و خرطوم فيلان كه از چرم صور غريبه دوخته و كشيده‌اند بر آنها سوار شده باندرون حصار رفته و از چهار طرف دور ببر را گرفته از هر طرف مهاوتان حمله بر فيلان كرده فيلان آموخته\r\n\r\n\r\n","description":"","footnote":"\r\n( 1 ) - درباره شكار جرگه ر ك به تعليقات شماره 41\r\n","page_name":" 68 ","page_number":80},
  {"content":"\r\n\r\nبضرب دندان حمله بر آن كرده هريك كه ميرسند آن را بر روى دندان برداشته به پيش فيل ديگر اندازند و همچنان از چهار طرف در فيل‌بند دندان ماتش ميسازند و او نيز پروا و محابا از ضرب دندان ايشان نكرده بفرياد و فغان آمده به زبان حال ميگفت :\r\nنظم\r\n نترسم ز خرطوم فيلان مست * كه آن آستينى است خالى ز دست \r\nحمله بر فيلان كرده بضرب چنگ و چنگال دود از دماغ فيلان برآورده گاه هست كه با آن‌كه بر صورت فيل چرم كشيده‌اند چنان خرطوم ايشان را به ضرب چنگ خراشيده و بر آن محكم چسبيده فرو ميكشد كه فيل را به دو زانو ميآورد و گاهى مهاوت را از روى فيل كشيده كارش ميسازد و مقرر نيست كه مهاوت در آن حين حربهء بر آن زند بايد خود را تا تواند رهاند و الا بدرك اسفل شتابد و چون فيلان بضرب دندان عاجزش كرده مفرى بجز در حصار ثانى كه متصل بحصار اول و همچنان بحصار ثالث متصلست به آن طرف از پيش ايشان گريزان و به طرف حصار دوم و فيلان از عقبش روان و از آن حصار بحصار سوم گريزان و از سوم بقفس گريخته پيادگان كه در جائى نهانند آمده در قفس را محكم بندند و آن را برداشته مدتى در آن قفس نگاهداشته دندانش را كشيده در حصاريكه در حوالى خانهء شاهست انداخته هر روز فيلان تازه را بولى « 1 » ميدهند و القصه چون اين بندگان بيرون حصار رسيديم فيلان را به اندرون حصار رانده ببر در ميان درختان خوابيده بود چون جمعيت و فغان و آمدن فيلان را ديد برخاسته اقبالى به طرف فيلان نكرده بهر طرف مناظره ميكرد الحق ببرى بود كه شير فلك در مرغزار آسمان از هيبت او گام نتوانستى نهاد و ثور فلك از نهيب پنجه‌اش دم نيارستى زد :\r\n\r\n\r\n","description":"","footnote":"\r\n( 1 ) - بولى دادن - « تيز كردن جانور شكارى بر جانور ديگر و اين جانور خواه صحرائى باشد خواه خانگى و آن را در عرف هند به اولى گويند . » فرهنگ آنندراج\r\n","page_name":" 69 ","page_number":81},
  {"content":"\r\n\r\nنظم\r\n چنان آمد بسان رعد غران * ز بيمش فيل گردون شد گريزان \r\nفيلان با مهابت بغايت شكوه و عظمت اعضاء مانند كوه الوند گرد او را گرفته خرطوم‌ها را چون آستين دلاوران كه در روز مصاف به بالا زنند از ترس چنگ و چنگال آن هژير مثال پيچيده به ضرب حربه دندان به پيش يكديگر ميانداختند و آن ببر نهنگ صولت نيز داد مردى و مردانگى ميداد و حمله بر فيلان مىآورد تا آنكه از شدت حرارت بتاب‌وتب افتاد و هوا گرم شد از خوف تلف شدن صيد آن را موقوف به طرف عصر نموده از آن مكان مراجعت كرده در حوالى آنجا جائى بود مفروش ساخته و اسباب مجلس آورده اين بندگان را به انجا برده از سر كار پادشاه آنچه لوازم ضيافت مىباشد حاضر ساخته « 1 » بعد از صرف طعام و ماحضر و استراحت طرف عصر وزير و ساير ملازمان آن والاجاه سوار شده با بندگان بصيدگاه رفته باز به طريق معهود فيلان را باندرون حصار برده مهاوتان بر آن برآمده هرچند كردند كه شايد او را عاجز كرده گريزان سازند از قوت و توانائى كه داشت آن ببر چنانچه لازمهء شير صولتانست عار فرار بر خود قرار نداده با فيلان در آن معركه مجادله نموده :\r\nلمولفه\r\n ز چنگال آن ببر در كارزا * هزبر بلا گشت زار و نزار\r\nچو شير ژيان رو بميدان نهاد * ز فيلان برآمد روان از نهاد \r\nيك فيلى كه بجرات و جلادت و قوت و توانائى مشهور بود زخمى كرد و پاى ثبات در معركه مردى فشارد و از آنجا كه مثل مشهور است\r\n« ( ع ) پشه چو پر شد بزند فيل را » چون فيلان بسيار و آن ببر شير صولت بىمعاون و تنها بود بضرب دندان\r\n\r\n\r\n","description":"","footnote":"\r\n( 1 ) - سفير فرانسه نيز در طى اقامت خود در سيام براى تماشاى جنگ ببر و فيل دعوت گرديده بود . ( براى شرح آن ر ك به تاشارد كتاب ياد شده فصل 5 . ص ص 248 - 249 )\r\n","page_name":" 70 ","page_number":82},
  {"content":"\r\n\r\nفيل اجل پلنگ جانش را در حصار تن صيد كرده و آنقدر بقفس نرفت تا آنكه ببر روحش از قفس تن بيرون رفت . باز طرف عصر به منزل مزبور مراجعت نموده در آن شب نيز در آنجا به دستور مقرر آنچه لازمهء ضيافت و مهمانداريست بتقديم رسانيده على الصباح به طرف خانه مراجعت نمودند و چون در آن ولايت جوارح « 1 » شكارى سواى باز و چرغ و شنغار « 2 » از اقسام ديگر بسيار بهم ميرسد شاه مقرر داشته بود صيادان چند دست بحرى و شاهين و باشه و بيغو گرفته آورده بملازمان ايرانى سپرده بودند كه چون ايشان در ولايت هميشه بصيد و شكار رغبت دارند به زودى آنها را تعليم داده برسانند و بحاجى حسنعلى مقرر كرده بود كه هميشه بندگان را تكليف كرده برداشته بسير و شكار برد لهذا بعضى اوقات با مشار اليه سوارى روى ميداد و در آن ولايت در حوالى شهر و كنار شهر شكار خصوصا حقار كبود و سفيد « 3 » بسيار است و بعد از چند وقت پادشاه باز به صيد و شكار فيل رفته اين بندگان را طلبيد به دستورى كه عرض شد چون به آن مكان معهود رسيد در اين مرتبه نسبت به ديگران به اين كمترين لطف فرموده باندرون حصار طلبيده نشانيدند و به وساطت وزير و ديلماج اعلام نموده كه شما چرا هميشه در خانه نشسته‌ايد و به سير و شكار نميرويد و دلگير « 4 » مىباشيد ما حاجى حسنعلى را گفته‌ايم كه شما را تنها و بىدماغ « 5 » نگذارد و هر روز شما را تكليف\r\n\r\n\r\n","description":"","footnote":"\r\n( 1 ) - جوارح : پرندگان و حيوانات شكارى\r\n( 2 ) - « شنغار يا شنقار بر وزن « بلغار به زبان رومى پرنده‌اى باشد از جنس سياهء چشم و شبيه به چرغ و بيشتر پادشاهان بدان شكار كنند . »\r\nبرهان قاطع ( چاپ معين )\r\nبه انگليسى اين مرغ شكارى را  Gyrfa ? lcon  مينامند\r\n( 3 ) - حقار كبود و سفيد ، شكار حقار - امروز در اصطلاح شكارچيان « خرده‌كشى » ميگويند مانند شكار كبوتر ، دراج ، كبك و غيره . كبود و سفيد مقصود كبوتر سياه و سپيد است .\r\n( 4 ) - دلتنگ و محزون ( فرهنگ نفيسى )\r\n( 5 ) - بىدماغ : ملول و افسرده . ( جمال‌زاده . فرهنگ لغات عاميانه . )\r\n","page_name":" 71 ","page_number":83},
  {"content":"\r\n\r\nسوارى كرده بسير برد و امروز خود شما را به‌جهت سير طلبيده‌ايم در جواب عرض شد كه دولت و لطف شاه زياد از شفقت شاه پيوسته خوشدل و خرم ميباشيم و امروز كه شاه عنايت كرده و طلبيده‌اند بيشتر از پيشتر از سوارى محظوظ و بهره‌مند و خوشدل گرديده‌ايم كه بملازمت ركاب ايشان رسيده‌ايم و يك فيل در اين مكان و فيل ديگر را به جائى كه پيش از اين عرض شد كه هر جا فيل مست تواناست به اينجا برده ميگيرند برده گرفته در خدمت شاه مراجعت به خانه روى داده و بعد از آن بعضى اوقات حاجى حسنعلى وزير تدارك ديده بسير بتخانه‌ها كه در صحارى خوش‌فضاى آن‌جا واقع بوده و بكنار غديرها برده و بضيافت و تماشا تكليف و رعايتها مينمود و چون موسم رسيد شاه از لو به شهر « 1 » رفت و اين بندگان را بعد از چند روز طلبيد و در شهر چند دست خانه كه در نهايت صفا و تكلف و بزرگى و بهتر از آن خانه در آن ولايت نبود همه را مفروش كرده و حمامى تازه در اندرون آن ساخته به جهت اين بندگان تعيين و جمع كثيرى از سيام و مردم ايران را به خدمات مأمور كرده بود . بعد از چند روز از ورود حاجى حسنعلى آمد كه موسم رسيده در باب رفتن و ماندن اختيار با شماست .\r\nدر جواب گفته شد :\r\nنظم\r\n بدين مژده گر جان فشانم رواست * كه اين مژده آسايش جان ماست \r\nازين بهتر چه سعادت كه تا حيات است رو به آستان عرش مكان گذاشته شايد ديدهء رمدديده را به جواهر داروى آن آستان روشن سازد . مشار اليه نموده كه از چه راه ميرويد باز از راه خشكى به تناسرى يا از اين‌جا بكشتى نشسته روانه ميشويد . اين بندگان بنابر آنكه مبادا تا رفتن به آن بندر و تدارك كشتى موسم بگذرد يا جهات ديگر محنت و آزار دريا را فراغت دانسته گفته شد كه اگر از همين جا بكشتى نشسته روانه سازند بهتر است . مشار اليه بحضور رفته بعرض رسانيد با آنكه مىنمودند كه جهت آنراه كه عبورش بر تناسرى واقع مىشود كشتى از سركاران رفيعمقدار سرانجام\r\n\r\n\r\n","description":"","footnote":"\r\n( 1 ) - منظور از شهر « شهر ناو » يا « ايوديا » مىباشد\r\n","page_name":" 72 ","page_number":84},
  {"content":"\r\n\r\nكرده بودند باز كشتى از تاجرى نولى « 1 » كرده تدارك نمودند .\r\n\r\nتفصيل شفقت شاه\r\n: و بعد از چند يوم به اتفاق وزير مزبور و جمعى از سيامان از سركار شاه جهت ابراهيم بيك تحويلدار ارمغان مبلغ دوازده كاتى « 2 » نقد و بيست و نه توپ پارچه عمل هند و چين كه مساوى پنج كاتى بود و به‌جهت دو نفر قورچى چهارده كاتى نقد و به قدر شش كاتى پارچه و به‌جهت يك غلام نه كاتى نقد و پارچه و به‌جهت يكنفر جزايرى و يكنفر توپچى هشت كاتى نقد و چهار كاتى پارچه و به‌جهت اين كمينه ده كاتى نقد و بيست و هفت توپ پارچه كه مساوى چهار كاتى بوده بعضى را در ميان سه خوان نقره و بعضى را در ميان دو خوان و بعضى را در ميان يك خوان نقاشى گذاشته حاجى حسنعلى و يوزباشيان به استصواب جمعى از سيامان آوردند و به جماعت سيام كه حامل اين هديه عظمى بودند به قدر چهل تومان نقد و جنس بعنوان تكلف داده شد . « 3 » بعد از چند روز شاه بناو سوار شده به طرف سوهان بسير ميرفت بنابر نمايش ناوها و نمودن طريق رفتار و توزك آنها اين بندگان را در تالارى كه در كنار آب ساخته مفروش نموده برده نشانيدند و پادشاه بدستورى كه دارد سوار شده از روى آب مانند عكس آفتاب گذشت .\r\nجمله معترضه بر واقفان قواعد حساب‌دانى و محققان رموز نهانى مخفى و محتجب نماند كه در حينى كه جرعه‌نوش سر جوش بادهء جام جهان‌نما ، و گلچين هشت بهشت نگارستان بىخار حقايق انتما ، و مستشمم گلدسته برگزيدهء مضامين بندان معانى پيرا ، زبدهء مطالب محققان عالم‌آرا ، پسنديدهء ديدهء طالبان بيت المعمور صدق و صفا عارف به عرفات كعبه الاخبار راهنما ، صاحب روضة الصفا در ضميمه كتاب خود بتقريب\r\n\r\n\r\n","description":"","footnote":"\r\n( 1 ) - مقتبس از فرانسه  « Nolage - Nolis »  بمعنى اجاره كردن كشتى مىباشد .\r\n( 2 ) - كاتى  « Kati »  پول رايج سيام . ر ك به تعليقات شماره 42\r\n( 3 ) - هديه شاه به سفير فرانسه  « Chaumont »  20 توپ پارچه قيمتى زربفت گلدار و 20 توپ پارچه ابريشمى آسترى بود . ( تاشارد . كتاب ياد شده . ص 207 )\r\nسفير فرانسه هم دستور داد پول زيادى براى حاملين هدايا از پنجره بيرون ريختند . . . ( ايضا ) در اينجا تكلف به معنى انعام آمده است .\r\n","page_name":" 73 ","page_number":85},
  {"content":"\r\n\r\nذكر ايلچى فرستادن پادشاه مغفور مرحوم معين السلطنه و الخلافه اميرزاده شاهرخ به طرف خطا « 1 » بقلم اعجازنما نوشته كه شاهزاده عالميان ميرزا بايسنغر [ و 
  ] جمعى را برسم رسالت و به اتفاق ايشان خواجه غياث الدين را مأمور به نوشتن حقايق احوال فرموده بود و او در تذكره خود چنان ذكر كرده كه در حين رخصت پادشاه به ايلچيان چند بالش « 2 » نقره و غيره اشيأ داد و آن مبلغ و مقدار را به حساب مردم آن‌جا نوشته و توضيح آن را كه موافق حساب اين روزگار است نكرده و آن نقد را در كيسهء خفا و صره اختفا گذاشته هرچند در حين مطالعه به دستيارى فكر مهر از سر هميان آن نقد برداشته در بوته خيال ميگداخت و بمحك انديشه ميزد بعيار خيال آن نرسيده مدعاء آن را نمىيافت و به مطلب آن نمىرسيد تا اينكه درين وقت از تقديرات آسمانى واقف محاسبات ايشان گرديد دانست كه آن عزيز نسبت به پلهء خويش چون در ميزان ارباب كرم و احسان از تصحيح آن كسر حاصلى بجز نقصان نداشته لهذا توضيح آن را مخفى داشته در كيسه پنهانى گذاشته است اين كمينه به‌جهت مزبور بنوع مسطور در كيسه خفا به مهر سكوت گذاشت و به تحديد آن نپرداخت و حق اينست كه او « 3 » تقصيرى در هيچ موارد ننموده و نمينمود نهاين اين مراتب بسبب وجود حرامزادهء نصرانى و عداوت ذاتى و دينى او با مردم ايرانى و نبودن سركرده ايلچى هوشمند با معرفت سخندانى روى داد و الا آن بيگناه از به دو سلطنت خود تا حال در كرم و سخا وحيد اقران و امثال و اشباه خويش بوده . حاصل سخن بعد از چند روز كه به اين آئين روح حاتم را از احسان خود شاد ساخت چون در هر سال به شكار جرگه فيل اشتغال ميداشته درين ولا از صيادان خبر آمد كه جرگه را جمع كرده‌اند لهذا از شهر باز به طرف « لو » رفته با آنكه موسم اين بندگان تنگ شده به‌جهت نمايش شكار رخصت نداده به لو طلبيد و خود از لو به طرف جنگل به جهت گرم كردن جرگه تشريف برده و بنابر\r\n\r\n\r\n","description":"","footnote":"\r\n( 1 ) - محد خاوند شاه ( ميرخواند ) . روضه الصفا . نول كشور . 1874 م خاتمه . ص 1498\r\n( 2 ) - بالش احتمالا لغت مغولى است كه به كيسه يا بدره پول طلا و نقره كه در گريبان جاى ميدادند اطلاق ميگرديد . ر ك به تعليقات شماره 43\r\n( 3 ) - منظور پادشاه سيام است\r\n","page_name":" 74 ","page_number":86},
  {"content":"\r\n\r\nآنكه محرم سنه 1098 « 1 » رسيد و اين پادشاه در به دو حال كه بمسند فرمانفرمائى آن ولايت بدستيارى مردم ايران كه به مراسم تعزيهء ابا عبد الله الحسين ( ع ) مشغول ميبوده‌اند به نحوى كه به زودى بعرض خواهد رسانيد نشسته مقرر داشته بود كه هر سال مردم مغوليه « 2 » برويه و كيش خويش تغزيه دارند و در جنب خانه خود حسب الصلاح مرحوم آقا محمد بتخانه‌اى را شكسته مسجدى و فضائى ساخته و مقرر داشته كه آنچه فرش و اسباب و شربت و شمع با چراغ و مايحتاجى كه در كار باشد با مبلغى نقد از سر كار هر سال به ايشان بدهند « 3 » . و درين سال بطريق اولى در آن باب قدغن و اهتمام فرموده بود لهذا مردم ايران به تعزيه مشغول گرديدند و اين بندگان را هر روز تكليف كرده به آن مسجد ميبردند و خطيب بر منبر رفته لعن و طعن بر بت‌پرستان و كافران به آواز بلند ميكرد و در سنوات سابقه خود در شبها بر روى فيل سواره ميايستاد و سير و تماشا ميكرد و بنوعى كه رسمى است ديرين و قاعده‌ايست متين در اول و آخر فاتحه سلامتى پيشواى دنيا و دين ولينعمت تحقيقى و استفنا و استعدام دشمنان اهل بيت را خوانده و بعد از آن فاتحه در باب استهداء او ميخوانند . و چون روز قتل گرديد اين بندگان بسير شكار كه در دو فرسخى لو روى داد طلبيد .\r\n\r\nنقل شكار جرگه\r\n: حقيقت شكار جرگه « 4 » آن‌جا چنانست كه چون آب كلانى كه تفسير آن خواهد آمد بر طرف شد علف در اراضى و صحارى آن‌جا بسيار مىشود و فيلان از جنگلها و ميان كوهها رو به صحرا ميگذارند آنگاه جمعى قريب به دو سه هزار كس چريك رفته و همه كوهها و دره‌ها كه عبور فيلها است گرفته راه برگشت را بر ايشان\r\n\r\n\r\n","description":"","footnote":"\r\n( 1 ) - محرم سنه 1098 ه ( 17 نوامبر - 16 دسامبر 1686 ميلادى )\r\n( 2 ) - مغول يا مغل . در هندوستان در گذشته ايرانيان را بدين اسم ميناميدند و در جنوب هند مخصوصا در ايالت دكن مسلمين عموما بدين نام مشهورند .\r\n( 3 ) - فرناند پينتو  ( Fernao Pinto )  در نامه‌اى كه از ملاكه بتاريخ 5 دسامبر 1554 ميلادى به انجمن يسوعى پرتغال فرستاده مىنويسد كه در آن زمان در پايتخت سيام ( شهر ايوديا ) 7 مسجد وجود داشته و 30 هزار خانوار مسلمان در آن شهر ساكن بوده‌اند . ( انسيكلپدى اسلام .\r\nچاپ اول مقاله سيام ) .\r\n( 4 ) - درباره شكار جرگه ر ك به تعليقات شماره 41\r\n","page_name":" 75 ","page_number":87},
  {"content":"\r\n\r\nبسته و شب و روز بفرياد و فغان و انداختن توپ و تفنگ مشغول گشته چون فيلان راه را بر خود مسدود مىبينند به طرف آبادى مىآيند و شبها نيز آتش بسيار مىافروزند تا ايشان را به اين طريق نزديك ميگردانند آنگاه مهاوتان سوار فيلان گشته دور ايشان گرفته ايشان را به اين صحرا بنوعى كه سبق ذكر يافت به آن انحصار چوبى آورده و جمعى بر فيلان سوار و كمندها در دست به اندك زمانى چندين فيل را صيد ميكنند و چون اين بندگان به حوالى آن مكان رسيديم بفرموده شاه از مركب سوداى سوارى اسب به زير آمده بر فيلان مادهء « 1 » رهوار خوش‌رفتار كه با تخت و رخت پاكيزه زرنگار حاضر ساخته بودند سوار گرديده سر راه شاه گرفته انتظار ورود حشمت مودود ميكشيدند و وزير و ديگر ملازمان ايرانى پياده شده در پيش فيلان در عرض راه بطريق خود قالى انداخته خوابيدند تا آنكه شاه از خانه خويش به حركت آمد بدستيارى فرزين بخت ملازمت شاه رخ نمود كه بر فيل ماده كه تخت طلائى داشت سوار بود چون بمكانى رسيد كه بندگان توقف داشتند بعد از مجرى « 2 » وزير را طلبيده مؤمى اليه خوابيده بعد از دعاء و ثناء شاه فرمود كه ايشان را برداشته بسير بياور . مشار اليه مراجعت نموده بر گردن فيلى بىتخت و زين « 3 » سوار شده به اتفاق او بدر حصار جرگه رسيده شاه سواره ايستاده و اين بندگان از دور قرار گرفته وزير فرنگى مدار المهام نيز بر گردن فيل بىتختى سوار و نزديك شاه ايستاده بود چون نظر شاه به اين بندگان افتاد وزير را طلبيده حرفى گفت و او به طرف اين بندگان آمده گفت كه شاه ابراهيم بيك و فلان يعنى اين كمترين بندگان\r\n\r\n\r\n","description":"","footnote":"\r\n( 1 ) - وارتما مينويسد كه فيل ماده قوىتر و بامناعت‌تر از فيل نر است ( كتاب ياد شده .\r\nص 129 )\r\n( 2 ) - مجرى يا مجرا  ( Mujra )  اداى احترام ( هندوستانى )\r\n( 3 ) - تاشارد مينويسد : « براى رفاه خارجىها كه عادت به فيل سوارى ندارند تخت روى پشت آن حيوان سوار ميكنند و گرنه خود مردم محلى در هر مقامى كه باشند بر گرده فيل سوار شده و خودشان آن را هدايت ميكنند مگر موقعى كه به جنگ ميروند » . ( كتاب ياد شده .\r\nفصل 5 - ص 245 )\r\n","page_name":" 76 ","page_number":88},
  {"content":"\r\n\r\nرا به نزديك طلبيده است و او بندگان را نزديك بردند و هرچند ادب نموده لطف كرده بسيار نزديك طلبيدند بوضعى كه فيل اين بندگان نزديك فيل شاه بود و بعد از آن نسبت بموسى بيك پيرزاده قورچى كه الحق مرد با ادب هموار روزگار ديده‌ايست و از آزادگى او خبر يافته بود نيز لطفى فرموده او را نزديك طلبيد آنگاه مقرر داشتند كه فيلان را بگيرند مهاوتان چابك دست بر روى فيلان كمندها محكم گرفته از چپ و راست از عقب فيلان درآمده چون ايشان به حركت آمده به راه ميرفتند كمندها را حلقه كرده به پا و دست ايشان مىاندازند و ايشان به زور و قوت خويش بند را بر خود محكم ميكردند و چون كمند محكم ميشد مهاوتان از دو طرف دو فيل رانده گردنش را به گردن آن فيلان محكم بسته از حصار بيرون ميآورند از عقب آن فيل دندان‌دارى نهيب كرده آن را بضرب دندان به سمت طويله‌اش روان ساختند در حينى كه شكار گرم شد شاه بوساطت وزير و ديلماج سوال فرمودند كه شكار جرگه اين ولايت چنين است ، در ايران چگونه است ؟\r\nچنانچه بود عرض نموده شد و بعد از آن فرمودند كه اسب جنگلى را چگونه ميگيريد ؟\r\nعرض شد كه سباع و وحوش در جنگل مسكن و مأوى دارند نهايت اسب كه در فراست و شعور قريب بنوع انسان و در شدت و رخا محتاج اليه ايشانست و بعد از انسان اشرف نوع حيوان و احسن مخلوقات قادر يزدانست در ممالك ايران كه بهترين ربع مسكون است بسيار بهم ميرسد خصوصا در ايلخيان « 1 » سركار خاصهء شريفه كه زياده از حد و حساب است و هر خيلى را ميرآخوران و ايلخيبانان مىباشد كه به حفظ اسبان ميپردازند و چون كره آنها به حد سوارى رسيد برطبق عرض مير آخورباشيان مقرر ميدارند كه آنها را به حوالى مقر سلطنت آورند هرگاه خاطر مبارك رغبت بسير صيد آنها داشته باشد اسب دولت را بغاشيه‌كشى زين با تزئين و عرصه خانهء زين را با كمال عظمت و حشمت و آئين رشگ‌افزاى نگارخانه چين و آن مكان را به ورود موكب هميون محسود سپهر برين [ مىفرمايند 
  ]\r\n\r\n\r\n","description":"","footnote":"\r\n( 1 ) - ايلخى كلمه تركى بمعنى رمه است . محافظ اسب‌هائى را كه براى چرا در صحرا رها كرده باشند « ايلخىبان » مىگويند .\r\n","page_name":" 77 ","page_number":89},
  {"content":"\r\n\r\nو الا به عهده يكى از مقربان درگاه عرش نشان را ميفرمايند كه به آنجا حاضر شده ايلخيبانان آنها را در فضاء صحرا جمع ساخته كمنداندازان بىآنكه آن بادپايان را داخل حصن و حصارى كنند آن ليلىوشان كه :\r\nنظم\r\n هوا را عقاب و زمين را غزال * نهنگ بحار و پلنگ جبال\r\nگه پويه باد و گه قطره اب * گران چون درنگ و سبك چون شتاب \r\nاگر گردن تصور به خيال كمند بينند از وحشت از عرصه امكان بيرون ميدوند بدستيارى كمندپيچان چون زلف عروسان كه عاشقانرا در ميدان محبت پاىبند محنت خويش سازند مقيدشان ميسازند گويا كمند ايشان را با رشتهء تقدير علاقه بند قضا در يك كارخانه بافته و در اندك ساعتى هريك از ايشان چندين از آن آهونژادان را بخم كمند درمىآورند آنگاه آنچه لياقت طوايل سركار اشرف دارد از آنها جدا ساخته بطوايل آورده رايضان « 1 » مراكب و جلوداران مواكب آنها را سوارى كرده اگر با دولت همعنانست سعادت غاشيه‌كشى زين با تزيين بهم مىرساند و مابقى را به بعضى از امراء شفقت فرموده تتمه را حسب المقرر و دستور و معمول بعساكر نصرت مآثر تقسيم مينمايند . و بعد از آن فرمودند كه چون به ايران رسيد اخلاص و يك جهتى مرا بعرض رسانيد و چنان كنيد كه شفقت ولينعمت عالميان درباره من افزون شود . در جواب عرض شد كه اين حقير و امثال ما جماعت در عرضه اينكه تعهد اين امور را توانيم نمود نيستيم يكى از جملهء كمترين بندگان آن آستانيم انشاء الله تعالى اگر اقبال بيزوال خضر راه گردد و به آن آستان رسيم تمناى ايشان را معروض وكلاء عاليجاه اعتماد الدوله العليه العاليه الخاقانيه اعتضاد السلطنه البهيه « 2 »\r\n\r\n\r\n","description":"","footnote":"\r\n( 1 ) - جمع رائض بمعنى « رام‌كننده اسب » .\r\n( 2 ) - منظور شيخ عليخان زنگنه وزير اعظم شاه سليمان است كه از 1086 ه . ق ( 1675 ميلادى ) اين منصب را داشت و ميرزا طاهر قزوينى جانشين وى گرديد . شيخ عليخان كه در سال 1101 ق وفات يافت در نظم و اداره امور كشور به حدى با دقت و با قدرت بود كه مثل مشهور « شاه مىبخشد ولى شيخ عليخان نمىبخشد » را درباره او گفته‌اند . ( هدايت . روضه الصفاى ناصرى 10 جلد . تهران 1339 - جلد 8 ص 490 ) .\r\n","page_name":" 78 ","page_number":90},
  {"content":"\r\n\r\nداشته كه بنوعى كه دانند در محل مناسب بعرض رسانند . ديگر فرمود كه دوستى پادشاهان مانند كسى است كه بناء مسجد و بتخانه گذارد هرچند در استحكام و ترصيص مبانى آن سعى نمايد در هر دو جهان روسفيد خواهد بود . عرض شد كه موافق مذهب مادر ابنيهء خير نيز چنين است و هركه در آن باب سعى نمايد مثاب و ماجور خواهد بود . ديگر فرمود كه در حين فرستادن نمك به حرام حاجى سليم چون مطلع و مخبر به آنچه در آن ولايت باب است نبودم آنچه برسم هديه روانه آن آستان نموده بودم بعنوان نمونه بود و سفارش كرده بودم كه تحقيق كند هركدام يك از آنها باب است بما عرض نمايد و او درين مدت در فكر خويش بود و سفارش مرا فراموش نموده هرچند از شما تحقيق نمودم به من نميگوئيد و اگرچه اين معنى بر من ظاهر است كه دنيا و مافيها به نظر مبارك نميآيد و هرچه فرض كنند زياده بر آن در آن سركار بسيار هست اما خاطر من تعلق بسيار به تحقيق اين معنى دارد كه شايد بدينوسيله خود را مذكور خاطر اشرف سازم . عرض شد كه اين حقير را اطلاع و خبرى از مقصود شما نيست نهايت آنقدر ميدانم كه آنچه فرستاده بودند به نظر مبارك رسيد و هديه شما مقبول گرديد و وكلاء آن سركار در حين فرستادن مرحوم محمد حسين بيك چون اطلاع تمام در آن ولايت و ساير مراتب نداشتند مشار اليه را از روى شفقت بعنوان استعجال جهت تشييد مبانى دوستى و و داد به خدمت فرستادند و آنچه مصحوب او فرستاده شد بعنوان نمونه بود كه من بعد آنچه پسند خاطر باشد يا مطلبى كه داشته باشند اعلام رود كه از آن قسم فرستاده بانجام آن مراتب انواع عنايات بمنصهء ظهور رسد . فرمود كه گفته‌ات از مضمون نامهء و الا معلوم و مفهوم است من عنايت ولينعمت را در باره خود دانسته‌ام . ديگر فرمود كه فيل در آن ولايت به چه كار آيد . عرض شد كه آنچه در سركار هست نه به جهت احتياجست بلكه از لوازم سلطنت و جهانبانى است كه از هر جنس مخلوقات نوعى در سركار باشد فرمودند كه در خاطر دارم كه چند فيل كوچك به آن آستان فرستم نهايت بعضى نمونه‌ها به اطراف و جوانب\r\n\r\n","description":"","footnote":"","page_name":" 79 ","page_number":91},
  {"content":"\r\n\r\nفرستاده‌ام درين موسم كشتى نيامده متعاقب خواهم فرستاد . چون اول انفتاح « 1 » دوستى كرده‌ام باز چنان نموده پارهء نمونه بكسان خود داده به اتفاق شما ميفرستم در جواب عرض شد كه آنچه پادشاه مىكند عين صوابست . و هر روز در تدارك فرستادن ايشان بودند و آخر وقت آمدن بر اين بندگان مشخص نشد كه بچه جهت موقوف نمودند . بعد از اين مراتب و گرفتن چند زنجير فيل بزرگ و كوچك شاه بوساطت وزير بكمترين لطف فرمود كه ازين فيل بچه‌هاى شيرخوار يكى را جدا كرده نگاهدار . چون نگاهداشتن « 2 » و آوردن آن ممكن نبود معذرت خواسته قبول ننمود . بعد از آن شاه به طرف خانه خود و وزير و پيادگان از عقبش روان گرديدند وزير ايرانى اين بندگان را تكليف نمود كه شما ميهمان شاه‌ايد و به طرف خانه شاه كه در حوالى اين صحرا جنگل بود در كنار مرغزارى و غديرى پرآب و صفا و مانند چشمه حيات روان‌افزا و از قبيل سلسبيل در عين لطافت و هوا :\r\nنظم\r\n روان اندر آن ماهى سيم‌سا * چو ماه نو اندر سپهر مدور \r\nپادشاه در كنار اين غدير بتخانه و مسكنى به جهت خود [ و 
  ] در جنب آن تالارى به جهت ضيافت اين بندگان درين وقت ساخته بندگان را در آن‌جا فرمود آوردند و مجلسى به آئين آراسته آنچه لازمه ضيافت و ميهمان‌نوازى است بتقديم رسانيد . و مسموع شد كه اكثر ماكولات و چيزها را شاه خود سركارى فرمود از روى لطف بيرون ميفرستاد .\r\nو طرف عصر باز شاه از آن مكان تا حوالى شكارگاه از آن غدير به ناو سوار شد و به جهت بندگان نيز ناوها حاضر گردانيده چون بكنار جنگل رسيد بر فيلان سواره بسير و شكار مشغول شده شب باز به همان مكان رجوع و لوازم بزرگى و مراسم ميهمانى\r\n\r\n\r\n","description":"","footnote":"\r\n( 1 ) - كذا فى الاصل . بجاى افتاح به كار رفته است .\r\n( 2 ) - نگاهدارى فيل صرفنظر از هزينه سنگين آن كارى مشكل است و غذا دادن روزانه فيل نيز تشريفات به‌خصوص دارد . ر ك به تعليقات شماره 44 .\r\n","page_name":" 80 ","page_number":92},
  {"content":"\r\n\r\nمسلوك فرمودند و روز ديگر باز طرف صبح نيز در ركاب شاه بسير و شكار فيلان رفته بعد از مراجعت و صرف سفره هنگام عصرى مرخص شده به طرف شهر آمديم . و در اواخر شهر محرم الحرام طرف عصرى بدستور ايران جامه و منديل و كمربند و بالاپوش به جهت هريك از خلاع لايق خود فرستاده گفتند كه صباح شاه شما را طلبيده « 1 » . چون بحضور رفتيم به نحوى كه سابقا عرض شد باز بر خانه تخت خويش نشسته فرمودند كه كارهاى شما باتمام رسيد يا نه ؟ عرض شد كه ما را درين ولايت شغلى به غير از ملازمت شاه نبود . گفتند كه حال ميرويد ؟ عرض شد كه بتوجه شاه . به يك مرتبه به زبان خود حرفى زد دو كس از مردم سيامانى كه خوابيده بودند برخاسته به نزديك تخت رفتند و بنوعى كه در اول عرض شد پاندان مرصع را بلند كردند . شاه نامه خود را در ميان آن گذاشت و از آن‌جا آورده در ميان پاندان طلاء ديگر گذاشته بدست ابراهيم بيك دادند « 2 » . و بعد از آن فرمودند كه چون بحضور رسيد عرض كنيد كه خدا عمر و دولت ولينعمت را زياده كند و هر روز آن را بهزار سال رساند كه اين معنى باعث خوشنودى منست و عرض اخلاص من بسيار بكنيد و بگوئيد كه انشاء اللّه تعالى دوستش زياد شود و دشمنش فنا گردد مرا فراموش نفرمايند . و بعد از آن در گفتگو بسته و در تخت را پوشانيد .\r\nو وزراء و سيامان اين بندگان را بيرون آورده به عمارتى كه اول محل نامه بود رسانيدند و نامه را از ابراهيم بيك گرفته بر مكان مرتفعى گذاشته و اين بندگان را در آن عمارت نشانيده مراتب ضيافت را به عمل آوردند و از آنجا به خانه آمده و چون مرحوم محمد حسين بيك و ديگر ملازمان سركار خاصهء شريفه\r\n\r\n\r\n","description":"","footnote":"\r\n( 1 ) - « سفراى خارجى بطور رسمى و با تشريفات مخصوص دو مرتبه بحضور شاه شرفياب مىشدند يكى در موقع ورود و ديگر قبل از ترك كشور . ولى در طى اقامتشان در سيام به مناسبت‌هاى مختلف ممكن بود شاه آنها را نزد خود بخواند » ( دمرنگ . كتاب ياد شده . ص 18 ) .\r\n( 2 ) - اين گفته خلاف ادعاى شاهزاده دمرنگ  ( Damrong )  را ثابت مىكند كه مىنويسد : « هميشه نامه شاه را سفيرى [ سيامى 
  ] مىبايستى همراهى ميكرد . و غير ممكن بود كه چنين نامه‌اى بطريق ديگر فرستاده شود حتى سفير كشور خارجى نيز نمىتوانست آن را با خود ببرد . » ( دمرنگ . كتاب ذكر شده . ص 16 ) .\r\n","page_name":" 81 ","page_number":93},
  {"content":"\r\n\r\nهريك چند سر اسب سوارى همراه برده بودند و باز برگردانيدن و آوردن آنها بكشتى متعذر بود لابد بسركار آن رفيع مقدار پيشكش شد « 1 » . با آنكه از هركس چند سر از آن در عرض راه تلف و هريك را مبلغى سواى قيمت نزد يك به بيست تومان خرج واقع شده بود چون در آنجا اسب تازى و عربى به سبب عدم احتياج ايشان بسوارى اسب قدر و قيمت آن پرىوشان را دانسته ندانسته انگاشته از قرار راسى نقدا « جنسا » ده دوازده تومان عوض دادند .\r\nو دستور ايشان در اسب داشتن چنانست كه يال و دم آنها را مىبرند و برعكس تعارف دست از سرودم خود برداشته از خود را ميگذارند و در اسب داشتن آنها را نا مبارك و به‌جهت خود ميشوم ميدانند . و ديگر بايد اسبهاى ايشان از خجلت سوار پيوسته سر بميان هر دو پا داشته باشد و هرگز سربلند نسازد « 2 » و به اين‌جهت ريسمانى بر سر ايشان بسته پيوسته سر ريسمان را به ميان هر دو پاى او آورده مىبندند تا آنقدر كه عادت شود و بايد يابووار رفتار نمايد و داب « 3 » و تندى و سرعت و خوبيهاى حسن آنها را مرعى نميدارند .\r\nبعد از چند روز ديگر كه وقت رفتن شد اين بندگان به همان مكان كه نامه بوده برده نامه را از پاندان برداشته در ميان صندوقچه گذاشته و صندوقچه را فرمودند كه بايد ابراهيم بيك و اين كمينه مهر نمايند لهذا مهر نموده نامه را برداشته بدون اينكه مكرر تغيير دهند بر بالاى كنمى گذاشته از آنجا بر روى ناو و از آنجا وزرا و معتبرين سيام نامه را بكشتى آورده رسانيدند و از آنجا برگشته اين بندگان لنگر برداشته بتاريخ بيست و دوم شهر صفر سنه 1098 « 4 » روانه مقصود گرديدند .\r\n\r\n\r\n","description":"","footnote":"\r\n( 1 ) - لالوبر مينويسد : « پادشاه سيام فقط در حدود 2000 اسب نگهميدارد كه تقريبا يك دوجين آنها ايرانى است كه ارزش خود را از دست داده‌اند . سفير ايران 4 يا 5 سال قبل آنها را از طرف پادشاه خود به او هديه كرده بود » . ( لالوبر - كتاب ياد شده - جلد اول ص 118 ) .\r\n( 2 ) - ماركوپولو مينويسد كه در ايالت « قره جنگ  ( Nan Chao )  چين » مرسوم است كه دو يا سه مفصل استخوان دم اسب را قطع ميكنند تا در هنگام تاختن دم به سوار اصابت ننمايد . چون به نظر آنها اسبى كه در موقع تاخت‌وتاز دم خود را تكان بدهد شكيل نمىباشد » .\r\nسفرنامه . كتاب ياد شده . ص 172 )\r\n( 3 ) - در متن خطى « داو » آمده است كه به « داب » تصحيح گرديد . داب بمعنى « كر و فر و شأن و شوكت و خودنمائى » مىباشد . ( فرهنگ ناظم الاطباء ) .\r\n( 4 ) - 22 صفر 1098 ه ق برابر با 7 ژانويه 1687 ميلادى .\r\n","page_name":" 82 ","page_number":94},
  {"content":"\r\n\r\n\r\nتحفه ثالث\r\nچون خلاصهء احوالات واقعه بانجام و اتمام رسيد اگر بشرح بعضى از حقايق احوال آن‌جا پردازد [ مفيد 
  ] ميتواند بود .\r\n\r\nوجه تسميهء شهر ناو\r\nبر سالكان مسالك طريقت مخفى نماند كه چنانچه بر السنهء مترددين مذكور است اين ولايت را موسوم به ماچين « 1 » ميدانند و هرچند باستقراء تحقيق اين معنى نمود مشخص نگرديد كه همين ولايت ماچين باشد يا نه جهت آنكه بعضى از ارباب سير در فن مسالك [ و 
  ] ممالك كتب خويش چنان ايراد كرده‌اند كه از چين ابن يافث ابن نوح پسرى فرخنده اختر بظهور رسيد او را ماچين نام نهاد و بنابر ازدياد عشاير و ارقاب از پدر مرخص شده در حوالى چين شهرى بنا كرد و بنام خود موسوم ساخت و ماچين را ولايت بزرگ قريب به چين نشان داده‌اند و صاحب نفايس الفنون چنان ايراد كرده كه وراى جزيرهء لامرى در بند نياس از اعمال جاوه « 2 » كه واقع است و عود نيك از آن‌جا خيزد و درين ولايت جنگل و كوه است موسوم به بناء « 3 » ممكن است كه اين شهر ناو از جملهء آن بندر باشد و شهر خطاى « 4 » را چنان نوشته‌اند كه از باره تا باره ده فرسنگ است و در ميان آن درياچه‌ايست كه دور آن شش فرسنگ . « 5 » و از قرار تحرير او ماچين شهريست متصل به چين و حمد اللّه مستوفى صاحب نزهت القلوب كه به موجب شمار ابوريحان\r\n\r\n\r\n","description":"","footnote":"\r\n( 1 ) - مخفف مهاچين بمعنى چين بزرگ . ر ك به تعليقات شماره 45 .\r\n( 2 ) - در متن خطى « لاحورى در بند بناس از اعمال حاد كه » آمده است كه به صورت بالا تصحيح گرديد . رشيد الدين مينويسد : « در بند نياس جزء توابع جاوه در سر راه معبر به چين بين سومطره  ( Sumatra )  و صنف  ( Champa )  واقع است . « براى لامرى ر ك به تعليقات شماره 47 .\r\n( 3 ) - كذا فى الاصل .\r\n( 4 ) - منظور شهر پكن است . ر ك به تعليقات شماره 100 .\r\n( 5 ) - در اينجا عبارت « از ماچين » كه به نظر اضافى ميرسيد حذف گرديد .\r\n","page_name":" 83 ","page_number":95},
  {"content":"\r\n\r\nنقشه شهر قديم ايوديا پايتخت سيام\r\n\r\n","description":"","footnote":"","page_name":" 84 ","page_number":96},
  {"content":"\r\n\r\nقايل و به تقسيم ربع مسكون پرداخته بعضى از ماچين را داخل اقليم اول و برخى را در اقليم ثانى و چين را به اقليم ثالث و خطا را به اقليم خامس منسوب ساخته و از اين قرار بايد ماچين جائى باشد وراء خطا و چين در نهايت بزرگى و معمورى و آبادانى و شهرت اين شهر به ماچين جهت آنست كه مترددين مردم ايران به قرينه و قياس اينكه چون اين مكان در سمت چين واقع است آن را ماچين و به اعتبار اينكه مدار تردد و تمشيت امور آن حدود به ناو و به سنبوك است به شهر ناو ناميده‌اند نهايت سكنه آن ديار به زبان خود آن ولايت را ايوديا « 1 » يعنى « شهر بزرگ » ميخوانند « 2 » و فرنگيان و ارباب شناخت كه پى به آن‌جا برده‌اند در كتب خود شهر سيام نوشته‌اند و ممكنست به تكلف و توجيه و جمع بين الاقوال چنان شود كه اين شهرى باشد از جمله ولايت ماچين جهت اينكه به يك طرف متصل به پيگو كه انتهاء آن ملك متصل به چين است و حال هر قدرى را پادشاه عليحده تصرف كرده باشد و اللّه اعلم به تحقيقه . بر هر تقدير :\r\nلمولفه\r\n ز گلزارش گل عشقى نچيدم * ز خوبانش لبى ماچين نديدم\r\nهمين نامى ز ماچين بود مانده * جهانى را صلاى خويش خوانده \r\n\r\nتوضيع احوال سكنهء آن ولايت :\r\nمردم ايرانى و فرنگ ايشان را سيام ميخوانند و خود ، خود را از نسل تائى ميدانند كه به اعتقاد ايشان يكى از اهرمنان و جنيان است منسوب ميسازند « 3 » و اباطيل و مزخرفات در باب نسب خود نقل\r\n\r\n\r\n","description":"","footnote":"\r\n( 1 ) - در نسخه خطى « اجوديا » نوشته شده كه به « ايوديا »  ( Ayudhya )  تصحيح گرديد . ( ر ك به تعليقات شماره 31 ) .\r\n( 2 ) - تاشارد مىنويسد كه مردم سيام پايتخت كشور خود را  « Crung Si Ayuthaya »  مىنامند . و  « Crung si »  بمعنى  « Ville excellente »  مىباشد . ( كتاب ياد شده . فصل 4 ص 177 ) جمله تاشارد بايد به  « Krung Sri Ayudhya »  تصحيح گردد .\r\n( 3 ) - ر ك به تعليقات شماره 48 .\r\n","page_name":" 85 ","page_number":97},
  {"content":"\r\n\r\nمىنمايند و به جائى كه ربطى داشته باشد عاقبت الامر نميرسانند با آنكه خود به آدميت قايل نيستند بر تقدير تسليم . به اعتقاد مردم ايران كه سيام باشند ممكن است كه نسب گم گشته ايشان را به سان بن يافث بن نوح پيدا توان كرد و چنان گفته شود كه ايشان از نسل سانند و چون در گفتار و لغت آن جماعت نهايت عجز دارند و اكثر حروف را بدون مخرج و مشتبه به يكديگر القا ميكنند و نون و ميم قريب المخرج‌اند اين‌سان باشد كه ايشان سيام گفته باشند « 1 » يا آنكه به زعم بعضى مورخين كه سيامك بن كيومرث را صاحب اولاد ميدانند نسب ايشان را به سيامك رسانند و بكثرت استعمال سيام شده باشد و درين راه ناهموار بلدى بجز خيال رهبر نيست و اللّه اعلم بحقيقة احوال عباده .\r\n\r\nتفصيل احوال شاه و سبب سلطنت آن والاجاه :\r\nپادشاه آن‌جا نيز خود را از سيام ميداند و ابتداء سلطنت اجداد او تا حال و بناى حصن و حصار آن ديار به دويست سال نميرسد « 2 » نهايت پاره بتخانه و بناهاى قديم است كه موافق حساب ايشان هزار سال زياد است و سابقا اين شهر نيز در تحت تصرف پادشاه پيگو « 3 » كه از شهرهاى خطا يا چين [ است و 
  ] پادشاه عليحده دارد بوده و به اعتبار اينكه جد\r\n\r\n\r\n","description":"","footnote":"\r\n( 1 ) - در توراة و ساير كتب انساب معتبر مورد مراجعه سان بن يافث بن نوح مشاهده نگرديد . مولف سفينه معلوم نيست اين وجه تسميه را از كجا آورده است . در هر صورت اين قبيل شجره نسب‌سازى فراوان به چشم مىخورد . مثلا ياقوت از قول ابن كلبى ( هشام ) صاحب « كتاب النسب الكبير » يا « الجمهره فى الانساب » شهر اصفهان را منسوب به « اصبهان بن فلوج بن سام بن نوح عليه السلام » مينويسد و يا چين را از نام « صين بن كماد بن يافث » [ بن نوح 
  ] ذكر مىكند . ( ياقوت - معجم البلدان . و ستنفلد . ليپزيك . 1866 م ) .\r\n( 2 ) - اين رقم اشتباه است چه شهر جديد ايوديا در سال 1350 ميلادى بنا گرديده است بنابراين در زمان تاليف سفينه متجاوز از سه قرن از بناى آن ميگذشته است از طرف ديگر نرائى فرزند سرى وراونگ  Sri Voravong  مىباشد كه با يك كودتاى نظامى در سال 1630 قدرت را بدست گرفت و با نام پراسرت تنگ  Prasart tong  تا سال 1657 سلطنت كرد .\r\n( ر ك به تعليقات شماره 48 ) .\r\n( 3 ) - منظور از پادشاه پيگو دو تن از پادشاهان سلسله تونگو  ( Toungoo )  برمه مىباشد كه بر پيگو نيز سلطنت ميكردند . ايوديا در سال 1569 م در زمان سلطنت  Bayinnaung  به تصرف برمه درآمد و 15 سال بعد در زمان پسر و جانشين او  Nandabayin  ( 1581 - 1599 ) بار ديگر استقلال خود را بدست آورد . ( ر ك به تعليقات شماره 49 ) .\r\n","page_name":" 86 ","page_number":98},
  {"content":"\r\n\r\nاعلاى اين پادشاه بزرگ اين طائفه بوده است پادشاه پيگو او را حاكم و اين ملك را به او واگذاشته بود تا اينكه يكى از اجداد اين پادشاه كه پسر والى و در خدمت پادشاه پيگو مىبوده اتفاقا در حضور بنابر زيادتى شفقت پادشاه و رشد والىزاده فيما بين او و پادشاه‌زاده پيگو بنابر حقد و حسدى كه لازمه ذات بيكمالانست به بدى منجر شده پيوسته در مقام فرصت بوده كه ضررى بوالىزاده رساند تا آنكه واليزاده مرخص شده بولايت بديدن پدر و اقرباى خود ميآيد و بعد از اندك فرصتى شاهزاده با جمعى از اركان دولت پدر تمهيد كرده فكر دفع والىزاده چنان مىكند كه به خدمت شاه رفته معروض دارند كه شخصى كه پرورده نعمت توجهات تو بوده درين وقت دم مخالفت زده سر از اطاعت پيچيده و به ملك خود رفته چنين و چنان كارى كرده و جمعى از اركان دولت او نيز بر طبق عرض او تصديق ميكنند و پادشاه بىآنكه تحقيق صدق و كذب ايشان كنند حكم به احضار والى و والىزاده مذكور ميفرمايد و هنوز حكم به ايشان نفرستاده امرائى كه با شاهزاده تمهيد كرده بودند در جزو از راه مكر و فريب چيزى نوشته پيش والىزاده ميفرستند كه درين وقت شاه فكر گرفتن شما و مملكت شما دارد و ميخواهد ملك را از شما انتزاع نموده به پسر خود دهد و درين وقت شما را به‌جهت اينكه دفع كند بحضور خواهد طلبيد بايد خود خبردار بوده در آن باب فكرى كه دانيد كنيد چون نوشته امرا و حكم شاه به ايشان ميرسد از ترس جان تعلل در اطاعت فرمان شاه ميكنند چون مهره فريب شاهزاده و امراء در بساط مكر بمدعا مىنشيند و به پادشاه تعلل ايشان ميرسيد پادشاه حكم به جنگ و گرفتن آن جماعت ميكنند چون اين مقدمه فساد از پسر شاه بوده برطبق استدعاء او مقدمه الجيش عسكر گرديده به طرف ملك ايشان به‌جهت جنگ با سپاه بيكران ميرود و بعد از آنكه به حد آن ولايت ميرسيد اين والىزاده استقبال نموده هرچند دم اطاعت و انقياد زده به احترام و عزت او لازمه اهتمام بجا مىآورد و از در عجز و التماس درآمده استدعا مىكند كه شايد از تقصير ايشان درگذشته عصيان نكرده ايشان را در خدمت پادشاه شفيع گردد\r\n\r\n","description":"","footnote":"","page_name":" 87 ","page_number":99},
  {"content":"\r\n\r\nاصلا نفعى نداده بجز تندى و پرخاش جوابى نميداد تا آنكه كار بر واليزاده تنگ گشته برطبق خواهش شاهزاده قرار به جنگ ميدهند و بنابر آنكه در همه زيربادات رعيت و سپاه يكيست و از بر طرف شدن آن مملكت خرابست در حين جدال جنگ بصرفه كرده نزاع را منحصر بفريب يكديگر قرار داده در فكر كشتن و قتل يكديگر نميباشند چنانچه اگر سردارى فتحى كرده جمعى را به قتل رساند باعث خون‌ريزى خويش شده خواهد بود و دستور چنان است كه چون تقارب فئتين روى داد از طرفين جمعى برآمده نقاره و سرنا نواخته سواران و پيادگان از هر دو طرف شروع به رقص و فرياد و فغان مينمايند و بعضى اوقات يكى از ايشان پس ميرود و ديگر پيش ميآيد و همچنان با آنكه هريك كه فرصت كرده يكى را غافل كرده آن ديگرى به عقب خصم درآمد دور ايشان را احاطه ميكنند و چون آن جماعت پرگار صفت دور آن لشگر را گرفته آن ديگرى به همين حركت خود را مغلوب يافته نقطه‌وار سر بدائره اطاعت ميگذارد لهذا اين والىزاده نيز بفكر مكر افتاده نزد شاهزاده فرستاده استدعا مىكند كه چون حال قرار بجنگ داده و آتش غضب را به حلم فرو نمىنشانى ترا نزاع با منست و سپاه من رعيت تواند و تقصيرى ندارند و اگر كشته شوند نقصان بملك خود ميرسانى اگر راست ميگوئى و به خود گمان مردى دارى على الصباح بمعركه كارزار حاضر شو تا آنكه :\r\nنظم\r\n به‌بينيم تا كردگار جهان * درين آشكارا چه سازد نهان \r\nاگر تو بر من ظفر يافتى مملكت از آن تو ، و اگر من به تو ظفر يافتم آنچه خواهم درباره تو بتقديم ميرسانم . چون شاهزاده « 1 » در نهايت شجاعت و قوت بوده برطبق استدعاء او رضا ميدهد و از توانائى چنان مذكور ميسازند كه كجكى بدست ميگرفته و حال\r\n\r\n\r\n","description":"","footnote":"\r\n( 1 ) - منظور شاهزاده  Pra Naret  قهرمان استقلال سيام است كه تحت لقب نارسوئن  Naresuen  از 1590 تا 1605 ميلادى در آن كشور سلطنت كرد . ( ر ك به تعليقات شماره 49 ) .\r\n","page_name":" 88 ","page_number":100},
  {"content":"\r\n\r\nبالفعل در مخزن اين پادشاه است به وزن سى كاتى كه شش من به وزن شاه است « 1 » بوده بهرحال چون شاهزاده اقليم وجود يعنى جهانگير آفتاب بر خنگ سفيد صبح سوار شده بضرب كجك زرين شعاع نور سپاه ظلمت را منهدم ساخته صفت لشگر روز را راست ميكنند شاهزاده بيفكر و محابا سوار شده به ميدان ميآيد :\r\nلمؤلفه\r\n سواره بفيل آنجوان دلير * درآمد بميدان چو غرنده شير\r\nبه بالاى فيل آن يل پرشكوه * عيان همچو خورشيد در پشت كوه\r\nزدى چون كجك بر سر زنده فيل * نمودى مه نو بدرياى نيل \r\nو هرچند وزراء و اركان دولت سر عجز به پايش مياندازند قبول نكرده دست از جنگ بازنداشته پا بميدان ميگذارد و والىزاده آمده در برابر ايستاده كس ميفرستد كه سپاه تو از حد بيرونست اگر تو راست ميگوئى و مكرى با من ندارى خود برگشته قسم بسپاه خويش به بتان خود بده كه با تو و بىتو دست از آستين جلادت درنياورده نزاعى با من نكنند و بقولى كه فيما بين گذشته قايل باشند . شاهزاده نيز حسب الاستدعا عمل مينمايد و بعد از تقارب فئتين باز والىزاده خود آمده عرض مىكند كه غرض از جنگ چيست اگر منظورت ملك است اينك ملك و اگر منظورت گرفتن من است من اطاعت تو كرده بهمراه تو بحضور ميآيم تا آنچه پادشاه خواهد چنان كنند ، شاهزاده بنابر آنكه مبادا افشاى مكرش گردد شروع بدرشتى و خشونت مىكند والىزاده نيز مضطر شده بموجب :\r\n\r\n\r\n","description":"","footnote":"\r\n( 1 ) - كاتى لغت ملايو - جاوى واحد وزنى است كه چينىها آن را كين  ( Kin )  مينامند و توسط آنها بشبه جزيره راه يافت . « وزن كاتى بموجب قرارداد بين كشور چين و دول خارجى برابر با 3 / 1 1 پوند انگليسى يا 625 گرم تعيين گرديد ولى در عمل نسبت بمكانهاى مختلف وزن آن فرق مىكند » ( هابسن - جابسن ) .\r\nفراير در جدول اوزان سيام 500 كاتى را معادل 130 پوند انگليسى يادداشت كرده است ( فراير كتاب ياد شده جلد سوم ص 15 ) .\r\n","page_name":" 89 ","page_number":101},
  {"content":"\r\n\r\nنظم\r\n وقت ضرورت چو نماند گريز * دست بگيرد سر شمشير تيز « 1 » \r\nقوت و اقتدار او را ميدانسته كه تاب محاربه او ندارد چنانچه لازمهء چرخ كج‌رفتار است شروع به كجبازى كرده در زير كجك فيل دوراندازى « 2 » نصب مىكند و چون نزديك ميرسد و شاهزاده ميخواهد كه عقاب صفت او را از روى فيل بربايد كه واليزاده آن كجك را به طرف سينه شاهزاده راست كرده تا او خبر مىشود از روى فيل دولت حيات بر خاك مذلت ممات مىافتد و به موجب « و لا يحيق المكر السيئى الا باهله » « 3 » دام مكر پاىبندش ميگردد . بعد از وقوع اين قضيه سرداران و معتمدان او چون اين حال را ملاحظه ميكنند ميدانند كه نزاع نفعى ندارد و اگر بولايت معاودت كنند از دست شاه كشته خواهند گشت همه به خدمت والىزاده آمده مطيع و منقاد ميگردند و در آن ولايت ساكن ميشوند و اين معنى منشاء زيادتى اقتدار والىزاده و آبادى آن ديار ميگردد . « 4 »\r\nو من النوادر ، چون چندى از آن ميگذرد شاه بخواستگارى خون پسر سردارى با سپاه بسيار روانه آن ولايت ميكنند . چون سردار به آن حد ميرسد كس نزد والىزاده فرستاده اعلام مىكند كه كثرت عسكر و سپاه من از حد افزونست خود را به مضمون « و لا تلقوا بايديكم الى التهلكه » « 5 » بمهلكه نينداخته بيا و گردن بطوق اطاعت\r\n\r\n\r\n","description":"","footnote":"\r\n( 1 ) - شعر از سعدى است . ( گلستان ) .\r\n( 2 ) - احتمالا مترادف دورباش به معنى تبرزين . ( برهان قاطع ) .\r\n( 3 ) - ماخوذ از آيه 41 سوره 35 ( الفاطر ) .\r\n( 4 ) - در آخرين حمله ارتش برمه به سيام در سال 1593 وليعهد برمه در جنگ تن‌به‌تن با پادشاه سيام نارسوئن ( شاهزاده پرانارت كه پس از مرگ پدر در سال 1590 به سلطنت رسيده بود ) بقتل رسيد و طبق منابع سيامى نارسوئن دستور داد تا در محلى كه وليعهد برمه كشته شده بود معبدى عنوان يادبود رشادت وى بنا ساختند كه تا به امروز باقى است .\r\n( ص 42 .\r\n Phra Sarasas , My Country , Thailand . Bangkok . 1956 . \r\n( 5 ) - مقتبس از آيه 191 سورهء 2 ( البقره ) :\r\n « وَ أَنْفِقُوا فِي سَبِيلِ اللَّهِ وَ لا تُلْقُوا بِأَيْدِيكُمْ إِلَى التَّهْلُكَةِ وَ أَحْسِنُوا إِنَّ اللَّهَ يُحِبُّ الْمُحْسِنِينَ . » \r\n","page_name":" 90 ","page_number":102},
  {"content":"\r\n\r\nگذار و اگر بر تو اقتدار من ظاهر نيست و خواهى كه شوكت مرا بدانى شرط چنانست كه من سپاه خود را ميفرمايم كه از فلان ساعت تا چند روز درين صحرا بتخانه‌اى به اتمام رسانند اين مقدار طول و عرض و با اين شكل از سنگ سازند تو نيز با آنكه اين ملك تو است و در برابر آن به همين دستور قرينهء بساز اگر من زودتر به اتمام رسانيدم بدانكه الهه با من‌اند و تو اطاعت كن و الا كه نوعى ديگر شد برعكس اين صورت خواهد بست و درين باب رسول فرستاده قول و قرار ميكنند و بنابر زيادتى سپاه پروا نكرده شروع بساختن بناى معهود ميكنند « 1 » و اين والىزاده در برابر آن هرچند سعى مىكند ميداند كه عمارت آن بيقرينه خواهد ماند لاعلاج شده بناى فكر آن را بدسيتارى استاد خرد چنان بر زمين ميگذارد كه چون به اين زودى اتمام چنين عمارتى مقدور نيست مقرر ميدارد كه به وضع مقرر از نى و چوب آن بنا را در شبها ساخته باتمام رسانند و همچنان درين شب روى آن را به گچ و آهك سفيد كنند و در وقت موعود كه پرده از پيش كار ميخواهند بردارند هنوز استاد قضا از گچ آفتاب پيش طاق رواق فلك را سفيد و به خط شعاعى خطكشى نكرده بودند كه ايشان بناى معهود را به اتمام ميرسانند و آن بيعقلان با آنكه بيحيله در نهايت استحكام آن بنا را كه مخرب قضا به تيشه و كلنگ تقدير هنوز رخنه در او نكرده نزديك به اتمام رسانيده بودند چون ملاحظه كار ايشان كرده بىآنكه دست از پىبرند با آنكه مردم آن شهر و ديار فرار بر خود قرار داده ميخواستند كه گريزان شوند ايشان ميگويند كه با اين‌همه جمعيت ما سبب چيست كه هنوز از ما به اتمام نرسيده از ايشان به اتمام رسيد پس اصنام با ايشانند و ديگر نزاع نفعى ندارد و اولى آنست كه از سر نزاع گذشته مراجعت كنيم لهذا روانه ديار سفاهت گشته بملازمت شاه ميرسد و سردار حقيقت احوال را به عرض مىرساند و چون كليد عقل او بوده بمفتاح عرض اين تدبير قفل دل شاه را گشوده شاهد عرضش در پيشگاه خاطر شاه جلوه نيكو كرده پيرايه احسان در بر\r\n\r\n\r\n","description":"","footnote":"\r\n( 1 ) - تاريخچه لامپون  ( Lamphun )  اين حكايت را بوجهى مشابه درباره جنگ بين پادشاه آن كشور و پادشاه لو  ( La ? , vo )  ذكر مىكند . ( ر ك به تعليقات شماره 50 ) .\r\n","page_name":" 91 ","page_number":103},
  {"content":"\r\n\r\nمىكند و او را مورد لطف خويش ميسازد و بعد از اندك وقتى آن پادشاه نيز فوت مىشود و بعد از فوت وى چون آن ملك به جهت ايشان انتفاعى چندان نداشته دست از جنگ برداشته والى آن‌جا روزبروز مستقل ميگردند و شروع به آبادى آن ولايت ميكنند و جد اعلاى اين شاه حصار ناقصى بر دور آن شهر بنا مىكند و تا آنكه تجار از آن‌جا راهبرده چون به اكثر بنادر هندوستان نزديكست و از راه دريا فيما بين چين و جپان واقع و از خريد و فروخت فيل نيز انتفاع عظيمى ميبرده‌اند تردد به آن ولايت ميكرده‌اند تا در زمان سلطنت و اقتدار اين شاه « 1 » قريب بسى كس از مردم ايران در آن‌جا به زيادتى انتفاع مسكن مينمايند « 2 » و هريك را خانه و جائى داده نهايت رعايت و عزت ميكرده‌اند و بهر يك خدمتى مرجوع ميدارند چون پادشاه حال « 3 » به حد تميز ميرسد هميشه به خانه مردم ايران مىآمده از اكل و شرب و طور و وضع ايشان محظوظ ميشده از آنها اطوار فرا ميگرفته و بعد از فوت والد « 4 » حسب الوصيه پسر بزرگ او را به مسند سلطنت مينشانند و اين پادشاه رشگ بر آن مىبرده بفكر دفع برادر مىافتد و تدبير چنان مىكند كه به خدمت عم خويش رفته او را بفريبد كه با وجود تو برادر من چه وجود دارد كه بجاى پدر نشيند تو بايد در پيش او سجده كنى سر از اطاعت او به‌پيچ كه من آنچه لازمه ايستادگى است مىكنيم و آنچه شرط يارى و اعانت است به عمل مىآورم عم را راضى كرده بامداد بى خبر به خلوتگه برادر رفته او را بقتل رسانيده عم را به مسند سلطنت مينشاند و بعد از چندى قريب به صد نفر از مردم ايران در آن ولايت بهم ميرسد و او به رخصت عم در امور مملكت دخل و آنچه ميخواسته ميكرده و او را اقتدارى نميداده « 5 » تا آنكه روزى در حضور عم بىجهت و سببى دست به خنجر\r\n\r\n\r\n","description":"","footnote":"\r\n( 1 ) - منظور نارسوئن  ( Naressuen )  مىباشد .\r\n( 2 ) - درباره تاريخچه مهاجرت ايرانيان به سيام . ر ك به تعليقات شماره 51 .\r\n( 3 ) - منظور نرائى  ( Narai )  مىباشد .\r\n( 4 ) - شاه پراسرت تنگ .  ( Prasart tong ) \r\n( 5 ) - براى آگاهى به سيستم حكومتى سيام و توجيه وقايع بالا به تعليقات شماره 52 مراجعه نمائيد .\r\n","page_name":" 92 ","page_number":104},
  {"content":"\r\n\r\nكرده يكى از وزرا را از پا درميآورد و از آن‌جا برآمده به خانه خويش ميآيد و ترك ملازمت او مىكند و چون كار را بر شاه تنگ ميگيرد شاه جمعى را طلبيده درباب دفع او تدبير ميكرده و از اين غافل كه :\r\nنظم\r\n اگر تيغ عالم بجنبد ز جاى * نبرد رگى تا نخواهد خداى \r\nيكى از خدمه شاه كه با او بزرگ شده بوده در آن‌جا حاضر بوده از اين مقدمه خبردار شده خبر به او مىرساند كه من‌بعد بحضور نيآمده در فكر خويش باش و الا كشته شدن را مترصد باش او نيز بفكر دفع عم افتاده با مردم ايران و فرنگيان تمهيد كرده در محرم كه مردم ايران را بتعزيه بازداشته و با ايشان قرار داده بود كه شما روزى كه با جمعيت بحضور ميرويد من نيز از عقب با جمعى خواهم آمد آنچه از دست ميآيد شما از اندرون و من از بيرون خود را معاف نداشته به عمل خواهم آورد مغولان « 1 » بحضور رفته عرض ميكنند كه ايام اندوه و محنت ماست و بايد كه ما تعزيه بداريم و با جمعيت بحضور آمده به زبان و رسم خويش بذكر و دعا مشغول شويم . بعد از رخصت چنانچه مكرر عرض شد كه پادشاه آنجا را عسگر و هميشه كشيك و ضبط و نسق و قاعده و دستور كه از لوازم سلطنت است نميباشد بلكه همين رعيت سپاه ايشانند كه عند الحاجه حكم بجمعيت ايشان نموده به خدمات مأمور ميدارند و در ميان اين طوائف جمعى از ايشان هستند كه نسبت به ديگران در نمك بحلالى يكرو و بخوشذاتى و يكرنگى معروف و مشهورند و در جرات و جلادت از ديگران ممتازند و از جمله معتمدين و معتبرين‌اند و بنابر آنكه عريان و برهنه‌اند خواسته‌اند كه در مراتب اعتبار دست آويزى با ايشان باشد كه از دست‌برد حوادث دوران در امان باشد لهذا همه آن طائفه را بعضى كه اعتبار پيش دارند و مقدمات گرفتن و كشتن و نسق با ايشان است بر دست راست و بعضى را بر دست چپ و بعضى كه بخدمات قاصدى و مهام شوارع مأموراند مانند اعراب و الوار كه به خط و خال خود را نشان ميكنند ايشان را با آن\r\n\r\n\r\n","description":"","footnote":"\r\n( 1 ) - منظور مسلمين است .\r\n","page_name":" 93 ","page_number":105},
  {"content":"\r\n\r\nنشان كه چيزى به خط خويش نوشته‌اند ممتاز كرده‌اند و آن جماعت اين نوشته كه نشان اعتبار ايشان است دست‌به‌دست به اولاد خود مىرساند لهذا اين طائفه بلاتشبيه مانند آجرلو « 1 » و از راه اعتماد مقرر كرده‌اند كه خانه‌هاى « 2 » ايشان در حوالى و جنب خانه شاه باشد اين شاهزاده تمهيد كرده جمعى را مقرر ميدارد كه چون خانه‌هاى اين جماعت و سكنه آن ولايت اكثر از نى و چوب است به يك مرتبه آتش زنند و بعد از آنكه آتش تمهيد ايشان اشتعال مييابد و دود از كانون سينهء آنان برآيد يقين كه از حفظ خانه دست برداشته متفرق شده به طرف خانه‌هاى خويش خواهند رفت در آن حين وقت فرصت و هنگام دستبرد است . چون مأمورين بموجب تمهيد عمل نموده آتش در بنيان عمارت پاسبانان و معتمدان زده ايشان را بدان سبب هراسان و مشغول اطفاء لمعان نيران ميسازند شاهزاده فرصت غنيمت كرده با جمعى سوار شده به طرف خانه شاه روان ميشوند و اين خبر و غوغا چون بشاه ميرسد مضطرب شده جمعى كه بوده‌اند بدفعات به جهت دفع اين مقدمه ميفرستاده و مردم آن ولايت بنابر آنكه پادشاهان و پادشاه‌زادگان خود را نيز از جملهء الهه ميدانند و قتل و جنگ هرگز با ايشان نميكنند هريك كه بيرون ميآمده‌اند شاهزاده ايشان را نوازش و مايل بجانب خود كرده خود را از جنگ و چنگ مؤمى اليهم خلاص نموده رفته‌رفته نزديك بتخت پادشاه مىرساند كه مردم ايران درين هنگام فرصت غنيمت كرده به بهانه تعزيه با جمعيت تمام داخل خانهء پادشاه ميشوند و شروع بجنگ و جدال نموده خانه شاه را بتوپ و تفنگ گرفته كار را بر او تنگ ميگيرند و چون شاهزاده ميرسد فرياد برآورده به مردم ايران ميگويد كه يا على يا على بگوئيد و خود را به خانه شاه برسانيد و شاه جاى قرار نمىيابد از ترس اشتعال آتش اين فتنه خود را بر نهر آبى زده گريزان مىشود و شاهزاده خود را بتخت رسانيده و بعد از چندى عم را بدست آورده از عم خلاص و مقتول\r\n\r\n\r\n","description":"","footnote":"\r\n( 1 ) - درباره مفهوم اين كلمه و شغل اجرلو ر ك به تعليقات شماره 53 .\r\n( 2 ) - در نسخه خطى به صورت « خانهاى » آمده است كه برسم الخط متعارف فعلى نوشته شد .\r\n","page_name":" 94 ","page_number":106},
  {"content":"\r\n\r\nميسازد و خود بتاريخ هشتم شهر محرم الحرام سنه 1068 « 1 » بر مسند سلطنت مىنشيند .\r\n\r\nشرح سلطنت و فرمانروانى او\r\n: چون سلطنت به او منتقل مىشود مدار مهمات خود را بدست عبد الرزاق نامى از زادگان مردم گيلان كه در آن ولايت متولد و با پادشاه نشو و نما يافته بزرگ شده بود ميگذارد و او را مشير و صاحب اختيار خود ميسازد و مومى اليه چنانچه لازمهء كم‌ذاتان « 2 » و لئيمانست مرتبه خود را گم كرده تمام اوقات را به ظلم و ستم و فسق و فجور تا چندين سال ميگذراند بنوعى كه به تجرع مشغول ميشده دماغ را ببادهء ارغوانى خون مردم ميرسانيده و دور اندازى « 3 » بدست گرفته هركه بسلام ميآمده چون دلخواه او نبوده دست رد بر سينه او زده چنان بر سينه‌اش ميزده كه جوابش رد نميشده و بنابر آنكه دستور آن ملك چنانست كه چون احدى را به مرتبه فو « 4 » كه عبارت از نزديك پاىتخت است رسانند محرم و صاحب اختيار خود ميدانند و به كسى فرصت اينكه حرفى از او گويد نميدهند و هرچند او ظلم و ستم كرده باشد ميگويند كه چون او را سرفرازى داده‌ايم سخن ديگرى هرچند صادق باشد درباره او منظور نيست جهت آنكه چون اساس عنايت سلطانى دربارهء او مستحكم شد مردم از راه حسد بلطايف الحيل در نقض و هدم او كوشيده از روى مكر و فريب مزاج ما را ميخواهند كه از طريق مروت منحرف و به بيوفائى و بدعهدى موسوم سازند و بر آن دارند كه در خرابى ركن دولت خود سعى نمائيم لهذا تا درباره آن شخص مزاج شاه تغييرى بهم نرساند هيچكس را جرات آن نيست كه تواند افعال ذميمهء او را به عرض رساند « 5 » و بنابر مقدمات مزبوره\r\n\r\n\r\n","description":"","footnote":"\r\n( 1 ) - برابر با 17 اكتبر 1658 ميلادى . ( ر ك به تعليقات شماره 35 ) .\r\n( 2 ) - كذا فى الاصل .\r\n( 3 ) - كذا فى الاصل . احتمالا دورباش بمعنى ناخچ و تبرزين .\r\n( 4 ) - احتمالا « كافو  Kafao  يا بطور اختصار فو  Fao  بمعنى « شرفيابى » .\r\nمك فارلند اين كلمه را « ورود به حضور شاه » تعريف مىكند . ( فرهنگ ياد شده . )\r\n( 5 ) - تاورنيه اين گفته را تأئيد كرده مىنويسد : « پادشاه سيام بندرت خود را باتباعش نشان ميدهد و براى حكومت كردن كليه امور را به عهده وزراء خود ميگذارد و آنها نيز اغلب از قدرتى كه در اختيار دارند سوء استفاده مىنمايند . » ( سفرنامه ياد شده جلد دوم ص 484 ) .\r\n","page_name":" 95 ","page_number":107},
  {"content":"\r\n\r\nمؤمى اليه هرقدر درصدد تظلم و تقلب و تخريب بنيان سلطنت او بوده احدى جرات عرض و اظهار آن نداشته تا آنكه خود را از جمله معتمدين گردانيده افعال ناشايست او مشهور و پادشاه از فرياد و فغان مردم از خواب غفلت بيدار و مخبر مىشود و هرچند او را از آن امور شنيعه ممنوع ميساخته مفيد نمىافتد تا خود را مغضوب ساخته در حبس جانش از زندان تن نجات يافته خلاص مىشود و بعد از آن آقا محمد نامى كه قبل ازين اسم او مذكور شد و الحق از افعال و اعمال و آثار او ظاهر مىشود كه مردى نيكوخصلت پسنديده‌صفات خوش‌ذات و مجموعهء صلاح و سداد و از مردم دار المؤمنين استرآباد :\r\nنظم\r\n خردمند امينى كاردانى * ز روى تجربه بسيار دانى \r\nبوده بتقريب تجارت به آن ولايت رفته ساكن شده بوده و زبان و دستور و قواعد آن ملك را فراگرفته در اندك وقتى خود را بمرتبه اعتبار رسانيده وزير و صاحب اختيار و مشير اين پادشاه مىشود . الحق مرد مدبر كارآزموده بوده و از علم تاريخ و سير خبر داشته آنچه بالقوه‌اش بوده به عمل آورده در آبادى و انتظام امور آن مملكت سعى جميل بظهور ميرسانيده و طريق سلطنت و سياست و بزرگى و عظمت و اكل و شرب از روى حكمت عملى آموخته او را عالم باعيان موجودات خارجى به قدر قوت و طاقت بشرى مينموده و تعليم به تهذيب اخلاق و تدبير منزل و سياست مدن ميداده و پادشاه آنچه بالقوه‌اش بوده از آنها خصوصا در تعليم گمراهى و ظلم و ستم كه لازمه‌اش « 1 » نيل شقاوت است دقيقه‌اى فرو نگذاشته « 2 » آنچه موافق طبيعت و نفس بهيمى بوده فراگرفته ديدهء باطن را از مشاهده جمال شاهد اصلى و مطلوب كلى كه عبارت از شناخت پروردگار حقيقى است به ظاهر بسته با اينهمه مراتب باز در راه حق‌ناشناسى ثابت‌قدم و بطريق خويش پيشواى راه جهالت مىباشد نهايت بر خلاف آباى خود\r\n\r\n\r\n","description":"","footnote":"\r\n( 1 ) - در نسخه اصلى « لازمش » نوشته شده كه به صورت بالا تصحيح گرديد .\r\n( 2 ) - در اينجا جمله « از آن‌ها » كه زائد به نظر ميرسيد حذف گرديد .\r\n","page_name":" 96 ","page_number":108},
  {"content":"\r\n\r\nقوه عاقله تزلزل در اركان اعتقاداتش انداخته رسوخ اعتقاد و بغضى كه لازمه كفر و ايمان است از خود برداشته و بر خلاف همه پادشاهان و زمين‌داران زيربادات بفكر خودسازى « 1 » و نام و نشان و وضع و خانه و سامان افتاده رغبت بتحقيق احوالات پادشاهان ربع مسكون و طريق سلوك و دستور و قواعد ايشان دارد و بعد از زحمت بسيار بفكر خودسازى افتاده و صور پادشاهان و وضع و مجلس ايشان از هر جا تحصيل كرده مشاهده نموده است و چون ملاحظه صور صفحهء كه مصور قضا بقلم تقدير بمضمون « و صوركم فاحسن صوركم » « 2 » چهره‌پردازى كرده صورت مجلس خاقان خلد آشيان صاحبقران را نموده و استماع آداب و اطوار ايران مىكند چنانچه لازمهء قوت مميزه بشريست به اين معنى ادراك نموده كه پادشاهى و عظمت و دستور سلطنت منحصر به ايران است لهذا در لباس يكرنگ شده خلع وضع خود نموده بطور ايران شروع بپوشش و لباس مانند قباى چكن « 3 » و شروال « 4 » و پيراهن و چاقشور « 5 » و كفش مينمايد و چون عرض يراقها « 6 » ميكنند ميگويد كه جمدر « 7 » مانند نردبانست يراق لايق كمر خنجر كه بساخت ايرانست نموده و بنابر گرانى سر از پوشش منديل پيچيده ميگويد :\r\n\r\n\r\n","description":"","footnote":"\r\n( 1 ) - بمعنى ظاهر خود آراستن ( غياث اللغات )\r\n( 2 ) - در نسخه خطى « و يصوركم » آمده است كه به صورت بالا تصحيح گرديد .\r\nماخوذ است از آيه 64 سوره 40 ( المؤمن )\r\n( 3 ) - در نسخه اصلى « چكين » آمده است كه به « چكن » تصحيح گرديد . قباى چكن : قبائى كه آن را زركش‌دوزى و بخيه‌دوزى كرده باشند ( برهان قاطع . معين )\r\n( 4 ) - كذا فى الاصل . شروال معرب كلمه فارسى « شلوار » است ( دزى : فرهنگ البسه مسلمانان .\r\nترجمه هروى انتشارات دانشگاه تهران . 1345 )\r\n( 5 ) - چاقشور . ر ك به تعليقات شماره 54\r\n( 6 ) - يراق : لغت تركى بمعنى اسلحه و آلات جنگ .\r\n( 7 ) - در نسخه خطى « جندر » آمده است كه به « جمدر » تصحيح گرديد . « جمدر » بر وزن خنجر سلاحى است كه آن را در هندوستان كتار  ( Katar )  گويند و اصل آن « جنب‌در » است يعنى « پهلو شكاف » . ( برهان قاطع معين ) . كتار داراى تيغه دودمه پهن و مستقيم است و در دو طرف بازو امتداد مييابد و دو دسته را ميله‌اى بهم متصل ميسازد كه بوسيله آن جمدر را بدست ميگيرند .\r\nاز اينرو تشبيه جمدر به نردبان بىتناسب نميباشد .\r\n","page_name":" 97 ","page_number":109},
  {"content":"\r\n\r\nنظم\r\n در سر هوس افسر جمشيد نداريم * ارزانى ما باد كلاه نمد ما « 1 » \r\nو در آن‌وقت تا حال تمام اوقات غائبانه فدوى شده اميد رابطه با اين آستان ميداشته تا در اين وقت به اميد خويش فائز گرديد و بنابر اشتهار خويش چند مرتبه تحف بسيار به خدمت فرمانفرماى ممالك هندوستان و والى حيدرآباد و ديگر پادشاهان گوشه و كنار ميفرستد خصوصا درينوقت كه باعتبار مدار المهام خود رابطه با پادشاهان نصارا انداخته است و بنوعى كه در مبادى سخن تحرير شمهء از آن نمود پادشاهان آن ولايت را استقلال و ملازم و سپاهى نيست و از اين‌جهت چون شاه مذكور در بساط شطرنج سلطنت از فيل استقلال و اسب توزك پياده بودند به وساطت فرزين عقل آقا محمد وزير كس به طرف هندوستان فرستاده قريب به دويست نفر « 2 » از مردم ايران خصوصا مردم استرآباد و مردم مازندران كه جلاى وطن نموده بنابر عدم رشد در حيرت‌آباد هندوستان مات‌شدگان فيل‌بند سلسله بىروزگارى و سرگردانى بوده‌اند مستمال كرده به آن ولايت آورده ملازم ركاب شاه گردانيده‌اند و وزير مزبور مواجب ايشانرا بمبلغى كه زياده از بيست تومان و كمتر از دوازده تومان نبوده مقرر ميدارد و به‌جهت هريك خانه عليحده و دو نفر رعيت و يك راس يابو و زين و يراق و عليق آن را از سركار تعيين و به‌جهت ايشان هر ساله يك دست رخت لايق و ديگر جزئيات ضروريات ايشان از سركار ميگرفته و ايشان بنابر كم‌ذاتى و بدطينتى كه لازمهء دونانست شروع بفتنه و فساد و حقد و حسد و عداوت و عناد كرده در برابر اين‌همه محبت مشار اليه ابواب و تقرير و اثبات خيانت او مينمايند و مكرر بعرض ميرسانند كه در هندوستان ما همه را مغول ميگويند و ما همه از يك ولايتيم و يك مرتبه داريم و همه ايرانىايم « 3 »\r\n\r\n\r\n","description":"","footnote":"\r\n( 1 ) - شعر از طالب آملى است .\r\n( 2 ) - در سال 1686 ميلادى تعداد ايرانيان گارد سلطنتى پادشاه سيام را كه در روز پذيرائى سفير فرانسه حضور داشتند تاشارد 500 نفر مينويسد . ( سفرنامه ياد شده . كتاب 4 ص 196 )\r\n( 3 ) - در نسخه خطى « ايرانيم » آمده است كه برسم الخط حاضر نوشته شد .\r\n","page_name":" 98 ","page_number":110},
  {"content":"\r\n\r\nو تفاوت فيما بين ما نيست و آقا محمد بنابر آنكه بعضى به او نسبت دارند رعايت نموده تضييع مال شما كرده مواجب زياده به ايشان ميدهد و در هندوستان ما به نصف اين مبلغ راضى بوديم چون هرگز در سركار او اين‌قدر مخارج نبوده از راه خام طمعىها سخن ايشان را اعتماد و آقا محمد را غضب نموده ميفرمايد كه تو بماخلاف عرض كرده ميگفتى كه اين مواجب در وجه ايشان كمست و حال خود چنين ميگويند ميفرمايد با خيزران هر دو لب آن بيچاره را دوخته تا يكروز ميگذارند « 1 » و مواجب همه را قطع كرده همه را مساوى هر ساله مبلغ دوازده تومان قرار ميكنند و از آن جماعت دو نفر كه يوزباشى بوده‌اند يكى يوزباشى طرف راست و ديگرى طرف چپ مبلغ سى تومان مواجب تعيين مىكند و چپ در ميان آن طائفه اعتبار بيش دارد « 2 » و ميگويد كه دل كه سلطان شهرستان تن است در طرف چپ منزل دارد نهايت درين‌وقت بنابر رشد يوزباشى دست راست اعتبار بيش دارد و خدمتى كه جماعت ايرانى به او مأمورند همين است كه در وقت سوارى شاه همراه در ركاب باشند و ديگر خدمتى درباره ايشان نيست و همه ساله مواجب ايشان را نقد بلاقصور از سركار ميدهند و ايشان شرم خود را برده آنقدر كارهاى ناشايست كرده و ميكنند كه خود را از عزت و اعتبار انداخته‌اند و آقا محمد بيچاره حال مدتيست كه از دست محنت ايشان خلاص و فوت شده و ازو دو نفر پسر كه به حد تميز نرسيده درعين جهالت و جوانى مست بادهء بىپروائى بوده‌اند ميمانند و بنابر آنكه اين پادشاه خود ايشان را بزرگ كرده نهايت رعايت و شفقت دربارهء ايشان داشته و ساعتى از خود جدا\r\n\r\n\r\n","description":"","footnote":"\r\n( 1 ) - « مجازات دروغگوئى يا افشاء راز دوختن دهان است و براى سكوت اختيار كردن جائى كه بايد سخن گفت دهان را چاك ميدهند » . ( لالوبر - كتاب ياد شده : جلد اول . ص 316 )\r\n( 2 ) - در اين باره در سفرنامه خواجه غياث الدين نقاش واقعه‌نويس رسالت بايسنقر از طرف شاهرخ به چين چنين آمده است :\r\n« ايلچيان به جانب چپ نشستند و امراى ختا بر طرف راست قرار گرفتند و پيش ايشان تعظيم جانب چپ زياده از راست است چه دل كه سلطان شهرستان بدن است درين طرف منزل دارد . » ( خاتمه روضة الصفا )\r\n","page_name":" 99 ","page_number":111},
  {"content":"\r\n\r\nنميكرده و يكى را بخطاب « چوجى » « 1 » و ديگريرا بلقب « چوكيا » « 2 » كه يكى بمعنى جگر پاره و ديگر بمعنى دل است موسوم ميسازد و بعد از فوت پدر منصب او را به ايشان واميگذارد كه وزير و سركرده مردم ايران بوده و چنانچه سابقا تمشيت امور به كف كفايت پدر ايشان بوده با ايشان باشد و جماعت ايرانى بنابر حسد و عداوت ايشان را بلهو و لعب و بىماحصلى واميدارند و هرچند به پادشاه اين معنى رسيده ايشان را منع مىكند مفيد نيفتاده در آخر رابطه با برادر شاه درست ساخته تمام اوقات با او صحبت ميداشته و الفت ميكردند و اين معنى منشاء خوف شاه ميگردد كه مبادا بنوعى كه در باب پادشاهى او توطئه كرده‌اند به جهت برادر او نيز چنان كنند و با اين حال چون ايشان در خانهء شاه ميرفته و مانعى نبوده دشمن فرصت كرده ايشان را متهم ميسازد و اهل غرض زبان عرض بهم رسانيده بناى مرتبهء ايشان را پست كرده بدان سبب پادشاه ايشان را مغضوب ساخته بمحنت شكنجه و آزار مىاندازند و بعد از آن شاه ديوان كرده‌هاى « 3 » ايشان را به مردم ايران گذاشته كس ميفرستد كه شما بحقيقت كرده‌هاى ايشان برسيد كه در برابر نيكى من ايشان چه‌ها كرده‌اند . مردم ايران كه خود مصالح را به پاى كار آورده و اين تهمت را به ايشان بسته بودند چون فرصت چنين بدست ايشان مىافتد همان ساعت راى چند كس از حساد متفق شده فتواى قتل ايشان را مينويسند كه كسى كه در مذهب ما بچنين امرى قيام نمايد و با صاحب خود نمك‌بحرامى كند قتل بر او واجب است و بعضى كه قدر ايمانى و ربطى به شرعيات داشته بر خلاف آن جماعت با آنكه خود را بمحنت و مشقت غضب\r\n\r\n\r\n","description":"","footnote":"\r\n( 1 ) - در نسخه خطى چوچى آمده است كه به چوجى  ( Chao jai )  تصحيح گرديد .\r\nاحتمالا كلمه اول چو مىباشد يعنى عنوانى كه به سلاطين و شاهزادگان اطلاق ميگردد . جى در زبان معمولى سيام بمعنى قلب است كه در زبان دربارى آن را  Halu thai  ميگويند .\r\n( 2 ) - كذا فى الاصل . در فرهنگهاى سيامى كلمه « كيا » بمعنى ذكر شده يافت نگرديد .\r\nشايد همان لغت دربارى باشد كه بنوعى مقلوب يا تحريف شده است . در هر صورت اين نوع اسامى محبت‌آميز احتياج بمعنى يا وجه اشتقاق ندارد .\r\n( 3 ) - در نسخه خطى « كردها » آمده است كه به رسم الخط حاضر نوشته شد .\r\n","page_name":" 100 ","page_number":112},
  {"content":"\r\n\r\nشاه مىانداخته فتوى ميداده‌اند كه اين مراتب ادعائى در پيش ما ثابت نميشود و بمذهب ما برايشان حرجى نيست اگر شاه از تقصير ايشان بگذرد بهتر خواهد بود شاه باز مروت كرده ميفرستد كه ايشان را من خود بزرگ كرده‌ام نه بگفتهء شما بقتل ميرسانم و نه تقصير ايشان را مىبخشم ايشان را بجنگلى و جائى از مملكت خود كه احدى در آن‌جا تردد ندارد فرستاده و در مدت توقف اين بندگان تحقيق فوت و حيات ايشان نشد . « 1 » و بعد از آن مردى ديگر از مردم ولايت شوشتر و به اصل و نسب و خوبى و آدميت از ديگران ممتاز و نسبت وى بمرحوم ملا حسنعلى شوشترى ميرسيده « 2 » و الحق مرد فهميده صاحب شعور كاردانى بوده كه به زبان و دستور آن ولايت ربطى و اطلاع عظيم داشته مدار مهمات خود را به او رجوع مىكند و در اندك وقتى احدى از مردم خراسان از راه عناد و اينكه چرا خدمتى كه به من مرجوع كردى از آن مرا معزول نمودى و به من كه پريشانم چيزى نميدهى او را در روز به قتل مىرساند و جمعى ديگر نيز كه مانده‌اند از عدم رشد و قابليت در پلهء نكبت مانده‌اند و دو سه كس ديگر از دست حقد مردم ايران قبول تقديم خدمات او نكرده دست كشيده‌اند و مهمات سركار را معطل ساخته و به هريك كه خدمتى رجوع ميكرده و به سفرى ميفرستاده بلهو و لعب مشغول شده پس نميآمدند و بدين جهات لاعلاج پادشاه آن‌جا از راه اضطرار و بنابر آنكه مردم سيام قابل رجوع خدمات نيستند و از پيش نميتوانند برد ايشان را معتمد خود نساخته و نميسازد فرنگى كه از جملهء عملهء كشتى بوده « 3 » و آقا محمد در حين اعتبار مشار اليه را ملازم سركار شاه نموده و تقديم\r\n\r\n\r\n","description":"","footnote":"\r\n( 1 ) - ر ك به تعليقات شماره 37\r\n( 2 ) - تذكره نصرآبادى از شخصى بنام « ملا حسنعلى يگانه گوهر بحرين علوم عقلى و نقلى و خلف ملا عبد الله شوشترى كه مثل خورشيد محتاج بتعريف و توصيف نيست » ياد مىكند كه او نيز « جامع علوم و حاوى فروع و اصول » بوده و در « طلاقت لسان و حاضرجوابى مانند » نداشته است و ابياتى نيز از او نقل مىكند . چون تذكره در سال 1083 ه . نوشته شده و در آن از نامبرده به صيغه ماضى سخن ميگويد ظاهرا در موقع تدوين كتاب وفات يافته بوده است .\r\n( تذكره ياد شده . ص 154 )\r\n( 3 ) - منظور فالكن است . درباره شرح‌حال اين شخص ر ك به تعليقات شماره 36\r\n","page_name":" 101 ","page_number":113},
  {"content":"\r\n\r\nخدمات كشتى را به عهده او ميكرده و چون او در نهايت شعور و مكر و حيله بوده اولا از جملهء لوازم رشد در آن ولايت كه زبان و قاعده دانيست مدتها زحمت كشيده زبان گفتار و دستور و قاعده آن ملك را فراگرفته « 1 » به اعتبار قحط الرجال فرصت يافته هر روز به تقريبى رشد و كاردانى خود را بشاه وامينمايد تا آنكه به اندك فرصتى كه حال قريب به چهار سال است مدار المهام سركار او گشته و از مكر و حيله در مزاج شاه چنان راه يافته كه در خلاوملا ساعتى از شاه جدا نشده بحسب ظاهر نيكو خدمتى و رشد و صرفه و غبطه و تحصيل ازدياد مداخل و انقطاع طرق مخارج نموده در جزو هر سال مبلغهاى كلى از مال او بعنوان تجارت روانه ممالك فرنگ كرده و مىكند كه مطلقا درينمدت اثرى از آنها ظاهر نشده و درين اوان بنابر عداوتى كه لازمه كفر و اسلام است هميشه هم‌چشمى بمقتضاء صحيح « من اعان ظالما فسلطه اللّه عليه » « 2 » در فكر دفع و آزار مردم ايران است و در تمام اوقات در كار اظهار قبايح افعال و نمكبحرامى ايشان مىباشد و از آن جمله درينوقت مقدمات « 3 » حاجى سليم ايلچى كه آنحرامزاده از راه عناد و بسبب بيفكرى مومى اليه دست يافته در حال ورود او بعرض رسانيد كه مشاراليه را كه برسم رسالت فرستاده بودند قريب به مبلغ پنجهزار تومان خرج كرده و بدستور العملى كه به او داده‌ايد عمل نكرده و با اينحال آنچه اسباب و مايعرف كه از مال سركار باتمام رسانيده در خانهء خود گذاشته عريان بدون وضعى مراجعت نموده و با آنكه ارقام « 4 » به او داده شده كه هرچه خواهد از سركار ولند « 5 »\r\n\r\n\r\n","description":"","footnote":"\r\n( 1 ) - در اين باره « دبز »  ( De Beze )  مينويسد كه فالكن « با سهولت شگفت‌آورى زبان كشور را فراگرفته و مثل مردم بومى آنجا سخن ميگويد و حتى زبان دربارى را نيز كه در بسيارى از كلمات با زبان عامه فرق دارد و اغلب لغات آن متعلق به زبان كامبوجى است كه يكى از شاهزادگان آن كشور زمانيكه پادشاه سيام گرديد در دربار معمول ساخت ، ميداند »\r\n ( De Beze ; Memoire sur Ia vie de Constance Phaulkon . . . . Tokyo , \r\n( ص 11 - 1947\r\n( 2 ) - حديث . در امثال و حكم دهخدا به صورت « من اعان ظالما سلطه الله عليه » آمده است .\r\n( 3 ) - ظاهرا مقدمات بمعنى گزارش مقدماتى و يا پيش‌نويس به كار رفته است .\r\n( 4 ) - جمع رقم بمعنى حواله كتبى .\r\n( 5 ) - هلند . منظور شركت‌هاى تجارتى انگليسى و هلندى مىباشد .\r\n","page_name":" 102 ","page_number":114},
  {"content":"\r\n\r\nو انگليس بگيرد و مبلغ هزار تومان از ايشان به قرض گرفته و مبلغهاى كلى و ديگر انعامات و تشريفات كه از جانب وكلاء خاصه شريفه عايد او شده بدون لباس و پوشش متعدده مراجعت نموده و برطبق عرض او واقعه‌نويسانى كه همراه بودند بنابر بدسلوكى مشار اليه و دخل ندادن بامور ماموره نسبت بايشان ايشان حقيقت بيوضعى و گذاشتن امتعه و اخراجات « 1 » خلاف حساب او را بخرج منظور نداشته و برگردانيدن بعضى اسباب خود را از بندر عباسى بعرض رسانيده بدامن‌افشانى اين عرضها آتش غضب شاه را مشتعل گردانيده ميگويد كه اگر چندين برابر خرج ميكرد چون نام مرا در آن آستان مذكور ساخته منت داشته ميدادم نهايت از من چيز خود را مخفى داشته و با رفاقت ايلچى بيوضع مراجعت كرده با آنكه من او را امين كرده‌ام از مروت دور است و در مورد غضب كرده در حين رسيدن اين بندگان بعد از چند روز او را محبوس نموده در وقت بيرون آمدن بندگان مشار اليه را به اتفاق وزير ايرانى و جمعى از معتبرين سيام و ملازمان ايرانى فرستادند كه من از ابتداء سلطنت خويش تا حال تمام خدمات خود را بمردم ايران گذاشته‌ام و هريك را كه امين و معتمد خود ساخته خدمتى مرجوع كرده‌ام با من خيانت و نمكبحرامى نموده مال مرا از ميان برده‌اند و از آن جمله حاجى سليم كه باتفاق شما بوده مرا بدنام كرده باينوضع مراجعت كرده و مبلغهاى كلى مال مرا ضايع نموده چون اخلاص و يكرنگى من با وكلاء آن درگاه ظاهر است ميبايد بدستور العملى كه من به او داده بودم رجوع نموده محاسبه او را مشخص و انچه شما دانيد كه حسابيست بخرج او بنويسيد كه مرا قبول است « 2 » و بنابر آنكه در حين\r\n\r\n\r\n","description":"","footnote":"\r\n( 1 ) - هزينه‌هاى انجام شده ( براى مصارف شخصى و كلى )\r\n( 2 ) - پدر روحانى در لئان در اين باره مىنويسد : « ميگويند مسلمين طى عريضه‌اى ادعا كردند كه شاه مبالغ زيادى براى مخارجى كه انجام داده‌اند به آنها مديون است . آقاى كنستانس كه به حساب‌ها رسيدگى كرد به شاه ثابت نمود كه برعكس در حدود 60 هزار سكه  ( Ecus )  هم بدهكارند و آنها را وادار باعتراف نمود . »\r\n ( D'Orleans ; Histoire de M . Constance , Premier Ministre du Roi de siam . . . Paris \r\n( ص 12 . 1754\r\n","page_name":" 103 ","page_number":115},
  {"content":"\r\n\r\nتوجه بدرگاه جهان‌پناه اخراجات بسيارى بسبب زيادتى وضعى كه بر خود چيده بود ادعا ميكرد و ميگفت بزيادتى در وقت فرستادن من بوساطت وزير ايرانى كه فوت شده بود مقرر داشته بودند كه آنچه من دانم چنان كنم و من آنچه صلاح دانسته‌ام كرده‌ام و چون آن مرد در ميان نبود و شاه قبول نميكرد بعد از سعى بسيار با آنكه نهايت رعايت نمود مبلغ دو هزار تومان باقى او آمد « 1 » كه در برابر ادعاى اخراجات داشت و سندى در آن باب كه توان بخرج آن مجرى نمود از وكلاء پادشاه در دست نداشت و از افعال و اعمال مردم ادانى كه بآنولايت رفته‌اند هتك شرم و آزرم خويش كرده از مرتبهء عزت افتاده‌اند و مخالف مذهبى را بر خود مسلط ساخته آن بيچاره را نيز در امور خود عاجز كرده‌اند و الحق تقصير ايشان نيست و همان مثل است كه آب از چشمه خرابست « 2 » .\r\nنظم\r\n ماهى از سر گنده « 3 » گردد نى ز دم \r\nو اگر نه هرگاه پادشاه با راى و تدبير باشد چرا بدون تميز و امتحان زمام اختيار خود را به كف كفايت چنين ناقصان گذارد كه باندك زمانى انواع پشيمانى و ندامت بازآرد .\r\nو من الحكايات بر واقعان رموز حكمت‌دانى و جهاندارى ظاهر است كه اگر امور معاش و معاد بسعى و جد و اجتهاد از پيش بتوانستى برد و كلمات سهو و غلط از صفحهء سلطنت و فرمانفرمائى بگزلك « 4 » تدبير دانشمندان و مديران نبايستى سترد هراينه پادشاهان سابق و\r\n\r\n\r\n","description":"","footnote":"\r\n( 1 ) - تاشارد ( كتاب ياد شده . فصل 3 ص 164 ) كسر حساب حاجى سليم را 000 / 160 اكو فرانسه نوشته كه با محاسبه 15 اكو برابر با 1 تومان ( شاردن - سفرنامه ) بالغ بر 4000 تومان ميگردد .\r\nظاهرا بر اثر رسيدگى و « رعايت » نمايندگان ايران اين رقم به نصف تقليل داده شده است .\r\n( 2 ) - ر ك به تعليقات شماره 55\r\n( 3 ) - احتمالا گنده : گنديده و متعفن .\r\nاين بيت در دفتر پنجم مثنوى چنين است :\r\n عقل اول راند بر عقل دوم * ماهى از سر گنده گردد نى ز دم \r\n( 4 ) - « گزلك » يا « گزليك » كارد كوچك دسته دراز را گويند . برهان قاطع ( معين ) حافظ گويد :\r\n بنما به من كه منكر حسن رخ تو كيست * تا ديده‌اش بگزلك غيرت برآورم \r\n","page_name":" 104 ","page_number":116},
  {"content":"\r\n\r\nسلاطين كه مؤيد من عند اللّه بوده از فيوضات الهى بخشى و نصيبى داشته‌اند خوض و تلاش ايشان در امور مملكت سودمند نبوده اينقدرها بصحبت علماء و فضلاء بصير و خبير و مشاورت امرا و وزرا با راى و تدبير رغبت نمىنمودند پس لهذا سلاطين عاليقدر را بايد كه مستظهر اخلاق حميده و متصف بصفات پسنديده و بر حاشيهء بساط دولت ايشان امراء عالم‌گير و وزراء صاحب‌تدبير كمر خدمتكارى بسته درياى تخت آسمان پايهء ايشان همواره فضلاء بزرگوار و حكماى فضيلت شعار بوده لشگر و سپاه بيكران و شجاعت و سخاوت با مرحمت قرين و سلطنت با سياست هم‌نشين داشته آنقدر صاحب نظر و خرده‌بين باشد كه داند كه كدام طائفه چه‌قدر و منزلت دارند و هريك از صنايع و بدايع را چه مقدار اعتبار شايد و بايد و مكرر نقود وجود ملازمان خود را بانواع امتحان بر محك آزمايش زنند و عيار راى و اخلاص و دولتخواهى هركس را تجربه نمايند تا اگر از آن جمله كسى باشد كه در مصالح ملك مدد و معاونتى در وقايع دهر از تدبير راى آن توقع توان داشت و بكمال خرد و صلاح عفاف آراسته بسداد دولتخواهى و مراتب يكرنگى شايسته و بايسته باشد امين و وزير و مشير خويش سازد چرا كه هر سفله بدطينت كم‌ذات ناراست را نشايد كه در معرض محرميت درآورند و مجال مدخليت دهند چه از آن خلل‌ها زايد .\r\nنظم\r\n هر تنگ‌مايه اگر قابل فيضش مىبود * آب هم در صدف آبله گوهر ميشد « 1 » \r\nو چنانچه درين اوان باعتبار عدم ملازمان قابل امين بعضى ولايات با سلطنت از دست سلاطين آن سرزمين بدر رفته كه بتفسير آنها عنقريب بعون خالق مجيب خواهد پرداخت و به زودى در مقام خود بعرض خواهد رسانيد و بايد كه سلاطين اندازه گفتار و كردار و مقدار هريك از ملازمانرا شناسند و آغاز تربيت و تقويت او را دانند خصوصا در باب كسى كه او را به خدمت رسالت فرستند چه بايد رسول اينكس مرد\r\n\r\n\r\n","description":"","footnote":"\r\n( 1 ) - « آبله بمعنى حباب . . . . و كوپله و آب‌سوار كه گاه باران بر حوض و غدير افتد . » ( فرهنگ دهخدا )\r\n","page_name":" 105 ","page_number":117},
  {"content":"\r\n\r\nعاقل كامل صاحب‌راى مستقيم كارديده روزگار گذرانيده كارآزموده فهيم صادق القول صاحب اعتبار كه مكرر او را برجوع خدمات آزموده بنوعى باشد كه بر مصلحت و كردار او اعتماد و اعتبار توان كرد چنانچه حكما و ارباب نقل و دانش گفته‌اند كه رسول پادشاه زبان اوست و هركه خواهد كه عنوان نامه ضمير و لسان و ترجمان برطبق كلام وصى رسول امين جناب امير المومنين كه فرمود « رسولك ترجمانك و سر عقلك » « 1 » دل اينكس را داند بايد از گفتار و كردار فرستاده او معلوم كنند چه اگر از وى هنرى و فضيلتى ظاهر شود و اثر پسنديده و عمل ستوده مشاهده افتد بر حسن اختيار و كمال مردشناسى آنشخص دليل باشد چنانچه در بعضى از تواريخ مسطور است كه چون اسكندر ذو القرنين خواستى كه رسولى به جائى فرستد خود تغيير لباس كرده برسم رسالت ميرفت « 2 » و باينجهت گفته‌اند كه .\r\nنظم\r\n فرستاده بايد كه دانا بود * به گفتن دلير و توانا بود « 3 »\r\nازو هرچه پرسند گويد جواب * بنوعى كه باشد طريق صواب\r\nسخن‌هاى خوش آشكارا كند * بدانسان كه مجلس تقاضا كند\r\nبسا كس كه از يك حديث درشت * بهم زد جهانى و خلقى بكشت\r\nيكى ديگر از گفته دلپسند * ميان دو تن طرح يارى فكند « 4 » \r\nو چنانچه باستقراء معلوم شد هيچيك از سلاطين كفره مانند پادشاهان نصارا درين ابواب جد و جهد نمينمايند چون خواهند احدى را خدمتى مرجوع دارند اولا او را خدمات سهل فرموده و هميشه جوياى احوال او مىباشند . و هر دو سه سال كه اين\r\n\r\n\r\n","description":"","footnote":"\r\n( 1 ) - كذا فى الاصل . ولى در نهج البلاغه اين گفتار به صورت : « رسولك ترجمان عقلك و كتابك ابلغ ما ينطق عنك » ذكر شده است .\r\nر ك : فيض الاسلام . ترجمه و شرح نهج البلاغه . تهران 1328 . ص 1221 .\r\n( 2 ) - اشاره است به رفتن اسكندر برسولى نزد دارا و نزد قيدافه و پيش فغفور ( ر ك به شاهنامه )\r\n( 3 ) - مصرع دوم اين بيت فردوسى به صورت : « به گفتن توانا و بينا بود » بيشتر مشهور است .\r\n( 4 ) - مقايسه كنيد با آنچه كه كسماس درباره مناظره بين ايرانيان و روميها در حضور پادشاه سيلان مىنويسد . تعليقات شماره 56\r\n","page_name":" 106 ","page_number":118},
  {"content":"\r\n\r\nخدمت را كما هو حقه بتقديم رسانند . او را رفته‌رفته ارتقا بمدارج عليا ميدهند تا به حد محرميت ميرسانند . و دستور چنانست كه امرازادگان خود را در صغر سن به خواندن علم تاريخ و سير و بخدمات شاقه مامور ميدارند . و چند مرتبه بهمراه سرداران و حكام و وزرا و ايلچيان كارآزموده به اطراف و اكناف به جهت تحصيل تجربه ميفرستند . تا آنكه او را به حد كمال ميرسانند تا اگر رجوعى افتد چند مرد چنين كار ديده داشته باشند و محتاج باينكه چنين مردم را بجاى فرستند نباشند . و با اينهمه احتياط چون يكى از آنجماعت آزموده شناخته را بخدمتى و به جائى فرستند كمال احتياط كرده خود متوجه شده دستور العملى كه در آن قيد جزئيات مراتب كرده و دستور ملك و طريق آداب در هر باب و اينكه اگر او را عارضه رو دهد بعد از آن چه كسى بتقديم آنخدمت پردازد و ساير كاركنان بچه طريق با او سلوك نمايند و همچنان اگر او را عارضه دهد ديگرى بتقديم آن خدمت پردازد و اگر آن جماعترا احتياجى افتد امداد و اعانت از چه شخص بايد بايشان داده [ شود 
  ] روانه ميسازند و چون اينمراتب منظور نباشد و اينچنين مردمان بىمايه عارى از خدمت سلاطين كه اباعن جد بتقديم امر زراعت و تجارت قيام داشته باشند از راه طمع خويش جهت اندك نفعى واقعى مراتب را معروض نداشته بدون تجربه و آزمايش او را آورده دخيل در امور سلطنت كنند جز آنكه به آتش فتنه و فساد افروخته و جمعى در او سوخته خود نيز خاشاك‌آسا بموجب « من حفر بئرا وقع فيه » « 1 » از خشك مغزى خس وجود خويش را سوزد چاره نخواهد داشت و آن سلطان نيز بدون آنكه به اين سبب مخرب بنيان سلطنت خويش گردد بهره نخواهد برد و گاه باشد كه از روى مكر و فريب مزاج ولينعمت خود را از طريق مرمت منحرف و به بيوفائى و بدعهدى موسوم سازند چنانچه اين حرامزاده فرنگى با آنكه مردم ايران مدتها آزار كشيده‌اند و اين شاه را بكرم و عدل بمردم شناسانيده‌اند حال نصرانى مذكور تغيير راى او داده بنوعى كه در باطن قاطع طريق جهالتست\r\n\r\n\r\n","description":"","footnote":"\r\n( 1 ) - كذا فى الاصل . ولى « من حفر لاخيه حفرة » بيشتر مانوس است . مولوى ميفرمايد :\r\n اى كه تو از ظلم چاهى مىكنى * از براى خويش دامى مىتنى \r\nمثنوى - دفتر چهارم\r\n","page_name":" 107 ","page_number":119},
  {"content":"\r\n\r\nدر ظاهر نيز او را فريفته كرده به اين امر بازداشته كه تا كى تو با تجار و مترددين كه از هر ولايت مىآيند خصوصا از طرف حيدرآباد و ديگر ولايات هندوستان محبت كنى و مردم را قياس آن باشد كه اينمعنى از راه عجز و انكسار است بايد جمعى را از فرنگيان ملازم نموده چند فروند جهاز ساخت و قاطع طريق مترددين و تجار كه بهر طريق ميشوند گشته اموال كشتى و اسباب ايشانرا گرفته بياورند تا اينكه پادشاهان بفكر تو افتاده من‌بعد با ملازمان تو كه بهر جانب ميروند بطريق رفق و مدارا سلوك نمايند چون معجون تدبيرش مخلصه از مفرح ياقوتى و شربت دينار بوده بمزاجش موافق افتاده چند فروند جهاز با جمعى كثير فرنگى بر روى دريا فرستاده و جهازات تجار را گرفته و جمع كثيرى را بقتل رسانيده و مال جمع بسيار فرنگان از مردمان برده‌اند كه او هنوز خبرى ندارد و از بعضى قليلى بسركار او داده تتمه را فرنگيان بعنوان خزف و خرمهره به قيمت شراب ميداده‌اند و با اينحال جمع كثيرى از وزرا و معتبرين سيام را هر روز بتقريب عرض خلاف واقعى بكشتن داده و دستور تازه و بدعت بسيارى در آن مملكت بهمرسانيده و كار را بر همه مردم تنگ نموده و به جهتى كه پيش ازين عرض شد چون احدى را جرات عرض اعمال او نيست و مدار و زمام مهمات بدست اوست و دخل عظيمى در مزاج شاه دارد و هرچه ميخواهد مىكند لهذا درينوقت تجار و مترددين بانولايت كمتر مىآيند و باعتبار حركت ناشايستى كه با پادشاه انگليسى كرده‌اند سر نزاع برداشته ابواب خصومت بر روى او گشوده و مقرر داشته كه همه جا جهازات او را بگيرند و حكم نموده كه از طائفه انگليس احدى در ( 1 ) - در سال 1683 فالكن يكى از اربابهاى انگليسى سابق خود  Burnaby  و برادر ارباب ديگرش  Samuel White  را كه از خدمت شركت هند شرقى معاف شده و براى خود تجارت ميكردند به ترتيب يكى را حاكم و ديگرى را شاه بندر مرگى نمود . و با يكديگر تبانى كردند كه كشتىهائى تهيه كرده و آنها را مجهز ساخته زير پرچم سيام ولى بمدد ناخدايان انگليسى تجارت بين سواحل شرقى هندوستان و سيام را به خود اختصاص دهند . اين عمليات راهزنى دريائى از سال 1684 شروع شد .\r\n( ص 123 .  ( Harrison , South - East Asia . London . 1955 \r\n\r\n","description":"","footnote":"","page_name":" 108 ","page_number":120},
  {"content":"\r\n\r\nآنولايت نماند « 1 » و اگر من‌بعد نيز بدين منوال آن نصرانى صاحب اختيار باشد عنقريب سلطنت و مملكت آن پادشاه در معرض زوال خواهد بود .\r\n\r\nشرح و تفصيل مذهب و ملت شاه و طائفه سيام\r\n: بموقف عرض مىرساند كه چنانچه در متون كتب مسطور است عموم خلايق متفقند برآنكه اين عالم را از صانعى ناگزير است اما در كيفيت و كميت آن صانع و كيفيت صدور آن اختلاف كرده‌اند و مجموع ايشان دو گروه‌اند چه اگر بشريعتى و ملتى منسوبند ايشانرا ارباب اديان و اهل ملل و نحل و الا اهل اهواء خوانند « 2 » . و جماعت سيام از طائفه ثانيه بل هم اضل و اعمىاند و به هيچ شريعتى و ملتى قايل نشده‌اند و در مدت توقف از دانشمندان قوم ايشان كه بيواسطه در تدريس جهل از شيطان استفاده نموده‌اند تحقيق و مشاهده شد كيش ايشان بت‌پرستى و مذهب تناسخ است و تناسخ كه عبارت از انتقال نفس است از بدنى ببدنى ديگر « 3 » و طوائف قائله باينمعنى چند فرقه‌اند و بعضى را اعتقاد آنست كه انتقال نفس نشايد الا به بدن انسانى ديگر و بعضى گويند منتقل شود به ابدان ساير حيوانات و برخى گفته‌اند كه متصل مىشود به نباتات و جمعى گويند متصل مىشود بجمادات و اين جماعت انتقال را به ابدان انسانى نسخ و به ابدان حيوانى غيرانسانى آن را مسخ و بجسم معدنى آن را رسخ ميخوانند و بقدم زمانى نفس و اعتقاد تناسخ بعضى از حكما و معتبرين فلاسفه با نهايت فطرت و فطانت و دانش و بينش و زيادتى فكر و غايت معرفت مانند انكساغورس و ذيمقراطيس و فيثاغورس « 4 » و سقراط و افلاطون قايل بوده‌اند « 5 » .\r\nو آنجماعت از روى عقل و تميز بدليل و برهان نيز حرفى چند گفته و ميگويند كه راه به جائى نميبرد و بنوعى كه ايشان بدلايل و براهين حرفها گفته و در كتب خود\r\n\r\n\r\n","description":"","footnote":"\r\n( 1 ) - در اين باره ر ك به تعليقات شماره 57\r\n( 2 ) - عبارت مخدوش بود كه به صورت بالا تصحيح گرديد . ر ك به تهانوى ، كشاف اصطلاحات ( الفنون 2 جلد . كلكته 1854 - 1862 ميلادى . جلد اول ص 87 )\r\n( 3 ) - درباره عقيده تناسخ نزد هندوها ر ك به بيرونى « فى تحقيق ماللهند » و « الملل و النحل » شهرستانى .\r\n( 4 ) - در نسخه خطى « استاقوريس » نوشته شده كه به فيثاغورس تصحيح گرديد .\r\n( 5 ) - درباره عقايد فلاسفه ذكر شده ر ك به تعليقات شماره 58\r\n","page_name":" 109 ","page_number":121},
  {"content":"\r\n\r\nايراد كرده‌اند اظهار آن دخلى باينمكان ندارد . و چنانچه بعضى از ايشان ادعا كرده‌اند كه نفس آدمى درصدد استكمال و ترقيست و هر نفسى كه در مزاج عنصريست بايد تحصيل كمالات كرده از بدن مفارقت نمايد پس اگر در حال مفارقت خلقت و صفت انسانى بر او غالب باشد به صورت انسانى ديگر متعلق شود و استكمال خود را ديگرباره متعرض گردد و آنچه در صورت اول از كمالات از او فوت شده باشد در صورت ديگر حاصل نمايد تا آنكه بدرجهء ملكى خود را رساند و اگر صفت حيوانى بر او غالب باشد به صورت حيوانى كه در نشاء اول بصفت لازمهء او متصف بوده متلبس شود تا در آن مرتبه بدرجهء كمال رسد نهايت اعتقاد بعضى چنانست كه مراتب نسخ باعتبار درجات افعال و اعمال برميگردد پس اگر در ايام بقاى صورت نوعيه و وجود پيكر هيولائى كه زمان تمكين و تصرف سلطان روح در عمارت دلنشين چهار اركان عنصريست منظور نظر وى اكتساب و تحصيل معارف عالم علوى بوده و بامور مستحبه كما هو حقه اشتغال داشته روى غيرى در آينهء دل نديده و صورتى بجز حق در خلوتخانه دل نكشيده به احسن وجهى رجوع مىكند و از جملهء خيالات فاسده جماعت سيام نيز چنانست كه اينكس هرچه دارد و درين تحصيل كرده باشد بايد در تحت قدم اصنام دفن كند بعد از عود و رجوع بايشان خواهد رسيد و الحق اهل حق و دين و ارباب شرع و يقين بهيچوجه تناسخ را جايز نداشته‌اند « 1 » و دليل ايشان آنست كه چون مبين است كه نفس حادث است و حدوث بد نيست كه صلاحيت قبول تعلق داشته باشد بدان پس هرگاه بدن حادث بكمال رسد از مبدا فياض نفسى به دو فائض مىشود بنابر عموم فيض و وجود شرط آن‌كه آن بدن حادث است و حينئذ اگر بر سبيل تناسخ نفسى ديگر به دو تعلق گيرد لازم آيد كه بدن واحد را دو نفس مدير باشد و اين باطلست چه هر ذىشعورى مىيابد كه مدير بدن او يكى بيش نيست « 2 » . و نيز اگر تناسخ جائز بودى بايستى نفس متذكر\r\n\r\n\r\n","description":"","footnote":"\r\n( 1 ) - دربارهء نسخ ر ك به تعليقات شماره 59\r\n( 2 ) - در اين باره ر ك به : لنگرودى ، رساله بر رد تناسخ . تهران 1317 .\r\n","page_name":" 110 ","page_number":122},
  {"content":"\r\n\r\nاحوال بدنى سابق بودى و بديهه حاكم است كه نه چنين است چه اگر تناسخ جائز بودى به بدن ديگر بايستى كه هميشه عدد ابدان هالكه با عدد ابدان حادثه برابر بودى و حال آنكه نه چنين است چه بسيار ظاهر است كه از آنچه باسباب مختلفه در ازمنه سابقه هلاك شده بحسب آن عدد حادث نشده و در قرنهاى ديگر نيز حادث نشود هريك از حكما در باب اثبات مدعيات خود و ابطال طرف دلايل و براهين قطعيه و اقناعيه در كتب خود ايراد كرده‌اند كه اين بىبضاعت را سرمايه آن دست نداده بسبب واهمهء اطناب عطف عنان و خامه مشكين ختامه را از تفسير آن بازداشته و بموجب « مالا يدرك كله لا يترك كله » « 1 » چند فقره از كلام ايشان بر سبيل تيمن ايراد نمود چرا كه اينكس را در حين معارضه با دانشمندان آن قوم احتياج ببرهان و دليل نيفتاده و ايشانرا آنقدر عقل و تميزى نبوده بدون آنكه به گفتن  « إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُهْتَدُونَ »  « 2 » توسل جسته دليلى ديگر بر اثبات اعتقاد ناقص خود و در حين مباحثه سواى فرار از طريق ديگر ندارند و جماعت سيام كه من‌جمله جماعت قائله بمراتب مزبوره محالند خود را هريك به اعتقاد ناقص با دين و ديگرى را كافر كيش ميدانند و در آن باب اباطيل و مزخرفات ميگويند و بهترين طوايف جمعىاند از هنود كه از خوردن حيوانات و كشتن و آزار و اذيت ظلم و ستم نهايت اجتناب كرده هميشه در رياضت نفس و سلوك ميگذرانند و جماعت سيام كه بدترين طوائفند و ابطل از همه فى الحقيقه به هيچ چيز قائل نيستند و در كيش خود نيز مباحى ميباشند و در همه موارد سالك طريق مستقيم نميباشند بلكه آنچه را خواسته‌اند\r\n\r\n\r\n","description":"","footnote":"\r\n( 1 ) - تمثل . مولوى ميفرمايد :\r\nان شيئا كله لا يدرك + اعلموا ان كله لا يترك . ( امثال و حكم دهخدا )\r\n( 2 ) - سوره 43 ( الزخرف ) آيه 22 .\r\nدر نسخه خطى : « انا وجدنا آباءنا على امه و انا على آثارهم مقتدون » آمده است كه به صورت بالا تصحيح گرديد .\r\n","page_name":" 111 ","page_number":123},
  {"content":"\r\n\r\nقبول كرده و آنچه را نخواسته‌اند واگذاشته‌اند « 1 » از انجمله در عبادت اصنام و سوختن مردگان خود و خوردن حيوانات برى و بحرى زنده و مرده و در تجرع و فجور نهايت اصرار دارند و چنين نيست كه مثل ساير بت‌پرستان بت مخصوصى و هيئت و شكل مشخصى را ستايش كنند بلكه هركس از گچ و چوب و گل صورتى سازد و بجاى گذارده پرستش مىكند و چنين نيست كه به همين بت‌پرستى تنها اكتفا نمايند بلكه هر ناحقى را حق ميدانند و همه مخلوقانرا به غير خالق ستايش ميكنند مثل آفتاب و آب و آتش و از ماه تا ماهى و بعضى از حيوانات برى و بحرى را خدا ميدانند و محققين اينطائفه را حرف آنكه ما چون از وصول معرفت جلال و ادراك كمال ايزد متعال عاجزيم بايد كه تقرب بوسايط جوئيم و آنها را نصب العين خود سازيم و ارباب و الهه خود سازيم چنانچه كلام ربانى بتفسير احوال ايشان ناطق است كه « هولاء شفعناءونا عند اللّه » « 2 » تا بوسيلهء ايشان برب الارباب نزديك شويم و جمعى گويند كه آفتاب و ماه و ستارگان را نفسى و عقلى است و اگرچه باينمعنى بعضى از حكما نيز قائلند كه افلاك را بايد كه عايدى و نفس مختصى باشد و اينكه آن چگونه است « عجز عن كنهه اوهام المتفكرين » و بعضى ميگويند كه بارى تعالى خود را به صورت اشخاص ظاهر مىكند « 3 » و فى الحقيقه چون به نظر حقيقت اثر ملاحظه شود دليل ناقص ايشانرا به اين برهان تمام ميتوان كرد\r\nنظم\r\n ز ديده گرچه حسن او نهانست * ولى در هرچه مىبينى عيانست \r\n سُبْحانَهُ وَ تَعالى عَمَّا يَقُولُونَ عُلُوًّا كَبِيراً  « 4 » و بنابر آنكه آفتاب را رب و پادشاه را نيز\r\n\r\n\r\n","description":"","footnote":"\r\n( 1 ) - بهترين مثال اين مرغا پرورش خوك است كه در جهان بودائى و سيلان آن را بد ميدانند در صورتى كه در سيام پرورش آن حيوان بسيار متداول است و همچنين خوردن گوشت حيوانات كه بودائيان سيلان از آن اجتناب ميورزند سيامىها از آن ابا ندارند .\r\n( 2 ) - ماخوذ از آيه 19 سوره 10 ( يونس )\r\n( 3 ) - اشاره است به پيروان مكتب وحدت وجود .\r\n( 4 ) - در نسخه خطى سبحان الله عما يقولون علوا كبيرا آمده است كه به صورتى كه در قرآن كريم آيه 45 سوره 17 ( الاسرى ) آمده است تصحيح گرديد .\r\n","page_name":" 112 ","page_number":124},
  {"content":"\r\n\r\nپروردگار برگشتهء خود ميدانند او را بخطاب برادرى آفتاب روشن‌ضمير ميدارند و حق اينست كه هيچيك از اين جماعت قائل بقا در قديم و صانع بصير نبوده قائل بقدم دهرند و ميگويند آدميان همچون گياهانند ميرويند و ميميرند و بعد از چندين هزار سال كه ميگذرد دو كس احداث مىشود يكى مذكر و يكى مؤنث و ابتداء دور ديگر مىشود و قيامت عبارت از آنست و فى الواقع همه شيطان‌پرستند چون يكى از ايشان فوت شده شبيه او را ساخته در پيش اصنام خود گذاشته او را نيز عبادت ميكنند و علماى اين طائفه را به زبان خود روئى « 1 » ميگويند يعنى عباد و طريق زيست ايشان چنانست كه پيوسته مسكن و مأواى آنها در بتخانهاست و بجز تحصيل كيش بت‌پرستى به كار و بشغل دنيا متوجه نشده بىرخت و لباس و متاعى دست از لوازم زندگانى كشيده و در راه باطل ثابت‌قدم ميباشند و به اجماع منكر تزويج‌اند و اگر احدى از ايشان مرتكب دخول چنين امرى گردد همانساعت روح خداناشناسش را از بتخانه تن خارج ساخته بجهنم روانش ميسازند . و از جمله لوازم ملت ايشان آنست كه بايد اولاد اعالى و ادانى حتى شاهزادگان ايشان در صغر سن به خدمت روئيان به بتخانها آمده بجاروبكشى مسكن بتان اشتغال داشته باشند و برياضت نفس تن درداده اداب و شرايط كيش خود را فراگيرند « 2 » پس از تحصيل عاقبت بخيرى چون به حد كمال كه عين نقصانست رسند اگر نفس بهيمى ايشان طالب\r\n\r\n\r\n","description":"","footnote":"\r\n( 1 ) - در نسخه خطى « لورى » و « لوريان » يا « رولى » و « روليان » آمده است كه در همه جا به صورت « روئى » و « روئيان » منسوب به رو  ( Rao )  تصحيح گرديد . ر ك به تعليقات شماره 60\r\n( 2 ) - هنوز هم در سيام كليه افراد لااقل سه ماه از عمر خود را در يك عبادتگاه بودائى  ( Wat )  بسر مىبرند و مثل روحانيون زندگانى مينمايند . اغلب مردم زمان صوم بودائى ( ژوئيه - سپتامبر ) را انتخاب ميكنند و در آنموقع براى تفكر و عبادت بمعبد روى مياورند .\r\nنوجوان سيامى معمولا پس از دوران تحصيل اجبارى ( از 7 تا 15 سالگى ) و قبل از ازدواج ( حوالى 20 سالگى ) در يك عبادتگاه عنوان نوآموز  ( Samanen )  داخل شده و تعليقات دينى خود را فرا ميگيرد و در طى اينمدت احتياجات او توسط خانواده‌اش تامين مىشود . ولى خانواده‌هاى مستمند يك يا دو فرزند خود را عنوان مستخدم  ( Luksit )  در معبدى به كار ميگمارند تا از اين راه عمل خيرى انجام داده باشند .\r\n","page_name":" 113 ","page_number":125},
  {"content":"\r\n\r\nمطالب خود سريست بفكر خانه و زراعت و تزويج افتاده به كار اجداد و اباى خود مىپردازد و الا كه شيطان در وى قابليتى بيند او را از جمله معاون و انصار خود ميسازد و چون آثار شيطنت از ناصيه احوالش مىيابد او را باغواى وساوس خويش راهنما و پيشواى قوم و ساكن تيه ضلالتش كرده از استلذاذ آنمراتب نيز محرومش ميسازد .\r\nو طريق تحصيل ايشان چنانست كه شب و روز در بتخانها بذكر و مواعظ و افاده و استفاده مشغول ميباشند و خلاصه موعظه ايشان آنكه ترك دنيا بكنيد و از لذات بيوفاى او بگذريد و خواب‌وخورش كم كنيد و از عبادت اصنام غافل مشويد و طمع در مال مردم مكنيد و در ساختن و ابادى بتخانها بكوشيد و با آنكه مملكت ايشان وسعتى ندارد قريب به پنجهزار بتخانه بيش است « 1 » ميگويند كه بتخانه باز بسازيد و آنچه داريد در زير پاى بتان دفن كنيد كه باسناد ناقصه از فلانشخص نقلست كه فلانكس را بعد از فوت و رجوع من او را شناختم و تحقيق از او كردم گفت بسبب اينكه روزى خاكى بر سر بتى ريخته بود من پاك كردم و فلان بتخانه را تعمير نمودم باينحال رجوع كردم و از ديگرى كه بچنين امر بدى اقدام نمود ديدم كه به صورت اصلى خود كه عبارت از هيئت سكى باشد رجوع نموده از آن سبب تحقيق نمودم گفت بفلان امر بدى قيام نمودم به اين سبب به اين صورت رجوع كرده‌ام .\r\n\r\nو طريق كسب معاش ايشان\r\nآنست كه هرگز بفكر تحصيل معاش و ذخيره اكل و شربى نيستند « 2 » چون قريب بصبح صادق شد از تمام بتخانها به ترتيب\r\n\r\n\r\n","description":"","footnote":"\r\n( 1 ) - تاشارد در اين باره مينويسد : « ميگويند در اين كشور بيش از 14 هزار معبد و پنجاه هزار زاهد وجود دارد » . ( كتاب ياد شده . قسمت 6 ص 185 ) تاورنيه هم از « بيش از 000 / 200 روحانى كه مورد احترام دربار و مردم هستند » سخن ميگويد . ( سفرنامه . جلد پنجم - ص 487 )\r\nدر زمان سلطنت راما سوم ( 1824 - 1851 م ) تعداد نفرات ديرنشين به بيش از يكصد هزار نفر برآورد ميشد كه تعدادى از آنان كمك راهب نوآموز  ( Samnen )  بودند كه هنوز بدرجه اجتهاد نرسيده و كارآموزى ميكردند .\r\n( 2 ) - عباد بودائى سوگند فقر ياد ميكنند و فقط مىتوانند چيزهاى كمى از خود داشته باشند مثل : 3 تن‌پوش - يك جفت سرپائى - يك كمربند - يك كشكول آهنى براى نذورات - يك سوزن و يك آبكش براى صاف كردن آب آشاميدنى ( تا مبادا در اثر غفلت موجود زنده‌اى را بلع نمايند )\r\n","page_name":" 114 ","page_number":126},
  {"content":"\r\n\r\nمراتب شروع بنواختن ناقوس كرده علامت آنست كه سكنه آنولايت برخاسته بطبخ اطعمه كه به زودى برطبق اظهار گذاشته در تفسير اكل و خوردن ايشان خواهد آمد پرداخته هركس قدرى از راتبهء خود در ظرفى گذاشته چون صبح روز شد از بتخانها عبدهء اصنام چنانچه حيوانات را مهار كنند « على قدر مراتبهم فى ازدياد الجهاله » در عقب يكديگر افتاده هريك ظروف از چوب و برنج و مس در زير بغل گرفته به دو پارچه كرباس زرد كه يكى را ساتر عورت و ديگرى را بلاتشبيه مانند ردا بر دوش و سرپوش ظروف مذكور كرده و بادزنى كه به شكل خاصى از نى بافته و يكى از علامات ايشانست و بعضى چتر پيزرى « 1 » بر بالاى سر برهنه ايشان باز كرده سر و پاى برهنه و بدن عريان و بر خلاف قاعده ايشان سر و ابرو و ريش كه ندارند با مژگان تراشيده « 2 » چون روى ايشان نديدنيست آن بادزن را پيش روى خود گرفته بكوچه‌ها و محلات و بازارها رفته و سئوال خود را برطبق اظهار گذاشته بدون اينكه زبان گشوده طلب نمايد « 3 » آمده سكنه انجا در نهايت رعايت و ادب از مأكولات خود قدرى برطبق ايشان ريخته روانه ميسازند چون خود را محروم از لذات دنيا ساخته‌اند آنچه ميگيرند بالتمام را هرچند مخالف يكديگر باشد ممزوج كرده بلع ميكنند و شبانه‌روزى بيكمرتبه اكل اكتفا نموده قناعت و امساك ميكنند و بمرتبهء ميرسانند كه هرچند شبانه‌روز باندك اكل و شربى ميسازند و تن برياضت داده خواب و خورش كم مىكنند و سكنهء انولايترا اعتقاد آنست كه اينجماعت هادى راه ضلالند و بدون وجود ايشان كار ما تباه است و از مال ما نصيب و بهره دارند و چيزى كه بايشان داده شود صرف و خوردن آن حرامست و در هفته يكشبانه‌روز نه اينكه آن روز معين باشد بلكه اول و هفتم و پانزدهم و بيست و هفتم از ماه را كه موافق ماه\r\n\r\n\r\n","description":"","footnote":"\r\n( 1 ) - پيزر نوعى جگن كه در آب رويد . ( فرهنگ معين )\r\n( 2 ) - روحانيون بودائى موى سر و ريش و ابروى خود را ميتراشند . همچنين پس از اينكه كودك بودائى به سن تميز رسيد طى مراسمى كه سكن  ( Sokan )  ناميده ميشد گرده‌اى از بالاى سر او را نيز ميتراشند .\r\n( 3 ) - ر ك به تعليقات شماره 61\r\n","page_name":" 115 ","page_number":127},
  {"content":"\r\n\r\nقديم « 1 » است او را وام‌پرا « 2 » يعنى شب و روز بت‌پرستى است بلاتشبيه جمعه كرده از اول شب تا روز ديگر در بتخانها در برابر بتان بر روى خاك نشسته در خدمت استادان و پيشوايان خود بذكر و عبادت مشغولند و هيچكس بكارى و شغلى نميپردازد و پادشاهان ايشان نيز در آن شبانه‌روز در بتخانها و معبد خود رفته روئيان را طلبيده هريك كه اعلم‌اند بر تخت خويش جاداده بنوعى كه مردم در پيش او سجده ميكنند او در پيش آن عالم جاهل سجده كرده نهايت تعظيم و ادب و رعايت بجا مىآورد و آنچه فرمايد قبول و بكرده آن عمل مىكند « 3 » و از جمعى ديگر كه طالب مجهول مطلق‌اند و در نقض به حد كمال نرسيده قابليت حضور نداشته‌اند مرتبه‌بمرتبه در بتخانه شاهى ايشانرا جاداده نشانيده ضيافات و انعامات به قدر حال و كرم خود در آن روز و شب بايشان ميكنند و چنان نيست كه در هيچ حال آن روز را معوق كنند و از جمله لوازم دين خود ميدانند و جمعى ديگر و بعضى اوقات چند بت را بر بالاى كنم كه تخت سوارى ايشانست گذاشته از بتخانهاء ديگر به آن بتخانها مىآورند و ميگويند فلان بت بديدن فلان بت و فلان روئى بديدن فلان روئى مىآيد و بعد از آن آنجا را مجمع ساخته دهل و سرنا مينوازند و از گلها و برگ درختان آورده بديوارها و ريسمانها محكم كرده از كاغذ نيز گل‌بريها كرده به اعتقاد خود آئين\r\n\r\n\r\n","description":"","footnote":"\r\n( 1 ) - در گاه شمارى قديم سيامى سال قمرى از اعتدال ربيعى شروع ميشده طول ماه از 28 تا 30 روز و سال 360 روز بوده است و براى اينكه فصول جابجا نگردد هر 5 يا 6 سال يك‌بار در پايان ماه هشتم عنوان كبيسه يك ماه اضافى بنام « دومين ماه هشتم » اضافه مينمودند .\r\n( 2 ) -  Vam Pra  از تركيب  Vam  بمعنى روز و  Pra  بمعنى عالى - مقدس .\r\nنزد بودائيان مرسوم است كه در چنين روزهائى مخصوصا در موقع رويت هلال و پرماهى سرپرست معبد در حضور عباد كه گرد هم آمده‌اند « كلمات اقرار بذنوب »  ( Patimokkha )  را به زبان آورده و 4 گناه كبير ( قتل نفس - زنا - دزدى - غرور ) و 68 گناهان صغير را ميشمرد و سپس سه مرتبه از حضار دعوت به عمل مياورد تا در آن محفل به اعمال خود اعتراف نمايند .\r\n( 3 ) - لالوبر مينويسد كه در چنين روزهائى پادشاه سيام « سوار بر فيل به يك‌يك معابدى كه در شهر واقعشده رفته و [ سپس 
  ] از طريق آب به معبد ديگرى كه در پائين دست رودخانه و با شهر دو فرسنگ فاصله دارد ميرود . » ( لالوبر . كتاب ياد شده . جلد اول . ص 131 )\r\n","page_name":" 116 ","page_number":128},
  {"content":"\r\n\r\nبسته‌اند و روئيان در آن جمع شده هركس از سكنه انولايت به قدر ظرفها از نى و چوب ساخته و گل‌بريها از كاغذ كرده آنچه مقدورش مىشود از برنج و ميوه و كرباس زرد كرده كه پوشش روئيانست با دهل و سرنا به آن بتخانه به جهت روئيان آورده زن و مرد بدون لباس و پرده به آن بتخانه آمده در ميان يكديگر نشسته يكى از روئيان كه به حد قابليت رسيده و كما هو مزخرفات را فراگرفته بر بالاى تختى مانند تخت شاه رفته و در برابر بتان شروع به گفتن پوچ و اباطيل كرده ايشان در برابر او نشسته دو دست را بر يكديگر منضم و متصل كرده فيما بين انگشتانرا منفصل نموده و سر انگشتان ابهام را بمحاذات سرهاى خود آورده استماع موعظه ايشان نموده چون به اسم يكى از اهرمنان رسند دستها را چنانچه رسم تعظيم است بر سر گذاشته مىباشند و چون قدرى خدام واعظ بگفتگو اشتغال نمود از خورده سير نشده نفس‌گير شد شروع به خوردن پان و اشاره كرده به جهت تفنن حضار مجلس جمعى سازنده « 1 » كه در آن روز بخيرشان درين بتخانه آورده جمع شده‌اند به جهت ثواب شروع به ساز و چنگ خطائى اما بقانون و اصولى كه خارج از مقامات داير است مىكنند و باز بعد از تمسخر « 2 » بلبان « 3 » پوچ‌گوئى را كوك و باد در او كرده شروع بموعظه ميكنند تا شب و در آن شب نيز فانوس بسيار روشن كرده و از يكطرف روئيان نشسته‌اند چون اذعان بحماقت او كرده او را اسمى و خطابى و مرتبه ميدهند در آن شبانه‌روز در آن كار مشغول است و اين پادشاه دستورى قرار داده كه چون مملكت او اينقدر وسعت ندارد و جمع كثيرى دست از كار كشيده بنابر آنكه هركه روئى شود از رعيتى معافست و رعيتى نكرده به بتخانها رفته ساكن شده بود مقرر كرده كه هركه به بتخانه رود بايد تا چند سال تحصيل كند و از رعيتى معاف باشد و اگر تحصيل جهالت كند فبها و الا اگر منظورش آسايش و تن‌پروريست او را به حال نگذاشته بجبر آورده برعيتى بازداشته اسم او را\r\n\r\n\r\n","description":"","footnote":"\r\n( 1 ) - به معنى ساززن و نوازنده .\r\n( 2 ) - كذا فى الاصل . ظاهرا به معنى « كارهاى مضحك انجام دادن » به كار رفته است .\r\n( 3 ) - نوعى ساز كه با لب نوازند . به هندى آن را سه‌چنگ مىگويند ( فرهنگ آنندراج )\r\n","page_name":" 117 ","page_number":129},
  {"content":"\r\n\r\nداخل سرشمار كرده وجوهات ديوانى را از او ميگيرند و اينمعنى محصل تحصيل جهالت ايشان شده شب‌وروز كوشش كرده در تحصيل آن كار باطل نهايت سعى ميكنند اميد از عزت احديت آنكه چون ايشان به امداد شيطان در امور باطله ساعى و در اعمال ناقصه جازم ميباشند بدستيارى توفيقات خود مؤمنان و متقيان را موفق بمتابعت ائمه معصومين و تحصيل خيرات و حسنات بدارد و بالجمله حقيقت ملت اين شاه ظاهر نيست و بحسب ظاهر در بت‌پرستى نيز مستضعف است و در هرچند وقت باعتبار وزرا رغبت و توجه بجانب آن وزير بهم ميرسانند خصوصا حال كه باعتبار وزير نصرانى فرنگى بسيارى از هر طائفه با كشيشان بآنولايت آمده و مردم آنديار نيز ايستادگى در مذهب خود ندارند و بمقتضاى « الناس على دين ملوكهم » زن و مرد ايشان در پيش هركس باشد بمذهب ايشان ميرود چنانچه از مردم ايران كه در آنولايت ساكن شده تاهل اختيار كرده‌اند همه را بدين خود در آورده مسلمان كرده‌اند « 1 » و همچنان جماعت نصارا قريب به پنج ششهزار كس را به مذهب خود برده‌اند و چون اينمعنى را بشاه عرض كرده‌اند فرمود كه مرا درين باب كار نيست هركس بهر دينى كه خواهد باشد بايد كه از رعيتى من بدر نرود و همچنان هر طائفه كه در آن ولايت هستند ايشانرا بدين خود درمىآورند و اين كه پادشاه قلبا چه مذهب دارد « اللّه اعلم باسرار قلوب عباده » .\r\n\r\nتفصيل طريق اجراى احكام طائفه سيام\r\n. اگرچه ايشانرا آنقدر ملك و مال و مكنت و ثروتى كه قابل ديوان و دعوى باشد نيست نهايت مناقشه و دعاوى آنها مانند اطلاق لفظ انسانست بانجماعت لفظيست بيمعنى چون احدى ادعائى كرد نزد ارباب شرع و عرف كه چند نفرند و به اصطلاح گروم گارنان « 2 » ميگويند يعنى بحقيقت رسان رفته\r\n\r\n\r\n","description":"","footnote":"\r\n( 1 ) - در سال 1554 ميلادى فرناند پينتو  Pinto  تعداد مسلمين پايتخت سيام را سى هزار خانوار نوشته است .\r\n( جلد چهارم . ص 161\r\n Peregrinacam de Fernan Mendez Pinto . Lisboa . 1910 . \r\n) ( 2 ) - در متن « كوروم كانان » آمده است كه به « گروم گارن » و در جمع « گروم گارنان » تصحيح گرديد . مك فارلند ( فرهنگ ياد شده ) لغت  Gkrom - gkarn  را بمعنى « عضو كميته دولتى تحقيق » مينويسد .\r\n","page_name":" 118 ","page_number":130},
  {"content":"\r\n\r\nبموجب عريضه يا زبانى عرض مطلب خويش كرده ايشان نشسته نوشته عريضه را از او گرفته بزبانى مطلب را از وى تحقيق و از قرار تقرير او از قلمى كه از آهك و گل ساخته‌اند بر دفترى سياه و تحرير دعواى مدعى بموجب گفته او كرده بعد از آن مدعى عليه را نيز طلبيده و بر دفترى جواب او را نيز بدستور ثبت ميكنند و باز صباح هر دو را فردا فرد طلبيده باز تجديد تحرير گفتگوى طرفين ميكنند و همچنين هر روز اگر طرفين را مكنتى و ثروتى و اين دعوى را قابليتى باشد پرسش مطلب طرفين كه باصطلاح خود كوام « 1 » ميگويند ميكنند و مبلغى گرفته تا آنكه احد طرفين از دادن وجه مقررى كه هرروزه بايد بدهد تا پرسش كنند عاجز مىشود و احدى از طرفين ايشانرا راضى نموده بعد از آن دفتر مذكور را آورده گفته طرفين را مقابله ميكنند كه در روز اول چه گفته چون به جائى ميرسد كه احدى در روز اول و دوم گفته است كه فلانوقت و روز كه فلانمبلغ بمدعى عليه دادم و در روزهاى ديگر كه دعوى خود را بقلم داده لفظ كمتر يا زياده كرده است كه از آن عبارت همانمطلب از آن مفهوم شده تصديق بر كذب او ميكنند كه تو دروغ‌گوئى و دعوى تو بىاصلست بسبب آنكه خلاف در گفته تو بهمرسيده تقرير و تحرير دعوى را بيك عبارت نكرده و اگر طرفين را مكنتى باشد مقرر چنانست كه تا در قيد حيات‌اند اين گفتگو و دعوى باقى بماند تحرير دعوى طرفين نكنند و بعد از مدتى كه طرفين پريشان شدند هرچند روز يك مرتبه وقت بيكارى باز احضار طرفين ميكنند و تحرير دعوى نموده وجه را ميگيرند تا آنكه از طرفين به غير دعوى چيزى نميماند و فيما بين اينطائفه بسيار قبيح است كه احدى از دعوى عاجز آيد . اين منشاء عار ايشانست و طرفين را نيز تا ممكن و مقدور است چون شديد العداوةاند راضى نميشوند كه دفاتر تحرير دعوى ايشان موازنه شود تا گفتگوئى طرفين مقابله شده صدق و كذب ديگرى ظاهر شود و درين باب بمرتبه‌اى اصرار دارند كه بعد از آنكه دست ايشان از همه جا كوتاه شد بنوعى كه معمول و متعارف آنولايت و اكثر زير بادات است خود و زن و اطفال را\r\n\r\n\r\n","description":"","footnote":"\r\n( 1 ) - كوام  Kwam  را مك فارلند  « A Law suit »  نوشته است .\r\n","page_name":" 119 ","page_number":131},
  {"content":"\r\n\r\nميفروشند و رهن كرده خرج دعوى ميكنند و پرسش عرفى ايشان نيز چنانست كه چون مزاج شاه از وزرا و معتبرين متغير شده مقرر ميدارد كه آنچه او كرده پرسش كنند و بايد آن بيچاره دست از جان و مال بشويد و خود را در معرض تلف داند جهت اينكه قاعده چنانست كه چون مزاج شاه از او منحرف شد و رخصت پرسش احوال او داد ديگر را احتياج بمدعى معين ندارد هركس در آنولايت خواه دعوى حساب يا پوچ بىاصل ادعا كند قبول و از او تحقيق نمايند بايد تمام مردم آن مكان بعضى حق و ناحق آمده تقرير دعوى با او كنند و كرومگارنان مدعا را تحرير نمايند و مبلغى از طرفين بگيرند و آن را در قيد بدارند و اگر مدعى رشوه دهد قيد نكرده او را نگاه دارند و الا از مدعى عليه مبلغى ميگيرند كه قيد را بر او تنگ كنند تا آن بيچاره شايد عاجز شده بگويد كه حرف مدعى راست و من دروغ گويم و چنان نيست كه آن انتهائى داشته باشد بلكه باز بتوجه شاه از آن قيد خلاصى مييابد و بسا دعاوى روى داده كه از زمان آبا و اجداد اين پادشاه تا حال مشخص نشده و بهر چند سال يك مرتبه در آن تجديد تحرير دعوى ميكنند و از جمله عدالتهاى كه در زمان ديوان مظالم بنيان ايشان در اوان توقف اين بندگان در آنمكان روى داده چون خالى از غرابتى نيست بعرض مىرساند و تفصيل آن آنكه مردى بود از مردم ايران كه مدتها برسم تجارت از تيره‌بختى بهندوستان رفته و مكرر به اين شهر مىآمده سودا و تجارت ميكرده درين اوان نيز در انجا توقف كرده بود شبى دزد خواب بدستيارى كمندپيچان پيچان بخار داخل بطاق معلق كاخ دماغ خواجه گشته از راه باطن پنهان از هوشياران حواس ظاهر خود را بصدر صفهء دلنشين چهار اركان عناصر رسانيده بدستيارى حيلهء طرار كيسهء آگاهى خواجه را گشوده و نقد هوشى كه درو ديده ربوده چون غلام خواجه را در چهار بالش غفلت غنوده مييابد آمده بدستيارى زنگى بخت و رفاقت نفس اماره مانند دزد اجل تصرف در كيسه بيماحصل نقد ماحصل عمر آقا كرده آن جنس ناروا را كه بنقد هستى معاوضه كرده بوده خالى ميسازد بعد از آنكه عسس خرد از گردش چهارسوى اركان فارغ شده تاجر انديشه در دكان\r\n\r\n","description":"","footnote":"","page_name":" 120 ","page_number":132},
  {"content":"\r\n\r\nهوشيارى را ميگشايد خواجه كيسه را چون دل پاك‌طينتان خالى از غش تفرقه دنيوى مىيابد چون چنين سودائى يكجاى هرگز بدستيارى دلال زمانه استفتاح نكرده بوده نزديك به آن ميرسد كه دكان حيات را برچيده از متاع وجود خالى سازد مضطرب و سرگردان بهر طرف ميرود تا آنكه شحنه خيالش بپايمردى چوبكى « 1 » انديشه دست از پى غلام برده اينمقدمه را در زير سر غلام مىيابد خواجه غلام را طلبيده بضرب چوبك « 2 » تهديد و شكنجه دوستى و به انبر سرد و گرم حرفهاى خنك ترس‌آميز غلام را به چهار ميخ استفسار كشيده چون بسيار به نان در شيشه ماليدهء خويش و بآش بىنمك خود او را قسم ميدهد غلامرا بقيد اقرار ميكشد و غلام از بس كوره آتش دل آقا را مشتعل مييابد دل آهن‌نهاد سنگ بنيادش اندك نرم شده اقرار به بردن وجه مسروقه مىكند به اين نوع كه من برده‌ام و به فلان شخص حداد داده‌ام بنابر آنكه از گرفتن حداد عاجز بوده رجوع به گروم گارنان آن بندر كرده ايشان احضار طرفين نموده بعد از اقرار غلام و انكار مدعى عليه چنانچه رسم است حداد را شكنجه ميكنند آن بيچاره چون بى خبر بوده مقدمه را از ترس اقرار مىكند و چون از مهمسازى « 3 » وجه مسروقه عاجز بوده معلوم ميكنند كه او ندارد دست از او برداشته غلام را شكنجه ميكنند غلام بعد از شكنجه راستى را پيشه كرده ميگويد كه اين حداد خبر ندارد و من بر او تهمت زده‌ام و آن افعى نهاد گنج را در خرابهء كه برده پنهان نموده نشان ميدهد و ايشان رفته وجه آن‌كه مبلغ سى و دو تومان بوده از آنمكان برمىآورند چون عاملان آن را بيرون آورده مىبينند و عين آن در عين ايشان سنگين مىآيد رجوع بملت و دستور خود كه آن را تم‌نيم « 4 » گويند كرده چنان فتوى ميدهند كه بنابر انكه غلام تاجر تهمت\r\n\r\n\r\n","description":"","footnote":"\r\n( 1 ) - چوبكى بمعنى « مهتر و ريش سفيد پاسبانان » . برهان قاطع ( معين )\r\n( 2 ) - در متن « چوبكى » آمده است كه به « چوبك » تصحيح گرديد .\r\nچوبك « چوب خورد كه پاسبانان بر طبل زنند تا مردم خبردار شوند » . ( فرهنگ رشيدى )\r\n( 3 ) - در اصطلاح امروزى كلمه « كارسازى » مترادف « استرداد » به كار ميرود .\r\n( 4 ) - در نسخه اصلى « تن‌ميم » آمده است . به « تم‌نيم »  ( Tam niam )  كه در لغت سيامى بمعنى « عرف قانونى » است تصحيح گرديد .\r\n","page_name":" 121 ","page_number":133},
  {"content":"\r\n\r\nبشخصى بخلاف زده و تاجر راضى باينكه او را شكنجه كنند شده آنچه ازو برده‌اند از حقيقت او بدر رفته بايد به جهت سركار پادشاه كه خويش اصنام است ضبط شود و چون غلام مالك شئى نيست مساوى آن مبلغ بايد كه خواجه به علت ترجمان بدهد و مبلغ سه تومان و دو هزار و چهارصد دينار به جهت حق الديوان و فتوى و رسوم ارباب و اهالى مهمسازى كنند و چون حكم چنان اجرا مييابد خواجه را مقيد ساخته بعد از زحمت بسيار وجه مذكور را ازو ميگيرند و غلامش را به جهت سركار ضبط ميكنند و اينمقدمه در اوان تسلط وزير فرنگ رو داده و سابقا اينها نبوده و آقا محمد چنان قرار داده بود كه هر طائفه قاضى و مفتى از خود داشته باشند و بمذهب و كيش خود با ايشان سر كنند اگرچه باز چنانست نهايت اجراى آن دستور الحال از پيش نميرود و چون در دعوى از اثبات عاجز شوند رجوع به قسم ميكنند طريق قسم ايشان بر دو قسم است يكى آنكه چون مدعى عليه از اثبات عاجز آيد پاى قسم بميان مىآورند و قسم ايشان چنانست كه بايد چند قدم راه در حوالى بتخانه به طول و عرض مشخصى معين نموده و چند وقر « 1 » هيمهء بسيار خشك در آن جمع آورده آن را افروزند و پاى مؤدى او را بعد از ملاحظه كه مبادا به چيزى آلوده كرده باشد پاك و آنگاه او را و از عقب وى مدعى عليه را حكم به عبور از آن آتش سوزان ميكنند و چون عبور كنند هريك كه در دعوى خويش ثابت‌قدم و راست‌گفتار باشد چون نسيم صبا از آن آتش ميگذرد و بر صدق مدعى او زبان آتش سوزان به عجز گواهى ميدهد و الا كه پاى دعوى را بروغن كذب و خلاف مداهنه آلوده كرده باشد در عبور مضطرب و پاى دعويش در كمند شعله درآمده از رفتار عاجز گردد و بسوختن با دست دعوتش كوتاه شدهء از سر مدعى دور مىشود . « 2 »\r\nبحث شاه با مردم ايران آنكه : اين شاه بر خلاف واليان زير بادات بتحقيق و تشخيص\r\n\r\n\r\n","description":"","footnote":"\r\n( 1 ) - بار الاغ يا قاطر برابر با 40 صاع از قرار هر صاع 819 مثقال مىباشد ( فرهنگ نظام )\r\n( 2 ) - كمپفر مراسم سوگند به آتش را مفصلا شرح داده و علاوه بر آن از نوعى ديگر قسم « بوسيله سوسمار آبى » كه در سيام متداول است ياد مىكند . ( كتاب ياد شده . ص ص 460 - 463 )\r\n","page_name":" 122 ","page_number":134},
  {"content":"\r\n\r\nاحوال و ازمان سابقه افتاده و بهر طائفه مقرر كرده كه جواهر حكايات و لئالى « 1 » رواياتى كه جوهريان بازار معانى و صيرفيان چارسوى فصاحت و سخندانى به زبان خود در رشته انتظام كشيده به لسان سيامى برند و چون زبان‌دانان ايشان همگى بالفاظ مهمله متكلم بوده قابليت نظم و نثر لايقى ندارند لهذا سيد دردمندى را از مردم خراسان كه خالى از كمال نيست مقرر كرده بودند كه خلاصه مضامين شاهنامه كه در خاطرنشينى مجلس دل بهتر از صد چنگ و ترانه بقانون پسنديده كه مخالف طبع آن بزرگ نبوده جهت استماع و اطلاع گوشه‌نشينان آنمكان نويسد و بعرض آن رساند . مومى اليه بفرموده عمل نموده چون به جائى ميرسد كه سياوخش « 2 » در حالت تهمت بر صدق مقال خويش قسم به آتش خورده چون برى الذمه بوده مانند برق از او گذشته است ميگويد كه اين كتاب شماست و قسم خوردن او به آتش بر حقيقت اين قسم قسم دليلى است روشن پس شما چرا از آن ابا كرده‌ايد و آن سيد دلائلى كه اظهر من الشمس و تندتر از شعله سوزان است در جواب مذكور ميسازد و كمترين به جهت زيادتى ظهور باظهار آن نپرداخت .\r\nو طريق قسم ثانى از قسم ايشان اين قسم است كه چون طرفين از ثبوت دعاوى سهل كه عظمى ندارد عاجز شوند رجوع به قسم آبى ميكنند و دستور چنانست كه در رودى كه در كنار آنولايت ميگذرد جائى قرار داده‌اند كه به قدر چند شبر « 3 » آب دارد و مدعى و مدعى عليه را در آن واحد مقرر ميدارند كه بيكدفعه سر به زير آب برده نفس در خود كشند پس هريك كه در قول خود صادق است اضطراب بهم نرسانيده به قدر وسع و طاقت در زير آب ميمانند و ديگرى بر خلاف آن مضطرب شده سر دعوى پوچ را حباب‌آسا از آب برمىآورد و ادعا ميكنند كه چون سر به زير آب برديم در ما چيزها به نظر ما مىآيد « 4 » و دستور چنانست\r\n\r\n\r\n","description":"","footnote":"\r\n( 1 ) - در اصل لالى نوشته شده كه به صورت بالا تصحيح گرديد .\r\n( 2 ) - پسر كيكاوس و پدر كيخسرو . سودابه زن كيكاوس مادر اندر سياوخش بر وى عاشق شد و به وى تهمت ناروا زد . سياوش چنانچه ميدانيم براى مبرا ساختن خود به آتش رفت ولى نسوخت . ر ك به شاهنامه .\r\n( 3 ) - بمعنى وجب : « مسافت از سرشست تا سر انگشت كوچك » . ( فرهنگ نظام )\r\n( 4 ) - كذا فى الاصل .\r\n","page_name":" 123 ","page_number":135},
  {"content":"\r\n\r\nكه در آنولايت حمامى نيست مرد و زن هر روز دو مرتبه بكنار اين نهر آمده بدنرا ميشويند و هرگز در مدت عمر سر به زير آب نميبرند و آن كار را گناه عظيم ميدانند « 1 » .\r\nپس از تحرير دستور دعوى اگر طريق ماتم و عيش ايشانرا نويسد بجاست و چون سرود ايشان در ماتم و ماتم ايشان در عيش است چنانچه تقديم ما هو حقه التاخير نمايد رواست .\r\n\r\nطور ماتم ايشان\r\nچنانست كه چون يكى سقط شود آنمرده را به قدر وسع و قدرت در خانه نگاهداشته به جائى راست مىنشانند مانند كسى كه بر سرپا نشسته و دو كف دست او را به يكديگر بسته و سر آن را بر پيشانى او گذاشته بريسمانى محكم مىبندند و اگر از والىزادگان و بزرگانست ظرفى از طلا و الا از نقره يا ديگر فلزات ساخته ميت را در ميان آن ظرف نشانيده در خانه نگاهداشته هر روز مردم جمع شده و روئيان از همه بتخانه [ ها 
  ] آمده در مكان مسقط نشسته پاره مواعظ و نصايح كرده بعد از فراغ بهر يك پارهء از برنج و ميوه و پارچه كرباس زرد كرده داده روانه ميسازند و فرياد و فغان و گريه و اضطرابى ندارند در نهايت خوشدلى و خرمى ميباشند و ساز و چنگ آورده مينوازند و همه روزه بدينمنوال به قدر احوال خيرات ميكنند تا آنقدر كه مقدور مىشود و به زودى ميت را برنميدارند سبب اينكه آن را باعث خفت و سرزنش و ناتوانى خويش ميدانند « 2 » چون مدت كه از بعضى يكسال و از بعضى ششماه و يك ماه و ده روز و پنج روز مانند اين گذشت اسباب سوختن آن‌كه مشتمل بر صندوقها و چوب نقاشى و گلهاء كاغذى و تختهاء ملمع در فضاى بتخانه منسوب به آن طائفه است برده و در فضاى آن بتخانه چهارستون در نهايت رفعت نصب\r\n\r\n\r\n","description":"","footnote":"\r\n( 1 ) - نيكولو كنتى نوعى ديگر سوگند « بوسيله روغن گداخته » را بشرح زير توصيف مىكند .\r\n« ظرفى در برابر بت قرار ميدهند كه پر از روغن جوشان است كسى كه قسم مىخورد كه از اتهاماتى كه به او نسبت داده مىشود بىگناه است دو انگشت خود را در روغن فرو ميبرد . بلافاصله انگشتان را در كتانى مىپيچند و مهرى بر روى آن ميزنند تا مانع برداشتن آن گردند . روز سوم پارچه را باز مىكنند اگر اثر زخم در روى انگشت‌ها مشاهده شد متهم را تنبيه مىكنند ولى اگر زخمى وجود نداشته باشد او را آزاد ميسازند » . ( كتاب ياد شده . ص 37 )\r\nظاهرا اين نوع قسم خوردن در جنوب ايران نيز مرسوم بوده است چه عباسنامه مىنويسد كه حاكم بندر عباسى عده‌اى از تجار هندو را مجبور ساخته بود كه با فرو بردن دست در روغن گداخته قسم بخورند » ( عباسنامه . كتاب ياد شده . ص 305 )\r\n( 2 ) - ر ك به تعليقات شماره 62\r\n","page_name":" 124 ","page_number":136},
  {"content":"\r\n\r\nكرده روى آنها را نيز از چوب و نى پوشيده و همه آن دعائم را بكاغذهاى الوان گرفته يراق آتشبازى بسيار حاضر ساخته و ميت را از خانه به همان هيئت كه در آنطرف ميگذارند از خانه برآورده بر بالاى كنمى گذاشته و ريسمانى بر گردن ميت بسته اولاد او را نيز در كنم‌ها ذكورا و اناثا بىپرده و حفاظى سوار كرده و سر آن رشته را بر گردن اولاد على قدر مراتبهم بسته متعاقب چنانچه رسم جهان عاريست بسته روان ساخته روئيان بعضى بر كنم‌ها سوار و بعضى پياده از عقب آنها كتب خود را گشوده مطالعه كرده مىروند و بر خلاف ايام سابق سر كرده و زن و مرد همه سر خود را ميتراشند و در وقت فوت پادشاه تمام آن طائفه بدينمنوال سر مىكند تا به آن بتخانه ميرسند و چون بميعاد رسيدند تختى در فضاى آن بتخانه بسته ميت را در آنجا گذاشته چند شبانه‌روز در آنجا ميمانند و شبها آتش افروخته و آتش‌بازى كرده و ساز و چنگ نواخته و به روئيان خيرات ميدهند و دستور قاعده آنست كه اقوام و خويشان نيز به صاحب ماتم مدد و همراهى كرده هريك از آنچه مقدور شود هر روز بفرستد « 1 » و بعد از چند روز توقف در بتخانه روز ميعاد در ميان آن چهار ستون آتش افروخته آن كنم و صناديق و گلها و ميت را با ظرف در آتش سوخته در آن حين همه روئيان و اقوام و خويشان ميت نشسته ملاحظه كتب خود ميكنند و از بوى عفونت دماغ نفس نجس خود را معطر ميسازند و بعد از فراغ اولاد ميت به خدمت روئيان آمده سجده نموده روئيان سرسلامتى به اين مضمون كه :\r\nنظم\r\n بيادگار بمانى كه بوى او دارى \r\nداده بعد از سوختن خاكستر آن را بباد و آب و هوا داده در آن ظروف شكل و هيائى از\r\n\r\n\r\n","description":"","footnote":"\r\n( 1 ) - تاشارد مىنويسد كه « علماى آنها بايشان تعليم ميدهند كه هرچه در مراسم تشييع جنازه بيشتر خرج كنند روح متوفى در جسم والاترى مثلا متعلق به يك شاهزاده و يا به يك حيوان شريف‌ترى حلول خواهد كرد از اينرو سيامىها خود را خانه خراب مىكنند تا تشييع جنازه [ و ختم 
  ] مفصلى بر پا سازند » . ( تاشارد . كتاب نامبرده ص 228 )\r\n","page_name":" 125 ","page_number":137},
  {"content":"\r\n\r\nاو ساخته در آن بتخانه ميگذارند و دليل ايشان در باب سوختن خود اينكه آدمى مخلوق از عناصر اربع است و بعد از فوت بر همگان احقاق حق هريك كردن واجبست چون آتش به غير حصه خود نميسوزد و امين است به اين سبب اول آتش را ممتاز ساخته‌ايم و نقله اخبار در كتب خود چنان ايراد كرده‌اند كه چون يكى از اولاد خزر بن يافث « 1 » بن نوح وفات يافت و تا چند يوم نميدانست كه با جسد او چه كند آخر الامر و بنابر آنكه يافث با بعضى از متعلقان در دريا غرق شده بود آتش كه ضد آبست برافروخته به احضار قوم خود فرمان داد و طنبور و ساير الات لهو مهيا ساخته سرودگويان جسد او را به آتش بسوخت و تا غايت اين رسم مذموم در ميان بعضى طوائف باقيست و عجب‌تر آنكه چون شبيه ميت را ساختند و در پيش اصنام گذاشتند آن هيئت را نيز بنوعى كه بتان را سجده ميكنند او را نيز عبادت و سجده ميكنند « 2 » .\r\nچون رسمى است قديم كه هركه در عيش باشد در ماتم نيز آيد لهذا اگر شرحى از اعياش ماتم‌افزاى ايشانرا بمعرض عرض رساند ميتواند بود .\r\n\r\nتفصيل عيش ايشان\r\nچنانست كه ايشانرا در سور و عيش دستورى نيست و عقد و نكاح و حلال و حرامى نميباشد و از جمله چيزى كه فيما بين اينطايفه شقيه بر خلاف جمعى از طوائف هنود كه تا هفت پشت بيگانه نباشد دختران\r\n\r\n\r\n","description":"","footnote":"\r\n( 1 ) - در نسخه اصلى « خرد » آمده است كه به خزر تصحيح گرديد . ياقوت مينويسد :\r\nخزر « اقليمى است كه در آن قصبه اتل و همچنين رود اتل واقعشده » و بنام خزر بن يافث بن نوح موسوم گرديده است . ( معجم البلدان - كتاب ياد شده لغت خزر )\r\n( 2 ) - عامه مردم در سيام بر اين عقيده‌اند كه موجود زنده از سه عنصر : « جسم »  ( Kai )  « روح آزاد »  ( Khwan )  و « روان »  ( Winyan )  تركيب يافته است . « روح آزاد » ميتواند جسم را ترك كرده و آزادانه بهر كجا كه بخواهد رفت و آمد كند . اين روح آزاد ممكنست مجروح و يا منهدم گردد در اين صورت صاحب آن بيمار و يا وفات مييابد .\r\nپس از مرگ « روح آزاد » ميتواند به شكل شبح  ( Pi )  به زمين برگردد و موجب آزار زنده‌ها بشود و يا در جسم شخصى حلول كرده و به زبان او وقايع را پيشگوئى نمايد و به سوالات پاسخ دهد .\r\nهمچنين روح آزاد مىتواند از اشخاص حمايت نمايد . مثلا حامى خاندان چكرى ( سلسله فعلى سلاطين تايلند ) روح « شاهزاده سرخ » يكى از اجداد افسانه‌اى آنها مىباشد .\r\n","page_name":" 126 ","page_number":138},
  {"content":"\r\n\r\nرا خواستگارى نميكنند شيوع دارد عقد محرماتست مانند تزويج و الدصبيه را و همشيره و همشيره‌زاده را و هيچيك اينقدر اصرار ندارند كه پادشاهان انجا چنانچه اعتقاد ايشان آنست كه بر ما واجب عينى است « 1 » و ديگرى كفو « 2 » ما نيست و اين پادشاه كه اعقل اين طائفه است از همشيره خود صبيه دارد كه حال به جهت برادر خود نشان كرده « 3 » و طريق چنانست كه چون زنى [ را 
  ] خواستگارى ميكنند خرج لباسى با جمعيتى و خانه عليحده و فرشى و نقدى و جنسى و زرايين « 4 » در كار نيست بلكه بعد از گفتگو و رضاى والدين زفاف مجدد رو ميدهد و اگر ايشان راضى نباشند چون دختر و مرد با يكديگر ساخته‌اند قاعده چنانست كه دختر روزى يا شبى وعدهء درست كرده آنمرد نيز مستعد دست به يراق بدرخانه دختر رفته دست او را گرفته به طرف خانه خود مىآورد و آن دختر به جهت اينكه حلال شود فرياد و فغان‌كنان ميرود بايد والده و اقوام او تعاقب كرده اگر برسند شروع بجنگ و نزاع كرده دختر را از دست او بگيرند و الا بعد از آنكه بخانهء خود برده رفع پاى قائلهء نزاع شده ديگر جاى دخل ديگرى نميماند « 5 » و جهاز دختران آنجا همين عريانى و سروساز ايشان بىسامانيست و بدرستى صورت اكتفا كرده دست از معنى باز داشته‌اند و هيچكس بفكر اينكه به كفو خود پيوند كنند نيستند بلكه از هر مذهب و طائفه كه باشد مضائقه [ ندارند 
  ] . و از جمله چيزهاى معموله رهن است خواه مرد و خواه زن هركس باشد و مبلغى گرفته خود و دختران و فرزندان خود را مرهون ميكنند و دختر مقبولى را بده\r\n\r\n\r\n","description":"","footnote":"\r\n( 1 ) - ر ك به تعليقات شماره 63\r\n( 2 ) - كفو بمعنى مرتبه - درخور - شايسته .\r\n( 3 ) - « نشان كردن » در اينجا مترادف « نشان نهادن » بمعنى نامزد كردن به كار رفته است .\r\nر ك : فرهنگ نفيسى ( نشان نهادن )\r\n( 4 ) - كذا فى الاصل . ظاهرا به منظور « طلا آلات » مىباشد .\r\n( 5 ) - ازدواج بوسيله تسخير كه يادگار دورانهاى تمدن اوليه بشرى است نزد اغلب ملل رواج داشته و در زمان تاليف سفينه در سيام نيز معمول بوده ولى امروز كاملا از بين رفته است . در جامعه فعلى تايلند ازدواج امرى بسيار آسان مىباشد و كافيست كه زوجى با همديگر زندگى كنند تا زن و شوهر محسوب شوند .\r\n","page_name":" 127 ","page_number":139},
  {"content":"\r\n\r\nپانزده هزار [ ؟ 
  ] ميدهند كه تا مدتى كه خواهند يكروز يا ده سال نگاهداشته پس از تحصيل مرام وجه را تمام و كمال با آنكه مبلغ را تمام پيش گرفته‌اند پس گرفته مرتهن را از بند خلاص كنند و اگرچه صاحب چند فرزند باشد كه در آن مضائقه نيست و بنابر انكه لازمهء ذات حيوانات وحشت است ايشان با انسان انس نگرفته پرواى فرزند ندارند و مردان نيز خود را مرهون ميسازند و در تمام اوقات مانند غلام بخدمات مرتهن اشتغال ميدارند بعد از اداء وجه بلاقصور خود را مستخلص ميسازند « 1 » و الا در قيد عبوديت آنشخص ميباشند تا آنكه مالك حقيقى نقد حياتش را از رهن جنس روزى برآورده با اين مراتب باز از شغل ذمه درنيامده بايد از عوض اولاد او خدمت كنند يا وجه را مهمسازى نموده خلاص گردند و از آن وجه سود او معامله كرده از نفع آن مدار ميكنند . غرض از تحرير اين حكايات آنكه اهل ضلال در بيداى جهالت گرفتارند و مخالفان در ربع مسكون بسيارند چنانچه از لذات آخرت محرومند در دنيا در تنگى و ضيق معيشت مدار ميگذرانند و صاحبان دين و خداوندان صاحب مكنت و يقين كه پيوسته در بستر فراغت تحصيل دنيا و آخرت ميكنند چون بر اين مراتب واقف شوند در ازدياد شكرگذارى الطاف و مرحمت خالق يزدان كوشند .\r\n\r\nو از جمله اعياش ايشان\r\nكه خالى از غرابت نيست اينكه عقلا و دانشمندان آنقوم ادعا كرده‌اند كه در يك سالى يكروزى بمقتضاى حركات افلاك و ثوابت و سيار طالع پادشاه و سكنه اين ديار در و بال و زبونى است و قبل از آنكه آسيبى رسند بايد خود رفع آن نمود و تدبير چنان كرده‌اند كه مانند مير نوروزى « 2 » شخصى را در\r\n\r\n\r\n","description":"","footnote":"\r\n( 1 ) - سياح ايطاليائى نيكولو كنتى مىنويسد كه نزد مردم جنوب شرقى آسيا « تعداد زيادى برده وجود دارد و وام‌گيرنده‌ايكه نمىتواند قرض خود را بپردازد در همه‌جا به حكم قانون عنوان ملك وام‌دهنده در اختيار وى قرار ميگيرد » .\r\n( ر ك : ص 36  Bracciolini  كتاب نامبرده )\r\n( 2 ) - درباره « ميرميران » يا « مير نوروزى » به مقاله قزوينى در مجله يادگار ( شماره 103 سال 1323 شمسى ) و مقاله ايوبيان در نشريه دانشكده ادبيات تبريز ( شماره 1 سال 14 ) رجوع نمائيد . همچنين درباره « امير بهارى » ر ك به :\r\nص 40  De Morgan ; mission scientifique en Perse , 1890 .  ظاهرا در گذشته مدت امارت ميرنوروزى پنج روز طول ميكشيده است چه حافظ مىگويد :\r\n سخن در پرده ميگويم چو گل از غنچه بيرون آى * كه بيش از پنج روزى نيست حكم مير نوروزى \r\n","page_name":" 128 ","page_number":140},
  {"content":"\r\n\r\nآن روز شاه عملى « 1 » كرده بر تخت عاريه بىپايه سلطنتش بنشانند و دست فرمانرواى لفظى او را دراز كرده شاه اصلى در آن روز از خانه برنيامده پا بدامن خود پيچيده در كنجى منزوى شود و اكثر از مردم آن شهر بر شاه عملى جمعيت كرده سر باطاعت و انقياد او گذارند و بمراتب عيش و بزرگى معمول آنولايت و سرانجام آن حسب المقدور پردازند و بدستور متعارف قدرى شاه نامشخص را بر كنمى و قدرى بر فيل و برخى بر ناو نشانيده از شهر بيرون آورده به جائى كه در خارج شهر به جهت او تعيين كرده‌اند و از آنجا به بتخانه‌اى كه ميخواهند ميروند و بعد از سجده و عبادت و استرضا از اصنام مردم خود را جمع كرده پاره ديوان و داد و دهش كرده بعد از آن حكم بتاراج و خرابى بعضى از زراعت شلتوك « 2 » كه در جنب انموضع شده نموده بعد از پارهء حركات لغو با جمعيت رو به شهر ميگذارد و از طرف شهر جمعى كه داخل سپاه شاه‌اند برابر آمده پارهء فرياد و فغان كرده تهديد به يكديگر ميدهند و چون آفتاب از اوج عزت رو به نشيب گذاشت جرم اختر منكسف دولت شاه پيزرى « 3 » مقارنه با زحل بىنام و نشانى نموده رو بحضيض زوال گذاشته فرار بر قرار اختيار مىكند و فتح و نصرت بپادشاه و سكنهء شهر قرار ميگيرد و قليلى اخراجات و خسارتى كه در آن روز شده شاه مرحمت فرموده و از سركار عوض محض شفقت و احسان مينمايد و آن مرد را به زبان خود بننك « 4 » يعنى شاه جنگلى ميگويند « ويل لمن كفره نمرود « 5 » »\r\n\r\nو ديگر از جمله اعياش ايشان\r\nآنست كه چون ابتداء اسد شود در انولايت بارش بسيار مىشود و چند رود عظيم نيز كه از طرف ختا مىآيد از آنشهر جارى و متصل به دريا ميگردد\r\n\r\n\r\n","description":"","footnote":"\r\n( 1 ) - ر ك به تعليقات شمارهء 64\r\n( 2 ) - يكى از اعياد مهم كامبوج  ( Khmer )  كه در سيام نيز رواج يافت جشن سوزاندن شالى بود كه آن را نذر بودا ميكردند . سوزاندن شالى هنوز در كامبوج و سيام معمول است و اين مراسم در ماه هفتم تقويم سيامى ( تقريبا ماه نوامبر ) يعنى موقعى كه برنج ميرسد برگزار مىشود .\r\n( 3 ) - ظاهرا مؤلف سفينه اين كلمه را مترادف با « كلوش »  ( Kolush )  به كار برده است كه در گيلكى بمعنى ساقه برنج چيده شده و خشك شده مىباشد . ( فرهنگ گيلكى - ستوده )\r\n( 4 ) - در متن « ريدنوك » نوشته شده است كه به « بننك »  ( Bannok )  كه در زبان سيامى بمعنى « روستائى » مىباشد تصحيح گرديد لالوبر مينويسد كه شاه مجازى را « اوك يا كائو »  ( Okyakao )  يا « امير برنج » مينامند . ( كتاب ياد شده . جلد اول - ص 57 )\r\n( 5 ) - كذا فى الاصل\r\n","page_name":" 129 ","page_number":141},
  {"content":"\r\n\r\nو در آن‌وقت بنابر آنكه مد دريا ميل به طرف انولايت دارد آب نهر را مانع از جريان شده باز به طرف آنولايت برميگرداند و بارشهاء متعاقبه منشاء ازدياد طغيان نهرها و رطوبات هوا و كثرت امطار شده از اطراف شامخات سيل جبال رو به صحارى و اراضى ميگذارد و بسبب اينكه اراضى انحدود از بس‌كه سيرابست آب را به خود جذب نكرده چنان مىشود كه تمام زمين‌ها حتى كوچه و محلات را آب ميگيرد « 1 » به حدى كه ناوهاى بزرگ در كوچه و محلات تردد ميكنند و كشتى بزرگ داخل شهر مىشود و از وفور آب ع :\r\n نشايد رفت بىكشتى به جائى \r\nو تا اول قوس چنان مىباشد و بعد از آن باد بسيار سرد از طرف چين كه طرف شرقى آنولايت است بوزيدن آمده و دريا نيز رو به جزر « 2 » ميگذارد و باندك وقتى تمام آنها ميل به طرف دريا كرده و زمينها از آب خالى و پر از سبزه آبدار مىشود « 3 » و چون عين طغيان آب شود مقرر است كه تمام اعالى و ادانى ذكورا و اناثا بىپرده و حفاظى بر ناوها سوار شده و سير و تفرج و تماشاء روى آب و گلشن و بساتين ميكنند و از اقسام ليمو و نارنج بسيار خوبى كه در آنجا مىباشد از آنها گرفته با خود برداشته هريك به قدر خويش بر ناوهاى خوش ساخت سوار شده مانند بادپائى خوش‌رفتار به شرط با يكديگر ميدوانند و بر يكديگر نارنج مىاندازند در آن حين پادشاه با وزرا و معتبرين بر ناوها سوار شده و بتماشا مىآيند و پادشاه بر ناو ملمع بساخت نيكوئى در نهايت تكلف سوار و ناوهاى كتل از پيش و پس روان ساخته وزرا و معتبرين نيز بر ناوها سوار شده به شرط با يكديگر ميدوانند و دو نفر از پيش و پس از خدمه بر ناوى سوار شده دور ايستاده هر ناوى\r\n\r\n\r\n","description":"","footnote":"\r\n( 1 ) - مندلسلو مىنويسد كه در ماه‌هاى سپتامبر - اكتبر ارتفاع آب به 15 يا 16 پا و در ماه‌هاى اكتبر - نوامبر به بالاترين ارتفاع يعنى 17 يا 18 پا ميرسد . ( كتاب ياد شده . ص 122 )\r\n( 2 ) - در نسخه خطى همه‌جا جرز با ذال نوشته شده است كه تصحيح گرديد .\r\n( 3 ) - در تايلند سال در حقيقت سه فصل دارد : سرد ، خشك ، بارانى ، فصل سرد كه بهترين فصل سال است از اواخر آبان شروع و تا اوائل اسفند ادامه دارد . فصل خشك از اوائل اسفند تا اوائل ارديبهشت بدترين فصول گرماى طاقت‌فرسا در اغلب نواحى حكمفرماست . بالاخره فصل بارانى از اوائل ارديبهشت شروع و تا اواخر آبان‌ماه به مدت تقريبا 200 روز ادامه مىيابد متوسط ريزش سالانه باران در تايلند 1600 ميليمتر است كه در ارتفاعات از 6600 ميليمتر نيز تجاوز مىنمايد .\r\n","page_name":" 130 ","page_number":142},
  {"content":"\r\n\r\nكه زودتر ميرسد اسم آنشخص را نوشته بعرض ميرسانند و منشاء و مجرى او مىشود كه فلان سبقت گرفت و ناوى « 1 » پادشاه قريب بيكصد ناو هست كه پنجاه و شصت و هفتاد نفر عمله دارد كه ناو را بضرب پارو ميدوانند و بنابر سماجت مردم ايران چون نسبت بزنان نهايت بىشرمى ميكرده‌اند حال قدغن كرده آن عيش دلگشا را موقوف داشته‌اند « 2 » .\r\nو از جمله عيش مردم مشهور به عياشى « 3 » كه از جمله سكنهء آن ولايتند و عنقريب بتوفيق اللّه تفصيل احوالات ايشان مذكور خواهد شد كه همه شيطان‌پرستند و آن عيش چنانست كه در بعضى اوقات بتخانه را مجمع كرده بطريق خاصى خوكى را كشته تكلفات كرده جمعى را ميطلبند و زنى كه ادعا مىكند كه شيطان با من رابطه دارد و در جوف شكم من مىباشد برخاسته رقصها مىكند و چرخ مىزند و بيهوش شده خبر از احوالات مستقبله به جهت هركه ميخواهد ميدهد « 4 » و برخى اوقات ميگويد كه آن شيطان فلان دختر را خواسته و از پيش من ميخواهد نزد او رود و در آن مجمع دختر را طلبيده هر دو برخاسته پاره [ اى 
  ] رقصها كنند .\r\n\r\n\r\n","description":"","footnote":"\r\n( 1 ) - منظور ناوگان سلطنتى است .\r\n( 2 ) - احتمالا توصيف جشن « تهت كاتهين »  ( Thot kathin )  و يا عيد پايان صوم بودائى است كه هنوز در تايلند برگزار مىشود در اين روز به روحانيون لباسهاى نارنجىرنگ مذهبى هديه ميكنند و شاه و خاندان سلطنتى از معابد ديدن مىنمايند و به همين مناسبت نيز مسابقات قايقرانى ترتيب داده مىشود و گروهى با گروه ديگر به حساب شاه يا معابد و يا محله بخصوصى به جنگ تن‌به‌تن مىپردازند بدين معنى كه هريك با چوبى بلند يا پاروئى كه در دست دارد سعى مىكند كه رقيب خود را در آب بياندازد و برنده شود .\r\n( 3 ) - كذا فى الاصل ولى در جاى ديگر عباسى نوشته است . ر ك به تعليقات شماره 97\r\n( 4 ) - سيامىها علاقه زيادى به دانستن آينده خود دارند و براى اين كار به طريق مختلف متشبث ميگردند منجمله فالگوش ايستادن نزد آنها بسيار معمول است . تاشارد در اين‌باره مينويسد « در نزديكى لو غارى است كه ابتدا مردم به آنجا رفته و رب النوع آن را ستايش ميكنند سپس فالگوش مىايستند و اولين سخنانى را كه مىشنوند پاسخ به سوالات خود ميدانند . . .\r\nوقتى كه سفراى آن كشور به فرانسه عزيمت كردند و در راه غرق شدند قبل از اينكه اين خبر به سيام برسد زنهايشان فالگوش ايستاده بودند و شنيده بودند كه زنى به مستخدم خود ميگفت « در را به‌بند آنها ديگر برنميگردند » . . . . از اينرو زنها يقين حاصل كرده بودند كه شوهرانشان هلاك خواهند شد . . . . اين پيشگوئى به حقيقت پيوست . ( كتاب ياد شده - ص 186 )\r\n","page_name":" 131 ","page_number":143},
  {"content":"\r\n\r\nآنگاه هر دو بيهوش گشته بعد از ساعتى آن زنى را كه يار شيطانست از آن حالتى كه سابق داشت تغيير يافته و ديگر حرفى از خود نميتواند زد و آن دختر به آن حال متصف مىشود كه آن زن داشت و بدستور او پاره خبرها ميدهد و نهايت صدق اينمقدمه كماكان بر اين حقير ظاهر نگرديد . العلم عند اللّه .\r\nو ديگر احوال عيش و رقص مردم جاوه « 1 » و مكاثر « 2 » است كه ملك ايشان سواء و پادشاهان عليحده دارد و شافعى مذهب‌اند و بعضى از مملكت ايشان نزديك شهر سيام است هركه از آنها آمده در اين ولايت ساكن شده برويه خود آداب ميگذرانند چنانچه هر طائفه درين شهر آمده محله و جاى عليحده ساخته متوطن شده‌اند و بمذهب و كيش خود ميباشند و دستور عيش ايشان چنانست كه زن و مرد ايشان بىيراق و حربه نيستند و هميشه بر روى لنگى كه ساتر عورت ايشانست خنجرى زده ميگردند و بىآن حربه بجامه خواب نميروند و چون مجمعى شده خواه زن و خواه مرد بطريق خاصى ساز نواخته دو خنجر كه باصطلاح آنجا كريس « 3 » گويند و تيغش به وضع مارپيچ ساخته در ساختن آن نهايت صنعت كرده در نهايت خوبى ميسازند و به زهر آب ميدهند و بعضى را چون در آن ولايات علم منتر و افسون و دم شيوع عظيم دارد چنان افسون ميكنند كه اگر آن حربه را به صاحب خنجر احدى ديگر زند كارگر نمىافتد و چنان افسون ميكنند كه تا آن خنجر به صاحبش باشد دزد و خصم بر او غالب نمىآيد و اگر با ديگرى باشد به مصيبت و بلائى گرفتار مىشود . آن خنجر را در دست گرفته بر يكديگر در حين رقص در نهايت چسبانى حواله كرده چرخ ميزنند چنان تند بازى ميكنند كه هركه بيند اول دفعه اعتقادش چنانست كه بر يكديگر زخم ميزنند و در اوان توقف اين بندگان از شجاعت و واقعه كه در آنجا بر سر ايشان آمده ملاحظه شده بعرض آن مىپردازد .\r\nو تفصيل آن آنكه از آن طائفه شاهزاده‌اى با جمعى از رعايا مدتهاست\r\n\r\n\r\n","description":"","footnote":"\r\n( 1 ) - در اصل جاوى نوشته شده كه به جاوه تصحيح گرديد .\r\n( 2 ) - درباره مكاثر ر ك به تعليقات شماره 65\r\n( 3 ) - در متن كريح آمده است كه به كريس تصحيح گرديد . كريس  Kris  ( اقتباس از لغت جاوى ) در زبان ملايو نوعى خنجر را گويند كه تيغه آن معوج و كنگره‌دار است .\r\n","page_name":" 132 ","page_number":144},
  {"content":"\r\n\r\nكه از مملكت خود رنجيده به اين شهر آمده ساكن شده‌اند و پادشاه نيز آنچه لازمه رعايت كه در انولايت دستور است نسبت به حال ايشان به عمل آورده اتفاقا درين اوان كه شاه در شهر نبود اين شاهزاده عرصه را خالى يافته بخاطر خيال گرفتن شهر ميگذارند و مردم خود را جمع نموده تمهيد اين كار ميكرده كه پادشاه در شهر نيست و شهر خلوت است بايد اول خانهاء مردم را به آتش زده چون مردم بفكر خويش افتند به خانه پادشاه رفته تخت را متصرف شود چه دستور آنولايت چنانست كه چون خانه تخت پادشاه را گرفتند و هرچند پادشاه با سپاه باشد كه ديگر پايه تخت سلطنتش بجا نميماند و چون جمعى به اين قرار و قول مىكند فرقه ديگر كه بازار از آن طائفه و در محله ديگر بوده‌اند درين باب نوشته فرستاده استمداد مينمايد اتفاقا سه نفر از مردم معتبر ايشان راضى به اين معنى نشده نوشته مزبور را برداشته بحضور پادشاه آورده حقيقت مذكورات را كماكان معروض ميدارند . پادشاه بعد از تأمل ميگويد كه اخبار را احتمال صدق و كذب ميدارد مادام كه تحقيق اينمعنى نشود در آن حكم نميكنم حكمى بايد در اين ولايت بپادشاهزاده نوشته بفرستند كه به زودى بحضور آيد تا تحقيق و پرسش اينمقدمه شود . چون نوشته فرستاده با آنكه اين شاهزاده در محله [ اى 
  ] از محلات شهر ناو ساكن و لشكر و سپاهى بجز سيصد چهار [ صد 
  ] كس از مردم ولايت خود و راهى معين و مفرى نداشته كه تواند گريخت و از شهر ناو تا آنجا كه شاه ميبود پنج شش فرسخ بيش نيست از آن خوف نكرده در جواب بعرض مىرساند كه از شما مطمئن نيستم چرا كه حال مدار المهام تو فرنگ و فيما بين ما و او با لذات عداوت دينى است خصوصا ميان من و او و حال كه به جهت تحقيق اين مقدمه مرا طلبيده [ اى 
  ] كه مرا علم و خبرى نيست و اين تمهيد و حيله از وزير تو است و چون بحضور آيم بنابر عداوتى كه او با من دارد و نظر توجه تو با اوست از عهده او برنيامده تهمت را بر من ثابت خواهد كرد پس حال در باب قصاص و عفو گناه ناكرده اختيار با تو است . ديگر آنكه چون من دانم كه كشته خواهم شد بنابر مضمونى كه .\r\n\r\n","description":"","footnote":"","page_name":" 133 ","page_number":145},
  {"content":"\r\n\r\nنظم\r\n وقت ضرورت چو نماند گريز * دست بگيرد سر شمشير تيز \r\nبه عبث دست نخواهم داد كه كسى از من و جماعت من بقتل رسد و تا عوض خون خود را نگيرم كشته نخواهم شد « 1 » . چون جواب او را بحضور برده بعرض ميرسانند باستصواب حسن طينت آن نصارا آتش غضب شاه مشتعل شده حكم بجمعيت مردم كرده قريب به سه چهار هزار نفر سيام را تعيين نموده به شهر فرستاد كه انجماعت مطلع شده تمام اسباب و مايعرف خود را سوخته بعضى اطفال و زنان خود را كشته مترصد كشته شدن مىنشيند نهايت بنابر عدم جرات جماعت سيام با آنكه اندك جماعتى و دست ايشان از همه جا گسيخته بوده تصور مجادله با آنجماعت نكرده واهمه سد راه نزاع آن مىشود و چند روز سرگردان ايشانرا محاصره كرده بودند تا اينكه شاه به شهر آمد و وزير فرنگى جمع كثيرى از جماعت سيام و طائفه غفير از فرنگيان بر ناوها نشانيده در هر ناو چندين توپ گذاشته چون بمحاذات خانهاى ايشان ميرسند خانهاء ايشانرا بضرب توپ خراب مينمايند و به اعتقاد آنكه ايشانرا نيز كشته‌اند خاطرجمع كرده بكنار ميروند آنگاه چنانچه سابق عرض شد ايشان خانهاء خود را خالى كرده از آنجا بيرون رفته و در فضاى صحرا باغستانى و در ميان آن گورى چند كه حفر كرده با حيات مستعار مسكن نموده مىبوده‌اند كه چون فرنگيان از آب برآمده به طرف خانه‌هاى ايشان ميروند مومى اليهم دست بر خنجر بىمحابا به طرف ايشان آمده جمعى كثير از فرنگيان و سيامانرا از پا درمىآورند و رو به وزير كرده خود را بوى نزديك ميرسانند كه شر او را از سر مردم آن ولايت دفع كنند اجل امدادى نكرده وزير بىتدبير زحل تاثير قرار بر فرار داده خود را از ترس آتش اين مهلكه به آب انداخته گريزان مىشود با آنكه ايشان معدودى بيش نبوده‌اند هيچكس تاب مقاومت\r\n\r\n\r\n","description":"","footnote":"\r\n( 1 ) - در سال 1688 ميلادى ژروز درباره مردم مالزى كه « چند سال پيش » به اتهام جادوگرى عليه پادشاه سيام قتل عام شدند مىنويسد : « آنها كه مردمان شجاعى هستند حيات خود را به قيمت گزافى فروختند چه سيامىهاى خوش‌قلب به آنها خبر داده بودند كه شاه قصد دارد آنها را مجازات نمايد . با اين آگاهى قبلى خود را آماده كرده بودند و هركس را جرات ميكرد جلو رفته و با آنها بجنگد بقتل ميرساندند . » ( كتاب ياد شده . ترجمه انگليسى - ص 27 )\r\n","page_name":" 134 ","page_number":146},
  {"content":"\r\n\r\nنمىآورد . آخر الامر بنابر انكه شاهزاده ايشان از خانه نرفته توقف كرده بود بضرب توپ كشته شده بوده و چون آذوقه را بر ايشان مسدود كرده بقيه جماعت مزبور « 1 » ميدانند كه كار از پيش نميرود خنجر از كف انداخته دست يكديگر را بسته جماعت سيام را مىطلبند و ايشان آمده كشته چندى را بقتل ميرسانند و يكى از ايشان كه تفنگى خورده و پايش شكسته بود خود را در ميان مردگان پنهان ميسازد تا آنكه يكى از ملازمان معتبر فرنگى بسير و تفرح آمده ملاحظه كشتگان ميكرده از پهلو غلطيده كارش ميسازد . چون از بيان اين احوال ضبط و نسق و تدبير مملكت و وسعت آنولايت ظاهر مىشود بعرض آنمراتب جرات رفت .\r\n\r\nطريق زيست و سلوك شاه\r\nچنانست كه بنوعى كه سبق عرض يافت سلاطين و زمين داران زير بادات را عظمت و حشمت و سپاه و بزرگى نميباشد بلكه رعايا سپاه ايشان ميباشند و دستور است كه بر هرچند كس وزير و سركردهء تعيين كرده در تحت محال او باشند « 2 » . و هميشه مانند بندگان بخدمات سركار بلامضائقه و اكراه بدون اجرت و مزدى اشتغال نمايند تا كار سركار « 3 » هست و الا به تحصيل معاش پردازند « 4 » . و بنابر آنكه آدم آنولايت كم و كار بسيار است خود فرصت تحصيل معاش ندارند متعارفست كه زنان در بازارها بدون پرده و حجابى به خريد و فروخت مشغولند و بناوها سوار و از شهر بدهات تردد كرده تحصيل معاش ميكنند و اهل صنايع سابقا در مملكت ايشان مطلقا نبوده چند وقت است كه از اطراف و جوانب جمعى رفته بعضى ضروريات ميسازند و به اين جهات ايشان را دستگاه و عمارات نميباشد و تمام عمارات سركار ايشانرا تكلف كرده بعضى از چوب و خشت بتخانه چند ساخته و در انمكان چند نشيمن نيز در حوالى\r\n\r\n\r\n","description":"","footnote":"\r\n( 1 ) - در نسخهء خطى مزبور آمده است .\r\n( 2 ) - محال ( با ضم م ) به معنى ابو ابجمعى . محال كسى بودن يعنى از او تبعيت كردن و پيوسته همراه او بودن .\r\n( 3 ) - سركار در دوران صفويه به معنى دستگاه ادارى و دولتى استعمال ميشده است .\r\n( 4 ) - تاورنيه هم در اين‌باره مىنويسد : « تمام مردم اين كشور ( سيام ) برده هستند كه يا به شاه تعلق دارند و يا مال بزرگان ميباشند . » ( تاورنيه . كتاب نامبرده . جلد دوم . ص 483 )\r\n","page_name":" 135 ","page_number":147},
  {"content":"\r\n\r\nآن به جهت خود باستصواب مردم ايران كه خالى از صفائى نيست و به اعتقاد خود قرينه طاق خورنق و كسرى ساخته‌اند و ديوار بيوتات آن را بشنجرف و گل سرخ رنگ كرده و پشت بام آنها را بر روى چوب خشت قلع گرفته و آنها را ملمع به ورق طلا كرده‌اند و در آنجا بسر مىبرند و چون خود « 1 » را عادل و در نهايت صلاح ميدانند اوقات خويش را در شبانه‌روزى به چند قسمت كرده و هرگز از اين تخلف نميكنند از آن جمله شبانه‌روزى پنج ساعت بيش نميخوابند و وقت آن در عين محرومى فيض و قريب بصبحگاه الى دو ساعت بعد از طلوع آفتاب و چون بيدار شود اول مرتبه بدنرا شسته و تغيير رخت كرده به بتخانه رود و بعد از سجده و عبادت اصنام و صور ابا و اجداد و اولاد خود به جائى و عمارت خاصى آمده چند حكيم كه از مردم چين و سيام و هند و يك حكيم از مردم گيلان دارد هريك را عليحده طلبيده ايشان فردافرد بحضور رفته بعد از تعظيم و دعا و ثناى متعارف استمزاج احوال شاه كرده و اگر در كار است تصرفى در دوا و غذا نموده برمىآيند و بعد از آن ، از آن خانه برآمده بخلوت ديگر نشسته ناظر و واقعه‌نويس و دو سه نفر وزير بحضور رفته اگر مطلبى دارند عرض و اگر او خدمتى دارد فرموده از انجا به جائى كه تخت اوست آمده نشسته مجلس عام مىشود و از هر طائفه معتبرى كه در مرتبه فو كه عبارت از رفتن بحضور و بپاىتخت است على قدر مراتبهم آمده سجده كرده ساعتى خوابيده آنگاه برميگردند و قاعده چنانست كه بهر يك نوازش‌ها كنند و طريق نوازش ايشان آنكه هريك را به القابى كه داده بخوانند و خطاب ايشان چنانست كه در هر خدمتى اول مرتبه خطاب « اك كون » و بعد از آن « اك مونگ » و ديگر « اك لونگ » بعد از آن « اك پرا » و ديگر « اك يا » و از همه بالاتر « چكرى » كه بلاتشبيه مانند اعتماد الدوله و سردار و خان و وزير و سلطان و مين‌باشى و يوزباشى و ده‌باشى است و خطاب\r\n\r\n\r\n","description":"","footnote":"\r\n( 1 ) - منظور پادشاه سيام است .\r\n","page_name":" 136 ","page_number":148},
  {"content":"\r\n\r\nاعتماد الدوله ممكنست كه « اك پرا » و « چوپيا » « پر كلانگ » و « اك يا » و چكرى باشد « 1 » و اين خطاب‌ها مختص كارى نيست بلكه هر كارى به حد تقرب به اين مرتبه خطابها ميرسد . چنانچه در مرتبه وزارت و در پله احداثى مرتبه « اك پرائى » مىباشد و فيلبان نيز به خطاب « اك پرائى » ميرسد و « اك ياوانگ » ناظر و « جمراج » « 2 » احداث و داروغه را گويند . و ضابط بندر را اوك پرايا ترا سى سموت « 3 » ميگويند يعنى « خان معتمد روى درياى بزرگ خدا » و خدمات سركار ايشانرا وضعى و مداخلى و استقلالى نميباشد بلكه تمام مداخل سركار اعتماد الدوله ايشان در سالى به دويست سيصد تومان نميرسد چرا كه ايشان خانه و سامان و وضعى نميدارند و عاليجاه ركن السلطنه « 4 » ايشان دست از آستين عريانى برآورده و خلع منت نعلين نموده و دست از رسوم تعارف برداشته به بيوضعى و سروپابرهنگى ساخته‌اند بزرگى ايشان چنين است كه چون\r\n\r\n\r\n","description":"","footnote":"\r\n( 1 ) - در نسخه اصلى عناوين : اكون - امنك - النك - اوپرا - اويا - چوپيا - بر كلان نوشته شده كه به صورت بالا تصحيح گرديد :\r\n Ok Pra - Ok luang - Ok muang - Ok Khun - Okya - Chaopaya - Praklang \r\nاروپائيان اين كلمه اخير را به صورت « باركالن »  ( Barcalon )  تحريف كرده‌اند . معمولا كسى كه اين عنوان را داشت مسؤل تجارت خارجى و روابط سياسى با كشورهاى بيگانه بود . اين عناوين قديمى با تغيير جزئى به صورت زير هنوز در تايلند متداول مىباشد :\r\n Chaopaya - Paya - Par - Luang - Muen - Khun \r\nچكرى  ( Chakkri )  از دو كلمه « چكر »  ( Chakra )  چرخ ( سلاح جنگى ويشنو ) و كرى  ( Kri )  نيزه سه شاخه ( سلاح جنگى اندر ) كه علائم مشخصه مقام او ( فرمانده لشكر ) بود تركيب يافته است .\r\nنام سلسله سلاطين فعلى تايلند چكرى است و « چرخ و نيزه سه شاخه » آرم سلطنتى آن كشور مىباشد .\r\n( 2 ) - « اك يا وانگ »  ( Ok ya Vang )  كه امروز « پياوانگ »  ( Paya Vang )  و عنوان وزير دربار است . در نسخه اصلى « جمرات » « كه به جمراج »  ( Jomaraj )  تصحيح گرديد .\r\n( 3 ) - در متن خطى « اويراتن تبورى سيمها صبوت » نوشته شده كه با قيد احتياط براساس ترجمه فارسى به صورت بالا :  Ok - Praya Tara Sai Samut  تصحيح گرديد .\r\n( 4 ) - در زبان تشكيلات ادارى و دربارى صفوى اين عنوان مخصوص عاليجاه قورچىباشى « عمده‌ترين اركان دولت باهره » بود . ( متن تذكره الملوك - كتاب ياد شده - ص 7 )\r\n","page_name":" 137 ","page_number":149},
  {"content":"\r\n\r\nزن و مرد ايشان راه ميرود به قدر مرتبه صد و دو صد كس از رعاياى آنجا كه خود را مرهون كرده‌اند يا پدر و مادر ايشانرا فروخته يا شاه از جمله رعايا بايشان بخشيده باشد سروپابرهنه بدستورى كه شتر را قطار كنند در عقب خود انداخته راه روند و به همين سبب و جهت بزرگى ايشان متفاوت مىشود و اين پادشاه چون شنيده كه در هندوستان بمردم ايران خطاب ميدهند اگرچه در ولايت و منصب و خدمتى كه قابل خطاب باشد نيست نهايت از راه كرم مضايقه در خطاب نكرده بجمعى از مردم ايران خطاب چندى كه از مردم هندوستان شنيده باضافه خطاب خويش داده است از آن جمله سيد بيچاره [ اى 
  ] شيرازى كه سابقا بامر تجارت قيام مىنموده و ماحصلى كه با نقد هستى سودا نمود داشته بدستيارى دلال قضا يك جا با خريدار تقدير سودا كرده در بساط روزگار آن نقد را بمدد كارى كهنه حريف دوران عيار چون عمر خويش بمهره‌بازى ليل و نهار به داو « 1 » زده از حيرت و سرگردانى از ورود سوار دو اسبه محنت و الم فرزين عقلش از رفتار مانده و در بساط شطرنج زمانه در فيل - بند حيرت مات گشته و نراد تقدير از بىخانه‌گى « 2 » به شش در غربتش انداخته و از بس جام مرارت از دست ساقى دوران كشيده و زهر هلاهل بدل بادهء مرام بكام تمنا چشيده نشاء كوكنار و افيون را مدام مانند رطوبت غريزى مادة الحيات خود گردانيده و كيسه نقد عمر را در هرزه خرجى « 3 » به آخر رسانيده در انولايت مانده و شاه اقليم بىمملكتى او را از جمله امرا و اركان دولت خويش ساخته و در عوض تيول و انعام و مقررى و منصب بخطاب او را سزاوار خانىاش نواخته است و از حسرت ترياك چون لاله صد داغ بر دل صد چاكش گذاشته .\r\nنظم\r\n چو خشخاش از پى تحصيل ترياك * كشيده صد الف بر سينه چاك \r\nو از آرزوى نعلين پائى قدمش بر سر راه مطلب ابله‌وار است و رهن ارزنده‌اش كه\r\n\r\n\r\n","description":"","footnote":"\r\n( 1 ) - داو به معنى زياده كردن خصل قمار . ( فرهنگ لغات ادبى . اديب طوسى )\r\n( 2 ) - در متن خطى « بيخامگى » آمده است كه به بىخانه‌گى تصحيح گرديد .\r\n( 3 ) - ما امروز ولخرجى مىگوئيم .\r\n","page_name":" 138 ","page_number":150},
  {"content":"\r\n\r\nعبارت از نقد ناروائى ايمانست مكرر در پيش باد صبا به جهت قوت لايموت به صيغه بيع و شراء ملزم شرعى داده و ديگريرا بخطاب « اك‌پرا « 1 » » اعتماد خانى سرافراز ساخته و آوازه نقاره بىخبرى و نفير عريانيش غلغله در فلك اطلس انداخته و پرچم علم مكتب شيمش نشان از قحط و غلا داده و سپاه و بال و ادبارش از پس و پيش به استقبال و همراهيش افتاده و به جاگيرى « 2 » قوت ضعف از ناتوانى صاحب صوبه و سير « 3 » را خانه سامان خويش نموده رايت قريش بدين توزك در ميدان نكال برافراشته و از حماقت و خرى پشت هوس به گاو تكيه « 4 » هوائى داده مسند تمكين وجودش را باد فنا برداشته و خدمت يراق‌دارى از چپ و راست به محصل غرماء « 5 » عنايت نموده و بنوازش ايشان پشت‌درپشت خود را ممتاز كرده با اين بزرگى همه روز بدربار سراسر ادبار رفته بشرف فو رسيده و شاه بنوازشات لفظى چون سلطنت بىمعنى خويش ايشانرا نواخته طريق نوازش كه مبتدائيست بىخبر آنكه چون به حضور رفتند و مراتب سجده و خوابيدن به عمل آمد شاه ميفرمايد « اك‌پرا » فلان يا « اك‌يا » به همان در جواب بايد مراتب تسليم و تعظيم بجا آورده دعا و ثنا نمايد و چون بعضى از زبان سيامى عاجزند به زبان خود ميگويند كه « صاحب و ملاذمن خدا عمر و دولتت را زياد كند » و او بنابر معاشرت بسيار بعضى حرفها را ميفهمد و اگر نه ديلماجان حاضراند و بعد از تحقيق ميگويند كه چه گفت . چون اينرا ميشنود متبسم مىشود و همچنين\r\n\r\n\r\n","description":"","footnote":"\r\n( 1 ) - در متن اصلى اپرا نوشته شده كه به « اك‌پرا » تصحيح گرديد .\r\n( 2 ) - جاگير در اصطلاح ادارى هندوستان بمعنى اقطاع است . ( آنندراج )\r\n( 3 ) - صوبه - استان در تقسيم كشورى . بگفته « آئين اكبرى » متصرفات اكبر در هندوستان به 15 صوبه تقسيم ميگرديد و در رأس هر صوبه يك صوبه‌دار ( استاندار ) قرار داشت . در متن صير نوشته شده كه به سير  ( Sir )  تصحيح گرديد . در هندوستانى حاصل‌خيزترين اراضى زراعى را كه بطور موروثى خود مالكين كشت و زرع ميكنند سير مىنامند .\r\n( 4 ) - گاو تكيه : بالش كلانى كه شخصى نشسته بدان تكيه مىكند . ( فرهنگ ناظم الاطباء )\r\n( 5 ) - جمع غريم بمعنى بدهكارى كه قادر به پرداخت وام خود نباشد .\r\n","page_name":" 139 ","page_number":151},
  {"content":"\r\n\r\nهركس كه بحضور مىآيد ايشانرا نام ميبرد و بعد ازين مجلس خلوت شده اول وزير بىدهن ايرانى بىاختيار كه بالفعل هست رفته در عوض عرض مطلب شروع به نقل و حكايات مانند قصه حمزه « 1 » مىكند و با انكه در خاطر بجز نقل طور سلطنت و جهانبانى ايران و هندوستان و كرم و عدالت و همت و احسان ندارد و قريب به بيست سال است كه همه روز و هر شب اين نقل‌هاى واقعى را كرده خلاصه مقال را به جائى مىرساند كه :\r\n عدل و كرم خسرويست ورنه گدائى بود * بهر دو ويرانه ده طبل و علم داشتن \r\nو بنابر مثل مشهور اثرى نكرده . بعد از ساعتى وزير زحل تاثير و نايب مناب او حرامزاده نصرانى مخاطب به خطاب « اك پرايا تيبدى سراسى سينگهانارت « 2 » » يعنى « خان شاه كه تمام اختيار و سردار و مصاحب فهميده قابل سنجيده » بخلوت رفته شروع بعرض مطالب به اغراضى كه موجب تخريب ملك و مال و رسوائى اوست به اين وضع كه دستور فلان پادشاه نصارا چنانست و در چنين كارى تدبير مىكنند .\r\nآن دنيانديده عارى بدون تحقيق و تشخيص و تميز مىفرمايد كه خوبست شما نيز درين كار چنان كنيد و هر روز آن حرامزاده درباره جمعى از مردم سيام كه در مرتبه اعتبارند\r\n\r\n\r\n","description":"","footnote":"\r\n( 1 ) - منظور كتاب « رموز حمزه » است كه از فارسى به زبانهاى مختلف مانند ملايو - جاوى و غيره ترجمه شده و در هندوستان و اغلب كشورهاى خاور دور آن زمان مورد توجه بوده و هنوز هم خوانندگانى دارد . كتاب مذكور به زبان ملايو بنام « حكايت امير حمزه پهلوان » و به زبان جاوى تحت عنوان « سرت ميناك »  ( Serat Menak )  ترجمه شده است .\r\nر ك :\r\n Van Ronkel ! De Roman van Amir Hamza . Leiden . 1895 \r\nو تاريخ ادبيات ايران . اته . ترجمه شفق - تهران 1337 ص 215 .\r\nكتاب رموز حمزه در تهران به چاپ سنگى رسيده و اخيرا نيز تحريرى از آن تحت نام « قصه حمزه » ( حمزه‌نامه ) در 2 مجلد بكوشش شعار در سال 1347 جزء انتشارات دانشگاه تهران منتشر شده است .\r\n( 2 ) - در نسخه خطى « اويراريد كم هن يكدى سين سراسينا » آمده است كه با قيد احتياط به صورت\r\n « Ok - Praya Klahom Tipbodi Surasi Singha ha nart » \r\nيعنى « عاليجناب فرمانده لشكر رفيع الجاه شير بلندآواز » تصحيح گرديد . ولى منابع سيامى عنوان فالكن را  Chao Paya Pitchayen yothin  كه بمعنى « عاليجناب فرمانده كل لشكر » است نوشته‌اند .\r\n","page_name":" 140 ","page_number":152},
  {"content":"\r\n\r\nچيزها بخلاف عرض مىكند كه فلان كار كرده او را بكشتن ميدهد و از روزى كه او وزير شده تا حال قريب به دويست سيصد كس از سران اينطائفه را به جهت استقلال خود از پا درآورده و بىسر كرده . و چون ظهر شد برخاسته به خوردن مطبوخى كه به جهت او سرانجام كرده‌اند رفته در انجا جوانى از وزيرزادگان خود را كه از طفوليت بزرگ و در پيش خويش پرورش داده او را « باولك « 1 » » گويند نشانيده آنچه مىآورند از ماكول و مشروب اول اندكى از راه احتياط به او خورانيده آنچه مىآورند بعد از آن خود ميل مينمايد و تا عصر در انجا مانده باز به طرف عصر برآمده تا نه ساعت از شب باز وزير ايرانى يا فرنگى را طلبيده بصحبت ميگذراند و شب نيز كم چيزى مىخورد و به اعتقاد خود طريق سلوك مسلوك ميدارد .\r\n\r\nطريق نسق مردم سيام\r\n. چون سياست متعارفه انولايت خالى از غرابتى نيست بعرض مىرساند و آن چنانست كه چون احدى به شاه ظاهر شد كه خلاف عرض كرده هر دو لب او را به يكديگر با خيزران ميدوزند و تا چند ساعت [ يا 
  ] روز كه شاه حكم كند ميگذارند .\r\nو من‌الحكايات آنكه در به دو سلطنت اين پادشاه چند سيام كه بحيدرآباد رفته مراجعت كرده بودند شاه از ايشان تحقيق احوالات انجا ميكرده ميپرسد كه پادشاه انجا را چند لشكرسوار هست آن بيچاره‌ها بعرض ميرسانند كه شايد بيست هزار سوار حاضر داشته باشد .\r\nپادشاه هيچ نديده تعجب از اينمقال كرده چون از تنگى حوصله در ميدان متخيله‌اش تصور عسكر اينمقال گنجا « 2 » و جاى تصديق نداشته بود حمل بر كذب ايشان نموده هر دو لب ناقل را ميفرمايد برهم ميدوزند .\r\nو ديگر صاف كردنست چون احدى جرمى كرد مقرر ميدارند كه سرش صاف كنند و طريق آن چنانست كه مجرم را نشانيده سرش را برهنه كنند و شمشير برهنه را به حدى كه بفرمايند\r\n\r\n\r\n","description":"","footnote":"\r\n( 1 ) - در متن « پالك » آمده است كه به « باولك »  ( Bao - Lek )  بمعنى « مستخدم جزء » تصحيح گرديد .\r\nدر زمان حاضر در تايلند ماموريت چشيدن و مهر و موم كردن غذاى مخصوص شاه بر عهده « مهارت لك » مىباشد .\r\n( 2 ) - در متن خطى « گنجائى » آمده است كه به گنجا تصحيح گرديد .\r\n","page_name":" 141 ","page_number":153},
  {"content":"\r\n\r\nبلند كرده بر سرش فرود آورند به قدر يك شبر « 1 » و چهار انگشت و بيشتر و كمتر به قدر گناه و تقصير آن را بلند ميكنند و بر سر او فرود مىآورند و اگر گناهش كم باشد به قدر جائى كه تيغ زنند نشان ميكنند چون مطلب سرشكستگى او به همين است دست از سرش برمىدارند .\r\nو ديگر سولى و سولى « 2 » چنانست كه پوست قفاى مجرم را سوراخ كرده خيزران ميگذرانند و ديگر\r\nهفت كا « 3 » است يعنى بر همه عضور از اعضاء وى بند از زنجير مثل كمربند و بر دست و پا و شكم و در گردن او عوض دو شاخه نردبان بلندى از نى ساخته ميگذراند كه به هيچ طرف استراحت نتواند كرد و او را بم‌بو ميگويند « 4 » .\r\nو ديگر پيش فيل انداختن است و اين چنانست كه چون احدى جرمى كرده دست و پايش بسته فيل دندان‌دارى را كه خوب تعليم داده‌اند آورده مقرر ميدارند كه به قدر گناه او را بر سر دندان گرفته دور اندازد به قدر يك ذرع و دو ذرع « 5 » و بيش و كم و اگر گناهش عظيم است هلاكش سازد و الا بنوعى آهسته بر زمينش اندازد كه بسيار آزار نكشد و اگر بر خلاف فرموده فيل كم يا زيادتى كند مهاوت را به زير دندان فيل مىاندازند كه بضرب دندان رخنه در اعضاء و جوارحش كرده بهلاكش رساند تا مهاوتان ديگر عبرت گيرند و اگر احدى گناه چندانى ندارد و منظورشان ترسانيدن اوست\r\n\r\n\r\n","description":"","footnote":"\r\n( 1 ) - يك وجب . ظاهرا اين همان مجازاتى است كه دربارهء يكى از معتبران سيام كه نامهء لوئى چهاردهم را به ساحل برده بود اجراء نمودند ( تاشارد . كتاب 4 . ص 236 )\r\n( 2 ) - در متن صولى آمده است به سولى تصحيح گرديد . در هندى سولى  ( Suli )  بمعنى چوبى است كه براى به ميخ كشيدن مجرمين به كار ميرود . سولى كردن يعنى به ميخ كشيدن - چهار ميخ كردن .\r\n( 3 ) - در متن خطى « هفته كام » نوشته شده كه به « هفت كا » تصحيح گرديد در سيامى كا  ( Kha )  نوعى دوشاخه است كه بر گردن مجرم مىبستند . هفت كا ظاهرا بمعنى گذاردن كا بر 7 عضو بشرح مذكور مىباشد .\r\n( 4 ) - بم‌بو  Bambu  در زبان ملايو بمعنى نى خيزران است .\r\n( 5 ) - ذرع يا گز . واحد قديم طول در ايران . معادل 16 گره . امروز ذرع را برابر با 104 سانتيمتر ميدانند ولى در دوران صفويه ذرع‌هاى رواج داشته كه اندازه‌هاى آنها با يكديگر متفاوت بوده است . ر ك به تعليقات شماره 66\r\n","page_name":" 142 ","page_number":154},
  {"content":"\r\n\r\nمقرر ميدارند كه او را بوضعى كه احدى كسى [ را 
  ] ازين پهلو به آن پهلو بگرداند فيل با وى بدندان چنان كند .\r\nو من الغرائب آنكه قاعده نيست كه در هيچ حالى از احدى خواه در حضور و خواه در حين شكنجه و كشتن فرياد و صدائى برخيزد و اگر هزار چوب بر احدى زنند با آنكه بدن ايشان عريان مىباشد نفس نميكشند جهت اينكه اگر فرياد كنند دليل بر ظلم ضاربست و منشاء ازدياد غضب او مىشود و چون پادشاه خود را عادل ميدانند ميگويند انچه او ميگويد و مىكند البته ما مستحق اينمعنى شده‌ايم و بنابر اينمرتبه فرياد نفعى ندارد .\r\nو ديگر از همه بدتر آنكه چون احدى را حكم بقتل كردند جميع بزرگان را طلبيده در جاى كه او را گردن ميزنند نشانيده جار ميزنند كه اى جماعت از خود بترسيد و باحوال اين شخص ملاحظه كنيد و گاه هست كه چون او را بقتل رسانيدند سر او را به گردن مجرم ديگر مىبندند و حكم ميكنند كه با اين‌حال چند شبانه‌روز در آن‌جا باشد « 1 » و اگر از رعايا و مردم سهلند « 2 » به اندك كارى ايشانرا آورده حبس دائمى فرموده سلاسل و اغلال و اطواق باعناق و ارجل ايشان خواه زن و خواه مرد باشد متصل بهم مانند طوق عبوديت ميگذارند و تمام حيات ايشانرا مانند فعله به كار بازداشته ديگر خلاصى ندارند « و على قدر مراتبهم و درجه سيأتهم » هرچند كس را بزنجير بلندى مقيد ساخته و سركرده به جهت ايشان تعيين كرده‌اند و روز و شب به خاك و گل و علف‌كشى باز ميدارند و علوفه و خوراك ايشان بقدرى كه قطع حيات ايشان نشود از مردم بازار است چون صبح و عصر شد همه را ببازارها آورده بدر دكان هركس كه برسند قدرى بايشان ميدهند « 3 »\r\n\r\n\r\n","description":"","footnote":"\r\n( 1 ) - دگلاس مىنويسد كه « پس از مرگ نرائى  ( Narai )  فالكن را بازداشت كردند و سربريده پسرخوانده پادشاه سابق را به گردن او آويختند . »\r\n Douglas , The Jesuite Missionavies in Siam ( 1650 - 1700 ) \r\nاين نوع مجازات نزد مغولها نيز معمول بود و صاحب طبقات ناصرى مىنويسد كه چنگيزخان « فرمانداد تا يكى را بكشند و سر او را در جعد ديگرى بندند و گرد تمام لشكر بگردانند . آنگاه ديگرى را نيز بكشند . » ( منهاج الدين . طبقات ناصرى - 2 جلد . كابل 1343 . جلد دوم ص 145 )\r\n( 2 ) - مردم معمولى .\r\n( 3 ) - درباره مجازات‌هاى نوع ديگر ر ك به تعليقات شماره 67\r\n","page_name":" 143 ","page_number":155},
  {"content":"\r\n\r\nو سبب تن دردادن ايشان به همه زجر آنست كه ايشانرا پاى فرار نيست و از دو طرف دريا و از راه خشكى جنگل و از دريا بدون كشتى و آذوقه و رخصت نميتوانند رفت و از خستگى بجز آنكه طعمه سبع شوند ايشانرا گريزگاهى نخواهد بود لهذا گردن به طوق اين زجر گذاشته بسر مىبرند .\r\nع . جان كافر به سختى ارزانى دستور حكم‌فرمائى خواه امور ملكى و خواه كارهاى ضرورى روى دهد و هركس عرض كند بايد شاه حكم به جانگ ونگ « 1 » كه مانند يساول صحبت « 2 » است فرمايد و او به مهارت لك « 3 » كه خدمتكار حضور است و مهارت لك به مهارت تائى « 4 » گويد و هريك در آن باب به يكديگر به خط خود نوشته در آن باب گرفته و به دست هم ميدهند و آخر آن نوشته را كه در چند جا هريك به جهت خود ثبت كرده‌اند به مهارت تائى كه مانند قاپوچى است و دربان داده مومىاليه آن نوشته را به سال لوك كون « 5 » يعنى كشيك خانه آورده به نويسندگان داده آن نوشته را در دفتر ثبت كنند و هرچند كارى سهل باشد و بعد از آن مجرى دهنده و به هركه نسبت دارد فرمايند . و دستور ديگر آن است كه چند نفر واقعه‌نويسانى كه دارد در تمام روز و شب حاضر بوده ملاحظه نمايند كه شاه با هركس چه ميگويد و او چه در جواب عرض مىنمايد هرچند حرف متعارف باشد و آنچه در شب و روز در خدمت او گذرد اگرچه همه آب آشاميدن باشد بنويسند\r\n\r\n\r\n","description":"","footnote":"\r\n( 1 ) - در نسخه خطى جاوئك آمده است كه به جانگ ونگ  ( Jang - Vang )  تصحيح گرديد .\r\n( 2 ) - درباره يساول صحبت ر ك به تعليقات شماره 68\r\n( 3 ) - در متن خطى مهالك نوشته شده كه به مهارت لك  ( Mahart Lek )  تصحيح گرديد .\r\n( 4 ) - در نسخه اصلى مهتائى نوشته شده كه به مهارت تائى  ( Mahart Thai )  تصحيح گرديد\r\n( 5 ) - در متن « صاله لكون » نوشته شده كه به « سال لوك كون »  ( Sala Look Khun )  تصحيح گرديد .\r\nظاهرا سال ماخوذ از پرتغالى  Sala  بمعنى « تالار » است و « لوك كون » در سيامى بمعنى قاضى ( يا عضو ژورى ) مىباشد .\r\n","page_name":" 144 ","page_number":156},
  {"content":"\r\n\r\nكه چه كسى آب آورد « 1 » و محل دادخواست دستور است كه احدى به شاه اول مرتبه به جهت مطلبى عرضه ندهد جهت اينكه از براى هر كار سردار و وزيرى تعيين شده بايد اول به آنها بگويند و اگر او به عرض نرساند و كار نسازد بىجهت موقوف دارد بعد از آن شاكى شده « 2 » در آنجا نشيند و در همان ساعت كه جمعى در آنجا موكل ميباشند آمده آن را به عرض رساند پس از تحقيق اگر حرف و مطالب حسابى داشته بىجهت صاحب ديوان موقوف نموده باشد صاحب ديوان را بقصاص رسانند و الا كه حرف او خلاف درآيد او را تنبيه مينمايند و اينمراتب نيز در اوان اقتدار اين وزير بر طرف شده و احدى جرات عرض اينمراتب ندارد .\r\n\r\nتفصيل مداخل سلطان سيام\r\nچون شيوه و رسم محرران است كه بعد از اتمام فهرست دفتر مطلب بتحرير نسخه مداخل و مخارج « 3 » پردازند پس اگر اين بيقدر نيز مجمل مداخل و مخارج سلطان سيام را بعد از وضع حشويات و ملاحظه نسخه تفاوت و نقصان جمع آن را تفصيل و ببار برآورده داخل نسخه معروضه سازد [ مفيد 
  ] ميتواند بود . خلاصه آنكه چنان نيست كه در ملك سيام املاك اربابى « 4 » با جمع و بنيچه « 5 » دستور و معمول باشد بلكه همه انولايت مشتمل بر صحارى چنديست كه اگرچه باعتبار بلندى اراضى آب رود به آنها نمىنشيند اما باعتبار كثرت امطار وافره در عرض سال مطلقا به جهت كشت آنها محتاج به آن رود نيز نيستند و تمام خالصه است و با اين وضع اگر در آن املاك كشت و زراعتى كنند بثلث و\r\n\r\n\r\n","description":"","footnote":"\r\n( 1 ) - اين امر موجب شگفتى اغلب خارجيانى كه از سيام ديدن كرده‌اند قرار گرفته است مثلا تاشارد نقل مىكند كه دو نفر از معتبرين سيام كه پادشاه آن كشور براى گفتن خيرمقدم به سفير فرانسه نزد او فرستاده بود « پس از پايان مذاكرات به محض اينكه روى قايق خود قرار گرفتند شروع به نوشتن هرچه كه ديده بودند و هرچه كه به آنها قبل از عزيمت گفته شده بود نمودند . » ( تاشارد . كتاب ياد شده . كتاب 3 ص 169 )\r\n( 2 ) - كذا فى الاصل .\r\n( 3 ) - در اينجا جمله « بردارد آن ديار » كه اضافى به نظر ميرسيد حذف گرديد .\r\n( 4 ) - عمده مالك .\r\n( 5 ) - جمع در اصطلاح مالياتى دوران صفوى به معنى مال الاجاره زمين زراعى است و بنيچه سهم هر زارع از ماليات ده كه يك جا تعيين و بين زارعين سرشكن ميگرديد .\r\n","page_name":" 145 ","page_number":157},
  {"content":"\r\n\r\nثلثان عمل ميكنند « 1 » و با اين‌حال وزير حال بدعت بسيارى كرده و كار بر مردم آن ديار تنگ نموده چنانچه مكرر عرض شد كه كار مردم انولايت بسنبوك و ناو است و هر ضعيفه [ اى 
  ] ناوى به جهت تحصيل آسايش جان خويش بر روى آب روان ساخته بدان مدار ميگذراند و در هر جا چند راهدار تعيين كرده كه از هر سنبوكى مبلغى بگيرند و از كشت و زرع بجز برنج كه اغلب خوراك مردم آن ديار است زراعتى ديگر در انولايت كمتر است و ديگر محصولى به غير بساتين و باغات چيزى حاصل سركار او نميشود و كلى مداخل آن از چند راهست كه كما فصلت تفصيل ميدهد .\r\nيكى از آنها فيل است و فيل در انولايت بسيار و از آن سرحد بملك دكن و بنگاله چون نزديكست و سكنه هندوستان پاى دل خود را بدست آوردن زنجير محبت داشتن فيل مقيد كرده از گرانىها تن به داء الفيل داده خود را بسوارى آن محتاج كرده‌اند و هر ساله سوداگران آمده امتعه باب انولايت آورده در عوض فيل گرفته مىبرند و از سركار او نيز هر ساله چند زنجير فيل بانولايت برده ميفروشند و هر ساله از جناگل « 2 » آنجا فيل بسيارى قريب بسيصد چهار صد زنجير گرفته در آن سركار رام كنند و چون قابل سوارى شده ميفروشند و در اوايل از امكنه ديگر فيل بهندوستان كم مىآورده‌اند و مردم آنجا نيز وسعتى داشته بسيار نگاه ميداشتند « 3 » اما حال چند سالست كه بنا\r\n\r\n\r\n","description":"","footnote":"\r\n( 1 ) - تعيين تقسيم محصول به نسبت 3 / 1 و 3 / 2 بين زارع و مالك ( ديوان )\r\n( 2 ) - كذا فى الاصل . كلمات فارسى را به صورت جمع عربى درآوردن در نثر صفوى بسيار معمول بوده است .\r\n( 3 ) - ابن بطوطه درباره شهر قاقله مينويسد كه در آنجا فيل « بسيار است و از آن به منظور سوارى و باربرى استفاده ميكنند . هركس فيل خود را بدر خانه ميبندد و هر صاحب دكانى فيل خود را در كنار دكان مىبندد و هنگام رفتن به خانه سوار آن مىشود و بار خود را نيز بر آن ميگذارد » ( سفرنامه - ترجمه فارسى . ص 656 )\r\n","page_name":" 146 ","page_number":158},
  {"content":"\r\n\r\n[ بر 
  ] برهمخورد كى و شورش كه در انولايت بهمرسيده « 1 » بود و از امكنه ديگر نيز فيل بسيار بانجا مىبرند مداخل باب الفيل بسته شده چيز چندانى عايد سركار او نميشود و به قيمت سهلى خريد و فروخت ميكنند بنوعى كه فيل اعلى پنج [ ذرعى 
  ] دستى « 2 » اگر زنده از كشتى برايد به مبلغ سى تومان ميخرند و در سرحد كه فيما بين خود سوداكننده خويش را بهفت هشت تومان ابتياع ميكنند .\r\nو ديگر دندان فيل است كه جمعى از رعايا در جنگل رفته [ بنا به 
  ] مثل مشهور كه به جهت كبابى گاوى ميكشند فيل جنگلى را به جهت دندانش كشته از قرار يكمن دندانش را به وزن شاه بهزار دينار ميفروشند . « 3 »\r\nو ديگر عود است و عود نيك در انجا بهم ميرسد و آن چنانست كه عود را درخت عليحده كه متميز از ساير درختان باشد نيست « 4 » بلكه در جوف بعضى درختان كهن جنگلى بهم ميرسد و در آن جنگل بسبب وفور مور و مار و پشهء زهردار هميشه رفتن متعذر است بلكه هر سال در وقت خاصى يك مرتبه بانجا قريب به دو سه هزار\r\n\r\n\r\n","description":"","footnote":"\r\n( 1 ) - اغتشاشات در اثر فتوحات اورنگ زيب و جنگهاى وى عليه بيجانگر و گلكنده بوقوع پيوست . ر ك به تعليقات شماره 120\r\n( 2 ) - منظور فيل رام‌شده‌ايست كه بلندى قامت او از زمين پنج ذرع باشد . كسماس در حوالى سال 540 ميلادى مينويسد : « پادشاه سيلان فيل‌ها را برحسب اندازه و بلندى قامت آنها از زمين اندازه ميگيرد و قيمت بر مبناى اين اندازه تعيين ميگردد . »\r\n ( Cosmas . Topographia Christiana . Engl . transl . Mc Crindle . London . 1897 ) \r\nر ك به تعليقات شماره 69\r\n( 3 ) - در نوع آسيائى فيل فقط جنس نر داراى دندان طويل مىباشد . طول دندان بطور متوسط 1 متر و يك جفت آن حدود 35 كيلو وزن دارد . فراير از سه نوع عاج ياد مىكند كه قيمت آنها بر حسب مرغوبيت فرق ميكرده است . ( رك . فراير . كتاب ياد شده . ص 211 )\r\n( 4 ) - ابن بطوطه مىنويسد كه درخت عود « مانند درخت بلوط است جز اينكه پوست آن نرمتر مىباشد برگهاى آن نيز به برگهاى بلوط شباهت دارد . اين درخت ميوه نميدهد و درخت آن زياد بزرگ نمىشود . ريشه‌هاى آن دراز و ممتد است و بوى معطرى دارد اما چوب خود درخت و برگهاى آن معطر نيست » ( سفرنامه - ترجمه فارسى . ص 655 ) . عرايس الجواهر كه در سال 700 ه تاليف يافته پس از شرح مفصلى درباره عود بهترين نوع آن را از قرار يك من تبريز 180 دينار مىنويسد . ( ابو القاسم عبد اللّه كاشانى . عرايش الجواهر و نفايس الاطايب . تهران 1345 . ص ص 257 - 260 )\r\n","page_name":" 147 ","page_number":159},
  {"content":"\r\n\r\nكس رفته ميگردند و درختان كهن را قطع ميكنند بعضى اوقات ارهء گمانشان قطع شجر مقصود كرده از ميان درخت مقطوعه عود مىيابند و بعضى از آن درختان كه هنوز چوبش خشك نشده است و مشخص شد كه در او عود هست آن را قطع كرده در زير خاك پنهان ميكنند تا بخشكد و از جوف آن عود برمىآورند و الا اگر خشك است شكسته عود را جدا ميكنند و عود آن مكان بر سه قسم است آنچه در ميان شاخ درختان بهمرسيده و سنگين و پخته « 1 » و رسيده است سر و ديگر كمر و ديگر خورده پاست و در قيمت اختلاف عظيم دارد « 2 » و در اوايل ايشان قدر و قيمت آن را نميدانسته‌اند و رايحه اعتبار آن بدماغشان نرسيده بود و به اين اعتبار تجار انتقاع ميبرده‌اند و آقا محمد بمبلغى آن مكان را اجاره نموده بسركار او ميداده و بعد از فوت او درين اوان بوى قدر و قيمت آن بمشام جانشان نرسيده محبت قدر و قيمت آن را مجمر صفت در دل خود جا داده خود بضبط آن پرداخته‌اند و به اطراف و اكناف فرستاده ميفروشند و فرد اولشى را از قرار يك من به وزن شاه سه تومان مبيع مىنمايند و شايد سالى كه خوب ضبط آن جنگل نمايند چهارصد پانصد من عود از همه بابت به حاصل آيد .\r\nو ديگر از آن جمله بقم است و بقم « 3 » در جناگل آن ولايت بسيار وافر است و قدر و قيمت\r\n\r\n\r\n","description":"","footnote":"\r\n( 1 ) - در اصل ريخته نوشته شده كه به پخته تصحيح گرديد .\r\n( 2 ) - تحفه المومنين نيز كه در زمان شاه سليمان به رشته تحرير درآمده است درباره عود مينويسد : « عود اسم جنس چوب و شاخ اشجار است و به اصطلاح اطباء مراد چوب درختى است كه از جزاير چين و هند خيزد و گويند بعد از قطع درخت مخصوص مدتى در زمين دفن ميكنند تا به صفات مذكوره متصف شود و آنچه زياده از خاك مانده باشد سست و سبك و متقشر مىباشد .\r\nبهترين او سياه و صلب و براق و خوشبوى و تلخ است كه در ته آب نشيند . . . . . و هرچه بر روى آب ايستد فاسد است .\r\n( محمد مؤمن حسينى ، تحفه المومنين ( تحفه حكيم مومن ) . تهران 1338 ص 188 )\r\n( 3 ) - بقم يابكم « چوبى باشد سرخ كه رنگرزان بدان چيزها رنگ كنند » . ( برهان قاطع معين ) شليمر از دو نوع بقم ياد مىكند . بقم قرمز  ( Sapan Wood )  محصول ژاپن ( ص 80 ) و بقم بنفش  ( Logwood )  كه « در ايران فقط براى رنگ به كار ميرود » . ( ص 309 )\r\n Schlimmer , Terminologie Medico - Pharmaceutique , Tehran . 1874 \r\n","page_name":" 148 ","page_number":160},
  {"content":"\r\n\r\nچندانى ندارد قيمت اعلى اگر مشترى بهم ميرسد از قرار منى به پنج دينار باشد .\r\nو ديگر كرنگ است و كرنگ « 1 » شيره درختيست كه در آن ولايت و اكثر زيربادات در جنگل بهم ميرسد و در ولايت جپان و چين او را برده به وضعى به عمل ميآورند كه در هيچ جا مانند آن به عمل نميتوانند آورد و مخصوص همان ولايت است و هر ساله مبلغى از فروخت آن حاصل ميكنند و الحق چنان به عمل مىآورند كه بر چوبينه آلات زده مدتهاى مديد كار مىكند و ضايع نميشود .\r\nو ديگر لاك است و لاك « 2 » نيز به وضع كرنگ شيره درختيست .\r\nو ديگر آهن است كه\r\nدر آنولايت هر ساله قليلى درين اوقات بهم ميرسد\r\nو ديگر پوست آهو و گاو كوهى و مرال كه در جناگل آنجا بسيار است و جمعى به جهت پوست بصيد آن مشغولند و پوست آن را آورده جمع كرده هر ساله بسركار فرنگيان ولنديس « 3 » ميفروشند و ايشان آن را به جپان و ديگر جاها برده مبلغى انتفاع مىبرند .\r\nو ديگر كافور است و كافور در حوالى انولايت و جپان « 4 » بهم ميرسد و مذكور شد كه كافور را درخت عليحده نميباشد بلكه درخت ميوه [ اى 
  ] كه در اينجا مشهور به مورد است « 5 » و برگهاى آن در نهايت بزرگى و سبزى و خرميست و تا چند روز مانند طومار پيچيده و بعد از چند روز مانند ورق مسطر « 6 » كشيده و هر برگش قريب يك ذرع و نيم طول و عرض آن سه\r\n\r\n\r\n","description":"","footnote":"\r\n( 1 ) - در متن اصلى اين لغت به صورتهاى « جرنگ » - « حرمك » - « حرنك » آمده است كه در همه جا به « كرنگ »  ( Krang )  تصحيح گرديد . فرهنگ سيامى - انگليسى  Mc Farland  اين لغت را  Stick Lac  ترجمه كرده است .\r\n( 2 ) - درباره لاك . ر ك به تعليقات شماره 70\r\n( 3 ) - هلندى .\r\n( 4 ) - اين گفته صحيح نمىباشد چون كافور كه محصولى است استوائى در ژاپن و جزاير مجاور آن يافت نمىشود .\r\n( 5 ) - در متن مور آمده كه به مورد  ( Myrtus Communis )  تصحيح گرديد .\r\n( 6 ) - خطكش .\r\n","page_name":" 149 ","page_number":161},
  {"content":"\r\n\r\nچهار يك « 1 » مىباشد و چون وقت باران نيسان شد آنچه باران در جوف آن برگهاى پيچيده ميرود منجمد شده كافور مىشود و آن در ملك مكاثر و جاوه كه پادشاه عليحده دارد و اين كافور كه مشهور به جودانه يعنى كافور جاويدانه است در نهايت سفيدى و خوبى در آنجا بهم ميرسد « 2 » و پر قدر و قيمت است چنانچه در آن ولايت يك من به وزن شاه كمتر از شانزده تومان نميدهند و اين قسم كافور كه در ميان اكثر مردم صرف مىشود كافور نيست بلكه معمولى و اجزائى چند است كه باهم ممزوج ساخته از چين و جپان مىآورند بسيار بىقدر و قيمت است « 3 » اگرچه اين روايت بر خلاف رواياتست كه ارباب سير در كتب خود ايراد كرده و گفته‌اند كه كافور را درخت عليحده مىباشد در نهايت بزرگى و عظمت چنانچه صد كس با هزار نفر در سايه آن مىتوانند نشست اما به حسب معنى موافقت و احتمال صدق دارد . « 4 » جهت آنكه درخت كيله « 5 » موصوفه در بلاد هندوستان هست و باران نيسان بر او مىبارد و حاصلى نميدارد « 6 » و ممكنست كه باران نيسانى كه به ولايت مكاثر بارد اين حاصل آورد چنانچه باران\r\n\r\n\r\n","description":"","footnote":"\r\n( 1 ) - يك چهارم ذراع يا قريب به 20 سانتيمتر .\r\n( 2 ) - ابن بطوطه كافور جودانه را « نوعى كافور كه درپاى درخت آن انسان يا فيل كوچكى را سر بريده باشند . » مينويسد . ( سفرنامه ترجمه فارسى . ص 655 )\r\nصاحب تحفه العالم در وصف پيگو مىنويسد كه « كافور جودانه به قدر نخودى و بزرگتر در آنجا بهم ميرسد » . ( كتاب ياد شده )\r\n( 3 ) - عرايس الجواهر در سال 700 ه قيمت بهترين نوع كافور ( فنصورى و رياحى ) را يك من ( تبريز ) 300 دينار تبريز و كافور معمولى را يك من پنج دينار مىنويسد . ( كتاب ياد شده . ص 262 )\r\n( 4 ) - كافور از درخت مخصوص كافور  ( Cinnamomum camphora )  بدست مىآيد .\r\nدرخت كافور كه بارتفاع 12 تا 14 متر ميرسد داراى برگهاى هميشه سبز و گلهاى كوچك سفيد بدون گلبرگ و ميوه‌هايى گرد و ريز مىباشد .\r\n( 5 ) - در هندى كيلا  ( Kila )  به معنى موز است .\r\n( 6 ) - در كشور سيام نيز قريب به 20 نوع موز به شكل و رنگ و اندازه‌هاى مختلف بدرازاى يك انگشت تا چند وجب وجود دارد . ما بين رنگها آنچه بيشتر جلب توجه مىكند طلائى - سبز - بنفش - قرمز - خالدار و راه‌راه مىباشد .\r\n","page_name":" 150 ","page_number":162},
  {"content":"\r\n\r\nدر همه جا ميآيد و آنچه به بعضى از درياها مىبارد بنابر اعتقاد برخى گوهر ميگردد .\r\nممكنست كه باعتبار هوا و كيفيت در آن ولايت اين خاصيت داشته باشد . العلم عند اللّه . و به آن مكان بنابرآنكه به ولايت مكاثر و جاوى بار نزديك است كافور مىآورند و اكثر آن را در سركار آن ذو الاقتدار خريده مىفروشند .\r\nو ديگر برنج و طريق زراعت برنج آنجا چنانست كه چون وقت زراعات شد صحارى آنجا را اندك شيارى نموده تخم مىافشانند و ميروند و آب كلانى آمده تمام آن زراعت را سيراب كرده و روزبه‌روز آب زياد مىشود و آن تخم سبز شده سر برمىآورد به حدى كه قريب به پنج شش ذرع بلند مىشود چون به حد كمال رسد زارعان بناوها نشسته آمده آن را حصاد ميكنند .\r\nو ديگر درخت فوفل است « 1 » كه اغلب خوراك مردم هندوستان و چين و جپانست باعتبار انكه آن را مصلح پان دانسته ميخورند چنانچه شايد كه هر نفرى روزى قريب بيكچهار يك « 2 » پان وفوفل واهك بخورد .\r\nو ديگر از اسباب چين و جپان از چينى و چو پنبه‌آلات\r\nو ديگر چينى كه بانولايت آورده ميفروشند و همه را در سركار آن والاجاه يك جا خريده بجاى ديگر فرستاده ميفروشند و قدرى انتقاع آن را مىبرند .\r\nو ديگر فلفل و فلفل دو قسم است يكى فلفل متعارف و ديگر دارفلفل « 3 » كه اغلب خوراك مردم هند است در آنجا بهم ميرسد و درخت فلفل متعارف از عالم درخت عشقه و درخت\r\n\r\n\r\n","description":"","footnote":"\r\n( 1 ) - درخت فوفل  ( Areca Catechu )  كه بارتفاع 14 تا 17 متر ميرسد مثل درخت خرما صاف و مستقيم است و در بالاى تنه آن 6 تا 9 برگ مثل تاجى قرار گرفته است .\r\nميوه آن به اندازه يك تخم‌مرغ مىباشد و در داخل پوسته‌اى مغز فوفل قرار گرفته است . مغز فوفل را در آب جوشانده قطعه‌قطعه كرده و در آفتاب خشك ميكنند و براى مصرف قطعه كوچكى از آن را در برگ تنبول يا پان  ( Piper Betel )  پيچيده و همراه با كمى آهك ميجوند .\r\n( 2 ) - 4 / 1 من . استعمال فوفل در ميان عمل شرق رواج فراوان دارد بطوريكه « ميگويند يك دهم جمعيت جهان فوفل ميجوند . » انسيكلپدى بريتانيكا . مقاله  ( Betel Nut ) \r\n( 3 ) - از فلفل متعارف مقصود فلفل سياه است . دارفلفل را فلفل دراز ميگويند . ر ك به تعليقات شماره 71\r\n","page_name":" 151 ","page_number":163},
  {"content":"\r\n\r\nدارفلفل از قبيل درخت مورد است و انقدر بهم ميرسد كه بولايت ديگر برده ميفروشند و قدرى انتقاع از آن مىبرند\r\nو ديگر عنبر نيز گاهى قدرى در درياى آنولايت يافت مىشود بعضى خوب و برخى در نهايت بدى و كم‌بوئى و از آن نيز بوى نفعى بدماغ ايشان ميرسد و بنابرانكه حقيقت واقعى عنبر كه از چه جنس است به غير انكه بعنوان مختلف شنيده و در كتب ديده چيزى نيافت لهذا در شرح آن متردد است « 1 » نهايت يكى از مردم ولايت چين كه عنقريب در مقام خود نقل احوال او خواهد شد چنان نقل نموده كه قسم عنبرى كه در درياى چين بهم ميرسد و ماهى كه به شكل اژدها مىباشد آن را بلع مىكند « 2 » و بعد از مردن بكنار مىافتد و از دهان آن آنچه برمىآورند در نهايت سفيدى و خوش‌بوئى و قدر و قيمت است و در خاصيت انچنانست كه چون آن عنبر را در مجمرى بسوزند و هر قسم عطر و عنبر و خوش‌بوئى كه در آن مجمع باشد و در مجامر ديگر سوزد تمام دود آنها ميل به طرف بوى آن عنبر مىكند « 3 » و اين در خزانه پادشاه چين بهم ميرسد و بسيار عظيم القدر مىباشد باقى العلم عند اللّه .\r\nو ديگر قلع است و حقيقت معدن قلع چنانست كه در جاهاى نمناك بهم ميرسد مثل خانه مور كه تخم ريخته باشند مانند سياه‌دانه است در زير آن خاك نمناك مىباشد و مردم انجا را پىپرده قلع و قمع كرده آن را برآورده گداخته به عمل مىآورند . و هر ساله وقت معينى دارد كه بهم ميرسد و اينها تمام منحصر بسر كار است . با اينمراتب هر ساله مداخل سركار من حيث المجموع\r\n\r\n\r\n","description":"","footnote":"\r\n( 1 ) - حكيم مؤمن كه معاصر مؤلف سفينه بوده است مىنويسد : « عنبر رطوبتست كه مانند موميائى و قبر منجمد مىشود و از جزيره‌هاى درياى عمان و بحر مغرب و چين در وقت جزر و مد دريا داخل بحر ميگردد . وصاف او بر روى آب از تحريك موج مجتمع و مايل بتدوير مىشود و او را شمامه نامند و آنچه مخلوط به خاك و ريگ است به جهت ثقل در قعر آب مىنشيند و صفايحى و سياه مىباشد و عنبر تخته نامند . »\r\n( 2 ) - صاحب عرايس الجواهر نيز حكايتى مشابه از « معتمدان صادق القول » نقل مىكند .\r\n( كتاب ياد شده . ص 121 )\r\n( 3 ) - چئوجوكوا ( كتاب ياد شده ص 237 ) مىنويسد « عنبر خاصيت عطر را بهيچ‌وجه تغيير نمىدهد : نه آن را بهتر مىكند و نه بدتر بلكه نميگذارد بخارات از هم جدا گردند . »\r\n","page_name":" 152 ","page_number":164},
  {"content":"\r\n\r\nسال اعلى با تجارات و انتفاعات مملكت قريب به هفت هزار كاتى مىشود « 1 » .\r\nپس از تحرير نسخه مداخل اگر به نوشتن مخارج نپردازد دخلى ندارد .\r\n\r\nتفصيل مخارج سلطان سيام\r\nآنكه پادشاهان اكثر زير بادات را مخارجى كه بقلم تواند آورد نميباشد جهت آنكه كليهء آن مواجب و انعام و تيول و وظيفه و مدد معاش و خيرات و زكوه و ديگر اخراجات پوشش و لباس و تكلف و اطعمه و اغذيه و ديگر صرف عمارات عاليه است و به حمد اللّه كه ايشانرا از آنها مطلقا بخشى و نصيبى نيست و طى تكلفات رسمى نموده شيوهء بىتكلفى و بيوضعى را سرمايه تعيش و اعتبار خود ساخته‌اند نهايت فرمان‌فرماى سيام « 2 » نسبت با پادشاهان ابناى جنس خود بنابرانكه معاشرت بسيار با مردم ايران داشته خرق عادت كرده به خيال وضع و خوردن طعام و شراب بدستور متعارف و بپوشش لباس تن داده و بساختن ظروف و تحصيل فروش پرداخته و بفكر نام و نشان و رابطه و آشنائى با سلاطين جهاندار كامكار افتاده و چنانچه سابق عرض شد مكرر كس به آستان ملائك پاسبان و به خدمت فرمانفرماى ممالك هندوستان و ديگر پادشاهان فرستاده\r\n\r\n\r\n","description":"","footnote":"\r\n( 1 ) - اگر كاتى را 675 شاهى ( فراير كتاب ياد شده . ص 211 ) حساب نمائيم جمع عوائد سالانه پادشاه سيام بالغ بر 23625 تومان ميگرديده است . در مقام مقايسه بايد اضافه نمائيم كه شاردن ( سفرنامه - جلد پنجم ص 413 ) درآمد سالانه شاه سليمان را 32 ميليون ليور فرانسه يا ( بقرار 5 / 4 ليور برابر با 1 تومان ) كمى بيش از 000 / 710 تومان برآورد كرده است .\r\nاين رقم با آنچه كه در تذكره الملوك كه ظاهرا در پايان دوره صفوى برشته تحرير درآمده نوشته شده مطابقت دارد . بگفته اين كتاب عوائد سالانه خزانه شاهى حدود 000 / 785 تومان بوده است . ( تذكره الملوك . كتاب ذكر شده . ص 228 )\r\n( 2 ) - لازم به تذكر است كه در هيچ جاى كتاب مؤلف سفينه نام پادشاه سيام را ذكر نمىكند شايد هم آن را نميدانسته است . چه ژروز در اين‌باره مىنويسد : « در كشور سيام رسم است كه نام پادشاه را تا بعد از وفات وى مردم نبايد بدانند و فقط تعداد معدودى از بزرگان كه براى تمشيت امور مملكت لازم است به آن آگاهى داشته باشند آن را مىدانند . » ( كتاب ياد شده - ترجمه انگليسى . ص 101 ) اين مخفى نگاهداشتن اسم شاه براى اين بوده است كه كسى نتواند بوسيله سحر و جادو به او آسيبى برساند . ر ك به تعليقات شماره 72\r\n","page_name":" 153 ","page_number":165},
  {"content":"\r\n\r\nبخودشناسى خويش پرداخته قريب دوصد كس ديگر درين اوقات از فرنگيان آورده ملازم نموده مواجب ميدهد و قريب بسه هزار تومان ديگر اخراجات ساليانه صادر و وارد و خرج ضروريات و خرج بتخانه‌ها و ساخت اصنام و تكلف روئيان نموده كه من حيث المجموع در عرض سال هفت هشتهزار تومان و تتمه داخل خزانه سركار او مىشود و سكنهء آنولايت را مكنت و ثروتى و رفاه حالى و فراغ بالى نميباشد و همه عريان و بيوضع و خانه و سامان نيست و بخوارى مدار ميگذرانند و تكلف و فراغت و ضيافت و طعامى متعارف ايشانرا نميباشد و در مدت عمر بوى روغن بمشامشان نرسيده و با انكه در آنولايت گاو و گاوميش بسيار است روغن و شير از ايشان نگرفته در كيش خويش گناه عظيم ميدانند و اينكه روغن از چه درخت يا حيوان بهم ميرسد نميدانند و قدرى روغن كه به جهت بعضى مردم ايران در آنولايت در كار است از هندوستان مىبرند و درين اوقات به جهت اخراجات اين بندگان چون عاجز شده آنقدر روغن كه وفا كند نبود پادشاه بفكر بهمرسانيدن روغن افتاده و برعايا حكم كرده كه شير از گاو و گاوميش دوشيده روغن گيرند و رعيت سيام بفرياد و فغان آمده كه در زمان هيچيك از پادشاهان اين ديار چنين ظلم و ستمى نشده كه خوراك گوساله را گرفته ضبط كنند و منحصر است خوراك ايشان به همين برنج خالى كه بىنمك و گوشت و مصالحى با آب جوشانيده و گاهى ماهى به آش پخته خورند . و مردم اعلى و ادنى به آن مدار ميكنند و گاهى اگر جانور مرده از هر نوع جنسى كلاغ مرده يا غير آن رو دهد ميل ميفرمايند و كشتن حيوانات را گناه ميدانند و چون مرده شد حلال ميدانند و اگر از بزرگان ايشان تكلف كنند گلوى مرغى را بدست گرفته آنقدر نگاه ميدارند كه مرغ روحش از قفس تن برآمده سقط شود انگاه آن را به آب جوشانيده بدون اينكه با برنج يا مصالحى و روغنى جوشانيده بلع ميكنند « 1 » .\r\n\r\n\r\n","description":"","footnote":"\r\n( 1 ) - صاحب كتاب عجائب الهند هم درباره اين حيله شرعى چنين مينويسد :\r\n« و الهند يا كلون الميته و ذلك انهم ياخذون الشاه او الطير فيضربون رأسه حتى يموت فاذا مات الكوه » . ( كتاب ياد شده . ص 162 )\r\n","page_name":" 154 ","page_number":166},
  {"content":"\r\n\r\n\r\nكيفيت تفنن ايشان\r\n. گاهى بتكلف كباب وزغ و كباب مار ميل ميكنند كه معمول و متعارف آنولايت و در تمام بازارها در عوض كبك و بره ميفروشند « 1 » و ديگر كباب لاك‌پشت است « 2 » و از خوردن هيچ حيوانى برى و بحرى مضايقه ندارند و طائفه از سكنهء آنولايت گوشت فيل و گرگ و جمعى ديگر كه مشهور به لاوند « 3 » و فرمان فرما و ملك عليحده دارند و وسعت آن را چنان نقل ميكنند كه والى ايشان اينقدر قوش شكارى دارد كه هر روز دو گاوميش طعمه قوش ايشان است اگرچه تمام مردم سيام و ولايات متصله بچين ذكورا و اناثا راموئى نميباشد اما اينطائفه احسن از ساير آن جماعت و دختران صاحبجمال خطائى در ميان ايشان مىباشد و [ از 
  ] جمعى از انطائفه كه آمده در شهر ناو سكنى دارند مسموع شد كه ايشان با آنكه مضمون :\r\n« ايحب احدكم ان ياكل لحم اخيه ميتا « 4 » » : از مصداق روزنامجه « 5 » معاششان ظاهر است او را ناشنيده انگاشته به خوردن گوشت سگ مشغولند و به حمد اللّه كه اكثر كفره به اين وضع زندگانى ميكنند و چنانچه از سعادات اخروى بىبهره‌اند از تعيشات دنيوى نيز بىنصيب ميباشند .\r\n\r\n\r\n","description":"","footnote":"\r\n( 1 ) - سياح انگليسى فيچ  ( Fitch )  كه در سال 1588 از پيگو ديدن كرده است مينويسد :\r\n« اين مردم ريشه درختان - علف - برگ - سگ - گربه - موش - مار و افعى ميخورند و هيچ چيز را رد نميكنند » ( در هكلويت . كتاب ياد شده )\r\n( 2 ) - در متن لاكه‌پشت آمده است كه تصحيح گرديد . ر ك به تعليقات شماره 73\r\n( 3 ) -  ( Lawa )  در گذشته لاوها در اراضى شمال تايلند فعلى سكونت داشتند و اغلب اوقات خود را به جنگ با همسايگان مىگذراندند ولى امروز در گروههاى كوچك در نقاط مختلف مثل  ( Ping )  يا  ( Salouen )  زندگى ميكنند . ظاهرا از كيش بودائى پيروى ميكنند ولى به خرافات زيادى اعتقاد دارند . و زبانشان وابسته به زبان كامبوجى است .\r\n( 4 ) - ماخوذ از آيه 12 سوره 49 ( الحجرات ) . در نسخه اصلى « تاكل » آمده كه به « ياكل » تصحيح گرديد .\r\n( 5 ) - در متن روزنامچه نوشته شده كه به روزنامجه تصحيح گرديد . روزنامجه معرب روزنامه ( نامگ پهلوى ) و به معنى شرح گزارش روزانه است . ( برهان قاطع - معين )\r\n","page_name":" 155 ","page_number":167},
  {"content":"\r\n\r\nاللهم ثبتهم عليها و قصر اعمارهم و كسر اعناقهم و قرب اجالهم و اشغلهم بابدانهم و خذهم اخذ عزيز مقتدر « 1 » .\r\n\r\n\r\n","description":"","footnote":"\r\n( 1 ) - در نسخه اصلى « تاخذ » آمده كه به « اخذ » تصحيح گرديد . ظاهرا قسمت آخر مقتبس است از آيه 42 سوره 54 ( القمر )  « فَأَخَذْناهُمْ أَخْذَ عَزِيزٍ مُقْتَدِرٍ »  .\r\n","page_name":" 156 ","page_number":168},
  {"content":"\r\n\r\n\r\nتحفهء چهارم\r\nبر پيشگاه خواطر ارباب حقيقت و صاحبان عقل و معرفت مخفى و محتجب نخواهد بود كه در بحار جزاير و سواحل معموره بقدرت قادر مختار بسيار است كه حق سبحانه و تعالى بقدرت كاملهء خود ساخته و ساخت بعضى از آنها را به جهت فوايد و منافع از خس و خاشاك مضار پرداخته و بعضى جزاير كه مصلحت دانسته به تصرف بنى نوع انسانى داده و برخى را مساكن طوائف جن و بعضى حيوانات به صورت انسان و مقر طيور و وحوش و بعضى را مكان معادن و خزانه و در آن طلا و نقره و غير ذلك بوديعت نهاده‌اند و بعضى هيچكس را اطلاع نداده و ارباب دانش و بينش متوجه شده در كتب خود بتفصيل ايراد آنها نموده‌اند نهايت بمضمون مشهور كه :\r\nنظم\r\n شنيده كى بود مانند ديدهء « 1 » \r\nبذكر احوال جزاير و كنار و عجائب و غرائبى كه بر سر راه مقصود بود و در حوالى آن ملاحظه شده و بعضى ديگر از امصار كه قريب و متصل به شهر ناو بود كماهى از آن ثقات و معتبرين مترددين تحقيق كرده است جرات نموده بمعاونت خامه عجائب‌نگار بر صفحهء اظهار مينگارد و معروض ميدارد كه بنوعى كه سابقا عرض شد ابتداء حركت از بحر فارس و عمان بود و انتهاء مقصد ابتداء درياى چين و آن درياها را انفصال از يكديگر نميباشد بحيثيتى كه بحسب ظاهر كسى تميز\r\n\r\n\r\n","description":"","footnote":"\r\n( 1 ) - در مثل به صورت مصدر بيشتر معمول است :\r\n ترا ديديم و يوسف را شنيديم * شنيدن كى بود مانند ديدن \r\n( امثال و حكم دهخدا ) اما شاه نعمت اللّه ولى نيز مىسرايد :\r\n عارفان ديده‌اند و ميگويند * عاقلان از شنيده مىجويند \r\n( ديوان )\r\n","page_name":" 157 ","page_number":169},
  {"content":"\r\n\r\nتواند كرد كه اينمكان غير آنمكانست و اين خليجها همه منتهى و متصلست از يكطرف بمحيط نهايت ارباب سياحت و معرفت باعتبار محاذات و قرب امكنه متفاوته مختلفه و قلت و كثرت عمق و اختلاف طوفان و سكون و شورش درياها و خليجهاى واقعه درين راه را بر هفت قسمت كرده هر قدرى و حصه [ اى 
  ] را مفروض و عليحده دانسته بنام مخصوصى مسمى ميدارند و از بندر مباركهء عباسى الى شهر ناو مساحت كرده هر هفت را يكهزار و سيصد و بيست ليگ كه هر ليگى موافق گفته ايشان قريب بيكفرسخ باشد « 1 » ديده‌اند نهايت اين در وقتيست كه در تمام اوقات باد موافق باشد و كشتى بيك مسير ساير بوده و از يك راه رود اما در حين باد مخالف راه را بسيار اعوجاج داده از طرف چپ و راست كه دخلى به راه ندارد دور ميروند تا آنكه باد موافق آمده باز به راه آيند و به اين سبب مسافت آن دو سه چندان مىشود « 2 » و اين بندگان طى راه دريا را تا مقصد در حين رفتن بسه ماه و چند روز كرده در حين مراجعت به پنجاه و نيم نمودند و حق اينست كه بر وفق آيه وافى هدايه « سخر لكم الفلك لتجرى فى البحر بامره » « 3 » سفر و حركت دريا بدست قادر ذو الجلال و مهيمن متعال در وقتى كه خواهد كشتى را در شبانه‌روزى قريب به صد فرسخ و زياده به راه ميبرد و اگر نسيم عنايت سبحانى شامل حال كشتىنشينان بحر توكل نگردد در عرض سالى قدمى نميرود و طغيان و هيجان و جزر « 4 » و مد دريا نيز در رفتار آن دخيلست چه اگر مد و طغيان موافق به طرف مقصود باشد و باد هم نباشد قدرى كشتى را به طرف مقصود ميبرد و اگر بر خلاف آن باشد هرچند باد موافق آيد نفعى نكرده اگر نهايت طغيان دارد به طرف خود ميكشد و مانع از رفتار كشتى بر وفق خواهش ميگردد تا\r\n\r\n\r\n","description":"","footnote":"\r\n( 1 ) - ليگ  League  واحد مسافت معمولا برابر با سه ميل دريائى و هر ميل دريائى 2 / 1853 متر است .\r\n( 2 ) - درباره مسافات « حسابى » و « تجربى » ر ك به فصل 6 از « رساله قلاده الشموس و استخراج قواعد الاسوس » . تأليف سليمان المهرى . طبع دمشق . 1972 م\r\n( 3 ) - ظاهرا اشاره است به آيه 11 سوره 44 ( الجاثيه ) :\r\n « اللَّهُ الَّذِي سَخَّرَ لَكُمُ الْبَحْرَ لِتَجْرِيَ الْفُلْكُ فِيهِ بِأَمْرِهِ »  .\r\n( 4 ) - در متن اصلى جزر با « ذال » نوشته شده كه در همه جا به « زاء » تصحيح گرديد .\r\n","page_name":" 158 ","page_number":170},
  {"content":"\r\n\r\nوقت تسكين جزر و ازدياد باد به سمت مراد و از جمله الطاف ربانى كه خود برأى العين ديد آنكه يك كشتى از مشرق به طرف مغرب و ديگرى به عكس آن در يك باد كه بحسب ظاهر به جهت يكى موافق و به جهت ديگرى مخالف مينمايند هر دو طى طريق مقصد ميگردند .\r\n\r\nبيان جزر و مد و هيجان خليجها و بحر محيط\r\n. معروض ميدارند كه ارباب سير و اصحاب تواريخ هريك در كتب خود ذكر بحر محيط و غير آن و بيان هيجان آب و جزر و مد دريا را باقوال مختلفه نموده‌اند « 1 » و خلاصه اقوال ايشان كه بصواب اقربست آنست كه بحر محيط دور كره ارض را احاطه كرده از آن خليجات سبعه منشعب و هريك بنامى مسمى و داخل كره ارض شده است هريك را از بحر محيط و خليجها مد و جزر كه عبارت از زياد و كمست عليحده مىباشد اما جزر و مد محيط و آن در سالى يكنوبت واقع و سبب مد آن ارتفاع آفتابست و انتقال آن بانتهاى بروج شمالى و حدوث اين حالت به جهت آنست كه چون مسير آفتاب مسامت سطع آب « 2 » كند و سبب تابش و وقوع پرتو آن بر احجار و صخور صلبه كه در قعر دريا مىباشد گرم و باعث حدوث تجاويف و هيجان تموج و تمايل آن به اطراف سواحل و موجب حدوث و كشش آب به طرف مشرق ميگردد و جزر آن ميل آب به سمت مغرب و به جهت انخفاض آفتاب و رجعت آن باقصاى منازل جنوبى و عدم وجود جهات مزبوره است و اين اسباب باعث جزر و مد خليجها نيز ميگردد و اما جزر و مدى كه در خليجهاى سبعه واقع مىشود بسبب طلوع و غروب و ارتفاع و انخفاض ماه و تماميت و نقص\r\n\r\n\r\n","description":"","footnote":"\r\n( 1 ) - مسعودى عقايد مختلف علماء اسلامى را درباره علل جزر و مد بطور خلاصه در مروج الذهب بيان داشته است .\r\n( ر ك : مسعودى - مروج الذهب و معادن الجواهر - 2 جلد . چاپ مصر 1346 ه ق جلد اول ص 68 - 70 )\r\nدرباره جزر و مد در درياى هند و بحر الصين رجوع كنيد به بيرونى - آثار الباقيه . چاپ حيدرآباد .\r\n( 2 ) - در نسخه اصلى « ان » نوشته شده كه به « آب » تصحيح گرديد .\r\n","page_name":" 159 ","page_number":171},
  {"content":"\r\n\r\nنور آن و اتصالات آن بكواكب ذو الشعاع « 1 » و تفصيل اين اجمال آنست كه چون ماه طالع و مايل به طرف ارتفاع شود آب شروع در هيجان و مد كند تا آنكه ماه بنهايت ارتفاع رسد آن نيز بغايت امتداد و ازدياد رسيده باشد و چون ماه شروع بانحطاط و ميل به طرف مغرب كند شروع در جزر شود و بوصول ماه به افق مغرب جزر بكمال رسد و همچنين در تحت الارض تا ماهتاب بوسط السماء و تحت القدم ميرسد مد دريا بغايت كمال و چون به افق شرقى رسد بنهايت زوال منتهى مىشود و گفته‌اند كه اين خصوصيات و نسبتها بسبب جنسيت صفاتيست كه فيما بين آب و آفتاب و ماه هست و از اينجهت به طرف ايشان ميل كرده بارتفاع و انحطاط آنها زياد و كم مىشود و در جزر و مد مذكور كثرت و قلت بسبب كمال و نقص نور ماهتاب و قران و قرب آن با ديگر كواكب ذو الشعاع و شدت و هيجان رياح خصوص رياح جنوبى حاصل مىشود و بعضى برآنند كه درين بحار چون احجار بسيار است و از آنجا كواكب بتراجع منعكس مىشود و آب را تسخين كند و چون آب مطارح اشعه قمر گردد لطيف و گرم شده تخلخل يابد و مكانى فراخ‌تر از مكان اول خواهد « 2 » امواج او متلاطم شود و بسواحل تموج كند تا انكه قمر بوسط السماء رسد و چون قمر از آنجا زائل شود آن غليان ساكن شود و اجزاى آب دگرباره بقوام خود رجوع كند تا آنكه قمر بافق غربى رسد و دگر بار مد آغاز كند در افق شرقى به آن عبارت كه گفته شد تا آنكه قمر به وتد الارض رسد آن هنگام مد باشد و در اين باب حديث حضرت نبوى چنانست كه فرموده كه\r\n\r\n\r\n","description":"","footnote":"\r\n( 1 ) - در اينجا مؤلف سفينه احتمالا متن تحفه الغرائب استرابادى را مورد استفاده قرار داده است .\r\n( ر ك : استرابادى - تحفه الغرائب . نسخه خطى دانشگاه تهران . باب چهارم در ذكر درياها )\r\n( 2 ) - بگفته مسعودى اين نظريه الكندى و شاگردش احمد بن طيب السرخسى است . ( مروج الذهب . كتاب نامبرده . ص 7 ) . ايضا ر ك : احمد بن الطيب السرخسى ، « رساله فى البحار و المياه و الجبال » . چاپ حيدرآباد .\r\n","page_name":" 160 ","page_number":172},
  {"content":"\r\n\r\nان ملكا موكل بالبحار و يضع رجله فى البحر فيكون منه المدثم يرفع فيكون منه الجزر « 1 » و ممكنست كه آن فرشته كنايه از ماه و رفع رجل آن عبارت از تسامت ضوء و پرتو و عدم آن باشد و الله يعلم بحقايق الاشياء .\r\nو من الوقايع بنوعى كه سابقا عرض شد در حال مراجعت در دريا كشتى به جائى افتاد كه به هيچ طرف ساحل نزديك نبود و مع هذا هيرابه « 2 » بسيار داشت كه آنقدر آبى كه كشتى عبور كند و اگر اندك غافل ميشدند اثرى از كشتى و ساكنان آن نميماند و بعد از يك چندان راه رفتند هرچند خواستند كه جائى بهمرسد كه عمقى داشته باشد .\r\nنظم\r\n كسى نديده فرازش مگر به چشم ضمير * كسى نرفته بشيبش مگر بپاى گمان\r\nكسى بروز سفيد و شب سياه بران * بجز كبودى گردون نديده هيچ نشان \r\nو در ميان دريا جزيره غير معموره و كوه بسيار كه اكثرى سبز و خرم و درختان سر در هم بود ديده شد و در بعضى از آنها چشمهء آب شيرين جارى بود و به آنجا رفته آب برداشتند و با انكه به هيچ طرف يك ماهه راه كمتر بكنار نبود طيور و وحوش بسيار در انجا بودند و در دريا ماهى كه در خلقت غريب و عجيب بود مشاهده شد بعضى مانند حيوانات شاخ داشت و ديگرى به صورت خوك و فيل و ديگرى بشكلى مدوره مانند طبق گردى كه چشمان آن بر وسط چشمش واقع و پشت و شكمش به يكديگر متصل بود « 3 » و ديگرى ماهى كه تخمينا چهل ذرع طول و پنج شش ذرع عرض [ داشت 
  ] .\r\n\r\n\r\n","description":"","footnote":"\r\n( 1 ) - ظاهرا اين قسمت از « خاتمه روضه الصفا » اقتباس گرديده است . ( ر ك ميرخواند . - روضه الصفا . چاپ بمبى . جلد هشتم . ص 1471 ) ولى روايت نبوى در پاسخ سوال ابن عباس ( ر ك . مسند احمد بن حنبل - جلد 5 - ص 382 ) در عجائب المخلوقات نيز آمده است . ( كتاب نامبرده . متن عربى ص 68 . ترجمه فارسى . چاپ نول كشور . ص 154 )\r\n( 2 ) - در متن اصلى خرابه آمده است كه به هيرابه تصحيح گرديد .\r\n( 3 ) - صاحب عجائب المخلوقات ( كتاب ياد شده . ترجمه فارسى . ص 177 ) در ميان جانوران درياى فارس از « ماهى مدور همچون سپر با دمى دراز شبيه به دم مار و بر ميانه دم او خارى بزرگ سرخ همچون عقيق مانند سنگها و اين ماهى منقش است » سخن ميگويد كه احتمالا سفره - ماهى يا نوعى  Manta  مىباشد .\r\n","page_name":" 161 ","page_number":173},
  {"content":"\r\n\r\nو ديگر ماهى طاير كه مانند خفاش پر داشت « 1 » و حقيقت احوال آن چنانست كه در دريا ماهى هست كه آن را آبنوس « 2 » گويند و فى الحقيقه در نهايت خوش‌رنگى و نفاست خلقت بوده خطوخال بسيار دارد و خورش آن همان طائر است و چون در دريا ماهى پردار را يافت قصد صيد آن مىكند و آن ماهى طاير به روى آب آمده به جهت فرار از آن مهلكه به قدر دو ميدان راه پرواز مىكند و او را اعتقاد انكه خود را از آن ورطه بدين ميرهاند و ازين غافل كه .\r\nنظم\r\n بىمگس هرگز نماند عنكبوت * رزق را روزىرسان پر ميدهد \r\nو ماهى آبنوس با انكه قريب به ذرعى طول دارد و پرى ندارد و بقدرت حكمت بالغه ربانى چنان سريع الحركه واقعست كه چون از پيش وى آن ماهى پردار گريزان مىشود همه جا در زير آب بمحاذات آن ماهى چنان بسرعت ميرود كه در انتهاى پرواز مانند صعوهء كه در چنگل « 3 » باز بگير آيد او را در قعر دام دهن خود گرفتار ميسازد و مكرر در روى دريا سير صيد آن ماهى و ماهى پردار كه مانند كبوتر فوج‌فوج در پرواز بودند مشاهده افتاده و ملاحان صيد ماهى آبنوس و ديدن آن را ميمون و مبارك گرفته چنان يافته‌اند كه كشتى ايشان بسلامت بساحل مراد خواهد رسيد و اين ماهى گاهى بحوالى كشتى مىآيد و عملهء انجا صيد آن كرده به جهت سكنهء كشتى آورده ايشان بقدرى كه تابه كرمشان گرم است چيزى بصياد آن ميدهند .\r\nو ديگر كشف كه قريب به بيست ذرع بود ديده شد « 4 » .\r\n\r\n\r\n","description":"","footnote":"\r\n( 1 ) - صاحب جهان‌نامه درباره ماهى طاير مىنويسد : « هم درين دريا ماهيئى باشد بالاء او يك گز كم يا بيش و او در هوا پرد و روى او به روى بوم باشد . » ( كتاب ياد شده . ص 86 )\r\n( 2 ) - آبنوس در برهان قاطع ( معين ) نوعى ماهى لذيذ نوشته شده است . ر ك به تعليقات شماره 74\r\n( 3 ) - مخفف چنگال .\r\n( 4 ) - صاحب جهان‌نامه نيز مىنويسد كه « هم درين دريا كشف باشد كه دور او بيست گز برآيد و گويند در شكم او هزار بيضه باشد و انگشترى ذبل و چيزهائى كه از ذبل تراشند و به خراسان آرند از پشت او باشد . » ( كتاب ياد شده . ص 86 ) ولى اين رقم اغراق‌آميز است چه طول بزرگترين نوع لاك‌پشت آبى  ( Spargis Cariocea )  از 5 / 2 متر تجاوز نمىكند ولى وزن آن تا 500 كيلو ميرسد .\r\n","page_name":" 162 ","page_number":174},
  {"content":"\r\n\r\nو ديگر ماهى مگرمچه « 1 » كه فيما بين مردم موسوم به نهنگ و در نهايت بزرگى و زور و قوتست انقدر كه تواند كشتى را بغلطاند ديده نشد و بيشتر اين ماهى در آب شيرين در نهرهاى زير بادات و هندوستان مىباشد و از آن جمله در عرض راه شهر ناو كه از آب شيرين عبور شد مگرمچهى به سنبوكى ملاقات كرده بصدمهء حمله آن را غلطانيده يكى از سياحان عملهء كشتى از سنبوك افتاده او را در ربوده بخندق بلا انداخته بلع نمود .\r\nو من الغرائب در بلاد هندوستان و زيربادات علم دم و افسون و منتر « 2 » نهايت شيوع دارد و در شهر ناو فيما بين سيامان نيز بسيار است كه فيل و سباع جنگلى را بان قيد صيد ميكنند خصوصا همين ماهى نهنگ « 3 » را كه خود ملاحظه نمود كه چون خواهند كه آن را صيد كنند بر سنبوكى نشسته افسون و منترى مخصوص بر برگ گلى خوانده آن را دارند و بر روى آب مىاندازند و از عقب آن بهر طرف كه ميرود ميروند تا بحوالى آن ماهى ميرسد و ماهى مزبور چون آن گل را ديد بر روى آب آمده بدور گل و سنبوك مانند جانورى كه بيهوش باشد ميگردد و ايشان بدون خوف و ترسى ريسمانها انداخته آن را گرفته دهن و دستش را بسته بىآسيب به عقب كشتى مىبندند و از آب آن را برمىآورند و بعضى از سيامان گوشت آن را با آنكه در نهايت تعفن و سختيست ميخورند و مسموع شد كه روغن آن به جهت قولنج نفع عظيم دارد . « 4 » و بعضى در آن علم چنان مهارت دارند كه فيل جنگلى كه در نهايت وحشت است و بايد در دو سه سال آزارها كشيد كه آن را رام نمايند به مجرد ديدن آن در جنگل چنان افسونش ميكنند كه مدتى از فيلهاى آموخته رام‌تر است و در همانزودى او را آورده به تجار ميفروشند و بعد از\r\n\r\n\r\n","description":"","footnote":"\r\n( 1 ) - در متن اصلى مكرمج آمده است كه به مگرمچه تصحيح گرديد . مگرمچه  ( Magarmachh )  از سانسكريت  ( Makara - Matsya )  در هندى سوسمار آبى ( كروكوديل يا اليگليتر ) را گويند .\r\n( 2 ) - در هندى  Mantra  يا  Mantar  به معنى « ورد » مىباشد ساده‌ترين و مشهورترين منتر نزد هندوها كلمه مقدس اوم  ( A . U . M )  رمز تثليت برهمائى است كه بگفته آنان تلفظ صحيح آن‌كه فقط با رياضت فراگرفته مىشود اثر مطلوب مىبخشد .\r\n( 3 ) - منظور سوسمار آبى است .\r\n( 4 ) - درباره تسخير سوسمار آبى بوسيله افسون و دربارهء سحر و جادو ر ك به تعليقات شماره 75\r\n","page_name":" 163 ","page_number":175},
  {"content":"\r\n\r\nچند روز كه ميگذرد و از انحال به حال اصلى مىآيد وحشت و ديوانگى را بنياد مىكند و بايد او را گرفته بدستور فيلان وحشى نگاهداشت .\r\nو من الغرائب درختى در شهر ناو ملاحظه شد كه چون برگش را از آن جدا سازند به مجرد جدا شدن به همان شكل خود كرم دست‌وپادارى شده به صورت نوع خود روح بر او طارى شده به حركت مىآيد و چنان نيست كه تمام برگهاى درخت اينحال داشته باشد بلكه بعضى از برگهاى آن از اول قوس تا نزديك به حمل به اين وضع مىباشد اما اينكه بچه سبب و جهت چنين مىشود . العلم عند الخالق العليم « 1 » .\r\nو ديگر كرم سفيدى در نهايت خوردى « 2 » ملاحظه شد كه مشكل به شكل خروس سفيدى كه در تمام اعضاى او حتى هر دو پاى او پر رسته بود و بنوع خروس تاج بر سر و بال و دم داشت و به دو پا رفتار ميكرد .\r\nديگر گربه پردار نيز مسموع شد كه مانند خفاش از دم تا گوش پر ميدارد و در ولايت زير بادات و سيام بهم ميرسد و پيوسته در جنگلها مىباشد و از درختى بدرختى پرواز مىكند و چون در نهايت وحشت است صيد آن بزندگى ممكن نيست و از جمعى مردم معتبرين ايرانى شنيده شد كه آن را بسيار ديده‌اند و باعتبار انكه تندى پرواز او مانند ساير طيور نيست از صيد اكثر آنها عاجز مىباشد « 3 » .\r\nديگر گربه [ اى 
  ] مذكور شد كه در يكى از جزاير چين مىباشد و جمعى آن را ديده‌اند در نهايت قيمتست خاصيت آن چنانست كه بهر جانورى كه نگاه كند\r\n\r\n\r\n","description":"","footnote":"\r\n( 1 ) - آنچه را كه مؤلف سفينه برگ درخت پنداشته نوعى از راست بالان  ( Orthopterous )  از تيره  ( Phasmidae )  مىباشد كه روى درختان زندگى مىكند و شباهت بسيار زيادى به شاخه‌هاى خشك و بىبرگ درخت دارد و طول آن تا 20 سانتىمتر ميرسد . به زبان انگليسى آن را « حشره چسبنده »  STICK - Insect  و فرانسوىها فاسم  ( Phasme )  مينامند .\r\n( 2 ) - فرهنگ رشيدى كه در سال 1064 ه . ق تاليف شده است مىنويسد :\r\n« بمعنى ضد بزرگ خرد بيواو است ؛ و ليكن الحال مشهور بواو شده » ازينرو در همه جا املاء اصلى « خورد » كه رسم الخط زمان مؤلف بوده است مراعات گرديد .\r\n( 3 ) - منظور  ( Pteromys Petaurista )  يا « موش خرمائى پرنده » مىباشد كه طول قد آن تا حدود 60 سانتيمتر ميرسد و دم پرپشمى نيز به همان درازا دارد . اين حيوان كه در تايلند فراوان است به علت دارا بودن پرده مخصوص قادر است در فواصل كم از درختى بدرخت ديگر پرواز كند .\r\n","page_name":" 164 ","page_number":176},
  {"content":"\r\n\r\nآن جانور از اثر نظر آن به آفت عين الكمال « 1 » رسيده از حركت و پرواز باز ميماند .\r\nديگر نسناس در جنگل و جبال آنمكان ديده شد كه در تمام خلقت مانند ميمون بودند نهايت بر خلاف حيوانات بنوع انسان به دوپا رفتار و مانند زنان فرياد و فغان ميكردند « 2 » .\r\nديگر بسيار چوب ديده شد كه نصف آن بر حال خود باقى و نصفى ديگر سنگ شده بود ديگر ماهى كوچكى كه از طرف چين آورده بودند بعضى سفيد و چنان مينمود كه ملمع به ورق طلا و نقره كرده‌اند .\r\nو من الحكايات از كپيتان ولنديس كه در شهر ناو بود مسموع شد كه در حينى كه بچين ميرفتم در عرض راه بسبب زيادتى طوفان بجزيرهء افتادم كه در آنجا جمعى به صورت انسان ساكن بودند و عرض و طول اقدامشان سه ذرع بود و همه عريان بودند « 3 » و گيسوان بلند داشتند چون شب ميشد ايشان تمام بر فراز درختان جنگل رفته و زنان نيز اطفال كوچك خود را بغل گرفته موى سر را بر شاخ درختان محكم بسته تا صبح در انجا قرار گرفته با آن حال بخواب ميرفتند و چون روز ميشد به زير آمده و در انجزيره بسر ميبردند ما پيش ايشان ميرفتيم با قوت جثه و توانائى بعضى\r\n\r\n\r\n","description":"","footnote":"\r\n( 1 ) - چشم‌زخم . درباره « عين الكمال » يا مرضى كه شاهرخ در سال 848 ه . ق بدان مبتلا گرديد رجوع كنيد به : عبد الرزاق سمرقندى . مطلع السعدين و مجمع البحرين . كتاب ياد شده . ص 831 . تعليقات شماره 76\r\n( 2 ) - درباره نسناس ر ك به تعليقات شماره 77\r\n( 3 ) - جهان‌نامه در توصيف جزيره رامى مىنويسد : « و در اين جزيره جنسى آدمى باشد برهنه و خرد چنان كه طول او چهار بدست بيش نباشد و در بيشه‌ها باشند . سخن ايشان فهم نتوان كرد مانند صفيرى باشد و موى ايشان كوتاه باشد و اندك . و بر درختها باشند و از درخت بدرخت ميروند بدست چنان كه پاى بر آنجا ننهند . » ( كتاب ياد شده . ص 41 )\r\nدر خاتمه حبيب السير نيز همين مضمون با بيانى ديگر نقل شده است . ( كتاب ياد - شده . جلد 4 )\r\n","page_name":" 165 ","page_number":177},
  {"content":"\r\n\r\nوحشت از ما داشتند و آزارى بما نميرسانيدند و يمكن كه اينجزيره همان جزيره [ اى 
  ] باشد كه صاحب عجائب المخلوقات آن را مسمى به جزيره الرامى « 1 » كرده و بشرح آن پرداخته . و ديگر نمود كه بجزيرهء رسيديم كه طائفه مردم جنگلى در آنجا بودند و پاى بزرگى داشتند و همه عريان و برهنه بودند نهايت اعتبار ايشان آنست كه هريك بزرگترند در اعضاى ايشان شكاف كنند چنانچه روى دماغ و عرانين « 2 » ايشان بنوعى شكافته بودند كه جوف آن نمايان بود و استخوان اطراف آن سوراخ كرده حلقه‌ها گذرانيده بودند . و چون صاحب عجائب المخلوقات و صاحب صور اقاليم و صاحب تحفه الغرائب و صاحب نزهت القلوب و ديگران در كتب خود متوجه تفسير اين امور شده‌اند و اين ضعيف بىبضاعت نيز بمضمون « من تشبه بقوم فهو منهم » « 3 » ميخواست كه خود را از زمرهء آنان بدين وسيله منسلك گرداند به عرض همين مراتب واقعى اكتفا نموده به احوال جزاير پرداخت .\r\n\r\nتفصيل جزاير\r\n. اول جزيره كه از حوالى آن عبور روى داد\r\nجزيره سيلان « 4 » بود كه در قرب كوه سرانديب كه آن را علماء تواريخ به جبل الروهون « 5 » موسوم و در كتب خود مذكور ساخته‌اند واقعست و مادام كه ملاحان بحوالى آن نروند و آن را نه‌بينند علم بر طريق و مقصد حاصل نمينمايند و به طرف مقاصد نميتوانند رفت و اينجزيره\r\n\r\n\r\n","description":"","footnote":"\r\n( 1 ) - دربارهء جزيره رامى ، ر ك به تعليقات شماره 47 . عجائب حكايت بالا را از قول ابن فقيه نقل مىكند .\r\n( 2 ) - در متن اصلى عرانيف آمده است كه به عرانين تصحيح گرديد . عرانين بمعنى « استخوان بينى » مىباشد . ( اقرب الموارد )\r\n( 3 ) - ظاهرا مقتبس است از « قل من نشبه بقوم الا اوشك ان يكون منهم » ( نهج البلاغه ) .\r\nدهخدا در امثال و حكم آن را حديث ذكر كرده است .\r\n( 4 ) - درباره نام جزيره ر ك به تعليقات شماره 78\r\n( 5 ) - در متن « دهون » آمده است كه به « روهون »  ( Ruhun )  تصحيح گرديد . مينورسكى مىنويسد كه اين كلمه احتمالا از  ( Rohana )  كه در سانسكريت بمعنى « صعود » مىباشد مشتق گرديده است . ( مينورسكى - حدود العالم . حواشى . ص 194 ) ولى هنديها آن را روهگ  ( Ruhag )  مىنامند .\r\n","page_name":" 166 ","page_number":178},
  {"content":"\r\n\r\nمشتمل است بر صحارى و اراضى و جبال و جناگل در نهايت سبزى و در آن نهرها و چشمه‌هاى آب شيرين واقعست .\r\nنظم\r\n با نهال جويبارش شاخ طوبى متصل * وز نسيم بوستانش باغ جنت را نشان \r\nو در انمعدن ياقوت از همه رنگ يافت مىشود سيلانى و نيلم « 1 » و بلور « 2 » و الماس و معدن فلزات مانند طلا و سرب و آهن و در جناگل انجا فيل بهم ميرسد و فيل انجا بسيار بزرگ نميشود و فيل طرف هندوستان و ديگر زيربادات از سه ذرع و نيم و فرد اولش اگرچه بسيار كميابست زياده از پنج ذرع نميشود و مذكور مىشود كه در طرف حبش اعظم از آنهاست و فيل انجا [ سيلان 
  ] از دو ذرع و نيم بزرگتر نميشود اما در نهايت مقبولى و خوش‌صورتى مىباشد « 3 » . و در نسخه [ اى 
  ] به نظر رسيد كه نوشته‌اند كه جانور رخ نيز در انجا يافت شده . و در كنار دريا از آنجزيره مرواريد و در توت‌كرى « 4 » نيز كه بندريست عليحده در حوالى آنجزيره مرواريد او را نيز غوص ميكنند نهايت مرواريد هرجا در برابر گوهر بحرين از حيرت و حسرت آب مرواريد « 5 » بديده آورده و جوهرى\r\n\r\n\r\n","description":"","footnote":"\r\n( 1 ) - ياقوت كبودرنگ كه آن را اروپائيان  Sapphire  مىنامند .\r\n( 2 ) - صاحب جهان‌نامه درباره بلور مىنويسد : « سنگى معروف است و در جويهاء جزيره سرنديب باشد و از آنجا آرند و اول به هندوستان افتد و از وى نوعى باشد بسپيدى مايلتر اما شفيف او كمتر ، او را به تازى مها خوانند و بپارسى « يخ اندر آب » و واحد را مهاة گويند . » ( جهان‌نامه .\r\nكتاب ياد شده . ص 97 ) .\r\n( 3 ) - ر ك به تعليقات شماره 69\r\n( 4 ) - توت‌كرى كه اروپائيان نام آن را به  Tuticorin  تحريف كرده‌اند بندرى است واقع در جنوب غربى هندوستان در كنار خليج منار و مقابل جزيره سيلان . نام آن ظاهرا در زبان تاميل از دو كلمه  Tuttu  بمعنى « پراكنده » و  Kudi  به معنى « مسكن » تركيب يافته است .\r\n( هابسون جابسون - كتاب يادشده . ص 946 ) .\r\nاين بندر كه از زمانهاى گذشته مركز مهم صيد مرواريد بود در سال 1540 به تصرف پرتغاليها درآمد و در سال 1658 هلنديها آن را متصرف گرديدند . در سال 1727 بگفته هاميلتن هلنديها سالانه از صيد مرواريد اين بندر حدود 20 هزار ليره ماليات عايدشان ميشد . جلد اول ص 336 .\r\n Hamilton , A New Account of the East - Indies 2 Vols . London . 1744 . \r\n( 5 ) - مرض عنبيه چشم كه آن را امروز  CATARACT  مىنامند .\r\n","page_name":" 167 ","page_number":179},
  {"content":"\r\n\r\nايام او را از بدگوهرى و ناروائى در صف نعال « 1 » بازار خويشش نشانيده و صرافيان چهارسوى دار العيار روزگار لولوى بحرين را چگونه در صفا و بها با مرواريد انجا در ميزان اعتبار پله تساوى دهند و حال انكه هر نقد گوهرى كه صاحب بصيرت كالا ديده در ميزان نظر با او سنجيده از خفت بجز رنگ زردى و سبكى نكشيده و ناظمان لئالى گوهرشناسى آن در يتيم را در قيمت و بها با لؤلؤ هر جا در سلك يكرشته منتظم نساخته‌اند « 2 » .\r\nو اين جزيره را پادشاهيست كه نسبت بپادشاهان زيربادات عظمتى دارد « 3 » نهايت لشگر و خدم‌وحشم او همان رعيت است و با انكه انمكان جزيره‌ايست چنين مسموع شد كه جمعى هستند كه سر بدائره اطاعت نداشته در مخالف او ميكوشند و آن پادشاه عاجز از قلع‌وقمع ايشانست . و از قديم الى چند سال قبل ازين بندر اينجزيره در دست فرنگيان پرتگالى بوده و انتقاع آنجا را ميبرده و در انجا قلعه و جائى در نهايت خوبى و استحكام ساخته بودند و درين اوقات كه جماعت فرنگيان ولنديس چنانچه مشهور و احتياج بتفسير ندارد بنوعى كه تمام بنادر آنحدود و ممالك ديگر را به تصرف خود درآورده‌اند اولا پادشاه اينجزيره را خود در جزو\r\n\r\n\r\n","description":"","footnote":"\r\n( 1 ) - درگاه - پائين مجلس - كفش‌كن .\r\n( 2 ) - سياح پرتغالى تشرا در اواخر قرن شانزدهم ميلادى مرواريد بحرين را با مرواريد خليج منار مقايسه كرده و مىنويسد كه مرواريد بحرين از حيث كيفيت و وزن سرآمد همه است .\r\n« از جهت وزن چون در ميان دو مرواريد مشابه از حيث اندازه و شكل هميشه مرواريد بحرين سنگين‌تر از مرواريد جاى ديگر است » . ( ص 176 )\r\nبگفته همين سياح صيد مرواريد در توت‌كرى در آوريل و مه شروع مىشود يعنى 2 ماه قبل از فصل صيد در بحرين ( ژوئيه - اوت ) و فروش آن از اواسط ژوئن شروع و تا سپتامبر و اكتبر ادامه دارد . ( ص 179 )\r\n Teixeira , The Travels . Transl . Sinclair . London . 1902 . \r\n( 3 ) - منظور راجه سنگه دوم ( 1632 - 1687 م ) مىباشد . ر ك به تعليقات شماره 79\r\n","page_name":" 168 ","page_number":180},
  {"content":"\r\n\r\nراضى كرده بضرب توب و جنگ و جدال همان قلعه و بندر را از دست فرنگان پرتگاليه گرفته متصرف شده‌اند « 1 » و انتقاع تجارت انجا را مىبرند و تمام مداخل سوداى انجزيره را مختص خود ساخته‌اند و دارچينى فرد اول در انجا بهم ميرسد « 2 » و بجز سركار ولنديس احدى بخريد و فروخت آن نميتوانند پرداخت و تسعير آن را بضابطه و قيمتى قرار داده‌اند كه در هرجا به چه مبلغ بايد فروخت و اگر در سالى در جائى ناروائى داشته باشد همه را ميسوزند تا از آن نفروشند و در سيلان نيز انقدر درخت دارچينى كه ميدانند در كار است گذاشته همه از ترس وفور جنگل انجا را باتش ميزنند و همچنين جوزبوا و قرنفل و ديگر چيزها را و چنانچه در متون كتب مسطور است هبوط آدم عليه السلام بر آن كوه واقع شده « 3 » . و كوه مهبط از چند شبانه‌روز در دريا نمودار است و نقش قدم انحضرت در قله آن جبل هست و مذكور شد كه در شبانه روزى يك مرتبه نقش قدم انحضرت را دايهء ابر مرحمت لاريبى از رشحات سحاب مكرمت خود مصفى ميسازد . و در انمكان و حوالى آن جواهر يافت مىشود و هندوان\r\n\r\n\r\n","description":"","footnote":"\r\n( 1 ) - پرتغاليها در سال 1501 به سيلان راه يافتند و در سال 1657 ميلادى توسط هلنديها از آن جزيره اخراج گرديدند . ر ك به تعليقات شماره 80\r\n( 2 ) - تشرا مىنويسد كه « سيلان مخصوصا به علت دارچينى آن كه بر محصولات همه جاى ديگر برترى دارد و انواع مختلف آن در جزيره يافت مىشود شهرت پيدا كرده است . بهترين نوع دارچينى از جنگلهاى اطراف كلمبو و سيتاوك  ( Sitawaka )  مركز سلاطين قديم محلى كه اكنون اغلب در دست پرتغاليهاست بدست مىآيد . دارچينى جنگلهاى اطراف كندى ارزش كمترى دارد . بعد از آن نوعى است كه پرتغاليها آن را دارچينى جنگلى  ( Canela de mato )  مىنامند . اين همان چيزى است كه نزد ايرانيان و اعراب به  Kerfah  ( قرفه ) مشهور است . . . . » ( كتاب ياد شده . ص 235 )\r\n( 3 ) - بگفته طبرى آدم در هندوستان ( سيلان ) هبوط كرد ولى حوا در جده - ابليس در ميشان يا ابله و مار در اصفهان به زمين افتادند ( طبرى - تاريخ الرسل و الملوك . چاپ ليدن جلد اول . ص 121 )\r\n","page_name":" 169 ","page_number":181},
  {"content":"\r\n\r\nو جوگيان « 1 » كه مهاديويه‌اند « 2 » در انمكان ميباشند . و حقيقت احوال ايشان در اكثر كتب خصوصا صاحب نفايس كه از كتاب ملل و نحل مجملى ايراد احوال ايشان چنان كرده و گفته كه ايشانرا اعتقاد چنانست كه مهاديو « 3 » فرشته [ اى 
  ] بود بزرگ و به صورت آدمى ظاهر شد و او دو برادر ديگر داشت او را بكشتند و از پوست او زمين و آسمان و از استخوانهاى او كوهها و از خون او درياها ساختند . و گويند در زمين هند در شهر كپلوستو « 4 » پادشاهى بود نام او سوددن « 5 » يعنى مرد پاك‌درون و زنى داشت نام او مهامايا يعنى بزرگى كه چنان كه هست او را نشناسند « 6 » . و آن زن شبى بخواب ديد كه ماه و آفتاب را بخورد و دريا را بيكدم دركشيده و كوه قاف بالش او شد « 7 » چون بيدار شد اين خواب با سوددن بگفت و او از معبران\r\n\r\n\r\n","description":"","footnote":"\r\n( 1 ) - جوگى ( سانسكريت  yogi  ) مرتاض هندو را گويند . ر ك به تعليقات شماره 81\r\n( 2 ) - در متن نهادانيه آمده است كه به مهاديويه يعنى پيروان « مهاديو » (  - Mahadeva  خداى بزرگ ) يكى از اسماء متعدد شيوا  Shiva  كه يكى از خدايان ثالوث  ( Trimurti )  هندوئى است تصحيح گرديد . شيوا در بالاى جبال هيماليا در كوه كيلاس  ( Kailas )  به حالت نيمه عريان زندگى مىكند و او را اولين مرتاض ميدانند . ضمنا شيوا خداوند « بارورى » است و علامت او آلت رجوليت ( لنگ  Linga  ) مىباشد كه در كليه معابد شيوائى به شكل ستونى برپا و مورد ستايش قرار ميگيرد .\r\n( 3 ) - در متن نهادان آمده كه به « مهاديو » تصحيح گرديد . ر ك به تعليقات شماره 82\r\n( 4 ) - در متن كيلوسى آمده است كه به كپلوستو  ( Kapilavastu )  شهرى در جنوب نپال و شمال بنارس تصحيح گرديد .\r\n( 5 ) - در متن شدودن آمده است كه به سوددن  ( Suddhodana )  تصحيح گرديد .\r\n( 6 ) - در متن ماها آمده كه به مهامايا  ( Maha maya )  تصحيح گرديد . مها به معنى بزرگ و مايا به معنى « نيروى سحرآسا » مىباشد ( ر ك به . الدنبرگ . فروغ خاور . ترجمه كتابى . اصفهان 1340 . ص 94 ) . احتمالا مؤلف تعريف و خواب هر دو را از تاريخ بناكتى اقتباس كرده است .\r\n( تاريخ بناكتى . كوشش شعار - تهران 1348 . ص 325 )\r\n( 7 ) - طبق مشهورترين روايات ملكه خواب ديد كه فيل سفيد و باشكوهى از آسمان پائين آمده و در بطنش جاى گرفته است . ( شايگان . اديان و مكتبهاى فلسفى هند . انتشارات دانشگاه تهران . جلد اول . ص 133 )\r\n","page_name":" 170 ","page_number":182},
  {"content":"\r\n\r\nتعبير خواست . ايشان تعبير چنان نمودند كه او را پسرى شود كه پادشاه جهان يا بتى گردد كه همه جنس موجودات او را سجده كنند . بعد از مدتى مهامايا از براى تفرح بباغى برفت و بشاخ درختى درآويخت و بازى ميكرد در انحالت پسرى از او در وجود آمد و در همانساعت برخاست و هفت قدم بنهاد و در هر قدمى گلزارى شكفت و گنجى ظاهر شد « 1 » و در آن دم بسخن آمد و گفت من هشتاد هزار بار به صورت مختلف به دنيا آمده‌ام و اين زادن آخرين است اكنون پاك و منزه و روحانى شده‌ام و در آن دم چهار فرشته بيامدند و او را به آب باران شستند و به بتخانه‌اش بردند بتان همه برو درافتادند و بر او سجده كردند و چون به حد بلوغ رسيد دل به دنيا نداد و در حصارى توقف كرده . فرشتگان كوه قاف بيامدند و او را از انجا بيرون آوردند و در مدت ششماه بر سرسنگى نشست و مدار هر روز بيكدانه عدسى مينمود « 2 » پس از آسمان فرشته كه او را اندر « 3 » خوانند و هزار چشم دارد پيش او آمد و گفت بايد خلقى را دعوت كنى از انجا برآمده بدعوت خلق مشغول شد تا فوت شد . و زعم ايشان آنست كه نقش قدمى و گورى كه در سرانديب است ازوست و با انكه خود را آدم ميدانند به آدميت قائل نشده‌اند و دندانى كه هندوان او را « شرى مال » « 4 » خوانند دندان او\r\n\r\n\r\n","description":"","footnote":"\r\n( 1 ) - بودا به سال 560 ق . م در بيشه لومبينى  ( Lumbini )  از « پهلوى مادرش » به دنيا آمد و بلافاصله « پاى بر زمين نهاد ، سرود پيروزى خواند و 7 گام به‌سوى ده جهت فضا برداشت » . ( ايضا )\r\n( 2 ) - طبق منابع بودائى در سن 29 سالگى « خانه خود را ترك گفت و به مكان لامكانى رهسپار » شد و مدت شش سال برياضت مشغول گشت يا بگفته خودش « گره به هوا زد » . آنگاه به مدت 40 سال سفر كرد و به اشاعه و ترويج آئين خود پرداخت .\r\n( 3 ) - « اندر »  ( Indra )  يكى از معروفترين خدايان آئين ويد  ( Veda )  مىباشد و در تعداد زيادى از سرودها نام او ذكر گرديده است . « اندر » نماينده نيروى طبيعت ، خداى جنگ ، طوفان و صاعقه و معدوم‌كننده اهريمن و خشكسالى است معمولا او را به شكل انسانى سوار بر فيل تصوير ميكنند كه در دست راست صاعقه و در دست چپ كمانى گرفته و در تمام بدنش چشم‌هاى متعددى وجود دارد . بدين‌جهت او را « دارنده هزار چشم »  ( Sahasraksha )  لقب داده‌اند\r\n( 4 ) - در متن شارمل آمده است كه به « شرى مال »  ( Shri mal )  تصحيح گرديد . ظاهرا اين كلمه از نفايس الفنون اقتباس گرديده كه در چاپ تهران شاربل نوشته شده است . ( كتاب - ياد شده . ص 287 ) . ر ك به تعليقات شماره 83\r\n","page_name":" 171 ","page_number":183},
  {"content":"\r\n\r\nميدانند و پادشاه ايشان و هنود آنمكان به اين مزخرفات قائل شده بكيش بت‌پرستى اشتغال دارند هرچند اظهار اين مراتب دخلى باينمقام نداشت نهايت بنابر انكه ارباب يقين مطلع بر احوال طائفه ضالين كردند و در شكر معرفت و خداشناسى كوشند و باستهداى ايشان مشعوف گردند مشاطه نكارش اين اذكار كرديد . و هنود بسيار در انمقام ساكنند و از جمعى شنيده شد كه در قديم جمعى كه توفيق زيارت انمقام مكرم يافته به آن صوب ميشتافته‌اند و به قدر مصلحت و رتبه و حال بعد از شرف زيارت انمقدم و وقوف در انمكان مكرم در حين نوم معتاد در عالم رويا بطريقى به او اعلام ميشد كه در فلان مكان فلان چيز است انقدر از آن به تو كرامت شد به جهت خود بردار « 1 » . تا انكه شخصى يك بار در واقعه بعد از مراتب چنين امرى مشاهده مينمايد و بعد از انكه جوهرى روحش از سير معادن عالم علوى به چهار سوى اركان قالب رجوع نموده در دكان حيات ميگشايد بطلب اخذ عطاء مذكور روان مىشود و شخص حرص و آز كه پيوسته قاطع طريق راستىاند با او رفيق شده بدستيارى طمع سر كيسه زياده‌طلبى را ميگشايد و دست از آستين ناراستى درآورده آن معطيه را باضافه معدودى چند كه خواهد ربوده روانه مقصود مىشود و بنوعى كه در عالم رويا بانشخص اعلام كرده بودند بپادشاه انجا نيز به همان طريق خبر مىكنند كه بفلان شخص فلان چيز به اين وصف مكرمت شده و او باضافه عددى چند مرصع كارى سر خنجر طمع كرده در غلاف دل جا داده است پادشاه سارق را حاضر ساخته چون اعلام مراتب مذكوره كماكان به او مىكنند سر انفعال در پيش مىافكند و جواهر مزبوره را از او گرفته باز به همان موضع كه در كنار نهرى واقعست آورده بخزاين جارى حضرت بارى مىاندازند و از آنوقت تا حال ديگر از آن عالم چيزى رو نداده و چنين ميگويند كه در بعضى اراضى و صحارى\r\n\r\n\r\n","description":"","footnote":"\r\n( 1 ) - ابن بطوطه مىنويسد كه « روى صخره در همان جاى پا نه حفره تراشيده‌اند كه زائرين كفار زر و ياقوت و جواهر در آن ميگذارند . فقرا كه به مغازه خضر مىرسند از هم پيشى ميجويند تا خود را زودتر به قدمگاه رسانيده اين نذرها را تصاحب كنند . ما كه آنجا رسيديم جز چند سنگ كوچك و مقدار كمى طلا كه براهنماى خود داديم چيزى در آن نبود . » ( سفرنامه فارسى ص 629 )\r\n","page_name":" 172 ","page_number":184},
  {"content":"\r\n\r\nمردم چيزها مىيابند نهايت چون خواهند كه آن را متصرف شده بيرون آورند پادشاه ازينمعنى خبردار مىشود و بىانكه كسى به او بگويد يا ببيند معلوم كرده آنشخص را بصفات و اينكه حال در چه حالست بميان خود نشان داده بعد از احضار آورده همان شىء را مقرر ميدارد كه از او پس گيرند و باز بجاى خود برده مىاندازند نهايت اينكه علم او از چه جهت است معلوم نشد . و پادشاه انجا از معادن كه انجا دارد چيزى متصرف نشده به تصرف و جمع آن نميپردازد « 1 » و باعتبار انكه تجارت آن جزيره را فرنگيان ميكنند تجار و معتبرين سواى هنود مردم ديگر كمتر بانجا تردد ميكنند و دو سه كس از مردم ايران كه برسم تجارت از طرف امراء هندوستان به آنصوب رفته‌اند پادشاه انجا بايشان شفقت و محبت كرده خانه و سامان داده نگاه داشته و ايشانرا مانع از بيرون آمدن شده است و اللّه اعلم بحقائق الامور .\r\nو ديگر از جزائر معموره كه از حوالى آن عبور روى داد جزيره آچيه است « 2 » كه از جزيره سيلان تا بندرى كه در آن جزيره واقعست هرگاه باد موافق باشد به پنج شش روز ميتوان رفت و اينجزيره را از جمله زير بادات شمرده‌اند و مشهور چنانست كه انجا مقام سيف الملوك و بديع الجمال « 3 » بوده و عمارت و تخت ايشان در آنجا هست و بر خط استوا واقعست و هميشه بهار و در تمام سال درختان\r\n\r\n\r\n","description":"","footnote":"\r\n( 1 ) - در اصطلاح ادارى صفوى « جمع » بمعنى « اجاره‌بهاء زمين » است .\r\n( 2 ) - در متن آچيست نوشته شده كه به « آچيه است » تصحيح گرديد .\r\nآچيه  Acheh  ( نزد ملاحان خليج فارس « آچين »  Achin  به شمالى و غربىترين قسمت سوماترا اطلاق ميشده و مركز سلطان‌نشينى بوده است كه در اواسط قرن هفدهم به اوج قدرت خود رسيد و تا اوائل قرن بيستم نيز استقلال نسبى خود را محفوظ داشت . مؤسس اين سلطان نشين مسلمان على مغايت شاه معاصر شاه اسمعيل صفوى بود كه از 920 تا 936 ه ( 1515 - 1530 ميلادى ) در آنجا سلطنت نمود\r\n( ر ك :  Snouck Hurgronje ; The Achehnese . Leiden . 1906 \r\n( 3 ) - درباره سيف الملوك و بديع الجمال به حكايات شب 758 تا 779 در هزار و يكشب مراجعه نمائيد . ( الف ليل و ليله . ترجمه فارسى . طسوجى . تهران 1260 ه ق )\r\n","page_name":" 173 ","page_number":185},
  {"content":"\r\n\r\nانجا ميوه دارد به نحوى كه بر يك شاخ بعضى رسيده باشد و بعضى نارس و برخى پر ازهار باشد و اگرچه اكثر زيربادات هميشه بهار است نهايت هواى انجا بطريق اعتدال و خوبى و مكان آن بعيون و انهار بسيار و مشتمل بر آبهاى خوشگوار است و پيوسته اراضى و صحارى آن گلزار و جبال و هامون انجا هميشه سبز و خرم و اين جزيره موسوم بگلستان ارم است و خوشى هواى آن به آن مرتبه است كه ظهورى « 1 » گفته :\r\n اگر شام اگر چاشت از خرمى * هوا صبحى و سبزه‌ها شبنمى\r\nتر و تازه اشجاران شاخسار * همه كرده پيوند با نوبهار\r\nدرختان پربار آن سرزمين * پى سجده شكر سر بر زمين \r\nو اين جزيره‌ايست در نهايت عظمت و سابقا مسكن جنيان بوده و حال در هر گوشه آن پادشاهى و زمين‌دارى دارد كه باجى به ديگرى نمىدهد و سابقا پادشاهى آن مكان با عربى بوده كه به آنجا رفته مسكن داشته است « 2 » و بعد از فوت چند كس از نسل آن عرب پادشاه بوده‌اند تا اينكه نوبت دولت به يكى از اولاد ايشان ميرسد و چون در نهايت ظالمى و سفاكى و بىباكى بوده و در ايام سلطنت خود جمع كثيرى را به قتل مىرساند بعد از فوت او وزرا و معتبرين صلاح و رفاه حال در آن ديده چنان قرار مىدهند كه پسر پادشاه چون كوچك و دختر او بزرگست دختر را پادشاه كرده عنان اختيار را بدست خود گرفته من‌بعد مرفه الحال مستقل بوده حكومت نمايند و بنابر نفاق چنان مصلحت نامردانه ديده معجر بىشرمى و نمك‌بحرامى بر سر كرده آن زن‌صفتان دوشيزه‌فكر بكر را بتخت فريب نشانيده از آن زمان الى الان پادشاهى آن ملك بهشت‌نشان را به كابين آن حوروشان پرىنژاد داده‌اند « 3 » و همسرى كه\r\n\r\n\r\n","description":"","footnote":"\r\n( 1 ) - ظاهرا منظور ظهورى ترشيزى صاحب ساقىنامه مشهور است . ر ك به تعليقات شماره 84\r\n( 2 ) - ر ك به مقاله  Atjeh  در انسيكلپدى اسلام .\r\n( 3 ) - پس از مرگ اسكندر ثانى در سال 1051 ه بيوه او صفيه الدين تاج عالم جانشين وى گرديد و بعد از وى به ترتيب سه ملكه نقيه الدين نور عالم - زكيه الدين عنايت شاه وزينه الدين - كمالات شاه در آنجا بسلطنت رسيدند .\r\nدر زمان تأليف سفينه ملكه آچيه زكيه الدين عنايت شاه بود كه از سال 1089 ه .\r\n( 1678 م ) سلطنت ميكرد و كمالات شاه ( 1100 - 1111 ه . ) جانشين وى گرديد .\r\nر ك به\r\n Zambauer ; Manuel de Genealogie et de Chronologie . Hanovre . 1927 . \r\n","page_name":" 174 ","page_number":186},
  {"content":"\r\n\r\nدست در گردن با ايشان در تخت كامرانى بنشيند دولت و مونس و محرمى كه مطلع بر حقه اسرار ايشان كرده آفتابست و پادشاه و مردم انجا شافعى مذهب‌اند و درين جزيره معادن طلا و در اراضى و صحارى انجا نيز طلاريزه يافت مىشود و معدن نزديك به خانه پادشاهست كه هرگز احتياج بكندن و تصرف در آن باعتبار عدم مخارج نيفتاده و در آن نهريست كه از عيون قلل جبال متصل به يكديگر به اين جزيره جارى شده داخل به دريا مىشود و چون آب از طغيان كم شد مقرر است كه تمام رعايا در حوالى كنار آن آب غربالها بدست گرفته ريگ و خاك آن را برداشته بشويند و ريزه طلا به قدر ماش و نخود و ديگر پارچه بزرگ و خورد مىيابند و آنچه درين نهر و حوالى نهر است اگر ريزه است به حساب درنمىآورند و آنچه پارچه بزرگست ده يك به جهت سركار شاه گرفته تتمه را به آن شخصى كه يافته واميگذارند و ديگر معادن بعيده از معموره بسيار است كه باعتبار عدم آبادى و زيادتى سبع و جنگل و ناامنى و خطر راه احدى بضبط و نسق آن نميپردازد و گاهى بسيارى از مردم انجا جمعيت كرده به جهت خود رفته مدتى كار كرده از آنچه قسمت ايشانست اگر نقد حياتشان از بوتهء گداخت آلام و محن انجا درست برآيد بدست ايشان مىآيد و الا كه طالعى ندارند چيزى نيافته به آفتى مبتلا شده كشته ميشوند و از آن معادن هرچه يابند از سركار توقعى بايشان ندارند و به آنها واميگذارند و بسيارى از مردم آنجا در عرض سال در پى يافتن طلااند و به غير بساتين و باغستان كه به دستيارى غلامان سرسبز و ريان دارند كمتر به كشت و زرع مىپردازند و برنج و ساير ضروريات را از بلاد هندوستان و ديگر زيربادات به آنجا مىبرند و طلائى كه در آنجا يافت مىشود در نهايت پاكى و عيار است و بسيار سنگ يافته‌اند كه نصف آن از طلائى خالص و نصفى سنگ بوده چنانچه در شهر ناو نصف چوب و نصف سنگ ملاحظه شد و از اجاره يك نهر كه خاك\r\n\r\n","description":"","footnote":"","page_name":" 175 ","page_number":187},
  {"content":"\r\n\r\nشوئى مىكند هر ساله ده بهار طلا كه به وزن سيصد و پنجاه من شاهست « 1 » و اصل سركار او مىشود و قلع و عود و بقم و كافور و آهن و فيل نيز در آنجا بهم ميرسد و دستور پادشاه آنجا چنانست كه هر روز بيرون آمده بر فراز تختى كه دارد نشسته و در پيش پرده كشيده‌اند و وزير و قاضى و امراء و ديگران دور تر نشسته و خواجه‌سرايان در پس پرده و پاىتخت ايستاده و هرچه وزير عرض كند جواب را به خواجه‌سرايان گفته به او ميگويند . و طريق عرض چنانست كه فلان شخص فلان مطلب دارد و حكم او چنان بايد چنان شود او ميگويد خوبست بشود . و خدمات ايشان را رقمى و حكمى به نوعى كه در اكثر زيربادات است نمىباشد بلكه محض نشانست « 2 » مثل خنجر و شمشير . و آنچه يراق آن طلاست پرعظمى ندارد بلكه آنچه از « سه و سه » « 3 » يعنى نصف طلا و نصف مس را ممزوج كرده ساخته‌اند اعتبار دارد . و به مردمى كه خدمات سهل دارند يراق طلا مىدهند و به اركان دولت يراق « سه و سه » ميدهند . و چون حكم به قتل احدى بكنند خنجر بىغلاف برهنه بدست خواجه‌سرائى داده از اندرون بيرون مىفرستند و بهر كه حكم شده ميدهند كه آن شخص را بقتل رساند و سوداگران و ناخدايانى از هر صنف و طائفه كه باشند و به تجارت به آن‌جا روند پيشكش و يادبودى\r\n\r\n\r\n","description":"","footnote":"\r\n( 1 ) - بهار ( از سانسكريت  bhara  به معنى « بار » ) واحد وزن كه در تجارت هندوستان و خاور دور متداول بود .\r\nوزن بهار نسبت به زمان و كشور و نوع كالا تغيير ميكرد . مثلا در سال 1676 يك « بار عاج » در موزامبيك معادل 240 پوند انگليس به حساب مىآمد ( فراير - كتاب ياد شده .\r\nص 211 ) در صورتى كه در همانسال شركت هند شرقى انگليس بهار ملاقه را 400 پوند و بهار آچيه را 360 پوند انگليس محسوب ميداشت . ( ايضا ص 208 - 209 )\r\nدر اينجا مؤلف سفينه بهار آچيه را 35 من شاه يعنى از قرار هر من شاه برابر با 2 / 1 / 12 پوند انگليس ( ايضا فراير . ص 211 ) 2 / 1 437 پوند نوشته است .\r\n( 2 ) - در متن اصلى و مثل آمده است كه واو زايد حذف گرديد\r\n( 3 ) - در متن اصلى « سواسه » آمده است . لغت سواسه در هيچ‌يك از فرهنگ‌ها و كتب مورد مراجعه به نظر نرسيد ولى با توجه به تعريف متن به « سه و سه » ( سه دانگ طلا و سه دانگ - مس ) تصحيح گرديد .\r\n","page_name":" 176 ","page_number":188},
  {"content":"\r\n\r\nباشد چون از اطعمه بطور متعارف ايران التذاذ يافته و ايشان خود خوب به عمل نميتوانند آورد اعلام ميكنند كه از اطعمه لذيذه و حلويات حسب المقدور پخته بحضور فرستند و پادشاه و اهل انجا نهايت سيرت و عصمت دارند « 1 » چنانچه اگر غيرى در حين ورود و عبور از انجا به ديوار خانه‌هاى ايشان نگاه كند و در آن كوچه بسيار تردد نمايد اول دفعه انشخص را منع ميكنند كه اينحركت در اينولايت بسيار عيب است و اگر من‌بعد چنين كنى خود را به هلاكت خواهى انداخت پس اگر انشخص بيمطلب و خالى از غرض بوده و چنين حركتى كرده يقين كه آن را بر طرف مىكند و الا كه سخن نشنود مدعى بحضور ديوان رفته در آن باب بعرض مىرساند و چند شاهد گذرانيده چون ثابت شد كه انشخص اينحركت مكرر كرده خنجر برهنه بدست مدعى داده حكم بقتل وى ميكنند . نهايت اعتبار و مداخل ايشان و ديگر زيربادات بداشتن زيادتى كنيز و غلام است و معمول چنانست كه بر كنيزان و غلامان هر روز مبلغى قرار داده‌اند كه بايد بسركار اقا داده بهر كار كه خواهند قيام نمايند خصوصا در اين جزيره كه در سركار پادشاه و سكنه انجا كنيزان بسيار از هر طائفه هست و قرار چنان داده‌اند كه شبانه‌روزى چند بسركار داده دانه هركس را در آسياى ساليانه كرد خود خورد كرده بعد از وجه معيشت و طسق طاحونه تتمه را بسركار آقا دهند و اينمعنى را قبيح نميدانند و همين معنى [ را 
  ] كه ما اينقدر كنيز و غلام داريم باعث بزرگى و اعتبار خود ميدانند و با اين معادن و مداخل و عدم مخارج باز ديده شرم پوشيده‌اند . و در اين جزيره دزدى شيوع عظيم دارد و اين عيب ذاتى و فطرى بزرگ و كوچك ساكنان آنجزيره و بمرتبهءايست كه تجار آن در\r\n\r\n\r\n","description":"","footnote":"\r\n( 1 ) - در قرن يازدهم ميلادى آچيه يكى از مراكز مهم تعليمات اسلامى محسوب ميگرديد و دو عارف مشهور همزه فنصورى و شمس الدين سمطرانى پيروان مكتب جلاح در آن شهر مىزيستند . در حوالى سال 1046 ه ق نور الدين بن على الرانيرى صاحب كتاب بستان - السلاطين از هند به آنجا رفت و به اشاعه افكار غزالى پرداخت و تحت نفوذ او تعصبات مذهبى در آن سرزمين جايگزين آزادى فكرى گرديد . ( ر ك به دايره المعارف اسلامى . تحت اسامى ذكر شده . )\r\n","page_name":" 177 ","page_number":189},
  {"content":"\r\n\r\nحين بيع و شراء با آنكه همه تن چشم‌اند مشتريان زحل صورت چنان طرارند كه مانند سرمه در ديده بصيرت ايشان جا كرده متاع مردمى را از ميان مىبرند و هنوز بايع صيغه بعت بر زبان جارى نساخته كه مشترى لفظ اخذت بشهادت شخص انكار گفته و ثمن را ربوده و برده است « 1 » . و اكثر مردمان انمكان به اين عيب طبيعى گرفتارند و بزرگ‌زادگان ايشان درين كارند و چون عسس دزد و قاضى راضى باشد قلع‌وقمع آن امر بر ايشان مشكل نمايد « 2 » و با اينحال كه هر سال جمعى را دست و پا بريده‌اند باز قطع زيادتى و درازدستى ايشان نشده پا به راه راستى نميگذارند و باينجهت نيل بدنامى هميشه چهره ساكنان انجا را سياه دارد و تجار در نهايت احتياط به انجا ميروند و چون احدى داخل آن ديار شد و ميدانند كه از پيش ميرود اگر مومى اليه شب تا در خانه خويش اندك بيشتر نشينند به پشت خانه وى آمده فرياد مىكند كه چراغ را برداشته بخواب كه وقت گذشت\r\nو من الغرائب در انجزيره كوهيست كه چون سفينه بحوالى انجزيره ميرسد صدائى از آن كوه برميخيزد كه جميع سكنهء انجا ميدانند كه كشتى مىآيد اگر يك كشتى است يك صدا و الا بعدد سفينه كه مىآيد صدا از آن برميخيزد و اينكه اين صدا از جنيان يا از ساكنى در انمكان يا از طلسمى يا ديگر چيزى باشد معلوم نيست .\r\nو ديگر مغازه‌ايست در جنب كوهى كه از انجا گاوميش بيرون مىآيد و مردم صيد آن ميكنند و بقيه باز داخل آن مغازه ميشوند و احدى نهايت آن مغازه و اينكه اين گاوميش از كجا مىآيد ندانسته .\r\nو ديگر چشمهءايست خوش‌صفا و كوهيست در نهايت خوبى و هوا از آن در بعضى\r\n\r\n\r\n","description":"","footnote":"\r\n( 1 ) - عجائب الهند هم همين حكايت را ( درباره مردم لنگابالوس ) نقل مىكند : « و اگر شيئى را به آنها واگذار كنيد قبل از اينكه مقابل آن را بگيريد فورا با آن فرار مىكنند و ديگر نميشود آنها را ديد » . ( كتاب ياد شده . ص 127 )\r\n( 2 ) - مقايسه كنيد با مضمون اين بيت سعدى :\r\n قاضى ار با ما نشيند برفشاند دست را * محتسب گر مىخورد معذور دارد مست را \r\n","page_name":" 178 ","page_number":190},
  {"content":"\r\n\r\nاوقات صداى ساز و آواز خوش مىآيد « 1 » و گاهى روشنى چراغ ميتابد و كسى نميداند كه چيست و ميگويند اول جزيره سيلان و اينجزيره در تصرف جنيان بوده و پادشاه ايشان در هفته يك مرتبه از سيلان پرواز كرده بدينمكان مىآمده و عشرت ميكرده و باز معاودت مينموده و اثر عمارت و تخت آن پادشاه در قله آن جبل هست كه مشخص مىشود كه كار ايشان نيست .\r\nو ديگر چشمه‌ايست كه اگر احدى آزارى اتفاقا بهمرساند و مرض الموت نباشد چون به آن چشمه رود شفا مىيابد اگرچه آزار در انولايت سواى مرض موت بسيار ناياب و كم است « 2 » .\r\nو من الحكايات و از جمله نقلهاى مشهور انحدود انكه به چند سال قبل از اين جماعتى از فرنگيان جهازات بسيار مستعد كرده به قصد تسخير انجزيره فرستاده بودند چون سردار ايشان بر لنگرگاه رسيده شروع بجلادت مينمايد خبر بپادشاه ميرسد و مومى اليها كس نزد سردار ميفرستد كه صباح خود يا معتمدى بساحل فرست تا مهمان ما بوده مطلبى كه داشته باشى بمقام اعلام درآورد كه در آن باب فكرى كرده شود .\r\nسردار فرنگى خود بساحل مىآيد و بعد از انعقاد مجلس در ميان ماحضر هندوانه درستى گذاشته بوده آن را با كاردى نزد او آورده اعلام ميكنند كه پادشاه به جهت تو فرستاده تناول كنيد فرنگى هرچند با كارد و شمشير ميخواسته رخنه در آن كند نميتوانسته بعد از جمعى از كنيزان آمده هندوانه را پاره كرده نزدش ميگذارند و چون از خوردن آن فارغ مىشود از زبان شاه اعلام ميكنند كه هرگاه تو قدرتى بر پاره كردن هندوانه ندارى چگونه حبه ازين هندوانه سربسته كه عبارت ازين جزيره\r\n\r\n\r\n","description":"","footnote":"\r\n( 1 ) - عجائب المخلوقات از قول ابن فقيه مىنويسد كه در جزيره برطايل كه نزديك زابج است كوههائيست كه از آنها « آواز طبل و دف » شنيده مىشود و دريانوردان بر اين عقيده‌اند كه آنجا مسكن دجال است و از آنجا بيرون خواهد آمد . ( كتاب ياد شده . ترجمه فارسى . ص 167 )\r\n( 2 ) - صاحب حبيب السير نيز مىنويسد : « در حدود چين چشمه‌ايست كه چون مريضى آب آن را بياشامد اگر مردنى باشد فى الحال جان بقابض ارواح سپارد و الا در ساعت صحت يابد . . . » ( كتاب ياد شده جلد چهارم . ص 667 )\r\n","page_name":" 179 ","page_number":191},
  {"content":"\r\n\r\nخرم است كه باغبان به يد مرحمت از ميان دريا نصف آن را ظاهر ساخته و آب به پوستش انداخته و از انتقاع آن ساكنان اينمكانرا نواخته تصرف توانى كرد از اين ارادهء كه كرده [ اى 
  ] بازگرد و الا ساكنان اينمكان مانند تو بسى كسان كه دل‌گرم هوس اين آب و هوا بوده‌اند بىسروپا ساخته‌اند « 1 » . آن شخص منفعل شده برگشته خبر به جهت بزرگان خود برده و ايشان او را توبيخ و سرزنش كرده باز كشتى بسيار بحوالى آنجزيره فرستاده كار بر تجار و مترددين تنگ ميكنند « 2 » . بعد از اطلاع بسيارى از شيرهء درختى كه از قبيل نفط و وجودش مخصوص به انمكان مىباشد بر روى آب نهرى عظيم كه در انجزيره واقع بوده از قلل جبال بسبب عيون جاريه حاصل و جارى و منتهى به دريا مىشود ريخته در روز آتش ميزنند و چون روز بوده و شعله آن مرئى نميشده وقتى فرنگيان خبردار ميشوند كه كشتى ايشان در درياى آتش سوزان گرفتار شده و در آب ميسوخته است و تا ميروند كه لنگر بردارند از ايشان به غير جانى كه از كشتى تن فرار مىكند كسى بيرون نميرود و بنابراين از انوقت تا حال خرمن حرص ايشان به همين سوختن اكتفا كرده بسر ديگر سوداى اخذ آنجا نينداخته‌اند و برشحات سحاب استماع انواقعه اطفاء حرارت خواهش ايشان شده . و الباقى اللّه عليم بحقايق الاحوال .\r\nو از جمله جزاير عظيمه كه از حوالى آن عبور روى داد\r\nجزيره اندمن بود « 3 » و اين جزيره‌ايست در نهايت سبزى و خرمى و در آن جمعى از مردم آدمىاند كه مانند كلاب ذوناب و دندان بلند دارند بمرتبهء كه از دهانشان\r\n\r\n\r\n","description":"","footnote":"\r\n( 1 ) - در متن « يافته‌اند » آمده كه به صورت بالا تصحيح گرديد .\r\n( 2 ) - در سال 1650 ميلادى بين آچيه و كمپانى هلندى هند شرقى قراردادى منعقد گرديد كه به موجب آن سالانه نيمى از توليدات معادن قلع پيرك  ( Perak )  به آنها اختصاص داده شد .\r\nولى چون به اين قرارداد عمل نميشد كمپانى سعى كرد از سال 1665 تا 1669 با محاصره دريائى مانع تجارت آچيه شود ولى در اين كار نتيجه‌اى بدست نيامد و كشتىهاى دول خارجى مرتبا مثل گذشته به بنادر آچيه رفت و آمد ميكردند . احتمالا اين حكايت اشاره به وقايع ذكر شده مىباشد .\r\n( 3 ) - درباره اين مجمع الجزاير ر ك به تعليقات شماره 85\r\n","page_name":" 180 ","page_number":192},
  {"content":"\r\n\r\nبيرون آمده و اما در ساير خلقت شبيه به انسان مسكن دارند و به همين ساتر عورت كه از برگ درختان ميكنند اكتفا نموده‌اند و اگر احدى بدست ايشان افتد گوشتش را بتحفگى مىبرند و ميخورند و بنابراين مردم به انجزيره تردد نكرده عالم بتحديد احوال آنجا و آنمردم نگشته‌اند و از معتمدان پادشاه شهر ناو مسموع شد كه به چندين وقت ازين جهازى از سركار او به جائى ميرفته و مدتى باعتبار بىبادى در تحير حيرت سرگردانى كشيده اخر الامر به يارى نسيم قضا بحوالى آنجزيره رسيده چون آب در كشتى نمانده سفاين مردمان ديده ايشان بساحل خشكى رسيده بود لاعلاج معلم آنجهاز كه شخصى از طائفه انگليس بوده با جمعى از عمله بسنبوك نشسته از هر قسم اسلحه با خود برداشته بكنار ميرود و بهر سو ميگشته تا اينكه به عين مطلب ميرسد و به قدر احتياج آب شيرين برميدارد و چون ميخواسته كه مراجعت نمايد بيكمرتبه جمعى از مردم آنجا كه در جاها بر سر راه پنهان شده در كمين بوده‌اند برآمده دست بمحاربه و جنگ ميگشايند و عاقبت غالب آمده چند كس را از عمله كشتى گرفته شروع به خوردن مىكنند و هرچند اينجماعت به طرف آنها حربه مىانداخته‌اند كارگر نمىآمده و كمانها و تير ايشان از چوب و پيكان از استخوان ماهى و طريق رمى ايشان چنان بوده كه چون بر احدى تير مىانداخته‌اند تير را روبهوا و چنان موافق خواهش و مدعا مىانداخته‌اند كه در حين نزول بهدف مقصود ميخورده « 1 » و اثر زخم آن بهبودى نداشته و مشخص نيست كه باعتبار استخوان ماهى باشد يا او را مسموم به سمى كرده‌اند حاصل كه بعد از جنگ و جدال بسيار معلم زخم‌دار شده با معدودى خود را بسنبوك رسانيده شروع بانداختن توپ ميكنند و بدان وسيله از دست ايشان خلاصى يافته گريزان شده خود را بكشتى ميرسانند و روانه ميشوند و در حين مجادله\r\n\r\n\r\n","description":"","footnote":"\r\n( 1 ) - احتمالا منظور نوعى  Boomerang  مىباشد يعنى اسلحه‌اى كه در استراليا و ساير قسمتهاى جنوب شرقى آسيا براى شكار و جنگ متداول بوده است . بوم‌رنگ به علت شكل مخصوصى كه دارد و بنا بنحوه پرتاب اگر به هدف اصابت نكند نزد پرتاب‌كننده آن برميگردد و اين امر موجب شگفتى اولين خارجيانى كه به اين كشورها و مخصوصا به استراليا راه يافتند گرديد .\r\nكلمه بوم‌رنگ نيز از زبان قبايل ساكن جنوب شرقى استراليا اقتباس گرديده است .\r\n","page_name":" 181 ","page_number":193},
  {"content":"\r\n\r\nكمانى با چند تير از ايشان بدست يكى از عملهء كشتى مىافتد چون قدرى طى مسافت ميكنند در دريا صاعقه و باد مخالفى بيكمرتبه بهم ميرسد نزديك به آنكه كشتى شكسته و غرق شود ايشان مضطرب شده سكنه كشتى گمان مىبرند كه اين باعتبار آوردن تير و كمان آنجماعت است كه ايشان بسحر و جادوئى مشغول شده‌اند لهذا رمى سهم و كمان ايشان به دريا كرده بعد از ساعتى آن طوفان بر طرف مىشود و از انمهلكه ميرهند و مذكور ساختند كه با انجماعت قدرت و قوتى كه از حيثيت جثه و توانائى بدن باشد نبود نهايت حربه بر ايشان كارگر نمىشد و عرض اقدامشان به قدر نيم ذرع بود و از جملهء حكاياتى كه بر السنه مشهور است اينكه مسموع مىشود كه درين جزيره آبى است كه حضرت واهب بىمنت از سرچشمهء كيميائى لطف بىآلت و از عين قدرت خود درين جزيره جارى كرده كه چنانچه فيما بين ارباب اين صناعت مشهور است بدون آنكه آن شىء را تحليل يا تكليس يا تحمير يا تقطير « 1 » كنند به هرچه زنند طلاى خالص مىشود و منشاء اطلاع بر اينمقال انكه ميگويند كه در وقتى كشتى در حين عبور از حوالى آن جزيره طوفانى و غرق مىشود و بعضى از ايشان بر تخته پاره سوار شده خود را به آن جزيره مىرسانند و چون داخل ميشوند سكنهء آنجا ايشان را گرفته پاره‌پاره كرده بتحفگى به يكديگر ميفرستند . اتفاقا فيما بين ايشان يكى حجام و دلاك بوده چون نوبت كشتن به او مىرسد آينه‌اى كه همراه داشته برآورده صورت ايشانرا بايشان مينمايد مومى اليهم از مشاهدهء آنصورت غريبه متحير شده او را نزد بزرگ خود مىبرند و صورت ديده را مواجهه با او ميگوئيد چون بر گفته خود دليل روشنى داشته‌اند عرض ايشان موجه افتاده دست از كشتن او\r\n\r\n\r\n","description":"","footnote":"\r\n( 1 ) - در متن تعليل و قطمير آمده است كه به تخمير و تقطير تصحيح گرديد . اصطلاحات ذكر شده از اعمال تدبير در علم كيمياست :\r\nتكليس : تبديل كردن اجسام سخت به مواد ريز و گرد مانند .\r\nتحليل : حل كردن جسمى در مايع به طرق مختلف .\r\nتحمير : تركيب كردن جسم با مواد ديگر تا جسم سرخ‌رنگى بدست آيد .\r\nتقطير : فروچكانيدن با حرارت در قرع و انبيق .\r\nر ك : محمد ذكرياى رازى : كتاب الاسرار . ترجمه و تحقيق شيبانى . تهران 1349\r\n","page_name":" 182 ","page_number":194},
  {"content":"\r\n\r\nبازداشته از نوع خود زنى به او ميدهند و او مدتى در انجا ساكن بوده و در اوقات توقف روزى كه استره [ اى 
  ] كه با وى بوده در آب چشمهء مذكور ميشويد مىبيند كه فى الحال به طلا متبدل [ شد 
  ] « 1 » و پرتو ديدن اينحالت او را تجلىبخش آينه دل گرديده لهذا روزى فرصت كرده خود را بر سر آن چشمه رسانيده چند نارجيل را از آن آب پر كرده در محلى قايم مىكند و هر روز آن را سركشى مينموده تا در وقتى كه از دور ملاحظهء كشتى مينمايد چوب و تخته بهم بسته توكل كرده نارجيل‌ها برداشته خود را بر روى آن چوبها رسانيده بدان وسيله گريزان شده خود را بكشتى مىاندازد و چند روزى در آن كشتى ميبوده اتفاقا حجامى كه پيوسته حجامت طبع را بگرفتن خون مردم رسانيده و گرفتن دمى را بدمى غنيمت دانسته منشاء حيوه خود و اخذ آن را تعيشات روحانى شمرده و هميشه زبان نيشتر حرص را بگشودن رگ مردم گشاده و بدم تيغ چند مو بر سر مردم نگذاشته كجا نارجيل كوچك ظرف طاقتش تاب اخفاى آن آب تواند آورد در ميان كشتى بفكر تجربه آن آب افتاده كه ببيند همان اثر در آن آب باقى مانده يا نه اندكى از آب را بر آهنى زدن و طلا شدن يكى بوده فرنگيان مطلع شده همان دم شريان حياتش را بضرب تيغ هلاك گشوده بقتلش ميرسانند « 2 »\r\n\r\n\r\n","description":"","footnote":"\r\n( 1 ) - مؤلف چينى كتاب « توصيف كشورهاى خارجى »  ( Chu - fan - chi )  افسانه آب كيميا را در جزيره اندمن به شرح زير نقل مىكند :\r\n« در آنجا چشمه‌اى است كه سالى دوبار از آن آب ميجوشد و به دريا ميريزد و ريگ‌هائى كه در مسير آن آب قرار گرفته‌اند به طلا تبديل ميگردند . . . . اگر [ شيئى از 
  ] مس - سرب - آهن يا قلع را گداخته و در آن آب فرو برند مبدل به طلا ميگردد . » ( كتاب ياد شده . ص 148 )\r\n( 2 ) - چئوجوكوا اين حكايت را بشرح زير نقل مىكند :\r\n« ميگويند در ايام گذشته كشتى تجارتى غرق شد و كلكى از خيزران كه ملاحان روى آن‌جا گرفته بودند به اين جزيره افتاد . چون از آب مقدس اطلاع حاصل كردند مخفيانه چند نى خيزران را از آن آب پر كرده بر كلكى سوار و به دريا روى آوردند . جريان آب آنها را به كشور نايرها (  Nan - pi  ساحل مليبار ) برد و آن آب را به پادشاه آنجا تقديم داشتند . پس از امتحان اثر آن پادشاه لشكرى تهيه ديد و به عزم تسخير آن جزيره حركت كرد . ولى پيش از اينكه ناوگان به جزيره برسد با طوفان شديدى مواجه گرديد كه كشتىها و كليه سرنشينان آن را به ساحل افكند و ساكنين جزيره نيز همگى را گرفته و خوردند . » ( كتاب ياد شده . ص 148 )\r\n","page_name":" 183 ","page_number":195},
  {"content":"\r\n\r\nو آن آبها را بر لنگر و توپهاى كشتى زده همه طلا مينمايند و به طرف مقصود رفته حقيقت واقعه را بعرض بزرگان خود ميرسانند آنگاه ايشان جهازات بسيار بعزم گرفتن آنجا ميفرستند بنابر انكه از حكمت بالغهء الهى تمام حوالى آنجزيره جائى كه توان مدتى كشتى را لنگر كرده بازداشت ندارد و سنگ و كوه بسيارى هست به آن‌جهت رخنه نكرده مراجعت ميكنند و مسموع شد كه جماعت ولنديس نيز بسر هوس گرفتن آنجزيره انداخته مكرر سفاين فرستاده مدتى سرگردانى كشيده بىنيل مقصود مراجعت نموده‌اند . نهايت فرنگيان ولنديس نه بمرتبه [ اى 
  ] در هر امر دست دارند كه اگر اينمراتب واقعى باشد علاج و فكر توانند نمود و انكه اينمراتب معروضه فى الواقع واقعى و اصلى داشته باشد اللّه تعلى يعلم .\r\nو از جمله\r\nجزيره ناكبارى « 1 » كه صاحب عجائب المخلوقات آن را موسوم بجزيره لنگبالوس « 2 » ساخته و بتفصيل و تحديد آن پرداخته و متصل به اين جزيره است و در انجا نيز جمعى مسكن دارند و اكثر ميوه‌هاى هند و موم و عسل و عنبر و آهن در آنجا بهم ميرسد و ساكنان آن جزيره در حين عبور كشتى به ناوها نشسته به حوالى كشتى آمده از هر قسم كهنه و پارچه كه به ايشان دهى در عوض از اشيائى كه در آن جزيره بهم ميرسد ميدهند و مردم بيچاره‌اند و اگر كشتى به گرفتن چيزى به آنجا رود مضايقه نكرده مزاحمت نمىرسانند و درين اوقات به اعتبار آنكه يكى از مردم مازندران به آن جزيره رفته ساكن شده است آب در شير و سوزن در حرير دخيل و سكنهء آنجا را به نحوى محيل كرده كه در حين فروختن عنبر روسياهى كرده موم و سنگ داخل ميكنند و ساكنان آنجا به اعتبار قرب جوار كه با مردم جزيره اندمن\r\n\r\n\r\n","description":"","footnote":"\r\n( 1 ) - در متن « باكبارى » آمده است كه به « ناك بارى » تصحيح گرديد . ر ك به تعليقات شماره 86\r\n( 2 ) - در متن « سكابوس » نوشته شده كه به « لنگبالوس » تصحيح گرديد . جغرافىدانان اسلامى نيكوبار را تحت اين اسم مىشناختند . اين كلمه اخير شايد از تركيب دو كلمه لنگ  Linga  ( تجلى شيوا ) و  Pulau  ( در ملايو - جزيره ) تشكيل يافته و معنى آن « جزيره شيوا » باشد .\r\nضمنا چينىها قسمت غربى سوماترا را لنگ پلوستو  ( Lang - Po - lu - tsu )  مىناميدند .\r\n","page_name":" 184 ","page_number":196},
  {"content":"\r\n\r\nدارند در اوايل نهايت محنت و مشقت از دست ايشان مىكشيده‌اند و هر جا آدم ايشان ميديده‌اند گرفته ميخورده‌اند اما الحال قرار به آن داده‌اند كه آنچه از مردم ايشان بميرد به عنوان باج و خراج بايشان فرستند به شرط آنكه من‌بعد آزارى به زنده‌هاى ايشان نرسانند .\r\nو ديگر از جمله جزاير جليله جزيره مشهور به\r\nمنيله « 1 » است و از شهر ناو الى آنمكان با باد موافق بيست روز ميروند و آن جزيره الحال در تحت تصرف پادشاه كستيلان است « 2 » و از پاىتخت والى اين جزيره ششماه راه است و بهر چند سال حاكمى كه در آنجا قرار داده تغيير ميدهد اگرچه فيما بين جميع پادشاهان فرنگ دستور چنانست كه احدى را در هر مرتبه خدمتى كه دادند تا سه چهار سال او را در آن خدمت گذاشته چون موعد منقضى شود اگر خوب كرده او را از آنمرتبه ترقى داده خدمت ديگرش بهتر از آن ميفرمايند و الا از آن خدمت نيز معزولش ميسازند تا آنكه باعث اميدوارى و عبرت ديگران باشد و اگرچه انتفاع بسيارى از آن جزيره بپادشاه مزبور نميرسد نهايت باعتبار انكه عرض مملكتش تا ششماه راه باشد آنجا را دارد . و آنجزيره در نهايت خوشى هوا و خوبى و صفا و خانه‌هاى خوب و حال چندين هزار خانه فرنگيان و ديگر طوايف در آن مسكن دارند و همه چيز در انجا خصوصا شكر و موم سفيد و ديگر چيزها بهم\r\n\r\n\r\n","description":"","footnote":"\r\n( 1 ) - در متن اصلى « ميله » آمده است كه به منيله ( نزد بطلميوس  Maniolae  و پرتغالى  Manilha  ) تصحيح گرديد . در سال 1521 ميلادى دريانورد پرتغالى ماژلان كه در خدمت اسپانيا بود در جريان سفر بدور جهان به جزايرى رسيد كه آنها را « ايلعازر مقدس »  ( San Lazarus )  ناميد و در همين جزاير نيز طى نبردى با يكى از سلاطين محلى به قتل رسيد .\r\n ( Pigafetta . First Voyage Round The World By Magellan . Hakl . Soc . ) \r\nاسپانيائىها به‌موجب اين اكتشاف آن جزاير را حق خود ميدانستند و تصرف و اداره امور آنها را كه به افتخار فيليپ دوم پادشاه خود « فيليپين » ناميدند به نايب السلطنه‌هاى « اسپانياى جديد » ( مكزيك ) كه مقر حكومتشان در آكاپولكو  ( Acapulco )  بود محول نموده بودند .\r\nر ك به تعليقات شماره 78\r\n( 2 ) - در نسخه اصلى « كپيتان » آمده كه به « كستليان » ( كاستيل  Castilla  بمعنى اسپانيا ) تصحيح گرديد .\r\n","page_name":" 185 ","page_number":197},
  {"content":"\r\n\r\nميرسد و ساكنان آنجا پيوسته خوشدل و همه صاحب مكنت و دايما بعيش و نشاط ميگذرانند « 1 » و معدن طلا قدرى در اينجزيره هست و اينجزيره به چين و جپان نزديك است و بسيار جهازات از هرجا هر سال بانجا آمده سودا كرده انتفاع مىبرند و در اين وقت پادشاه حكم كرده كه تجار زياده از موسمى در آنجا نمانند و در آن جزيره زرگرى شيوع عظيم دارد و از مردم چين كه در آنجا مسكن كرده‌اند در ساختن صنايع و بدايع خصوصا در امر زرگرى و شبكه « 2 » دست عظيم دارند و گويا به جهت ايشان گفته‌اند .\r\nنظم\r\n آنچه بتوان ز سيم و زر پرداخت * آنچنان ساختند كه نتوان ساخت \r\nحاصل كه در امر زرگرى بمرتبه [ اى 
  ] دست دارند كه در برابر خود در چهارسوى روزگار همكارى ندارند و در ريزه‌كارى دليل قاطع بر قسمت وجود لايتجزى دارند و فلك مينارنگ از رشك مشبك‌كارى صنايع و ميناكارى بدايعشان مشبك از انجم گرديده و از ثوابت ديده حيرت گشوده .\r\nو از جمله غرائب آنجزيره تاجرى مذكور نمود كه در خانه حاكم آنجزيره مرغى به شكل كاكاطوا « 3 » ديده شده كه به زبان فرنگ چنان حرف ميزد كه گويا\r\n\r\n\r\n","description":"","footnote":"\r\n( 1 ) - ديگو گوتيرس  ( Diego Gutieres )  اولين راهنماى كشتىهاى اسپانيائى كه از فيليپين ديدن كرده در توصيف اين جزاير مينويسد كه « اگر بهشتى روى زمين باشد حتما همان جابره است » ( ص 292 . جلد ششم .\r\n ( Hakluyt ; The Principall Navigations of The English Nation \r\nسياح انگليسى كاونديش بنوبه خود شهر منيله را در سال 1588 ميلادى « زيبا و با اسلوب »  ( Well Planted )  ميخواند و اضافه مىنمايد كه در آن شهر تقريبا ششصد يا هفتصد نفر از مردم اسپانيا سكونت دارند . ( سفرنامه در هكلويت . كتاب نامبرده . جلد 8 ص 248 )\r\n( 2 ) - در لغت به هر چيزى سوراخ‌سوراخ مانند تور ماهيگيرى شبكه مىگويند . ظاهرا در اصطلاح زرگرى شبكه‌كارى يا شبكه‌سازى عملى بوده است كه به وسيله آن قطعه فلزى را مشبك ميساخته‌اند .\r\n( 3 ) - در زبان ملايو كاكاتوا  ( Kakatua )  به طوطىهاى بزرگ با پرهاى بسيار زيبا به رنگ‌هاى سفيد و زرد و قرمز و سياه كه نوعى تاج بلند عمودى بر سر دارند گفته مىشود . در فيليپين انواع مختلف كاكاتوا فراوان است .\r\nر ك به :\r\n ( Bates and Busenbark ; Parrots and Related Birds . London . 1959 ) \r\n","page_name":" 186 ","page_number":198},
  {"content":"\r\n\r\nانسانى سخن ميگويد و در آنجا و در جزاير و كنار شهر ناو الى چين جانوران وحوش خوش نقش و نگار هستند كه بقدرت قادر مختار بعد از سعى انس به انسان گرفته بگفتار مىآيند « 1 » و از انجا بجاها مىآورند خصوصا در ملك مكاثر كه حال قدرى از بنادر آنملك در تحت تصرف ولنديس و در انجا جوزبوا و قرنفل حاصل مىشود كه اين جانوران در آنمكان بر سر درختان بسر برده بعضى اوقات سيما « 2 » در حين گل و ازهار و شكوفه اشجار بسبب خوردن بسيار از آن بيهوش ميشوند و صيادان آنها را گرفته ميفروشند و بنابر انكه در نهايت نزاكت‌اند « 3 » و تاب مشقت ندارند كم زنده ميمانند و در جزاير اطراف و حوالى آن جانورانى كه در خلقت در نهايت خوبى رنگ و عجيب و غريب باشد مىباشد و در اينوقت عربى كه از آن ولايت آمده چند قطعه مرغ الوان آورده ارادهء بردن بهندوستان و چون آنها لياقت اينكه به نظر مبارك رسد داشت او را رضا كرده از او گرفته تحفه و وسيلهء ادراك خدمت اشرف ساخته آنها را با ميمون سفيد و زردى كه از اقصاى جزاير چين به جهت سركار پادشاه شهر ناو آورده و ايشان عنايت كرده به جهت اين بيقدر فرستاده بودند برداشته روانه آستان عرش مكان گرديد و اميد از كرم كريم لايزال دارد كه اين حقير را باميد خود فائز و بهره‌مند سازد .\r\n\r\n\r\n","description":"","footnote":"\r\n( 1 ) - ابن فقيه مىنويسد : « در جزيره زابج ( جاوه ) طوطىهائى هستند برنگ سفيد و قرمز و زرد كه در كمال فصاحت به زبانهاى عربى ، فارسى ، رومى و هندى تكلم مىكنند » ( كتاب مختصر البلدان . ص 10 ) سياح ايطاليائى نيكولو كنتى  ( Conti )  نيز به نوبه خود از طوطىهائى در جزيره بندان ( نزد اروپائىها  Banda  ) ياد مىكند كه « بعضى از آنها سر قرمز و نوك زرد دارند و بعضى ديگر چند رنگى هستند و آنها را نورى  ( Nori )  يعنى « درخشان » مىنامند و نوع ديگرى كه سفيدرنگ و به بزرگى ماكيان است و  Cachi  ( كاخى ؟ ) يعنى « خيلى عالى » لقب گرفته است نيكو سخن ميگويد و از گفته‌هاى انسان به خوبى تقليد مىكند و حتى پاسخ هم ميدهد » ( كتاب ياد شده . ص 20 )\r\n( 2 ) - على الخصوص\r\n( 3 ) - نزاكت در اينجا بمعنى ظرافت به كار رفته است . اين كلمه فارسى بتقليد از وزن عربى از زمان صفويه متداول گرديده است .\r\n","page_name":" 187 ","page_number":199},
  {"content":"\r\n\r\nو ديگر اعظم جزاير مشهوره در جهان جزيره مشهوره مسمى به\r\nجپان است « 1 » و اين از اعظم جزاير و معمورتر و هواى آن در نهايت اقتصاد « 2 » است و بر خلاف ساير زيربادات كه هميشه بهار است در اينمكان چهار فصل مانند نزهت فضاء ايران نمايان متحقق مىشود و آب و هواى آنجا در غايت كيفيت و خوشى و خرمى و صفاست و قطر آنجزيره هزار فرسخ است « 3 » و همه آنجزيره معمور و در نهايت آبادى و اراضى و جبال آن مشتمل بر باغات و در آنها اشجار و اثمار زمستانى و تابستانى بسيار است و هميشه برف و يخ بهم ميرسد و از همه نوع و جنس وحوش و طيور در آنجا مىباشد و باز ترلان « 4 » و چرغ و شاهين و قرقاول در آنجا بسيار مىباشد و آدم آن را به شهر ناو آورده ملاحظه شد قريب به يك ذرع بوده و مردم آنجا بصيد و شكار شعف تمام دارند و از شهر ناو تا آنجا در موسم در وقت رفتن بپانزده روز ميروند و در آمدن بچهل روز مراجعت ميكنند و از يكطرف نزديك بچين واقع و ارباب شناخت را اعتقاد چنانست كه اينجزيره انتهاء معموره و درياى آن متصل به بحر محيط است « 5 » و صاحبان سير\r\n\r\n\r\n","description":"","footnote":"\r\n( 1 ) - ظاهرا چينىها لغت ژاپنى نىهن  ( Ni - hon )  يا نىپن  ( Nippon )  را كه به معنى « از نسل خورشيد » است به جپن  ( Japan )  يا جىپن  ( Ji - pon )  تحريف كرده و آن كشور را « سرزمين آفتاب تابان »  ( Ji - pon Kuo )  ناميدند و ما نيز نام ژاپن را پس از تسلط مغولان از چينىها اقتباس كرده‌ايم و در جامع التواريخ اين كلمه به صورت جپانگو  Jipanku  آمده است . ( بول .\r\nكتاب ياد شده . جلد سوم ص 129 ) ولى در دورانهاى قديمتر جغرافيدانان اسلامى نام آن كشور را باز هم بتقليد از چينىها بلاد واق مىگفتند . ر ك به تعليقات شماره 88\r\n( 2 ) - اقتصاد بمعنى ميانه‌روى و اعتدال است .\r\n( 3 ) - اين رقم اغراق‌آميز است چه عرض هيچيك از جزاير ژاپن از ساحل تا ساحل به خط مستقيم به 500 كيلومتر نمىرسد و طول مجمع الجزاير هم كمى بيش از 2000 كيلومتر يا 350 فرسخ مىباشد .\r\n( 4 ) - در نسخه خطى طرلان نوشته شده كه به ترلان تصحيح گرديد . در تركى ترلان نوعى باز شكارى را گويند .\r\n( 5 ) - صاحب جهان‌نامه مىنويسد : « اما نهايت‌هاء ربع معمور و اطراف عالم . . . . از جانب مشرق شهرهاء چين است . . . . و سيلا ( كره ) و بلاد واق‌واق ( ژاپن ) . »\r\n( محمد بن نجيب بكران . جهان‌نامه . بكوشش رياحى . تهران 1342 . ص 9 )\r\n","page_name":" 188 ","page_number":200},
  {"content":"\r\n\r\nدر فن مسالك و ممالك در كتب خود باندك اختلافى بتحديد آن پرداخته و مذكور ساخته‌اند كه پادشاه آنجا را مهراج يا بهوراج ميگويند « 1 » و صاحب روضة الصفا در تاليف خود ذكر كرده كه از جمله جزاير مشهوره\r\nجزيره الزابج « 2 » در درياى چين است و طول آنجا هزار فرسخ است و هر ساله از خراج آنجا ششهزار من طلا بخزانهء او و اصل مىشود و صاحب عجائب المخلوقات محمد بن زكريا در تاليف خود نقل نموده كه پادشاه آنجا را هر روز دويست من زر حاصل بود و بسبب وفور مقرر فرمود كه آن را خشت سازند و در آب اندازند « 3 » و عجائب بسيار از آن جزيره در كتاب خود تحرير نموده .\r\nو اين كمترين آنچه از مردمى كه درين اوان به آن جزيره « 4 » بتجارت رفته بازگشت نموده بودند تحقيق كرده بعرض آن جرأت و از ترس اطناب از تفسير آنچه او نوشته احتراز نموده بمراتب واقعى پرداخت . و ايشان چنان مذكور ساختند كه وفور فلزات مانند طلا و نقره و مس و قلع و جس « 5 » در آنجا بحديست كه زبان قلم از تحرير و توصيف آن عاجز است و آن‌چنان نيست كه حدى و نهايتى و منحصر بمكانى و معانى باشد بلكه اكثر جبال و اراضى آنجا معادن فلزات است و بمعمورى اينجزيره در ربع مسكون كمتر يافته‌اند و پادشاه و مردم آنجا بمذهب و كيش كافرى و بت‌پرستىاند و بعضى از آنجزيره در تحت تصرف اين پادشاه نيست بلكه آنجا را واليان ديگر\r\n\r\n\r\n","description":"","footnote":"\r\n( 1 ) - در نسخه اصلى « يهواج » آمده است كه به يهوراج ( هندى  Bhu - raj  - شاه جهان ) تصحيح گرديد . مهراج مخفف لغت هندى مهاراج  ( Maharaj )  بمعنى « شاه بزرگ » مىباشد .\r\nمؤلف سفينه در اشتباه است چه جغرافىدانان اسلامى پادشاه جزيره زابج ( سوماترا ) را مهراج نوشته‌اند .\r\n( ر ك . مسعودى . مروج الذهب . كتاب ياد شده . جلد اول . ص 163 . جهان‌نامه . كتاب ياد شده . ص 40 )\r\n( 2 ) - در متن اصلى رابح آمده است كه به زابج تصحيح گرديد . ر ك به تعليقات شماره 89\r\n( 3 ) - جهان‌نامه عايدى مهراج را تعديل نموده و مىنويسد : « اين پادشاه را هر روز دخل از يك من زر باشد تا ده من ، اين زر مىستاند و چون جمع شود ميگذارد و از وى خشتها مىريزد و در دريا مىاندازد . و چنين گويد كه اين دريا خزانه من است . » ( كتاب ياد شده . ص 40 )\r\n( 4 ) - ظاهرا نساخ قسمت‌هاى مربوط به زابج و ژاپن را جابجا كرده و درهم آميخته است .\r\nدر هر صورت منظور از « آن جزيره » كشور ژاپن مىباشد .\r\n( 5 ) - جس به معنى روى مىباشد . ر ك به تعليقات شماره 90\r\n","page_name":" 189 ","page_number":201},
  {"content":"\r\n\r\nدارند كه مطيع وىاند نهايت بيشتر اينجزيره [ را 
  ] پادشاهيست در نهايت عظمت و جبروت و از بندر الى پاىتخت او پنجاه روز است « 1 » و هيچكس از غريبه را رخصت اينكه بپاىتخت رود نيست و عمارت آن پادشاه در حوالى كوهى كه معدن طلاست واقعست مشتمل بر دوازده مرتبه و در هر مرتبه مشتمل بر دوازده پله و در هر مرتبه عمارت همه از خشت طلا و نقره « 2 » و على اختلاف الروايات مسموع شد كه هر روز چندين وقر « 3 » طلا و نقره مقرر است كه از معادن دور رعايا قلع و قمع و بار كرده به فضاى بارگاه آن پادشاه آورده در آنجا بر روى هم جمع كنند و ديگر تصرف و ضبطى ندارد و صاحب روضة الصفا گفته كه مقدار مقرر از معادن بعيده است و انچه نزديك است بقلع و قمع آن نميپردازند و با اين وفور مردم آن ولايت را استعمال قدغن است چنانچه اگر ذرهء طلا در دست و خانه احدى يابند بنياد از ذريتش را برمىآورند و بر خلاف تعارف زيربادات ساكنان آنمكان هريك بكارى و شغلى اشتغال دارند و سپاه از رعيت و اصناف و محترفه از ساير مردم جدا ميباشند و لباس ميپوشند و سر ميتراشند و بعيش و خوشحالى روزگار ميگذرانند « 4 » و در زمان سابق فرنگيان پرتگال در بندر آنجزيره\r\n\r\n\r\n","description":"","footnote":"\r\n( 1 ) - ر ك به تعليقات شماره 91\r\n( 2 ) - بهترين نمونه قصور سلطنتى ژاپن كاخ‌ها كورجو  ( Hakurojo )  در شهر هىمجى  Himeji  است كه در سال 1609 ميلادى بنا گرديده ولى باوجود ارتفاع زياد 12 طبقه نمىباشد .\r\nاو دور يك شرحى تقريبا مشابه درباره قصر طلائى پادشاه جزيره جاوه نقل مىكند بگفته او : « اين قصر بيحدوحصر بزرگ است و پله‌هاى عظيم و پهن و بلند دارد كه يك‌درميان از طلا و نقره ساخته شده است . به همين طريق زمين قصر از آجرهاى طلا و نقره پوشانده شده و ديوارهاى آن از طرف داخل به ورقهاى طلا مزين است . روى آنها تصوير قهرمانان از طلا حكاكى گرديده و همانگونه كه در اين قسمت از جهان براى قدوسين عمل مىشود ، دور سرشان دواير بزرگى از طلا تعبيه شده كه تمام آنها به سنگهاى قيمتى مزين است . علاوه بر اين سقف‌ها هم همه از طلاى ناب مىباشد » ( كتاب ياد شده . ص 154 )\r\n( 3 ) - وقر بار خر و استر برابر با 40 صاع ( فرهنگ آنندراج ) يا قريب به 118 كيلوگرم .\r\n( 4 ) - در دوران حكومت خاندان تكوگاوا مردم كشور ژاپن ( باستثناء خانواده سلطنتى و نجبا و طبقهء  eto  يا بسيار پائين اجتماع ) به چهار طبقه : لشكريان  ( Samurai )  - كشاورزان - پيشه وران و بازرگانان تقسيم مىشدند و هرگونه اختلاطى بين آنان ممنوع بود . هزينه زندگى مرفه لشكريان توسط كشاورزان تأمين ميشد كه علاوه بر بيگارى مجبور بودند قريب به نيمى از محصول خود را به اين كار اختصاص دهند . ر ك به تعليقات شماره 92\r\n","page_name":" 190 ","page_number":202},
  {"content":"\r\n\r\nسكنى داشته انتقاع از تجارات آنجا ميبرده‌اند « 1 » و در نهايت عزت و اعتبار بوده‌اند تا انكه جمعى از پادريان ايشان به تيشهء حيله شروع در كندن نقب فريب كرده سر تدبير و فكر را از جائى برمىآورند كه بايد از دور نقبى كنده آنگاه جوف صورتى را به نحوى تهى كنند كه از آن نقب سر بجوف آنصورت توان درآورد و بجوف آن بت رفته شروع بگفتگوى بد نمود و ديگر سقف انعمارت را بمقناطيس ساخت « 2 » و بتى از آهن در وسط آن عمارت قرار داد كه بدون اينكه به محلى اتصال داشته باشد در هوا قرار گرفته و مردم را بدانسبب فريفته به دين خود دعوت كنيم و آنجماعت نادان را از چاه ضلالت به ويل مذهب خود بريم . اتفاقا تيشه تدبيرشان جر « 3 » در سنگ خاره قلوب آنجماعت نموده در اندك وقتى چندين هزار كس را بمذهب خود برده چنان مردم را فريفته خود ميكنند كه بهرچه ميفرموده‌اند قيام ميكرده‌اند « 4 » و مردم رسوخ اعتقادى با ايشان داشته تمام انتفاع و حكومت آن بندر بدست ايشان داده بوده‌اند تا انكه جماعت ولنديس كه نسبت به اكثر طوايف نصارى به نحوى كه از آثار معلوم و از استماع اخبار مفهوم است مزيتى داشته در همه مراتب خالى از وايافتگى « 5 » و شعور و تدبير نبوده در بعضى مراتب شرع خود اعتقادات صحيحه دارند به اين بندر\r\n\r\n\r\n","description":"","footnote":"\r\n( 1 ) - پرتغاليها براى اولين بار در سال 1543 ميلادى به ژاپن راه يافتند و 6 سال بعد فرانسوا گزاويه كشيش يسوعى مسيحيت را به آن جزيره وارد ساخت .\r\n( 2 ) - عوفى در جوامع الحكايات درباره بت معلق در هوا و استفاده از سنگ مغناطيس در ساختمان ديوارها و سقف بتخانه سومنات حكايتى مشابه نقل مىكند و در شاهنامه نيز از حكايت « سوار معلق » كه خراد برزين فرستاده خسروپرويز نزد قيصر علت آن را كشف كرد سخن رفته است .\r\n( 3 ) - جر : شكاف ، رخنه .\r\n( 4 ) - ژاپنىها در آن زمان مذهب مسيحى را كيريشيتان  ( Kirshitan )  تحريف كلمه پرتغالى  Christao  مىناميدند . براى اطلاع بيشتر درباره توسعه مسيحيت ر ك به :\r\n Boxer ; The - Christian Centuries in Japan 1549 - 1650 . University of California Press . 1951 \r\n( 5 ) - وايافتن يا بازيافتن به معنى درك كردن ، متوجه شدن ( فرهنگ نفيسى )\r\n","page_name":" 191 ","page_number":203},
  {"content":"\r\n\r\nتردد كرده تجارت مينموده‌اند « 1 » بعد از اطلاع بر حيله انجماعت مىبينند و ميدانند كه حرف زدن صورت و ايستادن بت در هوا پوچ است مدتى زحمت ميكشند تا جاسوس فكرشان سر از نقب مدعا برآورده مطلع بر سر ايشان ميشوند بعد از تحقيق آن مقدمه برخاسته بپاىتخت پادشاه « 2 » آنجا رفته و حقيقت احوالات ايشانرا بعرض ميرسانند كه اينجماعت چنين تدبيرى و خلق را به خود رام نموده‌اند و اگر از اينقرار كار از پيش برده متمكن گردند در آخر فرصت كرده دست بملك تو دراز خواهند نمود و اگر به حرف ما اعتماد ندارى جمعى را تعيين كن تا مراتب مكر ايشانرا ظاهر سازيم « 3 » چون پادشاه مطلع بر اينمراتب مىشود لشكر و سپاه بسيار تعيين كرده بانجا فرستاده بعد از تحقيق حال و ظهور صدق مقال آنجماعت جمعى كه به اين مذهب رفته بودند صغيرا كبيرا را بقتل ميرسانند و معابد ايشانرا خراب ميسازند و از آن زمان تا حال هيچكس را رخصت رفتن بپاىتخت نميدهند و تجار و مترددين را زياده بر موسمى در آنجا نميگذارند واحدى از غريبه را مجال اطلاع بر آن مملكت و پى بشوارع و راه نميدهند و بجز جماعت ولنديس كه حال در آن بندر اعتبار و جا دارند و بهر چند سال يكى از ايشانرا به جائى مانند قفس كرده آن را پوشيده بپاىتخت مىبرند و آن تحف و هديه كه آورده‌اند بحضور برده مطلبى كه دارد به عمل آورده خدماتى كه دارند فرموده\r\n\r\n\r\n","description":"","footnote":"\r\n( 1 ) - هلنديها در سال 1608 و انگليسىها در سال 1613 به ژاپن راه يافتند ولى در برابر رقابت شديد هلنديها انگليسىها تجارتخانه خود را ده سال بعد برچيدند و ميدان را براى فعاليت هلنديها باز گذاردند .\r\n( 2 ) - منظور از « پادشاه » شگون هيدتادا  ( Hidetada )  دومين سپهبد خاندان تكوگاوا مىباشد .\r\n( 3 ) - تاورنيه مىنويسد كه رئيس كمپانى هلندى نامه‌اى به زبان پرتغالى جعل نمود و ادعا كرد كه نامه مزبور از يكى از كشتىهاى پرتغالى بدست آمده است . در آن نامه از تصميم مسيحيان ( كاتوليك ) ژاپن براى سوءقصد به جان امپراطور و شورش دسته‌جمعى سخن رفته بود .\r\nضمنا خواسته شده بود كه اسپانيولىهاى فيليپين و پرتغاليهاى مستقر در ژاپن با 6 الى 10 كشتى به ژاپن حمله كنند و مسيحيان به آنها كمك خواهند كرد تا جزيره را تسخير نمايند و بدين منظور تقاضاى ارسال اسلحه و مهمات و افسر كرده بودند » . ( كتاب ياد شده . جلد سوم . ص 9 - 11 )\r\n","page_name":" 192 ","page_number":204},
  {"content":"\r\n\r\nباز مراجعتش ميفرمايند « 1 » و تجار و مترددين چون وارد آن بندر شوند وزرا و مستحفظان بندر جمعى را بر سر كشتى ايشان فرستاده آنچه از متاع آورده‌اند بر آن سياهه درست كرده ميروند و بعد از آن آمده اعلام ميكنند كه تمام اسباب شما را به اين نرخ و قيمت خريداريم اگر راضى هستند فبها و الا مال خود را برداشته مراجعت نمائيد و سكنه انولايت را جرأت خريد و فروخت نيست . نهايت چنان نيست كه آنچه قيمت كرده‌اند كه به آن خريدارى ميكنند به جهت تجار نقصانى داشته باشد و با انكه الحال نسبت بسابق تفاوت عظيم كرده باز مبلغى منتفع ميشوند و چون آن تاجر راضى بفروخت اسباب [ شود 
  ] او را بساحل آورده خانه [ اى 
  ] به جهت او تعيين كرده بر سر راه معبر او كه داخل بندر مىشود شكل همان بتى كه فرنگيان پرتگالى ساخته مردم را به آن فريفته بوده‌اند ساخته گذاشته‌اند بايد كه آنشخص چون به آنجا رسد بىمضايقه پا بر روى آن بت گذاشته داخل بندر گردد و اگر مضايقه كند هماندم بقتلش رسانيده مال و اسبابش را به گمان اينكه از آن طايفه است تاراج مىكنند . و چون آن مرتبه را طى كرده به خانه آيد دو نفر پسر فرمان‌بردار به جهت او تعيين مىكنند و ايشان چون نفس اماره مهمان خود را به عمل شنيع ترغيب مىكنند تا مرتكب شود و الا اگر مضايقه كند كسان ايشان آمده پرسش مىكنند كه چه جهت دارد كه مرتكب اين امر نمىشوى . و بايد كه بگويد كه به اقسام آن عمل قيام كرده‌ام و درينوقت بنابر\r\n\r\n\r\n","description":"","footnote":"\r\n( 1 ) - در سال 1637 ميلادى كشاورزان ناحيه  Shimabara  به علت سوء استفاده و بدرفتارى عليه اربابان خود شورش كردند و چون تعداد زيادى از آنان مسيحى بودند به شورش رنگ مذهبى و سياسى داده شد . پس از مقاومت شديد سرانجام قواى دولتى شورشيان را سركوب و به فرمان شگون 37 هزار نفر از آنان را به قتل رساندند . مذهب كاتوليك غير قانونى اعلام گرديد ورود و خروج به خارج از كشور ممنوع شد و سياست  Sakoku  يعنى « بستن درهاى كشور » شديدا بموقع اجراء گذارده شد . فقط هلنديهاى پرتستان و چينىهاى غير مسيحى اجازه يافتند كه در بندر ناگازاكى و تحت نظارت دقيق عمال شگون تجارت نمايند . تجار هلندى به سكونت در جزيره كوچك  Dejima  محدود گرديدند و حق هيچگونه تماسى با ژاپنىها را نداشتند و سالى يك بار مدير شعبه كمپانى هلندى مجبور بود براى اداى احترام به شگون بمقر حكومت وى در يدو  Yedo  ( توكيو فعلى ) مسافرت نمايد .\r\n","page_name":" 193 ","page_number":205},
  {"content":"\r\n\r\nآزارى كه دارم ترك نموده‌ام تا صحيح شوم « 1 » . و بعد از آن در آن خانه بايد باشد و آنچه در عوض اسباب از طلا و ديگر چيزها خواهد سياهه گرفته مىروند تا آنروزى كه موسم رسد . آنگاه آنچه خواسته باشد سامان كرده بسته به بالاى كشتى فرستاده آمده او را مطلع ميكنند كه وقت رفتن شما رسيد و آنچه طلب كرده‌ايد سامان شده و طلب شما اين و تنخواه آنست الحال برخاسته برويد . و احتمال ندارد كه از موسم احدى را بگذراند كه تجاوز كند و چون ولنديس چنان حيله كرده و خود را يكرنگ شناسانيده اكثر اسباب كثير النفع باب آنولايت را از هر جا مختص خود ساخته بانجزيره برده انتفاع عظيم ميبرد و يا ايشان نيز از راه عدم احتياج بنوعى سلوك ميكنند كه با ساير تجار در باب برنيامدن از خانه و سودا و معامله با مردم آن ديار قدغن كرده‌اند .\r\nو پادشاه « 2 » آنجا از كشت و زرع مال و منالى نميگيرد و سلوكش چنانست كه هر روز از صبح تا ظهر و از شام تا نصف شب بديوان مشغول و بجزئيات احوال سكنهء آنجزيره مطلع مىباشد و در وضع و لباس با عباسيان ادعاى يكرنگى مىكند « 3 » و از معدلتش انكه وقتى يكى از شرار ناس آنولايت دست يافته بوساطت احدى از مقربان بعرض آن عاليشأن مىرساند كه هرگاه ساختن و فروخت بعضى اسباب را قدغن نمايند كه احدى پيرامون نشده فروخت آن را مختص من سازيد هر ساله فلان مبلغ بسركار مىدهم به اين شرط كه از قيمت سابق چيزى زياد بفروشم پادشاه ميگويد كه امرى كه از زمان قديم تا حال مال و منالى نداشته و هركه خواسته به اتمام آن پرداخته وجه معيشت خويش ساخته است من چگونه به جهت نفع خود قطع روزى جمعى كنم اولى آنكه آنشخص را با واسطهء كه جرأت عرض چنين مطلبى كرده او و اولاد او بقتل رسانيم\r\n\r\n\r\n","description":"","footnote":"\r\n( 1 ) - ر ك به تعليقات شماره 93\r\n( 2 ) - منظور شگون است .\r\n( 3 ) - معمولا شگون ردائى سياه‌رنگ بر تن ميكرد و اينجا مؤلف سفينه اشاره به تن‌پوش و پرچم سياه خلفاى عباسى كه بعد از شروع مخالفت با خاندان امامت آن را بجاى پرچم سبز انتخاب نمودند كرده است .\r\n","page_name":" 194 ","page_number":206},
  {"content":"\r\n\r\nتا ديگران جرأت اينقسم عرضها ننمايند و خود نيز از راه بيقدرى بظروف طلا استعمال نميكنند و در آنجزيره خرابات بسيار و زنان صاحب جمال هست و دستور چنانست كه بر در خانهء ايشان نقش است كه هريك را نرخ و بها چيست « 1 » . و طرفه‌تر انكه اسامى مردان ايشان موشى و لوح و زرباد و اسامى زنان ايشان زينب و فاطمه و اطلاع ايشان بر اين اسماء غريب و بعيد است « 2 » . و از جمله صنايع ايشان كه تيغ زبان در اظهار آن تندى و سركشى مىكند ساختن شمشير است اگرچه در پيش عمل اسد « 3 » و كارى كه در ايران بهم ميرسد جوهرى ندارد و به اندام متعارف نبوده به وضع كارد بلنديست راست و پهن و نهايت در برابر آب و رنگش الماس كم‌قيمت و بيصفاست و اگر از تصور دم آتشبارش خرمن حيات دشمنان سوزد رواست و خيال تنديش را اگر قاطع اشجار بيجاى ايمانى و امال مدعى خوانند بجاست . تنديش از تيغ ابروى خوبان سر موئى بيش تفاوت برنداشته و از راستى كجى را بر طاق بلند حاجب ايشان گذاشته طرفه‌تر انكه تنديش قاطع خيال گشته آنچه در وصفش بخاطر رسد بىسر و به آنچه تشبيهش كنند اين از آن بهتر . و در پيش ساكنان آنمقام بسيار به قيمت و قدر است « 4 » و با اينحال برآوردنش از غلاف آنولايت باعتبار قدغن متعذر است و اگر هم قبضهء بدست آيد چون به اندام متعارف و پسند طور مردم نيست و در نهايت قيمت است تجار جرأت خريد آن نمىكنند و در اين ولا « 5 » يك قبضه از آن به جهت پادشاه شهر ناو بمبلغهاى كلى خريده آورده بودند كه اگرش در معرض بيع درآورند باعتبار عدم اندام و نزاكت ساخت به قيمت قليلى درمىآيد و ساختن آن چنانچه اشتهار دارد آنست كه در هر قرنى\r\n\r\n\r\n","description":"","footnote":"\r\n( 1 ) - ر ك به تعليقات شماره 94\r\n( 2 ) - ظاهرا قرابت تلفظ بين كلمات ژاپنى و اسماء متداول اسلامى سبب اظهارات مؤلف گرديده است و فرض اينكه ژاپنىها نامهاى خارجى روى خود گذارده باشند بعيد به نظر ميرسد .\r\n( 3 ) - منظور اسد اللّه اصفهانى شمشيرساز مشهور زمان شاه عباس اول است . ر ك به تعليقات شماره 95\r\n( 4 ) - ر ك به تعليقات شماره 96\r\n( 5 ) - به معنى : در اين زمان .\r\n","page_name":" 195 ","page_number":207},
  {"content":"\r\n\r\nيكى باتمام ميرسد و طريقهء آن چنانست كه چندين بيضهء فولاد در جاى نمناك تا چند سال دفن كرده بعد از انقضاء مدت آنها را برآورده هريك كه علتى نكرده است به كوره برده بناى شمشيرى بر آن گذاشته باز چنان بخاكش دفن ميكنند و بعد از مدتى باز برآورده به كوره مىبرند تا چند مرتبه از اينقرار به عمل آورده آنگاه ساعتى و وقتى خاص باتمام ميپردازند و اينكه آبگيرى آن از چه ميكنند معلوم نيست « 1 » و چون اراده مناكحه كنند دستور چنانست كه قبضه [ اى 
  ] برسم شيربها زوج به زوجه و ديگرى زوجه بزوج ميدهد و زنان آنجا آن را باعث زينت دانسته خود را محلى و مزين به بستن آن ميدارند . و چون اينجزيره به چين نزديكست اكثر مردم آن و اهل اصناف كار باينمكان آمده بصنايع و بدايع پرداخته اكثر تحف از چوب و طلاآلات و نقره‌آلات و چينى ميسازند و چينى آنمكان در نهايت خوبى و نزاكت است نهايت در پيش اهل ديد كم‌بهاست و باعتبار خامى و مثل مشهور كه كاسه از آش گرم‌تر است آنها تاب حرارت نياورده زود مودار مىشود و كاغذ موسوم به خان باليغى درينجزيره ميسازند و تسميه آن به خان باليغى « 2 » خطائيست كه در ميان مردم اشتهار يافته .\r\nو زر رايج آنولايت كه از راه انتفاع به اطراف و جوانب مىآورند ورقيست از طلا به وزن سه مثقال و چهار دانگ كه در آنجا از قرار مثقالى هزار دينار و در شهر ناو بهزار و سيصد دينار خريد و فروخت مىشود . « 3 » الباقى اللّه اعلم بحقايق الامور .\r\n\r\n\r\n","description":"","footnote":"\r\n( 1 ) - مندلسلو مىنويسد كه ژاپنىها براى تهيه فولاد روش مخصوصى اختراع كرده‌اند يعنى « بدون اينكه آتش به كار برند آهن را در يك چليك كه از داخل بقطر 2 / 1 پا گل‌اندود شده ميريزند و پيوسته روى آن ميدمند و [ هربار 
  ] يك چمچه از آن برميدارند تا بشكلى كه ميخواهند درآورند به نحوى بهتر و با مهارتى بيشتر از آنچه كه ساكنين شهر ليژ  ( Liege )  قادرند انجام دهند . » ( مندلسلو - كتاب ياد شده . ص 200 )\r\n( 2 ) - در متن خان بالغى نوشته شده كه به خان باليغى تصحيح گرديد .\r\n( 3 ) - سكه‌هاى طلاى ضرب‌شده توسط شگون در سال 1695 به شكل بيضى : سكه يك ريو  Ryo  يا  ( Genroku Koban )  به ابعاد 35 / 6 * 38 سانتيمتر و به وزن 86 / 17 گرم بوده و سكه ده ريو  ( Genroku Oban )  به ابعاد 4 / 9 * 64 / 40 سانتيمتر و 45 / 164 گرم وزن داشته است\r\n","page_name":" 196 ","page_number":208},
  {"content":"\r\n\r\nبر صفحه عرض مينگارد كه اگرچه سبق عرض يافت كه درين بحار جزاير و كنار بسيار است نهايت چون مسافت حكايات آنها دراز و دور و ادهم قلم از قطع آن معترف بعجز و قصور بوده اكثر آنها از جهت مقصد جدا و خارج از طرف و سمت مدعاست لهذا انعطاف خامهء مطلب نگار به طرف دو شهر از آنها كه متصل و منتهى به شهر ناو است ميسازد .\r\nپيگو « 1 » كه شهريست معمور و از شهر مزبور الى شهر ناو ده روز است و از تناسرى پنج شش روز و چنان مشهور است كه اين شهر در تحت تصرف پيران ويسه بوده است و چاهى كه بيجن در آن محبوس بود آنجاست و در نزهت القلوب آن چاه را در باب الابواب « 2 » نشان داده و باعتبارى كه از تركستان دور است از راه صواب دور ميمانند و حال نيز فلوسى كه در آنولايت خرج مىشود مشهور به ويس است كه از قلع ويسه پدر پيران ساخته و بر آن سكه زده « 3 » . و مردم آنديار بطريق جماعت سيام به عبادت و پرستش اصنام اشتغال دارند و مايعرف و اموال خود را در ساختن صنم‌كده‌ها و بتخانه‌ها مصروف ميسازند و بخلاف شهر ناو سكنه انجا اكثر سيام بوده پادشاه ايشان عباسيست و در شهر ناو پادشاه سيام و اكثر رعيت عباسى ميباشند « 4 » و دور نيست كه\r\n\r\n\r\n","description":"","footnote":"\r\n( 1 ) - ر ك به تعليقات شماره 26\r\n( 2 ) - در بندر خزر ( در داغستان )\r\n( 3 ) - در متن ويسه نوشته شده كه به ويس تصحيح گرديد . واحد وزن معمول در پيگو ويسه ( يا صحيح‌تر ويس  Viss  ) نام داشت . نونيس در سال 1554 آن را « برابر با چهل اونس » يا تقريبا 974 گرم مىنويسد .\r\n( ص 38 .\r\n Nunes , Livro dos pesos da Ymdia , eassy Medidas e Moedas . Lisbon . 1878 \r\n) همين نويسنده اضافه مىكند كه در پيگو ضرب سكه معمولى نمىباشد بلكه آنچه كه براى تبادل كالا به كار ميرود تكه‌هاى خردشده وسائل خانگى از فلزى است كه گنس  ( Gansa )  مىنامند . بنوبه خود سياح ايطاليائى فدريچى  ( Federici )  در سال 1568 قيمت يك ويس از اين فلز ( آلياژ مس و سرب ) را 2 / 1 دوكا مىنويسد . ( هكلويت . كتاب ياد شده . جلد دوم . ص 367 ) ظاهرا تشابه لفظى بين اين واحد وزن و نام سپهسالار افراسياب و حكايت شنگل و فتح ملك بنگ ( بنگاله ) در شاهنامه اين افسانه را بوجود آورده است .\r\n( 4 ) - ر ك به تعليقات شماره 97\r\n","page_name":" 197 ","page_number":209},
  {"content":"\r\n\r\nاينجماعت از نسل آل برمك باشند كه هارون بنابر سبب مشهور چنانچه در متون كتب مسطور است بنيان جمعيت ايشانرا منهدم و متفرق ساخت جمعى از ايشان گريزان شده به طرف خطا رفته مسكن نموده باشند و در زمان سابق چنانچه پيشتر عرض شد شهر ناو نيز از جمله سرحد اينولايت و در تحت تصرف پادشاه آنجا بوده و اين شهر از يكطرف متصل به طرف ولايت رخنگ « 1 » است كه پادشاه عليحده دارد و آنجا را داخل خطا ميدانند و همچنين كشيده شده است تا سرحد اختتام بنگاله و از يك سمت متصل به چين است و مس و عود و بقم و صندل و آهن و فيل و گرگ در آنجا بسيار است و شهر آوه « 2 » پاىتخت پادشاه آنجاست و معدن ياقوت در سرحد اينولايت واقعست مشهور و موسوم به غاپلان « 3 » و از يكطرف متصل بدشت قپچاق « 4 » و از پاى تخت او الى آنجا مدتى راه و در نهايت سرديست و بنابر دورى و ازدياد جنگل در طريق پادشاه آنجا را بواقعى در تصرف و ضبط خود نميتواند آورد و تمام اوقات در\r\n\r\n\r\n","description":"","footnote":"\r\n( 1 ) - در متن رخن آمده است كه به رخنك تصحيح گرديد . ر ك به تعليقات شماره 98\r\n( 2 ) - آوه  ( Ava )  پايتخت كشورى به همين نام در سال 1365 ميلادى بنيان گرديد و چون شهر در كنار مردابى كه به رودخانه ايروادى  ( Irrawadi )  منتهى ميگردد واقعشده بود آن را انگ‌وه  ( Eng - Wa )  ( در زبان برمه بمعنى دهانه درياچه ) ناميدند . با گذشت زمان اين كلمه به آوه  A - Wa  ( دهان ) تبديل گرديد . ( هابسن - جابسن . كتاب ياد شده ماده  Ava  )\r\n( 3 ) - در نقشه ترسيمى توسط برادر مئورو  Fra MAURO  كه در قصر دوك‌هاى شهر ونيز نگاهدارى مىشود در شمال آوه محلى بنام  Capelan  معدن ياقوت نوشته شده است .\r\n( 4 ) - امروز معادن ياقوت برمه در ناحيه مگوگ  Magog  در شمال شرقى آن كشور بين رودخانه ايراوادى و ايالت‌شان  Shan  واقعشده و بين اين ناحيه تا دشت قپچاق يعنى شمال درياى خزر جنوب سيبرى فاصله بسيارى است . ولى وارتما در قرن 16 ميلادى مىنويسد كه ياقوت را از شهرى بنام  Capellan  كه فاصله آن تا پيگو 30 روز راه است به آنجا مىآورند .\r\n( سفرنامه ياد شده . ص 179 ) . جواهرفروش فرانسوى تاورنيه نيز در حوالى سال 1660 ميلادى مىنگارد كه معدن ياقوت در كوهى است بنام  Capelan  بفاصله 10 روز راه تا سيرن در جهت شمال شرقى . « فاصله سيرن تا آوه را روى رودخانه با كشتىهاى ته‌پهن حدود 60 روز طى مىكنند و از طريق خشكى رفتن به آنجا مقدور نمىباشد چه همه راه جنگل است پر از شير و فيل و پلنگ » . ( سفرنامه ياد شده . جلد دوم . ص 355 )\r\n","page_name":" 198 ","page_number":210},
  {"content":"\r\n\r\nعرض سال در آنمعدن كار نميتوانند كرد و پادشاه پيگو معتمدى چند بر سرحد آن كوه فرستاده با سكنه آن جبل قرار داده و پيمانه [ اى 
  ] از نى ساخته‌اند كه به چند شبر طول و چه قدر قطر به چه قدر ياقوت و به بزرگى مثل ماش و باقلا و ديگر بزرگ و كوچك از هريك چند پيمانه بسركار او داده در عوض آنچه ما يحتاج دارند بگيرند و اگر زياده از قدر مقرر داشته باشند به نظر معتبران رسانند كه اگر در كار باشد و خواهند از قرارى كه فيما بين ايشان مقرر است خريدارى نمايند و الا مرخص ميسازند كه بهرچه خواهند فروشند و اگر دانهء بزرگ باشد نفروخته به سركار دهند و همه دستور و قواعد آنجا مثل پادشاه شهر ناو است نهايت پادشاه شهر ناو چون عادت بطور مغوليه كرده حال مدتهاست كه بفكر توزك و سامان و سوارى و وضع و نشان بقدرى افتاده و هر روز بيرون آمده سوارى مىكند و به شكار و سير ميرود و آن پادشاه « 1 » بر خلاف اين كسى بجز امرا و ارباب دول او را نمىبينند و در سالى يكروز كه در كيش كافرى نيكست برآمده بار عام داده تجار و جماعت غريبه كه به امرى وارد آنحدود ميشوند تا روز مزبور انتظارشان بايد كشيد تا در آن روز كه پادشاه خود به عمارتى كه از اطراف و جوانبش بمرتبهء پست ساخته‌اند كه تا نسيم مانند پيران خم پشت نگردد در آن داخل نميتواند شد برآمده بر تختى نشيند و تجار واردين را به حضور طلب مينمايد « 2 » مومى اليهم ارمغانى كه آورده‌اند بدستور ايران از نظر او\r\n\r\n\r\n","description":"","footnote":"\r\n( 1 ) - در زمان تحرير سفينه پادشاه  Minrekyawdin  بود كه از سال 1673 تا سال 1698 در پيگو سلطنت كرد . ولى سلطنت او بيشتر جنبه تشريفاتى داشت و درحقيقت قدرت در دست گروهى از وزيران او قرار داشت كه با كمك يكديگر بر كشور حكومت ميكردند .\r\nر ك :  Harvey ; History of Burma . London . 1925 \r\n( 2 ) - سياح انگليسى فيچ  ( Fitch )  كه در سال 1588 ميلادى از پيگو ديدن كرده است مىنويسد : « اگر كسى بخواهد با شاه سخن بگويد بايد زانو زده دست‌هايش را تا روى سر بالا برده و سر را سه مرتبه روى زمين بگذارد : وقت داخل شدن در وسط راه و زمانيكه نزديك شاه ميرسد ، آنگاه روى زمين مىنشيند و با شاه سخن ميگويد . اگر شاه از او خوشش آمد او را در فاصله سه يا 4 قدمى خود مىنشاند ولى اگر او را نه‌پسنديد بايد در فاصله دورترى به‌نشيند » .\r\n( هكلويت كتاب ياد شده - جلد 5 )\r\n","page_name":" 199 ","page_number":211},
  {"content":"\r\n\r\nگذرانيده مطالبى كه دارند به وساطت ترجمان معروض داشته اولك و سجده مانند شهر ناو نموده و او بعد از اخذ آنچه آورده‌اند بقدرى قيمت منظور داشته در عوض آن بقدرى زياده چند عددى ياقوت كه ميخواهد در جائى بسته سر به مهر آورده بدون اينكه به او نمايند يا آنچه داده اين مبلغ مىارزد يا نه داده روانه‌اش ميكنند « 1 » . و الحق پادشاهان زير بادات بلكه تمام كفره را از نعمت احسان‌بخشى و نصيبى و بهره [ اى 
  ] نيست چه بمضمون السخاء شجرهء فى الجنه « 2 » همچنانچه از ستايش و عبادت كريم واجب التعظيم محرومند از التذاذ شهد بخشش كه ثمر نخل باغ نعيم است بىبهره‌اند به حمد اللّه كه از تمام مشتهيات اين جهانى نيز بخشى نبرده جنگل‌نشين حيرتند و بجز روئيان كه علماء اينطائفه‌اند در حين مردن منتفع از ايشان ميشوند و از داشتن مال بجز انكه صرف ساختن صنمكده‌ها و اصنام كرده در زير پاى بتان دفن مىكنند و مبلغى در وقت سوختن خود صرف مىنمايند « 3 » از آن انتقاعى ديگر نمىبرند و بهره‌اى از آن ندارد و پادشاه آنجا را نيز لشكر و خدم و حشم عليحده نيست و وضعى و لباسى نمىباشد و سكنه آن ولايت نيز به ساتر عورت اكتفا كرده همه سروپا برهنه مىباشند و موى سر ميگذارند و پادشاه آنجا نيز در آن روز مقرر ساعتى مانند كلاه لعبت‌بازان چيزى كه از چوب خيزران بافته و روى آن را ملمع به ورق طلا كرده‌اند بر سر گذاشته از ترس اينكه از سرش بيفتد مانند تحت الحنك با ريسمانى كه در سر آن دو قلابه بسته‌اند در زير گلو گذرانيده محكم بسته و جامه‌اى كه آستين و اندامش مانند\r\n\r\n\r\n","description":"","footnote":"\r\n( 1 ) - رجوع كنيد به تعليقات شماره 99\r\n( 2 ) - اسدى ميگويد :\r\n سخاوت درختى است اندر بهشت * كه يزدانش از حكمت محض كشت \r\n( 3 ) - تاشارد كه هنگام سوزاندن جسد يكى از رهبران مذهبى پيگو حضور داشته آن مراسم باشكوه را به تفصيل شرح مىدهد . ( كتاب ياد شده . ص 226 )\r\n","page_name":" 200 ","page_number":212},
  {"content":"\r\n\r\nعباى كوتاهيست و قدش مثل ارخالق است پوشيده زير جامه مانند كراده « 1 » كشتى - گيران از مخمل و زربفت دوخته و ساعتى پوشيده‌اند و در روزهاى ديگر لنگى بدستور ساير مردم بسته برهنه مىباشد و موى سر ميگذارند و از داشتن ياقوت بخشى كه برده‌اند اينكه چند عدد از آن‌كه چشم صيرفى جهان مانند آن نديده بر طبقى گذاشته هميشه در پيش خود ميگذارند . و از عدم تميز آن بزرگ نقل ميكنند كه شخصى از مردم تجار ايرانى كه در انولايت ساكن بوده مدتى زحمت كشيده درخت انجيرى ميكارد و آن نهال بعد از محنت بسيار مثمر شده به حد كمال ميرسد انگاه از آن انجير بىنظير كه دست قدرت باغبان بر طبق و التين « 2 » نهاده حلوائى زيبا از قند و خشخاش به جهت ميهمانان مائده حيات ترتيب داده است بر طبقى گذاشته به جهت يكى از وزراء پادشاه ميفرستد و چنانچه مشهور است كه ميوه خوب نصيب كفتار است « 3 » آن حريص شغال صفت كه پيوسته به خوردن كباب مار و وزغ و مرغ مرده و ديگر چيزهاى گنده در ايام تعيش خويش پرورده است بعد از بلع يكى از آنها در مذاقش خوش مىافتد و قدرى به جهت ديگر وزرا فرستاده ايشان نيز متفق اللفظ و الطبع در حضور پادشاه رفته تعريف آن ميوه كه از باغ صنع آفريدگار نمونه‌ايست نموده استدعا ميكنند كه اگر مقرر شود عددى چند از آن ميوه بحضور برده ميل فرمايند در جواب مىگويد كه چگونه چيزى كه در خانه كئك « 4 » يعنى غريب بهم مىرسد ما ميل كنيم . بعد از التماس بسيار مىفرمايد خوبست برويد و درخت را از خانه آن كنده آورده به باغ ما غرس كنيد و از ميوه آن چندى به حضور آوريد . وزراء بفرموده عمل مىكنند .\r\nو از دستور مستحسنهء آن پادشاه آنكه چون حكم عظيمى كند مقرر داشته كه تا سه روز\r\n\r\n\r\n","description":"","footnote":"\r\n( 1 ) - در متن كرده آمده است كه به « كراده » تصحيح گرديد . در فرهنگ‌هاى معتبر فارسى مانند آنندراج - برهان قاطع - نفيسى و دهخدا كراده منحصرا بمعنى « جامه كهنه پاره پاره » ضبط شده است .\r\n( 2 ) - اشاره است به آيه 1 سوره 95 ( التين )\r\n( 3 ) - در « امثال و حكم » دهخدا ضبط نشده است\r\n( 4 ) - در متن اصلى « كيك » نوشته شده كه به صورت « كئك »  ( Khaeg )  كه در سيامى بمعنى « ميهمان » است تصحيح گرديد .\r\n","page_name":" 201 ","page_number":213},
  {"content":"\r\n\r\nمعوق دارند كه مبادا از آن حكم پشيمان شود بعد از آن اگر در آن باب مصلحتى دارد و همه وزراء با وى اتفاق نمودند حكم را جارى مىكند و اگر نه مرخص‌اند كه در آن باب اگر سهو و غفلتى شده باشد آمده بعرض رسانند تا تغيير راى داده بمشوره « 1 » و گفته ايشان راضى شود و در امورات مشكله رجوع به علماى خود كرده در آن باب بهر چه رأى ايشان اقتضا كند عمل ميكنند و دستور فيما بين پادشاهان نصارا نيز چنانست كه هيچ كارى را بدون مصلحت و كنكاش و اتفاق اراى اركان دولت خود بر كارى و امرى حكم نميفرمايند و به اينجهت در گلشن فرمانروائى نخل فرمانشان ندامت و پشيمانى بار نمىآورد .\r\nدوم از شهرهاى قريب به شهر ناو\r\nشهر چين و از شهر ناو به بندر چين « 2 » در وقت و موسم سفينه در عرض بيست روز ميرود و از بندر بپايتخت چين كه آن را چين‌چنگ ميگويند « 3 » بچهل روز ميرسند و در انجا هزار و بيست و نه شهر بزرگ نشان ميدهند و دور باره خان باليغ را ده فرسنگ ميگويند « 4 » . و چنانچه در متون كتب مسطور است ماچين اصلش مهاچين بوده يعنى چين بزرگ قريب در حوالى چين « 5 » و در تصرف پادشاه آنجاست . و آنولايت در نهايت وسعت و\r\n\r\n\r\n","description":"","footnote":"\r\n( 1 ) - كذا فى الاصل\r\n( 2 ) - احتمالا از بندر چين منظور كانتن مىباشد كه نزد ايرانيان به چين كلان مشهور بود . ( ر ك به سفرنامه ابن بطوطه - و تاريخ وصاف )\r\n( 3 ) - در متن اصلى « بچنگ‌چين » نوشته شده كه به « چين‌چنگ »  Chin Ch , eng )  شهر - ممنوع ) كه يكى از نام‌هاى متعدد پكن پايتخت چين است و به املاء متن بيشتر شباهت داشت تصحيح گرديد .\r\n( ر ك .\r\n Playfair ; The Cities and Towns of China . Shanghai . 1910 \r\n) ( 4 ) - مغولها پكن را خان باليغ يا شهر خان لقب داده بودند در صورتى كه چينىها آن را تاىتو  Tai - tu  بمعنى پايتخت بزرگ مىشناختند . ر ك به تعليقات شماره 100\r\n( 5 ) - چينىها كشورشان را چونگ‌كوو  ( Chung Kuo )  يعنى « كشور ميانه » ميخوانند .\r\nظاهرا اسم چين نزد ايرانيان و  Sinae  نزد رومىها و صين نزد مسلمين همه از نام سلسله چين  Ch'in  يا تسين  Ts'in  مشتق گرديده است . براى بحث درباره وجه تسميه چين به مقالات  Laufer  و  Pelliot  در مجله  T'oung Pao  سالهاى 1912 و 1913 مراجعه نمائيد .\r\n","page_name":" 202 ","page_number":214},
  {"content":"\r\n\r\nمعموريست و اهل آنديار در صورتگرى و ساختن غرايب از اكثر اهل روزگار ممتاز و بافتن و ساختن نقش‌ها و جامه‌ها حيرت‌فزاى ديده ناظرينند و چون ارباب دانش بقلم مانى نگار صورت احوال آن ديار بتمامى بر صفحهء اظهار نگاشته‌اند لهذا دست از تجديد آن برداشته به ذكر بعضى احوالات سانحه كه در آنولايت روى داده بنابر - انكه خالى از غرابتى نيست متوجه گرديده چون نقل آن باعث بصيرت و آگاهى ارباب هوش است بعرض مىرساند و تفصيل اين اجمال انكه شخصى از وزيرزادگان آنجا مسمى به موش « 1 » كه خالى از زيور كمال و هوش نبوده از چنگ گربه ظلم و ستم سگان آنولايت گريخته به شهر ناو آمده در خدمت پادشاه شهر ناو ميبود و در تحقيق بناء احوالات آنجا چنان نقل مينمود كه اول كسى كه بناى آبادى به چين نهاد به اعتقاد او پئان‌كو « 2 » نام شخصى بوده و در باب اينكه او چگونه مردى بوده و به چه وضع پيدا شده مزخرفات بسيار ميگويند و بوجود رسل و انبياء و از آدم تا خاتم به هيچ يك قايل نيستند و ايشان پئان‌كو را رب ميدانند و همه مردم آنديار كافرند و حال نيز شبيه او را در صنمكده گذاشته عبادت ميكنند و بنابر قلت عقل قائل به فوت او نيستند و او را زنده ميدانند . و اما در كتب تواريخ مسطور است كه چين نام يكى از اولاد يافث بن نوح است « 3 » كه به عمارت چين پرداخته آن بنا را بنام خود موسوم ساخته و بنابر گفته آن قائل و تابعان از آن زمان تا اين اوان پادشاهى را منحصر و مخصوص اولاد او ميدانند و چون زمان سلطنت به چنگ‌چن « 4 » كه به معنى صاحب\r\n\r\n\r\n","description":"","footnote":"\r\n( 1 ) - كذا فى الاصل . احتمالا اين اسم  Mu Tsu  بوده كه به صورت بالا تحريف گرديده است .\r\n( 2 ) - در متن پنكوسى آمده است كه به پئان‌كو  P'an Ku  تصحيح گرديد . ر ك به تعليقات شماره 101\r\n( 3 ) - مسعودى چينىها را از اعقاب عامور بن يافث بن نوح ميداند . ( مروج الذهب كتاب ياد شده . جلد اول فصل 15 )\r\n( 4 ) - در متن اصلى چنكپ‌چين آمده است كه به چنگ‌چن  Ch'ong chen  تصحيح گرديد چنگ‌چن آخرين پادشاه سلسله مينگ  Ming  در سال 1627 ميلادى جانشين برادرش هىتسونگ  Hi Tsong  گرديد . ر ك به تعليقات شماره 102\r\n","page_name":" 203 ","page_number":215},
  {"content":"\r\n\r\nتخت عظيم است ميرسد پيوسته مدار خود را به لهو و لعب گذاشته تن بعيش دوام و غفلت شرب مدام داده هميشه به طرب و نشاط مشغول ميباشند و ساقى ايام باده غفلت بجام او مىپيمود و مطرب تقدير نواى مخالفت با او ميسرود و از سفاهت وزير كشور وجود يعنى خرد مشير را از مرتبه خود انداخته غرور و نخوت را صاحب اختيار خود ساخته چنانچه سر از خداپرستى تافته و خود را از تخت معدلت به زير انداخته و دست از حبل المتين دادخواهى و رعيت‌پرورى برداشته اهل هزل و جمعى نااهل عارى از اصل و علم و ادب را هم‌صحبت خود ساخته و جمله مهام خويش را بدست شكسته فرقه [ اى 
  ] كه از عز اصالت و امانت و راستى و درستى بهرهء نداشتند داده « 1 » و بدون اينكه زر وجود ايشان را در بوته امتحان گذارد و بعد از آن محل اعتماد و اعتبار خود سازد زمام رتق‌وفتق مهمات كلى و جزوى آنحدود به كف كفايت ايشان نهاد و بنابر مضمون :\r\n هركه از ناكس طمع دارد وفا * از درخت بيد ميجويد ثمر \r\nبنوعى كه شيوهء دونان است چون ايادى اقتدار و تعدى ايشان در امور مملكت دراز مىشود پا از اندازه گليم عاقبت‌انديشى فراتر نهاده « 2 » بر وفق اينكه :\r\n ناپاك اصل گرچه در اول وفا كند * آخر از آن بگردد و عزم جفا كند \r\n\r\n\r\n","description":"","footnote":"\r\n( 1 ) - در سال 1624 ميلادى امپراطور هىتسونگ  Hi Tsong  كه پيوسته به عيش‌ونوش مشغول بود كليه اختيارات حكومت را به خواجه‌اى بنام  Wei Chung - hsien  سپرد . خواجه مزبور كه مقتدرترين خواجگان تاريخ چين محسوب ميگردد با خشونت بيسابقه‌اى حكومت كرد و صدها نفر از مخالفين و اصلاح‌طلبان وابسته به « جنگل شرق »  ( Tong - lin )  را سركوب و از دستگاه حكومتى اخراج و جاى آنان را به عوامل بىلياقت ولى چاپلوس خود داد . و مالياتهاى سنگين وضع نمود كه سبب بىنظمى و شورش گرديد . اگرچه امپراطور جديد ( 1627 ) وى  Wei  را از كار بر كنار و تبعيد نمود ولى هجوم منچوها از خارج و ياغيگرى فرماندهان نظامى در داخل كشور همچنان ادامه يافت و برقرارى نظم از هم‌گسيخته ديگر مقدور نگرديد .\r\n( ر ك فصل 18 .\r\n Tsu Chi ; Histoire de la Chine . Trad . Franc . Paris . 1949 \r\n) ( 2 ) - در نسخه اصلى : فراز نموده\r\n","page_name":" 204 ","page_number":216},
  {"content":"\r\n\r\nشروع در ظلم و ستم و در بدعت بر رعيت و سپاه باز نموده در بيداد و نامردى داد مردانگى داده به اذيت‌رسانى و ساير آزارى كه لازمهء طبيعت اين قسم دونان است شروع نمودند و بنابر آنكه :\r\n سفله نخواهد دگرى را بكام * خس مگذارد مگسى را بجام \r\nو جميع آنچه در وجه هركس در آنولايت معمول بود قطع مىنمايند هر نمك بحرامى كه در حيز امكان داخل است از آن نامردان خائن بمنصهء ظهور ميرسيده و مردم كارديده كارآزموده كه مدتها خدمات نموده بودند هر روز به تهمتى گرفتار كرده خلاف واقعى دربارهء او بعرض رسانيده به كشتن ميداده‌اند و اندك زمانى ايادى اقتدار ايشانرا از امور مملكت كوتاه ميساخته‌اند اتفاقا بعد از اندك زمانى نهال قحط سر از زمين غلا برآورده در هيچيك از ولايت چين باران اتفاق نيفتاده مادر سحاب از پستان مرحمت خويش قطرهء در كام تشنه‌لبان مهد خاك نميچكاند و خشك‌سالى چشمه‌ها را چون چشم سخت‌دلان بىنم ساخت و قادر قهار شرارهء آتش غضب خويش را بر خرمن كشتزار آن كافران بىدين اشرار انداخت و دود قحط از دماغ ساكنان آنديار مرتفع گشته مانند ايام حياتشان بسر آمد و ريشه صبر و آرام ايشان به تندباد جوع گرسنگى از بيخ و بن برآمده و خشك‌سالى چنان روداد كه خوشه مزروعات از بىآبى مانند سنبل زلف خوبان از فراق آب در پيچ‌وتاب افتاد « 1 » .\r\n به خشكى شد چنان ايام مجبور * كز اهل فسق شد تر دامنى دور\r\nبه غير قرص مه از نان نشان كو * همه عالم گداى نان و نان كو\r\nچو شكل نان ز قرص ماه پيداست * ز تاثير نظر بر آسمان كاست \r\n\r\n\r\n","description":"","footnote":"\r\n( 1 ) - در سال 1635 ميلادى در شمال غربى چين قحطى عظيمى بوجود آمد كه مردم از علف و پوست درخت سدجوع ميكردند و وقتى كه ديگر گياهى در اختيار نداشتند حتى به خوردن خاك هم دست مىزدند . باوجود اين دولت مركزى آنها را مجبور به پرداخت مالياتهاى سنگينى براى هزينه جنگ عليه منچوها مىنمود . از اينرو راهزنى رواج فراوانى يافت و شورشهاى متعددى بوقوع پيوست كه منجر به سقوط سلسله مينگ گرديد . ( تسوشى . كتاب ياد شده . ص 207 )\r\n","page_name":" 205 ","page_number":217},
  {"content":"\r\n\r\n نظر چون قرص مه را كرد تاراج * بنان شب فلك را كرد محتاج \r\nو آنچنان رطوبت از مزاج ساكنان آنديار كم شد كه موئى از مزرع اندام خطائيان نميرست و خشكى ايام به جائى رسيد كه سبزه خط گل‌رخان از فراق تازه‌روئى چون كاكل خوبان خطائى در پيچ‌وتاب و لعل بدخشان از غم آب به خون جگر رو سرخ كردى و ديدهء دل صدف عمان در آرزوى قطرات باران آب مرواريد « 1 » آوردى موكلين سحاب اگر به تازيانه برق آتش‌بار به هزار شكنجه و آزار جلود سحاب را به ضرب مجلده « 2 » آتش‌بار شفقى ميكردند نداى نم از دم يم برنمىآيد .\r\n نشان از ابر و باران آنچنان رفت * كه گوئى برج آبى « 3 » ز آسمان رفت\r\nهوا گر كهنه ابرى جلوه مىداد * بدى بىآب همچون كاغذ باد\r\nدر آن ويرانه شهر بىسر و بن * نماند از رستنيها غير ناخن\r\nدر آن دشت آنقدر تخمى كه افتاد * همه يك جا شد و يك نخل برداد\r\nتعالى اللّه زهى نخل برومند * كه بر چندين ولايت سايه افكند\r\nكدامين نخل نخل قحطى عام * كه برگ اوست بىبرگ « 4 » ايام \r\nو به غير اشك خون‌فتان آبى از سرچشمه عيون جارى نبود و بدون عصا و كشكول آه و ناله احدى گدايان را دستگيرى نمىنمود و مردمان از تابش آتش جوع در تابه سينه بكباب دل و بريان جگر قناعت نمودندى و به جهت ساتر عورت و كثرت و غلبه ضعف بر قوت پلكهاى ديده خود را از هم نگشودندى چون رعاياى بدن دست از زراعت حيات برداشتند و روساء اعضا به‌جهت تحصيل قوت لايموت بدون اينكه ذخيره قوتى به شهرستان بدن كمان برده باشند چشم از عرض و بازديد قلعه بدن\r\n\r\n\r\n","description":"","footnote":"\r\n( 1 ) - بيمارى چشم كه امروز آن را  Cataract  مىنامند .\r\n( 2 ) - در متن جلده آمده است كه به مجلده بمعنى شلاق چرمى تصحيح گرديد .\r\n( 3 ) - برج آبى : سرطان و عقرب و حوت ( آنندراج )\r\n( 4 ) - برگ بمعنى توشه زندگى\r\n","page_name":" 206 ","page_number":218},
  {"content":"\r\n\r\nپوشيده و محرران مظالم دفتر ظلم و ستم را گشوده شروع بحوالهء مال‌ومنال حاصل سال قحط نموده محصلان « 1 » ميگمارند و هرچند رعايا ماحصل احوال خود را بعرض ميرسانند برات آزادى و تخفيف بجز رقم تأكيد و تشدد نميشود و بىخبر از اين معنى :\r\n شه از داد خود گر پشيمان شود * ولايت ز بيداد ويران شود \r\nو چون كار بر رعايا تنگ مىشود تمام جمعيت كرده بضاعت مزجات « 2 » احوال خويش را در انبان سينه دوستى گذاشته به در سراى عزيز « 3 » آن مصر ميروند و ناى ناله را كوك ساخته و چنگ خطائى شكوه را ساز كرده ميگويند كه :\r\n ارباب حاجتيم و زبان سؤال نيست * در حضرت كريم تمنا چه حاجتست \r\nآن شخص نيز دائره جمعيت ايشانرا به مضراب شفقت و عنايت مينوازد و در انبار احسان و كرم را گشوده بدون رهن و عوضى از مال خود از عهده تمام ما يحتاج ايشان برآمده آنچه مالوجهات « 4 » و متوجهات « 5 » ايشان ميشده با مصالح الاملاك « 6 » و ديگر ضروريات تسليم مىنمايد و بعد از آنكه خبر به حاكم آن ولايت و وزراء پادشاه مىرسد از راه حرص و طمع بنابر آنكه دست ظلم او از سر رعايا كوتاه شده بود بحضور عرضه داشت مىكند كه فلان شخص باد سلطنت و ايالت در دماغ دارد سر از اطاعت و انقياد من پيچيده است و اركان دولت بدون آنكه بحقيقت اين مراتب رسند مبلغى كلى جريمه بريده كس فرستاده بازيافت مىكنند و آنمرد صاحب مكنت نيز ميدهد آنچه ميخواهند\r\n\r\n\r\n","description":"","footnote":"\r\n( 1 ) - در اصطلاح دوران صفوى مأمور وصول ماليات را محصل ميگفتند .\r\n( 2 ) - در متن مزجيه آمده كه به صورت بالا تصحيح گرديد .\r\n( 3 ) - عزيز به معنى نخست‌وزير . ضمنا اشاره است به حكايت حضرت يوسف .\r\n( 4 ) - نوعى ماليات . ر ك به تعليقات شماره 103\r\n( 5 ) - متوجهات مالياتى بود كه علاوه بر مقدار اصلى تعيين شده وصول ميگرديد . ( لمبتون - مالك و زارع در ايران . ترجمه اميرى - تهران 1345 . فهرست لغات و اصطلاحات )\r\n( 6 ) - منظور از مصالح الاملاك وسائل كشاورزى مانند خيش و گاوآهن و امثالهم مىباشد ر ك به تعليقات شماره 104\r\n","page_name":" 207 ","page_number":219},
  {"content":"\r\n\r\nو رعاياى آن سرحد بمقتضاى « الانسان عبيد الاحسان » « 1 » جان خويش در طبق نياز گذاشته پيوسته مترصد فرمان آن شخص مىبوده و چنانچه در اين سرحد ظلم و ستم به اين حد رسيده بود چون ملاحظه حدود اطراف نمودند ديدند كه هزار چندان در بليه گرفتارند لهذا آنمرد مدير صاحب مكنت تدبير ديده « 2 » به ارباب و معتبرين هر ولايت نوشته فرستاده علاج كار خويش در اتفاق و جمعيت ديدند و بعد از مصلحت قرار بر آن دادند كه جمعى از مردم خود را اعانت كرده بتلاش حكومت ولايات و سرحدات فرستند و چون حكومت بايشان قرار گيرد چاره خود را سازند .\r\nاتفاقا تير مصلحت ايشان بهدف مراد رسيده در عرض اندك وقتى رشوه بسيارى داده حكومت و ايالت اكثر محال را گرفته ايادى اقتدار ايشان دراز شده در ولايات مستقل گرديدند و يكديگر را مخبر ساخته آنشخص بزرگ عالى همت اول مردم سرحد خود را خبر كرده حاكم همان ولايت را كشته از آنجا رو به ولايات ديگر گذاشته به هر شهر و ديار كه ميرسيدند بنابر وعده سابق ابواب قلاع را بر روى او گشوده هر جا را متصرف شده رو به طرف دار السلطنه گذاشته و هرچند خبر به وزرا ميرسانيده‌اند ايشان از ترس خود شاه را خبر نكرده روزبروز ميگذرانيدند و چون مدتى بود كه احتياج به جنگ و جدال نداشته به عسكر و سپاه مواجب نميداده‌اند هركس كه به جنگ نامزد كرده به سمت دشمنان ميفرستاده‌اند جهت اينكه :\r\n\r\n\r\n","description":"","footnote":"\r\n( 1 ) - تمثل . نظامى گويد :\r\n احسان همه خلق را نوازد * آزادان را چو برده سازد \r\n( 2 ) - منظور لى تسو چنگ  Li Tsu Cheng  مىباشد كه پس از اينكه بر سر پرداخت ماليات ارضى باعمال وى  Wei  درگيرى حاصل نمود در سال 1629 شورش و راهزنى را درپيش گرفت تا سرانجام در سال 1642 با سپاهيان فراوانى كه به دور او جمع شده بودند خود را امپراطور اعلام نمود و شهر پكن را در آوريل سال 1644 ميلادى متصرف گرديد . ولى در برابر حمله منچوها كه با قواى دولتى متحد شده بودند لى پكن را آتش زد و با غنائم بيشمارى كه بدست آورده بود متوارى گرديد ولى سرانجام در جنگ با منچوها بقتل رسيد .\r\n( جلد سوم ص 235 .\r\n Cordier ; Histoire generale de la Chine . 4 vol . Paris 1920 \r\n)\r\n","page_name":" 208 ","page_number":220},
  {"content":"\r\n\r\n فراخى در آن مرز و كشور مخواه * كه دل‌تنگ باشد رعيت ز شاه « 1 » \r\nاز راه عسرت و پريشانى بايشان ملحق مىشده‌اند و ايشان را همه مستمال كرده مبلغى ميداده از خود ميساخته‌اند لهذا رفته‌رفته لشكر در آن طرف جمعيت كرده پيش مىبرند و احدى از طرف شاه به جنگ و جدال ايشان نمىپرداخته و اگر جمعى از خاصان فرصت كرده حقيقت اين مراتب را به شاه عرض ميكرده‌اند :\r\n سكندر گفت با خاقان چينى * كه شاهى نبود ار عاطل نشينى \r\nشاه بگفته ايشان ملتفت نشده به عيش و نشاط مشغول بوده قول ايشان را حمل بر كذب مىنمايند تا اينكه از اطراف و اكناف جمعيت بيكران بر سر آن مردان شده وقتى خبردار ميگردند كه قريب به صد هزار كس داخل به شهر ميشوند « 2 » و چون وزرا از اينمعنى اطلاع مىيابند به مقتضاء « الخائن خائف » قرار بر فرار داده هريك به طرفى گريزان ميشوند و آن جماعت بيكمرتبه داخل دار السلطنه شده رو به خانه پادشاه ميگذارند و چون شاه بر اين احوال اطلاع و وزراء گريزان يافته خود را در فيل‌بند حيرت مات مىيابد فرزين عقلش چنان تجويز مىكند كه پياده گريزان گرديده به طرف عمارتى كه متصل به كوهى بوده رود و خواجه‌سرائى مانند بخت سياهش بدنبال افتاده به آن طرف روان ميشوند « 3 » و چون فرياد و فغان مردمان به گوشش ميرسد طاقتش طاق شده نخل صبرش از پا درمىآيد و چرخ كج‌رفتار با سماع اين نوا هوشش ميربايد كه :\r\n\r\n\r\n","description":"","footnote":"\r\n( 1 ) - در متن اصلى مصرع اول : « فراخى از آن شهر و لشكر مخواه » نوشته شده در بالا به صورتى كه در ديوان سعدى آمده است تصحيح گرديد .\r\n( 2 ) - در اثر خيانت خواجه « تسو هوا چون »  Tsao Hua - Chun  يكى از دروازه‌هاى شهر پكن ( دروازه  Chang Yi  ) به روى سربازان لى گشوده شد و آنان به داخل شهر راه يافتند .\r\n( 3 ) - امپراطور كه قصد فرار داشت چون دروازه‌هاى كاخ سلطنتى به اشغال دشمن افتاده بود و تلاش را بىفايده ديد لباس سلطنتى را از تن بيرون كرده و همراه خواجه اول  Wang Cheng - ngen  به تپه مى  ( Mei Shan )  يا تپه درخشان پناه برد . ( كرديه . كتاب ياد شده .\r\nجلد سوم . ص 86 )\r\n","page_name":" 209 ","page_number":221},
  {"content":"\r\n\r\nنظم\r\n كمر سلطنت نشايد بست * هركه را رغبت تن‌آسائيست \r\nلهذا كمر سلطنت گشوده بر شاخ درخت بىصبرى بند ساخته بر گردن اطاعت به رغبت محكم ميسازد و سر قبول را در قدم شخص مكافات گذاشته جان شيرين بدين تلخى مىبازد .\r\nنظم\r\n درين دار مكافات انكه بد كرد * نه با جان كسى با جان خود كرد \r\nبه دستيارى كمند غيرت و پايدارى دار حميت جاهليت خود را از دار دنيا به دار عقبى بدين طريق مىرساند و خواجه‌سرا نيز مانند افعال ذميمه از عقبش جان به محرم حريم قابض الارواح مىسپارد « 1 » . و پادشاه قبل از انكه از سر دار دنيا گذرد انگشت ندامت خويش را چنان به دندان تأسف مىگزد كه خون روان ميگردد و به قلم انگشت خويش بر ذيل جامه خود به نقش بعضى وصايا مىپردازد . يكى از آن جمله انكه از اين مراتب تقصير من ندانيد و داد خود و مرا از وزرا بخواهيد و با عيال من كارى مداريد و ايشانرا در حرم من محترم و عزيز بداريد « 2 » . و چون لشكريان به خانه پادشاه داخل ميشوند در تفحص و يافتن شاه مىافتند مطلوب را با خواجه‌سرا مقتول و مصلوب مىيابند . بعد از اطلاع آنچه در ذيل جامه بخامه نگارش نموده بود قبول كرده و بتفحص وزرا افتاده و همه را يافته بقتل ميرسانند . و بعد از فراغ از اين مراتب تحصيل جمعى مردم عاقل صاحب تجربه كه از همه مردم امتياز داشته بوده‌اند\r\n\r\n\r\n","description":"","footnote":"\r\n( 1 ) - امپراطور در بالاى « تپه درخشان » با كمربند خود را بدرختى كه هنوز وجود دارد حلق‌آويز كرد و خواجه وفادار نيز به همان طريق خود را بقتل رساند . ( تسوشى . كتاب ياد شده .\r\nص 207 )\r\n( 2 ) - پس از اينكه شهر پكن به تصرف شورشيان درآمد ملكه خود را بدار آويخت و كليه زنان حرم نيز انتحار كردند . تسوشى مىنويسد : « در كمربند امپراطور يادداشتى پيدا شد كه در آن مسئوليت كليه مصائب را شخصا بر گردن گرفته بود و از شورشيان ميخواست تا به ملت و پيروانش آزار نرسانند . » ( كتاب ياد شده . ص 207 )\r\n","page_name":" 210 ","page_number":222},
  {"content":"\r\n\r\nصحنه خودكشى چينگ‌چن امپراطور چين\r\n\r\n","description":"","footnote":"","page_name":" 211 ","page_number":223},
  {"content":"\r\n\r\nكرده خدمات به ايشان مرجوع ساخته هريك را درخور قابليت و استعداد نوازش مينمايند و بعد از قبض و بسط امور مملكت سركرده آنجماعت مردم را جمع و مجلسى كرده ساعتى خوش نمود ارادهء آن مىكند كه بر تخت فرمانروائى نشيند چون بپاى تخت ميرسد و تاج بر سر گذاشته ميخواهد كه بر فراز تخت قرار گيرد از ملهم غيبى به گوش او صدائى ميرسد كه :\r\nمصراع : اين مكان منزل شير است نه جولانگه تست « 1 » .\r\nو ديگر آنكه : نظم\r\n نه هركه طرف كله كج نهاد و تند نشست * كلاه‌دارى و آئين سرورى داند « 2 » \r\nو حكيم عليم صداعى چنانچه نزديك به انكه والى حياتش از تخت وجود برآيد عارض و به نوعى او را بىتاب مىسازد كه بىتابانه از تخت به زير مىافتد و چون تاج از سر مىگذاشت مدبر حكمت نهانى كلاه‌خود صداع از سرش برمىداشته بدين منوال تا يك ماه هر وقت پا بر تخت مينهاده همان مرض هواى همسرى او بر سرش مىافتاده . و بنابر آنكه :\r\nنظم\r\n اگر بىدردسر مىبود در عالم جهانبانى * نمىماليد چرخ از كهكشان صندل به پيشانى \r\nحكما به طلايه تدبير و تنقيه ايارج فكر و قرص طباشير « 3 » هموارى و به روغن بادام\r\n\r\n\r\n","description":"","footnote":"\r\n( 1 ) - نظير : « اى مگس عرصه سيمرغ نه جولانگه تست » .\r\n( 2 ) - دومين بيت از غزل مشهور حافظ كه مطلع آن چنين است :\r\n نه هركه چهره برافروخت دلبرى داند * نه هركه آينه سازد سكندرى داند . \r\n( 3 ) - طلايه دواى رقيقى كه بر تن مالند . آن را طلا نيز گويند . ( فرهنگ نظام ) ايارج ( معرب اياره ) مسهل مركب در طب . ( فرهنگ نظام ) . حكيم مؤمن جمع آن را « ايارجات » نوشته است .\r\nطباشير ( معرب تباشير ) داروى مشهور كه اصل آن را از جاوه مىآوردند . مندلسلو مىنويسد كه تجار ايرانى « هم وزن تباشير نقره ميدهند و آن را در طب براى تب‌هاى حاد و اخلاط خونى و مخصوصا در ظهور اولين علائم هر مرضى تجويز مىنمايند » . ( كتاب ياد شده .\r\nص 120 )\r\n","page_name":" 212 ","page_number":224},
  {"content":"\r\n\r\nملايمت انحصار علاج در آن مىيابند كه :\r\nنظم\r\n چو ترك سر نباشد افسر زر پادشاهى را * كه باشد درد سرها در قفا صاحب كلاهى را \r\nبه عرض آنشخص ميرسانند كه علاج اين آزار بجز انكه از سر سرورى درگذرى نيست و الا از شدت اين مرض از پا درخواهى آمد . آن مرد نيز قبول كرده ميگويد :\r\nنظم\r\n در سر هوس افسر جمشيد نداريم * ارزانى ما باد كلاه نمد ما « 1 » \r\nپا از سر تخت كشيده خود را از دردسر خلاص مىسازد « 2 » . اتفاقا شاهزاده‌اى از تاتار كه مدتى از پدر قهر كرده و به ملازمت شاه چين [ در 
  ] آمده بوده [ و در آن‌جا 
  ] بسر مىبرده است و او را والى سرحدى كرده بود درينوقت مخبر شده كس به خدمت پدر فرستاده از اهل و جماعت خود لشكر سنگينى طلبيده بعد از جمعيت داخل آنديار مىشود و چون آن شخص « 3 » از مضمون :\r\nنظم\r\n بخت و دولت به كاردانى نيست * جز بتاييد آسمانى نيست « 4 » \r\n\r\n\r\n","description":"","footnote":"\r\n( 1 ) - شعر از طالب آملى است .\r\n( 2 ) - متأسفانه استفاده از تاريخ رسمى سلسله مينگ  ( Ming Shih )  ميسر نگرديد ولى در هيچيك از منابع تحت اختيار افسانه بالا مشاهده نمىشود و معلوم نشد درباره چه كسى آن را نقل كرده‌اند .\r\n( 3 ) - ظاهرا منظور  Wu San Kuei  فرمانده لشكر چين است كه عليه منچوها مىجنگيد و وقتى كه از سقوط پكن و مرگ امپراطور و دستگيرى پدرش و مخصوصا از دست‌دادن معشوقه زيبايش خواننده چن  CH'en  مطلع گرديد بگفته شاعر « از غضب موهايش سيخ شد » و براى انتقام جوئى از لى منچوها را به كمك طلبيد . ولى پس از تصرف پكن منچوها نه تنها آن را به چينىها پس ندادند بلكه بقيه آن كشور را نيز متصرف گرديده و سلسله  Ch'ing  را تأسيس كردند كه تا سال 1912 بر آن سرزمين حكومت كرد .  Wu  نيز بناچار در خدمت آنان باقى ماند و به مقامات عاليه رسيد .\r\n( 4 ) - شعر از سعدى است .\r\n","page_name":" 213 ","page_number":225},
  {"content":"\r\n\r\nدانسته و او را يقين حاصل شده بود كه از سلطنت طالع و نصيبى ندارد و نامردى سپاه چين را نيز ميدانسته لهذا استقبال كرده او را آورده بر مسند سلطنت مينشاند .\r\nآنگاه شاهزاده مزبور كس نزد پدر فرستاده چندين هزار نفر ديگر طلبيده ملازم ميسازد و شروع به استحكام قواعد سلطنت و دادگسترى مىكند و چنانچه مشهور است كه در حينى كه اسكندر ذو القرنين مملكت چين را به نيروى عالم‌گيرى و اقبال متصرف مىشود بعد از ملاحظه نامردى مردان آنحدود مقرر ميدارد كه ايشانرا فرقى از فرق زنان نيست لهذا مردم انجا تمام موى سر گذاشته و بنوعى كه بندى در سيرت ايشان نيست آن را در صورت لباس آشكار ساخته در سراويل خود بند مگذرانند و از آن زمان تا حال در ميان ايشان سرموئى تخلف نكرده به آنوضع بسر ميبرده‌اند و موى سر را به نوعى پيچيده شانه بر آن محكم ميساخته ميلى از طلا چنانچه زنان به آن مفرق ميگشايند بر ميان مو ميگذرانند و چون ايام سلطنت اين شاه مىشود نسق را از سر گرفته مقرر ميدارد كه تمام اعالى و ادانى به طريق نسوان دو گيسو گذاشته سر بتراشند « 1 » . و چون اين معنى در ميان انجماعت بسيار باعث سرشكستگى بوده بسيارى از مردم آنجا سر خود گرفته بجزاير و شهرها و ولايتهاء ديگر رفته و برادر شاه سابق مدتى ملتجى بپادشاه پيگو شده بعد از آن جمع كثيرى از مردم چين مطلع شده بر سر او جمعيت و حميت كرده اراده گرفتن آنجا ميكنند اما اقبالشان مساعدت نكرده از\r\n\r\n\r\n","description":"","footnote":"\r\n( 1 ) - از قديم الايام چينىها موهاى خود را به شكل كاكل بالاى سر جمع ميكردند ولى پس از تسلط منچوها بر آن كشور از سال 1645 كليه مردان چينى مجبور گرديدند كه به علامت اطاعت و وفادارى موى سر خود را بتراشند و در پشت دو گيسوى بلند  ( Pien tsu )  بگذارند و لباس منچوها را بتن كنند . اين فرمان باعث شورشهاى متعددى گرديد كه از همه مهمتر شورش شهر كوچك  Kia - ting  بود كه در آن بيش از 97 هزار نفر قتل‌عام گرديدند و 75 هزار نفر ديگر را نيز « براى مثال » در حومه شهر بقتل رساندند پس از آن مقاومت چينىها درهم شكست و بافتن گيسو تا سال 1912 ادامه يافت و سربازان ارتش انقلابى در كوچه و بازار و يا در قطارهاى راه‌آهن گيسوان هم‌ميهنان خود را مىبريدند تا نشان دهند كه سلسله منچو منقرض گرديده است .\r\n","page_name":" 214 ","page_number":226},
  {"content":"\r\n\r\nآنجا گريزان ميشوند « 1 » و به اين جهات اختلال عظيم در ميان آن ديار افتاده و از ابتداء اين فتنه و آشوب الى حال چهل و پنج سالست . و حال آن پادشاه نيز فوت شده پسر او بر تخت نشسته « 2 » .\r\nو از جمله غرائب انكه ميگويند كه منجمان آنحدود از قديم استخراج كلى كرده حقيقت اينمقدمه كماكان نوشته بودند و هر روز آن پادشاه اين را مىبيند و به آن اعتقاد و عمل نميكند و الباقى « لا يعلم الغيب الا هو « 3 » » و از ذكر و بيان احوالات جزئى آنحدود جهت خوف اطاله كلام و اطناب خود را محترز ساخته عنان خامهء سبك سير را به طرف تذكار احوال بعضى ولايات و بنادرى كه در حين مراجعت ديده و تحقيق نموده منعطف ميسازد و باللّه المستعان .\r\nو من الوقايع بقلم اظهار چنان مينگارد كه بتاريخ 15 شهر صفر سنه 1098 « 4 » از شهر ناو با انكه موسم تنگ شده همه مردم صاحب وقوف دريا ورزيده متفق بودند بر اين‌كه موسم آخر است نهايت چون در سركار شاه جهازى زياده بر انكه فرنكى وزير بر پرچم علم « 5 » نگون‌سارش رقم « ياخذ كل سفينة غصبا » « 6 » نقش كرده بر سر راه مترددين بازداشته به عنف كشتى مردم و اموال گرفته تاراج مينمودند و متصدى قتل عباد اللّه ميگشتند\r\n\r\n\r\n","description":"","footnote":"\r\n( 1 ) - شاهزاده  Chu Yu - Lang  آخرين بازمانده خاندان مينگ در كانتن بسال 1646 ميلادى تاجگذارى كرد و عنوان  Yung Li  را روى خود گذارد . ولى پس از 13 سال سلطنت توسط ارتش  Wu San - Kuai  نايب السلطنه ايالت يون‌نان  Yunnan  از چين اخراج و به برمه پناهنده گرديد .\r\nولى  Wu  به برمه لشكر كشيد و استرداد يونگ‌لى را خواستار شد . پادشاه برمه  Pye  امپراطور را گرفته و تحويل فرستادگان  Wu  داد . آنان نيز او را به  Yunnanfu  برده و در ميدان بازار عمومى شهر با زه كمان خفه كردند . ( 4 ژوئن 1662 ) . ر ك به مقاله  Yung Li  در :\r\n Couling ; The Encyclopaedia SINICA . Shanghai . 1917 \r\n( 2 ) - كانگ هسى  K'ang Hsi  دومين امپراطور سلسله منچو در سال 1662 ميلادى بسلطنت رسيد و قريب 60 سال ( تا سال 1723 ) سلطنت كرد .\r\n( 3 ) - مقتبس از آيهء 188 سوره 7 ( اعراف ) .\r\n( 4 ) - برابر با 31 دسامبر سال 1686 ميلادى . در متن اصلى اشتباها 1029 نوشته شده است .\r\n( 5 ) - علم بمعنى بيرق است و پرچم علاقه علم يعنى آنچه بر بالاى درفش آويزند .\r\n( 6 ) - مأخوذ از آيه 78 سوره 18 ( الكهف ) حكايت حضرت موسى و خضر .\r\n","page_name":" 215 ","page_number":227},
  {"content":"\r\n\r\nو كشتى احدى ديگر باينجهات متوجه و وارد آنحدود نميشد تا انكه در وقت مذكور جهازى از دلال سورتى كه بعزم تجارت و سودا از تيره‌بختى بانولايت آمده بود از سركار ايشان به مقدارى نولى نمودند و آنجهازى بود كه كدخداى فلك آن را به جهت كاوين پيرزال گردون و شيربهاى عقد پروين مهيا نموده و نجار آسمان پاره‌تخته‌اش را بعد از آنكه هزار طوفان ديده بوده است سرمشق ساختن كشتى نوح گردانيده و پيش از انكه عجوزه دوران به رشته بافى ليالى و ايام در پس چرخ دولابى افلاك نشيند از پرده و ريسمانش نمونه برداشته و بىسامانى و خرابيش در آب باج از زلف خوبان دهر خرابهء ويرانى در خشكى گرفته . حاصل كه كشتى بدين سامان و نشان بمبلغى نولى كرده بنابر انكه مبادا بندگان مانند رفقا حسرت مراجعت را به آن دنيا برند تن را به قضا داده به نشستن آن كشكول ملك الموت راضى شده از آن ديار « 1 » خلاص گشته روانه گرديدند و چون چند روز طى مسافت دريا شد جهاز را خطر رسيده سوراخ شد و از هر طرف آنقدر آب داخل كشتى شد كه آب از سر شخص اميد گذشت و دل در بحر غرق شدن بست و با اينحال نيز باد مساعدت نكرده چون بخت تيره مخالفت ميورزيد و آب شيرين نزديك به اتمام رسيد از اينمعنى مذاق جان تلخ كام گرديد و بعد از محنت بسيار به پطانى « 2 » كه در يك سمت شهر ناو واقعست و از جمله زيربادات و درعين خوشى و خوبى و ارزانى و معموريست و اكثر ميوه‌هاى آنولايت در آنجا مىشود و كافور و قلع و عود و صندل و بقم بهم ميرسد و طلاريزه نه بوضعى كه معدن معينى داشته باشد بلكه در شهر و صحارى آنجا مانند سنگ‌ريزه هر سال قدرى يافت مىشود و والى آنجا زنيست و رعاياى آنجا مسلمان و به مذهب شافعىاند و سابقا باعتبار تدبير آقا محمد وزير و پادشاه سيام و نامردى پادشاه آنجا جمعى را بىخبر فرستاده آن ملك را تاخت كرده بودند و بعد از آن صلح كرده‌اند و هر سال چند مثقال\r\n\r\n\r\n","description":"","footnote":"\r\n( 1 ) - در متن اصلى دريا آمده است كه به ديار تصحيح گرديد .\r\n( 2 ) -  Patani  نام بندر و ناحيه‌اى در منتهى اليه جنوب كشور تايلند و مجاور فدراسيون مالزى ر ك به تعليقات شماره 105\r\n","page_name":" 216 ","page_number":228},
  {"content":"\r\n\r\nطلا را به شكل گلى ساخته دماغ پادشاه سيام را از رايحه باج‌گذارى معطر به آن ميساخته و الحال سر در معجر تمرد كشيده است رسيده آب برداشته از آنجا روانه شده بعد از سه ماه سرگردانى دريا و گم كردن راه و نشستن كشتى به گل و رفتن آن از بندر ملاقه « 1 » به طرف جزاير خراب « 2 » كه در حوالى مكانى كه مسمى به پولو دنگ‌دنگ « 3 » است واقعست و اشتداد باد مخالف و كمى آب كه هرچند ميخواستند كه كنارى بگيرند ممكن نميشد و وقوع آفت و زحمت بسيار در آنمدت به كوچى « 4 » و ملك مليبار « 5 » كه بندر آن در تصرف ولنديس است رسيده لنگر انداخته و چون موسم منقضى شده بجهاز شكستگى عظيم رسيده بود به بندر آنمكان رفته در تباهى « 6 » تا هشتماه در آنجا توقف روى داد و من‌النفايس و حقيقت اين ملك چنانست كه باعتبار جنگل بسيار و نهرهائى بيشمار در هر دو سه روزه راه راجه و والى نشسته و با عدم ملك و خزانه و سپاه كوس لمن الملك زده خود را از ديگران ممتاز ميداند و راجه اينمكان هندوئيست و وضعى و سامانى ندارد و همان رعيت سپاه اوست و دستور آنجا چنانست كه چون راجه فوت مىشود همشيره‌زاده بجاى او بر تخت مينشيند « 7 » و منشاء بر اين اينكه ميگويند كه در زمان بعثت حضرت رسالت صلوات اللّه و سلامه عليه و آله چنانچه ارباب سير و\r\n\r\n\r\n","description":"","footnote":"\r\n( 1 ) -  Malacca  . ر ك به تعليقات شماره 106\r\n( 2 ) - در اصطلاح دريانوردان خليج فارس سواحل غير معمور و فاقد بندر يا خالى از سكنه را خراب مىگفتند . ( معجم الالفاظ و المصطلحات الملاحيه . كتاب ياد شده )\r\n( 3 ) - در متن اصلى « پل » نوشته شده كه به پولو  ( Pulau )  كه در زبان ملايو بمعنى جزيره است تصحيح گرديد . صاحب المنهاج الفاخر دنج‌دنج را « دو جزيره بزرگ عارى از سكنه كه در امتداد يكديگر قرار گرفته‌اند » ذكر مىكند . ( كتاب ياد شده . ص 125 )\r\n( 4 ) -  Cochin  . ر ك به تعليقات شماره 107\r\n( 5 ) - در متن مليوار آمده كه به مليبار تصحيح گرديد . ر ك به تعليقات شماره 108\r\n( 6 ) - عبد الرزاق سمرقندى مىنويسد : « تجار دريا بار چنين حالى را كه چون شروع در سفر دريا كنند و ميسر نشود و در جائى به ضرورت مانند تباهى گويند » . ( مطلع السعدين و مجمع - البحرين . كتاب ياد شده . ص 770 )\r\n( 7 ) - ابن بطوطه نيز در اين‌باره مىنويسد : « در اين ممالك فرزندان سلاطين حكومت را از پدر به ارث نمىبرند بلكه آن را خواهرزاده از دائى ارث مىبرد » . ( كتاب ياد شده - ترجمه فارسى - ص 583 )\r\n","page_name":" 217 ","page_number":229},
  {"content":"\r\n\r\nاصحاب اخبار در متون كتب و اوراق خويش چنان از پادشاه كشور دادودين و آسمان امامت آفتاب يقين جناب نيابت مآب حضرت امير المومنين عليه السلم نقل كرده‌اند كه جمعى مشركان باوجود روشنىبخش چهره مهر و ماه محمد بن عبد اللّه از ظلمت و تيرگى بخت و پستى اختر عقل و كورى چشم ظاهر و باطن از آن بدر فلك نبوت در باب صدق رسالت استهلال بمعجزه غريبه كرده مانند بنات النعش به دور آن قطب آسمان هدايت جمع شده استدعا كردند كه اگر در دعوى نبوت صادقى چنان كن كه ماه در آسمان منقسم به دو قسم گردد و آنحضرت بعد از گرفتن اقرار به آنكه بعد از ظهور اينمعنى ايمان آورند به انگشت قمر شكاف اشارت به ماه نموده منقسم به دو قسم ساخت در آن شب والى آنمكان برأى العين ملاحظه اين معجزه نموده كوكب عقل و هوشش متحير شد و چون ديده منتظران در تفحص و تجسس بود تا اينكه خبر به وى ميرسد كه آفتاب نبوت سر از فلك اعظم رسالت برآورده جهانرا بنور هدايت خويش منور و مزين ساخته است راجه آنجا در همانساعت با اقوام و خويشان بكشتى نشسته متوجه خدمت آن سرور گرديده در عرض راه كشتى ايشان بمخاطره عظيمى مىافتد به نحوى كه همه دست از جان شسته راجه را در حين از شدت محنت اينحال خواب ربوده در عالم رؤيا مىبيند كه شخصى ميگويد كه اگر خواهى از اين مهلكه نجات يا بى چنان كن كه خونى در كشتى تو روان شود با انكه هنود هرگز چيزى نميكشند مومى اليه مضطرب برخاسته استمداد از فرزندان و اقرباء خود ميخواهد و ميگويد كه مرا بايد در راه خدا قربانى كرد و هرچند مبالغه مىكند با اولاد سر از قربان شدن پيچيده احدى اطاعت وى نميكند عاقبت همشيره كه با وى همراه و از عقل و شعور با بهره و نصيب بوده براجه ميگويد كه ضرور نيست كه تو كسى را بكشى در خواب ريختن خونى ديده [ اى 
  ] اينك از فرزند من عضوى ببر تا خونش در كشتى ريخته شود . اتفاقا چنان كردند باد مراد برخاسته كشتى بسلامت به مقصود رسيد و راجه به خدمت آنحضرت سرافراز گرديده بشرف اسلام مشرف\r\n\r\n","description":"","footnote":"","page_name":" 218 ","page_number":230},
  {"content":"\r\n\r\nهندوستان در اواخر قرن هفدهم ميلادى\r\n\r\n","description":"","footnote":"","page_name":" 219 ","page_number":231},
  {"content":"\r\n\r\nشد « 1 » . و چون راجه از همشيره چنان نيكى ديد وصيت چنان مىكند كه اولاد مرا نصيبى در ملك نباشد و بعد از من او بر همه فرزندان وصى و نائب من باشد و از آن زمان تا حال به وصيت او قيام مينمايند نهايت بعد از اندك وقتى با اينكه باينمراتب قائل‌اند و خود نقل ميكنند مردود و به دين خود برگشته بت‌پرستى را اختيار كرده و تا حال در راه ضلالت و گمراهى مانده‌اند و حرفشان انكه تا آنحضرت بود ما به آن دين بوديم و بعد از آن در آن دين اختلافات پديد آمد و در دين ما هيچ خللى راه نيافت و سبقت هم داشت لهذا باز به دين اجداد خود رفته‌ايم و آنقدر اجتناب و ملاحظه از مسلمانان ميكنند كه هيچيك از ايشان اصلا ملاقات مسلمانان نمينمايند « 2 » حتى انكه روزى بعنوان تفرج چون ملك آنجماعت در نهايت سبزى و خرمى است از در خانهء راجه عبور افتاده در آنجا حوضى كه در طول و عرض قريب به صد زرع بود مملو از آب اتفاقا يكى از ملازمان اين ضعيف در آنجا دست ميشويد مقارن آنحال نگهبانان مخبر و مطلع شده شروع بفرياد و فغان و جمعيت عظيمى نمودند به قصد انكه فساد و جدال كنند . بعد از تحقيق احوال جمعى مردم آنجائى آمده مذكور ساختند كه اين حوضيست كه راجه و هنود هر روز دو مرتبه آمده بدن را در آن ميشويند و ايشانرا اعتقاد انكه بملاقات مسلمانان نجس مىشود و بعد از معذرت و التماس بسيار از تقصير آن غلام گذشته حكم راجه شد كه حوض را خالى كرده خوب پاك و از آب تازه پر كنند « 3 » . و چنان مسموع شد كه اگر مسلمانى از مردم آنديار چنين امرى كند او را\r\n\r\n\r\n","description":"","footnote":"\r\n( 1 ) - مؤلف تاريخ فرشته حكايت مسلمان شدن سامرى فرمانرواى مليبار و مشاهده معجزه شق القمر را بنقل از رساله تحفه المجاهدين به نحوى مشابه برشته تحرير درآورده است . ( گلشن ابراهيمى يا تاريخ فرشته . مقاله يازدهم . چاپ نول كشور 1350 ه . ق )\r\n( 2 ) - بگفته ابن بطوطه در بلاد مليبار رسم بر اين است كه « هيچ مسلمانى نبايد در خانه آنان بيايد يا در ظروف آنان غذا خورد و اگر مسلمانى در ظرف كافرى غذا بخورد آن ظرف را مىشكنند يا به مسلمانان ميدهند . » ( سفرنامه ياد شده . ترجمه فارسى . ص 581 )\r\n( 3 ) - ابن بطوطه مىنويسد كه پهلوى هريك از استراحتگاههاى كنار راه چاه آبى وجود دارد كه پيوسته هندوئى از آن محافظت مىكند و « براى كفار در ظرف آب ميدهد ولى براى مسلمانان توى دست او ميريزد تا بخورد و سيراب شود . » ( ايضا . ص 581 )\r\n","page_name":" 220 ","page_number":232},
  {"content":"\r\n\r\nگرفته محنت بسيار ميدهند .\r\nو من الغرائب و طريق دادخواهى اينكه احدى را حكم قتل نميكنند و دزد و گناهكاران را شكنجه و آزار نميدهند و در در خانه عمارت مرتفعى مشتمل بر چند مرتبه در نهايت خوش‌هوائى ساخته چون احدى تقصير كرد به قدر مرتبه او را بر آن عمارت برند و بدون قيد نگاهداشته مانع خورد و خواب و هنود را مانع بدن شستن نيز ميشوند چنانچه اگر خون كرده باشد در اعلى مرتبه آنعمارت برده جا ميدهند و در اين ملك يك قسم دارچينى كه آن را قرفه « 1 » گويند و فلفل بسيار بهم ميرسد و سابقا فرنگيان پرتگالى در بندر آن قريب چهارصد سال « 2 » بوده در تصرف داشته‌اند و در آنجا قلعه [ اى 
  ] در نهايت خوبى و صفا با عمارات عاليه ساخته بوده انتفاع آنجا را ميبرده‌اند و حال بيست و دو سالست كه ولنديس بضرب جنگ و جدال قلعه را گرفته و آنچه پرتگاليه به راجه ميداده‌اند مبلغى اضافه قبول نموده ميدهند و انتفاع آنجا را مىبرند و الحق ملكيست در نهايت ارزانى و خوشى و خرمى و جماعت ولنديس در قلعه‌دارى آن نهايت اهتمام بتقديم ميرسانند و سه روز راه از اين ملك گذاشته باز طائفه [ اى 
  ] اند از ذات مليبار « 3 » و راجه عليحده دارند و دعوى اسلام ميكنند و مذهب شافعى و اكثر از سكنه آنجا قرآن را از حفظ دارند و مضمون بلاغت مشحون « و من ورائه ملك ياخذ كل سفينه غصبا « 4 » » مفسر\r\n\r\n\r\n","description":"","footnote":"\r\n( 1 ) - منظور قرفه الدار چينى است . ر ك : تحفه حكيم مؤمن\r\n( 2 ) - اين رقم اشتباه است چه پرتغاليها براى اولين بار در سال 1502 ميلادى به كوچى  Cochin  آمدند و در سال بعد البوكرك در آنجا قلعه‌اى بنا ساخت . و قبر او نيز در اين محل مىباشد .\r\nاز سال 1635 انگليسىها به كوچى راه يافتند ولى در سال 1663 ميلادى هلنديها انگليسيها را اخراج كرده و خود جانشين آنان گرديدند . در زمان تسلط هلنديها بندر كوشن اهميت فراوانى يافت و مركز مهم دادوستد گرديد .\r\n( 3 ) - در اصل مليوار .\r\n( 4 ) - ماخوذ از آيه 78 سوره 18 ( الكهف )\r\n","page_name":" 221 ","page_number":233},
  {"content":"\r\n\r\nاحوال ايشانست چه كشتى و غراب و سنبوك بسيارى دارند و آنها را در دريا انداخته به امر دزدى و گرفتن جهازات مترددين واداشته‌اند سوى جهازات فرنگيان كه مكرر خود را به آتش سوزان امتحان ايشان سوخته‌اند و چون كشتى ديدند آمده شروع بجنگ و جدال كرده تا جان دارند در گرفتن آن ميكوشند و سندى كه در باب حليت اين امر ابراز مىكنند آنكه خدام شافع « 1 » در تفسير  أُحِلَّ لَكُمْ صَيْدُ الْبَحْرِ وَ طَعامُهُ  « 2 » و صيد بحر را كشتى گرفته و به اين نحو آن را تفسير و فتوى كرده است كه كشتى مردم ميتوان گرفت و بر اين كس حلالست و دليل ايشان آنكه اگر از مال كفار است بر مسلمان حلال و اگر از مسلمانست بمقتضاى  « إِنَّمَا الْمُؤْمِنُونَ إِخْوَةٌ »  « 3 » البته برادران را در مال همديگر حقى و نصيبى است و هر طائفه كه در كشتى باشد ميكشند بجز مسلمانان كه بعد از اقرار بحليت اموال ايشان را عريان كرده زادى كه خود را به جائى توانند رسانيده داده ايشانرا روانه ميكنند .\r\nو من الجزاير : قريب بانولايت\r\nجزيره ديو « 4 » محليست كه پادشاهى دارد مسلمان بمذهب شافعى و در آنجا عنبر بهم ميرسد و ميگويند كه پادشاه آنجا تختى ساخته از عنبر و خود در بالاى آن تخت نشسته تختى ديگر روبروى آن گذاشته خود نشسته قرآن بر فراز آن تخت عنبر ميگذارد و در آنجا معدلت و دادخواهى مينمايد و در بندر آنجا اقسام صدف « 5 » غوص كرده بولايات هندوستان مىبرند و\r\n\r\n\r\n","description":"","footnote":"\r\n( 1 ) - منظور ابو عبد اللّه محمد بن ادريس شافعى ( متوفى در سال 203 ه ) بنيانگذار مذهب شافعى مىباشد .\r\n( 2 ) - در نسخه اصلى « و احلت لكم صيد البر و البحر » آمده است كه به صورت بالا مقتبس از آيه 97 سوره 5 ( المائده ) تصحيح گرديد .\r\n( 3 ) - ماخوذ از آيه 10 سوره 49 ( الحجرات )\r\n( 4 ) - ديو  Div  ( اروپائيان آن را به  Diu  تحريف كرده‌اند ) بندرى در جزيره‌اى به همين نام و يكى از مراكز مهم تجارت درياى هند . ر ك به تعليقات شماره 109\r\n( 5 ) - در متن خزف آمده است كه به صدف تصحيح گرديد چون خزف بمعنى سفال است .\r\nدر اينجا منظور خرمهره‌هاى كوچكى است كه به هندى كوژى  ( Kauri )  ميگويند و در داد و ستد به كار ميرفته است . ر ك به تعليقات شماره 110\r\n","page_name":" 222 ","page_number":234},
  {"content":"\r\n\r\nدر هند آن را عوض دينار خرج ميكنند و قسمى از آن را كه بوق « 1 » گويند تراشيده پيرايه زنان هندو ميسازند و اين محل متصل بملك راناست « 2 » كه راجه او زمين‌دار آنجاست و اين نسبت به آنها كرده اقتدار تمامى دارد و ملكش نيز اوسع از آنهاست و سپاه قدرى دارد و حال مدتيست كه باج بپادشاه هندوستان ميدهد و در آن مملكت طائفه [ اى 
  ] از هنود كه ايشانرا ناير « 3 » گويند هستند كه هر زنى چند شوهر دارد كه هريك متكفل يك امرى از امور ضروريه معاش او ميگردند و دستور چنانست كه يكى چون در خانه باشد چوبى بشكلى ساخته‌اند و در پشت در خانه ميگذارند تا ديگرى داخل نگردد و چون او بدر رفت چوب را برميدارند و نوبت به ديگرى ميرسد و بنابرين فرزندان ايشانرا پدر مشخص نيست وارث ايشان به اولاد نميرسانند و تمام را به زوجه ميدهند .\r\nو من الغرائب شرح وقايعى كه بعد از ايام تباهى در كوچى روى داد انكه بعد از ششماه سرگردانى كه موسم شد از كوچى بكشتى نشسته روانه بندرعباسى گرديديم و از كوچى الى بندر عباس با باد موافق يك ماه راه است اتفاقا صاحب جهاز چون در سيام كشتى از وى بجبر به جهت اين بندگان گرفته بودند و او حكم رفتن به بندرى ديگر سواى سورت نداشت و درينمدت از ترس اظهار به احدى نكرده چون از آنجا لنگر برداشتند بمعلم جهاز ساخته بود كه به طرف بندر سورت « 4 » كشتى را برند و اين بندگان مانند اعمى كه به عصاكشى ديگرى به رسيدن معان « 5 » خويش شادمان باشد هر روز منتظر رسيدن به بندر مقصود ميبودند تا در روزى كنارى به نظر آمده بعد از تحقيق گفتند\r\n\r\n\r\n","description":"","footnote":"\r\n( 1 ) - شنگ يا نوعى خرمهره كه آن را به هندى سنگه مىگويند . ر ك به تعليقات شماره 111\r\n( 2 ) - منظور منطقه‌اى است از راجپوتانا كه تحت حكومت راجه‌جى سنگه بود . ر ك به تعليقات شماره 112\r\n( 3 ) - در متن اصلى ملير آمده است كه به ناير تصحيح گرديد . ر ك به تعليقات شماره 113\r\n( 4 ) - شهر سورت  Surat  در جنوب شرقى گجرات . ر ك به تعليقات شماره 114\r\n( 5 ) - معان : منزل - جايگاه\r\n","page_name":" 223 ","page_number":235},
  {"content":"\r\n\r\nملك سيواست « 1 » و او هندوئيست از راجه‌ها و زمين‌داران هندوستان كه ملك وسيع و لشكر و سپاه بسيار دارد و سر از اطاعت انقياد فرمان‌فرماى ملك هندوستان پيچيده دم مخالفت زده اكثر اوقات بجنگ بى خبر بتاخت و تاراج بعضى از ممالك آن ذو الاقتدار و از راه دريا نيز جهازات و كشتن مردم و بردن اموال ايشان مأمور ميدارد چون چندى از روز گذشت قريب بيست و دو غراب و قريب هزار مرد جنگى با نشان « 2 » و نقاره و توپ و تفنگ به طرف كشتى بندگان آمدند اتفاقا اندك ساعتى باد كم شد ايشان نزديك رسيده از ابتداى زوال شروع بجنگ و جدال و به انداختن توپ و تفنگ كردند چون اينجهاز هندوئى [ اى 
  ] بود در نهايت كهنگى و بيسامانى و خالى از استعداد و حربه و مرد جنگى و بجز دو نفر فرنگى كه بامر معلمى جهاز اشتغال داشتند ديگر توپچى و مرد جنگى نداشت لشكر دشمن جرأت بهمرسانيد شروع بنواختن نقاره و انداختن توپ و تفنگ كرده بنابر اطلاع بر بيسامانى اينجهاز فرياد برآوردند كه دست از پا جدا مكنيد كه بعد از انكه به بالاى جهاز شما آئيم شما را پاره‌پاره خواهيم كرد چون نزديك رسيدند كپيتان و معلم جهاز و اين بندگان با انكه خود رفقاى معدودى پريشان حال بيش نمانده و ايشانرا برأى العين غالب و خود را مغلوب ميديد زبان به « ربى انى مغلوب فانتصر » « 3 » گشوده و بمضمون  « كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ »  « 4 » مستمال و اميدوار گشته صلاح در مقاتله و مدافعه يكى نموده دل بجنگ و جدال گذاشته در برابر حملات متعاقبه و صدمات متوافره ايشان كه از هر طرف كشتى مىآوردند پاى ثبات و قرار محكم كرده در انداختن يكصد و هفتاد توپ ايشان و شهيد شدن چند تن از سكنه و خدمه و غلامان و اين بندگان پروا و\r\n\r\n\r\n","description":"","footnote":"\r\n( 1 ) - منظور سيوا  ( Siva )  يا سيواجى  ( Sivaji )  رهبر مشهور مرهته است ( 1627 - 1680 م ) ر ك به تعليقات شماره 115\r\n( 2 ) - نشان بمعنى بيرق\r\n( 3 ) - در متن « رب انى » آمده است كه به « ربى انى » تصحيح گرديد . مقتبس است از آيه 11 سوره 53 ( القمر )\r\n( 4 ) - مقتبس از آيه 250 سوره 2 ( البقره ) نبرد حضرت داود با جالوت\r\n","page_name":" 224 ","page_number":236},
  {"content":"\r\n\r\nمحابا نكرده به دل جمعى « 1 »  « عَسى رَبُّكُمْ أَنْ يُهْلِكَ عَدُوَّكُمْ »  « 2 » خوشدل و بر وفق  « لا تَقْنَطُوا مِنْ رَحْمَةِ اللَّهِ »  « 3 » اميدوارى تمام حاصل نموده و رفته‌رفته تيقن در نصرت بهمرسانيده پاى شكيبائى و اصطبار قائم نموده در جنگ دادمردى و مردانگى ميدادند تا انكه شاهباز زرين چنگال آفتاب از اوج آسمان به عزم صيد غراب سياه بال شب‌رو به پهن‌دشت مغرب نهاده مانند خيل زاغى كه از چنگ شاهين تند پرواز گريزان گردند بعد از انكه دو غراب و چندين كس ايشان بضرب توب صاعقه بار و تفنگ دوزخ‌شرار و تير الماس‌پيكان غريق بحر غضب يزدان شده بودند تاب مقاومت نياورده اختر زحل اثر اقبالشان رو به ادبار و مغرب زوال گذاشته بنوعى كه شيوه اينقسم جماعت است پشت داده از روى دريا مانند حباب پوچى كه تاب تلاطم امواج دريا نياورده به اقبال بيزوال ابدى الاتصال آواره ظلمات عدم گرديدند هريك از جوانان را آنچه از دست آمد در جنگ و جدال كه تفصيل آن موهم بعضى مراتب است در راه ولينعمت خود تقصيرى نكرده مردانگى نمودند و به حمد اللّه كه گوى مردانگى و يكرنگى از ميدان بندگى ربودند .\r\nو من الغرائب آنكه عرض آن باعث ازدياد مراتب اخلاص و يكرنگى شنوندگان ميگردد آنست كه دو صندوق يراق سپرده كه از آن جمله تاج و طومار و شمشير مرصع و ديگر يراق مجلس داشت دوازده توب به دور و حوالى آن خورده آنچه صناديق ديگران بود از هم شكافته آنچه داشت از حيز انتفاع افتاد و خدشه [ اى 
  ] به آن صناديق نرسيده گلوله توپ چون به آنها رسيد همه بپاى صندوق ريخته سرد شده بود و بعد از خلاصى از آن مهلكه به چند روز ديگر بسرخور سورت رسيدند و چون جماعت انگليس باعتبار ادعاى\r\n\r\n\r\n","description":"","footnote":"\r\n( 1 ) - دلگرمى - اتكاء - خاطر جمع شدن : « بعد دلجمعى از طرف ناموس . . . » ( سيرا المتاخرين - كتاب ياد شده . ص 356 )\r\n( 2 ) - ماخوذ از آيه 127 سوره 7 ( الكهف ) . در متن « و عسى » آمده است كه « واو » زائد حذف گرديد .\r\n( 3 ) - مقتبس از آيه 55 سوره 29 ( الزمر )\r\n","page_name":" 225 ","page_number":237},
  {"content":"\r\n\r\nظلمى كه از عمال سورت بايشان ميرسيده و هرچند عرض احوال خود بدرگاه فرمانفرماى ممالك هندوستان مينموده‌اند بجواب نميرسيد و نهايت خفت و آزار ميكشيده‌اند حقيقت احوالاترا بعرض پادشاه خود ميرسانند او به عهده جندرال « 1 » كه عبارت از سردار است نموده چند جهاز جنگى فرستاده مقرر نموده بود كه راه بر تجار و مترددين آن بندر سواى جماعت ولنديس و ديگر جماعت نصارا كه نزاع با ايشان در دريا قدرى آب ميبرد بسته مانع از تردد مترددين گرديده هر جهازى كه از مردم سكنه سورت باشد يا خواهد به سورت رود يا برآيد بگيرند و مال و اسباب و جهازات ايشانرا ضبط و صاحبان را مرخص سازند كه ايشان رفته شكوه و شكايت و عرض احوال خود كه باعث تحقيق و تشخيص احوال انگليس است نمايند و جندرال به لنگرگاه ن بندر جهازى در نهايت عظمت و بزرگى كه سه طبقه و هشتاد نوب‌سوار و دويست نفر مرد جنگى داشت فرستاده كه در آنجا بوده اگر احيانا جهازى آمدوشد كند بگيرند .\r\nاتفاقا جهاز اين بندگان كه از مال سكنه سورت بود و در آن اوقات وارد شده لنگر كرد هماندم آنجهاز لنگر برداشته خود را نزديك به اين جهاز رسانيده كس فرستاده تحقيق اينكه از كجا مىآيد و چه متاع دارد و چه جماعت در او هستند نمود . و چون معلوم نمود كپيتان آن جهاز جانشين خود را با جمعى از سپاه به بالاى جهاز نزد اين بندگان فرستاده لوازم محبت و مهربانى نموده دست از تاخت و تاراج جهاز برداشته نشان « 2 » پادشاه خود را برآورده و چند نفر از مردم خود را بحفظ و حراست آن تعيين نموده و صباح آن روز كس فرستاد كه چون حكم شده كه آنچه جهازات مردم\r\n\r\n\r\n","description":"","footnote":"\r\n( 1 ) - بطوريكه قبلا اشاره شد مردم محلى در اين دوران كلمه جندرال  Jandral  را بجاى جنرال  General  به كار مىبردند . در اينجا منظور  Sir John Child  مدير ارشد كمپانى هند شرقى انگليس در هندوستان و فرماندار بمبى مىباشد كه از طرف برادرش  Sir Josiah Child  رئيس شركت در لندن ماموريت يافت كه كشتىهاى هندى را توقيف نمايد . ر ك به تعليقات شماره 116\r\n( 2 ) - منظور از « برآوردن نشان » افراشتن بيرق انگليسى روى كشتى تسخير شده به علامت تصرف آن است .\r\n","page_name":" 226 ","page_number":238},
  {"content":"\r\n\r\nسورت يا ديگر جهازاتى كه به طرف سورت رود بگيرم و اين جهاز از مردم سورتست نهايت بنابر انكه شما در آنجائيد از تاخت و تاراج آن دست برداشتيم اگر خواهيد شما را با اسباب خود روانه سورت نموده جهاز را با اموال تجار و صاحب جهاز گرفته به خدمت جندرال ميفرستيم . چون رفتن بسورت با عدم جهاز بيصورت بود و موسم آمدن تنگدست لابد راضى شده باينكه در همين جهاز به طرف\r\nجزيره ممبائى « 1 » كه در حوالى سورت و سردار ايشان در آنجا بودند شد لهذا كپيتان مزبور جمعى را تعيين نموده آمدند و لنگر جهاز را برداشته ما را روانه جزيره مزبوره گردانيدند و بعد از رسيدن آنجا جندرال لوازم ديدن و محبت و يكرنگى كه لازمهء اخلاص ايشان است نموده چون به آن جهاز بنابر كهنگى اعتماد اينكه روانه بندر عباسى كنند نداشت التماس چند يومى توقف در انجا نمود كه بعد از آن كشتى را سامان و ما را روانه مقصد نمايد .\r\nنهايت چون حاكم سابق سورت را معزول و حاكم جديدى به جهت مصالحه و تحقيق مطالب ايشان از حضور تعيين نموده بودند و مشار اليه بعد از ورود به بندر مزبور كس فرستاده تعهد انكه بر وفق مدعاى ايشان من‌بعد سلوك نمايد نموده بود لهذا جندرال با جهازاتى كه داشت روانه سورت گرديد و اين بندگان بنابر عدم جهاز تا سه ماه و نيم در آن جزيره كه در نهايت بدآب‌وهوائى و كثافت و گرانى و سكنهء آنجا\r\n\r\n\r\n","description":"","footnote":"\r\n( 1 ) - كذا فى الاصل . منظور جزيره و شهرى است كه ما امروز بتقليد از اروپائيان آن را بمبى  Bombay  مىناميم . در رساله ذيل التحفه كه در حوالى سال 1219 هجرى نوشته شده نام اين شهر « ممبئى بفتح ميم اول و باى ابجد در ثالث و سكون ميم دوم و دو ياى خطى كشيده در آخر » آمده است . ( عبد اللطيف الحسينى : رساله ذيل التحفه . 1263 ه . ق . ص 9 ) ظاهرا نام قديمى جزيره « ممب‌بائى »  ( Mumba - bai )  بوده و به الهه ممب ( بائى در زبان مرهته بمعنى بانو مىباشد ) يكى از ربة النوع‌هاى هندوئى و زن سيوا تعلق داشته است . مؤلف هابسن جابسن مىنويسد كه زيارتگاه اين الهه را در قرن هفدهم ميلادى از محل اصلى به داخل شهر منتقل ساختند .\r\nدر اواسط قرن 14 ميلادى اين قسمت از هندوستان به تصرف سلاطين مسلمان گجرات درآمد و در سال 1534 سلطان بهادر شاه گجراتى ممبائى و جزاير كوچك مجاور آن را به پرتغاليها واگذار نمود و بعد از سال 1662 بطوريكه گفته شد انگليسىها در آنجا مستقر گرديدند .\r\n","page_name":" 227 ","page_number":239},
  {"content":"\r\n\r\nاطفال خود را از قحطى به دو سه هزار دينار ميفروشند توقف نمودند « 1 » و اين جزيره‌ايست كه سابقا در تصرف پادشاه پرتگال بوده به اعتبار دخترى كه به پسر پادشاه انگليس « 2 » داده بود از جمله املاكى كه به جهاز دختر خود كرم نموده اين جزيره خرابست و الحق در نهايت خرابى و گرانيست و جهازات ايشان چون در حوالى هندوستان جاى ديگر ندارند اين جزيره را مسكن ساخته جمعى از ايشان بدين اعتبار در آن مكان مأوى دارند و بنابر انكه مخارج آن زياده از مداخل است و ضبط معقولى ندارند و چندان كسى به آنجا تردد و عبور نمىكند . و بعد از انتظار و محنت بسيارى بتاريخ 5 شهر جمادى الثانى سنه 1099 « 3 » جهازى از تجار آنجاى نولى نموده روانه درگاه جهانيان اميدگاه گرديدند .\r\nو من الوقايع و بعد از چند روز طى مسافت دريا به دو جهاز سنگانى « 4 » و وراول « 5 » كه طائفه‌اى از هنودند و در حوالى هندوستان مسكن دارند و در نهايت سفاكى و بىباكى بوده به امر دزدى دريا اشتغال دارند و مدتى در دريا از عقب شكارى ميگرديده‌اند ملاقات نموده چون مومى اليهم ناگاه اين\r\n\r\n\r\n","description":"","footnote":"\r\n( 1 ) - هشتاد سال بعد ( 1770 م ) رينال مىنويسد : « هيچكس به ميل خود در محلى به بدآب‌وهوائى بمبى كه بشهادت ضرب المثل محلى « عمر انسان از فاصله دو موسم تجاوز نمىكند » سكونت نمىگزيند . جلد اول . ص 388 . ترجمه انگليسى\r\n Raynal ; Histoire Philosophique et Politique . . . . 4 vol . Amsterdam 1770 \r\n( 2 ) - كذا فى الاصل . ولى براساس واقعيات تاريخى كلمه « پسر » بايد حذف گردد چه ازدواج بين چارلز دوم پادشاه انگلستان و دختر ژوان چهارم  ( Joao )  پادشاه پرتغال در سال 1662 ميلادى يعنى در زمان سلطنت چارلز صورت گرفته است . ر ك به تعليقات شماره 117\r\n( 3 ) - برابر با 7 آوريل 1688\r\n( 4 ) - سنگان يا سنجان ( سندان جغرافىدانان اسلامى ) همان شهريست در شبه‌جزيره كتيور كه پناهندگان پارسى پس از عزيمت از ايران ابتدا به آنجا رفتند و نام شهرى را در خراسان كه از آن‌جا آمده بودند روى آن گذاردند . ( جلد اول . ص 30 .\r\n ( Dosabhai Framji ; History of the Parsis . 2 vol . London . 1884 . ) \r\nانگليسىها و فرانسويان آن را  St John  يا  St Jean  و پرتغاليها  San Gens  مىناميدند .\r\n( 5 ) - در متن و واريل آمده است كه به وراول  ( Veraval )  تصحيح گرديد . ر ك به تعليقات شماره 118\r\n","page_name":" 228 ","page_number":240},
  {"content":"\r\n\r\nجهاز را از دور ديدند فى الحال شروع بنواختن نقاره شادى و انداختن توب نمودند نهايت بنابر كمى و اختلاف باد چون نمىتوانستند كه نزديك شده يورش به جهاز كنند لهذا هريك از طرفى جهاز را در ميان گرفته شروع به انداختن توب نمودند آن روز تا شب به جنگ مشغول گرديدند چون شب دست داد ايشان از جنگ كشيدند باد بر طرف گرديد به نحوى كه مطلقا جهازات حركت نميتوانستند كرد و اگرچه باعتبار عدم مساعدت طالع و بدبختى دست ايشان از دامن مقصود كوتاه بود نهايت پاى كشتى اين بندگان نيز باعتبار عدم باد مراد از رفتار مانده بقدرى فاصله فيما بين بهمرسيده بود كه صدا از طرفين به يكديگر ميرسيد و باينطريق هر دو فرقه تا روز در دريا سرگردان بود و چون دستور هيچ فرقه [ اى 
  ] نيست كه در شب با دشمن جنگ كنند ايشان تا طلوع صبح فرياد و فغان كرده ميگفتند كه بشنويد و بدانيد كه توانائى و زور ما بر عالميان ظاهر است خصوصا حال كه ما چهارصد كس درين كشتىايم پس شما خود را بكشتن نداده پرده‌هاى جهاز به‌بنديد و دست از نزاع برداريد كه بعد از گرفتن جهاز شما را امان دهيم و الا بعد از گرفتن شما را امانى نخواهد بود « 1 » . و چون صبح شد بيكمرتبه بنواختن نقاره و انداختن توب و جنگ و جدال مشغول گرديدند نهايت آنقدر بادى كه ايشان خود را توانند بجهاز رسانيد با اين جهاز از پيش تواند بدر رفت نبود همه دست از جان شسته بحرب و جنگ كمر بسته منتظر الطاف الهى و فتح بيمن همت شهنشاهى ميبودند . و بنابر انكه كپيتان و معلمان جهاز بندگان از جماعت انگليس بوده و فيما بين فرنگيان خصوصا ولنديس و انگليس دستور و حكم پادشاه [ و 
  ] بزرگان ايشان چنان مىباشد كه چون با خصم برنيايند تن به مذلت و خوارى و خفت گرفتارى و دست بدشمن نداده قبل از انكه گرفتار شوند كشتى را آتش زده جان خود را بسوزند و بدشمن فرصت و غنيمت ندهند و اگر بر خلاف اين نمايند بعد از استخلاص به آتش غضب پادشاه خود ميسوزند . لهذا چون\r\n\r\n\r\n","description":"","footnote":"\r\n( 1 ) - درباره دزدان دريائى سواحل هند ر ك به تعليقات شماره 119\r\n","page_name":" 229 ","page_number":241},
  {"content":"\r\n\r\nكپيتان و معلمان مذكورين كار را بر خود تنگ ديدند تمام آنچه باروط و نفط « 1 » داشتند آورده به دور جهاز حاضر ساختند و منتظر انكه هرگاه ايشان غالب آيند جهاز را آتش زنند و اين بندگان تن به قضا داده تا سه شبانه‌روز بنوع معروض به جنگ و جدال از دور مشغول مىبودند و به اعتبار عدم باد هيچيك نزديك به يكديگر نرسيده فائق بر ديگرى نمىگرديدند تا آنكه بمضمون  « أَمَّنْ يُجِيبُ الْمُضْطَرَّ إِذا دَعاهُ »  « 2 » همگى دست دعا به درگاه قاضى الحاجات برآورده باد عظيم چنانچه كشتيها را بتلاطم و تموج درآورد وزيدن گرفت و هرچند خواستند كه خود را به اين كشتى رسانند نتوانستند . چون شب در ميان آمد و باد بسيار شد ايشان به زير دست افتادند و كشش دريا به طرف ايشان و به‌جهت اين بندگان باد مراد بود . به اقبال بيزوال از آن مهلكه نيز رهائى يافته روانه مقصود گرديدند . و بموداى :\r\nنظم\r\n خس بهر كجا افتد بر كنار مىآيد * ناخدا نمىخواهد كشتى توكل را \r\nعاقبت الامر بتاريخ 24 شهر رجب المرجب سنه 1099 « 3 » وارد بندرعباسى گرديد :\r\n به حمد اللّه ايام محنت گذشت * زمان تمناى حسرت گذشت \r\n* * *\r\n\r\n\r\n","description":"","footnote":"\r\n( 1 ) - رسم الخط قديم كلمات باروت و نفت . صاحب جهان‌نامه درباره كلمه نفط مىنويسد :\r\n« عامه مردم اين را نفت گويند و نويسند و اصل اوط است يعنى نفط . » ( كتاب ياد شده . ص 100 )\r\n( 2 ) - ماخوذ از آيه 62 سوره 27 ( النمل )\r\n( 3 ) - برابر با 25 مه سال 1688 ميلادى .\r\n","page_name":" 230 ","page_number":242},
  {"content":"\r\n\r\nو من السوانح از اخبار تازه كه درين اوان در هندوستان روى داده بعد از فوت قطب شاه والى حيدرآباد ابو الحسن نامى « 1 » كه از اقوام دور او كه از شرف علم و عقل و ادب نصيب و از امور مملكت‌دارى عارى و در طفوليت بىمربى بخودسر بزرگ شده و از جامه خودسرى سر از گريبان بىپروائى برآورده بود از اتفاقات غير حسنه بنابر عدم اولاد و نزديكى كه مشار اليه با مرحوم مغفور داشته بدستيارى قضاياء آسمانى و تدبير سيد مظفر دبير مير جملهء ايرانى « 2 » به چند وقت قبل ازين والى آنجا مىشود و چنانچه لازمه طبيعت بهيميست چون مستقل مىشود مدار عمر خود را بلهوولعب گذاشته پردهء شرم از پيش ديده نابيناى خويش برداشته اصرار در قبايح اعمال و بيعصمتى و بىناموسى نموده دست از دادخواهى و رعيت پرورى كه لازمهء شقاوت و خداناشناسيت برميدارد و با اين مراتب جمعى از ارباب دول كه با كمال عقل و كرم آراستگى داشته و اركان دولت مرحوم مغفور بوده‌اند بموجب « من اعان ظالما سلطه الله عليه » دست اقتدار ايشان را كوتاه و همه را معزول كرده از بىفكرى و سست اعتقادى هندوى كافرى « 3 » را آورده صاحب اختيار و وزير و مشير خويش ميسازد و جمعى ادانى و اوباش را حسب الفرموده طبع خودسر در عوض ايشان از مرتبهء پست گمنامى به مرتبهء بلند مىرساند و چنان ايادى\r\n\r\n\r\n","description":"","footnote":"\r\n( 1 ) - منظور ابو الحسن معروف به « تاناشاه » آخرين پادشاه سلسله قطب شاهى گولكنده مىباشد كه پس از فوت پدرزنش عبد إله قطب شاه كه برهان قاطع باسم او نوشته شده به سلطنت رسيد . ر ك به تعليقات شماره 120\r\n( 2 ) - منظور محمد سعيد ميرجمله ( وزير اعظم ) مىباشد . ر ك به تعليقات شماره 121\r\n( 3 ) - منظور از هندوى كافر مادنا  Madenna  مىباشد كه در دربار گولكنده به مقام نخست‌وزيرى رسيد . ر ك به تعليقات شماره 122\r\n","page_name":" 231 ","page_number":243},
  {"content":"\r\n\r\nاقتدار آن هندويانرا بر مسلمانان دراز مىسازد كه به اعتبار نزاعى كه فيما بين هندو و سيدى رو داده بود حكم بر قطع دست سيد برگشته روزگار « 1 » كرده دستش را به خود سر جدا ميگرداند و با انكه آن ولايت مشهور و معروف و موسوم به حيدرآباد و شيعه‌خانه است هندوى مذكور بناى كفر بنياد كرده چند بتخانه نزديك به مساجد به اتمام مىرساند و در جزو با سمبهوجى « 2 » ولد سيوا كه يكى از زمين‌داران ولايت هندوستان و اباعن جد كافر و دشمن مسلمانان و سر از اطاعت خسرو بلاد هندوستان پيچيده دم مخالفت با او زده اكثر اوقات در حين فرصت به تاخت و تاراج بعضى از سرحدات آن ولايت مشغول و در بر و بحر قاطع طريق مترددين مىباشد و سابقا شمهء از احوال نكبت مال آن كافر بىباك بتحرير آمد كه چگونه ناپاكيست حضرت ابو الحسن بدان ناپاك رابطه و آشنائى انداخته در جزو امداد و اعانت به او ميكرده « 3 » و به مددكارى آن بىنور والى بيجاپور كه او نيز بعد از فوت والى آنجا منتقل به طفلى شده بود « 4 » و از راه عدم تميز او نيز در امداد آن مستحق عذاب موفور مىكوشيده و هيچيك از واليان راه به سپاه هندوستان نمىداده‌اند كه بدفع آن ناپاك كوشند و با اين مراتب حال و احوال و انتظام مملكت و اقتدار سر از اطاعت و انقياد سلطان آن بلاد پيچيده از طريقى كه واليان با كمال عقل به راه مىرفته‌اند پا مىكشد و دم مخالفت مىزند و چون\r\n\r\n\r\n","description":"","footnote":"\r\n( 1 ) - « سيد برگشته روزگار » سيد مرتضى مازندرانى فرمانده لشكر حيدرآباد است كه در مبارزه براى جانشينى عبد اللّه قطب شاه جانب سيد احمد داماد ديگر او را گرفت و با ابو الحسن به مخالفت پرداخت .\r\nپس از روى كار آمدن ابو الحسن بگفته صاحب سير المتاخرين « مادنا . . . . . سيد مرتضى را بىپر و بال گردانيد . » ( كتاب ياد شده . جلد اول . ص 372 )\r\n( 2 ) - در متن اصلى سيماجى نوشته شده كه به سمبهوجى  ( Sambhuji )  تصحيح گرديد .\r\n( املاء تاريخ هندوستان كمبريج - جلد پنجم .  ( Cambrige History Of India  منابع فارسى اين اسم را « سنبا » مىنويسند . ر ك به تعليقات شماره 123\r\n( 3 ) - مادنا در برابر عدم ثبات داخلى در بيجاپور با سيواجى متحد گرديد و به او كمك مالى ميكرد تا در برابر اورنگ زيب مقاومت نمايد . ر ك : سركار ، كتاب نامبرده . جلد چهارم ص 330 - 335\r\n( 4 ) - منظور اسكندر آخرين پادشاه سلسله عادلشاهى بيجاپور است . ر ك به تعليقات شماره 124\r\n","page_name":" 232 ","page_number":244},
  {"content":"\r\n\r\nاورنگ زيب\r\n\r\n","description":"","footnote":"","page_name":" 233 ","page_number":245},
  {"content":"\r\n\r\nاحوال و اعمال آن بىمآل از حد مىگذرد و مكرر بفرمان‌فرماى ولايت هندوستان « 1 » ميرسد چنانچه لازمه و آداب سلطنت است در هر باب احكام نصايح انتظام نوشته به او ميفرستد مفيد نيفتاده در جواب پاره‌اى مزخرفات بر غالب مىزند و بنابر آن سلطان آنجا از حركات ناشايست او بغيرت آمده علماء و فضلاء را جمع كرده در باب دفع ايشان فتوى مىطلبد . ايشان در باب دفع آن واجب الدفع فتوى ميدهند . لهذا در همان روز مقرر ميدارد كه سپاه بيرون رود و خود روى توجه به تسخير آن ولايت ميگذارد و باز اين تيره‌روزگار سر از رقبه « 2 » اطاعت پيچيده با تيقن در اينكه تاب مقاومت و برابرى با سپاه آن والاجاه ندارد بعد از خرابى بصره شهر را واگذاشته متحصن بقلعه ميگردد و در آن حال نيز بفكر تدارك و سرانجام و عاقبت‌انديشى خود نيفتاده باز اصرار در عيش ماتم توام مينموده و جمعى از ادانى و اوباش را كه صاحب اختيار كرده بوده چون عرصه را به خود تنگ مىيابند از راه طمع و حب جاه به نيل نمك‌بحرامى كه شيوه اين قسم دونانست چهره خود را سياه كرده فريفته دولت بيعاقبت چند روزه گشته پشت به صاحب خود گردانيده متوجه بدرگاه خسرو بلاد هند « 3 » ميشوند و هر روزه جمعى از ايشان رو به اردوى آن ذيشأن گذاشته ميرفته‌اند و از جمله حسين بيك‌نامى « 4 » از مردم علىآباد مازندران را كه به اعتقاد خود برگزيده كرده مرد رعيت\r\n\r\n\r\n","description":"","footnote":"\r\n( 1 ) - منظور اورنگ زيب ششمين امپراطور سلسله بابريه هند و سومين فرزند شاهجهان از ارجمند بانو ( تاج محل ) دختر ابو الحسن آصفخان مىباشد . او در شب يكشنبه 15 ذيقعده سال 1027 ه ( 3 نوامبر 1618 ) در مالوه متولد و در سن 89 سالگى روز 28 ذيقعده سال 1118 ه ( 3 مارس 1707 ) در احمدنگر وفات يافت . ( سير المتاخرين . كتاب ياد شده . ص 289 و ص 375 ) . انسيكلپدى اسلام ( چاپ دوم ) تاريخ تولد اورنگ زيب را 24 اكتبر 1618 اكتبر و وفاتش را 2 مارس 1707 ذكر مىكند . تاريخ اول اشتباه مىباشد مگر اينكه فرض كنيم آن را به حساب تقويم ژولين نوشته و تاريخ دوم را به تقويم گرگورى آورده است\r\n( 2 ) - در متن اصلى ربقه آمده است كه به رقبه تصحيح گرديد .\r\n( 3 ) - ر ك به تعليقات شماره 125\r\n( 4 ) - در منابع و مآخذى كه در دسترس بود درباره اين شخص اطلاعى بدست نيامد .\r\n","page_name":" 234 ","page_number":246},
  {"content":"\r\n\r\nبرنج‌كاريرا برداشته سپهسالار و قلعه‌بيكى نموده نهايت اعتبار و اعتماد به او نموده بود بخاطر جمع با انكه سپاه دشمن قلعه را احاطه كرده باز بفكر خود نيفتاده در عيش و نشاط مىبود لهذا حسين بيك مزبور نيز كس نزد شاهزاده [ اى 
  ] كه مقدمه الجيش سپاه آن والاجاه بود فرستاده عرض مىكند كه اگر مرا وعدهء مرتبه بلند و منصب ارجمند ميدهيد من در قلعه را گشوده بموجب وعده بار ميدهيم در فلان شب و وقت آمده بقلعه درآئيد و قلعه را متصرف شويد . شاهزاده نيز رقم استمالت بر وفق خواهش آن خائن نوشته ميفرستد و در شب موعود در قلعه را گشوده « 1 » شاهزاده با لشكر گران سنگ بدون زحمت و مشقت داخل قلعه شده سپاه به خانه والى آنجا رفته در جائى كه والى آنجا بعد از جشن و عيش و خوردن بنگ در لحاف غفلت دست در آغوش بى - پروائى كرده پرنيان ادبار را بر سر كشيده در روز بيدارى اين خوابرا نديده خوابيده بود او را بيدار كرده دستش را گرفته به خدمت شاهزاده مىبرند و شاهزاده او را از قلعه بىپروائى برآورده به بارگاهش مىرساند و صبح به خدمت پدر بزرگوار آمده واقعه شب را به عرض مىرساند و هرچند عجز و التماس مىكند كه او را به حضور آورد مىفرمايد هركسى كه از خدا غافل و در فكر عاقبت خويش نباشد روى او نديد نيست و مقرر ميدارد كه او را محبوس بدارند و شاهزاده اعظم « 2 » وليعهد خود را به اعتبار آنكه به توجه خاطر و ساختگى باطن و نسبت با ابو الحسن و والى بيجاپور « 3 » آن ذيشأن درباره وى بدمظنه شده بود او را نيز گرفته با ابو الحسن به قلعه دولت\r\n\r\n\r\n","description":"","footnote":"\r\n( 1 ) - در كليه تواريخ مسئول گشودن در قلعه را عبد اللّه خان افغان مىدانند . سير المتاخرين مىنويسد : « عبد اللّه خان‌ترين نوكر معتبر ابو الحسن كه صاحب اختيار دروازه معروف به كهركى بود . . . . پاسى از شب مانده دروازه . . . را گشاد » . ( كتاب ياد شده . ص 366 )\r\n( 2 ) - منظور شاهزاده محمد اعظم پسر ارشد اورنگ زيب مىباشد . ر ك به تعليقات شماره 126\r\n( 3 ) - در 12 رجب 1092 ه ( 28 ژوئيه 1681 ) در دهلى « پادشاه بىبى » دختر سلطان على عادلشاه و خواهر سكندر به عقد محمد اعظم پسر اورنگ زيب درآمد . ( ر ك ميرزا ابراهيم زبيرى ، تاريخ بيجاپور مسمى به « بساتين السلاطين » . حيدرآباد . ص 489 )\r\n","page_name":" 235 ","page_number":247},
  {"content":"\r\n\r\nآباد فرستاده مقيد ميسازد و والى صغير بيجاپور را چون به حضور مىبرند اعزاز و احترام نموده با خود داشته او را در سوارى و سير و شكار و گردشها مرخص مىسازد و با او وصلت كرده همشيره او را به اولاد شاهزادگان و از شاهزادگان نيز صبيه‌اى به او مىدهند « 1 » و يكى از آن نمك‌بحرامان را كه از صاحب خود برگشته به خدمت او رفته بودند بخطاب مهابت‌خانى « 2 » سرفراز و بمنصب شش هزارى ممتازش ميسازد و الحق شاعرى در قصيده‌اى كه در هجو المليح او اين بيت مناسب را گفته :\r\nنظم\r\n در قمار جهان مهابت خان * دوششى زد كه عقل شد حيران \r\nو آن ديگرى را كه قلعه داده « 3 » به القاب عليمردان‌خانى كه باعث رفعت مرتبه‌اش خيانت و نمكبحرامى مخاطب و بمرتبه پنجهزارى ممتاز ميگرداند و حال خود در احمدنگر كه واسطه است در ميان ممالك هندوستان و ولايت بيجاپور و دكن نزول اجلال دارد و بفكر و دفع برانداختن عدوى دين و دنيانماى موصوفست . و مسموع شد كه به سبب آنكه عاليحضرت رفيع منزلت كردون بسطت مشترى سعادت زيب اورنگ جلالت و بختيارى آرايش ديهيم ابهت و كامكارى ثمر رسيده حديقه گوركانى\r\n\r\n\r\n","description":"","footnote":"\r\n( 1 ) - پس از فتح بيجاپور به فرمان اورنگ زيب دختر ابو الحسن تاناشاه والى حيدرآباد را به عقد نكاح سكندر عادلشاه درآوردند . ( ايضا . بساتين السلاطين ص 540 ) .\r\nقبلا نيز محمد اكبر با دختر عبد اللّه قطب شاه ازدواج كرده بود .\r\n( 2 ) - احتمالا منظور خليل‌خان معروف به محمد ابراهيم سپهسالار ابو الحسن است كه به عالمگير پيوست و منصب هفتهزارى و هفت هزار سوار و خطاب مهابت‌خانى يافت . ( سير المتا - خرين . كتاب ياد شده . ص 362 )\r\n( 3 ) - ظاهرا منظور عبد اللّه خان پنى مىباشد . ر ك به تعليقات شماره 120\r\n","page_name":" 236 ","page_number":248},
  {"content":"\r\n\r\nآسمان سلطنت و عظمت نيكواختر شاهزادهء اعظم شاهزاده اكبر « 1 » به سنت سنيه‌آباى عظام خويش عمل نموده از روى اميدوارى رو به اين آستان گردون‌پناه آورده است اينمعنى باعث ازدياد شورش و آشوب آن سرزمين شده . اللّه عليم « 2 » .\r\n* * *\r\n\r\n\r\n","description":"","footnote":"\r\n( 1 ) - محمد اكبر پسر اورنگ زيب در 12 ذيحجه سال 1067 ه ( 20 سپتامبر 1657 ) متولد گرديد و مادرش دل‌رس بانوبيگم دختر شاهنوازخان صفوى بود .\r\nمحمد اكبر در اوائل سال 1681 عليه پدر شورش كرد و خود را امپراطور خواند و ابتدا با كمك راجپوتها و بعد از آن با مساعدت مرهته‌ها  ( Mahratts )  با اورنگ زيب بجنگ پرداخت .\r\nسرانجام براى دريافت كمك بدربار شاه سليمان آمد ( 1688 م ) و در گرمسير خراسان بسال 1706 ميلادى يعنى يكسال قبل از مرگ پدر وفات يافت . ر ك به تعليقات شماره 127\r\n( 2 ) - ظاهرا در آخرين ورق كتاب عنوان حسن ختام حدود 8 سطر ابياتى نوشته شده بوده است كه متاسفانه پاك شده و فقط كلماتى مانند : جاويد . . . . بعدش جهان . . . . خلايق مرفه . . . . زمين و زمان . . . را به زحمت ميتوان خواند .\r\n","page_name":" 237 ","page_number":249},
  {"content":"\r\n\r\n\r\nتعليقات\r\n\r\n","description":"","footnote":"","page_name":" 238 ","page_number":250},
  {"content":"\r\n\r\n\r\nشمارهء 1\r\nپس از فوت شاه عباس ثانى ( ربيع الاول 1077 ه 25 سپتامبر 1666 ) در باغ خسروآباد دامغان پسرش صفى ميرزا تحت نام شاه صفى دوم جانشين وى گرديد .\r\nخاتون‌آبادى در « وقايع السنين و الاعوام » تاريخ ولادت صفى ميرزا را « ساعت 4 شب پنجشنبه روز پنجم نوروز سال 1054 ه » يادداشت كرده است . ولى باربن  ( Barbin )  مىنويسد كه « سليمان بسال 1057 ه زمانيكه پدرش 18 سال داشت از كنيزى چركس بنام  Niqaat Khanum  به دنيا آمد . »\r\n ( Barbin ; Le Couronnement de Soleiman III . Paris . 1671 . ) \r\nشاردن نيز نام مادر شاه سليمان را  Nekaat Khanum  به معنى  Duchesse legitime  يادداشت نموده و اضافه مىكند كه در زمان حيات چون شاه عباس ثانى آن زن را بسيار دوست داشت با وجوديكه همه زنانش مشروع ( منكوحه ) بودند فقط او را « ناكحه خانم » ميخواندند .\r\n Chardin ; Voyages en Perse et en autres lieux de I , Orient . Ed . Langles . Io vols . \r\n( جلد نهم ص 409 .  Paris 1811 \r\nجلسوس شاه صفى دوم را خاتون آبادى ساعت 7 شب روز شنبه 27 ربيع الاول 1077 ه ( 27 سپتامبر 1666 ) نوشته است به مناسبت جلوس شاه صفى حكيم عبد الله وحدت قصيده‌اى سروده كه هر مصرع آن به حساب ابجد 1077 ميگردد .\r\nنصرآبادى دو بيت آن را چنين يادداشت كرده است :\r\n مژده‌ها از گلشن ايمان چو گل سر زد صفى * دم چو صبح از نور راى آن حيدر زد صفى \r\n( 1077 ) ( 1077 )\r\n سنح‌ها گردون ز شادى زد ز مهر و مه بهم * از روال كام تا طبل سكندر زد صفى \r\n( 1077 ) ( 1077 ) ( محمد طاهر نصرآبادى ، تذكره نصرآبادى . تصحيح وحيد دستگردى تهران 1317 ص 478 ) در سكه‌هاى شاه صفى كه در اين زمان به ضرب رسيده ابيات زير منقوش مىباشد .\r\n ز بعد هستى عباس ثانى * صفى زد سكه صاحبقران \r\nيا اينكه :\r\n\r\n","description":"","footnote":"","page_name":" 239 ","page_number":251},
  {"content":"\r\n\r\n از براى صرف زوار امام انس و جان * تازه از نام صفى شد سكه صاحبقران \r\nمتاسفانه شاه صفى از بنيه قوى برخوردار نبود و كمى پس از جلوس مريض گرديد و قريب يكسال كسالت او به طول انجاميد . در طى اينمدت چندين بار جان او در معرض خطر قرار گرفت . از آن جمله « روز 27 اوت 1667 خطرناكترين روز ناخوشى شاه صفى دوم بود و تصور نميرفت كه تا روز ديگر زنده بماند . . . معذلك چند روز بعد شاه بهبودى يافت و از خطر رست » .\r\n( جلد اول . ص 400\r\n ( A Chronicle of the carmelites in persia 2 vols . London . 1939 \r\nچون منجمان علت مرض شاه را جلوس روز نحس تشخيص داده بودند قرار شد كه مجددا شاه صفى « در ساعت سعد » تاجگذارى كرده و ضمنا نيز نام جديدى را براى خود انتخاب نمايد .\r\nسانسون روايت ديگرى نقل مىكند : « ميگويند كه يهوديان با اعمال سحر و جادو او ( شاه ) را به حدى ضعيف كرده بودند كه به طرف نابودى ميرفت ولى شيخ عليخان اعتماد الدوله يا نخست‌وزيرش كه مطلب را كشف كرد به او توصيه نمود كه نام خود را تعويض نمايد تا بدينطريق اثر جادو خنثى شود . »\r\n( ص 7 .\r\n ( Sanson ; Etat Present du Royaume de Perse . Paris . 1694 \r\nدر هر صورت همانگونه كه در زمان شاه عباس كبير عمل شده يعنى بنا به توصيه منجم يزدى پس از ظهور ستاره دنباله‌دار درويش يوسفى تركش‌دوز را بجاى شاه بر تخت سلطنت نشانده و پس از سه روز سلطنت به قتل رساندند و شاه عباس مجددا به تخت سلطنت جلوس نمود ( فلسفى - زندگانى شاه عباس اول . تهران 1334 . جلد دوم ص 341 ) در زمان شاه صفى نيز گبرى را روز 19 شوال 1078 به تخت سلطنت نشاندند و وقتى كه ساعت سعد فرارسيد گبر فرار اختيار كرد و شاه بجاى او بر تخت نشست و پس از انجام مراسم تاجگذارى نام شاه سليمان را بر روى خود گذارد . ( ر ك به سفرنامه جملى كاررى  Gemelli Careri  ترجمه نخجوانى و كارنگ . تبريز 1348 - و سفرنامه تاورنيه . ترجمه نورى چاپ دوم ص 407 ) .\r\nدر جريان مراسم تاجگذارى خطبه سلطنت توسط آقا حسين خوانسارى خوانده شد .\r\n( حسن شيخ جابرى - تاريخ اصفهان و رى 1321 ) .\r\nپس از تغيير نام و تاجگذارى مجدد مهرها و قالب سكه‌ها تعويض گرديد و بيت زير جايگزين ابيات قبلى شد :\r\n بهر تحصيل رضاى مقتداى انس و جان * سكه خيرات بر زر زد سليمان جهان \r\n\r\n","description":"","footnote":"","page_name":" 240 ","page_number":252},
  {"content":"\r\n\r\nدر روى مهر شاه سليمان بتاريخ 1078 پس از ذكر « الله ، محمد ، على ، امام حسن ، امام حسين » در وسط « بنده شاه دين سليمان است » و دور آن بيت زير :\r\n گر كند بدرقه لطف تو همراهى ما * چرخ بر دوش كشد غاشيه شاهى ما \r\nحك گرديده است .\r\nتاريخ تاجگذارى شاه سليمان را شاردن روز سه‌شنبه 20 مارس 1668 ظاهرا به تقويم ژولين ساعت 9 صبح ( تحويل سال نو ) در چهلستون مينويسد .\r\n( ر ك - .\r\n ( Chardin ; The Coronation Of Suleiman III , King of persia . London 1686 . \r\nبگفته محمد طاهر نصرآبادى تاريخ جلوس شاه سليمان را محمد مسعود « ولد آقا زمان زركش » در دو بيتى زير چنين سروده است :\r\n شكر خدا كه از كرم مرتضى على * شد كامياب شاه سليمان جم پناه\r\nسال جلوس او طلبيدم ز عقل گفت * شاهنشه زمان و سليمان دين پناه \r\nمصرع آخر به حساب ابجد 1078 ميگردد كه تاريخ صحيح تاجگذارى است اما وحيد اشتباها سليمان را به صورت « سليمن » تصحيح كرده تا 1077 گردد .\r\n( تذكره نصرآبادى كتاب ياد شده . ص 478 ) .\r\nدرباره سجاياى اخلاقى شاه سليمان به كتاب « در دربار شاهنشاه ايران » تاليف كمپفر ترجمه جهاندارى - تهران 1350 . مراجعه نمائيد .\r\nولى از نظر جسمانى فراير مينويسد كه شاه سليمان « قد بلندى دارد و خيلى چاق است بطوريكه وقتى حركت مىكند و يا ميخندد تمام عضلات شانه و پهلوهايش با يكديگر به حركت درميآيند » .\r\n( ص 353\r\n ( J . Fryer ; A New Account of East - India and Persia . London 1698 \r\nپدر روحانى سانسون بنوبه خود شاه سليمان را چنين توصيف مىكند : « او بلندقد قوى و فعال مىباشد . شاهزاده‌اى زيبا ولى كمى زنانه براى يك پادشاه با بينى رومى ( راست ) و متناسب با ساير قسمتها با چشمانى بزرگ برنگ آبى و دهانى متوسط و ريشى كه آن را سياه كرده و اطرافش را تراشيده . . . صداى او مردانه و دلپسند . . . » ( ايضا . كتاب ياد شده ) .\r\nشاه سليمان روز پنجشنبه پنجم ماه ذيحجه سنه 1105 ه ( 29 ژوئيه 1694 ميلادى ) در حرم اصفهان وفات يافت و شاه سلطان حسين در 14 ذيحجه 1105 ( اوت 1694 ميلادى ) بجاى پدر بسلطنت برگزيده شد . در نامه‌اى كه برادر الياس آلبرت مقدس  ( Elias of St Albert ) \r\n\r\n","description":"","footnote":"","page_name":" 241 ","page_number":253},
  {"content":"\r\n\r\nبه « انجمن براى تبليغ ايمان » فرستاده مينويسد شاه سلطان حسين « امروز روز 7 اوت 2 ساعت بعد از نيمه شب در سن 26 سال و 17 ماهگى بجاى پدر نشست » ( در تاريخ كشيشان كرملى ايران - كتاب ياد شده جلد اول - ص 470 ) .\r\nبراى اطلاع بيشتر درباره وقايع وفات شاه سليمان و تاجگذارى شاه سلطان حسين به كتاب زير كه مولف آن ناشناخته است مراجعه نمائيد :\r\n Relation de La mort SCHAH Soliman / Roy de Perse et du Couronnement de Sultan Ussain . . . Paris . 1696 . \r\n\r\nشمارهء 2\r\nوهاج در لغت معنى درخشنده و فروزان را دارد و « تاج و هاج » بمعنى تاج درخشان مىباشد ولى در اصطلاح ادارى و دربارى صفويه اين تركيب معنى بخصوصى را دارد . مثلا در تذكره الملوك كه نوعى راهنماى تشكيلات حكومت صفوى است جزء وظائف صاحبجمع قيجاچيخانه امرائى ( خياط خانه مخصوص امراء ) چنين آمده است : « هرگاه تاج و هاج خواهند به كسى دهند در سركار مزبور از زربفت بوم زر و غيره دوخته اولا در سركار مزبور جمع و ثانيا بخرج داده مىشود » .\r\n( تذكره الملوك . متن فارسى . چاپ دبير سياقى . تهران 1332 . ص 30 ) مينورسكى تصور مينمايد كه اين همان تاجى است كه بگفته سانسون « وقف دوازده امام شد » و آن را چنين توصيف مىكند : » عرقچين بزرگى پوشيده از قلابدوزى و زربفت و داراى نوكى بلند و در اطراف آن چندين دالبر قرار دارد كه قسمت پائين آن بمليله‌هاى زرين احاطه شده است و قسمت فوقانى آن پر است از كلنگ » .\r\n( مينورسكى : سازمان ادارى حكومت صفوى . ترجمه رجب‌نيا . تهران 1334 . ص 127 ) ولى شك نيست كه از تاج و هاج منظور همان تاج دوازده ترك اثنىعشرى يا كلاهى كه به ابتكار شاه حيدر پيروانش بر سر ميگذارند و به همين مناسبت نيز قزلباش نام گرفتند مىباشد .\r\nبگفته تاريخ جهان‌آرا شاه اسمعيل تاج دوازده ترك حيدرى را تغيير داد بدينمعنى كه مقرر نمود « آن را در ميان گلى بگذارند و دستار سفيد بر دور آن تاج پيچيده جيقه و زلف و مار و ابلق نصب نمايند » .\r\n( ملا ابو بكر تهرانى - تاريخ جهان‌آراء . نسخه خطى كتابخانه ملى تهران ) تا زمان شاه عباس كبير اين تاج منحصرا به صوفيان و طائفه قزلباش تعلق داشت ولى اين پادشاه كه ميخواست از قدرت آنان بكاهد برخى از امراء طوائف ديگر را نيز به استفاده از آن مفتخر ساخت . صاحب عالم‌آراء مىنويسد : « شمسى پاشا قزاقلر نيز با جماعتى از ايل مذكور . . .\r\n\r\n","description":"","footnote":"","page_name":" 242 ","page_number":254},
  {"content":"\r\n\r\nو جمعى ديگر از ايل شمسى الدين‌لو و حاجيلر و غير ذلك به پايه سرير اعلى آمده ديگر باره فرق افتخار خود را به پوشيدن تاج و هاج دوازده ترك اثنىعشرى بفرقدين رسانيدند و پاشاى مزبور به لقب ارجمند خانى سرافراز شد . » ( اسكندر بيك تركمان . تاريخ عالم‌آراء عباسى . 2 جلد . تهران 1350 . جلد دوم . ص 669 ) .\r\nشاه عباس حتى تاج مخصوص قزلباش را به علامت افتخار به بيگانگان نيز عطاء مىنمود و بنابه گفته پيتر و دلاواله پادشاه صفوى با دست خود تاج را بر سر ربرت شرلى انگليسى كه عنوان سفير به دربار پاپ و سلاطين ديگر اروپائى رفت گذارد\r\n( پيتر دلاواله  Piotro della Valle  . سفرنامه . ترجمه شعاع الدين شفا . تهران 1348 . ص 53 )\r\n\r\nشمارهء 3\r\nدر اين زمان پادشاه سيام نرائى  Narai  بود كه از سال 1657 تا سال 1688 ميلادى در آن كشور سلطنت نمود . مؤلف سفينه شروع سلطنت او را 8 محرم 1068 هجرى قمرى ( 17 اكتبر 1656 ) يادداشت كرده است ولى تاريخ رسمى سلطنت اين پادشاه كه به زبان سيامى نوشته شده شروع سلطنت وى را از سال 1018 تقويم رسمى سيامى واوك  Wawk  ( پيجىئيل 1657 ميلادى ) و مرگ او را در ايت‌ئيل  ( Tjaw )  1044 ( آوريل 1682 ميلادى ) مىنويسد .\r\n History of Siam , Reign of H . M , Somdetch P'ra Narai . Transl . by S . J . \r\n( ص 45  Smith . Bangkok , 1880 \r\nالبته اين رقم اخير اشتباه است چه ميدانيم كه مرگ نرائى در سال 1688 و پس از بازگشت سفراى فرانسه و ايران كه بين سالهاى 1685 و 1687 از آن كشور ديدن كرده‌اند بوقوع پيوست .\r\nنرائى پسر سرى وراونگ  Sri Voravong  است كه بر اثر يك كودتاى نظامى احتمالا با كمك ايرانيان در سال 1630 به سلطنت رسيد ( ر ك : تعليقات شماره‌هاى 46 و 51 ) . اين پادشاه كه مردم او را « عنكبوت در بطرى » لقب داده بودند در سال 1656 وفات يافت و برادرش جانشين وى گرديد . ولى نرائى با مساعدت ايرانيان عموى خود را دستگير و او را بقتل رساند و خود بسلطنت نشست . ( 1657 ميلادى ) . نرائى يكى از بزرگترين سلاطين سيام محسوب ميگردد در زمان او ايرانيان مقام‌هاى عالى مملكتى را اشغال نمودند و حتى گارد محافظ او را نيز تشكيل ميدادند . و بگفته مؤلف سفينه اين پادشاه در طرز لباس پوشيدن و غذا خوردن و ساير رسوم از دربار صفوى تقليد ميكرد و حتى براى مقابله با دشمنان خارجى از شاه سليمان مدد خواست ( تعليقات شماره 4 ) ولى كم‌كم به علت عدم لياقت و دودستگى جامعه ايرانى سيام و\r\n\r\n","description":"","footnote":"","page_name":" 243 ","page_number":255},
  {"content":"\r\n\r\nفشار اروپائيان مخصوصا هلنديها و انگليسىها نرائى به فكر استمداد از لوئى چهاردهم افتاد .\r\nدر اين ميان « دلال محبت » ماجراجوئى بود يونانى الاصل بنام فالكن كه ابتدا نزد شركت تجارتى انگليس هند شرقى خدمت ميكرد ولى بعد به دسيسه‌بازى با فرانسويها مشغول گرديد . ( تعليقات شماره 36 ) در اثر نفوذ اين عامل فرانسوى نرائى نه تنها ايرانيان را از كار بر كنار كرد بلكه با انگليس نيز بجنگ پرداخت ( 1687 ) و به فرانسه اجازه داد كه در بانگوك و مرگى استحكامات ساخته و قواى نظامى در سيام مستقر نمايد . فالكن هم محرمانه و بدون اطلاع پادشاه سيام به نمايندگى از طرف وى قسمتى از خاك آن كشور را به فرانسه واگذار نمود ( ايضا - تعليقات شماره 36 ) .\r\nفالكن ظاهرا در نظر داشت كه سيام را به مستعمره فرانسه تبديل نمايد و خود نيز نايب السلطنه آن گردد .\r\n( ص 120 .  ( Kaempfero ; Rerum Persicarum . Le mgoviae . 1712  ولى فعاليتهاى مشكوك فالكن خشم ميهن‌پرستان سيامى را برانگيخت و تحت رهبرى پراپت راجه  ( Phra Petraja )  قهرمان مبارزات عليه برمه و كامبوج دست به كار شدند .\r\nدر اين ميان نرائى به مرض الموت دچار و در قصر لو  ( Lavo )  بسترى گرديد ( 1688 ) و چون فرزندى نداشت به توصيه فالكن مم‌پى  ( Mom Pi )  پسرخوانده خود را كه مسيحى شده بود به وليعهدى برگزيد . اما در برابر فشار رجال و اركان دولت مجبور شد كه كمى قبل از مرگ پت راجه را به سمت نايب السلطنه تعيين نمايد .\r\n( ص 76 .\r\n ( Phra Sarasas ; My Country . Thailand . Bangkok 1956 \r\nولى لونگ سراسك  ( Luang Sarasak )  پسر نايب السلطنه كه بعد از مرگ پدر با لقب ببر شاه بسلطنت رسيد رجال دولت را مجبور ساخت كه پت راجه را پادشاه اعلام دارند .\r\nبگفته تاريخ رسمى سلطنت نرائى وقتى پادشاه از اين خبر آگاهى يافت شمشير خود را بدست گرفت و از جاى برخاست تا به انقلاب خاتمه دهد ولى شمشير از دستش افتاد و ناتوان از خدايان آسمانى مذهب بودا استمداد طلبيد و خواستار شد كه عمر او را يك هفته طولانىتر سازند تا بتواند جزاى پدر و پسر خائن را كف دستشان بگذارد ( كتاب ياد شده . ص 44 )\r\nظاهرا دعاى او مورد اجابت خدايان قرار نگرفت و بدار فانى شتافت و وليعهد كه به لو احضار شده بود به فرمان لونگ سراسك با ضربات چوب چندل به قتل رسيد فالكن كه از ماجرا مطلع گرديده بود قواى فرانسوى را به يارى طلبيد ولى قبل از رسيد آنان بازداشت و به‌سزاى اعمال خود رسيد .\r\nبا قتل فالكن و جلوس پت راجه كه تحت نام رام سوئن  Ram Suein  سلطنت نمود\r\n\r\n","description":"","footnote":"","page_name":" 244 ","page_number":256},
  {"content":"\r\n\r\nفرانسويان مجبور شدند پايگاه‌هاى نظامى خود را در سيام تخليه كنند و توطئه استعمارى آنان در آن كشور نقش برآب گرديد .\r\nدر اينجا بايد اضافه نمائيم كه تاريخ رسمى سلطنت نرائى لونگ سراسك را فرزند نامشروع اين پادشاه ميداند و بنقل حكايتى ميپردازد . بدينمعنى كه ظاهرا در طى جنگهائى كه در سال 1661 بين سيام و لاوس بوقوع پيوست پس از اينكه سيامىها شهر چينگ‌ماى  Chiengmai  را متصرف گرديدند دختران و زنان شهر را بين خود قسمت كردند . يكى از شاهزادگان لاوسى نصيب نرائى گرديد .\r\nشاهزاده خانم از شاه حامله شد ولى چون نرائى مايل نبود كه او را داخل حرم خود نمايد وى را به پت‌راجه فرمانده سپاه و فاتح چينگ‌ماى سپرد . ( كتاب ياد شده ص 36 ) . در موعد مقرر شاهزاده خانم پسرى به دنيا آورد كه پت‌راجه او را چودوا  ( Chow Dua )  نام گذارد .\r\nدوا كه خود را فرزند پت‌راجه ميدانست به پدر محبت مىورزيد و روزبه‌روز علاقه‌اش به وى بيشتر ميشد . بعدها دواعنوان آجودان حضور در خدمت شاه اشتغال ورزيد . بدينمنوال زمان سپرى ميشد تا اينكه روزى نرائى راز درونى خود را به روى مكشوف ساخت و با استفاده از آئينه حقيقت امر را به ثبوت رسانيد . ( ايضا . ص 37 )\r\nظاهرا به‌اساس اين نسبت بود كه سراسك خود را جانشين نرائى اعلام كرد و موفق شد رجال دربارى را با خود همدست سازد . ( ايضا . ص 42 ) و بگفته تاريخ مزبور پت‌راجه به نيابت از طرف فرزند خود سلطنت ميكرد ( ايضا . ص 43 ) در هر صورت آنچه مسلم است اينستكه پت‌راجه بطور كلى از فرزند خود پيروى ميكرد و شايد هم از او بيم داشت . چه سراسك يكى از خونخوارترين مردان تاريخ سيام محسوب ميگردد و او بود كه در آخرين روزهاى حيات نرائى برادران شاه را مقتول ساخت و فرمان داد تا وليعهدش را نيز به قتل رساندند . » ببر شاه در سال 1702 سلطنت خود را با قتل برادر كه مادرش خواهر نرائى بود آغاز كرد و پس از ارتكاب جنايات ننگين و بىشمار 7 سال بعد در سن 44 سالگى وفات يافت .\r\nيكى از دروازه‌هاى قصر او را « دروازه اجساد دوست‌داشتنى » نام داده بودند چه از آن دروازه بود كه هر شب تابوت‌هاى حاوى اجساد قطعه‌قطعه شده كودكانى را كه قربانى شهوات او شده بودند بيرون ميبردند . ( سراساس . كتاب ياد شده . ص 85 )\r\nبراى اطلاعات بيشتر ر ك به :\r\n.\r\n ( Turpin , Histoire Civile ef natureIle du royaume de Siam . 2 vols . Paris 1771 ) \r\n\r\n","description":"","footnote":"","page_name":" 245 ","page_number":257},
  {"content":"\r\n\r\n\r\nشمارهء 4\r\nكمپفر مقصود اصلى آمدن سفير سيام را براى ما روشن ميسازد . او مينويسد كه « سفير سيام يكنفر ايرانى » در باغ سعادت‌آباد شرفياب گرديد و نامه پادشاه سيام را مبنى بر « تقاضاى كمك بحرى از ايران براى شكست دادن پادشاه پيگو كه چند ايالت سيام را به استناد حقى قديمى كه درباره تصاحب فيل سفيد داشت متصرف گرديده بود » تقديم داشت .\r\n( ص 233 .  Kaempfero ; Rerum Persicarum . Lemgoviae . 1712  )\r\nظاهرا پادشاه پيگو ميخواسته است بچه‌فيل سفيدى را كه بتازگى پادشاه كامبوج براى پادشاه سيام هديه فرستاده بود تصاحب كند ولى چون فيل سفيد دربار سيام پير و فرتوت شده و بچه‌فيل ميبايستى جانشين او گردد سيامىها از تحويل آن خودارى كرده بودند . پدر مذهبى تاشارد كه همراه سفير فرانسه در سال 1685 ميلادى اين دو فيل سفيد را ديده است مينويسد كه در آنموقع عمر فيل قديمى از 300 سال متجاوز بوده است .\r\n( ص 233  Tachard : Voyage de Siam . Amesterdam . 1687 .  ) اسقف فرانسواپيكه  ( Francois Picquet )  كنسول سابق فرانسه در حلب و نماينده پاپ و فرستاده لوئى چهاردهم در دربار شاه سليمان در نامه مورخ 20 ژانويه 1683 خود از اصفهان عنوان پادشاه فرانسه بشرح پذيرائى شاه از سفراى خارجى ( فرانسه ، لهستان ، ازبك‌ها ، سيام ) در تاريخ سوم اكتبر 1682 ميلادى ( شنبه اول شوال 1093 ه ) پرداخته و مينويسد :\r\n« هداياى سفير سيام به مقدار زياد و از اشياء مختلفى تشكيل شده بود كه صورت آن بسيار مفصل است » .\r\n( ص 339\r\n R . du Mans ; Estat de la perse en 1660 . Ed . Schefer . paris 1890 \r\n) همين اسقف در نامه ديگرى مورخ 25 مارس 1683 كه عنوان « مجمع مقدس » فرستاده است عين عبارات فوق را درباره سفير سيام و هداياى او تكرار مينمايد .\r\n( جلد اول . ص 430 .\r\n A Chronicle of the Carmelites in Persia . 2 vols . London . 1939 \r\n) كمپفر نيز كه در آن هنگام دبيرى سفارت سوئد را بر عهده داشته و در آخرين پذيرائى باغ سعادت‌آباد موقعى كه سفير سيام براى كسب اجازه مرخصى شرفياب شده بود حضور داشته است مينويسد كه سفير مزبور « هداياى متعدد و پرقيمتى از قبيل ظروف طلا و چينى ساخت چين و اشياء ساخته شده از لاك ژاپن و 11 پرنده از انواع بسيار نادر كه تمام آنها را 40 نفر حمل ميكردند و ارزش هدايا به 200 هزار اونس  ( Uncialibus )  تخمين ميگرديد تقديم شاه كرده بود » .\r\n( ص 160 .  Kaempfero . Rerum Persicarum . Lemgoviae 1712  )\r\n\r\n","description":"","footnote":"","page_name":" 246 ","page_number":258},
  {"content":"\r\n\r\nچون هر اونس 12 / 1 ليره رايج بود بنابراين ارزش هدايا در حدود 16700 ليره آن زمان ميگردد و اگر همانگونه كه كمپانى شرق انگليس در محاسبات خود بگفته فراير هر 50 عباسى يا يك تومان را معادل 3 ليره و 6 شيلينگ و 8 پنس محسوب ميداشتند عمل نمائيم هداياى تقديمى بيش از پنجهزار تومان ارزش داشته است .\r\n( جلد سوم ص 151\r\n ( Fryer : A New Account of East India Persia . 1672 - 1681 \r\n\r\nشمارهء 5\r\nاين تعويقات نتيجه محاصره دريائى سواحل ايران توسط هلنديها و جلوگيرى از رفت و آمد كشتىها به بندرعباس بوده است .\r\nچون از چندى پيش ما بين شاه سليمان و هلنديها بر سر قيمت ابريشم اختلافاتى بروز نموده و هلنديها براى اينكه نظر خود را تحميل نمايند با كمك 8 فروند كشتى جنگى سواحل ايران و مخصوصا بندرعباس را محاصره دريائى نموده جزيره قشم را متصرف و 13 كشتى ايرانى را ضبط نمودند ( 4 اوت 1684 ميلادى - 22 شعبان 1095 ه ) .\r\nضمنا نيز دو نفر از روساء شركت شرقى هلند  van den Hessel )  و  ( H . de Jager  براى مذاكره با شاه سليمان عازم اصفهان گرديدند .\r\n« ليكن شاه صفوى از شروع هرگونه مذاكره با آنها قبل از تخليه جزيره قشم و تسليم كشتىهاى ايرانى و رفع محاصره دريائى خودارى نمود . سرانجام هلنديها در تاريخ 27 ژوئن 1685 ( 24 رجب 1096 ه ) كشتىهاى ايرانى را مسترد داشته جزيره قشم را پس از 11 ماه اشغال تخليه و محاصره دريائى بندرعباس و سواحل ايران را مرتفع ساختند » .\r\n( عباس اقبال . مطالعاتى درباره بحرين و جزاير و سواحل خليج فارس . تهران 1328 . ص 95 - 96 ) بنوبه خود كمپفر پزشك و جهانگرد آلمانى كه در آن زمان در خدمت كمپانى شرق هلند بوده است در اين باره چنين مىنويسد :\r\n« در 3 ژوئن 1864 كميسر « خاسن برود »  ( Gasenbrod )  با چهار كشتى در نزديكى بندرعباس جائى كه هلنديها تجارتخانه دارند لنگر انداخته بود . در 30 ژوئن دريادار با نيروى دريائى كه در اين فاصله به ده فروند بالغ ميگرديد در جزيره قشم نيرو پياده كرده بود و برج و باروى آنجا را تصرف نموده بود . كمپانى شرق هلند فرمانرواى درياها بود و متناسب با اين سيادت دريائى رفتار ميكرد . در آن هنگام كمپانى به خود اجازه ميداد 000 ر 20 تومان معافيت گمركى و بهاى كمتر براى ابريشم و پوزش در برابر اهانتهائى كه به او وارد آمده بود خواستار گردد » .\r\n( ص 61 .\r\n ( Karl Meier - Lemgo ; Engelbert Kaempfer . Stuttgart . 1930 \r\n\r\n","description":"","footnote":"","page_name":" 247 ","page_number":259},
  {"content":"\r\n\r\nكمپفر ( در همان كتاب ) مىنويسد كه « خاسن برود » در تاريخ 14 اوت 1684 بطور ناگهانى درگذشت . همين مؤلف نام رئيس هلندى شعبه بندرعباس را  ( Justus von Heuvel )  يادداشت كرده است . براى اطلاع بيشتر درباره فعاليت هلنديها به كتابهاى زير مراجعه نمائيد :\r\n 1 - Bayani ; Les relations de l'Iran avec l ? Europe Occidentale a l ? epoque Safavide . paris . 1937 . 2 - K . de Reus ; Geschichtiche Entwicklung der Hollandische Ostindischen Kompanie . Batavia und Haag . 1894 . \r\n\r\nشمارهء 6\r\nكمپفر نيز مقارن همان زمان با وجهى مشابه با خطر بكل فرورفتن و غرق كشتى خود در بين راه بندرعباس و مسقط مواجه گرديده است . ( كتاب ياد شده - ص 96 ) .\r\nدر سال 1863 ميلادى كشتى كه جهانگرد انگليسى پالگريو  Palgrave  با آن از صحار به مسقط ميرفت در مجاورت سواحل باطنه غرق گرديد ولى او و تعدادى از همراهانش بطريقى معجزه‌آسا نجات يافتند . براى توصيف اين مراحل و خطرات دريانوردى در آنجا به فصل 13 سفرنامه :\r\n W . G . Palgrave , A Year , s Journey Through Central and Eastern \r\nمراجعه نمائيد .  Arabia . London 1868 .  بد نيست تذكر داده شود كه اين جهانگرد ظاهرا اولين اروپائى است كه از جزيره ابو موسى بازديد به عمل آورده و آن را توصيف كرده است .\r\n\r\nشمارهء 7\r\n« نيرمه » يا « دامانى » پايان بادهاى موسمى است كه در جهت جنوب غربى مىوزد و نزد دريانوردان بنام « ريح الكوس » مشهور است .\r\n( ر ك به : سليمان المهرى . العمده المهريه . دمشق 1970 ميلادى . ص 115 ) همين دريانورد بهترين موقع را براى سفر از هرموز به بنگاله يا ملاقه و يا تناسرى بين 40 تا 70 روز و براى سيلان تا 90 روز بعد از « نيروز » ذكر مىكند و اضافه مىنمايد « و لا خير فيما بعدها » . ( ايضا ص 119 ) .\r\nالمهرى در كتاب ديگرى نيروز را « اولين روزيكه خورشيد داخل برج حمل ميگردد » تعريف مىكند .\r\n( ر ك : سليمان المهرى : قلاده الشموس و استخراج قواعد الاسوس . دمشق 1972 ميلادى . ص 8 )\r\n\r\n","description":"","footnote":"","page_name":" 248 ","page_number":260},
  {"content":"\r\n\r\n\r\nشمارهء 8\r\n« مبادى اجسام را اجسام صغار صالبه ندانند » ظاهرا اشاره است به فرضيه افلاطون كه به پيروى از فيثاغورثيان معتقد بود عناصر اجسام ماده هستند كه شكل چند سطحى منظم را دارند . بدين ترتيب خاك شكل هرم منظم چهار سطحى ، هوا شكل مكعب شش سطحى ، آتش هشت سطحى منظم و آب شكل 20 سطحى را دارند . اين سطوح خارجى براى مكعب مربع و براى سايرين مثلثهاى متساوى الاضلاع هستند . يادآور شويم كه افلاطون فقط حدود خارجى يعنى سطوح عناصر را در نظر ميگيرد بطوريكه معلوم نيست كه آيا در داخل آنها ماده با هم فرق دارد يا اينكه در همه يكسان است .\r\nبعضى از متاخرين نظر افلاطون را تفسير كرده و اين احجام را معرف حالات مختلف ماده بصورت‌هاى مذاب ، بخار ، مايع و يا جامد ميدانند .\r\n\r\nشمارهء 9\r\nبراى اولين مرتبه پرتغاليها در سال 1507 ميلادى بمسقط كه جزئى از اميرنشين هرموز بود حمله كردند شهر را خراب و آن را غارت نمودند و تا زمانيكه هرموز در تسلط آنها باقى بود بمسقط توجه چندانى نداشتند . معذلك بسال 1586 قلعه مستحكمى در آنجا بنا كردند .\r\nدن‌گارسيا سفير اسپانيا در دربار ايران كه در سال 1617 از مسقط ديدن كرده وضع قلعه را توصيف نمود و مينويسد كه شهر مسقط در حدود 300 خانه بيشتر ندارد . پس از تخليه هرموز مسقط به صورت بزرگترين پايگاه پرتغاليها در درياى عمان باقى ماند تا اينكه در تاريخ 16 اوت 1648 ميلادى شهر و قلعه بمحاصره مسقطىها درآمد . شوراى محلى پرتغاليها تصميم گرفت كه باب مكالمه را براى انعقاد معاهده صلح با محاصره‌كنندگان مفتوح سازد ولى چون شرايط آنها بسيار سنگين بود مذاكرات قطع گرديد ولى چون ارتفاعات مجاور بدست مسقطىها افتاده بود و در داخل شهر نيز به علت شيوع و با كه روزانه بيش از 50 نفر تلف ميشدند و مهمات جنگى نيز رو به اتمام بود فرمانده پرتغاليها دنورونها  ( de Noronha )  در 31 اكتبر همانسال شرايط صلح را پذيرفته و با مسقطيها قراردادى امضاء نمود . بدينطريق محاصره مسقط پايان پذيرفت ولى كمى بعد مسقطيها تحت فرماندهى امام جديد سلطان بن سيف كه پس از مرگ پدر به امامت رسيده بود ( 1649 ميلادى ) بمسقط حمله بردند و قلعه پرتغاليها در 23 ژانويه 1650 و تجارتخانه آنها سه روز بعد به تصرف آنها درآمد ( ر ك  Danvers  پرتغاليها در هند - جلد دوم صفحه 296 ) تاريخ فتح مسقط را مختلف نوشته‌اند مسافر انگليسى  ( Hamilton )  هاميلتن سال 1650 را يادداشت كرده در صورتى كه بادگر  ( Badger )  ( تاريخ امامها و سيدهاى عمان ) سال 1651 - 1652 و جهانگرد دانماركى نيبوهر  ( Niebuhr )  سال 1658 نوشته‌اند عبارت « چند سال قبل ازين »\r\n\r\n","description":"","footnote":"","page_name":" 249 ","page_number":261},
  {"content":"\r\n\r\nدر سفينه ظاهرا تاريخ اخير را تائيد مىنمايد .\r\nشرح اشغال مسقط بتفصيل در كتاب بادگر بيان گرديده است ولى بطور خلاصه حيله و خدعه‌ايكه مولف سفينه بدان اشاره مينمايد چنين است :\r\nشخصى هندى بنام نيروتن  ( Naruten )  كه دختر زيبايش مطمح نظر فرمانده پرتغالى قلعه مسقط پاريرا  ( Pareira )  قرار گرفته بود براى گرفتن انتقام با طرفداران امام همدست شد و به آنها اطلاع داد كه پرتغاليها در نظر دارند فلان روز يكشنبه را جشن بگيرند و باده‌نوشى كنند . طرفداران امام آن روز را براى حمله انتخاب كردند ضمنا نيز نيروتن قبلا آب انبارها را خالى كرده و باروتهاى مدافعين قلعه را با آب و سركه تر نموده بود . بدينطريق طرفداران امام توانستند به آسانى بر پرتغاليها پيروز گردند .\r\nر ك .\r\n ( History of Imams and Seyyids of Oman . by Salil - ibn Razik . Transl . by Badger 1877 . ) \r\n\r\nشمارهء 10\r\nازارقه دسته‌اى از خوارج هستند كه از نافع بن الازراق الحنفى الحنظلى كه ابو راشد كينه داشت پيروى ميكنند . پدر نافع ظاهرا امير آزاده شده‌اى بود يونانى الاصل كه بشغل آهنگرى اشتغال داشت . نافع در اواخر خلافت يزيد بن معاويه خروج كرد و در جمادى الاخر سال 65 ه ( 686 ميلادى ) در دولاب اهواز كشته شد .\r\nازارقه مانند ساير خوارج على ( ع ) و خليفه سوم و اصحاب جمل و حكمين و كسانى را كه بداورى در ميان على و معاويه رضايت دادند و يا كسانى را كه راى حكمين و يا رأى يكى از آن دو را تأئيد كردند كافر ميشمارند و شورش و جنگ بر عليه پادشاه ستمكار را واجب ميدانند .\r\nمسلمانان مخالف خود يا كسانى را كه هواخواه آنان بودند ولى به آنها نمىپيوستند مشرك ميدانستند و كشتن زنان و اطفال دشمنان را روا ميداشتند .\r\nولى ازارقه مجازات رجم زانيان را به علت اينكه در قرآن نيامده است منكر گرديدند و خيانت در امانت را جائز دانستند . عمل تقيه را حرام و نماز و روزه را براى زنان حائضه واجب ميشمارند و قطع يد سارقين را از همان مرتبه اول از ساعد انجام ميدهند .\r\n( ر ك . الفرق بين الفرق بغدادى « ترجمه مشكور » - كامل ابن اثير « ترجمه خليلى » - المبرد - دايره المعارف اسلام چاپ جديد . مقاله ازارقه ) .\r\n\r\nشمارهء 11\r\nكمپفر مىنويسد كه در زمان بازديد او از مسقط در سال 1686 ميلادى « فرماندار آن بندر پسر جوان و يك چشم امير » ابن عرب بود كه مقرش در  Nithjuaar  [ نزوى 
  ] است\r\n\r\n","description":"","footnote":"","page_name":" 250 ","page_number":262},
  {"content":"\r\n\r\nكه با اين بندر چهار روز فاصله دارد و سرزمين‌هاى اين امير از مسقط تا جلفا ادامه دارد و بگفته رعايايش از هيچكس در جهان بيمى ندارد بجز از ايرانيان .\r\nبدين ترتيب مايلز اشتباها تاريخ خودكشى « بلعرب » و به امانت برگزيده شدن برادرش سيف بن سلطان را « حوالى سال 1679 ميلادى » يادداشت كرده است .\r\n Miles . The Countries and Tribes of The Persian Gulf . 2 vols . London . 1919 \r\nجلد اول ص 216 .\r\nبلعرب بن سلطان پس از مرگ پدر در 16 ذيقعده سال 1091 ه ( 8 دسامبر 1680 ميلادى ) به امامت برگزيده شد و در سال 1104 ه ( 1693 - 1692 ميلادى ) در قلعه يبرين ( يا جبرين ) انتحار نمود و يا شايد به قتل رسيد . ( ر ك به جلد دوم كتاب « تحفه الاعيان بسيره اهل عمان » تأليف نور الدين عبد الله بن حميد السامى چاپ قاهره 1347 ه ق ) .\r\nدر اينجا بجا خواهد بود اگر يادآور شويم كه در كتاب بالا نام صحيح مسقط به صورت « مسكد » يادداشت گرديده است ( ج - 1 . ص 5 ) در صورتى كه سليل بن رزيق آن را « مسكت » مىنويسد .\r\nسليمان المهرى نيز در همه‌جا آن را به صورت « مسكت » به كار برده است ( سليمان المهرى : العمده المهريه فى ضبط العلوم البحريه . دمشق 1970 م )\r\nهمچنين نام عمان قبل از اينكه قبايل ازد آن را از تصرف ايرانيان بيرون آورند ظاهرا « مزون » بوده است بطوريكه شاعر گويد :\r\n ان كسرى سمى عمان مزونا * و مزون يا صاح خير بلاد \r\n\r\nشمارهء 12\r\nدر ماه مارس 1639 ميلادى فرانسيس دى  Francis Day  از نماينده سلاطين بيجانگر  ( Vijanagar )  قطعه زمينى را در شمال دهكده پرتغالى « سان‌تمه »  ( San Thome )  كه ظاهرا مقبره « طماس مقدس » در آن واقعست بمبلغى معادل 600 ليره سالانه اجاره كرد .\r\nبه زودى در آنجا انگليسىها قلعه‌اى بنام سنت جرج  Saint - George  بنا كردند و اين بندر دو سال بعد مركز كليه فعاليتهاى تجارى شركت انگليسى هند شرقى در سواحل معبر گرديد و از سال 1658 كليه تجارتخانه‌هاى انگليسى در بنگاله زير نظر آن مركز قرار گرفت .\r\n( مقاله مدراس . جلد 16 .  The Imperial Gazetteer of India . Oxford . 1908  ) پس از اينكه دهكده سان‌تمه را سلاطين گلكنده در سال 1662 ميلادى متصرف گرديدند تعداد زيادى از ساكنين آن در مجاورت قلعه سنت‌جرج مستقر گرديدند و جمعيت بندر كوچك مدراس پتن  ( Madras Patan )  به حد زيادى افزايش يافت . « مدراس پتن » يا بطور ايجاز « مدراس » در زمان تأليف سفينه به چيناپتن  Chinapatan  مشهور بود .\r\nوجه تسميه اين كلمه اخير را چنين نوشته‌اند :\r\n\r\n","description":"","footnote":"","page_name":" 251 ","page_number":263},
  {"content":"\r\n\r\nقطعه زمين مجاور شهر مدراس را كه در سال 1639 نايك (  Nayak  - رئيس محلى ) چنگل پوت  ( Chingleput )  به انگليسها واگذار نموده بود بافتخار چناپه  ( Chennappa )  پدرزنش « چناپه پنتام »  ( Chennappa patanam )  ناميد .\r\nدر اثر استعمال اين كلمه به « چناپتن »  ( Chennapatan )  تبديل گرديد و كم‌كم تمام شهر مدراس به همين نام شناخته شد . ( ايضا . ص 368 )\r\nاروپائيان كه بنام اصلى آشنا نبودند اشتباها اين كلمه را « چيناپتن »  ( Chinapatan )  يعنى « شهر چينى » دانستند و براى آن وجه تسميه‌هائى ساختند .\r\n( ر ك به هابسن جابسن . كتاب ياد شده ) .\r\nدرباره توصيف اين بندر و قلعه آن به سفرنامه فراير ( كتاب ياد شده . جلد اول ص 104 ) مراجعه نمائيد .\r\n\r\nشمارهء 13\r\nهون يا « هونا » ( هندى  Hun  ) سكه‌اى از طلا كه در هند جنوبى رواج داشت . پرتغاليها آن را پاگده  Pagoda  ميناميدند . ارزش آن ابتدا بين 360 تا 400 ريال بود ولى بعدها تا 12 اشرفى يا 1200 ريال نيز ترقى يافت » .\r\n ( Soares ; Portuguese Vocables in Asiatic Languages . Baroda . 1936 . ) \r\nمولف « تاريخ فرهنگى كرناتك » ( ص 96 ) هون را معادل با 2 روپيه دانسته است در صورتى كه در رأى دادگاه عالى بمبئى كه در سال 1879 صادر گرديد ارزش آن برابر 4 روپيه تعيين گرديده است .\r\n( ر ك . مقاله هون در  Hobson - Jobson  كتاب ياد شده )\r\n\r\nشمارهء 14\r\nكلمه « تراكى » در هيچيك از كتب لغت معتبر فارسى مورد مراجعه يافت نگرديد ولى چون در دو لغتنامه خارجى زير به دو شكل مختلف آمده است املاء متن اصلى همه‌جا محفوظ گرديد .\r\nترانكيم  ( Terranquim )  نوعى قايق كوچك و سريع است كه در خليج فارس و درياهاى مجاور مورد استفاده قرار ميگيرد .\r\n Soares ; Portuguese Vocables in Asiatic Languages . Baroda , 1936 . \r\n« ترانكى  ( Trankey )  نوعى قايق خليج فارس و درياهاى مجاور » .\r\n Yule : Hobson - Jobson . London , 1963 . \r\n\r\n","description":"","footnote":"","page_name":" 252 ","page_number":264},
  {"content":"\r\n\r\n\r\nشمارهء 15\r\nدر نسخهء اصلى « كوندر » نوشته شده است :\r\nچون « كوندر » كه تحريف كلمه انگليسى كومندر  ( Commander )  بمعنى « فرمانده » مىباشد براى خواننده ايرانى نامانوس بود همه‌جا به كومندر تصحيح گرديد ولى لازم بتذكر است كه اين لغت در زبان ملايو بشكلى كه در متن اصلى آمده و به همان معنى هنوز نيز استعمال ميگردد .\r\n( ر ك به :\r\n Wilkinson ; A Malay - English Dictionary London 1957 . \r\n) \r\nشمارهء 16\r\nزير بادات - لغت « زيرباد » احتمالا ترجمه عبارت ملايو « د باوه انگين »  ( Di Bawah angin )  در مقابل « د آتس انگين »  ( Di atas angin )  كه بمعنى « بالاى باد » است مىباشد .\r\nاين اصطلاح جغرافيائى از قديم الايام نزد دريانوردان ايرانى كه از بادهاى موسمى جنوب غربى و شمال شرقى براى رفت و برگشت به شرق اقصى استفاده ميكرده‌اند معمول بوده است . مقصود از كشورهاى « زيرباد » ( باد شمالى - غربى ) نواحى ملاقه ، سوماترا ، تناسرى ، پيگو ، بنگال است در صورتى كه جزاير سيلان ، ديباجات ( لاكديو و مالديو ) سقطره « بالا باد » ( باد جنوبى - غربى ) محسوب ميگرديدند . اين اصطلاح جغرافيائى تا اوائل قرن 18 ميلادى متداول بوده است مثلا عبد اللطيف شوشترى در تحفه العالم كه بسال 16 - 1215 ه ق ( 1800 ميلادى ) در هندوستان تأليف گرديده است ، مينويسد كه سلاطين پيگونامه‌هاى خود را چنين شروع ميكنند « از پادشاه پيگو صاحب فيل سفيد و معدن ياقوت و الماس و طلا و نقره بفلان غلام بالا بادى » .\r\n( تحفه العالم - نسخه خطى كتابخانه مركزى دانشگاه تهران ) .\r\n\r\nشمارهء 17\r\nبرشكال در هندى  ( Barshakal )  « موسم باران » را گويند . بيرونى در تحقيق ماللهند ( چاپ حيدرآباد - 1337 ه . ص 17 ) مىنويسد :\r\n« ارض الهند تمطر مطر الحميم بالصيف و يسمونه برشكال » .\r\nميرزا صادق مينا ( متوفى در 1061 ه ) در تعريف بنگاله آورده است :\r\n خوشا ملك بنگاله در برشكال * سوادش به روى زمين همچو خال\r\nزمين پر ز آب و هوا پر ز تيغ * نهان آب در سبزه چون آب ميغ \r\nنزد دريانوردان خليج فارس و درياى هند اين لغت به صورت « شكال » و يا « بشكال » استعمال ميشده است : ابن ماجد در « كتاب الفوائد » ( دمشق 1970 ص 327 ) « السفر من الذيبه اول ارتفاع مطر البشكال » و ابن بطوطه نيز در رحله ( چاپ مصر . ص 64 - 67 ) : « الشكال و عندهم هو المطر » .\r\n\r\n","description":"","footnote":"","page_name":" 253 ","page_number":265},
  {"content":"\r\n\r\n\r\nشمارهء 18\r\nصاحب تحفه العالم در توصيف تنبول مينويسد كه آن « برگى است شبيه به برگ ترنج و نارنج و با تندى و اندك تلخى بر درختان ديگر پيچد و بالا رود بدينجهت بر هر درختى چوبى نصب كنند تا بر آن پيچد و در آفتاب و باران هر دو به آن آسيب رسد و به اين سبب بر زراعت آن سقفهاى كپرى بندند تا از آسيب محفوظ ماند و در يمن و اراضى مسقط بسيار است و در آن دو مملكت نيز خورند . . . » ( تحفه العالم . نسخه خطى دانشگاه تهران )\r\nبا وجوديكه جويدن پان و سپارى دندانها را بنحو زننده‌اى سياه مىكند ولى به علت خاصيت تقويت قوه باه استعمال آن در قاره هندوستان و جنوب شرقى آسيا بسيار معمول بوده است . بطوريكه اسدى در شعر زير بدان اشاره نموده :\r\n به كف طاس روغن كهان و مهان * چو تنبول و فوفلش اندر دهان \r\nظاهرا جويدن تنبول در اواخر عصر صفوى در ايران نيز متداول بوده است چه عباسنامه جزء وقايع سنه پارس‌ئيل 1073 ه . مينويسد :\r\n« چون طبع هميون اعليحضرت خديو جهانرا رغبت تمام به خوردن پان مىباشد و درين اوقات اساس دوستى و التيام فيما بين اين پادشاه گردون احتشام [ شاه عباس ثانى 
  ] و والى هندوستان [ اورنگ‌زيب 
  ] استحكام يافته و پادشاه والاجاه هندوستان نيز استشمام اين معنى نموده بود كه برگ پان پسند طبع اعليحضرت ظل رحمن است بنابراين مقدارى برگ پان با چند نفر از تنبوليان مصحوب محمد صادق كه از اهل اعتبار آن دولت است روانه درگاه جهان پناه نموده بود و محمد صادق بعد از گذرانيدن پان مدتى بر خوان احسان مهمان بود . . . »\r\n( عباسنامه . كتاب ياد شده . ص 315 )\r\n\r\nشمارهء 19\r\nاستفاده از چتر آفتابى كه از ظواهر تشخص محسوب ميگرديد در مدراس آن زمان فقط به فرمانده انگليسى و با اجازه او به ساير كارمندان عاليرتبه شركت هند شرقى و بانوانشان اختصاص داشت چتر آفتابى را انگليسىها  Kitty - Sol  ( ماخوذ از پرتغالى  Quita Sol  دافع آفتاب ) و مستخدم مامور حمل آن را  Kitty - Sol Boy  ميخواندند . بعدها كلمه چتر ( سانسكريت  ( Chhatra  را بصورت‌هاى مختلف  Chatyr ; Chitory , Chitree ,  تحريف كرده و حامل آن را  Chitree - Burdar  ( چتر بردار ) ناميدند .\r\n ( Yule and Burnell ; Hobson - Jobson . London . 1903 ) \r\n\r\n","description":"","footnote":"","page_name":" 254 ","page_number":266},
  {"content":"\r\n\r\n\r\nشمارهء 20\r\nظاهرا اين كلمه تحريف لغت انگليسى شلينگ  Shelling  بمعنى « گلوله‌باران كردن » است كه باشكال مختلف مخصوصا « شرليك » و شلك در كتب و فرهنگهاى فارسى يادداشت گرديده است .\r\nدر فرهنگ نظام لغت « شلك » بمعنى « دركردن تفنگ » و در يك بار دركردن چند تفنگ آمده است .\r\nدر تحفه العالم « عبد اللطيف شوشترى كه بسال 16 - 1215 ه ق ( 1800 ميلادى ) در هند تاليف گرديده است ( نسخه خطى دانشگاه تهران ) همه جا اين لغت را به شكل « شلك » نوشته است : « به نحوى كه گذشت پىدرپى شلك كنند » .\r\nهمچنين در شرح‌حال شاه سلطان حسين تاليف مير ابو طالب بن ميرزا بيك فندرسكى :\r\n« چو گل بخنده يكى گفت شلك فتحست » . ( نسخه خطى دانشگاه تهران ) .\r\n\r\nشمارهء 21\r\nكشيك . اين كلمه در اصل مغولى است كه وارد زبان فارسى شده و در قديم به صورت « كزيك » نوشته ميشده است ( رشيد الدين . جامع التواريخ ) نزد مغولها گارد مخصوص خاقان كشيك  ( Keshik )  خوانده ميشد و از 2000 نفر نگهبان يا كشيك تو  Keshiktu  ( جمع :\r\nكشيك تن  Keshikten  ) تشكيل ميگرديد كه نيمى از آنان در روز و نيمى ديگر در شب انجام وظيفه مينمودند . كشيك‌چيان روز را « تورگيؤت » و كشيكچيان شب را « كبته‌ئوت » مىناميدند .\r\n( بار تولد تركستان‌نامه . ترجمه كشاورز 20 جلد . تهران 13 . جلد دوم ص 797 ) كرديه كشيك‌چئان روز و شب را به ترتيب  « Turgaut »  و  Kebt - ul  نوشته است .\r\nجلد دوم . ص 323\r\n Cordier . Histoire generale de la Chine . 4 vols Paris . 1920 \r\nبعدها تعداد هزار نفر ديگر كه با تير و كمان مسلح بودند به اين عده اضافه گرديد و چون آنها اسلحه خود را در خورجين جاى ميدادند به « خورچين »  ( Khorchin )  مشهور شدند .\r\nبا مرور زمان تيراندازان را خرچى ناميدند . در زمان صفويه رئيس گارد محافظ كاخ سلطنتى را كشيك آقاسى و هريك از نفرات گارد را كشيك‌چى ميخواندند .\r\nر ك :\r\n R . Du Mans ; L ? Estat de La Perse en l ? an 1660 . Paris . 1890 \r\n\r\nشمارهء 22\r\nنيكولود كنتى سياح و تاجر و نيزى كه در قرن 15 ميلادى از ميلاپور ديدن كرده است مينويسد كه در آنجا مقبره طماس مقدس در كليساى بزرگ و زيبائى قرار دارد و زيارتگاه مسيحيان نسطورى است .\r\n Nicolo de Conti , Viaggi in Persia , India e Giava . Milano . 1929 . \r\n\r\n","description":"","footnote":"","page_name":" 255 ","page_number":267},
  {"content":"\r\n\r\nهربرت نيز كه در سال 1647 ميلادى از آن شهر بازديد به عمل آورده است مينويسد :\r\n« . . . . بميلاپور  ( Meliapore )  رفتم كه شهرى است در ساحل كرومندل ( معبر ) به طول 13 درجه و 20 دقيقه . اين شهر باستانى است و در زمانهاى قديم اول بنام كالومين  ( Calomina )  بعد باسم « ملنگ »  ( Melange )  سپس ميلاپور مشهور بوده است .\r\nامروز آن را « سنت طماس »  ( St Thomas )  مينامند چون مشهور است كه او در اين شهر شربت شهادت نوشيد . شهر اكنون كوچك و فقير است و در تصرف مسلمانان مىباشد داد و ستد كم در آنجا صورت ميگيرد چون مال التجاره‌اى غير از پنبه و پارچه‌هاى محلى ندارد » .\r\n ( Herbert , Relation du Voyage de Perse et des Indes Orientales . Paris . \r\n( ص 489 .  1663 \r\n\r\nشمارهء 23\r\nسياح فرانسوى دلابولى لوگوز در سفرنامه مينويسد :\r\n« بل‌پنج  ( Bolleponge )  لغتى است انگليسى كه معنى آن مشروبيست كه انگليسها در هند به كار مىبرند و از شكر ، آب ليمو ، عرق ، جوزبويا و بيسكويت برشته تركيب يافته است » .\r\n ( De la Baullaye - le - Gouze Voyages et Observations . Paris . 1653 . ) \r\nريشه كلمه انگليسى پنج همان لغت « پنج » فارسى است كه هنديها پنج تلفظ ميكنند و به مشروبى اطلاق مىشود كه از پنج جزء تركيب مىشود .\r\nفراير مينويسد : در  Nerule  بهترين عرق را ميسازند كه باسم « زنبورگوا »  ( Nepa ) ( de Goa )  شناخته شده و در اين سواحل انگليسها آن را براى تهيه مشروب مست‌كننده كه به علت اينكه از پنج ماده تركيب مىشود پانج  ( Paunch )  « كلمه هندى براى پنج » مينامند .\r\n( سفرنامه - جلد سوم - ص 157 )\r\nابن بطوطه در بازديد از بندر كيلوكرى  Kailukari  از آشاميدنى سخن ميراند كه شايد همان پنج باشد . « ناخدا به من گفت كه اين ظروف مملو از يك نوع شرابى است كه از شكر ميسازند و با ادويه معطره درميآميزند و پس از غذا آن را ميخورند . اين شراب خيلى معطر و خوش طعم و مفرح است بوى دهن را خوش ميگرداند و براى هضم غذا مفيد است و قوه باه را تقويت مىكند » .\r\n( رحله ابن بطوطه . ترجمه موحد . ص 459 )\r\n\r\nشمارهء 24\r\nاقانيم جمع اقنوم كلمه سريانى بمعنى « شخص » يا « اصل » در فرقه كاتوليك شرط ايمان منحصر به اعتقاد بمسيحيت حضرت عيسى ( ع ) نميگردد بلكه بايد به اقانيم سه‌گانه ( ثالوث\r\n\r\n","description":"","footnote":"","page_name":" 256 ","page_number":268},
  {"content":"\r\n\r\n Trinity \r\n) نيز يعنى الوهيت پدر ( خداوند متعال اقنوم اول ) و الوهيت پسر ( عيسى ( ع ) كلام يا عقل اقنوم دوم ) و الوهيت روح القدس ( اقنوم سوم واسطه ميان پدر و پسر ) اعتقاد داشت .\r\nاز مصوبات شوراى كالسدون ( 451 م ) است كه « بايد در حضرت عيسى به دو طبيعت بدون اختلاط ، تغيير ، تفكيك يا جدائى از يكديگر ايمان داشت » . ولى پيروان كليساى نسطورى ( يا آشورى ) عقيده دارند كه در وجود حضرت عيسى دو جوهر لاهوتى و ناسوتى متباين و جدا از يكديگر ظاهر گشته است .\r\nدر صورتى كه يك جوهرىها  ( Monophysites )  يعنى پيروان كليساهاى سريانى ، حبشى ، قبطى و ارمنى براى حضرت عيسى فقط يك جنبه الوهيت قائلند كه جنبه بشريت او در جنبه الوهيتش زائل گرديده است .\r\n\r\nشمارهء 25\r\nفحشاء مقدس سابقه تاريخى طولانى دارد . ولى اگر نزد شومريها انتو  ( Entu )  منحصرا به رب النوع و يا نماينده او تعلق داشت نزد ملل سامى و مردم كنعان قدشه  ( qedeshah )  خود را « وقف كليه مؤمنين » مىنمودند .\r\nدر هند هم فحشاء مقدس تا پايان قرن نوزدهم رواج داشت و « ديوداسى »  ( Devadasi )  يا « بنده خدا » معمولا از سن 7 يا 8 سالگى فعاليت خود را آغاز و بطور رسمى با رب النوع معبدى كه در آن خدمت ميكرد ازدواج مينمود و توسط كاهن عبادتگاه و يا يكى از مومنين سرشناس و گاه نيز بوسيله چرمينه مجسمه رب النوع از او ازاله بكارت ميشد . با تمرين و تعليم اين‌گونه زنان در هنر رقص و فن عشق ورزيدن متبحر ميگرديدند و پيوسته در اختيار مؤمنين قرار داشتند و عوائدى كه بدست مياوردند براى تأمين هزينه‌هاى عبادتگاه به كار ميرفت و ضمنا نيز خود آنان و اولادانشان امر نظافت معبد را بر عهده داشتند و در انجام مراسم مذهبى كمك ميكردند .\r\nاز نظر اجتماعى ديوداسى در هند مانند هتائيرا  ( Hetaira )  در يونان قديم مقام والائى داشت مثلا در كليه عروسىها از آنها دعوت به عمل ميآمد چه بعقيده عامه شركت آنان در چنين مجالسى خوشبختى و سعادت آينده عروس و داماد را تضمين مينمود .\r\nابو زيد حسن سيرافى كه در ابتداء قرن دهم ميلادى ميزيسته مينويسد كه در هند فواحشى هستند كه آنها را « روسپىهاى بودا » ( زوانى البدده ) مينامند و عوائدى كه بدست مياورند براى هزينه معابد اختصاص ميدهند .\r\nر ك به « سفرنامه تاجر عرب سليمان » ترجمه گابريل فراند . ص 124\r\n( ص 124 .\r\n Ferrand : Voyage du Marchand Arabe Sulayman . . . . Paris 1922 \r\n)\r\n\r\n","description":"","footnote":"","page_name":" 257 ","page_number":269},
  {"content":"\r\n\r\n\r\nشمارهء 26\r\nشهر  Hamsavati  كه بعدها پيگو نام گرفت در سال 825 ميلادى توسط تهمل  ( Thamala )  عنوان اولين پايتخت هندوان تلنگ بنا گرديد و تا قرن هيجدهم ميلادى سلاطين نسبتا مقتدرى در آنجا حكومت ميكردند ولى در 1757 در نتيجه جنگى با مؤسس سلسله سلاطين برمه  Alaung Paya  با خاك يكسان گرديد . كمى بعد شهر جديد فعلى در مجاورت شهر قديمى برپاخاست . خرابه‌هاى حصار پيگو باستانى كه در حدود 40 پا ضخامت داشته هنوز نمايان است . مقدس‌ترين معبد بودائى بنام  ( Shwe - maw - daw )  كه حدود 100 متر بلندى دارد در اين شهر واقع شده و زيارتگاه مشهورى مىباشد .\r\nايرانيان از ديرزمان با شهر پيگو آشنا بودند و به شبه‌جزيره مالزى و كشور برمه رفت و آمد ميكردند .\r\nدر كتاب روضه الطاهرين كه بعد از سال 945 ه و احتمالا در ابتداى سلطنت شاه عباس كبير نوشته شده است شرح مفصلى به اين شهر اختصاص يافته است .\r\n( ر ك . روضه الطاهرين يا تاريخ طاهرى تاليف محمد طاهر عماد الدين . نسخه خطى كتابخانه بدلين . عكس كتابخانه مركزى - دانشگاه تهران ) .\r\nسياح و تاجر فرانسوى تاورنيه كه در سال 1667 كه از ايران به هندوستان سفر مىكرده مىنويسد كه با او جوانى اهل جلفا پسر خواجه پطروس همسفر بود « كه براى وصول مطالبات پدرش به پيگو ميرفت » و در آنجا نيز وفات يافت .\r\n( سفرنامه تاورنيه . ترجمه فارسى - ابو تراب نورى . اصفهان . 1336 - كتاب چهارم ص 407 ) .\r\nبنوبه خود عبد اللطيف شوشترى نيز در تحفه العالم درباره اوضاع شهر پيگو در ابتداء قرن 19 ميلادى مطالبى نوشته كه بسيار قابل توجه مىباشد .\r\n( تحفه العالم ( شوشترى ) نسخه خطى كتابخانه مركزى دانشگاه تهران ) .\r\n\r\nشمارهء 27\r\nپس از سقوط سلسله تانگ  Tang  ( 618 - 907 م ) در جريان اغتشاشاتى كه بوقوع پيوست و چين دچار ملوك الطوايفى گرديد قبيله‌اى از نژاد مغول بنام  Kitan  ( خطا يا ختا ) كه در جنوب شرقى مغولستان سكنى داشتند نواحى جنوب منچورى و شمال رودخانه زرد را به تصرف خود درآوردند و در سال 938 شهر پكن فعلى را كه در آن زمان  Yu - Chao  نام داشت اشغال و آن را  Nan King  ( پايتخت جنوبى ) نام گذارده و مقر حكومت خود قرار دادند و سلسله  Liao  ( 916 - 1119 م ) را تشكيل دادند و باوجوديكه سلاطين سلسله سونگ  Sung  ( 960 -\r\n\r\n","description":"","footnote":"","page_name":" 258 ","page_number":270},
  {"content":"\r\n\r\n1280 م ) موفق شدند بار ديگر در مناطق مركزى و جنوبى دولت مستقلى بوجود آورند ولى نتوانستند دست خطائىها را از شمال كشور كوتاه سازند و بموجب صلحى كه در سال 1004 ميلادى بين طرفين برقرار گرديد خطائىها همچنان مناطق اشغالى شمال چين را در تصرف خود محفوظ داشتند .\r\nنويسندگان ايرانى معاصر از اين تقسيم چين به دو دولت آگاهى داشته‌اند مثلا فردوسى كه در اواخر قرن چهارم هجرى ميسرايد :\r\n همه مرز چين با خطا و ختن * گرفتش ببازوى شمشيرزن \r\nدر سال 1122 ميلادى خطائىها توسط قبايل جوچن  Juchen  يا چورچه كه بنام سلسله  Kin  ( الطون خان ) مشهورند منقرض گرديدند ولى يكى از شاهزادگان آنها بنام يليوتاشى  ( Ye - Liu - Ta - She )  ملقب به گورخان ( خان جهان ) به آسياى مركزى و ماوراء النهر رفت در آنجا سلطان سنجر را شكست داد سمرقند و بخارا را متصرف شد و سلسله قراختاى را تأسيس كرد كه تا سال 1211 ميلادى در قسمت اعظمى از آسياى مركزى حكومت ميكرد .\r\n ( Harlez , Histoire de I ? Empire Kin ou Empire d ? or . Paris 1877 . ) \r\nو مقاله قراختاى در انسيكلپدى اسلام .\r\nولى باوجود اين تغيير سلسله شمال چين همچنان ختا خوانده ميشد . با تسلط مغولهاى چنگيزخانى بر شمال چين و انقراض سلسله سونگ بدست قبلاى قاآن ( 1280 م ) لغت ختا به تمام چين تعميم داده شد ابن بطوطه نيز طبق اين روش معمول قسمت جنوبى را چين و قسمت شمالى آن كشور را ختا و شهر كانتن را چين كلان مينامد . اروپائيان كلمه ختا را به صورت  Cathay  درآوردند . ( ر ك به يول . كتاب ياد شده ) .\r\n\r\nشمارهء 28\r\nبندر مرگى  Mergui  را سيامىها مريد  Marid  و مردم برمه بيت  Beit  مىنامند ژروز بندر مرگى را يكى از بهترين و محفوظترين بنادر اين قسمت از جهان مىنويسد . بگفته او :\r\n« بندر در تمام سال قابل استفاده لنگرگاه خوبى است و از همه بالاتر براى مرمت بدنه كشتى و دگل بسيار مناسب مىباشد و چوب مورد نياز براى ساختن كشتىهاى بزرگ بقدرى ارزان است كه اغلب ارزش بريدن را ندارد . » ( كتاب ياد شده ص 5 )\r\n\r\nشمارهء 29\r\nشوازى بتاريخ 25 نوامبر 1685 ( 28 ذيحجه 1096 ق ) در سفرنامه خود چنين مينويسد : « پادشاه از سفير ايران سخت خشمگين است چه او در تناسرى است و هزار نوع گستاخى مىكند . بوسيله كشتى انگليسى بانجا آمده و به ناخدا چيزى نداده است . حاكم تناسرى براى\r\n\r\n","description":"","footnote":"","page_name":" 259 ","page_number":271},
  {"content":"\r\n\r\nمخارج عاليجناب 600 اكو پرداخته و از هنگاميكه به خشكى پياده شده او را مورد تعظيم و تكريم فراوان قرار داده‌اند ولى هيچ چيز در نظرش خوب نيست و آشپز او هم هر نوع گوشتى را كه برايش آورده‌اند رد كرده است و وقتى كه سفير سيام كه از ايران بازگشته به او تذكر داده است كه در اصفهان هم غذاهاى بهترى براى وى تهيه نميشد سخت خشمگين گرديده و بگماشتگان خود فرمان داده است كه ببازار خواربار رفته و هرچه مورد احتياج است خريدارى نمايند . حاكم هم فورا دستور داد كه آنچه ميخواهند بدون دريافت وجه در اختيارشان گذارده شود اگرچه اين دستور اجراء شد ولى فرداى آن روز زنان فروشنده از ترس اينكه مبادا حاكم بهاء خواربار را نپردازد فرار كردند و ايرانيان مجبور شدند كه مجددا به حاكم مراجعه كرده و جيره روزانه خود را از او دريافت دارند .\r\nاين سفير اظهار داشته است كه اگر زنى از برابر اقامتگاه او عبور كند دستور خواهد داد كه وى را هدف گلوله قرار دهند و اگر هم اطلاع حاصل كند كه در جاهائى كه از آن خواهد گذشت شراب فروخته مىشود دست به اقدامات شديدترى خواهد زد » . ص 280\r\n ( Choisy'Journal du Voyage de siam . Paris , 1687 ) \r\n\r\nشمارهء 30\r\nوارتما كه بمعيت خواجه ذو النور تاجر ايرانى در سالهاى اول قرن شانزدهم ميلادى از تناسرى ديدن كرده يعنى زمانيكه اين شهر هنوز به تصرف سيامىها درنيامده و پادشاه مستقلى داشته شرح مفصلى در توصيف آن براى ما بيادگار گذارده است . او مينويسد : « شهر تناسرى نزديك دريا قرار گرفته و فضاى هموارى است كه آب فراوان و بندر خوبى دارد به اينمعنى كه از شمال آن رودخانه‌اى عبور مىكند . . . . خانه‌هاى شهر بوسيله ديوارهائى محصور گرديده . . . .\r\nموقعيت خوبى دارد . . . . و غله اعلى و پنبه نيز در آنجا ميرويد . ابريشم هم به مقدار زياد توليد ميگردد بقم در آنجا به حد زياد يافت مىشود . . ميوه فراوان است و چند نوع آن شبيه سيب و گلابى كشور خودمان مىباشد . پرتقال - ليموترش و شيرين و كدوتنبل بسيار است . در اينجا باغچه‌هاى زيبا شامل خيلى چيزهاى مطبوع ديده مىشود . . . . در تناسرى حيوانات متعددى مثل گاو نر و ماده بز و گرازوحشى گوزن و گرگ و گربه زباد و شير - قوش و باز شكارى انواع و اقسام طوطى ( سفيد و به هفت‌رنگ مختلف ديگر ) ، خرگوش و كبك و غيره . . .\r\nدر تناسرى مرغ و خروس‌هائى توليد مىشود كه من در جائى ديگر به آن بزرگى نديده‌ام بطوريكه يك مرغ آنها به بزرگى 3 مرغ ايتالى است . . . .\r\nهر روز در كوچه‌اى كه محل اقامت تجار مسلمان است جنگ خروس ترتيب ميدهند و صاحبان خروس‌ها وجوه كلانى روى آنها شرطبندى ميكنند . . . . به چشم خود ديدم كه دو خروس به مدت 5 ساعت با يكديگر جنگ كردند و سرانجام هر دو به هلاكت رسيدند . . . » .\r\n\r\n","description":"","footnote":"","page_name":" 260 ","page_number":272},
  {"content":"\r\n\r\nوارتما فصل جداگانه‌اى را بيكى از رسوم متداول نزد مردم تناسرى اختصاص داده و ميگويد كه پس از اينكه زن و مردى ازدواج كردند « پيش از اينكه مرد زن خود را بخانه‌اش ببرد مرد سفيدپوستى را پيدا كرده و او را به منظور ازاله بكارت زن خود به خانه‌اش ميبرد » .\r\nوارتما تعريف مىكند كه ذو النور در اثر اصرار زياد تاجرى محلى بالاخره موافقت كرد كه « اين زحمت را بكشد » . . . و بدينطريق او و همراهانش جمعا پنجنفر براى مدت 15 روز در خانه تاجر مزبور ميهمان بودند تا اينكه عروس 15 ساله را به خانه آوردند و شب اول مراسم مورد نظر را ذو النور انجام داد . « اما بعد از شب اول اگر مجددا مايل به تكرار عمل خود ميگرديد جان خود را در معرض خطر ميانداخت باوجوديكه در حقيقت خاتون آرزو داشت كه شب اول يك ماه به طول انجامد » . . . . پس از آن وارتما بتوصيف مراسم سوزاندن اجساد و خودسوزى زن پس از مرگ شوهر ستى (  Sati  ) ميپردازد و مينويسد كه مسلمانان جسد ميت خود را « در جعبه‌اى گذارده و بعد آن را دفن ميكنند بنحويكه سر مرده به طرف شهر مكه كه در اينجا در جهت شمال است قرار گيرد » .\r\n ( Varthema , Itinerario . Engl . Transl . Jones . Cambridge ( Mass ) \r\n( ص ص 168 - 178 .  1963 \r\n\r\nشمارهء 31\r\nظاهرا قديمترين مرجعى كه در زبان فارسى از ايودهيا  Ayudhya  پايتخت قديم سيام نامبرده « مطلع السعدين و مجمع البحرين » عبد الرزاق سمرقندى است كه آن را « شهر نو » ميخواند .\r\nدر دو كتاب « العمده المهريه » و « المنهاج الفاخر » سليمان مهرى نيز « شهر نو » يا « شهر نوه » ياد داشت شده است . ( كتب ياد شده )\r\nمنابع اروپائى بتقليد از دريانوردان ايرانى آن را باشكال مختلف  Sarnau ; Cernove ; Xarnauz  و غيره نوشته‌اند .\r\nحتى مولفين لغتنامه « هابسن - جابسن » هم آن را تركيب فارسى بمعنى « شهر جديد » دانسته‌اند . ( كتاب ياد شده مقاله  ( Sarnau \r\nشهر ايودهيا يا ايوتهيا  Ayuthya  را در حوالى سال 1351 ميلادى شاهزاده « اوتهنگ » (  U Thong  گهواره طلائى ) در جزيره‌اى از رود منام بنا كرد و آن را پايتخت خود ساخت بنابراين در زمان عبد الرزاق اين شهر حدود صد سال سابقه تاريخى داشته است . ضمنا علاقه مردم سيام به زندگى كردن در روى آب به حدى است كه در حال حاضر تعداد زيادى از ساكنين بانگوك كه يكى از مدرن‌ترين شهرهاى آسيا محسوب مىشود در قايق ( سمپن  ( Sampan  مسكن دارند و در بازارهاى شناور بكسب‌وكار مشغولند از اينرو به نظر ميرسد كه تركيب « شهر ناو » بطوريكه در متن آمده است املاء صحيح و اصلى باشد كه توسط دريانوردان خليج به « شهر نو » تحريف شده است .\r\n\r\n","description":"","footnote":"","page_name":" 261 ","page_number":273},
  {"content":"\r\n\r\n\r\nشمارهء 32\r\nلندره - ماهوت انگليسى . صاحب كتاب « فرهنگ عمومى تجارت » كه در سال 1741 ميلادى در پاريس چاپ شده درباره اين لغت مىنويسد :\r\n« تجار انگليسى اولين كسانى بودند كه پارچه‌هاى اروپا را به ايران بردند . بدين جهت اين مال التجاره نام آنها را محفوظ داشته است و در اصفهان پارچه پشمى را لندره مىنامند » .\r\n( جلد اول صفحه 405 .\r\n ( Savary ; Dictionnaire Universel de Commerce . Paris 1741 \r\nمينورسكى در ملاحظات بر « تذكره الملوك » مينويسد كه كلمه لندره از نام لندن كه تلفظ ايتالى آن لندر  Londra  مىباشد آمده است . « فراير بنوبه خود مىنويسد كه » صفاهان هم اكنون مملو از پارچه انگليسى ( ماهوت لندنى ) است كه آن را « سقلات لندره »  ( Sackcloath Londre )  مينامند . ( كتاب نامبرده . ص 224 ) .\r\n\r\nشمارهء 33\r\nطبق روايات مكتوب محلى شهر لو  ( Lavo )  بسال 468 ميلادى بنا گرديد . و پس از اينكه تائىها در قرن 12 ميلادى سلطه خود را بر اين سرزمين گسترش دادند پايتخت خود را در ايوديا مستقر ساختند ولى شهر لو دومين پايتخت محسوب ميگرديد تا اينكه پادشاه چند جتى  Chand Joti  آن را محل اقامت خود نمود و نام لپ‌بورى را روى آن گذارد .\r\nولى كمى بعد آن شهر بدست سلاطين برمه افتاد . تا اينكه  U - Thong  پس از تجديد بناى شهر ايوديا پسر خود  Ramesuen  را بحكومت لپ‌بورى منصوب نمود . چون لپ‌بورى به علت استحكاماتى كه داشت و از موقعيت استراتژيكى مهمى كه در قلب كشور برخوردار بود رامسون قريب به 38 سال در آنجا حكومت كرد و به همين جهت آن را « شهر نايب السلطنه » لقب دادند .\r\nولى در سال 1548 طى جنگى كه با سلاطين برمه استحكامات و باروى آن را خراب كردند تا دشمن نتواند در آنجا مستقر گردد .\r\nلپ‌بورى بطوريكه قبلا اشاره شد در زمان سلطنت نرائى ( 1657 - 1688 ) اهميت گذشته را بازيافت و اين پادشاه بين 9 تا 10 ماه سال را در آنجا ميگذرانيد و در اين شهر بود كه نمايندگان ايران و سفير لوئى 14 را بحضور پذيرفت .\r\nطبق نقشه مهندس فرانسوى  de la Marre  استحكامات جديدى در لپ‌بورى ساخته شد و هريك از بزرگان براى خود خانه‌هاى مجللى بنا كردند كه به زيبائى شهر افزود . ولى پس از مرگ نرائى جانشين وى شهر لپ‌بورى را رها كرده و در پايتخت اقامت گزيد . خانه‌اى كه در دوران سلطنت نرائى براى اقامت نمايندگان ايران بنا گرديده بود هنوز برپاست و بنام  Khrosa \r\n\r\n","description":"","footnote":"","page_name":" 262 ","page_number":274},
  {"content":"\r\n\r\n( تحريف كلمه خراسان ) ناميده مىشود و جزء معبد  Wat Sao Thong Thong  مىباشد .\r\n( ص 241\r\n ( Nagel ; Encyclopedie du Voyage ; Thailand . Geneve . 1974 \r\n\r\nشمارهء 34\r\nاين استراحتگاه‌هاى كنار رودخانه را تاشارد بشرح زير توصيف مىكند :\r\nاين بناهاى كوچك باوجوديكه در مدت يكهفته از حصير و نى ساخته ميشوند براى استراحت چيزى كم ندارند و همه شبيه بهم هستند . . . . پس از خروج از قايق و بالا رفتن از 6 يا 7 پله به يك دالان ميرسيم و در فاصله ده يا 12 قدم 2 سالن نسبتا بزرگ در دو طرف قرار گرفته كه عنوان آبدارخانه - آشپزخانه و اقامتگاه مستخدمين سفير به كار ميرود . دور تر 2 اطاق در دو طرف دالان يكى براى اقامت سفير و ديگرى عنوان نمازخانه قرار دارد و دالان به يك سالنى منتهى مىشود كه پرتغاليها آن را سالن تشريفات  ( Sala da Presenca )  مىنامند . در سمت راست اين سالن سكوئى مفروش به قالى ايران بوده با يك آسمانه بزرگ از پارچه ابريشمى زربفت كه يك صندلى طلاكوب زير آن گذارده بودند . و . . . روبرو يك بوفه كه روى آن يك قالى طلائى اعلاى چين كشيده بودند و در وسط سالن هم يك ميز ناهارخورى بزرگ 60 نفرى قرار داشت .\r\nتمام اطاقها با طرز خوبى مبله شده بود و چون هواى اين كشور زياد گرم است در و ديوارها را با پارچه زيباى هندى پوشانده بودند و روى زمين هم حصيرى بسيار ريزباف انداخته شده بود . فرش اطاق سفير يك قالى بزرگ ايرانى بود و سقف آن را هم يك‌پارچه قيمتى كشيده بودند .\r\n( تاشارد . كتاب ياد شده - فصل 4 ص 180 )\r\n\r\nشمارهء 35\r\nتاشارد مىنويسد : « پادشاه سيام دستور داده بود كه خانه باشكوهى براى پذيرائى سفير فرانسه بنا كنند ولى چون هنوز ساختمان آن تمام نشده بود و به علت ضيق وقت و خطر گذشتن موسم مناسب براى مراجعت امكان نداشت كه بيش از اين [ شرفيابى 
  ] بتعويق افتد آقاى كنستانس [ فالكن 
  ] شخصا زيباترين و راحت‌ترين خانه شهر را در نظر گرفت و آن را به يكى از مقامات عاليرتبه ايرانى الاصل تعلق داشت به طرز عالى مبله كرد » .\r\n« در طبقه اول دو اطاق بزرگ و در يك سطح يافت ميشد كه ديوارهاى آنها را با پرده‌هاى نقاشى شده بسيار زيبا و ظريف پوشانده بودند در اطاق اولى صندليهائى با مخمل آبى رنگ و در اطاق ديگر صندليهائى با مخمل قرمز و حاشيه‌هاى طلائى گذارده بودند . اطراف اطاق‌هاى سفير را پاراوانهاى ساخت ژاپن احاطه كرده بود ولى هيچ‌چيز به نظر ما زيباتر از  Divan  ( ديوانخانه ) نبود . آن يك سالن بزرگى بود كه آن را گج‌برى كرده بودند و بوسيله حياط بزرگى از آپارتمانهاى ديگر جدا ميشد . آن را طورى ساخته بودند كه حتى در گرماى زياد هم\r\n\r\n","description":"","footnote":"","page_name":" 263 ","page_number":275},
  {"content":"\r\n\r\nخنك باقى بماند . در مدخل آن يك فواره آب قرار داشت و در داخل يك صفه با آسمانه كه روى آن يك صندلى راحتى بسيار قيمتى قرار داده بودند و در قسمت عقب و كمى تاريك دو اطاقك كوچك كه در آنها به رودخانه باز ميشد و براى آب‌تنى به كار ميرفت . از هر طرف كه نگاه ميكردى ظروف چينى اعلاء به اندازه‌هاى مختلف در طاقچه‌ها به چشم مىخورد . خلاصه همه چيز در آنجا با طراوت و مطبوع بود » ( كتاب ياد شده . قسمت سوم ص 175 - 176 )\r\n\r\nشمارهء 36\r\nباوجوديكه نويسندگان متعددى مخصوصا مبلغين يسوعى فرانسوى سرگذشت ماجرا جويانه فالكن را نوشته‌اند ولى بسيارى از جوانب زندگانى او در پرده ابهام باقيمانده است . پدر روحانى « در لئان »  ( D Orleans )  كه ظاهرا از تاشارد ( كتاب نامبرده . جلد 3 ص 160 ) پيروى مىكند مينويسد كه « خانواده‌اش اصلا اهل ونيز بودند . او در يونان متولد شده و ثمره ازدواج پسر حاكم ايالت كفالينيه  ( Cephalonie )  با دخترى از خانواده اصيل اهل آن جزيره بود » . ( كتاب ياد شده . ص 2 )\r\nبگفته كشيش ديگرى « دبز »  ( De Beze )  « پدر او يونانى و از خانواده‌اى آبرومند بود و اجداد مادريش زمانى از طرف جمهورى ونيز در آن منطقه حكومت ميكردند . » ( كتاب ياد شده ص 4 ) .\r\nولى شواليه « دفربن »  ( De Forbin )  افسر نيروى دريائى فرانسه كه همراه سفير آن كشور به سيام آمده و به پيشنهاد فالكن قريب به دو سال ( 1685 - 1687 ) در آن كشور خدمت نموده و از نزديك با او همكارى داشته است مينويسد كه وى در جزيره كفالينيه و در دهكده كوچك لاكوستد  ( La Custode )  در حوالى سالهاى 1647 يا 1648 متولد گرديده و پدرش « ميخانه‌چى »  ( Cabaretier )  بوده است و اضافه مينمايد كه در سال 1695 ميلادى يكى از برادران فالكن را در دهكده موطن او ملاقات كرده است ( كتاب ياد شده ص 39 )\r\nسال تولد فالكن را تاشارد حوالى 1660 ميلادى نوشته است . ( ايضا . ص 160 ) او ميگويد كه چون فالكن از وضع نابسامان خانواده‌اش ناراضى بود در سن 12 سالگى ، همراه يك ناخداى انگليسى كه به انگلستان مراجعت ميكرد به آن كشور عزيمت نمود . از آنجا به هندوستان رفت و پس از مدتى اقامت در سيام همين كه ثروتى بدست آورد تصميم گرفت از خدمت « شركت انگليسى » خارج شده كشتى خريده و مستقلا به تجارت بپردازد .\r\n( ايضا ص 161 ) ولى در امر تجارت موفقيت زيادى نصيبش نگرديد و در يكى از مسافرتهاى دريائى كشتى او در سواحل مليبار غرق گرديد و نزديك بود خود او نيز از بين برود . ولى به خواست خداوند از مهلكه رهائى يافت ولى فقط توانست دو هزار سكه  ( ECUS )  از ثروت خود را نجات دهد .\r\n\r\n","description":"","footnote":"","page_name":" 264 ","page_number":276},
  {"content":"\r\n\r\nپس از آن خسته و محزون در كنار دريا دراز كشيد . « آنگاه به بيدارى و يا به خواب - چون او چندين بار به من تاكيد كرد كه خودش هم نميداند - شخصى باعظمت را ديد كه با چشمانى پرعطوفت به دو نگاه مىكند و با لحنى پر از مهربانى او را گفت : برگرد - فورا مراجعت كن » .\r\nاين كلمات بقدرى روى او اثر گذاشت كه تمام شب نتوانست بخوابد و همه شب را به فكر جستجوى وسيله برگشتى به سيام گذراند . صبح هنگام كه در كنار دريا قدم ميزد و در بحر تفكر غوطه‌ور بود . . . . مردى را ديد كه با قيافه‌اى خسته در حالى كه آب از تمام بدنش ميچكيد به طرف او پيش ميامد . . . . او سفيرى بود كه پادشاه سيام او را بايران فرستاده و در راه بازگشت كشتى او غرق شده و او توانسته بود فقط جان خود را نجات دهد . . . . با يكديگر به زبان سيامى سخن گفتند . كنستانس به او پيشنهاد كرد كه وى را به سيام ببرد و چون سفير اين پيشنهاد او را قبول كرد او نيز با دو هزار سكه  ( ecus )  كه برايش باقى مانده بود يك كشتى كوچك - آذوقه و پوشاك براى خودش و همسفرش خريدارى نمود . . . . مسافرت به خوبى انجام گرفت و سرانجام به كشور سيام رسيدند . سفير از كمكى كه فالكن به او كرده بود ناسپاسى نكرد و همين كه گزارش مأموريت خود را بعرض بركلان ( نخست‌وزير ) رسانيد از كسى كه به او خوبى كرده بود سخن گفت و جزئيات دينى را كه نسبت به او بر گردن داشت بيان نمود و بقدرى از او خوب گفت كه وزير او را به حضور پذيرفت ، از او خوشش آمد و تصميم گرفت او را نزد خود نگاهدارد .\r\n( ايضا . ص 160 - 162 ) حال از افسانه بگذريم و به حقيقت بپردازيم . طبق نوشته هچينسن در سال 1674 شعبه شركت هند شرقى انگليس در سيام كه براى مدتى بسته شده بود مجددا مفتوح گرديد ولى ظاهرا در اثر تحريكات هلنديها دچار مشكلاتى شده بود از اينرو در سال 1678 شخصى بنام برنابى  ( Burnaby )  ماموريت يافت كه به سيام رفته و امور آن را سروسامان دهد .\r\nفالكن نيز كه در شعبه بنتم  ( Bantam )  خدمت ميكرد همراه او به سيام رفت در سيام ارباب سابقش جرج وايت  ( George White )  راهنمائى كشتىها را در روى رودخانه منام بر عهده داشت و برادر جوانترش ساموئل وايت  ( Samuel White )  نيز ناخداى يكى از كشتىهاى سيامى بود كه بين بندر مرگى و سواحل هندوستان رفت‌وآمد ميكرد .\r\nجرج‌وايت به توصيه رئيس جديد شعبه سيام به خدمت شركت هند شرقى انگليس درآمد و براى مدتى هر دو آنها از خدمات فالكن در امور تجارى مربوط به خودشان استفاده ميكردند .\r\nولى در برابر رقابت شديد هلنديها دو شريك انگليس نقشه كشيدند كه شخصى طرف اطمينان را در دستگاه دولتى سيام وارد سازند و از اين راه بنفع شركت انگليس و عليه رقباى ديگر اقدام نمايند . بدينطريق فالكن را عنوان مترجم به خدمت « پياكس تيبدى »  ( Paya Kosa Tibodi )  كه سمت وزير دارائى را داشت وارد ساختند . ولى نقشه طبق دلخواه عملى نگرديد چون\r\n\r\n","description":"","footnote":"","page_name":" 265 ","page_number":277},
  {"content":"\r\n\r\nبه زودى بين برنابى و همكارش پتز  Potts  اختلاف افتاد . برنابى به بنتم خوانده شد و جرج وايت نيز استعفا داده به لندن بازگشت و به تجارت آزاد پرداخت .\r\nپتز رئيس جديد شعبه از فالكن وجوهى را كه به شركت بدهكار بود مطالبه نمود و سر پرداخت آن بين آن دو نزاع درگرفت و فالكن با فرانسويها كه شعبه تجارتى خود را در سيام افتتاح كردند طرح دوستى ريخت .\r\nدر اين ميان تجارتخانه انگليس طعمه حريق گرديد ( دسامبر 1682 ) و پتز آتش - سوزى را كار فالكن دانست .\r\nاز طرف ديگر برنابى كه از خدمت شركت هند انگليس خارج شده بود بار ديگر به سيام آمده و همراه ساموئل وايت و با مشاركت فالكن بتجارت ميپرداخت دسيسه‌چينى و فعاليتهاى آنان در ژانويه 1684 منجر به بسته شدن شعبه شركت هند انگليس در سيام گرديد .\r\n( هچينسن . ايضا ص 68 - 91 ) .\r\nاكنون ديگر فالكن به فرانسويها پيوسته بود و ظاهرا به توصيه او مقارن همين احوال پادشاه سيام نمايندگانى به فرانسه اعزام داشت .\r\nولى عجب آنكه كشتى آنها كه در ژانويه 1684 سيام را ترك كرد از راه لندن عازم پاريس گرديد و حامل پيامهائى از طرف فالكن براى ارباب سابقش جرج وايت و اولياء شركت هند شرقى انگليس ، همراه هدايائى قيمتى براى تقديم به مقامات انگليسى بود .\r\n( ص\r\n Hall ; A History of South - East Asia . London 1964 . 343 \r\n) سفينه بنوبه خود آقا محمد را عامل پيشرفت فالكن دانسته و مينويسد كه او « در حين اعتبار مشار اليه را ملازم سركار شاه نموده تقديم خدمات كشتى را به عهده او ميكرده » است . اگر چه در مقدمه سفينه صحبت از « مكرر اخلاص نامجات با تحف و هدايا مصحوب معتمدان خود بدرگاه عرش اشتباه فرستاد . بعضى از بىطالعى غريق درياء بىنام و نشانى و برخى بدست قاطعان طريق دريا گرفتار گرديده به مقصود فائز نگرديدند » مينمايد ولى از سفارت آقا محمد استرآبادى به ايران و غرق شدن كشتى او در سواحل هندوستان هيچگونه اطلاعى دردست نميباشد . شايد هم حكايت ساختگى باشد . در هر صورت سبب اصلى ارتقاء فالكن را بمقامهاى عالى ادارى و جلب توجه شاه علاوه بر « مكر و حيله و نيكوخدمتى » او همانطوريكه از سفينه مستفاد ميگردد بايد در عدم كفايت و مخصوصا چنددستگى جامعه ايرانى سيام جستجو كرد . در هر حال پس از اينكه فالكن بقول مؤلف سفينه « مدار المهام و محرم » پادشاه سيام گرديد با فرانسويها طرح دوستى ريخت و براى جلب بيشتر اطمينان آنها تغيير مذهب داده و به كيش كاتوليك پيوست ( 1682 ) حتى زن سيامى خود را مطلقه ساخته و با دختر مسيحى ژاپنى كه پدر و مادرش به سيام پناهنده شده بودند ازدواج كرد . ( دبز - كتاب ياد شده . ص 31 ) .\r\nشاه سيام كه تحت نفوذ فالكن قرار گرفته بود بنابه توصيه وى سفرائى همراه كشيشى\r\n\r\n","description":"","footnote":"","page_name":" 266 ","page_number":278},
  {"content":"\r\n\r\nفرانسوى بدربار لوئى چهاردهم فرستاد . فرانسويان كه در آن موقع وضع چندان مناسبى در هندوستان نداشتند موقعيت را براى توسعه قدرت خود در سيام مناسب دانستند . لوئى چهاردهم شواليه « د . شومن »  ( De Chaumont )  را عنوان اولين سفير فرانسه تعيين و همراه تعدادى از كشيشان يسوعى برهبرى « د شوازى »  ( De Choisy )  « براى هدايت شاه بمذهب كاتوليك » به آن كشور گسيل داشت . هيئت فرانسوى در اواخر ماه سپتامبر سال 1685 ميلادى وارد سيام گرديد و تا اواخر دسامبر همانسال در آن كشور باقى ماند .\r\nمقارن اين احوال حاجى سليم فرستاده پادشاه سيام همراه سفير ايران وارد آن كشور گرديد . اين امر مطابق ميل فالكن نبود چون او نقشه ديگرى در سر ميپرورانيد . از اينرو سعى كرد هرطور شده در مذاكره با فرانسويها تسريع نموده و قبل از ورود ايرانيان آن را به نتيجه قطعى برساند . از طرف ديگر مرگ سفير ايران كه بفاصله كمى پس از ورود به خاك سيام صورت گرفت به فالكن امكان داد كه ورود هيئت بىسرپرست ايرانى را به پايتخت بتعويق بياندازد .\r\nطبق دستور هيئت را در راه به بهانه‌هاى مختلف معطل ساختند و دورترين راه را براى مسير آن انتخاب نمودند بطوريكه فاصله تناسرى تا ايوديا را كه معمولا تجار در 35 روز طى مينمايند ( تاورنيه . كتاب ياد شده . ص 482 ) هيئت ايرانى در 45 روز پيمود و پس از عزيمت نمايندگان فرانسه وارد پايتخت گرديد .\r\nفالكن از اينموقع استفاده كرده و در جريان اقامت سفير فرانسه شاه را راضى كرد تا از فرانسويها براى ساختن استحكامات و تجهيز بنادر و تقويت ارتش سيام كمك بخواهد . ضمنا طى قرارداد محرمانه‌اى كه در تاريخ 16 اكتبر 1668 بين « تاشارد بنمايندگى از طرف فالكن » و دو نفر از اعضاء هيئت فرانسوى به امضاء رسيد مقرر گرديد كه بندر سينگرا  Singora )  اكنون  ( Songkhla  به فرانسه واگذار گردد . سربازان فرانسوى كه تحت فرماندهى افسران خود در بانكوگ و در مرگى مستقر هستند و يا خواهند شد و يا براى گارد محافظ شاه و يا خدمات ديگر انتخاب ميشوند « فقط از دستورات شاه كه توسط فالكن به آنها اعلام ميگردد اطاعت نمايند . »\r\n Reinach ; Recueil des Traites Conclus Par Ia France en Extreme Orient ( 1684 - 1902 ) . Paris . 1902 . \r\nضمنا اين معاهده يك ماده محرمانه نيز داشت كه طرفين به كتاب مقدس قسم ياد ميكردند كه « بجز به لوئى 14 و وزير خارجه او آن هم بطور شفاهى » مفاد آن را فاش ننمايند .\r\nشوازى در تاريخ 14 نوامبر 1685 م ( 17 ذيحجه 1096 ه ) با طعنه در خاطرات خود چنين يادداشت مىكند :\r\n« از تناسرى خبر رسيد كه سفير ايران با دبدبه و هياهو به آنجا رسيده است . دلم ميخواست او قبل از عزيمت ما اينجا رسيده بود تا قيافه او را ميديدم در كتابها آمده است كه ايرانيان بفرانسويها شباهت دارند ما با آنها متحد ميشديم آنها بما شراب شيراز ، ميدادند تا صبح‌ها در\r\n\r\n","description":"","footnote":"","page_name":" 267 ","page_number":279},
  {"content":"\r\n\r\nحين مسافرت بنوشيم . او هنوز هم براى آمدن وقت دارد ولى تصور نميكنم كه آقاى كنستانس بخواهد كه بين سفرا اختلاف بوجود آيد و ترتيب عزيمت ما را قبل از آمدن او خواهد داد تا براى شاه ايران همان احتراماتى را كه براى لوئى كبير در نظر گرفتند انجام ندهد . »\r\n ( Choisy ; Journal du Voyage de Siam fait en 1685 et 1686 . Paris . 1687 \r\n( ص 285 - 289\r\nفالكن براى اينكه ايرانيان را از سر راه خود بردارد اولا شاه را بطوريكه سفينه مينويسد نسبت به مقصود اصلى سفارت مظنون ساخت و او را از سوءقصد احتمالى بجانبش و يا كودتاى نظامى مرعوب نمود . ثانيا با اتهام اختلاس به سفير سيام در ايران او را بىآبرو كرد و ايمان شاه را نسبت به فرانسويان راسخ‌تر ساخت . در هر صورت پس از بازگشت هيئت اعزامى ايران سيل فرانسويها در كسوتهاى مختلف به سيام سرازير گرديد و پادگان‌هاى فرانسوى در بنادر بانگوگ و مرگى مستقر گرديدند . فالكن اكنون عملا كليه قدرت را در دست داشت . ولى تقدير طور ديگرى تصميم گرفت . بگفته « كمپفر » فالكن خيال داشت در سال 1689 با كمك سردار فرانسوى « دفارگ »  ( De Fargues )  كليه مدعيان سلطنت را كه در سيام برادران شاه هستند از بين برده و سلطنت را به داماد شاه كه مردى ضعيف و تحت تسلط او بود واگذار كند و بدين طريق فى الواقع خود سلطنت نمايد ولى « پراپت راجه »  ( Pra Petraja )  از اين نقشه آگاهى يافت و آن را برهم زد و فالكن را بقتل رسانيد . ( كتاب ياد شده . ص 120 ) دگلاس  ( Douglas )  پايان زندگى ماجراجويانه فالكن را چنين شرح ميدهد : « پس از مرگ نرائى « اوپراپراپت راجه » يكى از وزراء مهم عليه دخالت فرانسويان وارد عمل شد و قواى مهمى در اطراف قصر سلطنتى مستقر ساخت . . . . فالكن پس از اطلاع از جريان امر همراه تعدادى سرباز فرانسوى به طرف قصر حركت كرد ولى بمحض ورود او و سربازانش بازداشت گرديدند . در اين ميان چون گارد فرانسوى مستحفظ شاه را به قسمت ديگرى از كشور فرستاده بودند پت راجه به آسانى توانست دست به اقدامات جدى بزند » . فالكن متهم گرديد كه از راه خيانت ميخواسته كشور را به تصرف پادشاه فرانسه درآورد . براى گرفتن اعتراف از فالكن او را تحت شكنجه قرار دادند و براى اينكه عذابش را سخت‌تر سازند سر بريده پسرخوانده شاه را به گردن او آويختند . بالاخره پس از اينكه فالكن جان سپرد ( 5 ژوئيه 1688 ) كليه اموال او را ضبط و زن و خانواده‌اش را ، عنوان برده بمعرض فروش قرار دادند . . . . اكنون بين سيامىها و فرانسويان حالت جنگ وجود داشت . به سربازان فرانسوى كه در بندر مرگى در محاصره قرار گرفته بودند اجازه داده شد كه با كشتىهاى انگليسى به بندر « پنديشرى »  Pondichery )  از تاميل  Puddu Cheri  - دهكده جديد كه از سال 1674 به فرانسه تعلق داشت ) عزيمت نمايند و آنهائيكه در بانگوك مستقر شده بودند پس از تسليم خلع سلاح شده و توسط سربازان سيامى تحت الحفظ به بندر مزبور منتقل گرديدند\r\n\r\n","description":"","footnote":"","page_name":" 268 ","page_number":280},
  {"content":"\r\n\r\n ( Douglas ; The Jesuite Missionaries in Siam ( 1650 - 1700 ) \r\n( ضميمه ترجمه انگليسى سفرنامه ژروز . كتاب ياد شده )\r\nبا قتل فالكن و فرار « دفارگ » و سربازانش توطئه استقرار فرانسويان در سيام پايان يافت و پدران يسوعى فرانسوى كه مسئوليت زيادى بر عهده داشتند مجبور شدند كفاره كارهاى خود را بپردازند . سه نفر از آنها براى رهائى از مجازات سر تراشيده و به كيش بودائى گرويدند . بقيه پس از مدتى زندان از كشور اخراج گرديدند . ( كمپفر . ايضا ص 120 ) براى اطلاعات بيشتر علاوه بر منابع ذكر شده ر ك به :\r\n 1 - Hutchinson ; Adventurers in Siam in the 17 th Century . London . 1940 . 2 - Lingat ; Une Lettre de Veret Sur la revolution Siamoise de 1688 . Toung Pao . T . 31 . 1935 \r\n\r\nشمارهء 37\r\nدرباره ارتباط دو فرزند آقا محمد با برادر شاه و توطئه آنان در مراجع مورد مطالعه اطلاعى بدست نيامد ولى تاريخ رسمى سلطنت نرائى اشاره باينموضوع نموده و نام همدستان اصلى شاهزاده را ذكر كرده است شايد ايرانيان نيز دو تن از آنان باشند . در آنجا برادر پادشاه و رهبر مخالفين شاهزاده  « Trai - P'uwanaht Titayawongse »  خوانده شده است .\r\nو بگفته اين تاريخ : « هر وقت كه شاهزاده براى شرفيابى به قصر سلطنتى مىآمد عادت داشت كه به سراغ  Pra Sitee - Chai  و  Tau Raht  و  Nai Pin  رفته و روزانه با آنها نجوى نمايد . . . . »\r\n« به شاه اطلاع دادند كه  Praya Patlung  و  Pra Puri - Pritchah  كه به منصب فرماندارى  Putlung  تعيين گرديده بودند براى انجام وظيفه به محل خدمت خود نرفته‌اند ولى عادت دارند كه شبها بملاقات شاهزاده بروند و با او توطئه كنند . . . . »\r\n ( History of Siam , Reign of H M . Somdetch Pra Narai . Transl . Smith . Bangkok . \r\n( ص 2  1880 . \r\n\r\nشمارهء 38\r\nتاشارد در سفرنامه خود ( كتاب چهارم صفحه 185 ) طريقه گذراندن نامه را به دستور قديم بشرح زير توصيف مىكند :\r\n« اما درباره سفراء پادشاهان مستقل مانند شاه ايران ، مغول كبير ( پادشاه هندوستان ) ، امپراطوران چين و ژاپن بطريق زير عمل ميكنند :\r\nامراء كبار ( ماندارن ) درجه يك و دو نسبت بمرتبه خود پشت سر هم در پائين تخت شاه در وضعيت سجود قرار ميگيرند . امراء ديگر نيز در دو طالار تحتانى مجاور كه ذكر آنها رفت در همان وضعيت مىمانند » .\r\n\r\n","description":"","footnote":"","page_name":" 269 ","page_number":281},
  {"content":"\r\n\r\n« سفير بايد همراه با مترجمش به محلى كه در نزديكى كاخ براى او تعيين شده است برود و در آنجا منتظر بماند تا رئيس كل تشريفات آمده و او را براى شرفيابى همراه خود ببرد در هنگام دخول در قصر در روى زمين مىنشيند و دستها را علامت احترام عميق باعليحضرت روى سر خود ميگذارد ، بعد برخاسته و از ميان دو طالار كه در آنها امراء درجه سه و چهار و پنج در سكوت و در حالت سجود قرار گرفته‌اند عبور مينمايد » .\r\n« وقتى كه بپاى پلكان كه بطالار شرفيابى منتهى ميگردد رسيد به زانو درآمده و با دست خود را روى زمين ميكشاند و در چنين وضعى بحضور شاه كه بر تختى جلوس نموده كه ده تا دوازده پا ارتفاع دارد و روى صفه بسيار وسيعى كه در آن امراء كبار به سجده رفته‌اند قرار گرفته راه مييابد و در كنار صفه كه تا تخت بيش از 30 پا فاصله دارد توقف مينمايد . فى ما بين ميزى مىباشد كه روى آن يك دورى بزرگ يا جامى از طلا گذارده‌اند و هدايائى كه سفير با خود آورده است و نامه سرگشاده پادشاه او كه قبلا توسط نخست‌وزير خوانده شده است در آن قرار داده‌اند » .\r\n« وقتى كه سفير به محل خود رسيد بدون اينكه از زمين برخيزد همانطور در آنجا باقى ميماند . معاون نخست‌وزير نامه پادشاه را از روى ميز برداشته و با صداى بلند براى شاه ميخواند .\r\nپس از خاتمه قرائت اعليحضرت از سفير درباره سلامتى پادشاه و خانواده سلطنتى كشورش سؤالاتى مينمايد » .\r\n« شاه نخست‌وزير را طرف مخاطبه قرار ميدهد و نخست‌وزير فرمايشات او را براى نماينده آن ملت ( يعنى مردميكه از آن كشور در سيام توقف دارند ) تكرار مينمايد و او نيز مطالب را بمترجم بازگو مىكند تا او آن را باستحضار سفير برساند . سفير بنوبه خود بمترجم جواب ميگويد و اين پاسخ از طريق همان اشخاصيكه ذكر شد بسمع شاه ميرسد » .\r\n« بالاخره اعليحضرت پس از چندين سوال و دريافت پاسخ دستور ميدهد كه براى سفير تنبول و خلعت بياورند سپس با صداى شيپور محل را ترك مىنمايد » .\r\n\r\nشمارهء 39\r\nتاشارد طريقه باريافتن بسبك جديد را هم‌چنين مينويسد :\r\n« آقاى شواليه دو شومن  Chevalier de Chaumont  ( سفير فرانسه ) پس از استحضار از طريقه شرفيابى سفرا كه شايسته مقام او نبود امراء كبارى را كه بفرمان شاه او را همراهى ميكردند احضار كرد و به آنها اطلاع داد كه بسيار خوشوقت خواهد شد تا پادشاه سيام شخصيتى دربارى را مأمور سازند تا درباره طريقه برگزارى مراسم شرفيابى او مذاكره و توافق حاصل نمايند تا حادثه‌اى كه متناسب با عظمت و دوستى بين دو پادشاه نباشد روى ندهد .\r\nامراء بعاليجناب پاسخ دادند كه مراتب را به استحضار نخست‌وزير خواهد رسانيد تا\r\n\r\n","description":"","footnote":"","page_name":" 270 ","page_number":282},
  {"content":"\r\n\r\nبعرض شاه برساند . بگفته خود عمل كردند و شاه فورا به آقاى « كنستانس » دستور داد تا عاجلا به آقاى سفير مراجعه و مشتركا طريقه پذيرائى او را در پايتخت و در قصر سلطنتى تعيين نمايند . اعليحضرت قبلا آشكارا اعلام داشته كه مايل نيست درباره سفير فرانسه همان رسم قديمى باريافتن سفراى مغول و ايران و چين اجراء گردد و موافقت دارد كه سفير فرانسه با شمشير در قصر سلطنتى وارد شود و در هنگام شرفيابى در حضور شاه بنشيند و اين امر تاكنون درباره هيچ سفير خارجى اجراء نگرديده بود » . ( تاشارد . كتاب ياد شده . - كتاب 4 - ص 186 ) .\r\n\r\nشمارهء 40\r\nآب كلانى بمعنى طغيان رودخانه بطوريكه آب فضاى زيادى از اراضى اطراف را فرا گيرد . « و خان خانان ايام آب كلانى را در موضع سن گذرانيده در ابتداى زمستان متوجه تهته گشتند » . ( سيد محمد معصوم بكرى . تاريخ سند يا تاريخ معصومى . چاپ بمبى 1938 م .\r\nص 356 ) در سيام معمولا طغيان رودخانه‌ها در ماه سپتامبر شروع و در اواخر اكتبر آب كلانى به بالاترين حد خود ميرسد . در گذشته طبق سنتى قديمى پادشاه در مراسم مذهبى بخصوصى كه در مجاورت رودخانه انجام ميگرفت شركت مىجست و « آب را قطع ميكرد » بدينمعنى كه با خنجرى كه در دست داشت ضرباتى چند برودخانه وارد ميساخت و به آن فرمان ميداد كه بمسير اصلى خود بازگردد .\r\nظاهرا در دوران سلطنت نرائى « قطع آب » انجام نميگرفت چه تاشارد مىنويسد كه اين پادشاه « چون طى چند سال مشاهده كرد كه باوجود دستورى كه برودخانه داده است تا پائين برود باز هم گاهگاهى بالا ميآيد از انجام اين مراسم خنده‌آور دست كشيده است » .\r\n( تاشارد . كتاب نامبرده ص 221 . )\r\n\r\nشمارهء 41\r\nط شكار جرگه ( در هندوستان آن را هتها جورى مينامند ) بدينطريق است كه از چند روز قبل از مراسم شكار قراولان و يا رعايا اراضى را كه در آن حيوانات موردنظر يافت ميشوند محاصره كرده و پيوسته حلقه محاصره را تنگ‌تر ميسازند تا اينكه كليه حيوانات در محوطه نسبتا كوچكى جمع شوند و محافظين كه آنها را از هر طرف احاطه كرده‌اند مانع از فرار آنها ميگردند .\r\nبدينطريق شكار در شرائط مطلوب صورت ميگيرد .\r\nبيت زير از محمد على حزين است :\r\n دارند هر طرف چو صف جرگه در ميان * صيادپيشگان ز دل ما چه ديده‌اند \r\nبراى توصيف شكار جرگه شاه عباس ثانى در ميان كاله به كتاب عباسنامه ( تصحيح و تحشيه دهگان - چاپ اراك 1329 شمسى . ص 277 - 282 ) مراجعه نمائيد .\r\n\r\nشمارهء 42\r\nفراير در سال 1682 ميلادى براساس تسعير در دفاتر شركت هند شرقى انگليس قيمت كاتى سيام را برابر با يكصد روپيه نوشته است . ( كتاب ياد شده ص 208 ) و بر همان\r\n\r\n","description":"","footnote":"","page_name":" 271 ","page_number":283},
  {"content":"\r\n\r\nاساس ارزش روپيه رابپول ايران 4 / 3 6 شاهى و هر شاهى را معادل 4 پنس انگليسى و 200 شاهى يا يك تومان را برابر با 3 ليره 6 شيلينگ 8 پنس مينويسد ( ايضا ص 211 ) واحد پول ايران عباسى كه بفرمان شاه عباس اول بر نقره ضرب شد و وزن رسمى آن مساوى با يك مثقال بود بشرح زير تقسيم ميگرديد :\r\n10 قازبيگى ( مس ) - 1 شاهى ( نقره ) 2 شاهى - 1 محمودى 2 محمودى - 1 عباسى 50 عباسى - 1 تومان عليهذا هر كاتى به پول ايران 675 شاهى يا 3 تومان و 18 عباسى و 3 شاهى ارزش داشته است .\r\nدر نسخه خطى سفينه مورد استفاده ما در زير سطر نويسنده‌اى مجهول قيمت كاتى را « برابر 5 تومان » نوشته است .\r\n\r\nشمارهء 43\r\nعطا ملك جوينى در تاريخ جهانگشا كه در حدود سال 658 ه تأليف شده است مىنويسد :\r\n« بالش پانصد مثقال زر يا نقره و قيمت بالش نقره درين حدود 75 دينار ركنى باشد كه عيار آن چهار دانگ است ( تاريخ جهانگشاى - تصحيح قزوينى . جلد اول . ص 16 ) .\r\nمقصود از دينار ركنى سكه ضرب ركن الدين پادشاه خوارزمشاهى است . بنابراين ارزش پولى بالش بناچار تابع تحولات قيمت نقره و طلا و عيار آنها بوده است . بطوريكه وصاف كه تاريخ خود را در حوالى سال 738 هجرى ( 1337 ميلادى ) برشته تحرير درآورده است قيمت بالش طلا را دو هزار دينار و بالش نقره را دويست دينار ذكر مىنمايد ( تاريخ وصاف الحضره .\r\nچاپ بمبئى ضمن وقايع تاجگذارى قبلاىقاآن ) .\r\nبرادر روحانى او در يك كه مقارن همين زمان يعنى بين سالهاى 1318 و 1330 به چين سفر كرده است ضمن بحث درباره شهر  Quinsai  ( خنساى -  ( Hang Cheu  مىنويسد كه در آنجا « هر كانون ( معمولا ده خانوار ) بايد سالانه به خاقان 1 بالش يعنى 5 كيسه كاغذى مثل ابريشم يا مبلغى معادل يك فلورن و نيم خراج بپردازد » .\r\n ( Cordier ; Les Voyages du Frere Odoric de Pordenone . Paris . 1891 . ) \r\nاگرچه در قرن 14 ميلادى در ايطاليا چند نوع فلورن رواج داشته ولى بطور كلى ارزش آنها بين 93 / 10 تا 80 / 12 فرانك فرانسه متغير بوده است . بر اين اساس 1 بالش را مىتوان معادل 18 فرانك فرانسه دانست .\r\n\r\n","description":"","footnote":"","page_name":" 272 ","page_number":284},
  {"content":"\r\n\r\nدر روضه الصفا كه قريب به يك قرن بعد نوشته شده قيمت بالش طلا پانصد دينار تعيين گرديده است .\r\nضمنا اضافه مىنمائيم كه به‌موجب ياساى چنگيزخان ديه خون يك فرد مسلمان چهل بالش بود ( رشيد الدين . جامع التواريخ ( كريمى ) . جلد اول ص 488 )\r\n( براى بحث دربارهء بالش . ر ك به پىنوشت‌هاى جلد دوم ص 196 و جلد چهارم ص 112 . كتاب :\r\n ( Yule ; Cathay And the Way Thither . Ed Cordier . 1915 . \r\n\r\nشمارهء 44\r\nغذاى روزانه فيل برنج پخته با بن شن ( حبوبات ) كه آن را به هندى كچرى  ( Cutcherry )  گويند تشريفات خاصى دارد . عبد الرزاق مينويسد : « فيلان درگاه را كچرى دهند . چنانچه كچرى پزند و پيش فيل از ديگ بيرون كرده نمك ريزند و شكرترى ( سفيد ) پاشيده ممزوج سازند و قلوله‌ها هريك نزديك به 2 من در روغن فرو برده در دهان فيل نهند .\r\nو اگر ازين‌ها يكى فوت شود فيل قصد فيلبان كند و با پادشاه قهر كند روزى دو نوبت اين غذا دهند و هر فيل را خانه جدا باشد » . ( مطلع السعدين و مجمع البحرين . كتاب ياد شده . جلد 2 - ص 803 )\r\nدر زمان اكبر پادشاه جيره روزانه هر فيل « 5 سير شكر 4 سير روغن نيم من ( شاه ) برنج مخلوط با فلفل قرمز و قرنفل و ادويه ديگر » تعيين گرديده بود .\r\n( آئين اكبرى . چاپ نول كشور جلد اول ص 130 )\r\n\r\nشمارهء 45\r\nماچين « مخفف مهاچين بمعنى چين بزرگ . ظاهرا اين نام در قديم الايام يا لااقل از قرن هفتم ميلادى ببعد متداول بوده است . و مؤلفى چينى در اين دوران مىنويسد كه كشور ميانه [ چين 
  ] را به زبان وحشىها [ خارجيها - احتمالا هندوها و ايرانيان 
  ]  Mohochintan  [ مهاچينستان 
  ] مىگويند » .\r\n ( Sylvain Levi ; Wang Hiuen - tse ? . Journal Asiatique . 1900 ) \r\nنزد بعضى از جغرافىنويسان مثل اصطخرى لفظ ماچين به قسمت شمالى چين اطلاق مىگرديده است ( مسالك و ممالك . ترجمه فارسى . تصحيح افشار . تهران 1347 . ص 37 )\r\nدر صورتى كه نزد ديگران به صواب نواحى جنوبى چين‌ماچين خوانده ميشد .\r\nرشيد الدين در ذكر پادشاهان ماچين كه از « سال بوزينه موافق سنه 658 ه ( 1260 م ) تا انتهاى مورين ئيل ( سال اسب ) مطابق سنه 693 ه ( 1294 م ) معاصر قوبيلاىقاآن » بوده‌اند از ليزون و توزون و شوچو نام مىبرد و مىنويسد كه چون 2 سال از پادشاهى شوچو « بگذشت لشكر قوبيلاىقاآن ، آن ملك را به كلى بستدند » .\r\n\r\n","description":"","footnote":"","page_name":" 273 ","page_number":285},
  {"content":"\r\n\r\n( جامع التواريخ . كريمى 2 جلد تهران 1338 . جلد اول . ص 662 ) « پادشاهان ماچين » رشيد الدين سلاطين سلسله سونگ جنوبى  Nan Sung  هستند كه پايتخت آنها شهر  Lin Ngan  ( هانگ چئو  ( Hang Cheu  بود .\r\n Li Tsung \r\nاز سال 1225 ميلادى ( 622 ه ) تا سال 1264 سلطنت كرد و پسرش  Tu Tsung  ( 1265 - 1274 ) جانشين وى گرديد . ولى پس از مرگ توتسونگ به جاى پسر ارشدش چئوشه  ( Chao She )  شوچو رشيد الدين ) فرزند دوم چئوهين  ( Chao Hien )  تحت نام كونگ تسونگ  ( Kung Tsung )  بسلطنت رسيد و ملكه  Siei She  نيز نايب السلطنه گرديد .\r\n( جلد دوم ص 288 .\r\n ( Cordier , Histoire Generale de la Chine 4 vol . Paris 1920 \r\nدر زمان چئوشه لشكر مغول تحت فرماندهى بيان  ( Bayan )  پايتخت سونگ را به محاصره درآورد و باوجود مخالفت وزراء در ژانويه 1276 ملكه با آنها به مذاكره صلح پرداخت و « امپراطور حاضر شد خود را خراجگذار قوبيلاى خوانده سالانه 000 / 250 اوقيه  ( Once )  نقره و همان تعداد پارچه‌هاى ابريشمى تقديم دارد » .\r\nضمنا نيز به علامت انقياد مهر بزرگ سلطنتى سونگ را نزد قاآن فرستاد . ( ايضا . ص 293 ) .\r\nكمى پس از تصرف شهر امپراطور و نايب السلطنه به پكن فرستاده شدند ( فوريه - 1276 ) و دو سال بعد آنها را به تبت اعزام داشتند تا امپراطور اصول مذهب بودائى را فرا گيرد بدينطريق در سال 1296 چئوهين به كسوت روحانى بودائى درآمد و ملكه مادر نيز راهبه گرديد .\r\nماركوپولو بنوبه خود متصرفات سونگ را تحت نام  Mangi  يا  Manzi  كه به جنوب چين اطلاق ميگرديده است ميخواند و ما بين شهرهاى بزرگ آن در نمكين  Namghin )  - نانكن بمعنى پايتخت جنوب ) و ختاى  ( King Tsai ) Quinsai  بمعنى پايتخت موقتى :\r\nنام حقيقى  Hang Cheu  نام مىبرد .\r\n ( Marco Polo ; La description du Monde . Trad . Franc . Hambis . Paris . 1955 . \r\n( ص 194 ظاهرا از قرن 14 ميلادى به بعد كلمه ماچين بمعنى گسترده‌ترى به كار مىرفت تا آنجا كه شامل شبه جزيره هند و چين نيز مىگرديده مثلا آئين اكبرى كشور پيگو را از ماچين دانسته و سياح ايطاليائى كنتى هم آوه و سيام را جزء آن نوشته است . ( ر ك به : كنتى . سفرنامه ياد شده ) .\r\n\r\nشمارهء 46\r\nدر اواخر سال 1628 ميلادى پادشاه سيام  Songtham  ( عادل ) كه از سال 1610 سلطنت ميكرد وفات يافت و بر سر جانشينى او اختلاف‌نظر پديد آمد گروهى ميخواستند\r\n\r\n","description":"","footnote":"","page_name":" 274 ","page_number":286},
  {"content":"\r\n\r\nبرادر كوچكتر او شاهزاده  Sri Sin  را به سلطنت برگزينند و گروهى ديگر به رهبرى  Sri Voravong  داماد شاه سابق كه وزير جنگ  ( Chakri )  بود از پسر 15 ساله‌اش  Jeta  طرفدارى ميكردند . ولى يامادا  Yamada  فرمانده ژاپونى گارد سلطنتى اعلام داشت كه در لحظات آخر پادشاه جتا را جانشين خود تعيين كرده است .\r\nبدينطريق در سال 1629 ميلادى جتا به سلطنت برگزيده شد . كمى بعد توطئه لشكريان كه ميخواستند بنفع  Sri Sin  قدرت را بدست گيرند كشف گرديد در نتيجه سرى سين را بازداشت و او را در قعر چاهى افكندند تا از گرسنگى هلاك گردد . ولى يكى از طرفدارانش بنام  Luang Mongol  با كندن نقبى موفق شد او را نجات دهد . پس از رهائى سرى سين لشكريانى بدور خود جمع كرد و عليه برادرزاده خود قيام نمود اما تلاش وى با شكست مواجه گرديد . او را دستگير و اعدام نمودند .\r\nكمى بعد سرى وراونگ  Sri Voravong  توانست با بيطرف ساختن يامادا جتا را از سلطنت خلع و همراه مادرش بقتل برساند . ( 1630 م ) . عموى شاه سابق  Adityavong  به سلطنت برگزيده شد و سرى وراونگ نيز نايب السلطنه گرديد .\r\nولى هنوز سه ماه از جلوس شاه جديد نگذشته بود كه « سرى وراونگ » وى را مجبور ساخت كه به ديرى بودائى پناه برده و در كسوت روحانى درآيد . باوجود اين نايب السلطنه يك ماه بعد دستور قتل وى را صادر كرد ولى چون طبق سنت قديمى خون شاهزادگان نبايد ريخته شود او را در داخل پوستى دوخته و بضرب چماق از پاى درآوردند .\r\nسپس نايب السلطنه تحت عنوان  Prasart Tong  ( پادشاه قصر طلائى ) بر تخت نشست ولى عامه مردم او را « عنكبوت در بطرى » لقب داده بودند .\r\n ( Schouten ; A True Description of The Mighty Kingdoms of Japan and Siam . \r\n( ص 151 .  Engl . Transl . Manley . London , 1663  شاه جديد براى اينكه پايه‌هاى قدرت خود را مستحكم سازد پس از مسموم نمودن يامادا فرمانده سربازان ژاپنى گارد سلطنتى را غافلگير كرده و همراه تعداد زيادى از هموطنانشان بقتل رساند . در اين مبارزه براى بدست آوردن قدرت و تعويض سلطنت احتمالا ايرانيان به او كمك كرده‌اند .\r\nپرسرت در سال 1656 ميلادى وفات يافت . اگرچه قبل از مرگ برادر خود  Suthamaraja  را به جانشينى خود تعيين كرده بود ولى پسر بزرگترش  Jai  خود را شاه اعلام نمود و مدعى سلطنت گرديد . معذلك عمويش با كمك نرائى پسر كوچكتر شاه متوفى او را دستگير و به قتل رساندند و سوتها مهاراجه بسلطنت جلوس كرد و نرائى  Narai  را عنوان وليعهد انتخاب نمود ولى دوران سلطنتش بيش از سه ماه به طول نيانجاميد چون به برادرزاده خود عشق ميورزيد و شبى كه ميخواست به زور او را تصاحب كند ، شاهزاده خانم موفق شد نزد برادر خود بگريزد .\r\n\r\n","description":"","footnote":"","page_name":" 275 ","page_number":287},
  {"content":"\r\n\r\nاين امر بهانه‌اى بدست نرائى داد تا عليه عمويش قيام كرده و با طرفداران خود به قصر سلطنتى حمله نمايد . ظاهرا با كمك ايرانيان نرائى توانست عموى خود را دستگير و او را به قتل رسانده و خود به سلطنت بنشيند . نرائى كه بدينطريق بسلطنت رسيده بود قريب به 30 سال از 1657 تا 1688 سلطنت كرد .\r\n Van Vliet ; Revolutions arrivees au Siam . Paris , 1663 . \r\n\r\nشمارهء 47\r\n« رامى » يا « رامنى » تحريف لامبرى  ( Lamburi )  مىباشد كه در اصل لامپورى  Lampuri  بمعنى « شهر داخلى » بوده كه نزد دريانوردان خليج‌فارس به صورت « لامرى » درآمده است .\r\nابو الفدا جزيره لامرى را در طول جغرافيائى « قكو » ( 126 ) يا « قكز » ( 127 ) درجه و عرض جغرافيائى « ط » ( 9 ) درجه ذكر مىكند و مينويسد كه در آنجا بقم و چوب خيزران فراوان است ( تقويم البلدان . ترجمه آيتى . تهران 1349 . ص 426 )\r\nبگفته منابع چينى « دريانوردانيكه از طرف غرب ميآيند با مشاهده كوه‌هاى لامبرى  ( Lan - Wu - Li )  مسير خود را اصلاح مينمايند » . ( ر ك به ص 403 مجله  ( Toung - Pao . xxx 1933 \r\nجغرافىنويسان اسلامى مانند ابن خرداد به ادريسى و قزوينى تمام جزيره شمطرى ( سوماترا ) را به اين اسم خوانده‌اند . ولى در قرون بعد نام لامرى به شمالىترين قسمت آن جزيره و كوه‌هائيكه در آن ناحيه واقع شده‌اند اطلاق ميگرديد . ( العمده المهريه . كتاب نامبرده ص 65 ) .\r\n\r\nشمارهء 48\r\nدرباره وجه تسميه سيام كه به قسمت غربى شبه‌جزيره هند و چين ( نزد قدما « اقليم طلائى »  ( Suvanabhum  اطلاق ميگردد اقوال مختلفى ذكر شده است . بعضى آن را مشتق از سين  Sien  نام چينى يكى از دو گروه اصلى نژاد سيامى ميدانند . برخى ديگر برآنند كه نام آن كشور از واژه سيام  Syam  كه در زبان ملايو بمعنى « سياه » است اقتباس گرديده و اين اسم را بمناسبت رنگ سياه خاك زراعى به آن سرزمين داده‌اند .\r\nولى در يكى از سنگ نبشته‌هاى معبد مشهور انگ‌كور  ( Angkor Wat )  در كامبوج نيز به كلمه  Syam  برميخوريم .\r\n( ر ك . 5 .\r\n ( R . Grousset . Histoire de I , Extreme Orient . T . II . P . 589 note \r\nدر هر صورت كلمه سيام را دريانوردان خليج فارس و بعد از آنها پرتغاليها و اروپائيان مشهور ساختند ولى مردم آن كشور هميشه خود را « تائى »  ( Thai )  يا « گن تائى »  ( Gon Thai )  كه بمعنى « آزادمرد » است خوانده‌اند و امروز هم به زبان سيامى نام آن كشور « مونگ تائى »  ( Muang Thai )  يعنى « سرزمين آزاد مردان » است . لغت تائى با تلفظى تقريبا مشابه دائى  Dai  در زبان چينى معنى « بزرگ » را دارد و در علم الاساطير اين سرزمين چيزى درباره اينكه جد مشترك\r\n\r\n","description":"","footnote":"","page_name":" 276 ","page_number":288},
  {"content":"\r\n\r\nآنان « تائى يكى از اهرمنان و جنيان » است ديده نشد .\r\nشايد در زمان سفرنامه افسانه‌اى محلى نقل ميكرده‌اند كه ما از آن بيخبريم شايد هم واژه يائى  Yai  كه در سيامى معانى « بزرگ ، فوق العاده و غول » را دارد و در تركيب متداول يائى تائى  ( Yai - Thai )  بمعنى تائى بزرگ به كار برده مىشود منشاء اين تصور گرديده است .\r\n\r\nشمارهء 49\r\nدر فوريه سال 1564 پادشاه برمه  Bayinnaung  پس از اشغال اميرنشين‌هاى شمال سيام شهر ايوديا را متصرف گرديد و  Chakrapat  پادشاه آنجا را عنوان گروگان همراه خود به بيرمانى برد و پسر وى  Mahin  را به سلطنت ايوديا برگزيد تا زيرنظر فرماندار  Pitsanulok  كشور را اداره نمايد . دو سال بعد به چكرپت كه به كسوت روحانى بودائى درآمده بود اجازه داده شد تا براى زيارت به كشور خويش مراجعت نمايد . ولى همين كه به ايوديا برگشت نامبرده لباس روحانى را از تن بيرون كرد و همراه پسر خود عليه فرماندار پتيان لوك بجنگ پرداخت . اين امر سبب شد كه بار ديگر پادشاه برمه به سيام حمله نمايد . در سال 1569 شهر ايوديا پس از محاصره‌اى طولانى مسخر گرديد در جريان محاصره چكرپت وفات يافته بود و ماهين نيز در راه اسارت قبل از رسيدن به پيگو دار فانى را بدرود گفت پادشاه برمه دست نشانده خود شاهزاده دهرم راجه  ( Dhamaraja )  فرماندار پيتسانلوك را به سلطنت ايوديا تعيين نمود ولى عملا قدرت حكومت در دست فرمانده قواى اشغالى برمه باقى بماند . ضمنا پسر ارشد 14 ساله پادشاه جديد شاهزاده پرانارت  ( Pra Naret )  عنوان گروگان در پايتخت برمه نگاهدارى ميگرديد . بدينطريق براى مدتى بيش از 15 سال سيام به صورت مستعمره برمه درآمد .\r\nدر سال 1571 در نتيجه ازدواج دختر پادشاه ايوديا با يكى از شاهزادگان برمه به پرانارت اجازه داده شد كه به كشور خويش مراجعت نمايد شاهزاده پرانارت كه پس از مرگ پدر با عنوان  Naresuen  بسلطنت رسيد موفق گرديد قدرت برمه را درهم شكسته و كشور سيام را از تسلط خارجى نجات بخشيد . جريان وقايع بطور اجمال بشرح زير است .\r\nدر سال 1581 پادشاه برمه  Bayinnayaung  وفات يافت و پسرش  Nanda Bayin  جانشين وى گرديد . براى تبريك جلوس شاه جديد و اظهار انقياد شاهزاده پرانارت در رأس گروهى از سربازان سيامى در مراسم شركت كرده بود . ولى پس از مرگ پادشاه برمه اغتشاشاتى در متصرفات آن كشور بوجود آمد و ظاهرا براى اينكه از شر او خلاصى يابد پادشاه جديد برمه پرانارت را مأموريت داد كه با قواى خود عليه يكى از دو ايالت سيامى كه ياغى شده بودند لشكركشى نمايد . اما بر خلاف انتظار وى نارت از اين مأموريت موفق مراجعت كرد و پادشاه و مخصوصا وليعهد برمه را بيش از پيش نگران خود ساخت .\r\nنارت نيز كه به مقصود اصلى اولياء امور در برمه پى برده بود پس از يكسال اقامت در\r\n\r\n","description":"","footnote":"","page_name":" 277 ","page_number":289},
  {"content":"\r\n\r\nپايتخت برمه به سيام مراجعت كرد و تصميم گرفت كه با متحد ساختن فرمانروايان محلى در زير لواى پادشاه ايوديا كشور سيام را از يوغ برمه خلاص بخشد .\r\nبه زودى موقعيت به او اجازه داد كه نقشه خود را عملى سازد . بدينمعنى كه در سال 1584 پادشاه برمه مجبور گرديد عليه عموى خود پادشاه آوه  ( Ava )  كه ياغى شده بود لشكر - كشى نمايد و به نارت دستور داد كه با سپاهيان سيامى به آوه حمله نمايد ولى نارت در عوض با سپاهيان خود به طرف پيگو حركت كرد ولى در نزديكى پايتخت همين كه اطلاع حاصل نمود كه نانداباين بر عموى خود پيروز گرديده است به طرف مرطبان  Martaban  عقب‌نشينى كرد و در طى راه تمام اسراى سيامى را نيز كه در متصرفات برمه اقامت داشتند همراه خود برد .\r\nپادشاه برمه نيز به تعقيب او پرداخت ولى تلافى طرفين منجر به شكست برمه گرديد .\r\nدوبار ديگر سپاه برمه تحت فرماندهى وليعهد آن كشور به سيام حمله كرد و حتى ايوديا را نيز به محاصره خود درآورد ولى بدون نتيجه قطعى مجبور بعقب‌نشينى گرديد .\r\nسرانجام در سال 1593 در زمان سلطنت نارسوئن  Naresuen  ( نارت پس از مرگ پدر 1590 تحت اين لقب بسلطنت رسيد ) براى آخرين بار براى تلافى اشغال تناسرى توسط سيامىها وليعهد برمه با لشكريان انبوهى به سيام حمله كرد ولى در جنگى تن‌به‌تن توسط نارسوئن بقتل رسيد . در اين ميان دو نفر از سرداران سيامى موفق گرديدند كه شهرهاى تاوى  Tavoy  و تناسرى را از اشغال برمه خارج سازند و با تصرف مرطبان  Martaban  توسط خود نارسوئن كشور سيام به خليج بنگاله راه يافت .\r\nاز طرف ديگر در سال 1595 چينگ‌ماى  ( Chiengmai )  كه يكى از پسران پادشاه سابق برمه بر آن حكومت ميكرد در ازاء كمك نظامى كه از سيام دريافت داشت خود را تحت حمايت آن كشور قرار داد .\r\nدر اين موقعيت نارسوئن به خيال تصرف پيگو افتاد و به آنجا لشكركشى كرد اما موفقيتى نصيبش نگرديد و مجبور بعقب‌نشينى گرديد . ولى در اين موقع بين پادشاه برمه و برادرانش كه هريك در قسمتى از كشور حكومت ميكردند جنگ درگرفت . سرانجام ناندا به اين گرفتار شد او را به تونگو  ( Toungoo )  به اسارت برده و كمى بعد بقتل رساندند .\r\nبا سقوط پيگو امپراطورى برمه دچار فترت گرديد . و باوجوديكه چند سال بعد يكى از بازماندگان سلاطين سابق برمه مهادهرم راجه  ( Maha Dharma Raja )  تحت عنوان  Anaukpetlun  ( 1605 - 1628 ) موفق گرديد كه آن امپراطورى را تجديد حيات بخشد ولى سرزمينهاى برمه جنوب مرطبان و تناسرى و مرگى همچنان در تصرف سيام باقى ماند .\r\nبراى اطلاعات بيشتر ر ك به :\r\n( ص ص 23 - 27  Fistie ; Le Thailand . Paris . 1963  و « هال » كتاب ياد شده . فصل 13 ) .\r\n\r\n","description":"","footnote":"","page_name":" 278 ","page_number":290},
  {"content":"\r\n\r\n\r\nشمارهء 50\r\nدر كتاب « وقايع كشور سيام » قسمت مربوط به سلطنت ديتانا  Ditana  پادشاه لامپون  ( Lamphun )  ذكر شده است كه اين پادشاه به قصد تصرف لو  ( Lavo )  به آن كشور لشكر كشيد و پس از اينكه با سپاه خود در برابر شهر مستقر گرديد بپادشاه آنجا پيامى بشرح زير فرستاد : « به من اطلاع دهيد آيا حاضريد كشور خود را به من واگذار كنيد يا ميخواهيد بجنگ بپردازيد » . پادشاه لو كه خشمگين شده بود پاسخ داد من به آسانى تاج و تخت كشور را به هر كسى واگذار نميكنم . قبل از اينكه بجنگ مبادرت ورزيم ابتدا با يكديگر مبارزه شرافتمندانه بنمائيم .\r\nهريك از ما از آجر معبدى  ( Cetiya )  به يك حجم بسازد هركس آن را زودتر تمام كرد او غالب و ديگرى مغلوب اعلام خواهد شد ، اگر شما قبل از من معبد را بپايان رسانديد شهر من مال شما . در غير اين صورت من تمام شما را برده خود خواهم ساخت . ساختمان را ميتوانيد در يك يا دو سال بميل خود انجام دهيد موافقم - رقيب پاسخ داد . توافقى بين طرفين درباره ماه و روز و ساعت شروع كار در محلى كه قرار داشتند به عمل آمد . . . .\r\nپادشاه لو ساختمان را با آجر شروع كرد . . . . . . يك استاد كار ماهر براى ساختن رأس معبد احضار گرديد و وسيله‌اى را كه در بالاى آن نصب ميكنند آماده گرديد دور آن را پارچه گرفته و در بالاى ساختمان آجرى كار گذاردند . پس از انجام اين عمل پادشاه فرمان داد تا طبل نواختند و سه مرتبه هورا كشيدند و 7 مرتبه صداى احسنت بلند كردند . با استماع اين داد و فرياد تمام كارگرانى كه در خارج بودند سربلند كردند و مشاهده كردند كه معبد تمام شده است .\r\nاين حيله باعث شكست حريف و فرار لشكريان وى گرديد . چون پادشاه لو اين امر را مشاهده كرد دستور حمله و تعقيب دشمن را داد و بدينطريق تعداد زيادى فيل و اسب و وسايل جنگى بدست او افتاد و نفرات زيادى از دشمن را به اسارت گرفت .\r\n ( Annales de Siam ; Chronique de La : Pun . Histoire de La Dynastie \r\n( ص 63 .\r\n Chamt , evi Trad . Franc . Camille Notton . Paris . 1930 \r\n\r\nشمارهء 51\r\nطبق روايات رايج در ميان بازماندگان ايرانيان تايلند در زمان سلطنت « نارسون »  Narsuen )  1591 - 1605 ميلادى ) گروهى از تجار ايرانى اهل قم برهبرى شخصى بنام شيخ احمد به سيام آمده و در محله كائى  ( Kayi )  در شهر ايوديا پايتخت آن كشور مستقر گرديده و بكسب و تجارت مشغول شدند . شيخ احمد با زنى از اهل سيام ازدواج كرد و كم‌كم يكى از تجار معتبر و سرشناس پايتخت گرديد و پادشاه سيام به او لقب « پياشيخ احمد رتنارات‌ستى »  ( Paya Sheik Ahmad Ratanarat Sethi )  اعطاء نمود ( پسوند « ستى » معرف ثروت كلان\r\n\r\n","description":"","footnote":"","page_name":" 279 ","page_number":291},
  {"content":"\r\n\r\nمىباشد ) . ديرى نپائيد كه شيخ احمد از تجاريت به سياست راه يافت و از طرف پادشاه در رأس امور بندر ايوديا قرار گرفت و سال بعد بمقام « پراكلانگ » ارتقاء يافت . در اين سمت كنترل تجارت خارجى آن كشور كه انحصار سلطنتى بود كلا در اختيار وى قرار داشت .\r\nشيخ احمد در تمام دوران سلطنت « اكاتت سرات »  Ekathot Sarat )  1605 - 1610 م ) و « سنگتام »  Songtham )  پادشاه عادل 1610 - 1628 م ) در مقام خود باقى بود . اما در سال 1628 ميلادى شيخ احمد « به علت كبر سن » از كار بر كنار گرديد . ولى ظاهرا بركنارى وزير ايرانى با وقايع دوران كوتاه سلطنت « جتا »  ( Jeta )  بىارتباط نبوده است چه پس از جلوس « پراسرت تنگ »  Prasart Tong )  1630 - 1657 ) و اخراج ژاپنىها شيخ احمد لقب « چوپيا »  ( Chao Paya )  گرفت و از آن پس :  ( Chao Paya Sheik Ahmad Ratanathibodi )  ناميده شد .\r\nپس از فوت شيخ احمد پسرش جانشين او گرديد و اولادان وى تا سقوط ايوديا ( 1767 م ) در سمت « چوپيا مهارت تائى »  ( Chao Paya Mahart Thai )  كه متصدى آن مسئول كليه امور ادارى و چيزى شبيه وزير كشور بود انجام وظيفه مينمودند . كم‌كم مهاجرين ديگرى از نقاط مختلف ايران بطوريكه در سفينه منعكس است به مهاجرين اوليه پيوسته و خود و احفاد آنان در دستگاههاى دولتى سيام بمقامات عاليه رسيدند .\r\nباوجود اشتغال به كارهاى دولتى ايرانيان همچنان به مذهب اوليه يعنى تشيع وفادار باقى ماندند تا اينكه در سال 1750 ميلادى يعنى در زمان سلطنت « برم‌كت »  Boromkot )  1733 - 1758 ) كه پادشاهى متعصب به كيش خود بود شركت ايرانيان را در مراسم رسمى كه در معابد بودائى برگزار ميگرديد - يعنى عملا اشتغال به كارهاى دولتى - مشروط به اين نمود كه دين بودا را اختيار نمايند . از اينرو بزرگتر ايرانيان كه در آن زمان « پياپت پىچائى »  ( Paya Petpichai )  بود در معبد « پرايت تابات »  ( Pra Putthabat )  حضور يافته و در برابر پادشاه و كشيش اعظم بطريقت بودا گرويد و به پيروى از او گروه كثيرى از بازماندگان مهاجرين ايرانى نيز تشيع را رها كرده و بودائى شدند .\r\nولى گروه ديگرى همچنان در كيش خود باقى ماندند و بيشتر شيعيان سيام كه تعداد آنان در حال حاضر از دو هزار نفر تجاوز مينمايد و در محله تونبورى  Thonburi  شهر بانگوك متمركز هستند از بازماندگان همان مهاجرين ايرانى ميباشند .\r\nپس از روى كار آمدن سلسله سلاطين فعلى ( چكرى ) در سال 1787 ميلادى يكى از ايرانيان سيامى كه « بونك »  ( Bunnag )  نام داشت « اوك پرايا كلاهم »  ( Ok Praya Klahom )  يعنى فرمانده قوا و وزير جنگ گرديد .\r\nاعقاب او كه با نام‌خانوادگى بونگ مشهورند با خاندان سلطنتى سيام وصلت نمودند و در قرن نوزدهم در زمان سلطنت راما چهارم ( 1851 - 1868 ) و راما پنجم ( 1868 - 1910 )\r\n\r\n","description":"","footnote":"","page_name":" 280 ","page_number":292},
  {"content":"\r\n\r\nدو نفر از آنان « والاحضرت »  ( Somdet Chao Praya )  خطاب ميگرديدند . مخصوصا در زمان طفوليت شاهزاده « چولالنگرن »  ( Chula Longhorn )  كه تحت عنوان راما پنجم سلطنت كرد ، يكى از شاهزادگان بونگ با لقب « چوپرياسى سورياونگ »  ( Chao Praya Si Suriawong )  نايب السلطنه او گرديد . نايب السلطنه شخصا تربيت شاه جوان را زير نظر گرفت و از كودكى 11 ساله پادشاهى ساخت كه با افكار مترقى و اقدامات اصلاح‌طلبانه‌اش در زمره سلاطين بزرگ سيام بشمار ميايد . ولى كم‌كم راما پنجم مشاغل عالى مملكتى را به شاهزادگان و بستگان نزديك خود اختصاص داد و از قدرت خاندانهاى قديمى كاست . معذلك اعضاء خانواده بونگ تا انقلاب سال 1932 مقامهاى بالا را اشغال كرده بودند و هنوز هم اين خاندان جزء خاندانهاى اشرافى و اصيل كشور تايلند محسوب ميگردد .\r\nاطلاعات بالا براساس منابع زير و با مراجعه بتواريخ سيام تنظيم گرديده است :\r\n1 - يادداشتهاى شخصى آقاى سرهنگ « سواكل »  ( S . Suwakool )  يكى از شيعيان سيام .\r\n2 - مقاله دوست دانشمند آقاى لسكو  ( Lescot )  سفير سابق فرانسه در تايلند و در ايران در شماره يك سال 1972  Les Sept Climats  نشريه دانشكده زبانهاى خارجى فرانسه . در مقاله فوق آقاى لسكو شيخ احمد را اهل هرمز ذكر مىكند .\r\n\r\nشمارهء 52\r\nسيامىها كه از مذهب بودا پيروى ميكردند سيستم حكومتى خود را نيز از تشكيلات حكومت آسمانى  ( Svargar )  بودائى اقتباس كرده و براساس تثليث بنا نموده بودند . بدينمعنى كه كشور توسط سه نفر كه با يكديگر اختيارات تقريبا مساوى داشتند اداره ميشد . بدين ترتيب در رأس حكومت شاه بزرگ ( مهاراج  ( Maharaj  قرار داشت كه با مساعدت دو شاه كهتر ( مها اوپاراج  ( Maha Uparaj  سلطنت ميكرد .\r\nاين سه شاه را به ترتيب : ونگ لونگ  ( Wang Luang )  ونگ‌نا  ( Wang Na )  و ونگ لنگ  ( Wang Lang )  مىناميدند . و اغلب برادران شاه سمت شاهان كهتر را داشتند . اين سيستم تثليث و تقسيم قدرت كه براى ثبات حكومت و جلوگيرى از اعمال قدرت مطلقه طرح‌ريزى شده بود متأسفانه در عمل با اشكالاتى روبرو ميشد و مخصوصا در موقع تغيير سلطنت بر سر جانشينى باعث بروز اختلافات شديد و رقابت بين شاهان كهتر ميشد كه اغلب بجنگ و خون‌ريزى و برادركشى منجر ميگرديد . چون طبق سنت در سيام پس از مرگ شاه مهتر سلطنت به پسر بزرگترش ميرسيد كه جاى پدر را در تثليث پر ميكرد . ولى اغلب اتفاق ميافتاد كه برادرزاده نميتوانست در برابر عموهاى خود كه در زمان پدرش حكومت ميكردند و طبعا طرفدارانى داشتند اعمال قدرت\r\n\r\n","description":"","footnote":"","page_name":" 281 ","page_number":293},
  {"content":"\r\n\r\nنمايد . از اينرو سلطنت به جاى اينكه به پسر شاه متوفى برسد به يكى از برادران پادشاه سابق ميرسيد . طبعا وليعهد كه از حق خود محروم شده بود اگر هنوز او را زنده گذاشته بودند سعى ميكرد كه به هر وسيله شده قدرت را بدست آورد و بين برادرزاده و عمو مبارزات ادامه مييافت تا يكى بر ديگرى توفق حاصل ميكرد و او را از گردونه خارج ميساخت .\r\n\r\nشمارهء 53\r\nاجرلو در متن فارسى « تذكره الملوك » در بيان شغل ديوان بيگى آمده است : « اگر ظلم مزبور در حوالى شهر كه مسافت آن بيش از ده دوازده فرسخ نبوده واقع ميشده ، ديوان بيگى تعليقه بياضى برطبق عرض عارض به عهده قورچى اجرلو و غيره تابينان نوشته غوررسى مينمود » .\r\nمينورسكى در قسمت ملاحظات درباره يادداشت شاردن مربوط به قورچى اجرلو « كه چنين نوشته است » :\r\n« كاخ يوزباشى يا فرمانده صد نفر سپاهى كه بنام « آگلو » [ تحريف آجرلو 
  ] خوانده مىشود بمعنى كوه‌نشين يا كوهستانى است و مقصود از اين كلمه رسانيدن مفهوم غرور و جسارت آنهاست » مينويسد :\r\n« اين استنباط غلط است و اجرلو بمعنى « كسى است كه مزد ( اجر ) دريافت ميدارد » .\r\n« محتملا اجرلوها قورچىهائى بودند كه از وجود آنان بمثابه ژاندارم جهت مأموريتهاى مخصوص استفاده ميشد .\r\n( ر ك . تذكره الملوك . تصحيح دبير سياقى . تهران 1332 . متن ص 12 و ملاحظات ص 3 ) .\r\nمينورسكى در قسمت تعليقات و حواشى بر اين كتاب كه تحت عنوان « سازمان ادارى حكومت صفوى » به فارسى ترجمه شده است مينويسد :\r\n« قورچى اجرلو گروهى صد تنى بودند كه وظائف ژاندارمرى را به عهده داشتند » .\r\n\r\nشمارهء 54\r\nفرهنگ دهخدا ( بنقل از فرهنگ نظام ) چاقشور را شلوار مخصوص زنان ذكر مىكند ولى اگر در قرون اخير « چادر و چاقچور » لباس بيرونى زنان ايران را تشكيل مىداده است در دوران صفوى مردان نيز « چاقشور » مىپوشيدند . و صاحب تحفه الغرائب « كردى و چاقشور را از مخترعات شاه اسمعيل صفوى » مىداند ( محمد حسين بن محمد زمان استرابادى - تحفه الغرائب - نسخه خطى دانشگاه تهران ) .\r\nاز طرف ديگر رافائل دومان در اواخر دوره صفوى در توصيف البسه ايرانيان مىنويسد كه « كردى » يا « كاتبى » نيم تنه‌اى است چسبان و افتان و ساده [ بدون چين 
  ] و بىآستين كه از\r\n\r\n","description":"","footnote":"","page_name":" 282 ","page_number":294},
  {"content":"\r\n\r\nماهوت انگليسى ميدوزند و براى ثروتمندان آن را با پوست دله يا سمور و براى سايرين با پوست بزغاله آستر مىكنند ولى عامه مردم بدون آستر آن را مىپوشند . ( ص 102 ) .\r\nهمين نويسنده چاقشور را شلوارى بلند كه از كمر تا ساق پا به يك پهنا و يك پارچه دوخته شده توصيف مىكند ( ص 187 ) و در جاى ديگر اضافه مىنمايد كه ايرانيان مچ‌بند به كار نميبرند ولى روى ساق شلوار ( چاقشور ) بندى پهن از ابريشم سه يا چهار مرتبه مىپيچند و سربند را داخل چين مىكنند تا برجاى بماند . ( ص 102 )\r\n R . du Mans ; Estat de la Perse en l , an 1660 . Paris 1890 \r\n\r\nشمارهء 55\r\nبا توصيفى كه نويسنده سفينه از عداوت فالكن نوشته و با آشنائى به مهارتى كه نامبرده در دسيسه‌سازى داشته است اين قضاوت درباره حاجى سليم چندان عادلانه به نظر نميرسد . و سفيرى فرانسوى كه پس از عزيمت هيئت نمايندگى ايران به سيام رفته و دليلى نداشته است كه از حاجى سليم دفاع نمايد در شرح زير نوعى شهادت به بىگناهى وى ميدهد . لالوبر - مينويسد :\r\n« سفراى سيام بايد حساب پس بدهند چون مسئول كالاهاى تجارتى كه به آنها سپرده شده ميباشند و هيچگاه اتفاق نمىافتد كه حساب آنها بطورى درست درآيد كه كاملا از تنبيه رهائى يابند .\r\nبدينطريق مسلمانى  ( More )  بنام حاجى سليم  ( Agi Selim )  كه 8 يا 9 سال پيش پادشاه سيام عنوان سفير به ايران فرستاد در مراجعت سخت مجازات گرديد باوجوديكه وى ظاهرا خدمات خود را با موفقيت انجام داده با ايران روابط تجارى برقرار كرده و سفيرى را نيز كه بطوريكه قبلا نيز گفته‌ام در تناسرى وفات يافت همراه خود آورده بود .\r\n( لالوبر . كتاب ياد شده . جلد اول . ص 336 )\r\n\r\nشمارهء 56\r\nكسماس « دريانورد هند »  ( Cosmas indicopleustes )  در كتاب نقشه‌بردارى مسيحى  ( Topographia Christiana )  كه در حوالى سال 545 ميلادى برشته تحرير درآمده است حكايتى نقل مىكند كه مؤيد اظهارات مؤلف سفينه مىباشد . او مىنويسد :\r\n« تاجرى رومى بنام سپارتوس  ( Sopartus )  كه 35 سال پيش وفات يافت نقل كرد كه در يكى از سفرها همراه گروهى از هم‌ميهنانش براى تجارت به جزيره سيلان رفته بود و همزمان با او يك كشتى تجارتى ايرانى نيز كه در آن يكى از مؤبدان سفر ميكرد در بندر لنگر انداخت . هر دو گروه پياده شده و به حضور شاه راه يافتند . پس از انجام تعارفات معمول شاه\r\n\r\n","description":"","footnote":"","page_name":" 283 ","page_number":295},
  {"content":"\r\n\r\nپرسيد : اوضاع كشور شما چگونه است و امور خود شما در چه وضع است ؟ . پاسخ دادند كه خوب است . . . . . در جريان مكالمات پادشاه پرسيد : - كدام يك از دو پادشاه كشورهاى شما بزرگتر و مقتدرتر است ؟ - مؤبد ايرانى در جواب گفت كه پادشاه كشور ما بزرگتر ، مقتدرتر و ثروتمندتر و شاه شاهان است و هر كارى بخواهد ميتواند انجام دهد . سپارتوس سكوت اختيار كرده چيزى نگفت . شاه رو بوى كرده گفت : خوب رومى تو چه ميگوئى ؟ - من چه دارم بگويم بعد از آنچه كه اين مرد بيان داشت . اما اگر ميخواهى به حقيقت پى ببرى هر دو پادشاه اينجا پيش تو حضور دارند خود آنها را بيازماى و به‌بين كدام يك پرابهت‌تر و مقتدرتر مىباشند . شاه از استماع اين سخنان در شگفتى شد و پرسيد چگونه هر دو پادشاه حضور دارند ، سپارتوس پاسخ داد كه سكه‌هاى آنها در اختيار تو است يكى نميسما  ( Nomisma )  و ديگرى درهم  ( Miliaresion )  به تصوير هريك بنگر حقيقت را درخواهى يافت . پادشاه فرمان داد كه سكه‌ها را به حضور آوردند و با دقت آنها را ارزيابى كرد . سكه رومى درخشان كاملا مدور زيبا و از طلاى سرخ ساخته شده بود . در صورتى كه درهم ايرانى از نقره و با سكه طلاى رومى قابل مقايسه نبود از اين امر پادشاه نتيجه گرفت كه رومىها مردمانى باشكوه و جلال - مقتدر و بابصارت هستند . پس فرمان داد كه سپارتوس را با احترام تمام بر فيلى سوار كرده و با نواختن طبل و با كبكبه و دبدبه دور شهر گرداندند . و ايرانيان از آنچه كه گذشته بود منفعل گرديدند .\r\n( ص 330\r\n ( Cosmas INDICOPLEUSTES , cHRISTIAN TOPOGRAPHY . HAKLUYT SOCIETY \r\n\r\nشمارهء 57\r\nدر سال 1685 بين شركت هند شرقى انگليس و فالكن بر سر قيمت جواهراتيكه پادشاه سيام توسط يكى از كارگزاران آن شركت سفارش داده بود اختلاف بوجود آمد بدينمعنى كه فالكن قيمت تعيين شده را گزاف خواند و از پرداخت وجه آن خوددارى نمود و به نمايندگان شركت دستور داد كه جواهرات خريدارى شده را به مدارس برگردانند . در نتيجه شركت هند شرقى خواستار پرداخت خسارتى معادل 65 هزار ليره گرديد .\r\nاز طرف ديگر فعاليت اتباع انگليسى و كاركنان سابق شركت در دزدى دريائى براى انگليسيها در شرق مشكلات زيادى بوجود آورد . از اينرو در ژوئيه سال 1686 بموجب فرمانى جيمز دوم پادشاه انگليس خدمت كليه اتباع آن كشور را زير پرچم سلاطين محلى در شرق ممنوع ساخت .\r\nبراى اجراء فرمان و جلوگيرى از راهزنى دريائى و دريافت خسارت رزمناوهاى انگليس دست بمحاصره بندر مرگى و توقيف كشتىهاى سيامى در خليج بنگال زدند . اين امر سبب بروز جنگ بين انگليس و سيام گرديد .\r\n( ص 123 .  Hall ; A History of South - East Asia London 1955 \r\n\r\n","description":"","footnote":"","page_name":" 284 ","page_number":296},
  {"content":"\r\n\r\n\r\nشمارهء 58\r\nانكساغورس  Anaxagoras  ( حوالى 500 تا 428 ق م ) فيلسوف مكتب يونى متولد در آسياى صغير استاد و دوست پريكلس معتقد بود كه « خرد »  ( Nous )  محرك و بوجود آورنده كليه امور در جهان است . درباره عقيده او به تناسخ چيزى نميدانيم .\r\n( ر ك به .  ( Cleve ; The Philosophy of Anaxagoras . 1949  ذيمقراطيس  ( Democritus )  يا « حكيم خندان » در قرون پنجم و چهارم قبل از ميلاد مىزيست . سيستم اتمى لوكيپ  ( Leucippus )  را تكميل نمود .\r\nبه نظر او روح نيز بمثابه جسم از اتمهائى تشكيل شده و در تركيب بدن انسان بين هر دو اتم جسمانى يك اتم روح كه از آنها متمايز است قرار دارد .\r\nاتمهاى روح مدور و نرم و بسيار متحرك مانند اتمهاى آتش هستند و پس از مرگ اتمهاى روح مانند اتمهاى جسم از يكديگر جدا ميگردد . عليهذا به نظر ميرسد كه اين حكيم از مكتب تناسخ پيروى ميكرده است . ( ر ك :  ( Dyroff , Democritstudien . 1899 .  فيثاغورس  ( Pythagoras )  معاصر كمبوجيه پادشاه هخامنشى يكى از مشهورترين حكماى يونان باستان محسوب ميگردد .\r\nاو در مكتب فلسفه شرق ( مصر و بابل و هند ) تعليم يافته و باصل تناسخ معتقد بوده است اگر حكايت طنزآميز گزنفن را باور داريم ، فيثاغورس روزى شخصى را ديد كه سگى را مىزند و سگ مينالد . بانگ برآورد : « اين سگ را مزن روح يكى از دوستانم در جسم او حلول كرده است . من او را از صدايش شناختم » .\r\nسقراط  ( Socrates )  ( حوالى سال 470 - 399 ق م ) و شاگرد او افلاطون ( اريستكلس  ( Aristocles  كه به علت پهنى اندام « پلاتن »  Platon  لقب گرفت ( حوالى سال 428 - 348 ق م ) مؤسس آكادمى و از امهات فلاسفه جهان قديم بشمار ميايند . اگرچه از عقيده سقراط مستقيما اطلاعى در دست نيست ولى افلاطون كه بيشتر گفته‌هاى خود را به او نسبت ميدهد در تأليفات متعدد منجمله جمهور ، فيدروس و نواميس از ابديت روح اشاره مىكند .\r\nبعقيده افلاطون روح ابدى است و تعداد روح‌ها ثابت است و تناسخ پيوسته انجام ميپذيرد . افلاطون در مكالمه فيدون مخصوصا از انتقال روح و تناسخ سخن ميگويد .\r\n( ر ك به : مكالمه فيدون ترجمه و نگارش محمد على فروغى )\r\n\r\nشمارهء 59\r\nدر اينجا بد نيست يادآور شويم كه بعضى از فرق اسلامى مانند غلاة شيعه و نصيريه و غيره اعتقاد به تناسخ دارند ولى نزد سايرين نيز لااقل درباره اعتقاد به مسخ رواياتى نقل\r\n\r\n","description":"","footnote":"","page_name":" 285 ","page_number":297},
  {"content":"\r\n\r\nشده است . مثلا « صاحب تحفه الغرائب مينويسد : » روايتى را كلينى از عبد الله بن طلحه از حضرت امام جعفر صادق ( ع ) نقل مىكند كه فرمود : « پدرم ميگفت كه هريك از بنى اميه كه ميميرند به صورت وزغ ميشوند و چون عبد الملك مروان مسخ شد به صورت وزغ و ناپديد شد فرزندانش از [ ترس 
  ] فضيحت و رسوائى چوبى تراشيدند و كفن در آن پوشانيدند و دفن كردند و كسى بر آن مطلع نشد مگر ما و فرزندانش » .\r\nهم او در جاى ديگر آورده است : « از حضرت رسول ( صعسلم ) منقولست كه حق تعالى هفتصد صنف امت را مسخ كرد براى اينكه از پيغمبران اطاعت اوصياء ايشان نكردند . پس چهارصد صنف ايشان به صحرا رفتند و سيصد صنف ايشان به دريا رفتند » .\r\n( محمد حسين بن محمد زمان استرآبادى . تحفه الغرائب . نسخه خطى دانشگاه تهران ) براى اطلاعات بيشتر در اين‌باره مراجعه نمائيد به :\r\nنصر بن محمد سمرقندى . بستان العارفين . مكه 1300 ه .\r\n\r\nشمارهء 60\r\nدر نسخه اصلى پيشوايان مذهبى سيام « روليان » يا « لوليان » نوشته شده است كه در همه جا به « روئيان » تصحيح گرديد .\r\nسيامىها روحانيون بودائى خود را فقط با كلمه « پرا  ( Pra )  كه بمعنى عاليجاه » است خطاب ميكنند . كلمه « پرا » از سانسكريت  Brhat  ( كه در زبانهاى ايرانى  Beres  و در فارسى « برز » بمعنى بلندى - بزرگى و شكوه است ) اقتباس گرديده است .\r\nولى چون روحانيون بودائى هنگام سخن گفتن بجاى كلمه « من » كه مردم عادى خطاب به بزرگان آن را كاچائو  ( Kha chao )  بمعنى « بنده سركار » و « چاكر » ميگويند لفظ ما كه در زبان سيامى « رو »  ( Rao )  مىباشد به كار مىبرند ظاهرا ايرانيان اين نام را روى آنها گذارده‌اند .\r\nپس روئى كسى است كه بجاى « من » ميگويد « ما » مؤلف سفينه روئى را به روئيان جمع بسته است .\r\nبگفته ژروز : « پيشواى مذهبى در هر مقامى باشد هيچگاه او را با كلمه  Chaou  ( آقا ) خطاب نميكنند و آنها نيز بجاى « من » كه لغت متعارف آن  Cachaou  بمعنى « بنده سركار » است كلمه  Raou  يا  Roup  را كه معنى ما « و » شخص من » را دارد به كار مىبرند » .\r\n( ر ك به ص 80 :\r\n Gervaise ; Histoire Naturelle et Politique du Royaume de Siam PARIS . 1689 . \r\nو همچنين ترجمه آن به زبان انگليسى و زيرنويس ص 145 توسط  O , Neill  . بانگوك 1928 م ) در كتب فارسى اين كلمه بصورتهاى مختلف نوشته شده است .\r\n\r\n","description":"","footnote":"","page_name":" 286 ","page_number":298},
  {"content":"\r\n\r\nمحمد طاهر عماد الدين صاحب روضه الطاهرين يا تاريخ طاهرى در « ذكر مجملى از حالات و واقعات ولايت بنگ كه به بنگاله اشتهار دارد » مينويسد :\r\n« مردم دانا و اكابر هر ملت را بزبانى مينامند . . . . در پيگو « راولى » ميگويند » .\r\n( نسخه بدلين  Bodelina  عكس كتابخانه مركزى دانشگاه تهران ) .\r\nدر نگارستان عجائب و غرائب پيشاورى به نقل از همان كتاب اين كلمه به شكل « راوتى » درآمده است .\r\n( ر ك : نگارستان عجائب و غرائب پيشاورى ، محيط طباطبائى - تهران 1341 ص 18 ) .\r\nابو الفضل مصنف « آئين اكبرى » نيز در شرح بنگاله چنين مينگارد :\r\n« دانش‌آموز رياضت كيش را راوتى گويند و از به ديد او بيرون نشوند » ( آئين اكبرى .\r\nچاپ نول كشور . جلد دوم . ص 75 ) .\r\nبنابر آنچه گفته شد كلمه صحيح « روئى » مىباشد .\r\n\r\nشمارهء 61\r\nروحانيون بودائى حق ندارند تكدى نمايند ولى براى بدست آوردن غذاى روزانه خود از ساعات اول صبح در خيابانها و معابر راه ميافتند و در برابر دكانها و يا منازل توقف كوتاهى مينمايند و بدون اينكه سخنى بگويند بايد هرچه كه به آنها داده مىشود بپذيرند .\r\nدر دهات روستائيان بشقابهاى برنج و گوشت و ميوه و ساير اطعمه‌اى را كه آماده كرده‌اند جلوى آنها ميگذارند و آنان بشقابها را در كشكول خود خالى كرده و نذورات را به عبادتگاه مىبرند . در آنجا آنچه بدست آمده يك‌جا كرده و آخرين غذاى خود را در حوالى ساعت 11 صبح ميخورند و فقط در آن ساعت نيز حق دارند آب بياشامند .\r\nبقيه روز را صرف تفكر - اوراد مذهبى - مطالعه نوشته‌هاى دينى تعليم نوآموزان - و يا انجام كارهاى مختلف در عبادتگاه مينمايند و آخرين مراسم مذهبى نيز در حوالى ساعت 5 بعد از ظهر انجام ميگيرد . پس از آن هريك به اطاق خود كه در ساختمان مخصوص اقامتگاه عباد ( كنه  ( Khana  قرار دارد ميرود .\r\n\r\nشمارهء 62\r\nصاحب اخبار الصين و الهند . همين عمل نگاهداشتن ميت را در خانه‌اش به چينىها نسبت ميدهد . بگفته او « وقتى شخصى از مردم چين وفات مىنمايد او را دفن نمىكنند مگر مثل همان روز [ فوت او 
  ] . قبل از آن او را در تابوتى گذاشته و در منازل خود نگاهميدارند و روى جسد آهك زنده مىپاشند تا آب آن را جذب كند و محفوظ بماند . . . . . . ميت را در گورى مانند گور اعراب به خاك ميسپارند ولى پيوسته طعام او را آماده مىكنند و تصور مىكنند كه او مىخورد و ميآشامد چون شب‌ها پهلوى او غذا ميگذارند و صبح بعد كه از آن چيزى باقى نمانده ميگويند كه ميت آن را خورده است » . ( ص 16 كتاب نامبرده ) .\r\nابن نديم با كمى تفاوت از قول راهبى اهل نجران كه در سال 378 ه از چين برگشته بود اين حكايت را بشرح زير مىنويسد :\r\n\r\n","description":"","footnote":"","page_name":" 287 ","page_number":299},
  {"content":"\r\n\r\n« مرده را يكسال در خانه‌اش ميان گودالى از چوب نگاهميدارند و سپس بىلحد چال كنند و خانواده و بازماندگانش سه سال و سه ماه و سه روز و سه ساعت ماتمزده و اندوهگين بايد باشند . . .\r\nو مرده را مثل همان ماه و روز و ساعتى كه به دنيا آمده به خاك ميسپارند » .\r\n( الفهرست . ترجمه تجدد . ص 628 )\r\n\r\nشمارهء 63\r\nلالوبر درباره ازدواج با محارم مينويسد : « ازدواج با محارم طبقه اول براى آنها ممنوع است . . . . معذلك سلاطين سيام از اين قاعده خود را مستثنى ميسازند و معتقدند كه بجز از ميان كسانى كه به آنها خيلى نزديك هستند كسى را كه شايسته مقام آنها باشد . نمىتوانند پيدا كنند .\r\nپادشاه كنونى [ نرائى 
  ] با خواهر خود ازدواج كرده بود و ثمره اين ازدواج دختر منحصر به فرد - شاهزاده خانمى است كه ميگويند با او ازدواج كرده است » . ( كتاب نامبرده . جلد اول ص 159 ) . همين نويسنده در جاى ديگر نام اين شاهزاده خانم را « نانگ فا » -  ( Nang fa Jeune Ciel )  يادداشت كرده است . ( ايضا . ص 167 ) .\r\nدر سيامى « نانگ‌فاه »  ( Nang Fah )  بمعنى « پرى » ( فرشته آسمانى ) مىباشد . شوازى نيز درباره ازدواج نرائى در سفرنامه خود مينويسد :\r\n« شاهزاده خانم ملكه سيام امشب از شكار برگشت . . . . بالاخره از ديدن او مايوس شدم .\r\nوزراء پدرش پادشاه هيچوقت صورت او را نديده‌اند » . ( ص 300 )\r\n Choisy ; Journal du Voyage de Siam . Fait en 1685 . et 1686 . Paris . 1687 \r\nژروز بنوبه خود اين مطلب را بشرح زير مورد تاييد قرار ميدهد : « پس از اينكه نرائى بر اريكه سلطنت مستقر گرديد بطور رسمى با دختر پدرش ازدواج كرد و او را طبق مراسم معمول ملكه اعلام داشت . . . . و خواهر تنى خود را نيز بنكاح يكى از برادرانش درآورد » .\r\n( كتاب ياد شده . ترجمه انگليسى . ص 102 - 103 ) .\r\nدر اينجا « منظور از يكى از برادرانش » « برادر دختر » است چه بگفته ژروز ( كتاب نامبرده ص 104 ) شاهزاده خانم نامزد « دعا »  ( Dua )  بود و تاريخ رسمى سلطنت نرائى « چو دعا »  ( Chao Dua )  را « فرزند نامشروع » پادشاه از يك شاهزاده خانم « لائو » كه در جنگ سال 1661 بين سيام و لائوس اسير گرديده بود ميداند . ( تاريخ سيام - سلطنت نرائى - كتاب ياد شده . ص 36 ) ازدواج با محارم طبقه اول تا قرن بيستم در تايلند متداول بود . حتى يكى از مشهورترين سلاطين سيام راماى پنجم ( 1868 - 1910 ميلادى ) با سه دختر راماى چهارم يعنى خواهران خود ازدواج كرد و به ترتيب آنها را ملكه اول و دوم و سوم تعيين نمود .\r\nملكه اول  Sunanda  با تمام اولادانش در اثر واژگون شدن قايقى كه در آن سوار بودند غرق شد و كسى آنها را نجات نداد چون بموجب قانون هيچكس حق نداشت اعضاء خاندان سلطنت مخصوصا شاه و ملكه و فرزندانشان را با دست لمس نمايد . مجازات چنين عملى\r\n\r\n","description":"","footnote":"","page_name":" 288 ","page_number":300},
  {"content":"\r\n\r\nاعدام تعيين شده بود .\r\nملكه سوم  Savabha  مادر راماى ششم بود كه از 1925 تا 1932 سلطنت نمود .\r\nملكه دوم  Savang Vadana  مادر شاهزاده مهيدل  Mahidol  پدر راماى هشتم  ( Ananda Mahidol )  بود كه در سال 1946 ظاهرا بقتل رسيد و برادر كوچكترش  ( Bhumibol Adulyadej )  پادشاه فعلى بسلطنت رسيد .\r\n\r\nشمارهء 64\r\nدرباره شاه عملى لالوبر مينويسد : « در گذشته پادشاه سيام سالى يكروز شخصا زمين را شخم ميزد ولى تقريبا يك قرن پيش به علت مراعات خرافات و پيشگوئى وقايع ناگوار ديگر خود اين عمل را انجام نميدهد و مراسم مزبور را يك شاه مجازى كه براى اين كار در هر سال تعيين ميگردد برگزار مينمايد . ولى چون نميخواهند نام شاه را روى او بگذارند بدين سبب او را « اك يا كائو »  ( Okya Kao )  يعنى « امير برنج » مينامند .\r\nاو بر گاوى سوار شده و بدنبال وى تعداد زيادى افسر كه از فرمانش اطاعت ميكنند به راه افتاده و به بجائى كه بايد زمين را شخم كند ميروند . . . . ما بين كارهائى كه او انجام ميدهد عمل قربانى به ارواح خبيثه است بدينمعنى كه در وسط شاليزار با دست خود يك بسته شالى را آتش مىزند » ( لالوبر . كتاب ياد شده . جلد اول ص 57 )\r\nدر حقيقت آنچه را كه آتش ميزدند چترى بود كه از پوشالى بافته شده و براى تصاحب آن گروه‌هاى مختلف مسابقه ميدادند . اين گروه‌ها از ميان همراهان امير برنج انتخاب ميشدند و براى تشخيص از يكديگر دسته‌اى لباس قرمزرنگ ( رنگ مخصوص بر همه ) و دسته‌اى ديگر لباس سبزرنگ ( رنگ مخصوص اندر ) بر تن ميكردند .\r\nپس از پايان جشن آنچه از نذورات باقى ميماند به كشيش‌هاى بودائى داده ميشد .\r\n ( Pym ; The Ancient Civilization of Angkor . New York , 1968 ) \r\n\r\nشمارهء 65\r\nمكاثر ( در زبان ملايو  ( Mangkasar  بندرى از جزيره‌اى به همين نام واقع در مجمع الجزايرى كه پرتغاليها آن را سلبش  ( Celebes )  ناميدند و همچنين نام ساكنين آن .\r\nدرباره گذشته آن مجمع الجزاير اطلاعات زيادى در دست نيست و حتى منابع چينى نيز از آن نامى نميبرند . ولى در دوران نسبتا نزديك‌ترى مكاثر كه  ( Ujungpandang )  ناميده ميشده پايتخت سلطان‌نشينى بوده است كه در اواسط قرن 14 ميلادى تحت سلطه امپراطورى  ( Majapahit )  در جزيره جاوه قرار گرفت و امروز نيز جزء كشور اندونزى مىباشد . در سال 1512 مردم مالزى در آنجا مستقر گرديدند و براى اولين بار در سال 1532 پرتغاليها بسواحل آن راه يافتند .\r\nظاهرا اسلام در زمان سلطنت « تونى چالو »  ( Tuni Jallo )  1565 - 1590 ميلادى ) به آن جزيره راه يافت بدين طريق كه شاهزاده‌اى مسلمان بنام « باب الله » از جزيره\r\n\r\n","description":"","footnote":"","page_name":" 289 ","page_number":301},
  {"content":"\r\n\r\n ( Ternate ) \r\nبه مكاثر آمد و با پادشاه جزيره معاهده‌اى منعقد ساخت كه بموجب آن مسلمين آزادى عمل يافتند . درباره نفوذ اسلام در خود جزيره ترنات نيز اطلاعات زيادى در دست نيست ولى ظاهرا در زمان سلطنت يكى از سلاطين محلى :\r\n( 1465 - 1486 ميلادى )  Baguna Katjil Gapi  كه از او عنوان « مرحوم » ياد مىشود تاجرى از اهل جاوه بنام مولا حسين اسلام را بجزيره آورد و عده‌اى بدين اسلام مشرف گرديدند .\r\nاما پس از اينكه سلطان زين العابدين ( 1486 - 1495 ميلادى ) جانشين پدر گرديد دين اسلام را مذهب رسمى اعلام داشت .\r\nدر هر صورت پس از اينكه در سال 1603 ميلادى پادشاه مكاثر و برادرش بدين اسلام مشرف گرديدند و پادشاه نام علا الدين روى خود گذاشت دين اسلام گسترش يافت و سبب گرديد كه در طى سالهاى نيمه اول قرن 17 تمام جزيره و قسمتى از جزيره برنى  ( Borneo )  به تصرف سلاطين مسلمان مكاثر درآيد .\r\nكمپانىهاى انگليسى ، هلندى و دانماركى از سال 1605 ببعد به آن جزيره رفت و آمد پيدا كردند و در سال 1637 كمپانى شرقى هلند بموجب قراردادى اجازه يافت كه با مكاثر تجارت نمايد ولى حق استقرار در جزيره را نداشت . كم‌كم هلنديها بتحريكاتى عليه سلاطين مكاثر دست زدند و در سال 1656 با قبايل بوجى  ( Bugi )  جنوب جزيره كه عليه سلطان خود شورش كرده بودند متحد گرديدند ( سفرنامه تاورنيه . جلد ششم ) در نتيجه اين مبارزات شهر مكاثر پايتخت سلطان دچار طعمه حريق گرديد و سوخت و سلطان ناچار شد بموجب معاهده 1660 م . قسمتى از اراضى خود را از دست بدهد و طبق خواسته هلنديها پرتغالىها را از اقامت در آن كشور ممنوع سازد . ولى عمر اين معاهده كوتاه بود و پنجسال بعد مجددا روابط با هلند تيره و منجر بجنگ گرديد - دريادار هلندى  ( Speelman )  با ناوگان متعددى بجزيره حمله كرد و در جنگى كه درگرفت مكاثر كشتيهاى خود را از دست داد و سلطان در سال 1667 ميلادى بار ديگر مجبور به امضاء معاهده صلح با هلنديها گرديد . شرايط اين صلح تحميلى در سال 1669 مورد تائيد قرار گرفت و بموجب معاهده  ( Bangaja )  قدرت سلطان مكاثر بسيار محدود گرديد و عملا جزاير « سلبش » تحت سلطه هلند درآمد .\r\nبراى اطلاعات بيشتر ر ك به :\r\n Gervaise ; Description Historique du Royaume de Macacar . Paris . 1688 . \r\nو مقاله « مكاثر » در هوتسما : انسيكلپدى اسلام .\r\n\r\nشمارهء 66\r\nدر دوران صفويه واحد طول ذرع يا گز بود كه چند نوع از آن بين مردم رواج داشت طول آنها با يكديگر متفاوت بود و هريك براى مصرف بخصوصى به كار ميرفت مثلا ذرع يا ذراع مساحى كه از زمان خليفه عباسى منصور رواج يافته بود حدود 5 / 66 سانتيمتر طول داشت\r\n\r\n","description":"","footnote":"","page_name":" 290 ","page_number":302},
  {"content":"\r\n\r\nو ذراع شرعى كه « برابر با 24 انگشت و هر انگشت 6 جو چنان كه شكم هر جو بر پشت جو ديگر باشد و هر جو شعيره از موى استر » و تقريبا 50 سانتيمتر طول داشت .\r\n( ابن اخوه : معالم القربه فى احكام الحسبه . ترجمه شعار . تهران 1334 . ص 203 ) ولى بيش از همه در مبادلات روزمره دو نوع گز مورد استفاده قرار ميگرفت كه يكى را گز شاهى و ديگرى را گز مكسر يا باختصار گز مىناميدند . فراير طول گز شاهى را 2 / 1 37 اينچ انگليسى ( 25 / 95 سانتيمتر ) و گز معمولى را « براى اندازه‌گيرى قالى - ابريشم و پارچه‌هاى ظريف » برابر با 27 اينچ ( 58 / 68 سانتيمتر ) مىنويسد . ( كتاب ياد شده . ص 211 ) ولى همين نويسنده در جاى ديگر ذرع شاه را 36 اينچ ( 44 / 91 سانتيمتر ) و ذرع قالى را كمى بيشتر از نيم ذرع شاه يا 4 / 1 18 اينچ ( 36 / 46 سانتيمتر ) يادداشت كرده است شاردن بنوبه خود گز شاهى را يك‌بار برابر با « 30 شست و 8 خط پاريس » و بار ديگر « يك شست كمتر از 3 پا » دانسته و گز مكسر را 3 / 2 گز شاهى و معادل يك آرشين روسى برابر با دو ثلث  Aune  پاريس نگاشته است ( سفرنامه .\r\nياد شده . جلد 4 . ص 178 ) با توجه به مقياس‌هاى قديم فرانسه برحسب ميليمتر :\r\nيك شست  ( Pouce )  - 12 خط  ( ligne )  - 069 / 27 ميليمتر\r\nيك پاى شاه  ( Pied du Roi )  - 12 شست - 4 / 3248 ميليمتر\r\nبه حساب اول ( 30 شست و 8 خط ) گز شاهى تقريبا 83 سانتيمتر و گز مكسر برابر با 3 / 2 گز شاهى يا 34 / 55 سانتيمتر ميگردد ولى براساس محاسبه دوم ( سه پا منهاى يك شست ) گز شاهى قريب به 114 سانتيمتر و گز مكسر 78 / 75 سانتيمتر مىشود . آرشين روسيه را معمولا در انگلستان قرن هيجدهم برابر با 28 و يكدهم اينچ ( 14 / 71 سانتيمتر ) محسوب ميداشتند .\r\n( ر ك : لغت -  Arsheen  در  ( Oxford English Dictionary )  فرانسويان آرشين را 2 / 71 سانتيمتر و در كشور عثمانى آن را 75 سانتيمتر به حساب مىآورند . ( لغت  Archine  در  ( Dictionnaire Encyclopedique Quillet  ولى اگر آرشين روسى را همانگونه كه شاردن نوشته است دو ثلث  Aune  پاريس ( 8 / 118 سانتيمتر ) بگيريم طول گز مكسر 54 / 74 سانتيمتر ميگردد .\r\nبنابر آنچه كه گفته شد طول گز يا ذرع معمولى را در اواخر دوران صفوى بايد در حدود 70 سانتيمتر دانست . ولى به موجب قانون سال 1304 شمسى طول گز يك متر و طول ذرع برابر با 104 سانتيمتر تعيين گرديده است .\r\n\r\nشمارهء 67\r\nكمپفر كه مقارن همين ايام از سيام ديدن كرده است از نوعى مجازات به « سيخ كشيدن » سخن ميگويد . بگفته او چون مترجم هلندى موضوع شمشيركشى در حال مستى يكى از هموطنان\r\n\r\n","description":"","footnote":"","page_name":" 291 ","page_number":303},
  {"content":"\r\n\r\nخود را گزارش نكرده بود بدستور شاه براى مدت سه روز بشرح زير مجازات گرديد :\r\n« اين مجازات در نزديكى معبد بت بزرگ كه از خانه دور نبود انجام گرفت او ( مترجم هلندى ) با پاهاى برهنه روى سكوى كوتاهى ايستاده و جلو او نوعى نرده چوبى قرار داشت كه بر روى آن خميده بود و از پشت يك قطعه نى ( بامبو ) نوك تيز در مقعدش فرو كرده بودند .\r\nاين عمل را مىبايستى در مدت سه روز روزى يك ساعت تحمل نمايد . ميرغضبان از او رشوه كلانى گرفته بودند تا اين نى را فقط به طول نيم انگشت بين گوشت و پوست كه قبلا جاى آن را بىحس ساخته بودند فرو كنند و بر بالاى سرش هم سايه افكنده بودند . در جريان امر زنهاى او وى را نوازش ميكردند و او هم از محل شكنجه‌اش بين مردمان ، موز توزيع ميكرد . » ( كتاب ياد شده . ص 121 ) .\r\nعلاوه بر مجازات‌هاى ذكر شده طرق ديگرى نيز براى تنبيه مجرمين وجود داشت مثلا تاشارد مىنويسد كه براى سارقين اشياء متعلق به معابد مجازات بسيار سخت و مخصوص در نظر ميگرفتند بدينمعنى كه سارق را به تيرى چوبى بسته و زنده روى آتش او را كباب ميكردند .\r\n( تاشارد . كتاب ياد شده . ص 185 ) .\r\n\r\nشمارهء 68\r\nتذكره الملوك درباره يساولان صحبت مىنويسد : « يساولان صحبت به غير از امرازادهء معتبر ديگر كسى نبوده و در قديم هشت نه نفر بيشتر نبوده‌اند . در مجلس بجاى ايشيك آقاسى باشى خدمت و در مجالس عام در برابر پادشاه ايستاده مىشوند و خدمت مجلس را ايشيك آقاسيان مينمايند . » ( تذكره الملوك . به كوشش دبير سياقى . تهران 1332 . ص 27 ) . مينورسكى اضافه مىكند : « در زمان صفويه يساولان صحبت وظيفه آجودانهاى امروزى را انجام ميدادند » .\r\n( مينورسكى : سازمان ادارى حكومت صفوى ترجمه رجب‌نيا . تهران 1334 . ص 120 )\r\n\r\nشمارهء 69\r\nدو نوع فيل وجود دارد . فيل آسيائى  ( Elephas Maximus )  و فيل افريقائى  ( Loxodonta Africana )  فيل نوع افريقائى بزرگتر از فيل آسيائى و وزن آن نيز بيشتر است و بطور متوسط قد آن 6 تا 7 متر و بلندى آن از زمين تا شانه 10 / 3 متر ( تا گرده 70 / 3 متر ) و وزنش از 5000 كيلوگرم بيشتر است گوش فيل افريقائى نيز بزرگتر و پهناى آن از يك متر تجاوز مىكند خرطوم آن نيز درازتر و به دو زايده منتهى ميگردد و پاهاى عقب هم ناخن دارد .\r\nضمنا نيز ايستاده ميخوابد و هر دو جنس نر و ماده داراى 2 انياب بلند ( عاج ) هستند كه طول آنها بطور متوسط 2 متر و وزن يك جفت آن بين 40 تا 50 كيلوگرم مىباشد برعكس قد فيل آسيائى كوتاه‌تر بين 5 تا 6 متر و بلندى آن بطور متوسط 60 / 2 متر است خرطومش نيز كوتاهتر و انتهاى آن فقط يك زايده دارد و پاهاى عقب هم داراى 3 ناخن است فيل آسيائى معمولا\r\n\r\n","description":"","footnote":"","page_name":" 292 ","page_number":304},
  {"content":"\r\n\r\nبراى استراحت و خواب روى زمين دراز ميكشد . در نوع آسيائى فيل نر فقط داراى ( عاج ) دندانهاى انياب دراز است . طول دندانهاى فيل آسيائى بطور متوسط 60 / 1 متر و وزن يك جفت عاج آن در حدود 35 كيلوگرم مىباشد .\r\n ( Blond , The Elephants . London . 1961 . ) \r\nاگر ذرع را بطوريكه قبلا اشاره شد 70 سانتيمتر محسوب داريم اندازه‌هائى كه مؤلف سفينه يادداشت كرده كاملا با حقيقت وفق مىنمايد . ضمنا نيز متذكر گرديم كه منظور از فيل‌هاى « طرف حبش » كه در متن آمده فيل نوع افريقائى است كه در آن زمان مركز مهم صيد آن و تجارت عاج مستعمره پرتغالى موزامبيك بوده است .\r\n\r\nشمارهء 70\r\nمادهء رنگى را كه در فارسى لك يا لاك ( به اقتباس از هندى لاكه  ( Lakh  ميگوئيم از زمانهاى بسيار قديم در ايران مورد استفاده قرار ميگرفته است . صاحب « سفر دور درياى احمر » كه در اواخر قرن اول ميلادى نگاشته شده از « رنگ لاك »  ( Lakkos Chromatinos )  نام ميبرد ( هابسن - جابسون . كتاب ياد شده . ص 499 ) و همچنين ائلين حكايت‌پرداز مشهور رومى قرن سوم ميلادى در طبايع الحيوان مىنويسد كه « در هندوستان حيواناتى وجود دارند به بزرگى يك سوسك و برنگ قرمز كه به نظر اول به شنگرف ميمانند . اين حيوانات پاهاى دراز و نرم دارند . . . . و روى درخت  electrum  بوجود مىآيند و از ميوه آن تغذيه مىكنند . هندوها آنها را گرفته رله مىكنند و با آنها شنل‌هاى خود را رنگ قرمز مىكنند همچنين زيرپوشها و چيزهاى ديگر را كه ميخواهند به اين رنگ درآورند . اين نوع پارچه‌ها را براى پادشاه ايران ميفرستند . »\r\n ( Aeliani ; De Natura Animalium . Edit . Hercher 1864 - 66 ) \r\nرنگ لاك را ابتدا از طريق هندوستان و از راه زمينى به ايران وارد ميكردند و مخصوصا در صنعت قالىبافى در شرق ايران به كار ميرفت ولى ظاهرا از قرن شانزدهم به بعد اين ماده را از راه دريا و از خاور دور وارد ميكردند و يكى از مشخصات قاليهاى عهد صفوى ( مشهد - كرمان ) رنگ قرمز ثابت آنهاست كه با لاك رنگ شده است .\r\n( ص 163 .  ( Edwards ; The Persian Carpet . London , 1953 .  در اين‌باره مندلسلو مىنويسد كه بهترين نوع لاك از پيگو بدست مىآيد و در آنجا آن را  ( Tieck )  مىنامند . « مورچه‌هاى بزرگ و بالدار از ساقه درختها بالا ميروند صمغ آن را ميمكند همانطوريكه زنبور عسل موم و عسل توليد مىكند آنها هم لاك را روى گره‌هاى درخت بجا ميگذارند .\r\nوقتى كه گره‌هاى درخت پر شد صاحبان آنها گره‌ها را بريده در آفتاب خشك مىكنند تا اينكه لاك از\r\n\r\n","description":"","footnote":"","page_name":" 293 ","page_number":305},
  {"content":"\r\n\r\nگره بيفتد بعد آن را كوبيده و به شكل گرد درمياورند و هر رنگ و شكلى كه بخواهند به آن ميدهند . » ( مندلسلو . كتاب ياد شده ص 122 ) .\r\nبنوبه خود ژرارد در كتاب گياه‌شناسى يا تاريخ عمومى گياهان كه به سال 1633 در لندن به چاپ رسيده است درباره لاك چنين مىنويسد :\r\n« درخت مولد اين ماده برازى كه در دكانهاى اروپا و ديگر نقاط لاك  ( Lacca )  نام دارد و نزد اعراب و ايرانيان و ترك‌ها لاك سمطرى  ( Lac Samutri )  يعنى لاك سوماترا مشهور است چون ابتداء آن را از سوماترا وارد ميكردند و به غلط تصور ميكردند كه محصول آن كشور است در صورتى كه بيشتر آن از پيگو ميايد و گروهى از مردم آنجا آن را لاك  ( Lac )  و گروهى ديگر اهل همان سرزمين آن را ترك  Trec  مىخوانند » .\r\n( ص 1533\r\n Gerarde ; The Herball or Generall Historie of Plantes . London 1633 \r\n) حقيقت اينستكه لاك را جانوران كوچكى بنام  Coccus lacca  توليد مىكنند بدينطريق كه پوست بعضى درختان جنوب شرق آسيا مخصوصا انجير مقدس  ( Ficus religiosa )  را سوراخ كرده از شيره آن تغذيه مىنمايند و ماده‌اى صمغى از خود ترشح مىكنند كه به شكل گره يا مازوئى بزرگ درميايد و جانوران ماده در آن‌جا گرفته بارور ميشوند و پس از تخم - گذارى در همانجا مىميرند . اوائل تابستان كه كرمينه‌ها ( لارو ) سر از تخم بيرون مياورند و مازوها به صورت خميرى قرمزرنگ درآمده‌اند آنها را جمع كرده خشك مىكنند و بعد با آب گرم و سركه مىپزند . رنگ قرمز لاك را كه در آب محلول است جدا كرده و نخاله باقيمانده را كه نوعى صمغ مىباشد به صورت قالب و ورق درآورده ميفروشند .\r\nخمير اصلى از لحاظ تركيب 70 تا 90 درصد صمغ  ( Shellac )  و 2 تا 10 درصد رنگ لاك مىباشد و معمولا از 20 تا يكصد هزار جانور نيم كيلو صمغ بدست مىآيد و ظاهرا به همين علت است كه كلمه لك را كه به معنى يكصد هزار است روى آن گذارده‌اند .\r\n( انسيكلپيديا بريتانيكا - مقاله لاك ) .\r\n\r\nشمارهء 71\r\nفلفل در حقيقت سه نوع است : فلفل سياه يا متعارف ، فلفل سفيد و دارفلفل يا فلفل دراز . گياه فلفل بالارونده با ريشه‌هاى هوائى است كه به صورت انگل دور درختان پيچيده و تا ارتفاع 10 متر و بيشتر بالا ميرود . فلفل سياه ميوه نرسيده آن گياه است كه در آفتاب خشك مىكنند و بفاصله چند روز سياه ميگردد . فلفل سفيد كه تندى آن كمتر است ميوه‌ايست كه كاملا رسيده و به وسيله تخمير در آب قشر خارجى آن را جدا ساخته‌اند .\r\nدارفلفل يا فلفل دراز را در هندوستان از گياه  Piper longum  و در جاوه از\r\n\r\n","description":"","footnote":"","page_name":" 294 ","page_number":306},
  {"content":"\r\n\r\n Piper retrofractum \r\nمثل فلفل سياه تهيه مىكنند و در آن كشورها مصرف زياد دارد . در زمان تاورنيه فلفل دراز در سورت از قرار منى 15 محمودى به فروش ميرفته است . ( كتاب ياد شده جلد سوم . ص 158 ) .\r\nفلفل بيش از هر ادويه ديگر در جهان مصرف دارد و دست يافتن به فلفل يكى از انگيزه‌هاى مهم اروپائيان براى اكتشافات دريائى قرن پانزدهم محسوب ميگردد .\r\n\r\nشمارهء 72\r\nتقريبا كليه ملل قديم بر اين عقيده بودند كه اسم به موسوم موجوديت مىبخشد حتى در زمان ما نيز نامگذارى با مراسم با شكوه و مخصوصى همراه است و در انتخاب اسم سعى بليغ به كار ميرود و اغلب نام اشخاص مشهور يا كسانى را كه مورد علاقه هستند روى بچه ميگذارند در اروپا در قديم در ايران حتى در زمان حال نيز هنگام نام‌گذارى مادر در بيخ گوش فرزندش نام محرمانه‌اى را ميگويد كه معمولا كسى از آن اطلاع حاصل نمىنمايد ولى براى استفاده روزمره اسم ديگرى را به كار مىبرند . در اروپا بسيار معمول بود كه نام بچه را تا موقع تعميد مخفى نگاه ميداشتند . بدينطريق اشخاص يا اشياء حتى خدايان اسم‌هاى حقيقى يا محرمانه‌اى داشتند كه آن را پنهان نگاه ميداشتند تا كسى نتواند بوسيله سحر و جادو به صاحب آن آسيبى برساند چون لازمهء تاثير اوراد دانستن نام حقيقى شخص موردنظر مىباشد .\r\nاز اينرو به گفته پلوتارخ هيچكس نام حقيقى رب النوع نگهبان شهر رم را نمىدانست و هرگونه سؤالى هم در اين باره ممنوع بود حتى درباره جنسيت او كه آيا زن است يا مرد هم سكوت اختيار ميكردند چون مىترسيدند كه دشمنان قدرت او را بوسيله سحر و جادو خنثى سازند .\r\nدر تمدن ايران اسلامى هم براى نوشتن تعويذ و ساختن عزيمت يا ترتيب دادن وفق دانستن نام شخص موردنظر و مادر او الزامى بود .\r\nمثلا صاحب « اسرار قاسمى » مىنويسد : « اگر خواهد كه يكى از خواتين معظم [ را 
  ] كه وصال او متصور نباشد بايد كه از طلا مربعى بسازد در روز يكشنبه و اين عدد را در آن مربع درج نمايد و اسم طالب و مطلوب را با مادرين [ مادر آنها 
  ] تكسير كند . بعد از آن حروف مقدم و موخر را برداشته تكسير كند تا اين دو اسم و حروفش را با حروف صدر و موخر نوشته تكسير نمايد تا سه تكسير تمام شود . آنگاه مركب ساخته آن را فتيله سازد و در چراغدان مسى با شهد و روغن بسوزاند و خود برابر فتيله بنشيند كه فتيله تمام بسوزد و اين عزيمت را 21 بار بخواند . عدد مذكور اينست . . . » ( ملا حسين كاشفى ، اسرار قاسمى . بمبئى 1885 ميلادى مقصد سوم در علم ليميا ) .\r\nاين امر كه نام طالب و مطلوب فقط همراه نام مادرشان ذكر ميگردد نشانه نفوذ قتل  Kabbala  يهود در دوران بعد از حمله مغول مىباشد . و فراوانى نسبى نسخ سفر زهر\r\n\r\n","description":"","footnote":"","page_name":" 295 ","page_number":307},
  {"content":"\r\n\r\n ( Sefer ha Zohar ) \r\nدر ميان كتب خطى بمهرى موجود در خاورميانه مؤيد اين نظر است .\r\nمردم خاور دور و از آن جمله چينىها نيز معتقد بودند كه بوسيله جادو و به شرط در دست داشتن تصوير و مخصوصا دانستن نام شخصى ميتوان بر او تسلط كامل يافت :  ( Ko hong )  كوهنگ نويسنده چينى قرن چهارم ميلادى در شاهكار مشهور خود  ( Pao Pu Tsu )  حكايت زير را درباره باطل شدن سحر بوسيله نام چنين آورده است :\r\n« دو زاهد غار  Yun Tai shan  در سر راه خود به مردى برخوردند كه آنها را مخاطب قرار داده و گفت : « من به شما آقايان كه خود را به زيستن در گوشهء عزلت و در تاريكى محدود ساخته‌ايد درود ميفرستم » .\r\nدو راهب برگشته و در آئينهء جادو ( كه حقيقت اشياء را نمايان ميسازد ) نظر افكندند و دانستند كه او گوزنى است كه خود را به صورت انسان درآورده است .\r\nآنگاه به اعتراض به او گفتند : « اى گوزن پير كوهساران چگونه جرات مىكنى به صورت آدميزاد درآمده و ما را فريب دهى ؟ »\r\nبه محض اينكه نام حقيقى او ( گوزن پير كوهساران ) ادا گرديد طلسم باطل شد و آن مرد به صورت گوزن برگشت و پا به فرار گذارد و از آنها دور شد .\r\n( ص 220\r\n ( Marqires - Riviere ; Amulettes , Talismans et Pentacles , Paris , 1950 . \r\nدر ادبيات عرفانى ( موضوع جام‌جم و آئينه سكندر ) و افسانه‌هاى فولكلورى ايران نيز حكايات مشابهى وجود دارد .\r\nاز طرف ديگر چون در چين تعداد نام‌هاى خانوادگى يعنى همان اسماء عشيره‌هاى اوليه محدود بود و تعداد آنها از 450 عدد تجاوز نمىكرد عليهذا هر چينى چند نام كوچك داشت پس از تولد « نام شيرى » روى او ميگذاشتند كه مورد استفاده پدر و مادر و نزديكان قرار ميگرفت .\r\nدر مدرسه « نام مكتب » براى او انتخاب ميشد كه اولياء مدرسه و معلم و همشاگرديها او را بدان نام خطاب ميكردند . با ازدواج « اسم بزرگ » به او ميدادند كه آن هم فقط براى نزديكان وى بود بعد لقب  hao )  هائو ) ميگرفت كه آشنايان او را بدان ميشناختند . البته به اين اسامى بايد القاب ادارى و تخلصى و نام قلم را هم اضافه كرد .\r\nدر مورد سلاطين به طرز ديگرى عمل ميشد بدينمعنى كه به دلايلى كه قبلا متذكر گرديديم هيچگاه نام شخصى آنها را به زبان نمىآوردند و تا زمانى هم كه سلسله آنها دوام داشت آن نام را به املاء صحيح نمىنوشتند .\r\nپس از مرگ به هريك از امپراطوران « نام معبد » يا « عنوان سلسله‌اى » ( ميائوهائو  ( miao hao  ميدادند . در صورتى كه در زمان حيات هر امپراطورى تحت « لقب سلطنتى » ( نين‌هائو  nien hao  ) كه بعد از جلوس براى خود انتخاب ميكرد و معمولا هر چند سال يك بار آن را\r\n\r\n","description":"","footnote":"","page_name":" 296 ","page_number":308},
  {"content":"\r\n\r\nعوض ميكرد شناخته ميشد .\r\nمثلا نام شخصى آخرين امپراطور سلسله مينگ يوچين  ( Yu Chien )  و نام سلطنت او چونگ چنگ  Chung Cheng  بود كه تحت القاب سلسله‌اى هوى تسونگ  ( Huai Tsung )  يا چونگ ليه مين تى  ( Chuang Lieh Min Ti )  سلطنت نمود .\r\n ( Couling ; The Encyclopaedia Sinica . Shanghai , 1917 ) \r\nهمچنين امپراطور چين در زمان تاليف سفينه دومين امپراطور از خاندان منچو كئانگ هسى  K ? ang Hsi  ( لقب سلطنتى ) بود كه از 1662 تا 1723 ميلادى سلطنت كرد . نام شخصى اين پادشاه « هسوان يه »  ( Hsuan Yeh )  و نام معبدش « شنگ تسوجن »  ( Sheng Tsu Jen )  مىباشد .\r\n Giles ; A Chinese Biographical Dictionary . London' 1898 . \r\n\r\nشمارهء 73\r\nلاك‌پشت دريائى خليج سيام مخصوصا براى گوشت و تخم و كاسه آن بسيار مورد توجه است .\r\nكاسه لاك‌پشت نوع  Eretmochelys Imbricata  منحصرا مورد استفاده است در صورتى كه تخم لاك‌پشت نوع  Chelonia Mydas  كه تخم خود را در داخل شن‌هاى ساحل پنهان مىكند چون پس از طبخ هم سفيده‌اش شفاف باقى ميماند براى تهيه غذاهاى مخصوص به كار برده مىشود . از طرف ديگر سيامىها گوشت لاك‌پشت نوع  Trionyx Cartilagineus  را كه در آب شيرين زندگى مىكند بسيار دوست دارند .\r\nضمنا « اگمه »  ( Agama )  نوعى سوسمار رنگى  ( Leiolepis Belliana )  جزء غذاهاى لذيذ محسوب ميگردد .\r\nغذاى « لانه پرستو » ( از نوع  ( Collocalia  طرفداران زيادى دارد و براى بدست آوردن آن « پروانه شكار » لازم است .\r\n\r\nشمارهء 74\r\nآبنوس ( انگليسى  ( Stickleback  در فرهنگهاى فارسى « نوعى ماهى بسيار لذيذ » يادداشت شده است . ( برهان قاطع معين - فرهنگ لغات ادبى . اديب طوسى ) . ولى در كتاب « اخبار الصين و الهند » كه حكايتى مشابه نقل مىنمايد ماهى پرنده و ماهى كوچكى كه او را صيد مىكند به ترتيب « ميج » و « عنقتوس » يا « عسقتوس » ناميده شده‌اند .\r\n( ص 3\r\n ( Sauvaget ; Relation de la Chine et de l'Inde . Texte et trad . Paris . 1948 \r\n« ميج » يا « ميگ » در فارسى معنى ملخ را دارد و شايد به علت تشابه در پرواز ماهى پرنده را ميگ خوانده‌اند .\r\nاما درباره عنقتوس . اگرچه به نظر مترجم اخبار الصين و الهند ( زيرنويس ص 34 - 35 )\r\n\r\n","description":"","footnote":"","page_name":" 297 ","page_number":309},
  {"content":"\r\n\r\nاين كلمه تحريف  exokoitos  يونانى و نوعى ماهى است كه بگفته بليناس « خارج از آب مىخوابد » ولى با حضور هجاء عنوى  ang  احتمال اشتقاق آن كلمه را از زبانهاى جنوب شرقى آسيا نبايد از خاطر دور داشت . مثلا در زبان ملايو  ngangap  و يا  Angap - angap  بمعنى « قاپ زدن » سگ براى گرفتن مگس مىباشد .\r\n ( Wilkinson . A Malay - English Dictionary . London . 1957 . ) \r\n\r\nشمارهء 75\r\nكتاب عجايب الهند در چند مورد از تسخير حيوانات بوسيله دم و افسون سخن ميراند .\r\nدر جائى كاهنى هندى كه با ترسيم دايره روى زمين مرغان هوا را مجبور به فرود آمدن در آن مينمايد و بدينوسيله آنها را دستگير مىكند ( ص 104 ) . در جائى ديگر كاهن با پرتاب چوب دستى خود روى آب سوسمار آبى را متوقف و مسحور ميسازد و بعد او را به قتل مىرساند ( ص 105 ) بالاخره حكايت مردى هندى « صاحب رقى و كهانه و سحر » كه در جاوه پس از اينكه با خواندن « ورد » دهان سوسمارها را بست و آنها را بىآزار ساخت به فرمان سلطان قبل از اينكه سحر خود را باطل نمايد او را به قتل رسانيدند و از آن تاريخ سوسمارها درخور مذكور كسى را آزار نمىرسانند .\r\n( بزرگ بن شهريار : كتاب عجايب الهند . متن عربى و ترجمه فرانسه  Devic  ليدن - 1883 - 1886 . ص 158 - 160 )\r\nاز طرف ديگر به گفته تواريخ سيام زمانيكه سفير پادشاه نرائى به دربار لوئى 14 اعزام گرديد وى را ساحر و ستاره‌شناسى همراهى ميكرد كه در برابر پادشاه فرانسه عملياتى خارق العاده انجام داد . بدينطريق كه 16 نفر از همراهان خود را انتخاب نمود و به هريك طلسمى فلزى داد كه روى آن ارقام و كلماتى حك شده بود . خاصيت اين طلسم اين بوده كه هرگونه خطرى را از حامل آن دفع مىنمود و از هرگونه بليه‌اى مصون ميداشت .\r\n« در نتيجه تيراندازان ماهر فرانسوى كه ماموريت داشتند آنها را هدف گلوله قرار دهند كارى از پيش نبردند چه از سنگ چخماق‌ها جرقه‌اى نپريد ، باروت روشن نشد و هيچ گلوله‌اى هم از تفنگ‌ها خارج نگرديد » .\r\nص 220\r\n Marqries . Riviere ; Amulettes'Talism ans et Pentacles . Paris 1950 . \r\nمتاسفانه به علت عدم دسترسى به منابع فرانسوى آن زمان تعيين صحت يا سقم اين مدعا ميسر نگرديد .\r\n\r\nشمارهء 76\r\nچشم‌زخم « آزار و نقصانى است كه بسبب ديدن بعضى از مردم و تعريف كردن انسانى كسى را يا چيزى را بهم ميرسد » . ( فرهنگ دهخدا ) عقيده به چشم‌زخم تقريبا در تمام جوامع\r\n\r\n","description":"","footnote":"","page_name":" 298 ","page_number":310},
  {"content":"\r\n\r\nبدوى و حتى در تمدنهاى پيشرفته‌تر نيز وجود داشته است .\r\nدنيكرت توصيه مىكند كه « بچه نوزاد را بايد از چشم‌زخم مردم ناپاك حفظ نمود » ( دنيكرت 22 - 31 - 8 ) .\r\nدر تمدن يونان و مخصوصا در قوانين رم قديم چشم زدن  Fascinatio  پيش‌بينى شده و رومىها براى دفع اثرات آن از تعويذات و طلسمات استفاده ميكردند .\r\nتورات چشم‌شورى را تنبيهى الهى دانسته كه ممكنست زن و يا مرد را دربرگيرد و اثرات شوم آن گريبانگير حتى فرزندان و خانواده آنها نيز بشود . ( سفر تثنيه . باب 28 آيه 54 و 56 ) .\r\nبعضى از مردم عامه در ايران معتقدند كه اگر زن آبستن مرده ببيند چشم بچه‌اش شور مىشود ( هدايت - نيرنگستان . تهران 1334 - ص 192 )\r\nبا اين استدلال چشم شور داشتن قدرتى است مادرزاد و خارج از اختيار صاحب آن .\r\nافسانه‌هاى قديمى اسلاو نيز مردى را حكايت مىكنند كه چشم خود را كور كرد تا فرزندانش از گزند چشم‌زخم وى رهائى يابند .\r\nچشم‌زخم ظاهرا موجب بيدارى و تب ميگردد و خطرناكترين نوع آن موقعى است كه صاحب چشم شور از گوشه چشم نگاه كند :\r\n شد از گوشه چشم زخمى نشوند * تب آمد شد آن نازنين دردمند \r\nنظامى اگر اثر چشم زخم به موقع خنثى نگردد عواقب وخيمى دربردارد :\r\nبراى دفع آن طرق مختلفى ارائه شده است كه ميتوان آن‌ها را به دو بخش پيشگيرى و درمان منقسم نمود .\r\nدر زمينه پيشگيرى براساس تفاسير و شان نزول آيه 51 سوره قلم مسلمين معمولا ان يكاد ميخوانند و يا آن را نوشته با خود مىدارند و يا در محل مورد علاقه نصب مىكنند .\r\nحافظ مىگويد :\r\n حضور مجلس انس است و دوستان جمعند * و ان يكاد بخوانيد و در فراز كنيد \r\nاما نزد عامه مردم روش‌هاى ديگرى نيز به كار ميرود . مثلا براى حفاظت اطفال يا اتومبيل يا دفع شر از حيوانات باركش نظر قربانى يا كجى آبى ( فيروزه يا رنگ آبى ظاهرا بسيار مؤثر است ) يا تصوير چشم به آنها نصب ميكنند يا اينكه وقتى از زيبائى كسى سخن بميان مىآيد براى اينكه او را چشم نزنند « بايد به نك بينى نگاه بكنند و با سر انگشت آن را لمس نمايند » . ( صادق هدايت - ايضا . ص 103 )\r\nدر اروپا براى دفع شر شست را در ميان دو انگشت ابهام و ميانه گذارده و شست را گره\r\n\r\n","description":"","footnote":"","page_name":" 299 ","page_number":311},
  {"content":"\r\n\r\nميكنند  ( Mauo Fica )  يا اينكه دو انگشت وسط را تا كرده شست را روى آنها فشار ميدهند و دو انگشت كوچك و ابهام را به شكل شاخ راست نگاه ميدارند  ( Mauo Cornuta )  :\r\nاما بهترين طريقه دفاع را اروپائيان در تف انداختن سه مرتبه متوالى روى زمين و گاز گرفتن ميان انگشتان همزمان با حركات مخصوصى ميدانند .\r\n ( Gifford ; The Evil Eye . N . Y . 1958 ) \r\nاگرچه اين روش اخيرا در ايران نيز معمول گرديده است ولى خوشبختانه حافظ با ظرافت شرقى روش بهترى ارائه مىكند :\r\n اى دوست دست حافظ تعويذ چشم‌زخم است * يا رب كه بينم آن را در گردنت حمايل \r\nدر بخش درمان متداول‌ترين دارو اسفند است كه آن را با زاج سفيد مخلوط كرده به نيت چشم‌زخم دود مىكنند و اورادى هم ميخوانند سپس از سوخته آن هفت جاى بدن ناخوش را خال ميگذارند .\r\n( براى اوراد مخصوص اين مراسم ر ك به هدايت كتاب ياد شده ص 33 - 34 ) بالاخره اگر نمىدانيم چه كسى مسئول چشم‌زدن است بايد ابتدا او را بشناسيم براى اين كار تخم‌مرغى را گرفته نام اشخاصى را كه ممكنست چشم‌شور باشند به ترتيب ذكر ميكنند در عين حال با ذغال نيز علامتى روى تخم‌مرغ ميگذارند . بعد تخم‌مرغ را در پارچه‌اى گذارده و نام اشخاص مظنون را به ترتيب به زبان مياورند و هربار يك دور پارچه را پيچ ميدهند . در نتيجه زمانى ميرسد كه به علت فشار تخم‌مرغ مىشكند . بدين‌طريق نام شخص مسئول معلوم ميگردد و اثر چشم‌زخم او نيز خنثى مىشود و براى اطمينان بيشتر پارچه و تخم‌مرغ شكسته را در آب روان مىاندازند .\r\nما بين بزرگانى كه در اروپا قرن گذشته مشهور به چشم‌شورى بوده‌اند بايد از ناپلئون سوم امپراطور فرانسه - الفونس 13 پادشاه اسپانيا و لردبايرن نويسنده مشهور انگليسى نام برد اگرچه در زمان ما اين عقايد عاميانه اهميت گذشته را از دست داده است ولى هنوز هم حتى در كشورهاى پيشرفته فراوان هستند كسانى كه به چشم‌زخم عقيده دارند .\r\nرهبر فاشيست ايطاليا موسولينى چنان به آن عقيده داشت كه حاضر نشد با دو نماينده مجلس كه به داشتن چشم شور شهرت داشتند در يك هواپيما مسافرت كند . پديدهء چشم‌زخم جزء مسائلى است كه همراه با حس ششم و ساير قواى ما فوق طبيعت مورد توجه و تحت مطالعه جهان علمى قرار دارد .\r\nبراى اطلاعات بيشتر ر ك به :\r\n Elworthy ; The Evil Eye . New York , 1958 . Sumner ; Folkways . New York , 1959 . \r\n\r\n","description":"","footnote":"","page_name":" 300 ","page_number":312},
  {"content":"\r\n\r\n\r\nشماره 77\r\nمسعودى در اخبار الزمان مىنويسد كه نسناس شبيه نصف انسان است با يك دست و يك پا . در بلاد يمن و ايران وجود داشته و اعراب آن را شكار كرده ميخورده‌اند . ظاهرا « نسناس هر كجا باشد در غايت فصاحت زبان آن ديار را داند » ( خاتمه روضه الصفا . كتاب مذكور . ص 1466 )\r\nدر اين باره مسعودى حكايت جالب زير را نقل مىكند : ميگويند كه قافله‌اى در سرزمينى كه در آن نسناس فراوان بود توقف نمود يكى از آنها را صيد كرده سر بريده و پختند .\r\nگوشت او چرب بود . همين كه نشسته و به خوردن مشغول شدند يكى گفت كه اين نسناس چه فربه بود نسناسى كه پشت درخت نزديك آنها مخفى شده بود پاسخ داد براى اينكه كرم درخت خورده و آن چرب بوده است . چون از وجود او آگاهى يافتند او را گرفته و سر بريدند . آنگاه نسناسى كه پشت درخت ديگرى از نظر آنها پنهان بود افزود : « اگر عاقل بود ساكت مانده و حرف نميزد » . او را نيز گرفته و سر بريدند .\r\nسپس نسناس آخرى كه خود را در شكافهاى زمين مخفى كرده بود ندا برآورد : « من خوب هستم كه حرف نميزنم » او را نيز گرفته و ذبح كردند . ( ص 16 )\r\nدر جاى ديگر كتاب همين مولف از قول بطلميوس مىنويسد كه در بحر اخضر ( درياى چين ) 000 / 27 جزيره آباد و خراب وجود دارد كه در يكى از آنها قومى از بقاياى نسناس زندگى ميكنند ( ايضا ص 28 )\r\nمسعودى : اخبار الزمان . مصر 1357 ه ق\r\n\r\nشمارهء 78\r\nخود مردم جزيره آن را « سنهلدويپ »  ( Sinhala - dvipa )  يعنى « جزيره شيرنژادان » مىنامند كه نزد ايرانيان و بعدها مسلمين به « سندريب » ، « سرانديب » ، و « سيلان » تبديل گرديد و اين كلمه اخير را هم اروپائيان به صورتهاى مختلف : پرتغاليها -  Ceilao  - هلنديها  ZEILAN  و انگليسها  Ceylon  تحريف نموده‌اند .\r\nصاحب « روضه اولى الالباب فى معرفة التواريخ و الانساب » ( تاريخ بناكتى ) مينويسد كه اين جزيره را « به زبان هندى سنهادويپ گويند يعنى ماواى قوم شير چه هيئات آن ولايت بر صورت شير خفته افتاده است » . متاسفانه در چاپ تهران كتاب مذكور به غلط نام هندى جزيره « سمقادنيب يعنى ماواى خوىشير » نوشته شده است . ( تاريخ بناكتى كوشش شعار .\r\nتهران 1348 . ص 322 )\r\nاما از قديم الايام در منابع بودائى و سانسكريت هميشه اين جزيره لنكا  ( Lanka ) \r\n\r\n","description":"","footnote":"","page_name":" 301 ","page_number":313},
  {"content":"\r\n\r\nخوانده شده و پس از استقلال ( 1948 ) اسم آن به كشور سرىلنگا  Sri Lanka  تبديل گرديد .\r\nبد نيست يادآور شويم كه در قرن 12 ميلادى دريانوردان خليج فارس در مصب رودخانه كلانى  ( Kelani Ganga )  بندرى بوجود آوردند كه آن را كلمبو  ( Kalambu )  ناميدند . ( ابن بطوطه آن را به همين صورت ضبط كرده است ( كتاب ياد شده . ص 58 ) ولى پرتغاليها به مناسبت آشنائى بيشتر با نام كريستف كلمب آن را به  « Colombo »  تحريف كردند و تاكنون به اين تلفظ مشهور است .\r\n( ص 313\r\n ( Williams ; Ceylon , Pearl of The East . London . 1950 . \r\n\r\nشمارهء 79\r\nمنظور راجه سنگه دوم  ( Raja Singh )  از سلسله سلاطين سول ونس  ( Sulvansa )  مىباشد كه از سال 1632 تا 1687 ميلادى در ناحيه مركزى سيلان سلطنت ميكرد و پايتخت او شهر كندى  ( Kandy )  بود راجه سنگه يكى از قسى القلب‌ترين سلاطين محسوب مىشود و رفتار وحشيانه او نسبت به خودى و بيگانه سبب شد كه مردم عليه او شورش كردند در جريان شورش سنگه متوارى شد و پسر دوازده ساله‌اش را بسلطنت برگزيدند ولى پسر وحشت‌زده نزد پدر گريخت و سنگه نيز با خوراندن زهر وى را بقتل رسانيد و بار ديگر خود بتخت سلطنت برنشست .\r\nظاهرا بعد از آن در رفتار خود كمى تعديل نمود .\r\nنكس كه قريب به 20 سال از 1659 در اسارت سنگه بسر برده و بالاخره موفق به فرار گرديده است شرح مفصلى درباره وقايع آن دوران براى ما بيادگار گذارده است .\r\n Knox ; An Historical Relation of the Island of Ceylon in the East - Indies . . . London . 1681 . \r\n\r\nشمارهء 80\r\nپرتغاليها براى اولين بار در سال 1501 ميلادى از سيلان ديدن كردند ولى 16 سال بعد در بندر گالى  ( Galle )  مستقر گرديدند و با « دهرم پركرم بهو »  ( Dharma Prakrama Bahu )  نهم قراردادى امضاء كردند كه بموجب آن كشت و بهره‌بردارى و تجارت دارچين در انحصار آنان قرار ميگرفت .\r\nكم‌كم با استفاده از اختلافات محلى قسمت اعظم بنادر و جلگه‌هاى ساحلى را متصرف گرديدند و حتى تمام سيلان را در پايان قرن شانزدهم مستعمره خود اعلام داشتند ولى مقاومت عليه آنان در نواحى كوهستانى مركزى و توسط سلاطين كندى ادامه يافت تا اينكه هلنديها به آن جزيره راه يافتند و از 1632 ببعد يكى پس از ديگرى متصرفات پرتغال بدست آنها افتاد .\r\nسرانجام با كمك راجه سنگه دوم در سال 1656 كلمبو را اشغال كردند و 2 سال بعد با تصرف\r\n\r\n","description":"","footnote":"","page_name":" 302 ","page_number":314},
  {"content":"\r\n\r\nجفن  ( Jaffna )  آخرين بندرى كه در تصرف پرتغاليها بود به حكومت 150 ساله آنان در سيلان خاتمه داده شد و هلنديها جانشين پرتغاليها گرديدند .\r\nاگرچه رفتار هلنديها را نمىتوان با اعمال وحشيانه پرتغاليها مقايسه نمود ولى استثمار سيلان به نحوى ديگر ادامه يافت تا اينكه در سال 1798 فرماندار هلندى انخلبك  Van Angelbeck  كه ظاهرا از انگليسها رشوه گرفته بود تسليم قواى شركت هند شرقى انگليس شد و انگليسها در سيلان جانشين هلنديها گرديدند .\r\nبراى اطلاعات بيشتر درباره استعمار پرتغاليها و دوران تسلط هلنديها ر ك به :\r\n Pieris ; Geylon ( The Portugue Era ) . 2 vol . London . 1920 . Arasaratnam ; Dutch Power in Ceylon ( 1658 - 1687 ) . London . 1958 \r\n\r\nشمارهء 81\r\nپيروان مذهب برهمائى در سيلان كوه مهبط را كوه سمن  ( Samana Kande )  يعنى « كوه سيوا » و قله آدم را كه قريب به 2480 متر ارتفاع دارد  Samanala  مىنامند .\r\nولى بودائيان چون معتقدند بودا كه براى ملاقات يكى از سلاطين سيلان به آن جزيره رفته بود در بازگشت هنگام پرواز از روى كوه‌هاى مركزى پايش به قله اصابت كرد و جاى پائى از خود باقى گذارده آن را « سرىپد »  ( Sri Pad )  يعنى جاى پاى مقدس ميخوانند و بودائيان از نقاط مختلف جهان براى زيارت اين قدمگاه به سيلان ميروند .\r\n ( Tennent ; An Account of the Island of Ceylon . 2 vol . London . 1860 ) \r\nولى ظاهرا افسانه قدمگاه بودا نبايد زياد قديمى باشد چه زائر بودائى چينى فاهين كه در قرن پنجم ميلادى قريب به 2 سال در سيلان اقامت كرده است در اين‌باره چيزى ذكر نمىكند و كتاب « توصيف ملتهاى خارجى » ( اواخر قرن سيزدهم ميلادى ) نيز كه شرحى به آن اختصاص داده از قدمگاه بودا سخنى به ميان نمىآورد بلكه مىنويسد : « در كشور سيلان كوهى است بنام  SiLun Fie  كه در بالاى آن جاى پاى انسان بسيار بزرگى يافت مىشود كه بيش از 7 پا درازا دارد و مشابه همين جاى پاى ديگرى نيز در دريا بفاصله 300 لى از كوه وجود دارد .\r\nدرختان جنگلى كه در كوه واقعشده‌اند بزرگ و كوچك همه به طرف آن خم شده‌اند ( به علامت احترام ) .\r\n( چئوجوكوا - كتاب ياد شده . ص 73 ) .\r\nعجائب المخلوقات كه به غلط نام كوه مهبط را « زهون » نوشته آن را كوهى « معروف به هندوستان سر در هوا برده در عالم از آن بلندتر كوه نيست در بر و بحر آن را بينند . بر آن كوه اثر قدم آدم عليه السلام پديد است . . . هر قدمى ارش . . . » توصيف مىكند .\r\n( عجائب المخلوقات و غرائب الموجودات . بنگاه ترجمه و نشر كتاب . ص 131 )\r\nولى ماركوپولو در اواخر قرن 13 ميلادى مينويسد كه بگفته مسلمين اثر روى آن كوه متعلق به\r\n\r\n","description":"","footnote":"","page_name":" 303 ","page_number":315},
  {"content":"\r\n\r\nآدم پدر اوليه ما مىباشد در صورتى كه كفار آن را منسوب به بودا مىدانند .\r\n( ص 273\r\n ( Marco Polo . La description . duMonde . Trad . Franc . Hambis . Paris . 1955 . \r\nضمنا ماركو اضافه مىنمايد كه چون خان مغول ( قبلاى ) در سال 1281 ميلادى بوسيله مسلمين كه از سيلان ديدن كرده بودند آگاهى يافت كه جاى پاى آدم در آنجا واقعست و دندانها و مو و كشكول او نيز در آن جزيره نگاهدارى مىشود سفرائى را اعزام داشت تا آن بقايا را به پايتخت چين آوردند . ( ايضا ص 273 - 274 )\r\nابن بطوطه نيز كه در سال 745 هجرى ( 1344 ميلادى ) از سيلان ديدن كرده است مينويسد كه در آن جزيره آدم را « بابا » و حوا را « ماما » مىنامند و قدمگاه دو راه دارد يكى جاده بابا كه صعب العبور است و جاده ماما كه هموارتر مىباشد زائرين براى صعود بقله از جاده اولى و در بازگشت از جاده ماما استفاده ميكنند . « جاى پا در روى صخره به شكل يك فرورفتگى نمودار است و طول آن 11 وجب مىباشد . مردم چين در گذشته محل انگشت ابهام و اطراف آن را بريده و با خود به معبدى كه در شهر زيتون  ( Tswan Chari )  واقعشده برده‌اند و از نواحى دوردست به زيارت آن مىشتابند » ( كتاب ياد شده . ترجمه فارسى . ص 629 )\r\nدر جاى ديگر ابن بطوطه مينويسد كه شيخ ابو عبد الله بن خفيف شيرازى مشهور به شيخ كبير اولين كسى است كه راه قدمگاه را كشف نموده است ( ايضا . ص 205 )\r\nبگفته صاحب ريحانه الارب چون محمد بن خفيف شيرازى ظاهرا بسال 331 يا 332 ه ( 942 يا 943 ميلادى ) در شيراز وفات كرده و بقعه او نيز در آن شهر موجود است ( محمد على مدرسى . ريحانه الارب . 8 جلد . تبريز 1349 . جلد سوم . ص 430 ) . ولى مهراز مينويسد كه « شيخ كبير در 23 رمضان 371 ه وفات يافت و او را در خانقاه خويش در شيراز دفن كردند و آرامگاه او هنوز موجود است « ليكن از سفر وى به هندوستان چيزى ذكر نمىكند . ( مهراز .\r\nبزرگان شيراز . ص 142 )\r\nدر زمان ابن بطوطه راهنماى قدمگاه شيخ عثمان شيرازى معروف به چاوش بوده كه مردم سيلان او را بسيار احترام ميكرده‌اند چه باوجوديكه سر گاوى را بريده بوده است بجاى اينكه او را به قتل برسانند فقط به بريدن يك دست و يك پاى وى قناعت كرده حتى براى تامين مخارجش عوائد بازارى را به وى اختصاص داده بوده‌اند . ( ابن بطوطه . ص 624 )\r\n\r\nشمارهء 82\r\nدر متن خطى « نهادانيه » ذكر شده كه از « نهادونيه » كتاب نفايس الفنون فى عرائس العيون اقتباس گرديده است . ( چاپ تهران در 3 مجلد 1377 - 1379 ه ق . جلد دوم مقاله چهارم ص 285 ) .\r\n\r\n","description":"","footnote":"","page_name":" 304 ","page_number":316},
  {"content":"\r\n\r\nدر نسخ مختلف الملل و النحل شهرستانى كه منبع اصلى اطلاعات صاحب نفايس است اين كلمه در اثر اشتباه نساخان به صورتهاى بهادونيه ، مهادونيه ، مهاديونيه و غيره تحريف شده است . ( ر ك : الملل و النحل . ترجمه صدرتركه اصفهانى . تصحيح و تحشيه محمد رضا جلالى نائينى - تهران 1335 و متن عربى همان كتاب . تصحيح و تحشيه احمد فهمى محمد - قاهره 1368 ه ) .\r\nضمنا بايد متذكر گرديد كه مردم سيلان بودائى مذهب و از فرقه تراوادين  ( Theravadin )  هستند و محمد آملى صاحب نفايس در نقل از الملل و النحل دچار اشتباه شده و بين « اصحاب البدده » ( پيروان بودا ) كه شهرستانى آنان را فرقه‌اى از براهمه نوشته و فصل جداگانه‌اى به آن گروه اختصاص داده است با « بهادونيه » كه آنها را فرقه‌اى از : « اصحاب الروحانيات » دانسته و در فصل جداگانه‌اى آورده است تفاوتى قائل نگرديده است . از طرف ديگر نيز صاحب نفايس اشتباها « بديه » ( پيروان بودا ) ( ص 283 ) و پيروان « شانكمونى » ( ص 285 - 287 ) را دو فرقه مختلف تصور كرده است .\r\nشرح‌حال و زندگانى بودا در ادبيات عرفانى و مذهبى ايران به صورتهاى مختلف داستان « بلوهر و بوداسف » كه از زبان پهلوى به عربى ترجمه و از عربى به فارسى نيز برگردانده شده در كتبى مانند جاويدان خرد مسكويه ، رسائل اخوان الصفا ، اكمال الدين و اتمام النعمه ابن بابويه ، بحار الانوار مجلسى منعكس گرديده است .\r\nر ك به بحار الانوار . چاپ تهران 1304 ه ق . جلد 17 . فى المواعظ و الحكم . ص ص 220 - 244 )\r\n\r\nشمارهء 83\r\n« شرىمال »  ( Shri Mal )  از دو كلمه تركيب يافته است جزء اول « شرى » يا « سرى » در سانسكريت و هندى به معنى « ارباب » و « صاحب » است و براى احترام آن را در ابتداى اسم خاص اشخاص قرار ميدهند . « مال » يا « مالا » نيز معنى « قهرمان » را دارد و در موارد متعددى در ادبيات مذهبى جزء عناوين بودا به كار رفته و حتى كشكول ( پاتر  ( Patra  بوداى بالقوه را نيز بدين لقب خوانده‌اند . ( ر ك : فصل 171 ( 27 ) و فصل 172 ( 1 - 3 - 6 )\r\n ( Divyavadana . Edit . Cowell and Neil . Cambridge . 1886 . ) \r\nچون كشكول بودا همراه دندان او در « معبد دندان »  ( Maligawa Vihara )  شهر كندى  ( Kandy )  نگاهدارى ميشده احتمالا لفظ « شرىمال » به بقاياى جسمانى او هم بسط داده شده است .\r\nچه طبق سنن بودائى پس از سوزاندن جسد بودا در كوشينارا  ( Kushinara )  543 ق . م ) آنچه از او باقيمانده بود توسط برهمائى بنام درنيا  ( Drona )  جمع‌آورى و بين 8 پادشاه\r\n\r\n","description":"","footnote":"","page_name":" 305 ","page_number":317},
  {"content":"\r\n\r\nتقسيم گرديد . درنيا ظرفى را كه در آن بقاياى بودا را جمع‌آورى كرده بود سهم خود ساخت و برهمن ديگرى كه در مراسم او را يارى كرده بود خاكستر بودا را براى خود نگاهداشت .\r\nبودائيان بقاياى مقدس را دو نوع مىدانند « سريركه »  ( Saririka )  يعنى « بقاياى جسمانى » و « پربهگكه »  ( Paribhogika )  يعنى « اشيائيكه در زمان حيات بودا از آنها استفاده كرده است » مثل كشكول و غيره .\r\nگروه اول يا « هفت بقاياى بزرگ » عبارتند از استخوان پيشانى ، چهار دندان انياب و 2 استخوان ترقوه .\r\nر ك : به مقاله  Mahayana  در\r\n ( Hastings ; Encyclopaedia of Religion and Ethics . New . York . 1928 . ) \r\nظاهرا در زمان ساسانيان يكى از دندانهاى بودا كه در پيشاور ( گندهار  ( Gandhara  نگاهدارى ميشد به تصرف ايرانيان درآمد و طبق منابع چينى به سال 530 ميلادى سفيرى از ايران آن را عنوان هديه به چين آورد . احتمالا اين همان دندانى است كه اكنون در معبد فوچئو  ( Fuchau )  نگاهدارى مىشود .\r\n( كتاب سوم - ص 311 .  Yule ; The Book of Ser Marco Polo  ) بودائيان سيلان نيز معتقدند كه يكى از انياب فك چپ بودا  ( Dalada )  كه به مدت 800 سال در دنت‌پورا  Dantapura )  - شهر دندان ) پايتخت سرزمين كلنگ  ( Kalinga )  هندوستان نگاهدارى ميشد در قرن چهارم ميلادى به جزيره سيلان آورده شده است اگرچه به سال 1315 ميلادى مهاجمين مليبارى اين دندان را به غنيمت بردند ولى بار ديگر دندان به جزيره برگردانده شد و تاكنون در « معبد دندان » در شهر كندى  ( Kandy )  محفوظ مىباشد .\r\nطبق منابع پرتغالى در حوالى سال 1560 ميلادى اين دندان بودا به تصرف آنان درآمد و باوجوديكه پادشاه پيگو حاضر شد مبلغ هنگفتى براى بازخريد آن بپردازد در مجلس مشورتى كه با حضور اسقف اعظم كاتوليك در شهر گوه  ( Goa )  تشكيل گرديد پيشنهاد او رد شد و دندان را در هاون كوفته و آتش زدند .\r\n( جلد اول ص 520 -  Danvers ; The Portuguese in India  ) معذلك بودائيان سيلان ادعا ميكنند كه پرتغاليها را فريب داده به موقع توانسته‌اند دندان اصلى را مخفى كرده و به جاى آن « دندان ميمون » قرار دهند .\r\nدندان فعلى « معبد دندان » شهر كندى در 7 محفظه به شكل زنگ كه از طلا ساخته شده و يكى در داخل ديگر قرار گرفته است نگاهدارى مىشود . و براى جلوگيرى از سرقت احتمالى 21 كليدى كه قفل‌هاى محفظه را باز مىكند هريك جداگانه نزد روحانى معينى حفاظت ميگردد . علاوه بر دندان در اين معبد كشكول بودا ( پاتر  ( Patra  نيز نگاهدارى مىشود .\r\n\r\n","description":"","footnote":"","page_name":" 306 ","page_number":318},
  {"content":"\r\n\r\nزائرين پس از انجام مراسم طواف ( پراد كشنيه  ( Pradakshinya  معبد عود مىسوزانند و نذورات مثل برنج و گل اهداء مىكنند . ولى سالى يك‌بار به مدت 10 روز به مناسبت جشنهائيكه برپا مىشود  ( Perahera )  دسته راه انداخته و دندان به معرض زيارت عامه قرار مىگيرد . مخصوصا در يك شب پر ماهى در ماه اوت محفظه دندان را كه با جواهر پوشيده شده در هودجى مخصوص در پشت فيل سفيد معبد گذارده و طى مراسم باشكوهى با ساز و آواز و رقص به معيت روحانيون و مشعل‌داران و ده‌ها فيل ديگر دور شهر مىگردانند . ( ص 345 - 366 )\r\n ( Williams ; Ceylon , Pearl of The East . London . 1956 . ) \r\n\r\nشمارهء 84\r\nظهورى ترشيزى ساقىنامه مشهور خود را بنام برهان شاه والى احمدنگر پرداخته است .\r\nمير غلام على صاحب تذكره ماثر الكرام يا سرو آزاد وفات ظهورى را در سال 1025 ه . ق در دكن يادداشت كرده است .\r\nولى ادوارد برون در تاريخ ادبيات ايران ( جلد چهارم ) مىنويسد كه ظهورى ساقىنامه خود را بنام عادلشاه پادشاه دكن پرداخت و در سال 1024 ه ق ( 1615 ميلادى ) در آنجا به قتل رسيد .\r\nظهورى مورد احترام شعرائى مانند صائب قرار گرفته كه از او با احترام ياد مىكند :\r\n صائب نداشتيم سروبرگ اين غزل * اين فيض از كلام ظهورى به ما رسيد \r\nظهورى كه غزل‌سراى ماهرى نيز بود علاوه بر ساقىنامه ديوان غزلى نيز از خود به يادگار گذارده است . اين شعر از اوست :\r\n شب از مژگان تر رفتم غبار آستانش را * پشيمانم كه كارى ياد دادم پاسبانش را \r\n\r\nشمارهء 85\r\nمجمع الجزاير اندمن به علت موقعيت جغرافيائى آن‌كه در سر راه كشتىهائيكه به هندوستان و خاور دور رفت‌وآمد ميكنند واقع شده از قديم الايام توجه دريانوردان را به خود جلب كرده است . مسعودى مينويسد كه « در اين نواحى جزايرى بنام اندامان واقع شده كه در آن مردمانى سياه رنگ و با قيافه و شكل‌هاى عجيب با موهاى مفلفل ( مجعد ) و پاهائى بزرگ كه طول آن‌ها از يك ذرع تجاوز مىكند زندگى مىكنند آنها كشتى ندارند و اگر كشتى غرق شود و اجساد سرنشينان به ساحل افتد آنها را ميخورند و همين عمل را نسبت به سرنشينانى كه زنده بدست آنها بيفتند انجام ميدهند . ( كتاب ياد شده ص 339 ) .\r\nبنوبه خود چئوجوكوا  ( Chau Ju - Kua )  مؤلف كتاب « توصيف ملتهاى خارجى » كه احتمالا در اواسط قرن سيزدهم ميلادى برشته تحرير درآمده است مينويسد كه در راه سفر از خاور - دور به سيلان « اگر باد موافق نباشد ممكنست كشتى به محلى كه اندمن  Yen - to - man )  در\r\n\r\n","description":"","footnote":"","page_name":" 307 ","page_number":319},
  {"content":"\r\n\r\nلهجه كانتى  ( An - to - man  نام دارد كشانده شود . اين يك گروه دو جزيره است در وسط دريا يكى بزرگتر و ديگرى كوچكتر كه عارى از سكنه مىباشد . محيط جزيره بزرگتر به 70 لى ميرسد .\r\nساكنين آن برنگ لاك سياه هستند و انسانها را زنده ميخورند از اينجهت ملاحان جرأت نمىكنند در آن سواحل لنگر بياندازند » .\r\n( كتاب ياد شده . ص 147 ) .\r\nبزرگ بن شهريار ناخداى رامهرمزى كه احتمالا او نيز در قرن 4 هجرى ميزيسته مينويسد « در اندمان كبير خانه بزرگيست كه از طلا ساخته شده و در آن قبرى است كه مورد احترام اهل آنجاست مردم اندمان به علت احترامى كه براى آن قائل هستند آن خانه را از طلا بنا كرده‌اند و زيارتگاه ساكنين هر دو جزيره مىباشد و ميگويند كه آن قبر سليمان بن داود عليه - السلام مىباشد . چه حضرت سليمان از خداوند خواسته بود كه قبر او در جائى قرار گيرد كه مردم زمان او نتوانند بدان دست يابند و خداوند متعال خواسته او را اجابت فرموده و جزيره اندمان را براى اين كار اختصاص داد . كسى هم تاكنون از آن جزيره برنگشته است ولى شخصى كه به بلاد الذهب [ برمه و سيام 
  ] رفته بود براى من حكايت كرد كه در صنفين  ( Champa )  مردى را ديده است كه بگفته خودش با كشتى به اندمن سفر كرده بود ولى كليه همراهانش را خورده بودند و فقط او توانسته بود فرار كند » . ( عجائب الهند - كتاب ياد شده . ص 134 )\r\nاين حكايت قبر حضرت سليمان را مؤلف چينى كتاب « توصيف ملتهاى خارجى » به صورت نعش تختخواب متحرك طلا كه از ديرزمانى بدون اينكه فاسد شده باشد در جزيره اندمن نگاهدارى مىشود و مارى بزرگ كه موى بدنش بدرازاى 2 پا رشد كرده و همواره از آن حفاظت مينمايد و هيچكس را ياراى آن نيست كه به جسد نزديك شود نقل مىكند .\r\n( كتاب ياد شده . ص 148 )\r\n\r\nشمارهء 86\r\nراهب بودائى اىتسينك  ( I - Tsing )  كه در سال 672 ميلادى از چين به هندوستان سفر كرده است از « سرزمين مردمان برهنه »  ( Lo - Jen Kuo )  كه همان ترجمه  Nakka Varam  سانسكريت است ياد مىكند . از طرف ديگر منابع قديمى چين از جزيره‌اى بنام « سرزمين سگها »  ( Kou Kuo )  سخن ميگويند كه مردان آن بدن انسان و سر سگ دارند و مثل سگها نيز پارس ميكنند در صورتى كه زنانشان قيافه معمولى دارند . اين حكايت كه در عجائب المخلوقات نيز ذكر شده ظاهرا انعكاسى است از افسانه‌هاى عاميانه چه طبق روايات محلى مردم نيكوبار از « نزديكى يك انسان با يك سگ » بوجود آمده‌اند .\r\n( يادداشت  Temple  در ص 147 جلد دوم\r\n Yule ; Ser Marco Polo . Edition Cordier . London 1920 . \r\n\r\n","description":"","footnote":"","page_name":" 308 ","page_number":320},
  {"content":"\r\n\r\nمسعودى كه در سالهاى اول قرن چهارم هجرى ( دهه اول قرن دهم ميلادى ) از هندوستان ديدن كرده است درباره ساكنين آن جزيره مينويسد : « آنها مردمى هستند به شكل عجيب و غريب و كاملا عريان . وقتى كه كشتىها از آنجا عبور مىكند آنان در كرجىها ( قوارب ) سوار شده و عنبر و نارگيل و چيزهاى ديگر با خود مياورند و با آهن و پارچه آنها را تعويض ميكنند چون پول طلا و نقره ( درهم و دينار ) ندارند » .\r\n( مروج الذهب و معادن الجواهر . متن و ترجمه فرانسه . پاريس 1861 - جلد اول ص 339 ) در حقيقت مردمان جزيره كاملا عريان زندگى نميكنند بلكه مردها پارچه كوچكى را دور كمر خود با نخ ميبندند و دنباله نخ را از پشت آويزان ميگذارند و چون فك پائين آنها كمى برجسته است و در اثر جويدن تنبول هم دندانها ناقص شده و مىافتند و قيافه آنها بدشكل ميگردد دريانوردانى كه از فاصله دور آنها را مشاهده كرده‌اند آنها را مردمانى با بدن انسان و سر و دم سگ تصور كرده‌اند . در وجه تسميه « ناك‌بارى » نوشته‌اند كه از سانسكريت  Nakka Varam  بمعنى « كشور مردمان برهنه » و يا از  « Narikara »  « جزيره نارگيل » مشتق گرديده است . در هر صورت در قرون 15 و 16 ميلادى پرتغاليها نام جزيره را به  Nakobar  و  Nicubar  و بالاخره  Nicobar  تحريف كردند و ما امروز آن را به اين اسم ميشناسيم . مجمع الجزاير ناك بارى شامل چند جزيره اصلى است كه به ترتيب از شمال به جنوب عبارتند از كرناك بارى  Nancowry ( Car Nicobar )  - نيكوبار كوچك و بالاخره سمبلنگ  ( Sambelong )  يا ناك بارى بزرگ كه نزد دريانوردان خليج‌فارس به جزيره سرجل معروف بود .\r\n( العمده المهريه . كتاب ياد شده . ص 60 ) سرجل معرب سرگل فارسى به معنى گلوله يا توپ نخى مىباشد كه كودكان با آن بازى مىكنند ( برهان قاطع - معين ) و ظاهرا به علت شكل جزيره اين نام را روى آن گذارده بوده‌اند .\r\nدر حال حاضر دو مجمع الجزاير اندمن و نيكوبار به صورت  Union Territory  جزء كشور بهارت ( هند ) مىباشند .\r\nنزد دريانوردان خليج‌فارس از آن جمله ( المهرى و ابن ماجد . كتابهاى ياد شده . ) به صورت ناك‌بارى يا ناج‌بارى آمده است .\r\n\r\nشمارهء 87\r\nبطلميوس در المجسطى از جزاير « منيله »  Maniolae )  ده جزيرهء نزديك به هم ) سخن ميراند كه در حوالى آن كوه مقناطيس وجود دارد و كشتىهائى كه در ساختمان آنها ميخ آهنين به كار رفته با خطر غرق شدن مواجه هستند .\r\nاحتمالا مقصود بطلميوس همين مجمع الجزاير فيليپين فعلى مىباشد . چينىها كه لااقل از سال 982 ميلادى با آن جزاير رابطه بيشمارى برقرار ساخته بودند آنها را « مئى »  Ma - i )  -\r\n\r\n","description":"","footnote":"","page_name":" 309 ","page_number":321},
  {"content":"\r\n\r\nدر لهجه كانتن  ( Mayat  مىناميدند و « جزاير ثلاث »  ( San - Su )  را جزء آن محسوب ميداشتند  Chau Ju Kua )  كتاب نامبرده . مقاله 40 ص 159 - 160 ) زكرياى قزوينى بنوبه خود از قول صاحب تحفه الغرائب مىنويسد كه در درياى هند جزاير ثلاث واقعشده كه هريك از ديگرى عجيب‌تر است ( عجايب الغرائب . كتاب نامبرده ص 169 متن فارسى . ص 74 متن عربى ) .\r\nبزرگ بن شهريار نيز در كتاب عجائب الهند از « ديبجات الدم » ( جزاير دم ) نام مىبرد كه تعداد آنها در حدود 000 / 30 است و شمالىترين آنها در مجاورت جزاير واق‌واق ( احتمالا ژاپن ) واقع شده است .\r\n( عجائب الهند كتاب نامبرده . ص 163 ) .\r\nهمين كتاب در جائى ديگر از جزيره مايط  ( Mait )  كه در دريا بين صنف  ( Champa )  و سريره ( تحريف  Srivijaya  - سومطره ) نام مىبرد كه احتمالا همان « مايت » كانتنىها مىباشد ( ايضا . ص 102 )\r\nحقيقت اينستكه دريانوردان خليج فارس و مسلمين از ديرزمانى به اين جزاير راه يافته بودند و طبق تواريخ محلى اولين كسى كه اسلام را در سال 1380 ميلادى به جزيرهء ميندانائو  ( Mindanao )  آورد محمد بن زين العابدين بود كه با لقب شريف « كبنگ‌سوان »  Kabongsuan )  به معنى جوانترين ) - مشهور است .\r\nپيگافتا  ( Pigaffetta )  كه جريان سفر ماژلان را براى ما بيادگار گذارده است از مسلمانى كه از سيام براى تجارت بدانجا آمده بود سخن ميراند كه پادشاه محلى را از مقاصد پرتغاليها برحذر داشت . ولى تصرف قطعى فيليپين توسط اسپانيائى با چهارمين لشكركشى بعد از ماژلان تحت رهبرى لوگاسپى  ( Legaspi )  از سال 1565 شروع گرديد لوگاسپى پس از استقرار در جزيره سبو  ( Cebu )  اقدام به تصرف نواحى جنوبى جزيره منيله كرد نواحى مجاور مصب رود پاسيگ  ( Pasig )  در آن زمان « لوسنگ » نام داشت و مسلمان‌نشين بود .\r\nپادشاه آن راجه سليمان كه اجداد خود را به اسكندر مقدونى منسوب ميدانست در ماه مه سال 1571 در نبردى خونين به قتل رسيد و مقر حكومتش « كوت قلعه لوسنگ » كه از مراكز مهم تجارت خاور دور محسوب ميگرديد به تصرف اسپانيائىها درآمد . پس از تجديد بنا شهر تحت نام « منيله »  ( Manilla )  مشهور گرديد . دريانورد انگليسى كاونديش كه 17 سال بعد از فيليپين ديدن كرده است مىنويسد كه « بزرگترين جزيره آن منيله نام دارد » .\r\n( هكلويت . كتاب نامبرده جلد 8 ص 239 ) .\r\nنويسنده‌اى فرانسوى ميگويد كه اسپانيائىها بزرگترين جزيره فيليپين را لوسن  ( Lucon )  ناميدند اين كلمه تحريف لوسنگ  ( Lusong )  مىباشد كه در زبان محلى بمعنى دنگ است كه براى جدا كردن شلتوك از برنج به كار ميرفت و آن را در برابر خانه‌هاى خود آويزان ميكردند .\r\n\r\n","description":"","footnote":"","page_name":" 310 ","page_number":322},
  {"content":"\r\n\r\n( جلد اول . ص 257  ( Dumont D'Urville ; Voyages PiHoresques  با شكست راجه سليمان برنامه مسيحى كردن اجبارى با شدت به موقع اجراء درآمد و سيل مبلغين مذهبى از گروه‌هاى مختلف كاتوليك به آنجا سرازير گرديد . اگرچه از نظر ادارى فيليپين تحت فرماندهى نايب السلطنه مكزيك قرار داشت و حكام آن نيز بطور كلى ارتشى بودند ولى نفوذ كشيشان در دستگاه حكومت محلى بسيار زياد بود بطوريكه از قرن هفدهم به بعد فيليپين « امپراطورى برادران مذهبى » و « مخزن ايمان »  ( Almacen de la fe )  لقب گرفت . اما با وجود خشونت‌هاى زياد و سختگيرىهاى فراوان و طاقت‌فرسا اسپانيائىها در طى سه قرن تسلط خود موفق نگرديدند تمامى قريب به 7000 جزيره مسكونى آن مجمع الجزاير را متصرف گردند و اسلام را همانگونه كه در نظر داشتند از آن سرزمين ريشه‌كن سازند و هنوز هم اقليت مهمى از مسلمين مخصوصا ساكنين جزاير جنوبى بيش از 5 درصد جمعيت آن كشور را تشكيل ميدهند و ناگفته نماند كه اگر اسپانيائىها بدانجا راه نيافته بودند به احتمال قوى امروز مجمع الجزاير فيليپين نيز مانند اندونزى جزء كشورهاى اسلامى محسوب ميگرديد .\r\n\r\nشمارهء 88\r\nدر كتب جغرافىدانان اسلامى يا در نوشته‌هاى دريانوردان خليج فارس كه به خاور دور سفر كرده‌اند از جزايرى بنام واق يا واق‌واق سخن رفته كه به احتمال قوى منظور مجمع الجزاير ژاپن مىباشد ( عجائب الهند - ابن خردادبه ) اگرچه گابريل فراند طى مقاله‌اى بعقيده خود اين نظريه را رد كرده و ادعا كرده است كه واق‌واق تلفظ كلمه پاك‌پاك  Pakpak  نام يكى از قبايل ساكن سوماترا مىباشد .\r\n( ص 241  ( Ferrand ; Journal Asiatique 1932 .  ولى اظهارات صريح مسعودى و ابو الفدا و يا صاحب جهان‌نامه خلاف گفته او مىباشد .\r\nبگفته مسعودى « بلاد واق و جزاير آن در سمت مشرق چين واقع است » .\r\n( اخبار الزمان . ص 36 ) . ايضا در جاى ديگر « وراى چين در جهت دريا ديگر كشور و مملكتى كه تحديد شده باشد به غير از سرزمين سيلا و جزاير تابع آن وجود ندارد . . . » ( مروج - الذهب . جلد اول . ص 346 ) محمد بن نجيب بكران بنوبه خود مىنويسد : « اما نهايتهاء ربع معمور و اطراف عالم . . . . از جانب مشرق شهرهاء چين است . . . . و سيلا و بلاد و اقواق . . . .\r\nمىباشد » . ( جهان‌نامه . ص 9 )\r\nابو الفدا مىگويد : « سيلا ( قسمتى از كره ) در شرق و منتهى اليه چين واقع شده است . . .\r\nآنهاييكه از راه دريا سفر مىكنند به آن برخورد نمىكنند . آن يكى از جزاير درياى شرقى است و همتاى جزاير خالدات درياى غربى مىباشد . »  ( Reinaud . Abulfada . Extraits ) \r\n\r\n","description":"","footnote":"","page_name":" 311 ","page_number":323},
  {"content":"\r\n\r\nاما واق‌واق ظاهرا تحريف كلمه ژاپنى واككو  ( Wa Ko Ku )  بمعنى « كشوروا »  ( Wa )  مىباشد و « وا » احتمالا نام عشيره‌اى بوده است كه امپراطوران ژاپن به آن تعلق داشته‌اند . كلمه ژاپنى « وا » در زبان چينى « و »  ( Wo )  تلفظ مىشود و معنى « كوتوله » را دارد .\r\nچينىها تا اواخر قرن نوزدهم كشور ژاپن را « وجن‌كو »  ( Wo Jon Kuo )  يعنى « سرزمين كوتوله‌ها » يا « ونوكو »  ( Wo nu Kuo )  يا سرزمين بردگان كوتاه قد مىناميدند . ( چئوجوكوا . كتاب ياد شده . ص 172 . زيرنويس ) .\r\nاين توصيف با آنچه كه رشيد الدين نوشته است وفق ميدهد . او مىنويسد : « در جهت جنوب شرقى همه جا تحت فرمان خاقان است به استثناء جزيره‌اى در درياى محيط بنام چيپانگو كه زياد از ساحل چورچه  Churche )  - منچورى ) و كائلى  Kaoli )  - كره ) دور نمىباشد .\r\nمردم آن كشور قدى كوتاه دارند با شكمى بزرگ و سرى كه در شانه فرو رفته است » .\r\n( منتخباتى از جامع التواريخ رشيد الدين . در  Yule ; Cathay  جلد سوم . ص 129 ) ژاپنىها كه اين نام را نوعى اهانت به خود ميدانستند در سال 1895 ميلادى امپراطور چين را وادار ساختند تا با صدور فرمانى استعمال آن را در كشورش ممنوع سازد .\r\nدر هر صورت نويسندگان اسلامى ژاپن را كشورى ثروتمند و جائى كه « طلا به مقدار زياد يافت مىشود به نحوى كه مهار چهارپايان و سلاح‌هاى خودشان و زنجير سگها را از طلا ميسازند » معرفى ميكنند ( مسعودى . اخبار الزمان . ص 36 ) .\r\nمسعودى اين سطور را بين سالهاى 336 ه ق ( سال خاتمه مروج الذهب ) و 345 ه ق ( تاليف نهائى التنبيه و الاشراف ) نوشته و جاى شگفتى است كه به شهادت تواريخ ژاپن يك قرن بعد آخرين نايب السلطنه خاندان هوجو  ( HoJo )  كه معاصر با قبلاى قاآن بود بيش از 4000 سگ داشت كه آنها را تن‌پوش زربفت پوشانده سوار پالكى كرده و عصرها در شهر گردش ميدادند .\r\nبالاخره يادآور شويم كه در خاتمه حبيب السير از دو جزيره يكى واق كه « در بحر محيط » واقعشده ( جلد 4 . ص 699 ) و ديگرى « حلى واق كه متصل است به جزيره الزبخ ( ايضا .\r\nص 670 ) نام برده شده است كه البته كلمه اخير را بايد به زابج مترادف جاوه تصحيح نمود .\r\nاستنباط نگارنده اينست كه واق همان جزيره ژاپن مىباشد در صورتى كه واق‌واق را طبق نظر گابريل فراند بايد در مجاورت جاوه جستجو نمود . و تشابه لفظى سبب اشتباه جغرافى دانان متاخر است كه آن دو را يكى دانسته‌اند .\r\n\r\nشمارهء 89\r\nجزيره جاوه را جغرافىدانان اسلامى زابج ميناميدند . صاحب جهان‌نامه اين كلمه را معرب جابه ( جاوه ) دانسته و ميگويد : « جابه مملكتى عظيم است و اين لفظ در كتب معرب\r\n\r\n","description":"","footnote":"","page_name":" 312 ","page_number":324},
  {"content":"\r\n\r\nكرده‌اند و زابج نويسند » .\r\n( محمد بن نجيب بكران . جهان‌نامه . تصحيح امين رياحى . تهران 1342 . ص 40 ) محققين اروپائى بنوبه خود آن را تحريف  Sri Vijaya  ناحيه‌اى در سومطره كه در گذشته مركز امپراطورى مقتدرى بوده است ميدانند ( انسيكلپدى اسلام . مقاله  ( Zabag  ) . و همچنين سيابجه را كه بگفته بلازرى ( فتوح البلان . ترجمه فارسى . تهران 1346 . ص 236 ) پيش از اسلام در سواحل خليج‌فارس مىزيستند و در ناوگان ايران خدمت ميكردند اهل جاوه دانسته‌اند .\r\n( انسيكلپدى اسلام . مقاله  ( Sayabij \r\n\r\nشمارهء 90\r\n« جس »  ( Jas )  - « جست »  ( Jast )  و « جستا »  ( Jasta )  در هندى بمعنى « آلياژ قلع و سرب »  ( Pewter )  است ( فربس فرهنگ هندوستانى - انگليسى ) ولى ظاهرا منظور از « جس » فلز روى مىباشد كه به احتمال قوى نزد كيمياگران ايران به « خارصينبى » مشهور بود . ( زكرياى رازى . كتاب الاسرار . چاپ دانشگاه تهران 1349 )\r\nمندلسلو بنوبه خود مىنويسد كه در ژاپن انواع فلزات مثل طلا ، نقره ، مس ، قلع ، روى ، آهن و سرب يافت مىشود . ( كتاب ياد شده . ص 200 )\r\nبايد اضافه نمود كه پرتغاليها كشور ژاپن را به علت توليد نقره اعلا و فراوان آن‌كه هر سال مقدار زيادى به چين صادر ميكردند  « Argentarias »  مىناميدند .\r\n( تشرا - كتاب ياد شده . ص 10 )\r\n\r\nشمارهء 91\r\nمؤلف سفينه امپراطور را با شگون ( سپهبد  ( Shogun  اشتباه كرده و آنچه درباره « پادشاه » مىنويسد مربوط به شگون مىباشد . از سال 1086 ميلادى كه « دوران گوشه‌نشينى »  ( In Sei )  سلاطين ژاپن شروع گرديد قدرت به دست اسپهبدان افتاد و اگرچه شگون توسط امپراطور منصوب ميشد ولى كليه قدرت حكومت در دست شگون قرار داشت و عملا امپراطور در قصر خود زندانى بود . و كليه اعمال امپراطور با كمال دقت تحت مراقبت عمال شگون قرار داشت و از طرف او حقوق سالانه‌اى برابر عايدى يكى از اشراف شهرستانى  ( Daimyo )  براى مخارج امپراطور پرداخت ميگرديد و هرگونه تماسى با بزرگان كشور بدون اجازه شگون براى او ممنوع بود . ضمنا مأمورين عاليرتبه حكومت نظامى مراقبت ميكردند تا اين تماس بحداقل تقليل يابد . امپراطور و درباريان فقط مىتوانستند به امور ادبى و هنرى سرگرم باشند .\r\nپس از اينكه « ئياسو »  ( Ieyasu )  در سال 1603 شگون گرديد مقر حكومت نظامى خود را به شهر يدو  ( Yedo )  توكيو فعلى كه مركز قدرت خاندان وى تكوگاوا  Tokugawa \r\n\r\n","description":"","footnote":"","page_name":" 313 ","page_number":325},
  {"content":"\r\n\r\nبود منتقل ساخت در صورتى كه امپراطور گيوزئى در قصر خود در كيوتو  ( Kyoto )  بسر مىبرد و جانشينان او نيز همچنان در آن شهر باقى ماندند .\r\nدر زمان تأليف سفينه امپراطور رئىگن  Rei Gen )  1668 - 1688 ) بود و « تسونايشى »  ( Tsunayoshi )  كه از سال 1680 تا 1709 ميلادى در سمت شگون فرمانروائى ميكرد .\r\nخانواده تكوگاوا قريب به 260 سال تا 1867 ميلادى كه امپراطور مىجى  ( Meiji )  بسلطنت رسيد همچنان بر ژاپن حكومت ميكردند . براى اطلاعات بيشتر درباره تاريخ و سيستم حكومتى ژاپن به كتب زير مراجعه نمائيد :\r\n 1 - Murdoch ; A History of Japan . 3 vol . 1926 . 2 - Sanson ; Japan , Ashort Cultural History . 1943 . \r\n\r\nشمارهء 92\r\nدر زمانيكه سفينه برشته تحرير درآمده است « خوشگذرانى » يكى از مشخصات جامعه ژاپن محسوب ميگرديد . نويسنده مشهور « سائى كاكو » در يكى از شاهكارهاى خود بنام « پنج نفر عياش » كه در سال 1686 ميلادى منتشر ساخته و براساس حكايات واقعى نوشته شده است خلقيات مردمان خوشگذران جامعه معاصر خود را در جمله زير خلاصه مىكند : « شب يا روز دختر يا پسر براى لذت بردن و عياشى آنها يكسان است » .\r\nهمين نويسنده در يكى ديگر از كتابهاى خود كه « آئينه عشق مردانه »  ( Manshoku okagami )  نام دارد به نقل چند حكايت واقعى مانند دو دوست - هنرپيشه و دوست قديمى - كسودا  Kasuda  و غيره درباره غلامبارگى كه بسيار متداول بوده است مبادرت ميورزد .\r\nر ك به :\r\n Thara Saikaku ( Koshoku Gonin Onna ( Five Japanese Love Stories ) Engl . Trans . de Bary . London . 1958 \r\n\r\nشمارهء 93\r\nژاپنىها امرد را « واكاشو »  Wakashu )  يعنى مصاحب جوان ) و غلامبارگى را « واكاشود »  Wahashudo )  - طريقت امردان ) مىنامند . چون طبق روايات عاميانه بين بودا ساكيامونى و دوستش « من‌جئو »  ( Monjou )  رابطه جنسى وجود داشته به همين سبب در ژاپن « من‌جئو » رب النوع لواط شناخته شده و براى وى عبادتگاه‌هائى ترتيب داده‌اند .\r\nلشگريان يا سمورائىها  ( Samurai )  عشق بين زن و مرد را عملى پيش پا افتاده ميدانستند و ميان آنها عمل لواط رواج فراوانى داشت و چون براى آموختن فنون جنگى لشگريان مدتى را در محلى بنام « ساتسوما »  ( Satsuma )  بسر ميبردند در ادبيات ژاپن عبارت « عشق ورزيدن به « مدساتسوما » مترادف با لواط است .\r\n\r\n","description":"","footnote":"","page_name":" 314 ","page_number":326},
  {"content":"\r\n\r\nاز طرف ديگر روحانيون ژاپنى كه حق نداشتند با زنان نزديكى نمايند با مستخدمين جوان ( چيگو  ( Chigo  كه در خدمت معبد بودند خود را سرگرم ميساختند .\r\nمندلسلو كه در سال 1639 از ژاپن ديدن كرده است در اين باره مىنويسد : « چون براى آنها [ روحانيون 
  ] عمل لواط مجاز شناخته شده اگر با زنها نزديكى كنند بقتل ميرسند » .\r\n( ص 192 )\r\nدر جاى ديگر همين نويسنده اضافه مىكند : « امپراطور فعلى تا وقتى كه پس از مرگ پدر به سلطنت رسيد به علت اشتياق فراوان به غلامبارگى زن اختيار نكرده بود . . . و پس از اينكه ازدواج كرد باز هم به عمل سابق خود ادامه داد و زن زيبايش را ترك گفت و او نيز [ از غصه 
  ] مريض گرديد . . . . چون دايه‌اش امپراطور را سرزنش ميكرد دستور داد كه زن و دايه و كليه زنان وابسته به آنها را در قصرى زندانى سازند » . ( ص 183 - 184 )\r\n ( Mandelslo ; The Voyages and Travels . Transl . Davies . London . 1642 ) \r\nدر زمان بازديد مندلسلو امپراطور ژاپن  Go - Mizunoo  ( 1596 - 1680 ) بود كه در سال 1611 ميلادى پس از استعفاء پدرش  Goyozei  بسلطنت رسيد .\r\nدر سال 1620 « پس از مذاكرات طولانى » امپراطور با « كازوكو »  ( Kazu - Ko )  دختر « هيدتادا »  ( Hidetada )  دومين شگون خانواده توكوگاوا ازدواج كرد و 5 سال بعد او را بمرتبه امپراطوريس  ( Chugo )  ارتقاء داد .\r\n( ر ك\r\n ( Ponsonby - Fane : Kyoto , The Old Capital of Japan . Kyoto . 1956 \r\nولى به زودى روابط امپراطور با شگون « ايميتسو »  ( Iemitsu )  برادرزنش تيره گرديد و عنوان اعتراض از سلطنت استعفا كرد . معذلك براى مدت 50 سال تا زمان وفات ( 1680 ) و در دوران سلطنت اولادانش : ملكه « مىشو »  Meisho )  1623 - 1643 ) - « گوكوميو »  Cokoomyo - o )  1643 - 1654 ( گوسائى )  Gosaiu  1654 - 1663 ) و 17 سال اول سلطنت « رىگن »  Reigen )  1663 - 1687 ) همچنان اختيارات سلطنتى را در دست داشت و اين نوع حكومت را در تاريخ ژاپن بنام « اين‌سئى »  ( Insei )  مىنامند . ضمنا صاحب « اخبار الصين و الهند » اين رسم را مخصوص چينىها ذكر مىكند : « و اهل الصين يلوطون بغلمان قد اقيموا لذلك بمنزله زوانى البدده » . مقصود از « زوانى البدده » رقاصه‌هاى بتخانه‌هاى هندو است كه آنها را « ديوداسى » مىنامند . ( اخبار الصين و الهند . كتاب ياد شده . ص 24 ) .\r\nهربرت « كه در اوائل » قرن هفدهم از سيام ديدن كرده است . مىنويسد كه در دورانهاى گذشته غلامبارگى در آنجا رواج فراوان داشت تا روزيكه ملكه آن را ممنوع ساخت و براى متخلفين مجازات مرگ تعيين نمود . ضمنا دستور داد كه من‌بعد در پوست غلفه كليه پسر بچه - هائيكه متولد ميشوند زنگوله‌اى طلائى نصب نمايند تا اگر علت آن را سوال كردند به آنها\r\n\r\n","description":"","footnote":"","page_name":" 315 ","page_number":327},
  {"content":"\r\n\r\nجواب داده شود كه براى جلوگيرى از لواط مىباشد . ( ص 195 ) .\r\nهربرت اضافه مىنمايد : « در اندك زمانى اين امر نه تنها اهانت‌آميز تلقى نگرديد بلكه از نظر زينت و از جنبه موسيقى كمتر كسى را اكنون ميتوان پيدا كرد كه سه يا چهار عدد زنگوله نداشته باشد » . ( ايضا ) .\r\nمعمولا در موقع ازدواج زنگوله را با عمل جراحى به سادگى درمياورند . اما نگاهداشتن آن مستلزم تجويز داروى مخصوص به عروس مىباشد . ( ايضا ) .\r\n ( Herbert ; A Relation Of Some Years Travail . . . . London . 1634 ) \r\nبنوبه خود سياح و تاجر ايتاليائى نيكولود كنتى در توصيف شهر آوه  ( Ava )  حكايت مىكند كه در آنجا دكانهائى وجود دارد كه زنها زنگوله ميفروشند . اين زنگوله‌ها را كه به اندازه يك فندق كوچك هستند از جنس طلا ، نقره و يا برنج ميسازند . « مردان قبل از ازدواج به اين زنها مراجعه كرده و آنها تعداد زنگوله موردنظر مشترى را در زير پوست آلت تناسلى وى جاى ميدهند و پس از اينكه عمل خاتمه يافت در فاصله چند روز جاى آن التيام مىيابد . . . . ميگويند كه اين كار را براى لذت دادن بيشتر به زنان در موقع نزديكى انجام ميدهند » .\r\n ( Viaggi in Persia , India e Giava di Nicolo de Conti Milano . 1929 ) \r\n\r\nشمارهء 94\r\nدر سال 1617 ميلادى در شهر « يدو » (  Yedo  توكيو فعلى ) ناحيه مخصوصى بنام « يشيوارا » (  Yoshiwara  - نيزار ) براى سكونت فواحش اختصاص داده شد . ولى پس از اينكه اين محله در سال 1657 دچار حريق شد فواحش را در محله جديدى در شمال شرقى شهر مستقر ساختند .\r\n« نيزار جديد » يك كوچه مركزى داشت كه فاحشه خانه‌هاى لوكس ( يوجبا  Yujoba  ) در دو طرف آن بنا گرديده بودند و براساس درجه‌بندى ، خانه‌هاى كم‌اهميت‌تر به ترتيب در فواصل دور تر از كوچه مركزى برپا بودند .\r\nدر شهرهاى ديگر مانند « كيوتو »  ( Kyoto )  و مخصوصا اوساكا  ( Osaka )  كه در سال 1690 ميلادى جمعيت آن حدود 000 ، 500 نفر بود و بزرگترين مركز هنرى و تفريحى تئاتر كبوكى  ( Kabuki )  و عروسكى  ( Joruri )  ژاپن محسوب ميگرديد محله‌هائى مشابه وجود داشت . نوشته‌هاى نويسندگان مشهورى مانند ساىكاكو  ( Thara Saikaku )  و نقاشىهاى هنرمندانى مثل « هامبئى »  ( Hambei Yoshida )  و مرنوبو  ( Hishikawa Moronubu )  حيات اجتماعى آن دوران ژاپن را به خوبى منعكس مينمايند .\r\nر ك :\r\n 1 - Keene ; Anthology of Japanese Literature . Pinguin Classics . 1968 2 - Le Chant de l ? oreiller . Office du Livre . Fribourg ( Suisse ) . 1973 \r\n\r\n","description":"","footnote":"","page_name":" 316 ","page_number":328},
  {"content":"\r\n\r\n\r\nشمارهء 95\r\nاسد إله اصفهانى شمشيرساز ماهر زمان شاه عباس اول است كه شمشيرهاى ساخت او در زمان صفويه شهرت جهانى يافت .\r\nميگويند روزى سلطان عثمانى كلاه‌خودى نزد شاه عباس فرستاد و براى سازنده شمشيرى كه به آن كلاه‌خود كارگر شود جايزه‌اى تعيين نمود . اسد إله شمشيرى ساخت كه با يك ضربه كلاه‌خود را بدونيم كرد . بدين مناسبت بفرمان شاه عباس شمشيرسازان از پرداخت هرگونه ماليات معاف گرديدند .\r\n( ص 25 .\r\n ( Lambton ; Islamic Society in Persia . London . 1954 \r\nتعدادى از شمشيرهاى عمل اسد در موزه‌هاى مختلف جهان يافت مىشود و مخصوصا دو شمشير مرصع در كلكسيون والاس  ( Wallace )  لندن نگاهدارى مىشود كه روى تيغه آنها وفق مربع « بدوح » زركوب شده است .\r\n( ر ك :  Pope ; A Survey of Persian Art . III . 2575  و تصاوير به شمارهاى  1424 A - B  )\r\n\r\nشمارهء 96\r\nچون در مذهب شينتو  ( Shinto )  شمشير همراه آئينه و دانه تسبيح سه شيئى مقدس ژاپن محسوب ميگرديد از قديم الايام در آن كشور صنعت شمشيرسازى مورد توجه مخصوص قرار گرفته است بطوريكه شمشيرهاى ساخت قرون 13 و 14 ميلادى شهرت بسزائى دارند .\r\n« دائىتو »  ( Daito )  يا شمشير دراز ژاپنى داراى تيغه بلند و اندكى پهن با انحناء كم است و يك دمه مىباشد . قبضه نسبتا دراز آن با محافظ  ( Tsubas )  كوچك و محكمى كه در جهت انحناء تيغه قرار گرفته اين امكان را مىدهد كه شمشير را با دو دست مورد استفاده قرار دهند .\r\nمعمولا صاحب شمشير تعدادى محافظ يدكى با تزئينات مختلف در اختيار دارد تا بميل خود آن را عوض نمايد .\r\nبراى اطلاعات بيشتر ر ك به :\r\n Homma . The Japanese Sword . Engl . Transl . 1939 Yumoto ; The Samurai Sword . Tokyo . 1958 . \r\n\r\nشمارهء 97\r\nعباسى بمعنى منسوب به خاندان بنى عباسى است . ولى اظهار مؤلف سفينه كه « در شهر ناو پادشاه سيام و اكثر رعيت عباسى . . . . و از نسل آل برمك مىباشند » مستبعد به نظر ميرسد .\r\nاز طرف ديگر اودريك  ( Odoric )  نيز در سفرنامه خود اظهاراتى مشابه درباره تبت آورده است . بگفته او در شهر لهاسا « عباسى  ( Lo Abbassi )  كه در زبان آنها بمعنى پاپ است\r\n\r\n","description":"","footnote":"","page_name":" 317 ","page_number":329},
  {"content":"\r\n\r\nمنزل دارد . او رئيس تمام كفار و اختياردار كليه منافعشان مىباشد » .\r\n( ص 251 .\r\n Odoric of Pordenone , The Travels . Engl . Transl . yule - Hakluyt . Soc . 1915 . \r\n) تحشيه‌كنندگان سفرنامه اودريك درباره وجه اشتقاق كلمه عباسى از زبانهاى مغولى - سانسكريت و يا تركى فرضيه‌هائى ارائه داده‌اند ( ايضا ص 250 - 251 ) ولى آنچه بيشتر شباهت به عباسى دارد لفظ  Ubashi  مىباشد كه ظاهرا نام گروهى از روحانيون تبت بوده است .\r\nضمنا بايد متذكر گرديد كه در سفينه يك‌بار اين لغت به صورت عباشى با « ش » منقوط نوشته شده است . احتمال دارد كه تشابه لفظى بين كلمات اوباشى و عباشى يا عباسى افسانه بازماندگان آل برمك را بوجود آورده باشد .\r\n\r\nشمارهء 98\r\nپرتغاليها و بتقليد آنان ساير اروپائيها كلمه رخنگ را به ركن  Rakan  يا اركان  Arakan  تحريف كرده‌اند .\r\nساكنين ناحيه رخنگ كه در قسمت شمال غربى برمه و در مجاورت بنگاله واقعشده است ظاهرا از قرن دهم ميلادى به كيش بودائى گرويدند و در اين كشور تا سال 1742 سلاطين محلى استقلال خود را همچنان محفوظ داشتند ولى اين سلاطين در سكه‌هاى خود لقب اسلامى انتخاب ميكردند . سياح ايطاليائى كنتى كه در اوائل قرن پانزدهم ميلادى از آنجا ديدن كرده است مىنويسد : « از مصب رود رخن  Rachan  پس از 6 روز مسافرت روى اين رودخانه به شهر بزرگى وارد شديم كه در كنار آن قرار گرفته و نام رودخانه را روى آن گذارده‌اند . » ( كتاب ياد شده . ص 13 )\r\nشهر رخنگ كه در فاصله 50 ميلى شمال شرقى پايتخت فعلى  Akyab  قرار گرفته بنام  Mrohaung  يعنى « شهر باستانى » خوانده مىشود .\r\nكشور رخنگ در قرون شانزده و هفده ميلادى اهميت فراوانى يافت و در زمان سلطنت « مين‌بين »  Minbin  كه لقب اسلامى او « زبك‌شاه » بود بندر چاتگانكو  ( Chittagong )  شاتىجام دريانوردان خليج‌فارس را متصرف گرديد . در سال 1660 ميلادى شاه شجاع كه در بنگاله از قواى برادرش اورنگ‌زيب شكست خورده بود نزد پادشاه رخنگ پناهنده گرديد و اورنگ زيب بوسيله عوامل خود سعى نمود كه با پرداخت مبلغى وجه شاه را راضى به استرداد شجاع نمايد . در شرايطى نامعلوم ناگهان لشكريان رخنگ خانه شجاع را محاصره كردند و او در زدوخوردى كه بوقوع پيوست بقتل رسيد ( فوريه 1661 ) .\r\nصاحب « سير المتاخرين » اين واقعه را به عبارات زير ذكر مىكند :\r\n« خبر رسيد كه شجاع ششم ماه رمضان از جهانگيرنگر به ولايت رخنگ ره سپر ناكامى\r\n\r\n","description":"","footnote":"","page_name":" 318 ","page_number":330},
  {"content":"\r\n\r\nگرديد . » ( كتاب ياد شده ص 331 ) .\r\nاما قتل شجاع بهانه مناسبى بدست شايسته خان نايب السلطنه بنگاله داد تا با حملات خود ناوگان رخنگ را منهدم و چيتاگنگ را متصرف گردد . و به عمليات دزدان دريائى « مغ »  Magh  كه اكثر آنان دورگه‌هاى پرتغالى بودند خاتمه بخشيد و نام چيتاگنگ به اسلام - آباد تبديل گرديد .\r\nبراى اطلاعات بيشتر ر ك به :  Sarkar ; History of Bengal . Dacca . 1948 \r\n\r\nشمارهء 99\r\nوارتما كه همراه خواجه ذو النور  ( Cozazionor )  و گروه ديگرى از تجار ايرانى در سالهاى اول قرن شانزدهم ميلادى از تناسرى به پيگو سفر كرده است حكايتى نقل مىكند كه ضمن تاييد نوشته سفينه اهميت ايرانيان را در اين منطقه از جهان به خوبى نشان ميدهد . بگفته وارتما پس از اينكه او و خواجه ذو النور بحضور شاه راه يافتند و مال التجاره خود را كه شامل دو شاخه مرجان بسيار نادر و قيمتى بود عرضه كردند شاه از مترجم سوال كرد كه اين مردم از چه مليتند . در پاسخ گفته شد كه ايرانى هستند . سپس شاه بوسيله مترجم پرسيد كه آيا آنها حاضرند متاع خود را به او بفروشند ؟ - ذو النور پاسخ داد كه آنچه دارند در اختيار سلطان مىباشد . در اين موقع شاه اظهار داشت كه چون قريب به دو سال با پادشاه آوه در جنگ بوده اكنون پول نقد در اختيار ندارد اگر بجاى قيمت اشياء ياقوت قبول مىكنند او حاضر به معامله مىباشد .\r\nذو النور پاسخ داد كه آنان فقط طالب دوستى او هستند و مرجان‌ها را بدون اينكه ياقوت يا جواهر ديگرى خواستار باشند خدمت او تقديم مىكنند .\r\nپس از استماع اين سخنان شاه گفت : « من ميدانم كه ايرانيان بسيار سخى هستند ولى تاكنون كسى را به سخاوتمندى اين مرد نديده‌ام . » آنگاه بيكى از مستخدمين طرف اعتماد خود دستور داد تا جعبه كوچكى را به حضور آورد . آن شش خانه داشت كه همگى مملو از دانه‌هاى مختلف ياقوت بود . شاه جعبه را پيش ذو النور گذارده و به او امر كرد هرچه ميخواهد بردارد .\r\nذو النور پاسخ داد : « شاها مرا بيش از حد مشمول الطاف خود فرموديد به ايمانى كه به محمد ( ع ) دارم قسم تمام آن اشياء را با طيب خاطر تقديم حضور داشتم . چه شاها من فقط به منظور جمع - آورى ثروت به دور جهان نمىگردم بلكه ميخواهم مردمان مختلف را به‌بينم و با عادات و رسوم آنان آشنا شوم » .\r\nشاه پاسخ داد : « اگرچه من نمىتوانم بر سخاوت شما پيروز شوم ولى آنچه به شما مىدهم قبول نمائيد » .\r\nآنگاه از هريك از شش قسمت جعبه مشتى ياقوت برداشته و به خواجه ذو النور داد\r\n\r\n","description":"","footnote":"","page_name":" 319 ","page_number":331},
  {"content":"\r\n\r\nكه ارزش آن‌ها به يكصد هزار دوكا  Ducats  بالغ ميگرديد .\r\n( ص 181 - 182 .\r\n Varthema ; Itinerario . Transl . Jones . Cambridge ( Mass ) . 1963 \r\n) پادشاه پيگو در آن زمان  Binnya Ran  بوده كه از سال 1492 تا 1526 ميلادى سلطنت كرده است .\r\n( فهرست ضميمه ( ص 870 ) .\r\n Hall ; A History of South - East Asia . London . 1964 . \r\n) \r\nشمارهء 100\r\nقبلاى قاآن پايتخت امپراطورى مغول را از قره‌قورم به مجاورت شهر چونگ‌تو (  Chung Tu  - پايتخت ميانه ) كه توسط لشكريان چنگيز در سال 1215 ميلادى ويران شده بود منتقل ساخت و در آنجا شهرى بنا كرد ( 1267 ميلادى ) كه به « خان باليغ » يعنى شهر خان مشهور گرديد ولى چينىها آن را « تاىتو »  ( Tai - Tu )  يعنى پايتخت بزرگ مىناميدند .\r\nاز زمان سلسله مينگ نام آن به پكن (  Pei - King  پايتخت شمالى ) تغيير يافت و هنوز هم به همين نام خوانده مىشود .\r\nدرباره بناى خان باليغ توسط قبلاى قاآن وصاف مىنويسد :\r\n« شهرى بنا فرمود چهار فرسنگ در چهار فرسنگ گوئى اين اعداد بر وفق معالى همت مىنمود و آن را طايدو نام نهاد » . ( تاريخ وصاف الحضره - چاپ بمبى 1269 ه . ص 23 )\r\nكمى پائين‌تر وصاف اضافه مىنمايد : « و بر طرف شهر قرشى كه به زبان ايشان معبران كاخ خانيت و بارگاه سلطنت باشد هم مربع چهارصد گام در چهارصد گام از الواح و اخشاب مبنى ساخت . » ( ايضا كتاب نامبرده ص 23 )\r\nرشيد الدين بنوبه خود پس از اينكه مىنويسد « قبلاى قاآن در وسط اين شهر اردوى خود را در قصر بسيار وسيعى كه قرسى  ( Karsi )  مىنامند مستقر ساخت » به توصيف شهر و باروهاى آن مىپردازد و از تصوير قصر كه براى غازان خان نقاشى شده و ضميمهء كتاب بوده است سخن ميراند .\r\n( ر ك .\r\n Klaproth ; Jami ut - Tawarikh . Journal Asiatique . 1833 \r\n) سياحان ايطاليائى « ماركوپولو » و « اودريك » نيز كه هر دو بفاصله كمى از يكديگر در اين زمان از خان باليغ ديدن كرده‌اند شرح مفصلى براى ما بيادگار گذارده‌اند .\r\nر ك :\r\n 1 - Yule ; The Book of Ser Marco Polo . ed . Cordier . 1903 2 - Travels of Friar Odoric of Pordenone . ( Yule ; Cathay And The Way Thither . vol . 2 . ) \r\n\r\n","description":"","footnote":"","page_name":" 320 ","page_number":332},
  {"content":"\r\n\r\nپس از اخراج مغولها در زمان سلطنت يونگ‌لو  ( Yung Lo )  سومين امپراطور سلسله مينگ سال 1437 ميلادى ديوارهاى قديمى شهر پكن را كه خاكى بود با آجر پوشانيدند و شهر را به سه قسمت به شكل مربع كه هريك در داخل ديگرى قرار گرفته بود منقسم ساختند درونىترين قسمت كاخ سلطنتى يا « شهر ممنوع » بود كه دور آن را باروئى به طول بيش از 6 / 3 كيلومتر و به ارتفاع متجاوز از 7 متر احاطه ميكرد و خندق اطراف اين بارو قريب به 60 متر عرض داشت در اطراف شهر ممنوع قسمت دوم كه نام « شهر زرد » هوانگ چنگ  Hwang Cheng  مترادف با شهر سلطنتى  Kung Cheng  مشهور بود بوسيله باروئى كه بيش از ده كيلومتر طول داشت احاطه مىشد : بالاخره قسمت سوم شهر بعدها بنام شهر تاتارها مشهور گرديد چون منچوها كه پس از تسلط بر چين در سال 1644 پايتخت خود را از شهر موكدن  ( Mukden )  كه در آن زمان شنگ‌كينك  ( Sheng King )  نام داشت به پكن منتقل كردند و چينىها را از محوطه مركزى شهر اخراج ساختند و آنها را مجبور به اقامت در قسمت جنوبى شهر نمودند و به جاى آنها شاهزادگان و اشراف منچوخانه و عمارات عالى برپا ساختند . خان باليغ شامل تمامى « شهر تاتار » ( قسمت شمالى شهر پكن فعلى ) ميگرديده ولى حدود شمالى آن 2 الى 3 كيلومتر از محدوده فعلى بيشتر بوده است .\r\nدر اواسط قرن 16 ميلادى در زمان « چياچينگ »  ( Chia Ching )  از سمت جنوب محدوده جديدى به شكل مربع مستطيل به شهر پكن اضافه گرديد كه ديوارهاى آن قريب به 14 ميل طول داشت و شامل 4 ميل از ديوار جنوبى شهر تاتار نيز ميگرديد بطوريكه طول باروهاى دو محدوده از 25 ميل ( 40 كيلومتر ) تجاوز مىنمود بدين طريق رقم « ده فرسنگ » كه در متن سفينه نوشته شده اغراق‌آميز مىباشد .\r\nر ك به :\r\n Bretschneider ; Archaeological and Historical Researches on Peking . Shanghai 1876 . \r\n\r\nشمارهء 101\r\nطبق اساطير چينى پس از اينكه « بسيط بزرگ » اوليه به دو اصل نر و ماده  ( Yin , Yang )  جدا شد و اين دو اصل هم هريك به دو اصل « بيشتر و كمتر » تقسيم شدند در نتيجه اثر متقابل اين چهار اصل پئان‌كو  ( P'an Ku )  بوجود آمد . اين اولين موجود كه از دانش ازلى برخوردار بود مأموريت داشت كه در جهان آشفته نظم برقرار سازد . معمولا تصوير پئان كو را به شكل مردى كوتاه قد و شاخدار كه لباسى از پوست خرس بر تن كرده و پيش‌بندى از برگ درخت بسته و در يكدست چكشى بزرگ و در دست ديگر اسكنه‌اى گرفته و مشغول شكل دادن به جهان است ترسيم ميكنند . پس از اينكه پتان‌كو آسمان را از عناصر روشن و درخشان\r\n\r\n","description":"","footnote":"","page_name":" 321 ","page_number":333},
  {"content":"\r\n\r\nو زمين را از عناصر تاريك و ناخالص درست كرد هر روز آسمان 10 پا ارتفاع ميگرفت و زمين 10 پا ضخيم‌تر ميشد و پئان‌كو هم كه روزى 9 بار تغيير شكل ميداد 10 پا قد ميكشيد بطوريكه پس از 18 هزار سال كه مأموريتش را بانجام رساند و عمرش پايان يافت آسمان خيلى بالا قرار داشت زمين خيلى ضخيم شده بود و قد پئان كوهم بسيار بلند گرديده بود . با مرگ او پيدايش حيات در زمين آغاز ميگردد . بدينطريق كه از هريك از قطعات بدن او يكى از 5 كوه مقدس چين بوجود آمد . از چشم راستش ماه و از چشم چپش خورشيد از نفسش باد و ابر از صدايش رعد از اشك چشمانش دو رود بزرگ زرد و آبى از پوست بدن و موهايش گياهان و درختان ، از دندان‌ها و استخوانها و مغز آنها به ترتيب فلزات و احجار و سنگهاى قيمتى بوجود آمد و بالاخره حشرات طفيلى كه در بدنش ماوى گزيده بودند منشاء نژاد انسانها گرديدند .\r\nبراى اطلاعات بيشتر ر ك به :\r\n Werner : Myths and Legends of China . London 1922 Cordier ; Historie Generale de la Chine . 4 vol . Paris 1922 . \r\n\r\nشمارهء 102\r\nچونگ چنگ  Ch'ung Cheng  ( 1627 - 1644 ميلادى ) آخرين امپراطور سلسله مينگ  ( Ming )  است كه پس از انقراض سلسله مغول ( يوان  Yuan  ) از سال 1368 ميلادى در آن كشور قدرت را بدست داشت در زمان اين امپراطور فاضل ولى ضعيف النفس كشور چين كه از سال 1620 با مهاجمين منچو در جنگ بود دچار اغتشاشات دامنه‌دار و هرج‌ومرج داخلى گرديد بطوريكه قسمتى از ايالات به دست ماجراجويان مختلف افتاد . مهمترين آنان شخصى بود به نام لى تسوچنگ  « Li Tseu - Cheng »  كه موفق شد بر قسمت وسيعى از اراضى چين مستولى گردد و پكن پايتخت امپراطورى را نيز مسخر نمايد ( 3 آوريل 1644 م ) امپراطور براى اينكه بدست او نيفتد در گوشه‌اى از قصر سلطنتى خود را حلق‌آويز كرد يا طبق روايتى ديگر با كمربند خود را بدرخت آلو در باغ بدار آويخت .\r\nقبلا ملكه انتحار كرده بود و كليه زنان قصر را نيز به قتل رسانده بودند .\r\n\r\nشمارهء 103\r\nدر اسناد و مدارك و مخصوصا وقفنامه‌هاى موجود از دوران صفويه اين كلمه به صورت « مالوجهات » نوشته شده است . مثلا در وقفنامه مشهور شاه سلطان حسين : « اراضى مذكور را از ملكيت اخراج نموده به تصرف وقف دادند و مالوجهات و خارج المال و ساير جهات وقف مزبور را به دستور متن بسيورغال ابدى سركار آستانه مقدسه مقرر . . . فرمودند » . ( سپنتا : تاريخچه اوقاف اصفهان . اصفهان 1346 - ص 276 ) .\r\n\r\n","description":"","footnote":"","page_name":" 322 ","page_number":334},
  {"content":"\r\n\r\nدر وقفنامه ديگرى باز « مالوجهات و خارج المال و ساير جهات ملك مزبور » نوشته شده است . ( ايضا . ص 272 ) .\r\nو پطروشفسكى ( كشاورزى و مناسبات ارضى در ايران . ترجمه كشاورز 2 جلد . تهران 1344 جلد دوم ص 256 ) نيز معتقد است كه اصل كلمه « مالوجهات » مىباشد . اما چون در آن دوران ماليات اصلى را كه از محصولات كشاورزى وصول ميگرديد « مال » مىگفتند ( لمبتون .\r\nمالك و زارع در ايران . ترجمه اميرى . تهران 1345 . فهرست لغات و اصطلاحات ) و « جهات » هم مالياتى بود كه بر صنايع تعلق ميگرفت ( فرهنگ معين ) اظهار نظر شده است كه اين تركيب بايد جدا از يكديگر نوشته شود . مثلا فرهنگ نفيسى آن را به صورت « مال و جهات » ضبط كرده و به معنى « اجاره اراضى » نوشته است . قزوينى بنوبه خود مالوجهات را « عايدى املاك و اراضى » دانسته و مىنويسد : « گمان ميكنم مراد نقد و جنس است ( مال - نقد + جهات جنس ) . » ( ياد - داشتهاى قزوينى - افشار تهران 1349 . جلد سوم . ص 282 ) .\r\nولى در فرمان شاه سلطان حسين به تاريخ ذيحجه الحرام سنه 1127 درباره معافيت مشايخ مير سالارى كوه گيلويه از پرداخت ماليات و عوارض دولتى مالوجهات جزء « شلتاقات » محسوب شده و متصديان مربوط از وصول آن ممنوع گرديده‌اند .\r\n( مجله بررسىهاى تاريخى - مرداد - شهريور 1352 ) .\r\n\r\nشمارهء 104\r\nظاهرا مصالح الاملاك به وسائل كشاورزى مانند خيش و گاوآهن و امثالهم گفته ميشد و در وقفنامه‌هاى اواخر عهد صفوى اين تركيب هميشه با « بذر و ضروريات زراعت » يا « مؤنات زراعت » همراه است . مثلا در وقفنامه مشهور شاه سلطان حسين كه به سال 1123 ه نوشته شده : « بعد از وضع ده نيم مزبور بذر در هر محل كه به جهت زراعت سنه آتيه در كار باشد و مصالح الاملاك و ساير مؤنات و ضروريات زراعت و امورى را كه دخل در آبادى موقوفات مزبوره و به عمل آمدن حاصل و منافع آنها داشته باشد . . . » ( سپنتا . كتاب ياد شده ص 128 ) .\r\nيا در وقفنامه مدرسه نوريه اصفهان : « بعد از اخراج و وضع بذر مقرر معمول و مصالح الاملاك و مؤنات زراعت و نفقه القنوات . . . » ( ايضا . ص 88 ) يا در وقفنامه ديگرى از شاه سلطان حسين به سنه 1124 ه : « بعد از وضع حق التصدى و تعميرات ضرورى و ساير مؤنات زراعت و مصالح الاملاك و بذر سنه آتيه در عمل كه در كار باشد . . . » ( ايضا . ص 460 ) .\r\nبالاخره در عريضه شكوائيه‌اى كه متوليان بقعه ايوب انصارى در تكاب كه اموالشان را به زور تصاحب كرده بودند به شاه سلطان حسين نوشته‌اند ( مجله بررسيهاى تاريخى شماره مسلسل 50 - 1353 ) : سخن از « و اسب معه يراق و چند زوج عوامل ( گاو ) با مصالح الملاك ( مصالح الاملاك ) برده‌اند . . . . . زوج » ( پشت عريضه . ص 88 ) رفته است كه به خوبى اين\r\n\r\n","description":"","footnote":"","page_name":" 323 ","page_number":335},
  {"content":"\r\n\r\nمطلب را روشن مىنمايد .\r\n\r\nشمارهء 105\r\nپطانى  ( Patani )  نام بندر و ناحيه‌اى در منتهى اليه جنوبى كشور سيام و مجاور فدراسيون مالزى . شهر پطانى در حدود 000 / 10 نفر جمعيت دارد و اكثريت مردم آن مسلمان هستند و در احوال شخصى از دستورات شرع اسلام پيروى مىكنند ولى در ساير موارد تابع قوانين كشور تايلند مىباشند .\r\nبنابه روايات محلى پسر پادشاه سيام  Chao Sri Bang Sa  پس از اينكه آن ناحيه را متصرف گرديد بدين اسلام مشرف شد و لقب سلطان روى خود گذارد و نام خود را نيز به سلطان احمد تغيير داد .\r\nولى محتملا در ابتداى قرن 16 ميلادى پس از اينكه سلاطين مسلمان ملاكه آن ناحيه را فتح كردند پادشاه آنجا تغيير مذهب داده به اسلام روآورده و با فاتحين متحد گرديده است در هر صورت  Mendoz Pinto  پرتغالى كه بين سالهاى 1534 و 1540 از آن شهر ديدن كرده است مىنويسد كه مردم آن از دين اسلام پيروى مينمايند .\r\n ( Mendoz Pinto ; Voyages and Adventures . Engl . Transl . Cogan . London . 1891 ) \r\nپرتغاليها پس از فتح ملاكه با پطانى باب مراوده را مفتوح ساخته و در آنجا به تجارت پرداختند پطانى روزبه‌روز توسعه و اهميت مىيافت تا اينكه در حوالى سال 1600 ميلادى كه انگليسىها و هلنديها به آنجا آمدند آن شهر يكى از مراكز مهم تجارت خاور دور محسوب ميگرديد و ملكه‌اى كه در آنجا سلطنت ميكرد 15 سال بود كه جانشين شوهر خود گرديده بود .\r\nولى فلوريس  Floris  كه در سال 1611 به پطانى رفته و در آنجا چند سال اقامت كرده است مىنويسد كه ملكه حق گمركى زيادى مطالبه مينمايد و ترجيح ميدهد كه به انگليسيها و هلنديها پول قرض بدهد و بهره بگيرد تا اينكه از آنها پارچه بخرد . بگفته همين نويسنده محصولات محلى مثل فلفل و يا صمغ و تجارت ابريشم زياد قابل توجه نمىباشد دزدى در همه جا رواج داشته است و از طرف ديگر هنگام اقامت وى بردگان اهل جاوه كه در خدمت بزرگان كشور بودند شورش كردند و شهر پطانى را آتش زدند .\r\n Floris ( Van Ebling ) ; Voyages Ed . Moreland . Hakl . Soc . . 1934 . ) \r\nدر اين شرايط پطانى اهميت گذشته خود را كم‌كم از دست داده و ظاهرا براى حفظ استقلال خود مجبور گرديد با همسايگان خود سيام و جهور  Johor  از راه دوستى نوعى تفاهم برقرار نمايد .\r\nاز اين‌رو در سال 1644 ملكه پطانى برادر كهتر سلطان عبد الجليل امپراطور جهور را به شوهرى پذيرفت ولى ظاهرا چندى بعد پطانى به علت هرج‌ومرج داخلى در جهور مجبور گرديده\r\n\r\n","description":"","footnote":"","page_name":" 324 ","page_number":336},
  {"content":"\r\n\r\nاست كه به سيام خراج بپردازد .\r\n( ص 145 .  Winstedt ; A History of Malaya . London . 1935  ) تاشارد گفته مؤلف سفينه را تأييد كرده مىگويد : از كنار سواحل جهور و پطانى و پهنگ كه سلاطين آنها خراجگزار پادشاه سيام هستند گذشتم ولى تمام تجارت آنها در دست هلنديها مىباشد . » ( سفرنامه ياد شده . كتاب 3 ص 157 ) .\r\nدر سال 1786 در جنگى كه بين سيام و پطانى بوقوع پيوست سلطان بقتل رسيد و سيامىها آن ناحيه را ضميمه كشور خويش ساختند و پس از اينكه شبه‌جزيره مالزى به تسلط انگلستان درآمد بموجب توافق سال 1909 چهار ايالت مسلمان‌نشين شمال مالزى به سيام واگذار گرديد . اما در طى اين سالهاى متمادى مسلمانان جنوب سيام كه تعدادشان در حال حاضر بالغ بر 3 ميليون نفر است همچنان به مبارزه براى استقلال خود ادامه دادند بطوريكه بعد از خاتمه جنگ جهانى دوم و اخراج ژاپنىها انگليسىها كه بار ديگر به مالزى برگشته بودند مجبور بمقابله با چريكهاى مسلمان گرديدند تا اينكه در سال 1954 « جبهه آزادىبخش پطانى » توسط ارتش سيام به شدت سركوب گرديد و رهبران آن به زندان انداخته شدند و مسلمانان اين نواحى تحت فشار قرار گرفتند و قوانين مربوط به احوال شخصى كه طبق اصول اسلامى حاكم بر آنها بود ملغى گرديد و استعمال زبان ملايو نيز ممنوع شد .\r\nولى اين سختگيريها و محروميت‌ها كه مسلمين جنوب سيام مجبور به تحمل آن بودند نتوانست مقاومت آنها را درهم بشكند بطوريكه در سال 1963 جبهه آزادىبخش پطانى با سازمان گسترده‌ترى بار ديگر فعاليت خود را آغاز نمود و اين مبارزات در حال حاضر با عمليات چريكى و زدوخوردهاى مسلحانه همراه مىباشد .\r\n\r\nشمارهء 106\r\nدريانوردان خليج‌فارس اين بندر را ملاقه مىگفتند چون با اين كلمه بيشتر آشنائى داشتند و آن را از عربى به معنى محل ملاقات مشتق ميدانستند ولى احتمالا اين اسم از كلمه ملاكه  ( Malaka )  كه در زبان ملايو بمعنى املك يا امله ( ميوه درخت  Phyllanthus emblica  ) مىباشد . اما مؤلف هابسون جابسون معتقد است كه نام بندر از كلمه  Malaka  كه در زبان  Sungei  بمعنى رودخانه مىباشد مشتق گرديده است . ( كتاب ياد شده .\r\nمقاله  Malacca  )\r\n Ma - Huan \r\nمسلمان چينى كه عنوان مترجم همراه سفير آن كشور دريادار  Cheng - Ho  در سال 1413 از شبه‌جزيره بازديد نموده است مىنويسد كه نام قديمى ملاكه وهسو  ( Wu - hsu )  يعنى « پنج جزيره كوچك » بود چون در آن حوالى اين تعداد جزيره وجود دارد . اين كشور خراجگذار كشور هسين‌لو  ( Hsien - lo )  ( سيام ) مىباشد كه هر ساله بايد آن را به طلا بپردازد در غير اين صورت مورد حمله قرار ميگيرد .\r\n\r\n","description":"","footnote":"","page_name":" 325 ","page_number":337},
  {"content":"\r\n\r\nبگفته ماهوان دريادار چينى بنيانگذار ملاكه « پرامسوارا »  Parameswara  را پادشاه اعلام داشت و به او يك مهر نقره‌اى و يك كلاه بخشيد و از اين تاريخ ( 1409 ميلادى ) ملاكه از انقياد سيام خارج شد .\r\nنويسنده پرتغالى باروش  ( Barros )  در سال 1553 مىنويسد كه سكندر شاه بندر ملاكه را بنا كرد و آن را به ياد بود مهاجرت اجبارى پدرش  Paramisura  ملاكه خواند چه در زبان مردم جاوه تبعيدىها را ملايو  Malaios  مىنامند .\r\n( دهه دوم  Barros . Decadas de Asia . Lisboa . 1778 .  ) در صورتى كه البوكرك در خاطرات خود مانند ماهوان نام‌گذارى بندر را به پدر سكندر شاه نسبت داده است .\r\nدر هر صورت بندر ملاكه كه در قرن 14 ميلادى توسط مهاجرين اهل سوماترا بنا گرديده بود در زمان سلطنت محمد شاه ( 1511 ) به تصرف پرتغاليها درآمد و مركز مهم تجارت آنان در خاور دور گرديد تا اينكه در سال 1641 هلنديها آنها را اخراج و خود در آنجا مستقر گرديدند .\r\nبالاخره در قرن هيجدهم انگليسىها جاى هلنديها را گرفتند . امروز بندر و ايالت ملاكه جزء فدراسيون كشور مالزى مىباشد .\r\nدر اينجا بد نيست يادآور شويم كه در طب قديم چند نوع هليله مورد استفاده بوده است . نوع اول همان املك است كه در بالا ذكر شد . نوع ديگر بليرك يا بليله ميوه درخت  Terminalia Bellerica  و هليله كابلى ميوه درخت  Terminalia Chebula  كه قسمتى از آن هليلچ چينى است و بالاخره هليله هندى يا بليله اصغر كه رنگ آن زرد و يا سياه است .\r\nبطور كلى هليله را در طب قديم عنوان « مسهل بلغم و سودا و صفراى مخلوط با خلاط و مدر بول » تجويز ميكردند . ( تحفه حكيم مؤمن . كتاب ياد شده ) .\r\n\r\nشمارهء 107\r\nكوچى  ( Kochchi )  بمعنى « محل كوچك » يكى از بنادر مهم جنوب غربى هندوستان در 580 ميلى جنوب بمبئى قرار گرفته و در قديم از مراكز مهم بودائى محسوب مىگرديده است بطوريكه آن را كنچ‌پور  ( Kanchipura )  يعنى « مدينه منوره » لقب داده بودند . ( هابسون جابسون .\r\nص 245 ) .\r\nپرتغاليها نام آن را به  Cochin  تحريف كردند و نزد دريانوردان خليج فارس به « كشى » معروف بود .\r\nدر سال 1503 ميلادى البوكرك اولين دژ پرتغالى در آسيا را در آنجا بنا نمود و اين شهر قريب به دو قرن و نيم در تصرف آنان باقيماند تا اينكه در سال 1663 ميلادى هلنديها آن را\r\n\r\n","description":"","footnote":"","page_name":" 326 ","page_number":338},
  {"content":"\r\n\r\nفتح كردند و در زمان تصرف آنان كوچى مركز تجارتى مهمى گرديد . بالاخره انگليسىها در سال 1795 هلنديها را اخراج كردند و آن را ضميمه متصرفات هندى خود ساختند .\r\n\r\nشمارهء 108\r\nدريانوردان خليج‌فارس ساحل غربى هندوستان از كاليكوت  Calicut  تا بندر قايل  ( Kael )  مقابل جزيره سرنديب را مليبار مىناميدند ( عبد الرزاق سمرقندى . كتاب ياد شده ) .\r\nوسعت اين سرزمين را كه بلاد الفلفل لقب داده بودند ابن بطوطه 2 ماه راه‌پيمائى نوشته است ( سفرنامه ياد شده ) .\r\nمليبار ظاهرا از تركيب دو كلمه ملى  ( Malaya )  بمعنى « كوه » و « بار » فارسى بمعنى « كشور » يا « ساحل » « تشكيل يافته است و معنى » « ساحل كوهستانى » را دارد .\r\n( هابسون جابسون  Hobson - Jobson  ص 539 ) .\r\nصاحب حدود العالم مىنويسد كه « ملى چهار شهر است بر كران دريا و هر چهار شهر را ملى خوانند » .\r\nنزد ساير جغرافىدانان ايرانى و اسلامى مانند ابن خرداد به - ادريسى - قزوينى و ياقوت نيز به همين صورت ملى آمده است .\r\nپرتغاليها و بتقليد از آنان ساير اروپائيان مليبار را به  Malabar  تحريف كرده‌اند .\r\n\r\nشمارهء 109\r\nدر منابع چينى قرن هفتم ميلادى مربوط به دوران سلسله تانگ از بندرى بنام  Tiyu  سخن رفته است كه كشتىهاى چينى كه به خليج فارس رفت و آمد ميكردند در آنجا لنگر مىانداختند . احتمالا اين همان بندر ديو مىباشد . ( هابسون جابسون ) .\r\nديو  Div  در قرون وسطى يكى از بنادر مهم دريانوردى مسلمين بود و از آن‌جا كشتىهاى خليج فارس به مقصد بنادر هند و جاوه و چين عزيمت مىنمودند . ظاهرا وجه تسميه آن از لغت سانسكريت دويپ  ( Dvipa )  كه بمعنى جزيره است مشتق گرديده است . چه اين بندر در جنوب شبه جزيره كتيور  ( Kathiawar )  و در جزيره كوچكى مجاور ساحل قرار گرفته است . نام قديمى آن را دورك  ( Devaraka )  نوشته‌اند .\r\nنويسنده پرتغالى دوارت باربوسا در سال 1516 ميلادى مىنويسد :\r\nدر آنجا دماغه‌ايست و در نزديكى آن جزيره كوچكى كه در آن شهر بزرگ و زيبائى واقعشده . . . . كه توسط مسلمين محلى ديو  Diu  ناميده مىشود . لنگرگاه بسيار خوبى است .\r\n( كتاب ياد شده . . . . ترجمه انگليسى . ص 59 ) .\r\nدر سال 1535 ميلادى بهادر شاه حكمران گجرات به پرتغالىها اجازه داد كه در آن جا قلعه‌اى بنا نمايند ولى مؤلف گلشن ابراهيمى ( تاريخ فرشته ) مىنويسد كه « بندر ديپ از تاريخ ماه رمضان المبارك سنه 943 ه ( فوريه 1537 ميلادى ) به تصرف فرنگيان درآمد . » با\r\n\r\n","description":"","footnote":"","page_name":" 327 ","page_number":339},
  {"content":"\r\n\r\nوجود مساعى جانشينان بهادر شاه براى بازگرفتن ديو اين بندر همچنان در تصرف پرتغالىها باقى ماند تا اينكه در سال 1961 جزء كشور هند عنوان  Union Territory  گرديد .\r\nپرتغاليها در اوج قدرت خود از اين بندر رفت و آمد كشتيها را در اقيانوس هند تحت كنترل شديد قرار داده بودند و فقط به كشتيهائيكه از آنها پروانه  ( Cartezza )  دريافت داشته بودند اجازه عبور ميدادند .\r\n\r\nشمارهء 110\r\nخرمهره را كه هنديها كوژى  ( Kauri )  مىنامند عرب‌ها ودع مىگويند . مسعودى مىنويسد كه ملكه ديباجات ( جزاير مالديو  Maldives  ) پول ديگرى بجز ودع كه نوعى حيوان زنده است ندارد و وقتى كه ثروت او كم مىشود فرمان ميدهد كه شاخه درختان نارگيل را بريده و با برگ‌ها آن را روى آب بياندازند . حيوانات روى آن بالا مىروند . آنها را جمع مىكنند و روى شن ساحل مىاندازند آنها را خورشيد سوزانده و از جانور خالى مىشود و ودع باقى ميماند و آنها را به خزانه حمل مىكنند . ( مروج الذهب كتاب يادشده . ص 337 ) .\r\nابن بطوطه ضمن تائيد نوشته مسعودى اضافه مىكند كه « صدف را به اهالى بنگاله در مقابل برنج واگذار مىكنند چه وسيله مبادله كالا در بنگاله برنج مىباشد . و هم آن را به يمنىها مىفروشند و آنان صدف را بجاى شن در كشتيهاى خود ريخته حمل مىكنند . در ميان مردم سودان نيز صدف وسيله مبادله مىباشد و من ديدم در مالى و جوجو هر 1150 عدد آنها بيك دينار طلا معامله ميشد . » ( كتاب ياد شده . ترجمه فارسى . ص 602 ) . تاورنيه بنوبه خود مىنويسد كه « پول خرد ديگر عبارتست از صدفهائى كه كورى مىنامند . . . . و بجز در جزاير مالديو در جاى ديگر يافت نميشود . . . در ساحل دريا هر 80 عدد آنها برابر با يك پيسا مىباشد ولى هرچه از دريا دور تر بشويم به علت حمل‌ونقل ميزان تسعير كمتر مىشود بطوريكه در اگره براى هر پيسا 50 الى 55 عدد كورى ميدهند . » ( تاورنيه سفرنامه ياد شده . جلد اول ص 27 ) .\r\nدر سال 1687 ميلادى در كشور سيام ارزش هر 6400 كورى 2 / 1 37 شاهى فرانسه  ( Sols )  بوده است كه به اين حساب قيمت هر 171 كورى معادل 1 شاهى فرانسه ميگردد .\r\n( شوازى . كتاب ياد شده . ص 350 ) .\r\nانگليسىها براى خريد برده از كورى كه در سواحل افريقا رايج بود استفاده ميكردند و به همين جهت نيز هر ساله مقدار زيادى از آنها را وارد ميكردند .\r\nدر سال 1727 هميلتن قيمت كورى را 2000 تا 2500 عدد براى يك روپيه - مينويسد\r\n ( Hamilton ; A New Account of the East Indies . London 1744 ) \r\nولى 20 سال بعد نويسنده‌اى هلندى اظهار تأسف مىكند كه « در گذشته با 12000 وزن كورى ميشد 500 تا 600 سياه خريد ولى ديگر اين تجارت پربهره منتفى شده است و\r\n\r\n","description":"","footnote":"","page_name":" 328 ","page_number":340},
  {"content":"\r\n\r\nسياهان حالا قيمتى روى هم‌ميهنان خود ميگذارند كه امكان ندارد يك محموله را كمتر از 12 تا 14 تن كورى ابتياع كرد . » ( هابسون - جابسون . كتاب ياد شده . مقاله  ( Cowry ) \r\n\r\nشمارهء 111\r\n« بوق - بضم اول و سكون ثانى و قاف : سفيد مهره باشد و آن چيزيست كه در حمامها و آسياها و هنگامها نوازند » . ( برهان قاطع . معين ) . صاحب اخبار الصين و الهند مىنويسد كه در درياى سيلان مرواريد و شنگ [ يافت مىشود 
  ] كه همان بوق باشد كه در آن مىدمند و آن را ذخيره مىكنند .\r\nشنگ از كلمه « سنكه »  Sankh  مشتق گرديده و نوعى صدف دريائى است كه هندوها آن را منسوب به ويشنو ميدانند از آن بوق ميسازند و در ارتش و مراسم مذهبى به كار مىبرند و براى زنان حلقه پاى برنجن تعبيه مىكنند . اخبار الصين و الهند . ص 4\r\n\r\nشمارهء 112\r\nرانا  ( Rana )  بمعنى « پادشاه » عنوان فرمانروايان مركز هندوستان و مخصوصا منطقه راجپوتانا  Rajputana )  - سرزمين راجپوت‌ها ) مىباشد . پس از مبارزات طولانى كه از سال 1678 شروع شده بود سرانجام در سال 1684 راجه « جى سنگه »  ( Jai Singh )  حاضر شد بجاى پرداخت جزيه سه پرگنه از سرزمين خود را به اورنگ زيب واگذار نمايد و امپراطور نيز او را رانا شناخته و بمنصب پنجهزارى ( فرماندهى پنجهزار سوار ) مفتخر ساخت .\r\n(  Powell - Price  تاريخ هند - كتاب ياد شده . ص 351 ) .\r\n\r\nشمارهء 113\r\n« ناير »  Nayar  ( از سانسكريت  nayaka  بمعنى قائد ، رئيس ، سردار ) عنوان طبقه سپاهى در سواحل مليبار مىباشد .\r\nوارتما  Varthema  مينويسد كه « طبقه اول كافران كاليكوت را برهمن ميخوانند .\r\nطبقه دوم « ناير » هستند كه معادل زمين‌داران خودمان ميباشند و آنها مجبورند كه با خود شمشير ، سپر و كمان و نيزه داشته باشند » .\r\n( ص 141  Varthema ; The Trvels . Trans . Hakluyt . Soc . 1863 .  ) بگفته باربوسا : « اين سلاطين ازدواج نميكنند . . . ولى هريك معشوقه‌اى از ميان خانواده بزرگ و اصيل كه ناير ناميده مىشود اختيار مينمايند » .\r\n ( Barbosa ; A Description of the Coast of East Africa and Malabar . . . Transl . \r\n( ص 165 .  Stanley Hakluyt . Soc 1866  مندلسلو نيز به‌نوبه خود مينويسد كه « اغلب نايرها هيچوقت ازدواج نميكنند ولى اين امتياز را دارند كه به خانه دوستان رفته و از زنان و دختران آنها ديدن نمايند . . . وقتى كه بخانه‌اى وارد ميشوند شمشير و سپر خود را مقابل در كوچه ميگذارند و بدين طريق هيچكس حتى صاحبخانه هم كه اسلحه را مشاهده كرد مزاحم نميشود و او را آزاد ميگذارد تا هر كارى كه ميخواهد انجام دهد » .\r\n\r\n","description":"","footnote":"","page_name":" 329 ","page_number":341},
  {"content":"\r\n\r\n( كتاب ياد شده . ص 110 ) .\r\n\r\nشمارهء 114\r\nشهر سورت در ساحل غربى رود تپتى  ( Tapti )  و در فاصله 14 ميلى مصب آن قرار گرفته است . نام آن احتمالا از كلمه سانسكريت سوراشتر  ( Saurashatra )  بمعنى « سرزمين خوب » كه به شبه‌جزيره كتيور  ( Kathiawar )  اطلاق ميشد مشتق گرديده است . ( هابسون جابسون ص 874 ) .\r\nجغرافىدانان يونانى مانند بطلميوس و كسماس از آن ياد ميكنند . در سال 775 ه ( 1373 ميلادى ) فيروزشاه تغلق در آنجا قلعه‌اى بنا نمود و در زمان احمد شاه اول ( 1411 - 1443 ميلادى ) از سلاطين گجرات و بنيانگزار شهر احمدآباد سورت يكى از بنادر مهم تجارت هندوستان گرديد .\r\nپرتغاليها اين بندر را در سالهاى 1512 و 1530 و 1531 مورد تهاجم قرار دادند و آخرين بار آن را آتش زدند . ولى شهر و قلعه را خداوند خان حاكم آن تجديد بنا نمود .\r\nملا محمد استرآبادى متخلص به رضائى تاريخ بناى قلعه سورت را كه به سال 949 ه ق ( 1542 ميلادى ) در زمان سلطان محمد گجراتى براى مقابله با حملات پرتغاليها ساخته شد بشعر چنين سروده است :\r\n سد اسكندر بود بر روى ياجوج فرنگ * كامده از غيب و دارد بر لب اين بحر جاى\r\nاز پى سال بنا انديشه شد اندر طلب * در ره عجز اندر آمد عقل را سر زير پاى\r\nاين ندا آمد ز غيب از بهر تاريخش به گوش * « سد بود بر سينه و جان فرنگى اين بناى » \r\n( تاريخ فرشته : مقاله يازدهم . چاپ نول كشور 1350 . ه ق ) .\r\nدر سال 1573 ميلادى سورت به تصرف اكبر درآمد و در زمان سلاطين بابريه اهميت سابق خود را بازيافت و محل دادوستد و بارگيرى كشتيهائى كه به خليج‌فارس و درياى احمر رفت‌وآمد ميكردند گرديد و چون اغلب حجاج مسلمان از اين بندر عازم خانه خدا ميشدند و يا از آن بازميگرديدند بنام « بندر مكه » و يا « بندر مبارك » مشهور گرديد .\r\nانگليسىها از سال 1608 ميلادى در آنجا تجارتخانه تاسيس كردند و بيش از نيم قرن اين شهر مركز تجارت هند شرقى انگليس بود ولى پس از اينكه بمبى به آنان واگذار گرديد ( 1668 ميلادى ) مركز تجارى خود را بدانجا منتقل ساختند و از اهميت سورت كاسته شد .\r\nفراير كه در سال 1675 در اين شهر اقامت داشته شرح مفصلى درباره تجارت و وضع داخلى آن براى ما بيادگار گذاشته است .\r\nص 82 - 121\r\n Fryer ; A New Account of East India and Persia . London . 1698 . \r\n\r\n","description":"","footnote":"","page_name":" 330 ","page_number":342},
  {"content":"\r\n\r\nاضافه نمائيم كه فراير در گورستان مسلمين سورت قبر نقد على بيك فرستاده شاه عباس را كه همراه انتونى شرلى از انگلستان مراجعت نموده و از بيم شاه صفوى خود را در آن شهر مسموم ساخته بود ديده است . ( ايضا ص 100 )\r\n\r\nشمارهء 115\r\nسيوا  Siva  يا سيواجى  Sivaji  ( كلمه جى در هندى بمعنى آقا و صاحب است و براى احترام به صورت پسوند به اسامى اشخاص الحاق ميگردد ) رهبر مرهته كه ساليان دراز با سلاطين مغول بجنگ و ستيز پرداخت و اورنگ زيب او را « سيوا موش كوهى » ميناميد .\r\nتاريخ فوت سيواجى را « ماثر عالمگيرى » و « تاريخ محمودى » 22 ربيع الثانى 1092 ه ( 22 مه 1680 ) نوشته‌اند . ولى كنسول فرانسه مقيم راجه‌پور كه خود شاهد آن بوده است وفات او را 17 آوريل 1680 يادداشت كرده است .\r\nاين اختلاف به علت آن است كه نزديكان رهبر مرهته براى جلوگيرى از آشفتگى تا تسلط كامل پسرش بر اوضاع خبر مرگ وى را مخفى نگاهداشتند و حتى مانع آن گرديدند كه زنش هنگام سوزاندن جسد شوهر برسم هندو خود را در آتش بيافكند . براى اطلاعات بيشتر ر ك به :\r\n Duff ; History of the Mahrattas . 2 vol . London . 1921 . \r\n\r\nشمارهء 116\r\nاختلاف بين انگليسىها و هندىها بر سر تفسير فرمان 25 مارس 1680 اورنگ‌زيب بوقوع پيوست بدين معنى كه انگليسىها معتقد بودند كه به موجب مفاد اين فرمان فقط موظف بپرداخت 2 / 1 3 درصد قيمت كالاهاى وارداتى هستند و نبايد حقوق گمركى و يا عوارض ديگر از قبيل حق راهدارى - يا پيشكشى و يا فرمايشى ( كالاهاى سفارش شده توسط اوليا امور ) بپردازند . اين اختلاف نظر در سال 1686 موجب كشمكش و جنگ بين انگليسىها و قواى شايسته خان حاكم بنگاله گرديد و اورنگ‌زيب دستور داد كه در همه جا تجارت انگليسىها را متوقف سازند . عليهدا رئيس كمپانى هند شرقى انگليس در لندن  Sir Godiah Child  تصميم گرفت كه با توسل به زور اورنگ‌زيب را مجبور به تغيير سياست خود نمايد .\r\nبدين منظور به متصديان تجارتخانه انگليس دستور داد كه سورت را تخليه كرده و مركز خود را به بمبى منتقل نمايند . ضمنا برادرش  Sir John Child  فرماندار بمبى ماموريت يافت كه با ناوگان شركت سواحل غربى هندوستان را محاصره دريائى كرده و كشتىهاى هندى را توقيف نمايد . ولى همين كه چايلد سورت را ترك كرد ( 5 مه 1687 ) حاكم مغول تجارتخانه انگليس را محاصره و مانع شد كه انگليسهائيكه هنوز در آنجا مانده بودند از آن خارج شوند . در اكتبر 1688 چايلد با ناوگان خود به سورت آمد و درخواست پرداخت غرامت براى ضرر وارده به تجارت انگليسىها را نمود ولى در مقابل حاكم محل تجار انگليسى و دلالان هندى آنها را\r\n\r\n","description":"","footnote":"","page_name":" 331 ","page_number":343},
  {"content":"\r\n\r\nمحبوس ساخت و تجارتخانه را متصرف گرديد . چايلد محاصره دريائى را سخت‌تر نمود و تعدادى از كشتىهاى هندى را در مجاورت بندر توقيف و با خود به بمبى برد . اين بار حاكم سورت براى تلافى انگليسىهاى سورت را غل و زنجير كرده و در زندان نگاهداشت . از طرف ديگر سيدى حاكم جنجير  Jangira  كه سمت دريادار اورنگ‌زيب را داشت با قواى خود در جزيره بمبى پياده شد و نواحى اطراف آن را اشغال و قواى انگليسى را در قلعه محاصره نمود .\r\nباوجوديكه قواى سيدى نتوانستند قلعه را متصرف گردند ولى سرانجام چايلد تسليم اورنگ‌زيب شد و مبلغ 000 / 150 روپيه غرامت پرداخت و كشتىهائى را هم كه گرفته بود مسترد نمود . در برابر اورنگ زيب نيز بموجب فرمان 4 ژانويه 1690 به انگليسىها مجددا اجازهء تجارت آزاد در هندوستان را داد و آنها را به وضع اول برگرداند . و انگليسىهاى زندانى را پس از 16 ماه آزاد نمود .\r\n( جلد اول - ص 227 .  Dunbar . A History of India . 2 vol . London . 1943  )\r\n\r\nشمارهء 117\r\nدر تاريخ 23 ژوئن 1661 يك « معاهده ازدواج » بين انگلستان و پرتغال به امضاء رسيد و كاترينا  ( Dona Catherina de Gusman )  دختر جوان چهارم  ( Joao )  و دوك - براگانس  ( Braganca )  و پادشاه پرتغال به عقد نكاح چارلز دوم پادشاه انگلستان درآمد .\r\nبموجب اين معاهده شهر و قلعه طنجه و بندر و جزيره بمبئى جزء جهيزيه عروس « به پادشاه انگلستان و جانشينان و اعقاب او براى هميشه » واگذار گرديد .\r\nاما فرماندهان پرتغالى در هند به بهانه‌هاى مختلف از تحويل بمبئى خوددارى ميكردند تا اينكه بالاخره در تاريخ 18 فوريه سال 1665 تحويل و تحول صورت گرفت . و كمى بعد بموجب فرمان 27 مارس 1669 چارلز جزيرهء بمبى را « براى هميشه بشركت هند شرقى لندن » در ازاء پرداخت 10 ليره اجاره سالانه واگذار نمود .\r\nاز طرف ديگر ازدواج چارلز و كاترين كه ترتيب آن توسط نخست‌وزير كلارندن  Clarenden  داده شده بود منحصرا جنبه سياسى داشت و چارلز مثل گذشته با معشوقه‌هايش سخت سرگرم بود و ملكه در انزوا مىزيست ولى باوجوديكه فرزندى در ميان نبود چارلز با پيشنهاد طلاق مخالفت مىنمود . سرانجام چند سال پس از مرگ شوهرش كاترين بسال 1692 به ليسبون بازگشت و در سن 67 سالگى وفات يافت . ( 1705 م ) .\r\n\r\nشمارهء 118\r\nبندر وراول  Vera ? val  در جنوب شبه‌جزيره كتيور  ( Kathiawar )  و در 210 ميلى بمبئى واقع شده و با بندر قديمى سومنات كه معبد مشهور آن ( سومناته  Soma - na ? th  نام الهه شيوا ) در سال 415 ه ( 1025 ميلادى ) توسط سلطان محمود غزنوى ويران گرديد فاصله كمى دارد . ( درباره سومنات ر ك - تاريخ فرشته . كتاب ياد شده ) .\r\nشهر وراول نسبتا جديد است و به استناد سنگ نبشته‌اى به زبان فارسى و سانسكريت\r\n\r\n","description":"","footnote":"","page_name":" 332 ","page_number":344},
  {"content":"\r\n\r\nحصار آن در سال 810 ه ( 1464 م ) در زمان ظفر خان سردار سپاه سلطان مظفر خان كه از طرف فيروز شاه تغلق به حكومت گجرات منصوب گرديده بود بنا شده است . ولى مسجد قديمىتر است و مهراب آن تاريخ 732 ه ( 1331 م ) را نشان ميدهد . »\r\n ( Cousells ; Somanatha and Other Mediaeval Temples in Kathiawad . Calcutta . \r\n( ص 34 - 35 . 1931\r\n\r\nشمارهء 119\r\nدرباره دزدان دريائى سواحل سند و مخصوصا سنگانىها فراير كه در سال 1676 روى كشتى انگليسى  Scipio  سفر كرده چنين مينويسد :\r\n« اين دزدان دريائى به اندازه ميلبارىها سخت‌دل و وحشى هستند ولى تهور آنها را ندارند كه پى ماجرا بگردند و در اين درياها كه طوفان زمستان همه را تارومار مىكند بيش از حد بمانند . عليهذا با آنچه از راه‌هاى غير قانونى غنيمت بدست آورده‌اند به سواحل سند عقب‌نشينى مىكنند و جرات ندارند كه با ( دزدان دريائى ) مليبار به جنگ بپردازند و تا وقتى هم كه آنها به علت فصل نامناسب به مكان ديگرى نرفته‌اند از جاى خود تكان نمىخورند . هيچ جاى اين درياها از اين جانوران موذى خالى نيست و خليج بنگال همان اندازه گرفتار آنهاست كه سواحل كمهرى  ( Comorin )  دچار پرتغاليهاى متمرد و دورگه‌هاى آنها مىباشد . » ( فراير . كتاب ياد شده . ص 180 ) .\r\nمشهورترين و جسورترين دزدان دريائى ساحل مليبار در سنگسير ( احتمالا -  Sangam eshvar  12 ميلى جنوب گوه ) سكونت داشتند .\r\nعبد الرزاق سمرقندى مىنويسد : « جمعى نفران كه پادشاه هرموز با چند سر اسب و از هر جا چيزى در كشتى ديگر نشانده روان كرده بود ايشان را در دريا دزدان « سنگسير » گرفته و تمام اموال برده بجان خلاص يافته بودند در كاليكوت به يكديگر رسيده بديدار عزيزان مشرف شديم . ( مطلع سعدين و مجمع بحرين . چاپ لاهور 1949 . جلد دوم ص 785 ) .\r\nجسارت اين دزدان به حدى بود كه در سال 1584 ميلادى بگفته  Linshoten  هيچكس بدون اينكه به او آزارى برسانند نمىتواند از آن حوالى عبور كند .\r\n( سفرنامه - ترجمه انگليسى - 2 جلد . لندن 1885 جلد دوم . ص 170 )\r\nباوجوديكه پرتغاليها و ساير اروپائيان با آنها بشدت مبارزه ميكردند معذلك راهزنى دريائى همچنان ادامه يافت و در زمان تاليف سفينه مشهورترين دزدان دريائى سواحل مليبار  Angora  سلطان جزيره تيمور و برادرش  Angria  بودند كه بين سالهاى 1689 و 1728 عملا تمام سواحل غربى هندوستان جنوب بمبئى را تحت تسلط خود داشتند و حتى تحت فرماندهى انگور به قلعه انگليسى بمبئى حمله كرده و علاوه بر آذوقه و مهمات چندين كشتى انگليسى متعلق به شركت هند شرقى را هم به غنيمت بردند .\r\n\r\n","description":"","footnote":"","page_name":" 333 ","page_number":345},
  {"content":"\r\n\r\n ( Angria Tulagee ; Authentic and Faithful History of that Arch - Pyrate . London . \r\n(  1756  علاوه بر دزدان دريائى محلى و پرتغاليهاى متمرد اروپائيان ديگر نيز در سواحل هندوستان دست به دزدى دريائى ميزدند و برخى از آنها حتى از حمايت دولتهاى خود هم برخوردار بودند .\r\nمشهورترين آنان « ناخدا كيد »  ( Captain Kidd )  است كه سرانجام به علت قتل توپچى خود محاكمه و در سال 1701 بدار آويخته شد .\r\nيكى ديگر ناخدا ايورى  ( Captain John Avery )  مىباشد كه دانيل دىفو  De Foe  در شاهكار ادبى خود بنام  Piracies of Captain Singleton  زندگانى او را توصيف نموده است .\r\nايورى در سال 1695 قلعه انگليسى سورت را محاصره كرد و بعد يكى از شاهزادگان مغولى را در دريا اسير ساخت و او را به ماداگاسكار برده با وى ازدواج نمود و براى خود دربارى بوجود آورد .\r\nبراى اطلاعات بيشتر به كتابهاى زير مراجعه نمائيد .\r\n Biddulph ; Thepirates of Malabar . London . 1907 . Gosse ; The History of Piracy . NewYork . 1934 . \r\n\r\nشمارهء 120\r\nبگفته فرشته مؤسس سلسله قطب شاهيان « سلطان قلى از تركان بهارلو است از قوم ميرعلى شكر و بعضى از منسوبان آن دودمان دعوى ميكنند كه سلطان قلى از احفاد ميرزا جهانشاه مقتول است اما روايت اول به صحت اقرب است و بر هر تقدير مولد و منشاء او همدان است . ( كتاب نامبرده جلد دوم . ص 167 ) .\r\nسلطان قلى در هندوستان به خدمت شاهان بهمنى درآمد و در زمان سلطنت محمد سوم به « قطب الملك » ملقب و دو سال بعد ( 1495 ميلادى ) به حكومت تلنگ منصوب گرديد .\r\nسلطان قلى در سال 918 ه ( 1512 ميلادى ) در گولكنده خطبه بنام خود خواند و سلسله قطب شاهيان را تأسيس كرد .\r\nسلاطين قطب شاهى 7 نفر بودند كه قريب به 180 سال بر قسمتى از دكن حكمرانى كردند و آخرين آنها ابو الحسن در سال 1098 ه ( 1687 م ) به اسارت اورنگ‌زيب درآمد و سلسله قطب شاهيان منقرض گرديد .\r\n\r\n","description":"","footnote":"","page_name":" 334 ","page_number":346},
  {"content":"\r\n\r\nسلاطين قطب شاهى با ايران روابط حسنه داشتند و پادشاهان صفوى از آنان در برابر مغولها حمايت ميكردند . ( در اين باره ر ك به : فلسفى : زندگانى شاه عباس . انتشارات دانشگاه تهران . مجلد چهارم ص 114 ) .\r\nپنجمين سلطان اين سلسله محمد قلى قطب شاه ( 1581 - 1611 م ) معاصر شاه عباس كبير بود و بگفته فرشته شاه عباس « يكى از معتمدان درگاه عرش اشتباه خود را بدكن فرستاده صبيه فرمانده تلنگ را جهت ازدواج و همبسترى يكى از اولاد امجاد خود خواستگارى فرمود .\r\nآن حضرت شرف دنيا و آخرت در قبول آن دانسته در سامان و استعداد آن است كه آن كريمه سعادتمند را بروش سلاطين كامكار روانه ايران سازد . » ( فرشته . جلد دوم . ص 174 ) .\r\nچون فرشته كتاب خود را در حوالى سال 1018 ه يعنى كمى قبل از مرگ محمد قلى قطب شاه ( متوفى 1020 ه - 1611 م ) برشته تحرير درآورده است و در منابع فارسى نيز چيزى در آن باره به نظر نميرسد بايد نتيجه گرفت كه احتمالا فوت محمد قلى مانع از عملى شدن اين ازدواج شده است .\r\nعالم‌آراء جزء وقايع سال 1022 ه باختصار مينويسد : « حضرت اعلى حسن بيك قيچاجى تبريزى را برسالت قطب شاه . . . . ارسال داشتند . » ( عالم‌آراء عباسى . تهران 1314 ص 612 ) نتيجه اين رسالت كه ظاهرا براى تبريك جلوس عبد الله قطب شاه ( 1020 ه - 1083 ه ) بوده بر ما مجهول است .\r\nفلسفى در « زندگى شاه عباس » تاريخ وفات محمد قلى قطب شاه را اشتباها 1036 هجرى ذكر كرده مينويسد :\r\n« در سال 1036 ه . ق . همانسالى كه نور الدين محمد جهانگير درگذشت . ابراهيم عادلشاه والى بيجاپور و سلطان محمد قطب شاه والى گلكنده نيز مردند . شاه عباس هم دو سال بعد وفات يافت » . ( كتاب نامبرده ص 115 . ) .\r\nيكى از كارهاى مشهور محمد قلى بناى شهر حيدرآباد است كه بمناسبت اسم معشوقه - اش « بهاگ‌منى » آن را « بهاگ‌نگر » نام نهاده پايتخت خود ساخت ولى بعد از مدتى اسم آن را به حيدرآباد عوض كرد . ولى فرشته مينويسد كه در زمان او هنوز آن شهر در « ميان خلايق مشهور به بهاگ‌نگر است نه حيدرآباد » .\r\nپس از فوت محمد قلى در سال 1020 هجرى ( 1611 ميلادى ) پسرش عبد الله جانشين او گرديد و تا سال 1083 ه ( 1672 م ) سلطنت كرد . و پس از او حكومت به ابو الحسن رسيد .\r\nصاحب سير المتاخرين نحوه به حكومت رسيدن ابو الحسن را چنين مينويسد : عبد الله\r\n\r\n","description":"","footnote":"","page_name":" 335 ","page_number":347},
  {"content":"\r\n\r\nقطب شاه پسر نداشت و هر سه فرزند او دختر بودند .\r\nدختر ارشد « سروماه صاحب » در عقد نكاح سيد نظام الدين احمد شيرازى بود . و ميرنظام - الدين احمد فرزند سيد على بن سيد نظام الدين احمد بن سيد معصوم دشتكى شيرازى معروف به « سيد على معصوم » و صاحب تاليفاتى مانند انوار الربيع فى انواع البديع و « رياض السالكين » و غيره مىباشد . سيد على معصوم در زمان سلطنت شاه عباس ثانى ماموريت يافت كه خواهر شاه را براى انجام مسالك حج با خود به مكه ببرد . ولى در عرض راه سيد با شاهزاده خانم ازدواج كرد و چون از ترس شاه عباس جرات بازگشت باصفهان را نداشت در مكه معظمه رحل اقامت افكند و بدينطريق مير نظام الدين احمد از بطن شاهزاده خانم صفوى متولد و در مكه نشو و نما يافت . به دعوت مير محمد سعيد مير جمله اردستانى وزير عبد الله قطب شاه نظام الدين به حيدر - آباد آمد و با دختر قطب شاه ازدواج نمود .\r\n( مير غلام على آزاد . تذكره ماثر الكرام . حيدرآباد 1913 م . قسمت دوم . ص 286 ) براى شوهر دختر دوم خود عبد الله قطب شاه سيد سلطان نامى را كه ظاهرا اصالت خانوادگى مير نظام الدين را نداشت در نظر گرفت . . . . ولى اين ازدواج در شب موعود به علت مخالفت شديد سيد احمد و سروماه صاحب صورت نگرفت و چون بساط عروسى برپا شده بود و شهر را آذين بسته بودند قطب‌شاه ناچار شد شخص ديگرى را در نظر بگيرد و سلطان ابو الحسن را كه از طرف مادر با وى قرابت داشت بدامادى برگزيد . اما سلطان ابو الحسن در حلقه درويشان درآمده و در خانقاه سيد راجو كه مرشد وى بود اوقات ميگذرانيد . حسب الامر قطب شاه ابو الحسن را از خانقاه بيرون آورد به حمام برده مخلع ساخته به مجلس عروسى حاضر و خطبه عقد را جارى نمودند و بدين علت ابو الحسن در زمره بزرگان كشور درآمد و روزبه‌روز به جاه و اقتدارش افزوده شد . ولى ابو الحسن بر خلاف داماد مهترشاه نسبت بامراء دربار با حسن سلوك رفتار ميكرد و همه را از خود خشنود نگاهميداشت . و به همين جهت نيز پس از مرگ عبد الله قطب شاه كه عده‌اى برهبرى سيد مرتضى مازندرانى كه از سرداران بزرگ و فرمانده لشكر حيدرآباد بود سيد احمد داماد مهتر را ميخواستند بسلطنت برگزينند اغلب امراء لشكر و درباريان جانب ابو الحسن را گرفته و با كمك دو برادر برهمن « مادنا » و « اكنا » كه در خدمت سيد مرتضى بودند سپاهيان طرفدار سيد احمد را مغلوب و ابو الحسن را پادشاه نمودند . و چون چندى بعد رابطه ميان ابو الحسن و سيد مرتضى بمنازعه كشيد اين بار بگفته مؤلف سير المتاخرين « مادنا پنديت كه از پيشكاران مستقل و معتمد عليه سيد مرتضى بود بمساعى جميله و تدابير خود . . . . سيد مرتضى را بحلقه اطاعت ابو الحسن درآورده و سيد مرتضى را بىپروبال گردانيد » .\r\nدر ازاء اين خدمت ابو الحسن « قلمدان وزارت به مادنا داده و كارهاى سابق او را به برادر او اكنا مقرر نمود » . ( كتاب ياد شده . جلد اول ص 372 )\r\n\r\n","description":"","footnote":"","page_name":" 336 ","page_number":348},
  {"content":"\r\n\r\nدر زمان سلطنت ابو الحسن سياست نزديكى و اتحاد نظامى كه از سال 950 ه در نتيجه ازدواج خواهر اعيانى محمد قلى قطب شاه با ابراهيم عادلشاه بيجاپور بين اين دو سلطان‌نشين برقرار گرديده بود ادامه يافت و در مبارزات عليه اورنگ‌زيب قطب شاهيان به آنها مساعدت مالى ميكردند . از اينرو براى درهم شكستن اتحاد نظامى بين دو كشور اورنگ‌زيب از پادشاه گولكنده خواست كه يا ده هزار سوار براى جنگ با بيجاپور بكمك او بفرستد يا آماده جنگ با لشكريان مغول گردد . ابو الحسن زيركانه حاضر شد كه بجاى ده‌هزار سوار وجه لازم را براى تجهيز چنين لشكر تقديم دارد ولى اين حيله فقط تا مدت كوتاهى حكومت او را مصون نگاهداشت چه پس از تسخير بيجاپور شاه عالم از طرف اورنگ‌زيب ماموريت يافت تا كار قطب شاهيان را نيز يكسره سازد . شاه عالم روز 31 اكتبر سال 1685 ميلادى حيدرآباد را متصرف شد و ابو الحسن به قلعه مستحكم گولكنده پناهنده گرديد .\r\nولى چون تصرف قلعه به طول ميانجاميد و اورنگ‌زيب اطلاع حاصل كرده بود كه پسرش با ابو الحسن روابطى برقرار ساخته است او را از فرماندهى معزول و با اعضاء خانواده‌اش محبوس ساخت و در فوريه سال 1687 م شخصا فرماندهى عمليات عليه دكن را بدست گرفت . باوجود اين تسخير گولكنده كار آسانى نبود چه دفاع قلعه را يكنفر ايرانى بنام عبد الرزاق لارى بر عهده داشت و سپاهيان مغول تلفات سنگينى را متحمل گرديدند . سرانجام پس از 8 ماه محاصره در اثر خيانت عبد الله خان پنى افسرى افغانى كه در خدمت ابو الحسن بود در اصلى قلعه به روى سربازان اورنگ‌زيب بازگرديد و باوجود فداكاريهاى عبد الرزاق كه ظاهرا 70 زخم برداشته بود مغولان قلعه را متصرف گرديدند ( 24 ذيقعده 1098 ) . اورنگ‌زيب ابو الحسن را به قلعه دولت آباد ( ديونگر سابق ) فرستاد تا در آنجا همراه اسكندر پادشاه بيجاپور تا پايان حيات محبوس گردد . ايالت گولكنده نيز مانند بيجاپور ضميمه متصرفات اورنگ‌زيب گرديد .\r\n( براى تاريخ سلسله قطب شاهى ر ك به : ميرعالم : حديقه العالم . حيدرآباد 1309 ه . ) .\r\n\r\nشمارهء 121\r\nمحمد سعيد كه همراه ارباب تاجر خود از ايران به گولكنده آمده بود در نتيجه پشت‌كار و كاردانى كم‌كم ثروتى بدست آورد و پس از مرگ اربابش ثروت وى را نيز به ارث برد . آنگاه به خدمت عبد الله قطب‌شاه درآمد و به « ميرجمله » يعنى « وزير اعظم » ملقب گرديد .\r\nميرجمله ايالاتى چند در ناحيه كرناتك را متصرف گرديد و براى خود حكمرانى مستقلى بوجود آورد و ضمنا نيز محرمانه با اورنگ‌زيب در تماس بود . قطب شاه كه از فعاليتهاى ميرجمله آگاه و نگران گرديده بود پسر وى را محبوس ساخت ولى باوجود اين مير جمله كه به خدمت سلاطين گورگانيه درآمده بود در جنگ عليه قطب‌شاه شركت نمود . پس از پيروزى اورنگ‌زيب مير جمله را به منصب 6 هزارى ( فرماندهى 6 هزار سوار ) و لقب « معظم » مفتخر ساخت و با\r\n\r\n","description":"","footnote":"","page_name":" 337 ","page_number":349},
  {"content":"\r\n\r\nسمت وزير اعظم او را به جانشينى سعد الله برگزيد .\r\nر ك به :  Powell - Price ; A History of India . London , 1955 \r\n\r\nشمارهء 122\r\nمادنا با لقب  Surya Prakash rao  و عنوان « ديوان » يعنى نخست‌وزير و برادرش اكنا در سمت « پيشكار » انجام وظيفه مىنمودند ابو الحسن اين دو برادر را بپاس كمكهائى كه براى نيل بسلطنت به او كرده بودند به اين مناصب برگزيد .\r\nجلد چهارم . فصل 24\r\n ( Sarkar . History of Aurangzib . 5 vol . Calcutta 1912 - 1924 \r\nدر سال 1676 به عقيده كارمندان شركت هند شرقى انگليس « مادنا به تنهائى قدرت را در دست دارد و غير از چاپيدن و زير منگنه گذاردن مردم فكر ديگرى در ميان نيست » .\r\n( جلد اول ص 277  Dunbar ; A History of India . 2 vol . London . 1945  ) در جريان محاصره گولكنده مادنا و برادرش را به فرمان « ماه‌جانى صاحب » زن سلطان ابو الحسن به قتل رساندند و سر آنها را نزد شاهزاده معظم فرستادند . ( سير المتاخرين . كتاب ياد شده . ص 354 ) .\r\n\r\nشمارهء 123\r\nپس از مرگ سيوا پسرش سمبهو  ( Sambhuji )  به مبارزه عليه اورنگ‌زيب ادامه داد .\r\nولى او نه تنها زيركى و شجاعت پدر را نداشت بلكه مردى بود دائم الخمر ، شهوت‌ران و بدطينت بطوريكه زن پدر خود را بقتل رسانيد و بدرفتارى او سبب شد كه متحدينش جانب او را رها سازند . سرانجام در سال 1100 ه ( 1689 ) مقرب خان يكى از فرماندهان اورنگ‌زيب با يك حمله ناگهانى او و وزيرش كوىكلش  ( Kavi Kalash )  را دستگير و نزد اورنگ فرستاد .\r\nمانوچى مىنويسد كه در اثر خيانت كوىكلش ، سمبهوجى گرفتار گرديد و براى اينكه راز خيانت ظاهر نشود به دستور اورنگ‌زيب زبان وزير را از حلقش بيرون آوردند . ( كتاب ياد شده . ص 174 ) .\r\nسپس كلاهى دراز كه به آن زنگ و زنگوله نصب كرده بودند سر سمبهوجى گذارده و و او را محكم به پشت شترى بسته و دور اردو چرخاندند تا مورد تمسخر سربازان قرار گيرد پس از آن بدستور اورنگ‌زيب « پهلوى او را شكافته و قلبش را بيرون آوردند و جسد او را به مزبله پيش سگان انداختند » ( ايضا . ص 175 ) . پس از اينكه راىگره پايتخت مرهته‌ها به تصرف درآمد و خانواده سيوا و سمبهو به اسارت درآمدند اورنگ‌زيب شاهو  Shahu  پسر سمبهو را كه « نه ساله بود منصب هفتهزارى و نوبت راجگى مرحمت‌گر گرديده و نزد خود نگاهداشت » . ( بساتين - السلاطين . كتاب ياد شده . ص 552 ) .\r\n\r\nشمارهء 124\r\nمؤسس سلسله عادلشاهيان يوسف عادل خان بود كه در دربار محمدشاه دوم از سلاطين بهمنى دكن خدمت مينمود . پس از مرگ اين پادشاه عادل خان به حكومت بيجاپور\r\n\r\n","description":"","footnote":"","page_name":" 338 ","page_number":350},
  {"content":"\r\n\r\nبرگزيده شد و در سال 1489 لقب شاه را روى خود گذارد . طبق روايت فرشته كه وقايع‌نگار دربار عادلشاهيان بود ، يوسف را فرزند سلطان عثمانى مراد دوم ميدانند كه پس از سلطنت رسيدن برادر بزرگترش محمد ثانى در سال 855 ه ( 1451 ميلادى ) براى نجات از كشته شدن به حيله مادر و با مساعدت تاجرى ايرانى مقيم ساوه بنام خواجه عماد الدين محمود بايران فرار كرده است . طبق همين روايت « يوسف پس از 9 سال اقامت در ساوه در سن 16 سالگى به قم و كاشان و شيراز سفر كرد و در اين شهر اخير بود كه به توصيه حضرت خضر در سال 884 ه .\r\nراهى هندوستان گرديد و با كمك خواجه عماد الدين محمود به خدمت نظام‌شاه بهمنى درآمد .\r\nپس از طى مراحل مختلف سرانجام بطوريكه گفته شد در سال 895 يا 896 ه . در بيجاپور خطبه سلطنت بنام خود خواند و سلسله عادلشاهيان را تاسيس كرد ( فرشته . جلد دوم ص 2 - 4 ) .\r\nاگر اين روايت فرشته را كه بيشتر به افسانه شباهت دارد صحيح بدانيم يوسف بايد در سال 848 ه . به دنيا آمده باشد و بنابراين در موقع مرگ پدر 7 ساله بوده است و امكان تعويض او با غلامى چركس بعيد به نظر ميرسد . باحتمال قوى يوسف جوانى اهل ساوه بوده كه همراه ارباب تاجر خود به شهرهاى مختلف سفر كرده و در هندوستان بتوصيه او نيز به خدمت سلاطين بهمنيه درآمده است . فرشته در جاى ديگر مينويسد : « يوسف عادل شاه چون پرورش و تربيب در ساوه يافته است هر آينه ميان مردم آگاه به يوسف عادلشاه ساوى اشتهار دارد و ميان شكسته زبانان هندى بسوائى مشهور است . . . ساوه را به سوائى - تحريف نموده‌اند . » ( فرشته جلد دوم ص 4 ) .\r\nسلاطين عادلشاهى كه اغلب آنان از تشيع پيروى ميكردند 9 نفرند كه قريب به 200 سال در بيجاپور سلطنت نمودند . مؤلف « طبقات سلاطين اسلام » به غلط آخرين پادشاه آن خاندان را على ثانى كه از 1070 تا 1097 ه ( 1660 - 1686 م ) سلطنت كرده است مينويسد . ( لين‌پول : طبقات سلاطين اسلام . ترجمه اقبال . تهران 1312 ه . ق )\r\nدر صورتى كه سلطان على ثانى در 13 شعبان سال 1083 ه ( 4 دسامبر 1672 ) در اثر افراط در استعمال « دواى چار امساك » در سن 35 سالگى وفات يافت و همانروز پسرش اسكندر را بتخت سلطنت نشاندند . تاريخ جلوس او را « جهانگير سلطان سكندر شده » نوشته‌اند ( بساتين السلاطين . ص 435 )\r\nو اين سكندر بود كه در سال 1097 ه ( 1686 م ) بدست اورنگ‌زيب گرفتار گشت و سلسله عادلشاهيان منقرض شد . چون سكندر پنج ساله بود كه بسلطنت برگزيده شد خواص خان نامى نايب السلطنه او گرديد ولى خواص خان نسبت به مغولها رفتارى محتاطانه داشت و با آنها سازش مينمود از اينرو توسط گروه مخالف بقتل رسيد و عبد الكريم خان بجاى او نايب - السلطنه شد . عبد الكريم از يك طرف با سيواجى و از طرف ديگر با مغولها درگيرى پيدا كرد و حاكم مغول دلير خان او را مجبور ساخت كه پادشاه بىبىبيگم دختر پادشاه سابق را به عقد\r\n\r\n","description":"","footnote":"","page_name":" 339 ","page_number":351},
  {"content":"\r\n\r\nنكاح شاهزاده اعظم پسر اورنگ‌زيب درآورد ولى اين ازدواج در بيجاپور با حسن استقبال روبرو نگرديد . در اين ميان نايب السلطنه وفات يافت ( 1678 م ) و مسعود خان نامى جاى او را گرفت . نايب السلطنه جديد مخالف اتحاد و دوستى با مغولها بود و براى مقابله با تهديد دلير - خان كه بيجاپور را محاصره كرده بود سيواجى را بكمك طلبيد .\r\nاگرچه دليرخان مجبور شد از محاصره شهر دست بردارد ولى كمك مختصر سيواجى براى بيجاپور گران تمام شد چه مقدارى از اراضى آن را به تصرف خود درآورد . پس از مرگ سيواجى مسعودخان كه ادامه مقاومت در برابر لشكريان اورنگ‌زيب را بيهوده ميدانست در سال 1684 م از سمت خود استعفا داد و سال بعد لشكريان مغول تحت فرماندهى شاهزاده اعظم بيجاپور را محاصره كردند . اين محاصره قريب به 15 ماه به طول انجاميد تا اينكه اورنگ‌زيب شخصا به دكن رفت و در محاصره آن شركت جست .\r\n( ر ك . ص 362 .  Powell - Price ; A History of India . London ; 1955  ) سرانجام « شرزه خان » كه عمده سرداران سكندر عادلشاه بود از زبان پادشاه خود امان خواسته اوائل ذيقعده ( 1098 ه - 1686 م ) كليد قلعه را به خدمت عالمگير آورد و سكندر مقيد گرديد . تاريخ تسخير بيجاپور « سد سكندر گرفت » مىباشد . ( سير المتاخرين : جلد اول ص 353 ) .\r\nصاحب « معجم الانساب » تاريخ فتح قلعه را 24 ذيقعده 1098 ه . مينويسد .\r\n( زامباور ، معجم الانساب و الاسرات الحاكمه . ترجمه عربى . قاهره 1951 ) .\r\nدر هر صورت بدستور اورنگ‌زيب سكندر را در قلعه دولت‌آباد زندانى ساختند و بيجاپور جزء متصرفات بابريه گرديد .\r\nسكندر قريب به 14 سال در زندان بسر برد تا سرانجام در 1111 ه . در سن 33 سالگى بفرمان اورنگ‌زيب به او « خربوزه آلوده به زهر هلاهل » خوراندند . تاريخ ، وفات او را « سكندر زين كهن ظلمت برآمد » نوشته‌اند . ( بساتين السلاطين كتاب نامبرده . ص 545 ) .\r\n\r\nشمارهء 125\r\nقابل توجه است كه در اين قسمت مؤلف سفينه از ذكر نام « اورنگ‌زيب » خوددارى نموده و به كلماتى مانند : « فرمانفرماى ولايت هندوستان » - خسرو بلاد هند - « پدر بزرگوار » و غيره اكتفا كرده است .\r\nبراى توضيح اين امر بايد كمى به عقب برگرديم .\r\nدر دوران سلطنتش شاهجهان چهار پسر خود دارا شكوه - شجاع - اورنگ‌زيب و مراد بخش را هريك به حكومت منطقه‌اى از هندوستان منصوب ساخته و دارا شكوه را به وليعهدى برگزيده بود . ولى در اواخر سال 1067 شاهجهان به علت بيمارى بواسير دچار حبس البول شده\r\n\r\n","description":"","footnote":"","page_name":" 340 ","page_number":352},
  {"content":"\r\n\r\nو بسترى گرديد . اگرچه كمى بعد بهبود يافت ولى در برابر مرگ احتمالى وى ابتدا شاه شجاع علم طغيان برافراشت و بعد هم اورنگ‌زيب روز جمعه غره ذيقعده سال 1068 ه ( 31 ژوئيه 1658 ) « بتائيد رب قدير بر سرير فرماندهى و تخت شاهنشهى جلوس اجلال نمود . » ( سير المتاخرين .\r\nكتاب ياد شده . ص 306 ) . در نتيجه جنگ‌هاى خونينى بين چهار برادر بر سر جانشينى پدر آغاز گرديد .\r\nسرانجام اورنگ‌زيب بر ساير برادران پيروز شد و هريك را ببهانه‌اى از ميان برداشت و با حيله و تذوير شاهجهان را نيز دستگير و او را تا پايان حيات ( 1666 م ) در قلعه اگره زندانى ساخت . سپس براى دومين بار روز 24 رمضان سال 1069 ه ( 15 ژوئن 1659 ) تاجگذارى كرد و لقب « ابو المظفر محى الدين عالمگير پادشاه غازى » را روى خود گذارد .\r\nباوجود سابقه مبارزات ايران و هند بر سر قندهار كه زمانى فرماندهى لشكر مغول را اورنگ زيب بر عهده داشت در ابتداى سلطنت وى دربار صفوى سعى كرد روابط حسنه بين دو كشور ايجاد شود .\r\nاز اينرو بسال 1661 ميلادى شاه عباس دوم بوداق بيگ را با هدايائى فراوان كه به « چهار لك و بيست و دو هزار روپيه قيمت شد » نزد اورنگ زيب فرستاد . از جمله اين هدايا - « مرواريدى غلطان آبدار به وزن 37 قيراط بود . . . كه جوهريان هندوستان آن را به شصت هزار روپيه قيمت نمودند » ( سير المتاخرين . كتاب ياد شده . ص 335 - 336 ) .\r\nمعذلك از اين سفارت نتيجه مطلوب بدست نيامد چه سفير ايران را به زور مجبور ساختند بر خلاف ميل خود و برسم مغولان در برابر اورنگ زيب تعظيم نمايد . ( براى جريان اين سفارت و چگونگى باريافتن بحضور اورنگ‌زيب به :\r\n Manucci ; Memoirs of the Mogul Court . Engl . Transl . Irvine . London . Folio \r\nص 44 - 47 مراجعه نمائيد .  Society  پس از مرگ شاهجهان اورنگ‌زيب كه در نظر داشت متصرفات خود را از طرف مشرق و جنوب گسترش دهد و ميخواست از بيطرفى شاه عباس ثانى مطمئن گردد بنوبه خود سفيرى بنام تربيت خان ازبك بايران فرستاد . ولى شاه عباس بتلافى رفتاريكه نسبت به بوداق بيگ سفير ايران در هند كرده بودند از هرگونه اهانتى نسبت به سفير مزبور كوتاهى ننمود . از آن جمله سوار بر اسب او را بحضور پذيرفت و بدين ترتيب سفير مجبور شد در ركاب شاه پياده مسافت زيادى را بپيمايد .\r\nبالاخره پس از يكسال اقامت در اصفهان او را به آخرين جلسه پذيرائى دعوت كردند . چون بگفته صاحب سير المتاخرين ( كتاب ياد شده . ص 323 ) روى سكه‌هاى اورنگ زيب در اشرفى ( طلا ) و روپيه ( نقره ) بتفاوت لفظ « مهر » و « بدر » بيت زير منقوش بود :\r\n سكه زد در جهان چو مهر ( بدر ) منير * شاه اورنگ‌زيب عالمگير \r\n\r\n","description":"","footnote":"","page_name":" 341 ","page_number":353},
  {"content":"\r\n\r\nمانوچى مينويسد كه در جريان پذيرائى شاه از سفير پرسيد كه آيا سكه‌اى از اورنگ‌زيب بهمراه خود دارد ؟ چون سفير به سوال پاسخ مثبت داد ، شاه از او خواست كه با صداى بلند بيت روى سكه را بخواند .\r\nپس از اينكه سفير شعر را خواند مشعلدارى كه پهلوى او قرار گرفته بود ، به ظاهر برحسب تصادف پايش لغزيده ، و ريش بسيار بلند و سياه سفير را آتش زد . در ميان خنده حاضرين شاه ميگفت : عيبى ندارد - چيزى نشده . سلمانى فراوان است و خسارات وارده به آسانى ترميم مىشود .\r\nسپس سفير را مخاطب قرار داده و گفت كه در حقيقت بيت روى سكه بايد به شرح زير تصحيح گردد :\r\n Coin Struck From a round of cheese Aurangzib Brother Slayer Father Seizer . \r\nكه احتمالا در زبان فارسى چنين است :\r\n سكه زد در جهان ز قرص پنير * اورنگ‌زيب برادركش پدرگير \r\nآنگاه دستور داد تا سكه‌ها را لگدكوب ساختند .\r\nروز بعد هم چهل اسب زيبا از اصطبل سلطنتى براى تربيت خان فرستاد و به او پيغام داد كه به ارباب خود بگويد كه اسب‌ها را به اين جهت ميفرستد تا اورنگ‌زيب كمبود اسب را در ارتش خود براى مقابله با ايرانيان بهانه نسازد . ( مانوچى . كتاب ياد شده . ص 85 - 86 ) .\r\nدر مقابل اورنگ‌زيب دستور داد تا اسب‌ها را بين محلات شهر دهلى تقسيم كرده و در جاهائى كه بزرگان ايرانى خانه ساخته بودند سر بريدند . اين قتل عام حيوانات بيگناه در محافل مسلمان و هندو موجى از انزجار پديد آورد تا جاييكه عمال مغول مجبور گرديدند اين عمل امپراطور را به طرق مختلف توجيه نمايند . ( سير المتاخرين . كتاب ياد شده . ص 359 ) .\r\nبا وفات شاه عباس ثانى موضوع جنگ بين ايران و هند منتفى گرديد . ولى اگرچه شاه سليمان علاقه چندانى به سياست فعال و فتوحات خارجى نداشت و از جنگ گريزان بود ولى گسترش متصرفات اورنگ زيب از جانب دكن و انهدام سلسله‌هاى عادلشاهى و قطب شاهى كه هميشه مورد حمايت دولت ايران بودند و از نظر مذهبى نيز از تشيع پيروى ميكردند و مخصوصا پناهندگى محمد اكبر پسر اورنگ زيب به دربار صفوى موجب سردى بيشتر روابط بين هند و ايران گرديد .\r\nاورنگ زيب نيز به علت تعصب شديد درباره تسنن در محيط اجتماعى اواخر دوران صفوى شخصى منفور محسوب ميشد كه اسمش را نبايد برد .\r\n\r\nشمارهء 126\r\nشاهزاده محمد اعظم پسر ارشد اورنگ زيب از بطن « دل‌رس بيگم » دختر شاهنوازخان صفوى بتاريخ 12 رجب 1092 ه ( 28 ژوئيه 1681 ) با « پادشاه بىبىبيگم » دختر سلطان\r\n\r\n","description":"","footnote":"","page_name":" 342 ","page_number":354},
  {"content":"\r\n\r\nعلى عادلشاه در دهلى ازدواج كرد ( بساتين السلاطين . كتاب ياد شده . ص 489 ) .\r\nدر جريان جنگ با گولكنده محمد معظم را باتهام توطئه با ابو الحسن بدستور اورنگ‌زيب « در يك خيمه مدت شش سال در نظربندى داشته بودند » . ( بساتين السلاطين . ص 553 ) پس از مرگ اورنگ زيب محمد اعظم كه والى ايالت مالوه بود خود را پادشاه اعلام كرد ولى چند ماه بعد در نبردى كه بين او و برادر ناتنىاش بوقوع پيوست به قتل رسيد و محمد معظم تحت عنوان « شاه عالم بهادر شاه اول » از 1707 تا 1712 سلطنت كرد .\r\nمادر « شاه عالم » رحمه النساء نام داشت . او زن دوم اورنگ زيب و دختر يك راجپوت بود كه در كشمير حكومت ميكرد . اورنگ‌زيب از زن دوم خود يك دختر بنام بدر النساء و پسر ديگرى نيز باسم محمد سلطان داشت .\r\n\r\nشمارهء 127\r\nاورنگ‌زيب در سال 1046 ه با دل‌رس بانوبيگم دختر صمصام الدوله شاهنواز خان صفوى ازدواج كرد و ثمره اين ازدواج چهار فرزند بود كه به ترتيب زيب النساء - زينت النساء - محمد اعظم و محمد اكبر نام گرفتند . دو نفر از فرزندان اورنگ‌زيب براى ما اهميت بخصوص دارند .\r\nزيب النساء كه به فارسى شعر ميسرود و محمد اكبر كه بدربار صفوى پناهنده شد . فرزند ارشد شاهزاده خانم زيب النساء در 1048 ه ( 1638 - 1639 ) متولد گرديد و شاعره مشهورى است كه « مخفى » تخلص مينمود .\r\nميگويند پس از فتح بيجاپور و گلكنده مجالس جشن و سرور ترتيب داده شد و بزرگان و اعيان « و مقربان نذور تهنيت مباركبادى از نظر انور گذرانيدند مگر زيب النساء بيگم كه نذر تهنيت پيش نكرد و مراسم مباركبادى بجا نياورد چون موجبش پرسيدند جوابى مردانه چنين گفت . . . . ذات مقدس پيش ازين شاهنشاه بودند كه چندين فرمانروايان ممالك مثل ابو الحسن قطب‌شاه و اسكندر عادلشاه مطيع و منقاد امر عالى و باج‌گذار بودند لقب شاهنشاهى راست و درست ميامد و امروز كه همه را از ميان برداشته همين يكذات مقدس ماندند و تمامى يك سلطنت شد پس شاهنشاهى تنزل به شاهى شد و از اوج ملك الملوكى بحضيض مالكى هبوط واقع شد پر ظاهر آن است كه اين نه جاى مباركبادى است » ( بساتين السلاطين . كتاب ياد شده .\r\nص 563 - 564 ) .\r\nاين خبر كه به گوش اورنگ‌زيب رسيد چون از علاقه زيادى كه زيب النساء به برادرش محمد اكبر كه بايران پناهنده شده بود داشت واقف بود دستور داد تا زيب النساء را در قلعه سليم گره دهلى زندانى كردند . زيب النساء ديوان خود را در آنجا برشته تحرير درآورده است . اين شاهزاده خانم در حوالى سال 1114 ه ( 1702 - 1703 ميلادى ) وفات يافت و آرامگاه او ظاهرا در محل باغ سى هزارى بيرون دروازه كابلى شهر دهلى واقع است . ( ر ك به ديوان محفى .\r\nچاپ حيدرآباد ) .\r\n\r\n","description":"","footnote":"","page_name":" 343 ","page_number":355},
  {"content":"\r\n\r\nمحمد اكبر چهارمين فرزند اورنگ‌زيب در تاريخ 12 ذيحجه سال 1067 ه ( 20 سپتامبر 1657 ) متولد شد و كمتر از يكسال داشت كه مادرش را از دست داد . نوشته‌اند كه اورنگ‌زيب محمد اكبر را بيش از ساير فرزندانش دوست مىداشت و احتمال ميرفت كه او را وليعهد خود سازد . ولى در جريان جنگهاى راجپوتانا محمد اكبر كه در آن زمان حكومت موار  Mewar  ( اودىپور  Udaipur  فعلى ) را بر عهده داشت موفق نگرديد كه راجپوتها را مجبور بتسليم نمايد چه آنها به كوهستانها پناه برده و پيوسته خطوط ارتباطى و مناطق اشغالى را مورد حمله قرار ميدادند . عدم موفقيت نظامى اكبر و مخصوصا سياست نزديكى با هندوها كه اكبر در پيش گرفته بود اورنگ‌زيب را ناراضى ساخت . تا جائى كه فرماندهى را به شاهزاده اعظم واگذار كرد و محمد اكبر را نزد خود فرا خواند .\r\nولى محمد اكبر توسط تهورخان حاكم اجمير با راجپوتها متحد گرديد و خود را امپراطور اعلام داشت ( 1681 م ) . سكه بنام خود زد و با سپاهيان خود به جنگ اورنگ‌زيب شتافت .\r\nاز نظر نظامى توفق با محمد اكبر بود و با داشتن فرماندهى لايق مثل تهورخان موفقيت او حتمى به نظر ميرسيد .\r\nاورنگ‌زيب كه موقعيت خود را در خطر يافت شب قبل از تلاقى طرفين پيامى براى تهورخان فرستاد و به او وعده داد كه در صورتى كه جانب اكبر را رها كند او را مورد عفو قرار خواهد داد و در غير اين صورت از خانواده وى انتقام خواهد گرفت . تهورخان بدون اينكه كسى را از تصميم خود مطلع سازد تنها خود را به معسكر اورنگ‌زيب رساند و چون او را ميشناختند از ورود او ممانعت به عمل نيامد و تا چادر سلطنتى پيش رفت ولى هنگاميكه ميخواست با اسلحه داخل آن شود با مخالفت فرمانده نگهبانان مواجه گرديد و در نزاعى كه بوقوع پيوست تهورخان بقتل رسيد .\r\nاورنگ‌زيب كه تقدير با او يارى كرده و فرمانده دشمن را از پيش پايش برداشته بود ورق جديدى بر زمين زد بدينمعنى كه نامه‌اى عنوان محمد اكبر نوشت و در آن او را همدست خود معرفى كرد ضمنا هم ترتيبى اتخاذ نمود كه نامه بدست راجپوتها بيفتد .\r\nاين حيله در راجپوتها مؤثر افتاد جانب اكبر را رها كردند و ساير سربازانش نيز از دور وى پراكنده گرديدند . اكبر با تعداد كمى از نفراتش بكوهستانها گريخت و از آنجا به دكن نزد مرهته‌ها كه تحت رهبرى سمبهاجى پسر سيواجى بجنگ عليه اورنگ‌زيب ادامه ميدادند رفت .\r\nولى سمبهاجى تهور و فعاليت پدرش را نداشت و رفتار او را اغلب روساء مرهته نمىپسنديدند .\r\nو يكى پس از ديگرى جانب او را رها كرده و به اورنگ‌زيب ميپيوستند . محمد اكبر كه ديگر از تاسيس يك امپراطورى هند و - مسلمان بر پايه صلح و دوستى بين آن دو گروه و يا كمك هندوها نااميد شده بود بفكر استمداد از ايرانيان افتاد . و چون سلاطين قطب شاهى و عادلشاهى دكن\r\n\r\n","description":"","footnote":"","page_name":" 344 ","page_number":356},
  {"content":"\r\n\r\nكه از حمايت صفويه برخوردار بودند اكنون مورد حمله اورنگ‌زيب قرار گرفته و در معرض سقوط بودند محمد اكبر اميدوار بود كه بتواند از شاه سليمان كمك نظامى دريافت دارد .\r\nبگفته صاحب منتخب اللباب بدينمنظور اكبر دو كشتى كوچك خريدارى كرد و در آنها براى مدت 40 روز آذوقه انبار نمود و آماده حركت گرديد . سيد ياقوت حبشى كه در اين منطقه حفاظت دريا را به عهده داشت ميخواست از حركت او جلوگيرى نمايد ولى سرانجام غمض عين نموده و شاهزاده با ضياء الدين محمد شجاعى و 40 يا 50 نفر با توكل به خداوند سفر خود را آغاز كرد . كشتىها از يكديگر جدا شدند و صدمات زيادى متحمل گرديدند كه ذكر آن موجب تطويل كلام ميگردد . به علت بدى هوا كشتى به جزيره‌اى كه متعلق به امام مسقط بود افتاد و مردمان آن جزيره او را محبوس ساختند و نزد امام فرستادند .\r\n( خوافى خان . منتخب اللباب جلد دوم ص 284 ) .\r\nولى مايلز مينويسد كه در زمان امامت سيف بن سلطان « يعنى در سال 1686 اكبر پسر اورنگ‌زيب گريخته در ماه اكتبر در شهر راجه‌پور بر كشتى متعلق به ناخدا بندل  ( Bendell )  همراه گروهى از نزديكان به طرف مسقط حركت كرد . در آنجا توسط حاكم و نماينده انگليسى مورد پذيرائى قرار گرفت و بعد توسط كشتى ديگرى به طرف ايران حركت كرد . در بوشهر ( ؟ ) از او بگرمى پذيرائى گرديد و بعد به اصفهان رفت » .\r\n( ص 218\r\n ( Miles ; The Countries and Tribes of The Persian Gulf . 1919 \r\nسير المتاخرين تعداد همراهان اكبر را دويست نفر نوشته و بگفته او پس از اينكه اكبر بمسقط رسيد امام ابتدا او را با احترام پذيرفت ولى بعد مقيد ساخته و اورنگ‌زيب را از اين واقعه آگاه ساخت و به او نوشت كه اگر در ازاء « اين حسن خدمت پنج لك روپيه وجه نقد و فرمان سند معافى محصول جهازات مسقطى را كه به بنادر هند ميروند و دو سه مطلب ديگر پذيرائى يافته مرحمت شود و معتمدى براى آوردن محمد اكبر برسد او را بحضور ميفرستد » .\r\n( كتاب ياد شده ص 344 ) .\r\nچون خبر ناجوانمردى امام به اصفهان رسيد شاه سليمان تهديد كرد كه مسقط را متصرف خواهد گرديد . در برابر اين تهديد امام مسقط محمد اكبر را آزاد ساخته و عازم ايران نمود اكبر پس از ورود به بندر عباس توسط محمد ابراهيم خبر ورود خود را به اصفهان اطلاع داد و شاه سليمان نيز محمد هاشم تبريزى را بمهماندارى تعيين و به بندرعباس فرستاد . ضمنا يكى از نقاشان ماهر را هم مخفيانه همراه او فرستاد « و فرمان داد كه شبيه اكبر را بدون اطلاعش درست كشيده قبل از ورود او بحضور فرستد تا لياقت او از قيافه او بمشاهده تصوير قبل از ملاقات دريابد حسب الامر اين كار بتقديم رسيد » ( ايضا ص 345 ) .\r\nسرانجام محمد اكبر و همراهان در ماه رمضان 1098 از راه بندرعباس به لار رسيدند\r\n\r\n","description":"","footnote":"","page_name":" 345 ","page_number":357},
  {"content":"\r\n\r\n( خاتون‌آبادى . كتاب ياد شده ) و پس از اقامت كوتاهى در شيراز به طرف پايتخت ، عزيمت كردند .\r\nدر نزديكى اصفهان محمد اكبر در يكى از باغهاى سلطنتى فرود آمد و شاه سليمان تا باغ مذكور به پيشواز او رفت .\r\nاو نيز ، در باغ باستقبال شاه شتافت و سه قطعه جواهر يكى الماس يكى زمرد و ديگرى ياقوت گرانبها بطور ارمغان و راه‌آورد تقديم نمود . شاه سليمان سه جواهر را گرفته در دستار خود گذاشت « و بشوق و شعف بسيار معانقه نموده در پرسش احوال بسى تفقد فرمود » . از باغ تا خانه كه براى اكبر مقرر شده بود « پاىانداز زرباف و مخمل و دارائى كاشان و چهينت بندرى ( چيت ) كه قدرش در آنجا زياده‌تر از اينجاست » گسترده بودند . اسب‌سوارى شاه ايران و شاهزاده محمد - اكبر بالاى آن راه ميرفت . . . بعد ورود به دو راهه شاه سليمان عنان اسب كشيده اكبر را به بجائى كه براى او مقرر شده بود مرخص ساخت و ما يحتاج شاه‌زاده و آن مكان هرچه ميبايست مهيا داشت .\r\n« روز ديگر باز شاه قدم رنجه نمود اكبر را با خود بدولتخانه آورد و مسند عليحده براى او گسترده باعزاز و اكرام نشانيد و لازمه مهماندارى بنهايت مرتبه رسانيده وجهى لايق براى مصارفش معين فرمود . « ( ايضا » ص 345 ) .\r\nتاريخ ورود محمد اكبر به اصفهان را ( 1098 ه ) شاعر معاصر اسمعيل زبيحى در بيت زير آورده است :\r\n بر اوج سلطنت ماه بلنداقبال جم‌شاهى * بعزم پاىبوس مهر عالمتاب دين آمد \r\n( تذكره نصرآبادى . كتاب ياد شده . ص 300 ) .\r\nمانوچى مينويسد كه وقتى كه اورنگ‌زيب دانست كه پسرش ( اكبر ) به ايران رسيده است و مورد عنايت شاه سليمان قرار گرفته دستور داد نامه‌اى بدينمضمون نوشتند :\r\n« بموجب گزارش‌هاى موثق ميدانم كه اكبر ياغى نزد شما مىباشد . عليهذا پس از رويت اين نامه او را به زنجير كشيده نزد من گسيل داريد . اگر بدستور من عمل نكنيد شما را همانگونه كه دارا را تنبيه كردم مجازات خواهم نمود » .\r\nوزير اسدخان پس از اينكه نامه را ممهور ساخت پيش اورنگ‌زيب گذارده و گفت « طبق فرمان اعليحضرت اين نامه آماده شده است . كسى كه آن را بايد ببرد تعيين فرمائيد . درباره اين سوال كه چه كسى بايد آن را ببرد پاسخى ندارم » .\r\nضمنا به امپراطور توجه داد كه هركس نامه را ببرد سر خود را از دست خواهد داد و شاه سليمان شخصا در راس در كشتى به هندوستان حمله خواهد كرد .\r\nاورنگ زيب پس از استماع اين سخنان كلماتى چند براى تجاهل ادا كرد ولى نامه مورد بحث هيچگاه فرستاده نشد « . ( كتاب ياد شده ص 157 ) .\r\nبنوبه خود شاه سليمان نيز علاقه‌اى بدخالت در امور هندوستان و آغاز جنگ با اورنگ - زيب نداشت . از اينرو پس از مدتى كه از اقامتش گذشت « چون اكبر اظهار امداد و اعانت و طلب\r\n\r\n","description":"","footnote":"","page_name":" 346 ","page_number":358},
  {"content":"\r\n\r\nرخصت به هند نمود شاه گفت تا پدر شما زنده است مهمان عزيز ما هستيد و تا آن زمان اعانت و رفاقت از ما به عمل نخواهد آمد . بعد انتقال او كه كار بمقابله برادران افتد در تقديم خدمات خود را معاف و مقصر نخواهيم داشت » . ( سير المتاخرين . كتاب ياد شده . ص 345 ) .\r\nبناچار اكبر در اصفهان مقيم شد يكى از خواهران شاه را به عقد خود درآورد ( مايلز - كتاب ياد شده . - ص 218 ) و در انتظار مرگ اورنگ‌زيب و بازگشت به وطنش ايام ميگذرانيد .\r\nطبيب و سياح ايتاليائى كاررى  ( Careri )  ميگويد كه « شاه سليمان به شاهزاده اكبر اجازه داده بود كه در گردش و شكار از اسب‌هاى خاصه شاهى استفاده كند و روزانه ده تومان پول جيبى از خزانه دريافت دارد . » ( كاررى . سفرنامه . ترجمه نخجوانى و كارنگ . تبريز 1348 . ص 91 ) .\r\nاما در هندوستان بدستور اورنگ‌زيب دو دخترى را كه اكبر در موقع فرار بجاى گذارده بود به ترتيب به ازدواج سلطان معز الدين و سلطان عظيم الدين پسران شاه عالم درآوردند .\r\n( مانوچى - كتاب نامبرده . ص 177 ) .\r\nضمنا هم دو زن وى كه قبل از عزيمت او حامله بودند و آنها را به حمايت بيوه رانا « جسونت سنگه »  Jaswant Singh  سپرده بود هريك پسرى به دنيا آورده و رانى باميد بازگشت اكبر تا آنجا كه مقدور بود از فرستادن فرزندان نزد اورنگ‌زيب طفره رفت ولى سرانجام چون از بازگشت وى مايوس شد فرزندانش را به پيش اورنگ‌زيب فرستاد .\r\n« اين امر كه نوه‌هاى او فقط به زبان راجپوت تكلم ميكردند موجب شگفتى اورنگ - زيب گرديد . در هر صورت پسران را نزد خود جا داد و با مهربانى با آنها رفتار نمود » . ( ايضا .\r\nص 178 ) در اين ميان شاه سليمان وفات يافت و پسرش شاه سلطانحسين جانشين او گرديد .\r\nكاررى كه در مراسم تاجگذارى شاه سلطانحسين همراه سفراء لهستان و پاپ حضور داشته مينويسد كه موقعى كه انتظار خبر رسيدن ساعت شرفيابى را ميكشيديم « چهل تن از - ملتزمين ركاب اكبر كه همه لباس نيم‌تنه زربفت حرير اهدائى شاه را بر تن و دستار كوچكى از قماش نازك بر سر داشتند از پيش ما گذشتند » . ( كتاب ياد شده . ص 11 ) .\r\nبگفته همين نويسنده فرداى روز تاجگذارى شاهزاده هندى ( اكبر ) هديه بزرگى به پيشگاه شاه تقديم داشت . اين هدايا عبارت بود از يك فيل - يك جام نقره و يك سبد زرين پر از گلهاى طلائى و نقره‌اى مزين به سنگهاى گرانبها - اين هدايا جمعا 000 / 20 تومان ارزش داشت . « ( ايضا » . ص 112 ) .\r\nشاه سلطان حسين بنوبه خود « به پسر مغول بزرگ هديه‌اى در حدود سه هزار تومان فرستاد . دو هزار تومان آن سكه‌هاى سيم و زر بود و يكهزار تومان نيز انواع پارچه باضافه 12 دست خلعت . اما شاهزاده هندى از رسيدن به خدمت شاه اعتذار كرد چه وى خود را تا اربعين مرگ شاه سليمان عزادار ميدانست و به همين منظور قسمتى از ريش خود را هم بريده بود و منتظر\r\n\r\n","description":"","footnote":"","page_name":" 347 ","page_number":359},
  {"content":"\r\n\r\nبود كه كمى مويش درآيد » ( ايضا . ص 119 ) .\r\nاكبر اميدوار بود كه تغيير سلطنت شايد با تغيير سياست خارجى همراه باشد ولى همانطوريكه خوافىخان در جزء وقايع سال 40 سلطنت اورنگ‌زيب ( 1107 ه ) مينويسد « شاهزاده محمد اكبر پس از جلوس شاه سلطان حسين چندين بار تقاضاى كمك نظامى نمود تا به هندوستان مراجعت نمايد ولى شاه جديد مثل سلف خود درخواست وى را رد كرد . سرانجام شاهزاده به عذر اينكه آب و هواى اصفهان به مزاج وى سازگار نيست تقاضاى اقامت در گرمسير ( خراسان ) را نمود . تقاضاى او مورد اجابت قرار گرفت و دستور داده شد كه از عوايد آن ايالت مخارج او پرداخت شود . بدين ترتيب شاهزاده كه او را ده‌هزار سرباز قزلباش همراهى ميكردند به آنجا رفت » . ( خوافىخان . منتخب اللباب . جلد دوم ص 450 ) .\r\nباوجود اين اورنگ‌زيب اقامت اكبر را در ايران خطرناك ميدانست و بيم آن داشت كه روزى با كمك ايرانيان به هندوستان حمله نمايد . « با اين فكر نامه‌هاى دوستانه حاوى دعوت براى او فرستاده و وعده حكومت ايالت سند را به او داد . . . . ولى چون او طينت پدرش را مىشناخت تا به امروز ( 1700 ميلادى ) بنامه و وعده‌هاى او اعتماد نكرده است » . ( مانوچى . ص 178 ) .\r\nشش سال بعد ( 1117 ه ) و يكسال قبل از مرگ اورنگ‌زيب محمد اكبر در گرمسير خراسان وفات يافت و روياى بازگشت و امپراطورى هند را با خود بگور برد .\r\nمؤلف « تاريخ پناهندگان ايران » تاريخ ورود اكبر را به اصفهان اشتباها 1087 ه ق يادداشت كرده و باز هم به غلط مينويسد كه وى « تا سال 1085 ه ق در آستان مبارك مقيم و معتكف بوده و در آنجا فوت و مدفون است » . مهماندار اكبر را نيز ميرزا ابراهيم اشتهاردى خوانده است . ( بابيوردى ، تاريخ پناهندگان ايران . تهران 1349 . ص 37 - 38 ) .\r\nبابيوردى ضمنا مينويسد كه ميرزا محسن تبريزى متخلص به تاثير « از فضلا و شعراى بزرگ اواخر صفويه » . . . . آمدن اكبر را بايران به زبان تركى بنظم درآورده است\r\nولى در نسخه خطى ديوان تاثير متعلق به كتابخانه مركزى دانشگاه تهران اشعارى در اين‌باره به نظر نرسيد .\r\nبراى پاسخ نامه‌هائى كه اكبر به شاه سليمان و شاه سلطانحسين فرستاده به ضميمه‌هاى شمارهء 3 - 4 - 5 همين كتاب مراجعه شود .\r\n\r\n","description":"","footnote":"","page_name":" 348 ","page_number":360},
  {"content":"\r\n\r\n\r\nضمائم\r\nضميمه 1 - پاسخ اعتماد الدوله به وزير پادشاه ماچين و شهر ناو\r\nضميمه 2 - پاسخ‌نامه كرنليس سپلمن\r\nضميمه 3 - جواب شاه سليمان به نامه اكبر از لار\r\nضميمه 4 - پاسخ شاه سليمان به تهنيت عيد رمضان اكبر از لار\r\nضميمه 5 - جواب شاه سلطان حسين به رقعه شاهزاده اكبر از گرمسار\r\nضميمه 6 - جدول تقارن سلطنت پادشاهان ايران و سيام\r\n\r\n","description":"","footnote":"","page_name":" 349 ","page_number":361},
  {"content":"\r\n\r\n\r\nضميمه 1\r\nجواب كتابت وزير پادشاه ماچين و شهر ناو از جانب نواب اعتماد الدوله نوشته شد :\r\nشميم شمامه الفت و ولا و نسيم بهارستان صفوت و صفا كه صحيفه منيفه موالات و نميقه انيقه مصافات عاليجناب دولت قباب وزارت و شوكت‌پناه ابهت و جلالت دستگاه شهامت و نجدت انتباه محبت و مودت شعار عمده وزراء نامدار زبده امراء نصفت‌مدار وزير صائب تدبير مشير صافى ضمير جلالا للوزاره و الابهته و الجلاله و الشوكه و النصفه و العز و الاقبال رفع الله و صانه عماشانه به دستيارى انامل صداقت‌نگار حامل و بدستكارى دست دوستى كار متحمل و با قوافل ائتلاف و رواحل التيام متكفل ايصال آن هديه دوستى و يارى و وسيله ايراد آن رسيله يادآورى شده بود معطر مشام صداقت بيقياس و مؤسس اساس الفت و استيناس گشته آنچه از نتايج ارتباط و اتحاد فوائد خلت و و داد كه باعث انفتاح سبل و در توسعه احوال مترددين سبب انتفاع كل است و خامه صدق نگاشته صحيفه انورفام شده بود محض حق و عين صواب بوده بشرحيكه در باب نامه ارسالى رفعت و عالىپناه معتمد السلاطين حاجى محمد سليم ايلچى اعليحضرت صدرنشين سرير سرورى و كامكارى پادشاه والاجاه صاحب كلاه ظل اللهى و مساعى معدلتگاه عالم‌پناه شاهنشاهى در مصلحت آن دودمان و الا و خيريت طرفين رقم زده كلك و الا شده بود بعد حمد ذات اقدس نواب كامياب سپهر ركاب مالك رقاب اشرف اقدس ارفع امجد همايون كه جان ما غلامان فداى خاك پاى سمند سماپيمايش باد چنانچه سجيه سنيه و سجيمه مرضيه اين خاندان نبوت و امامت و خانواده خلافت و هدايت است در تعظيم سلاطين عدالت آئين كه دم از دوستى اين دوده عظمت و جلال زنند و نشر مراحم پادشاهانه به فرستادگان ايشان دستور العمل آداب خواقين جهان و بندگان اين درگاه به حكم نافذ عالم مطيع برعايت وافدان اين كعبه آمال مامور فرمان واجب الاذعان بوده و مىباشند ايلچى مشارليه بعد از سعادت زمين‌بوسى مشرف مجالست مجلس بهشت‌آسا بوده مراحم خديوانه همايون اعلى بعد از چندى بخلاع فاخره خاقانى و اصطناعات لائفه قاآنى كامياب و مرخص و ماذون گرديده مراجعت به آنصوب صواب نمود و\r\n\r\n","description":"","footnote":"","page_name":" 350 ","page_number":362},
  {"content":"\r\n\r\nحاجى نوروز گرك يراق « 1 » آنسركار خيرمدار كه در مكتوب مرغوب اشعار شده بود در اين ديار اجابت داغى حق كرده اموال او را كه اهالى شرع شريف ضبط و محافظت نموده بودند حسب الامر الاعلى به حاجى سليم تسليم شد كه به آن سركار خجسته‌مدار رساند .\r\nچون حجت مغايرت فى ما بين زايل و طريقه موالفت حاصل گشته به نوشته ابواب مراسلات مفتوح مىباشد هرگونه مهمى كه در اين حدود باشد بيقائله بيگانگى به اعلام آن مبتهج و مسرور سازند كه بتوفيق الله تعالى بفيصل رساند . ايام وزارت و موكب اقبال بماناد .\r\n( منشات و مكاتيب - نسخه خطى كتابخانه مجلس شوراى ملى . شماره 2506 )\r\n\r\nضميمه 2\r\nحكم اشرف در جواب عريضه تهديدآميز كه سركرده ولنديس كه يازده كشتى و سپاه فرستاده دعوى شانزده‌هزار تومان « 2 » كسرى و كازم « 3 » نام وكيل او را در اوايل جلوس خاقان خلد آشيان الى الان رسيده و طلب آن نموده و نوشته كه وكيلى از جانب اشرف به بندرعباسى فرستاده شود كه وكيل قرار دهد امرى دهند و مقرر شد كه جواب عريضه مشاراليه نوشته شود و جواب آن ايضا به ايشان موكول شده است .\r\n* * * فرمان همايون شرف نفاذ يافت آنكه سلطنت و جلالت مآب لياقت و شهامت اياب حشمت و نصفت نصاب زبدة الولا . العظام المسيحيه عمده الحكام الكرام العيسويه فطا ماللسلطنه\r\n\r\n\r\n","description":"","footnote":"\r\n( 1 ) - در متن « كركيراق » نوشته شده است كه به صورت بالا تصحيح گرديد . فرهنگ دهخدا « گرك يراق » را « حامى - پشتيبان - دافع از كسى » نوشته است . اما مينورسكى آن را تركيب دو كلمه تركى « گرك »  Gerek  ( لازم ) و « يراق » ( ملزومات و اسحله ) دانسته و « حامل و رساننده يراق يا ملزومات و اسحله » معنى كرده است .\r\n( سازمان ادارى حكومت صفوى . كتاب ياد شده . زيرنويس ص 218 ) .\r\nولى اين كلمه در زمان صفويه معنى ناظر و پيشكار را داشته است . محمد على بيك گرك يراق اصفهانى يكى از رجال برجسته عهد شاه عباس اول كه از چوپانى به خزانه‌دارى و وزارت رسيد چون ابتدا منصب نظارت را داشت اين لقب بر روى اسم او باقى ماند .\r\n( ر ك : فلسفى - زندگانى شاه عباس اول . جلد سوم . ص 404 ) .\r\n( 2 ) - اين رقم در متن به سياق نوشته شده است .\r\n( 3 ) - تحريف خاسن برود  Gasenbrod  نام كميسر هلند در خليج‌فارس مىباشد كه فرماندهى ناوگانى را كه جزيره قشم را اشغال كرد بر عهده داشت . ( ر ك به تعليقات شماره 5 در همين كتاب ) .\r\n","page_name":" 351 ","page_number":363},
  {"content":"\r\n\r\nو الابهته و الشهامه و الاقبال كرنليس سپلمن « 1 » سركرده ولنديس زير بادات بتفقدات ملاطفت آئين شاهانه و توجهات عطوفت قرين پادشاهانه عز اختصاص يافته بوده خاطر خورشيد مآثر نواب كامياب همايون ما را بانجاح مقاصد و مرام آن قدوه امراى عيسويه باعلى درجه كمال مصروف شناسد عريضه مخالصت عنوان كه درينوقت به درگاه جهان‌پناه فرستاده عرض نموده بود كه اراده كرده كه سوداى ابريشم را بر طرف نموده در ممالك محروسه شاهنشاهى سودا و تردد شود و استدعا نموده كه از اينطرف چند نفر كه صاحب اختيار در قول و قرار باشند به بندرعباسى فرستاده شود كه با حامن برود « 2 » قول و قرارى كه لازم باشد دهند به نظر كيميا اثر رسيد چون از زمان سلاطين جنت مكين اين دودمان به اين خاندان عدل و احسان اخلاص ورزيده و مورد عنايات خسروانه بوده‌اند و توجه نواب كامياب همايون ما نيز با عيسويه عموما و با ولنديس خصوصا در مرتبه اعلى است خواهش او را كه مقدر باشد به عز انجاح مقرون ميفرمائيم و احكام و فرامين جهانمطاع اجداد جنت‌مكين نواب همايون ما كه شرف صدور يافته به‌جهت رعايت و مراقبت طايفه ولنديس و آمد شد جماعت مذكور است كه همه وقت به درگاه جهان پناه به اطمينان خاطر تردد مىنموده باشند نه از براى نفع و سودا هرگاه به سوداى ابريشم راضى نباشند خوبتر و جهت كفايت سركار خير مدار همايون نيز بار يافت عشور و خروج و راهدارى اسبابى كه ايشان هر ساله به مملكت ايران مىآورند و در برابر سوداى ابريشم مذكور و غيره معافيات مقرر شده و در صورتى كه سوداى ابريشم موقوف گردد معافيات مذكوره نيز موقوف خواهد بود بهتر است و استدعائى كه نموده بود كه امضاء ارقام مطاعه كه از ازمنه سابقه تا حال شرف صدور يافته در يك رقم صريح نوشته شود كه من بعد حكام و غيره به نوعى ديگر كه خلاف شفقت باشد عمل ننمايند چون نوشتجات قول و قرارى كه در ازمنه سابقه شده ميبايد كه در نظر بوده باشد و فرستادن كسان صاحب اختيار به جهت قول و قرار مجدد به بندر عباسى صورتى ندارد آن سلطنت و جلالتمآب وكيل معتمد و مجموع اسناد قول و قرار و دستور العملى كه ازينطرف در هر باب داشته به آن مستند باشد به درگاه همايون فرستد كه ملاحظه\r\n\r\n\r\n","description":"","footnote":"\r\n( 1 ) - در متن « كرنليوس اسپيلمان » نوشته شده كه به كرنليس سپلمن تصحيح گرديد .\r\nكرنليس سپلمن  Cornelis Janszoon Speelman  در شهر رتردام متولد شد و در اوان جوانى به خدمت شركت هند شرقى هلند درآمد و از سال 1681 تا 1684 در سمت فرماندار كل موفق گرديد تجارت هلند را در خاور دور گسترش دهد و مكاثر - ترنات و جزاير ملوك را تحت تسلط آن كشور درآورد . براى شرح حيات وى ر ك به مجله :\r\n Bijdragen van het Koninklijk Instituut . 1936 . / - 222 \r\n( 2 ) - در متن كازم بروت آمده است كه به صورت بالا تصحيح گرديد .\r\n","page_name":" 352 ","page_number":364},
  {"content":"\r\n\r\nو مجددا قول و قرار و دستور العملى كه بايد از جانبين مرقوم گردد كه كدام بر طرف و كدام برقرار خواهد بود و چه تجديد خواهد شد كه من‌بعد از آن قرار به عمل مىآورند و بعضى سخنان كه از سوداگران شنيده چون اموال او را ضايع كرده‌اند خلاف واقع چند گفته‌اند و الا هريك از ايشان در هر زمان هر قسم مطلبى حسابى كه عرض و استدعا نموده بعز انجاح مقرون و ارقام مطاعه به ايشان شفقت فرموده‌ايم چون اموال مزبور را ناچيز كرده‌اند بدانجت دعاوى و سخنان باطل تنخواه آن حشمت و نصفت آداب مىكنند مطالب ديگر كه در باب خانه واقع در بندر و محافظت اسباب واقع در اصفهان قلمى نموده بود بعد از ورود وكيل جديد انشاء الله تعالى به عمل خواهد آمد من جميع الوجوه به عواطف بيدريغ خديوانه مستوثق بوده هرگونه مطالب و مدعيات كه داشته باشد معروض داشته بعز انجاح مقرون شناسد . تحريرا فى شهر رجب 1095 « 1 »\r\n( منشات و مكاتيب - نسخه خطى كتابخانه مجلس شوراى ملى . شماره 2506 ) .\r\n\r\nضميمه 3\r\nجواب نامه سلطان اكبر خلف سلطان اورنگ‌زيب فرمانفرماى هندوستان كه به ايران آمده از لار نوشته بود :\r\nسبحان اللّه پذيراى دولت خداداد و سعادتمند نعمت قوى بنياد هر آن برومند بهره‌منديست كه خواه و ناخواه هرچند او را كشان‌كشان بغولستان گمراهى برند و شياطين انس و جان بانياب اغوال حيرت كشانند دست غيب گريبان‌گير او و سروش عالم بالا هواخواه او گشته بدار السرور ابدى رسانند اگرچه آن درة التاج فرهى و فرهنگى و واسطه العقد برومندى و برازندگى شاه بيت صحيفه اقبال سرلوح جريده عز و جلال چندى مورد مقاسات اسفار شاقه و شدايد عديده و مشتاق بر و بحر شدند بعد الحمد و طيبت سهلا و اهلا دانست خوش آمدند و صفا آوردند بيان شوق و خواهشمندى لقاى فرح‌فزا بكام خامه درنگنجد و آن گوهر و الا را جز دل نسنجد و الباقى عند التلاقى .\r\n( منشات و مكاتيب . كتابخانه مجلس شوراى ملى شماره 2506 )\r\n\r\n\r\n","description":"","footnote":"\r\n( 1 ) - كمپفر مىنويسد كه ناوگان هلندى در سوم ژوئن 1684 ( 20 جمادى الثانى 1095 هجرى قمرى ) برابر بندرعباسى لنگر انداختند و در 30 ژوئن ( 17 رجب ) در جزيره قشم نيرو پياده كرده و برج و باروى آنجا را متصرف گرديدند . ( كتاب ياد شده . ص 61 ) . اگرچه در 14 اوت ( 3 رمضان ) همانسال كميسر خامن برود ناگهان درگذشت ( ايضا ) ولى ظاهرا - مذاكرات با دربار صفوى به طول انجاميد تا اينكه « عاقبت هلنديها در تاريخ 24 رجب 1096 ( 26 ژوئن 1685 ) بعد از يازده ماه قشم و نقاط ديگرى را كه ضبط كرده بودند خالى و جهازات ايرانى را تسليم نمودند . » .\r\nر ك به : عباس اقبال . مطالعاتى درباره بحرين و جزاير و خليج‌فارس . تهران 1328 . ص 96 .\r\n","page_name":" 353 ","page_number":365},
  {"content":"\r\n\r\n\r\nضميمه 4\r\nجواب رقعه پادشاهزاده مذكور [ اكبر 
  ] كه در باب تهنيت عيد رمضان از لار نوشته قلمى نموده بود كه :\r\nحضرت ودود رئوف ايام دورى بحضورى مبدل گردانيده مبارك باد نويد عيد جديد بالمشافهه به زبان منسوب به نيسان گويا كناد رقعه كريمه نامى و نميقه شريفه گرامى مشعر بر تهنيت عيد و شوق ادراك لقاء همايون سعيد و وعده ملاقات بعيد جديد بعيد به نظر كيميا نظير اقدس رسيد و استماع صحت مزاج شريف باعث مسرت و ابتهاج گرديد\r\n گرچه من عاشقم و يار بكام دگران است * چون غره شوال كه عيد رمضان است \r\nدر هر حال استرضاء خاطر شريف منظور نظر انور بوده و مىباشد .\r\n( منشات و مكاتيب نسخه خطى مجلس شوراى ملى شماره 2506 )\r\n\r\nضميمه 5\r\nجواب رقعه پادشاهزاده مذكور ( محمد اكبر ) كه اظهار عارضه خود نموده بود :\r\nنگارش نگارين نامه بخردى و نگارش و گزارش آئين فرزانگى و فرهى بطرزى سنجيده و طرازى پسنديده در مقام استحسان جلوه قبول و عز وصول ارزانى داشت سطرى از احوال خجسته‌مال آن برازنده افسر و اورنگ كه نگاشته خامه مشكبار شده بود اگرچه قدرى از بيم و اميد درهم و فراهم بود بهرحال بعد الحمد عاقبت احوال بخير و خوبى مبدل گرديده از متاعب اسفار به خانه خود فارغ البال رسيده‌اند امور جزوى را منظور نداشته بساعت مسعود متوجه گردند .\r\n( منشات و مكاتيب نسخه خطى كتابخانه مجلس شوراى ملى شماره 2506 )\r\n\r\n","description":"","footnote":"","page_name":" 354 ","page_number":366},
  {"content":"\r\n\r\n\r\nضميمه 6\r\nجدول تقارن سلطنت پادشاهان ايران و سيام از 1659 تا 1709 ميلادى\r\nسيام ( ايوديا ) ايران ( صفويه )\r\nدهم راجه  Dhamaraja  1569 - 1590 خدابنده 1578 - 1587\r\nنارسوئن  Naresuen  1590 - 1605 شاه عباس كبير 1587 - 1629\r\nاكاتسارت  Ekatosarot  1605 - 1610\r\nسنگتام  Intaraja 2  1610 - 1628\r\n ( Songtham ) \r\nجتا  Jetta  1628 - 1630 شاه صفى 1629 - 1642\r\nاتى ياونگ  Attiyawong  1630\r\nپراسرت تنك  Prasart Tong  1630 - 1656 شاه عباس دوم 1642 - 1667\r\nجاى  Jai  1656\r\nسوتاماراجه  Suthamaraja  1656 - 1657\r\nنرائى  Nerai  1657 - 1688 شاه سليمان 1667 - 1694\r\nپت‌راجه  Petraja  1688 - 1703 شاه سلطان حسين 1694 - 1722\r\nپراچوسوا  Prachao Sua  1703 - 1709\r\n\r\n","description":"","footnote":"","page_name":" 355 ","page_number":367},
  {"content":"\r\n\r\n\r\n[ فهرستها 
  ]\r\n\r\nفهرست كتابهاى فارسى و عربى\r\n\r\nفرهنگ‌ها :\r\nآنندراج ، محمد پادشاه ( دبير سياقى ) 7 جلد تهران 1335 -\r\nاقرب الموارد ، سعيد الخورى 3 جلد 1894 م\r\nبرهان قاطع ، محمد بن خلف تبريزى . تصحيح معين 5 جلد . تهران 1344\r\nتاج العروس ، محمد زبيدى - 10 جلد . مصر 1306 ه ق\r\nجهانگيرى ، جمال الدين انجو 2 جلد . لكهنو 1293 ه ق\r\nجامع عربى - فارسى . سياح 2 مجلد تهران 1343\r\nرشيدى ، ملا عبد الرشيد تتوى 2 جلد . كلكته 1872 - 1875 م\r\nعوام ، امينى . تهران\r\nغياث الدين رامپورى ، غياث اللغات . دبير سياقى 2 جلد . تهران 1337\r\nفارسى معين ، 5 جلد تهران 1342 - 1345\r\nقاموس اعلام تركى ، سامى 6 جلد استامبول 1306 ه ق\r\nفرهنگ لغات ادبى ، اديب طوسى 3 جلد . تبريز 1345 - 1350\r\nلغتنامه دهخدا ، در جريان چاپ\r\nالمنجد ، لويس معلوف . بيروت 1960 م\r\nمنتهى الارب ، عبد الرحيم صفىپور . تهران 1377 ه ق\r\nنظام ، ( داعى الاسلام ) 5 جلد . حيدرآباد 1348 - 1358 ق\r\nنفيسى ( ناظم الاطبا ) 5 جلد . تهران 1317 - 1334\r\n\r\nمآخذ فارسى و عربى\r\nابن اثير ، الكامل فى التاريخ 13 مجلد . بيروت 1385 ه . ق\r\nابن ابى الحديد ، شرح نهج البلاغه 4 جلد . بيروت 1375 ه ق\r\nابن اخوه ، معالم القربه فى احكام الحسبه . ( آيين شهردارى ) ترجمه شعار . تهران 1347\r\nابن بطوطه ، سفرنامه . ترجمه فارسى ، موحد . تهران 1337\r\nابن بطوطه ، رحله . متن عربى . مصر ، 1964 م\r\nابن بلخى ، فارسنامه . كمبريج ، 1921\r\nابن حوقل ، مسالك و ممالك . ترجمه فارسى . تهران 1347\r\n\r\n","description":"","footnote":"","page_name":" 356 ","page_number":368},
  {"content":"\r\n\r\nابن رسته ، كتاب الاعلاق النفسيه . دخوخه - ليدن ، 1892 م\r\nابن قتيبه ، مختصر كتاب البلدان . ليدن ، 1891 م\r\nابن فقيه دينورى ، كتاب الانواء . حيدرآباد ، 1956 م\r\nابن ماجد ، كتاب الفوائد . دمشق ، 1971 م\r\nابن النديم ، كتاب الفهرست . متن عربى . تصحيح تجدد . تهران 1971 م\r\nابن نديم ، الفهرست . ترجمه فارسى تجدد . تهران ، 1343\r\nابو الفدا ، تقويم البلدان ، ترجمه آيتى - تهران 1349\r\nابو الفضل ، آئين اكبرى 2 جلد كلكته 1872 م\r\nاته ، تاريخ ادبيات ايران . ترجمه شفق . تهران 1337\r\nاستانلى پول ، طبقات سلاطين اسلام . ترجمه اقبال . تهران 1312\r\nمحمد حسين استرآبادى ، تحفه الغرائب . نسخه خطى دانشگاه تهران\r\nاسكندر تركمان ، عالم‌آراى عباسى 2 جلد . تهران 13\r\nاصطخرى ، المسالك و الممالك . ليدن . 1892 م\r\nاقبال ، مطالعاتى درباره بحرين و جزاير و سواحل خليج فارس . تهران 1328\r\nالدنبرگ ، فروغ خاور . ترجمه كتابى - اصفهان 1340\r\nالف ليل و ليله ، ( هزار و يكشب ) . ترجمه فارسى طسوجى . تهران 1260 ه ق\r\nمحمد آملى ، نفايس الفنون فى عرايس العيون - 3 جلد . تهران 1377 ه ق\r\nبارتولد ، تركستان‌نامه . ترجمه كشاورز . 2 جلد . تهران 1352\r\nبابيوردى ، تاريخ پناهندگان ايران - تهران 1349\r\nبزرگ بن شهريار ، عجايب الهند . متن و ترجمه فرانسه  Devic  ليدن 1883 - 1886\r\nبغدادى ، الفرق بين الفرق . ترجمه مشكور . تهران 1344\r\nالبلاذرى ، فتوح البلدان . ترجمه آذرنوش . تهران 1346\r\nبناكتى ، روضه اولى الالباب فى معرفه التواريخ و الانساب ( تاريخ بناكتى ) .\r\nكوشش شعار . تهران 1348\r\nبوداسف و بلوهر ، ترجمه فارسى مشكوه الحكماء . تهران ، 1321 ه ق\r\nبيرونى ، فى تحقيق ماللهند . حيدرآباد ، 1958 م\r\nپطروشفسكى ، كشاورزى و مناسبات ارضى در ايران عهد مغول . ترجمه كشاورز . 2 جلد .\r\nتهران 1344\r\nپيشاورى ، نگارستان عجائب و غرائب . مقدمه محيط طباطبائى . تهران 1341\r\nتاثير ، محسن تبريزى . ديوان . نسخه خطى دانشگاه تهران\r\n\r\n","description":"","footnote":"","page_name":" 357 ","page_number":369},
  {"content":"\r\n\r\nتاورنيه ، سفرنامه - ترجمه نورى . اصفهان 1336\r\nتذكره الملوك ، بكوشش دبير سياقى - تهران 1332\r\nمحمد تركه اصفهانى ، تنقيح الادله و العلل فى ترجمه الملل و النحل . تصحيح جلالى نائينى تهران . 1335\r\nتزوكات تيمورى ، ترجمه فارسى ابو طالب حسينى تربتى . متن و ترجمه انگليسى .\r\nاكسفورد 1773 م\r\nمحمد على تهانوى ، كشاف اصطلاحات الفنون 2 جلد . كلكته 1854 - 1862\r\nجابرى انصارى ، تاريخ اصفهان و رى . جلد اول . تهران 1321\r\nجمال‌زاده . فرهنگ لغات عاميانه . تهران 1341\r\nعطاملك جوينى ، تاريخ جهانگشاى . تصحيح قزوينى - 3 جلد - ليدن 1911 م\r\nحافظ ، ديوان . قزوينى - غنى . تهران 1320\r\nحدود العالم ، كوشش منوچهر ستوده . تهران 1340\r\nحزين ، تاريخ حزين . اصفهان 1322 .\r\nعبد اللطيف حسينى ، ذيل التحفه . حيدرآباد 1263 ه ق\r\nخاتون‌آبادى ، وقايع السنين والاعوام . نسخه خطى كتابخانهء مجلس\r\nمحمد خوارزمى ، كتاب صوره الارض . وينه 1926\r\nخوارزمى ، مفاتيح العلوم . فان فلتن . ليدن 1895 م\r\nخواندمير ، حبيب السير . تصحيح دبير سياقى . 4 جلد تهران 1353\r\nابراهيم خورى ، العلوم البحريه عند العرب ( قسم الثالث ) ، دمشق 1972 م\r\nدزى ، فرهنگ البسه مسلمانان . ترجمه هروى . تهران 1345\r\nدمشقى ، تخبة الدهر فى عجايب البر و البحر . ليپزيك 1923 م\r\nدهخدا ، امثال و حكم . 4 جلد . تهران 1339\r\nرازى ، كتاب الاسرار . ترجمه شيبانى . تهران ، 1349\r\nرشيد الدين ( فضل الله ) ، تاريخ مبارك غازانى . يان . هرتفورد 1940 م\r\nرشيد الدين ، جامع التواريخ . كريمى . 2 جلد . تهران 1338\r\nروضه الطاهرين ، نسخه خطى كتابخانه مجلس\r\nزامباور ، معجم الانساب و الاسرات الحاكمه . ترجمه عربى . قاهره 1951 م\r\nابراهيم زبيرى ، بساتين السلاطين يا تاريخ بيجاپور . حيدرآباد 1314 ق\r\nالسامى ، تحفه الاعيان بسيره اهل عمان . 2 جلد . قاهره 1347\r\nسپنتا ، تاريخچه اوقاف اصفهان . اصفهان 1346\r\n\r\n","description":"","footnote":"","page_name":" 358 ","page_number":370},
  {"content":"\r\n\r\nسجادى ، فرهنگ علوم عقلى . تهران 1341\r\nسديد السلطنه ، المناص فى احوال الغوص و الغواص ( صيد مرواريد ) . تهران 1308\r\nاحمدين طيب السرخسى ، رساله فى البحار و المياه و الجبال . حيدرآباد .\r\nسعدى ، كليات . تهران 1317\r\nشاردن ، تاجگذارى شاه سليمان . ترجمه عليرضا . 1331 ه ق\r\nشايگان ، اديان و مكتبهاى فلسفى هند . 2 جلد . تهران 1346\r\nشروانى ، بستان السياحه . تصحيح طباطبائى . اصفهان 1342 ه ق\r\nامام شوشترى ، تاريخ مقياسات و نقود در حكومت اسلامى - تهران 1335\r\nعبد الطيف شوشترى ، تحفه العالم . نسخه خطى دانشگاه تهران\r\nعبد اللطيف شوشترى ، تحفه العالم . حيدرآباد . 1266 ه ق\r\nالشهرستانى ، الملل و النحل . تصحيح عبد العزيز . قاهره 1968 م\r\nعبد الرحمن صوفى ، صور الكواكب . حيدرآباد ، 1954 م\r\nغلامحسين خان طباطبائى ، سير المتاخرين - 3 مجلد . نول كشور ( لكهنو ) 1314 ه ق\r\nعبد الرزاق سمرقندى ، مطلع سعدين و مجمع بحرين . تصحيح محمد شفيع - 2 جلد پاكستان 1963 م\r\nعبد الكريم ، تذكره القبور ( رجال اصفهان ) . اصفهان 1328\r\nغفارى قزوينى ، تاريخ نگارستان . بمبئى 1275 ه ق\r\nجواد فاضل ، سخنان على ( ع ) از نهج البلاغه . تهران 1345\r\nفرشته ، گلشن ابراهيمى يا تاريخ فرشته . نول كشور 1350 ه ق\r\nمحمد على فروغى ، حكمت سقراط و افلاطون . تهران 1297 ه ق\r\nفرهاد ميرزا ، زنبيل . تهران 1318 ه ق\r\nفلسفى ، زندگانى شاه عباس اول 5 جلد تهران 1344 - 1352\r\nزكرياى قزوينى ، آثار البلاد و اخبار العباد . بيروت 1960 م\r\nزكرياى قزوينى ، عجائب المخلوقات . ترجمه فارسى . كشور 1912\r\nزكرياى قزوينى ، عجائب المخلوقات . متن عربى . مصر 1956\r\nمحمد قزوينى ، يادداشتهاى قزوينى . بكوش افشار . 7 جلد . تهران 1337 - 1342\r\nجملى كاررى ، سفرنامه . ترجمه نخجوانى و كارنگ . تبريز 1348\r\nعبد الله كاشانى ، عرايس و الجواهر و نفايس الاطايب . تهران 1345\r\nكمپفر ، در دربار شاهنشاه ايران . ترجمه جهاندارى . تهران 1350\r\n\r\n","description":"","footnote":"","page_name":" 359 ","page_number":371},
  {"content":"\r\n\r\nملا عبد الحميد لاهورى ، پادشاه‌نامه . 2 جلد . كلكته 1868\r\nلسترنج ، سرزمينهاى خلافت شرقى . ترجمه عرفان . تهران 1337\r\nلمبتون مالك و زارع در ايران . ترجمه اميرى . تهران 1345\r\nمحمد لنگرودى ، رساله بررد تناسخ . تهران 1317\r\nمحمد على مدرسى ، ريحانه الارب . 6 جلد . تبريز 1349\r\nمروزى اصفهانى ، كتاب الازمنه و الامكنه . حيدرآباد . 1332 ه ق\r\nمجمل التواريخ و القصص ، تصحيح بهار . تهران 1318\r\nمجلسى ، بحار الانوار - تهران 1304 ه ق\r\nمحمد طاهر ، روضه الطاهرين\r\nمحمد معصوم بكرى ، تاريخ سند يا تاريخ معصومى . بمبئى 1855 م\r\nمحمد مؤمن حسينى ، تحفه المومنين ( تحفه حكيم مومن ) . تهران 1338\r\nمستوفى ، نزهت القلوب . دبير سياقى . تهران 1336\r\nمسعودى ، اخبار الزمان . مصر . 1357 ه ق\r\nمسعودى ، التنبيه و الاشراف . بغداد 1357 ق\r\nمسعودى ، مروج الذهب و معادن الجواهر . متن و ترجمه باربيه دومنارد . 10 جلد پاريس 1861 م\r\nالمقدسى ، احسن التقاسيم فى معرفه الاقاليم . ليدن 1906 م\r\nمنهاچ السراچ ، طبقات ناصرى - 2 جلد . كابل 1342\r\nمهراز ، بزرگان شيراز - تهران 1348\r\nسليمان المهرى ، العمده المهريه فى ضبط العلوم البحريه . دمشق 1970 م\r\nسليمان المهرى ، قلاده الشموس و استخراج قواعد الاسوس . دمشق 1972 م\r\nسليمان المهرى ، المنهاج الفاخر . دمشق 1970 م\r\nمحمد خاوندشاه ( ميرخواند ) ، روضه الصفا 7 مجلد و خاتمه . چاپ نول كشور .\r\n1874 م\r\nمير غلام على آزاد ، مآثر الكرام يا تذكره سرو آزاد 2 جلد حيدرآباد 1910 م\r\nمينورسكى ، سازمان ادارى حكومت صفوى . ترجمه رجب‌نيا . تهران 1334\r\nناس ، تاريخ جامع اديان . ترجمه حكمت . تهران 1348\r\nمحمد بن نجيب بكران ، جهان‌نامه . تصحيح امين رياحى تهران . 1342\r\nنسوى ، سيره جلال الدين منكبرنى - تصحيح مينوى . تهران 1345\r\n\r\n","description":"","footnote":"","page_name":" 360 ","page_number":372},
  {"content":"\r\n\r\nمحمد طاهر نصرآبادى ، تذكره نصرآبادى . تهران 1317\r\nمحمد طاهر وحيد قزوينى . عباسنامه . تصحيح دهگان - اراك 1329\r\nوصاف الحصره ، تجزيه الامصار و تزجيه الاعصار ( تاريخ وصاف ) . بمبئى 1269 ه . ق\r\nهدايت ، روضه الصفاى ناصرى 10 جلد . تهران 1339\r\nهرن ، نظام ايالات در دوره صفويه - ترجمه جهاندارى . تهران 1349\r\nهمايون ، اسناد مصور اروپائيان در ايران . 2 جلد . تهران 1348\r\nهندوشاه ، تجارب السلف . تصحيح اقبال . تهران 1334\r\nياقوت ، كتاب المشترك وضعا و المفترق صقعا . وستنفلد . گوتينگن 1846 م\r\nياقوت ، معجم البلدان . وستنفلد . 6 جلد . ليپزيك 1866 م\r\nيعقوبى ، البلدان . ( ضميمه الاعلاق النفسيه ) . ليدن 1892\r\nيعقوبى ، تاريخ يعقوبى - ترجمه فارسى آيتى . 2 جلد . تهران 1342 - 1343\r\n\r\n","description":"","footnote":"","page_name":" 361 ","page_number":373},
  {"content":"\r\n\r\n\r\nفهرست ماخذ به زبانهاى خارجى\r\n\r\n","description":"","footnote":"","page_name":" 362 ","page_number":374},
  {"content":"\r\n . \r\n","description":"","footnote":"","page_name":" 363 ","page_number":375},
  {"content":"\r\n . \r\n","description":"","footnote":"","page_name":" 364 ","page_number":376},
  {"content":"\r\n . \r\n","description":"","footnote":"","page_name":" 365 ","page_number":377},
  {"content":"\r\n . \r\n","description":"","footnote":"","page_name":" 366 ","page_number":378},
  {"content":"\r\n . \r\n","description":"","footnote":"","page_name":" 367 ","page_number":379},
  {"content":"\r\n . \r\n","description":"","footnote":"","page_name":" 368 ","page_number":380},
  {"content":"\r\n . \r\n","description":"","footnote":"","page_name":" 369 ","page_number":381},
  {"content":"\r\n . \r\n","description":"","footnote":"","page_name":" 370 ","page_number":382},
  {"content":"\r\n . \r\n","description":"","footnote":"","page_name":" 371 ","page_number":383},
  {"content":"\r\n\r\n\r\nآيات قرانى به ترتيبى كه در قران مجيد آمده است\r\n أَلا إِنَّهُمْ هُمُ الْمُفْسِدُونَ وَ لكِنْ لا يَشْعُرُونَ \r\nآيه 12 از سوره مباركه بقره\r\n وَ اقْتُلُوهُمْ حَيْثُ ثَقِفْتُمُوهُمْ وَ أَخْرِجُوهُمْ مِنْ حَيْثُ أَخْرَجُوكُمْ وَ الْفِتْنَةُ أَشَدُّ مِنَ الْقَتْلِ وَ لا تُقاتِلُوهُمْ عِنْدَ الْمَسْجِدِ الْحَرامِ حَتَّى يُقاتِلُوكُمْ فِيهِ فَإِنْ قاتَلُوكُمْ فَاقْتُلُوهُمْ كَذلِكَ جَزاءُ الْكافِرِينَ \r\nآيه 191 از سوره مباركه بقره\r\n وَ لَمَّا بَرَزُوا لِجالُوتَ وَ جُنُودِهِ قالُوا رَبَّنا أَفْرِغْ عَلَيْنا صَبْراً وَ ثَبِّتْ أَقْدامَنا وَ انْصُرْنا عَلَى الْقَوْمِ الْكافِرِينَ \r\nآيه 250 از سوره مباركه بقره\r\n ذلِكَ بِما قَدَّمَتْ أَيْدِيكُمْ وَ أَنَّ اللَّهَ لَيْسَ بِظَلَّامٍ لِلْعَبِيدِ \r\nآيه 182 از سوره مباركه آل عمران\r\n\r\n","description":"","footnote":"","page_name":" 372 ","page_number":384},
  {"content":"\r\n\r\n يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ ذلِكَ خَيْرٌ وَ أَحْسَنُ تَأْوِيلًا  آيه 59 از سوره مباركه نساء\r\n أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً  آيه 82 از سوره مباركه نساء\r\n جَعَلَ اللَّهُ الْكَعْبَةَ الْبَيْتَ الْحَرامَ قِياماً لِلنَّاسِ وَ الشَّهْرَ الْحَرامَ وَ الْهَدْيَ وَ الْقَلائِدَ ذلِكَ لِتَعْلَمُوا أَنَّ اللَّهَ يَعْلَمُ ما فِي السَّماواتِ وَ ما فِي الْأَرْضِ وَ أَنَّ اللَّهَ بِكُلِّ شَيْءٍ عَلِيمٌ  آيه 97 از سوره مباركه مائده\r\n قُلْ مَنْ حَرَّمَ زِينَةَ اللَّهِ الَّتِي أَخْرَجَ لِعِبادِهِ وَ الطَّيِّباتِ مِنَ الرِّزْقِ قُلْ هِيَ لِلَّذِينَ آمَنُوا فِي الْحَياةِ الدُّنْيا خالِصَةً يَوْمَ الْقِيامَةِ كَذلِكَ نُفَصِّلُ الْآياتِ لِقَوْمٍ يَعْلَمُونَ  آيه 32 از سوره مباركه اعراف\r\n\r\n","description":"","footnote":"","page_name":" 373 ","page_number":385},
  {"content":"\r\n\r\n وَ قالَ الْمَلَأُ مِنْ قَوْمِ فِرْعَوْنَ أَ تَذَرُ مُوسى وَ قَوْمَهُ لِيُفْسِدُوا فِي الْأَرْضِ وَ يَذَرَكَ وَ آلِهَتَكَ قالَ سَنُقَتِّلُ أَبْناءَهُمْ وَ نَسْتَحْيِي نِساءَهُمْ وَ إِنَّا فَوْقَهُمْ قاهِرُونَ \r\nآيه 127 از سوره مباركه اعراف\r\n قُلْ لا أَمْلِكُ لِنَفْسِي نَفْعاً وَ لا ضَرًّا إِلَّا ما شاءَ اللَّهُ وَ لَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ وَ ما مَسَّنِيَ السُّوءُ إِنْ أَنَا إِلَّا نَذِيرٌ وَ بَشِيرٌ لِقَوْمٍ يُؤْمِنُونَ  آيه 188 از سوره مباركه اعراف\r\n وَ إِذْ زَيَّنَ لَهُمُ الشَّيْطانُ أَعْمالَهُمْ وَ قالَ لا غالِبَ لَكُمُ الْيَوْمَ مِنَ النَّاسِ وَ إِنِّي جارٌ لَكُمْ فَلَمَّا تَراءَتِ الْفِئَتانِ نَكَصَ عَلى عَقِبَيْهِ وَ قالَ إِنِّي بَرِيءٌ مِنْكُمْ إِنِّي أَرى ما لا تَرَوْنَ إِنِّي أَخافُ اللَّهَ وَ اللَّهُ شَدِيدُ الْعِقابِ \r\nآيه 48 از سوره مباركه انفال\r\n\r\n","description":"","footnote":"","page_name":" 374 ","page_number":386},
  {"content":"\r\n\r\n إِلَّا تَنْصُرُوهُ فَقَدْ نَصَرَهُ اللَّهُ إِذْ أَخْرَجَهُ الَّذِينَ كَفَرُوا ثانِيَ اثْنَيْنِ إِذْ هُما فِي الْغارِ إِذْ يَقُولُ لِصاحِبِهِ لا تَحْزَنْ إِنَّ اللَّهَ مَعَنا فَأَنْزَلَ اللَّهُ سَكِينَتَهُ عَلَيْهِ وَ أَيَّدَهُ بِجُنُودٍ لَمْ تَرَوْها وَ جَعَلَ كَلِمَةَ الَّذِينَ كَفَرُوا السُّفْلى وَ كَلِمَةُ اللَّهِ هِيَ الْعُلْيا وَ اللَّهُ عَزِيزٌ حَكِيمٌ  آيه 40 از سوره مباركه توبه\r\n وَ ما كانَ النَّاسُ إِلَّا أُمَّةً واحِدَةً فَاخْتَلَفُوا وَ لَوْ لا كَلِمَةٌ سَبَقَتْ مِنْ رَبِّكَ لَقُضِيَ بَيْنَهُمْ فِيما فِيهِ يَخْتَلِفُونَ  آيه 19 از سوره مباركه يونس\r\n وَ قالَ ارْكَبُوا فِيها بِسْمِ اللَّهِ مَجْراها وَ مُرْساها إِنَّ رَبِّي لَغَفُورٌ رَحِيمٌ \r\nآيه 41 از سوره مباركه هود\r\n فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ \r\nآيه 29 از سوره مباركه حجر\r\n\r\n","description":"","footnote":"","page_name":" 375 ","page_number":387},
  {"content":"\r\n\r\n وَ نَزَعْنا ما فِي صُدُورِهِمْ مِنْ غِلٍّ إِخْواناً عَلى سُرُرٍ مُتَقابِلِينَ \r\nآيه 47 از سوره مباركه حجر\r\n وَ إِذا قَرَأْتَ الْقُرْآنَ جَعَلْنا بَيْنَكَ وَ بَيْنَ الَّذِينَ لا يُؤْمِنُونَ بِالْآخِرَةِ حِجاباً مَسْتُوراً  آيه 45 از سوره مباركه بنى اسرائيل\r\n فَانْطَلَقا حَتَّى إِذا أَتَيا أَهْلَ قَرْيَةٍ اسْتَطْعَما أَهْلَها فَأَبَوْا أَنْ يُضَيِّفُوهُما فَوَجَدا فِيها جِداراً يُرِيدُ أَنْ يَنْقَضَّ فَأَقامَهُ قالَ لَوْ شِئْتَ لَاتَّخَذْتَ عَلَيْهِ أَجْراً  آيه 77 از سوره مباركه كهف\r\n قالَ هذا فِراقُ بَيْنِي وَ بَيْنِكَ سَأُنَبِّئُكَ بِتَأْوِيلِ ما لَمْ تَسْتَطِعْ عَلَيْهِ صَبْراً  آيه 78 از سوره مباركه كهف\r\n\r\n","description":"","footnote":"","page_name":" 376 ","page_number":388},
  {"content":"\r\n\r\n قُلْ لَوْ كانَ الْبَحْرُ مِداداً لِكَلِماتِ رَبِّي لَنَفِدَ الْبَحْرُ قَبْلَ أَنْ تَنْفَدَ كَلِماتُ رَبِّي وَ لَوْ جِئْنا بِمِثْلِهِ مَدَداً \r\nآيه 109 از سوره مباركه كهف\r\n أُولئِكَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ مِنْ ذُرِّيَّةِ آدَمَ وَ مِمَّنْ حَمَلْنا مَعَ نُوحٍ وَ مِنْ ذُرِّيَّةِ إِبْراهِيمَ وَ إِسْرائِيلَ وَ مِمَّنْ هَدَيْنا وَ اجْتَبَيْنا إِذا تُتْلى عَلَيْهِمْ آياتُ الرَّحْمنِ خَرُّوا سُجَّداً وَ بُكِيًّا \r\nآيه 58 از سوره مباركه مريم\r\n وَ نَسُوقُ الْمُجْرِمِينَ إِلى جَهَنَّمَ وِرْداً \r\nآيه 86 از سورهء مباركه مريم\r\n وَ جَعَلْنا فِي الْأَرْضِ رَواسِيَ أَنْ تَمِيدَ بِهِمْ وَ جَعَلْنا فِيها فِجاجاً سُبُلًا لَعَلَّهُمْ يَهْتَدُونَ \r\nآيه 31 از سوره مباركه انبياء\r\n\r\n","description":"","footnote":"","page_name":" 377 ","page_number":389},
  {"content":"\r\n\r\n- 7 -  فَاسْتَجَبْنا لَهُ وَ نَجَّيْناهُ مِنَ الْغَمِّ وَ كَذلِكَ نُنْجِي الْمُؤْمِنِينَ \r\nآيه 88 از سوره مباركه انبياء\r\n وَ ما أَرْسَلْناكَ إِلَّا رَحْمَةً لِلْعالَمِينَ \r\nآيه 107 از سوره مباركه انبياء\r\n أَوْ كَظُلُماتٍ فِي بَحْرٍ لُجِّيٍّ يَغْشاهُ مَوْجٌ مِنْ فَوْقِهِ مَوْجٌ مِنْ فَوْقِهِ سَحابٌ ظُلُماتٌ بَعْضُها فَوْقَ بَعْضٍ إِذا أَخْرَجَ يَدَهُ لَمْ يَكَدْ يَراها وَ مَنْ لَمْ يَجْعَلِ اللَّهُ لَهُ نُوراً فَما لَهُ مِنْ نُورٍ \r\nآيه 40 از سوره مباركه نور\r\n إِنَّهُ مِنْ سُلَيْمانَ وَ إِنَّهُ بِسْمِ اللَّهِ الرَّحْمنِ الرَّحِيمِ \r\nآيه 30 از سوره مباركه نمل\r\n\r\n","description":"","footnote":"","page_name":" 378 ","page_number":390},
  {"content":"\r\n\r\n أَمَّنْ يَهْدِيكُمْ فِي ظُلُماتِ الْبَرِّ وَ الْبَحْرِ وَ مَنْ يُرْسِلُ الرِّياحَ بُشْراً بَيْنَ يَدَيْ رَحْمَتِهِ أَ إِلهٌ مَعَ اللَّهِ تَعالَى اللَّهُ عَمَّا يُشْرِكُونَ \r\nآيه 63 از سوره مباركه نمل\r\n وَ جَعَلْناهُمْ أَئِمَّةً يَدْعُونَ إِلَى النَّارِ وَ يَوْمَ الْقِيامَةِ لا يُنْصَرُونَ \r\nآيه 41 از سوره مباركه قصص\r\n وَ لا تَدْعُ مَعَ اللَّهِ إِلهاً آخَرَ لا إِلهَ إِلَّا هُوَ كُلُّ شَيْءٍ هالِكٌ إِلَّا وَجْهَهُ لَهُ الْحُكْمُ وَ إِلَيْهِ تُرْجَعُونَ \r\nآيه 88 از سوره مباركه قصص\r\n ذلِكَ بِأَنَّ اللَّهَ هُوَ الْحَقُّ وَ أَنَّ ما يَدْعُونَ مِنْ دُونِهِ الْباطِلُ وَ أَنَّ اللَّهَ هُوَ الْعَلِيُّ الْكَبِيرُ \r\nآيه 30 از سوره مباركه لقمان\r\n\r\n","description":"","footnote":"","page_name":" 379 ","page_number":391},
  {"content":"\r\n\r\n أَ لَمْ تَرَ أَنَّ الْفُلْكَ تَجْرِي فِي الْبَحْرِ بِنِعْمَتِ اللَّهِ لِيُرِيَكُمْ مِنْ آياتِهِ إِنَّ فِي ذلِكَ لَآياتٍ لِكُلِّ صَبَّارٍ شَكُورٍ \r\nآيه 31 از سوره مباركه لقمان\r\n إِنَّ اللَّهَ يُمْسِكُ السَّماواتِ وَ الْأَرْضَ أَنْ تَزُولا وَ لَئِنْ زالَتا إِنْ أَمْسَكَهُما مِنْ أَحَدٍ مِنْ بَعْدِهِ إِنَّهُ كانَ حَلِيماً غَفُوراً \r\nآيه 41 از سوره مباركه فاطر\r\n إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ \r\nآيه 82 از سوره مباركه يس\r\n وَ لَقَدْ فَتَنَّا سُلَيْمانَ وَ أَلْقَيْنا عَلى كُرْسِيِّهِ جَسَداً ثُمَّ أَنابَ \r\nآيه 34 از سوره مباركه صاد\r\n\r\n","description":"","footnote":"","page_name":" 380 ","page_number":392},
  {"content":"\r\n\r\n وَ أَنِيبُوا إِلى رَبِّكُمْ وَ أَسْلِمُوا لَهُ مِنْ قَبْلِ أَنْ يَأْتِيَكُمُ الْعَذابُ ثُمَّ لا تُنْصَرُونَ  آيه 54 از سوره مباركه زمر\r\n وَ اتَّبِعُوا أَحْسَنَ ما أُنْزِلَ إِلَيْكُمْ مِنْ رَبِّكُمْ مِنْ قَبْلِ أَنْ يَأْتِيَكُمُ الْعَذابُ بَغْتَةً وَ أَنْتُمْ لا تَشْعُرُونَ  آيه 55 از سوره مباركه زمر\r\n وَ سِيقَ الَّذِينَ اتَّقَوْا رَبَّهُمْ إِلَى الْجَنَّةِ زُمَراً حَتَّى إِذا جاؤُها وَ فُتِحَتْ أَبْوابُها وَ قالَ لَهُمْ خَزَنَتُها سَلامٌ عَلَيْكُمْ طِبْتُمْ فَادْخُلُوها خالِدِينَ  آيه 73 از سوره مباركه زمر\r\n ذلِكُمُ اللَّهُ رَبُّكُمْ خالِقُ كُلِّ شَيْءٍ لا إِلهَ إِلَّا هُوَ فَأَنَّى تُؤْفَكُونَ \r\nآيه 62 از سوره مباركه مؤمن\r\n\r\n","description":"","footnote":"","page_name":" 381 ","page_number":393},
  {"content":"\r\n\r\n اللَّهُ الَّذِي جَعَلَ لَكُمُ الْأَرْضَ قَراراً وَ السَّماءَ بِناءً وَ صَوَّرَكُمْ فَأَحْسَنَ صُوَرَكُمْ وَ رَزَقَكُمْ مِنَ الطَّيِّباتِ ذلِكُمُ اللَّهُ رَبُّكُمْ فَتَبارَكَ اللَّهُ رَبُّ الْعالَمِينَ \r\nآيه 64 از سوره مباركه مؤمن\r\n بَلْ قالُوا إِنَّا وَجَدْنا آباءَنا عَلى أُمَّةٍ وَ إِنَّا عَلى آثارِهِمْ مُهْتَدُونَ \r\nآيه 22 از سوره مباركه زخرف\r\n يَغْشَى النَّاسَ هذا عَذابٌ أَلِيمٌ \r\nآيه 11 از سوره مباركه دخان\r\n كَالْمُهْلِ يَغْلِي فِي الْبُطُونِ \r\nآيه 45 از سوره مباركه دخان\r\n إِنَّمَا الْمُؤْمِنُونَ إِخْوَةٌ فَأَصْلِحُوا بَيْنَ أَخَوَيْكُمْ وَ اتَّقُوا اللَّهَ لَعَلَّكُمْ تُرْحَمُونَ \r\nآيه 10 از سوره مباركه حجرات\r\n\r\n","description":"","footnote":"","page_name":" 382 ","page_number":394},
  {"content":"\r\n\r\n يا أَيُّهَا الَّذِينَ آمَنُوا اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ وَ لا تَجَسَّسُوا وَ لا يَغْتَبْ بَعْضُكُمْ بَعْضاً أَ يُحِبُّ أَحَدُكُمْ أَنْ يَأْكُلَ لَحْمَ أَخِيهِ مَيْتاً فَكَرِهْتُمُوهُ وَ اتَّقُوا اللَّهَ إِنَّ اللَّهَ تَوَّابٌ رَحِيمٌ \r\nآيه 12 از سوره مباركه حجرات\r\n ثُمَّ دَنا فَتَدَلَّى  آيه 8 از سوره مباركه نجم\r\n ما كَذَبَ الْفُؤادُ ما رَأى  آيه 11 از سوره مباركه نجم\r\n أَ كُفَّارُكُمْ خَيْرٌ مِنْ أُولئِكُمْ أَمْ لَكُمْ بَراءَةٌ فِي الزُّبُرِ \r\nآيه 43 از سوره مباركه قمر\r\n وَ أَصْحابُ الشِّمالِ ما أَصْحابُ الشِّمالِ \r\nآيه 41 از سوره مباركه واقعه\r\n\r\n","description":"","footnote":"","page_name":" 383 ","page_number":395},
  {"content":"\r\n\r\n فَإِذا بَلَغْنَ أَجَلَهُنَّ فَأَمْسِكُوهُنَّ بِمَعْرُوفٍ أَوْ فارِقُوهُنَّ بِمَعْرُوفٍ - وَ أَشْهِدُوا ذَوَيْ عَدْلٍ مِنْكُمْ وَ أَقِيمُوا الشَّهادَةَ لِلَّهِ ذلِكُمْ يُوعَظُ بِهِ مَنْ كانَ يُؤْمِنُ بِاللَّهِ وَ الْيَوْمِ الْآخِرِ وَ مَنْ يَتَّقِ اللَّهَ يَجْعَلْ لَهُ مَخْرَجاً \r\nآيه 2 از سوره مباركه طلاق\r\n لَيْلَةُ الْقَدْرِ خَيْرٌ مِنْ أَلْفِ شَهْرٍ \r\nآيه 3 از سوره مباركه قدر\r\n\r\n","description":"","footnote":"","page_name":" 384 ","page_number":396},
  {"content":"\r\n\r\n\r\nفهرست اعلام متن كتاب\r\nالف ابراهيم بيك 53 55 59 60 62 63 66 73 76 71 82\r\nآب كلانى 67\r\nابو الحسن 231 232 235\r\nآجرلو 94\r\nآچيه ( جزيره ) 173\r\nاسب 52 66 68 76 77 82 98\r\nاسد إله اصفهانى 195\r\nاصفهان 12 21 31 40 60\r\nاعظم ( شاهزاده ) 235\r\nاكبر ( شاهزاده ) 237\r\nاك‌پرا 136 137 139\r\nاك‌كون 136\r\nاك‌لونگ 136\r\nاك‌مونگ 136\r\nاك‌يا 136 137 139\r\nاك‌ياوانگ 137\r\nالك - اولك 36 60\r\nاندر 171\r\nاندمن ( جزيره ) 32 34 180 184\r\nانكساغورس 109\r\nآوه 198\r\nآهن 49\r\nآهو ( پوست ) 49\r\nايوديا 41 84 85\r\nب بااولك 141\r\nبالش نقره 74\r\nبايسنقر 74\r\nببر ( شكار ) 68 - 71\r\nبرشكال 20\r\nبرنج 151\r\nبقم 48\r\nبل‌پنچ 29\r\nبلور 167\r\nبندرعباسى 10 40 103 158 223 227\r\nبننك 129\r\nبهار ( وزن ) 176\r\nبولى 69\r\nبيجاپور 232 235 236\r\nپ پالكى 21\r\nپان 20\r\nپاندان 59 60 81 82\r\nپتچ‌پورى 42\r\nپت‌راجا 60\r\nپركلانگ 137\r\nپطانى 64\r\n\r\n","description":"","footnote":"","page_name":" 385 ","page_number":397},
  {"content":"\r\n\r\nپنيت 64\r\nپولودنگ‌دنگ 217\r\nپيگو 34 85 86 87 197 - 202\r\nت تائى 85\r\nتباهى 217\r\nتراكى 19\r\nترلان 188\r\nتلنگ 22\r\nتم‌نيم 121\r\nتناسرى 32 39 40 41 73\r\nتوت‌كرى 167\r\nج جانگ‌ونگ 144\r\nجاوه 83\r\nجبل الروهون 166\r\nجپان ( ژاپن ) 38 92 149 150 151 188 - 197\r\nجرگه ( شكار ) 75 - 78\r\nجزرومد 158 159 160 161\r\nجزيره الزابج 89\r\nجلنگ 42\r\nجمدر 97\r\nجمراج 137\r\nجوزبوا 169 187\r\nجوگى 170\r\nچ چاقشور 97\r\nچكرى 136 137\r\nچگن ( قباى ) 97\r\nچلبى 43\r\nچنك‌چن 203\r\nچوييا 137\r\nچين 40 52 73 77 83 85 86 92 136 149 150 151 152 202 - 215\r\nچيناپتن 19 22 40\r\nچين بن يافث بن نوح 83\r\nچين‌چنگ 202\r\nچينى ( ظروف ) 151\r\nح حسنعلى خراسانى ( خواجه - حاجى ) 49 66 67 71 73\r\nحسنعلى شوشترى ( ملا ) 101\r\nحسين بيك مازندرانى 234 235\r\nحيدرآباد 231 232\r\nخ ختا ( خطا ) 34 39 83 85 86 117 129 155\r\nخزر بن يافث بن نوح 126\r\nخفاش 162 164\r\nخواجه عبد اللطيف 49\r\nخواجه غياث الدين 74\r\nخوارج 15 16\r\nخيمه ( شروانى - قلندرى ) 67\r\nد دارچينى 169\r\nدربند نياس 83\r\nدندان فيل 147\r\n\r\n","description":"","footnote":"","page_name":" 386 ","page_number":398},
  {"content":"\r\n\r\nدهل 36 62 116 117\r\nديو 222\r\nذ ذو الفقار 37\r\nذيمقراطيس 109\r\nر راگ 28\r\nرامى ( جزيره ) 166\r\nرخنگ 198\r\nروئى - روئيان 113 116 117 124 125 154\r\nروغن 154\r\nز زيربادات 20 42 43 97 119 122 135 149 163 164 167 168 173 174\r\nس سال لوك كون 144\r\nسان بن يافث بن نوح 86\r\nسپارى 20\r\nسپ‌لپ 46\r\nسرنا 36 62 88 116 117\r\nسقراط 109\r\nسليم مازندرانى ( حاجى ) 7 34 37 46 63 79 102 103\r\nسمبهوجى 232\r\nسنبوك 12 17 20 36 37 39 146 163 181\r\nسنگان 228\r\nسوددن 170\r\nسورت 38 223 225 226 227\r\nسولى 142\r\nسوهان 43 47 73\r\nسيام 7 8 26 31 32 34 35 37 40 41 42 47 49 53 85 86 140 141 155 164\r\nسيامك بن كيومرث 86\r\nسيد مازندرانى 232\r\nسيد شيرازى 138\r\nسيف الملوك و بديع الجمال 173\r\nسيلان ( جزيره ) 166 173 179\r\nسيوا 224 232\r\nش شاهرخ ( ميرزا ) 74\r\nشاه سليمان 4\r\nشاه عملى 129\r\nشروال 97\r\nشرىمال 171\r\nشمشير 195\r\nشنغار 71\r\nشهر ناو 31 32 40 41 42 43 47 49 83 85 157 158 164 165 175 181 187 188 196 197 215\r\nشيله 36\r\nط طلا 175\r\nظ ظهورى ترشيزى 174\r\n\r\n","description":"","footnote":"","page_name":" 387 ","page_number":399},
  {"content":"\r\n\r\nع عاج 147\r\nعبد الرزاق گيلانى ( وزير ) 95\r\nعنبر 152\r\nعود 147 148\r\nف فلفل 151\r\nفوفل 151\r\nفيثاغورس 109\r\nفيل ( تجارت ) 146\r\nفيل ( شكار ) 62 - 65\r\nق قالى 47 52 57 62 76\r\nقرفه 222\r\nقرنفل 169 187\r\nقطب‌شاه 231\r\nقلع 156\r\nك كاتى ( پول ) 73 253\r\nكاتى ( وزن ) 89\r\nكافور 149\r\nكئك 201\r\nكاكاطوا 186\r\nكالونگ 60\r\nكپلوستو 170\r\nكرناتك 19\r\nكرنگ 148\r\nكريس 132\r\nكستيلا ( اسپانيا ) 185\r\nكشف 127\r\nكفو 127\r\nكنجه 43\r\nكنم 37 44 49 50 82 116 125 129\r\nكوتاه پاچه 67\r\nكوچى 217 - 223\r\nكيله ( موز ) 150\r\nگ گربه‌پردار 164\r\nگروم كارن 118 120 121\r\nگنگ 36\r\nلاك 149\r\nلاك‌پشت 155\r\nلامرى 83\r\nلاو 155\r\nلنگبالوس ( جزيره ) 184\r\nلو 48 49 52 72 74 75\r\nم ماچين 83 85\r\nماهى آبنوس 162\r\nماهى طاير 162\r\n( آقا ) محمد استرابادى 49 53 54 75 92 96 98 99 101 122 216\r\nمحمد ربيع بن محمد ابراهيم 4\r\nمحمد حسين بيگ 8 34 40 45 46 47 63 79 81\r\nمحمد صادق 37 40\r\nمدراس 23 24\r\nمرگى 44 39\r\nمرواريد 167 168\r\nمسقط 15 18 124\r\nمكاثر 132 187\r\n\r\n","description":"","footnote":"","page_name":" 388 ","page_number":400},
  {"content":"\r\n\r\nمگرمچه 163\r\nملاقه 217\r\nمليبار 217\r\nممبائى ( جزيره ) 227 - 228\r\nمنتر 163\r\nمنيله ( جزيره ) 185\r\nمورد 149\r\nموسى بيك پيرزاده قورچى 77\r\nمهاديو 170\r\nمهارت تائى 144\r\nمهارت لك 144\r\nمهامايا 170 171\r\nمهراج - بهراج 189\r\nن نافع بن ازراق 16\r\nناكبارى ( جزيره ) 184\r\nنام‌ما 67\r\nناير 223\r\nنزوا 16\r\nنسناس 165\r\nنفط 181\r\nنولى 73\r\nنهنگ 167\r\nنيلم 166\r\nو وام‌پرا 116\r\nوراول 228\r\nوزير نصرانى ( فرنگى ) 53 54 - 55 74 76 101 107 108 118 122 134 140\r\nه هفت‌كا 142\r\nهون 19\r\nى ياقوت 167 198\r\n\r\n","description":"","footnote":"","page_name":" 389 ","page_number":401},
  {"content":"\r\n\r\n\r\nفهرست تصاوير و نقشه‌ها\r\nص\r\nتصوير شاه سليمان صفوى 6\r\nفلعه سنت جرج ( مدراس ) 23\r\nنقشه كشور سيام در اواخر قرن 17 ميلادى 33\r\nسيامىها در حال سجده در برابر شاه 35\r\nبانگوك - بازار روى آب 38\r\nكنم براى حمل نامه سلاطين 44\r\nنقشه قديم شهر لو 48\r\nنقشه شهر لو و محل اقامت نمايندگان ايران 52\r\nتخت پادشاه سيام 58\r\nپنيت ( شكارگاه فيل ) 64\r\nنقشه قديم شهر ناو ( ايوديا ) 84\r\nصحنه خودكشى چنگ‌چن امپراطور چين 211\r\nنقشه هندوستان در اواخر قرن 17 ميلادى 219\r\nتصوير اورنگ زيب 233\r\n\r\n","description":"","footnote":"","page_name":" 390 ","page_number":402},
  {"content":"\r\n\r\n\r\nراهنماى مطالب كتاب\r\nپيش‌گفتار صفحه يك تا هفت\r\nمقدمه ص 1 - 9\r\nحمد باريتعالى و محمد صلعم و ائمه اطهار سپاس و ثناى شاه سليمان صفوى - آمدن حاجى سليم مازندرانى به سفارت از طرف پادشاه سيام - فرستادن محمد حسين بيگ سفير ايران بدربار سيام - تعيين محمد ربيع بن محمد ابراهيم به خدمت واقعه‌نويسى - تسميه گزارش سفر به سفينه سليمانى - تقسيم سفينه به چهار تخفه .\r\nتخفه اول ص 10 - 31\r\nحركت از بندرعباس پس از ششماه توقف - خطر كشتيرانى در بحر عمان - گرماى طاقت فرسا و كمى آب در كشتى انگليسى - ورود به لنگرگاه مسقط پس از چهارده روز كشتيرانى - خوارج از راقيه - حركت به سوى هندوستان - طوفان شديد و غرق شدن حاجى ايرانى در دريا - ورود به لنگرگاه چيناپتن پس از 48 روز سفر دريائى - دعوت فرمانده انگليسى قلعه سنت جرج از نمايندگان ايران - اقامت ايرانيان در قلعه .\r\nوصف بندر چيناپتن - شرح ضيافت و مراسم پذيرائى فرنگيان - زيبائى زنان انگليسى و آداب معاشرت و رقص انگليسىها - توضيح مذهب آنان .\r\nتخفه ثانى ص 32 - 82\r\nحركت به طرف تناسرى بندر سيام - كمى آذوقه در كشتى - خطر غرق شدن در مجاورت جزاير اندمن - ورود به لنگرگاه مرگى - گذاردن نامه شاه سليمان در بالاى مسند - سجده ضابط بندر و متصديان سيامى در برابر نامه - نواختن آلات موسيقى سيامى و پياده شدن نمايندگان ايرانى در بندر - اقامت در خانه ضابط و حاكم جنگل ذو الفقار از مردم ايران - محمد صادق پسر ذو الفقار به سمت ميهماندار تعيين گرديد - اختلاف بر سر تهيه اطعمه متعارفه - حل اختلاف توسط حاجى سليم .\r\nحركت بوسيله سنبوك به طرف تناسرى - توصيف تناسرى - فوت محمد حسين بيك ايلچى و تعداد ديگرى از همراهان ايرانى -\r\nحركت باقيمانده ايرانيان به طرف شهر ناو از طريق رودخانه با سنبوك - رسيدن به قريه جلنگ - سوارى بر پشت فيل و طى طريق تا پتچ‌پورى - پذيرائى سيد مازندرانى حاكم اين\r\n\r\n","description":"","footnote":"","page_name":" 391 ","page_number":403},
  {"content":"\r\n\r\nقصبه سوار شدن بر كشتى و رسيدن به قريه سوهان مجاور شهر ناو پايتخت سيام - پذيرائى چلبى حاكم آنجا - استقبال ايرانيان ساكن سيام - گزارش‌نويسان سيامى - توصيه براى تعيين نماينده به جانشينى محمد حسين بيگ به منظور گذراندن نامه شاه ايران - عريضه نگارنده سفينه به شاه سيام براى تعيين نماينده .\r\nاقامت شاه سيام در لو - حركت از سوهان به طرف شهر ناو و از آنجا به لو - استقبال وزير و سركرده ايرانيان خواجه حسنعلى خراسانى - حمل‌نامه شاه سليمان روى كنم زرنگار - بردن آن به قصر شاهى همراه نمايندگان و بزرگان سيامى .\r\nطرز لباس پوشيدن سيامىها - محل اقامت ايرانيان در شهر لو - پذيرائى وزير ايرانى - پاسخ شاه سيام به عريضه درباره تعيين نماينده‌اى از ميان خود ايرانيان - انتخاب ابراهيم بيگ به سمت نماينده براى گذرانيدن نامه - پس از فوت آقا محمد استرآبادى وزير ايرانى وزير نصرانى به جاى او تعيين گرديده و ايرانيان كنار گذارده شده‌اند -\r\nتوطئه‌هاى وزير فرنگى - مذاكره او با نگارنده سفينه درباره ترتيب گذراندن نامه و مراسم شرفيابى در عمارت تخت - سوال و جواب شاه سيام با ابراهيم بيگ -\r\nدعوت به شكار فيل - طريقه صيد آن - ضيافت شاه - شكار ايرانيان و كشته شدن جوان گرجى - شرح ضيافت و شكار ببر و طريق صيد آن .\r\nدعوت مجدد شاه به شكار فيل - شفقت شاه و اعطاء هدايا به ايرانيان - ارزش هدايا\r\nبرگزارى مراسم تعزيه و سوگوارى در ماه محرم توسط ايرانيان و ساير مسلمين - دعوت به شكار جرگه و گرفتن فيل - مصاحبه شاه با هيات ايرانى - ارسال پيام دوستى به شاه سليمان - وعده شاه سيام براى هديه كردن چند فيل به شاه ايران\r\nمراسم شرفيابى و كسب اجازه ترك كشور -\r\nحمل نامه شاه سيام با تشريفات مخصوص - حركت به طرف ايران تخفه ثالث صفحه 83 - 1256\r\nوجه تسميه شهر ناو - چين و ماچين - توصيف مردم سيام - تفصيل احوال شاه - نحوه به سلطنت رسيدن او - جنگ بين سيام و پيگو - استقلال كشور سيام - با كمك ايرانيها پادشاه فعلى به سلطنت رسيد - وزارت عبد الرزاق گيلانى - حبس عبد الرزاق و جانشينى آقا محمد استرآبادى -\r\nتقليد شاه سيام از طرز لباس پوشيدن ايرانيان - تشكيل گارد محافظ شاه از ايرانيان مخصوصا مردم استرآباد و مازندران كه در هندوستان بودند - شروع آنها به فتنه و فساد و وارد ساختن اتهام به آقا محمد وزير - بركنارى وزير - مجازات دوختن لب - مرگ آقا محمد و تبعيد پسران او - به وزارت رسيدن ايرانى ديگر و قتل او توسط مردى خراسانى - به قدرت رسيدن مردى فرنگى نصرانى عمله كشتى كه توسط آقا محمد به خدمت شاه درآمده بود\r\n\r\n","description":"","footnote":"","page_name":" 392 ","page_number":404},
  {"content":"\r\n\r\nتوطئه وزير نصرانى عليه ايرانيان - اتهام او به حاجى سليم و گرفتار ساختن وى - سوءرفتار وزير فرنگى و دست زدن به دزدى دريائى - توليد اختلاف بين سيام و كشورهاى خارجى - جنگ بين انگليسىها و سيام - سوء اداره امور -\r\nبهترين طريقه مملكت‌دارى و انتخاب مشاورين و امراء با تدبير و فرستادن سفير به كشورهاى خارجى - روش اسكندر براى انتخاب سفير - روش پادشاهان نصارا و دستور العمل سفير با قيد جزئيات ماموريت و تعيين جانشين احتمالى او -\r\nپادشاه سيام - شرح و تفصيل مذهب شاه و مردم سيام - عقيده به تناسخ - عباد و پيشوايان مذهبى كه آنها را روئى مىنامند - طريق كسب معاش آنها - ايام مقدس و اعياد مذهبى - طريق اجراى عدالت در سيام - طريقه رسيدگى به دعاوى - غرابت احكام صادره - حكايتى درباره تاجرى ايرانى - انواع قسم و سوگند - تلخيص و ترجمه شاهنامه به زبان سيامى توسط توسط مردى خراسانى .\r\nطرز ماتم و سوگوارى و سوزاندن اجساد - تفصيل عيش و ازدواج آنها با محارم - پادشاه سيام از خواهر خود دخترى دارد . - خواستگارى و مراسم عروسى -\r\nانتخاب شاه عملى ( مير نوروزى ) - جشن آب كلانى - عياشى - پيشگوئى - جشن و رقص مردم جاوه و مكاثر -\r\nتفصيل شورش مهاجرين اهل جاوه و مكاثر ساكن سيام به رهبرى يكى از شاهزادگان خود - طريق زيست و سلوك شاه سيام - يكى از اطباء شاه گيلانى است - سلسله مراتب و مقامهاى دربارى - اعطاء القاب به چند نفر از مردم ايران -\r\nاختيارات و طرز عمل وزير ايرانى كه فقط به سجده و ثنا و تعريف قصه امير حمزه مىپردازد - تفاوت رفتار وزير نصرانى -\r\nطريق نسق و مجازات در سيام - دوختن لب - صاف كردن سر - سولى - هفت كا - انداختن زير پاى فيل - قتل و حبس دائم با اعمال شاقه .\r\nطريقه حكمفرمائى و تفصيل مداخل سلطان سيام - ماليات راهدارى و تجارت و فروش فيل و دندان او - عود - بقم - كرنك - لاك - آهن - پوست آهو - كافور - برنج - فوفل - چينى آلات - فلفل عنبر - قلع - جمع عوائد حاصله سالانه به مبلغ هفت هزار كاتى ( متجاوز از 23000 تومان ) مخارج سلطان سيام در حدود سه هزار تومان .\r\nكيفيت تفنن و تغذيه مردم سيام .\r\nتحفه چهارم ص 157 - 230\r\nجزائر و سواحل معموره و عجائب آنها - فاصله بين بندرعباسى و شهر ناو به خط مستقيم هزار و سيصد و بيست فرسخ - جزرومد - هيجان خليج‌ها و بحر محيط - علت جزرومد -\r\nماهى طاير - ماهى آبنوس - كشف - مگرمچه - نهنگ - افسون و منتر حيوانات - درخت عجيب - كرم سفيد - گربه‌پردار - گربه افسونگر - نسناس - چوب سنگ شده - ماهيهاى رنگى سواحل چين -\r\n\r\n","description":"","footnote":"","page_name":" 393 ","page_number":405},
  {"content":"\r\n\r\nحكايت ناخداى هلندى درباره جزيره رامى و جزيره ديگر .\r\nجزيره سيلان و محصولات آن - ياقوت - الماس - مس - سرب - آهن - مرواريد - فيل -\r\nتصرف قسمتى از آن توسط هلنديها - مهبط حضرت آدم .\r\nمذهب مهاديويه - تولد و حيات بودا - دندان او - سيلانىها معتقدند كه نقش قدم حضرت آدم نقش چاى پاى بودا مىباشد .\r\nجزيره آچيه - مقام سيف الملوك و بديع الجمال - معادن طلا . پادشاه آنجا زن است .\r\nطريقه دادرسى فرمانروا - نهايت سيرت و عصمت در آچيه - در آنجا دزدى شيوع دارد .\r\nعجايب جزيره - كوهى كه صدا مىكند . مغاره‌اى كه از آن گاوميش بيرون مىآيد .\r\nچشمه‌اى كه از آن صداى ساز و آواز به گوش ميرسد . چشمه شفابخش - حكايت شكست فرنگيان و عجز آنان براى تصرف آچيه .\r\nجزيره اندمن و توصيف آن - حكايت دلاك و چشمه آب كيميا .\r\nجزيره ناكبارى -\r\nجزيره منيله كه در تصرف پادشاه اسپانيا مىباشد . مرغ كاكاطوا - انواع مرغهاى الوان كه نگارنده سفينه با ميمون سفيد و زرد براى اهداء به شاه سليمان همراه آورد .\r\nجزيره جپان و جزيره زايج -\r\nتوصيف جپان و شرح مسيحى كردن ژاپنىها . جلوگيرى از تردد فرنگيان - فقط هلنديها به آنجا ميروند -\r\nطريقه تجارت - ساختن شمشير - توليد كاغذ خان باليغى .\r\nپيگو - پادشاه آنجا عباسى است - ولايت رخنگ - معادن ياقوت غاپلان - طريقه باردادن پادشاه پيگو - لباس و كلاه پادشاه - درخت انجير تاجر ايرانى - طريقه دستور پادشاه پيگو .\r\nشهر چين - تاريخ آن به روايت وزيرزاده چينى كه به شهر ناو پناهنده شده است - سلطنت چنگ‌چن - اوضاع آشفته زمان او - قحطى و خشكسالى - شورش يكى از نيك‌مردان - تصرف پايتخت - خودكشى پادشاه چين - آمدن لشكريان تاتار و فتح آنجا - مجبور ساختن چينىها به گذاردن گيسو .\r\nحركت از شهر ناو بوسيله كشتى - برداشتن آب در پطانى و رفتن به بندر ملاقه و عبور از پولودنگ‌دنگ - رسيدن به كوچى پس از سه ماه سرگردانى - هشت ماه توقف در آنجا -\r\nحكايت اسلام آوردن راجه در زمان پيغمبر اكرم - برگشت آنها به دين اجدادى - رفتار آنها با مسلمانان - تصرف قلعه پرتغاليها توسط انگليسىها - دزدان دريائى مليبار .\r\nجزيره ديو - توصيف آن -\r\nحركت از كوچى به قصد بندرعباسى - جنگ با دزدان دريائى - توقف كشتى توسط\r\n\r\n","description":"","footnote":"","page_name":" 394 ","page_number":406},
  {"content":"\r\n\r\nانگليسىها در مجاورت سورت .\r\nحركت كشتى به طرف ممبائى . اقامت سه ماه و نيم در آن جزيره -\r\nنولى كردن كشتى انگليسى و حركت به طرف بندرعباسى - برخورد و نبرد با دزدان دريائى سنگانى و وراول -\r\nرسيدن به بندرعباسى در تاريخ بيست و چهارم رجب سنه 1099 .\r\nمن السوانح صفحه 231 - 237\r\nاوضاع آشفته حيدرآباد - دوستى با سمبهوجى - حمله لشكر اورنگ زيب و فتح حيدرآباد - سقوط بيجاپور - پناهنده شدن شاهزاده اكبر به ايران .\r\nتعليقات 283 - 348\r\nضمائم 349 - 355\r\nفهرست فرهنگ‌ها و كتابهاى فارسى و عربى 356 - 361\r\nفهرست ماخذ به زبانهاى خارجى 362 - 371\r\nآيات قرانى 272 - 384\r\nفهرست اعلام متن كتاب 385 - 389\r\nفهرست تصاوير و نقشه‌ها 390\r\nراهنماى مطالب كتاب 391 - 395\r\n\r\n","description":"","footnote":"","page_name":" 395 ","page_number":407},
  {"content":"\r\n . \r\n\r\n","description":"","footnote":"","page_name":" 396 ","page_number":408}
  ]