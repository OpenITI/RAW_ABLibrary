[
  {"content":"\r\n14 نور پاك ( عليهم السلام )\r\nيا\r\nجوانان در محضر پيشوايان ( عليهم السلام )\r\n5 . زندگى امام حسين ( عليه السلام )\r\nسالار شهيدان\r\nتأليف : سيد بن طاووس\r\nترجمه : دكتر عقيقى بخشايشى\r\n","description":"","footnote":"","page_name":" 561 ","page_number":1},
  {"content":"\r\nبسم الله الرحمن الرحيم\r\n","description":"","footnote":"","page_name":" 562 ","page_number":2},
  {"content":"\r\nمؤسسهء انتشارات نويد اسلام\r\n14 نور پاك ( عليه السلام )\r\nزندگى امام حسين ( ع )\r\nمؤلف : سيد بن طاووس / ترجمه : عقيقى بخشايشى\r\nناشر : انتشارات نويد اسلام / حروفچينى و صفحه بندى : متين نگار\r\nانتشار : تابستان 1381 / نوبت چاپ : اول\r\nليتوگرافى : اهل بيت ( ع ) / چاپ : بهار / صحافى : الجواد\r\nتيراژ : 2000 نسخه / قيمت : 550 تومان\r\nشابك : 9 - 97 - 6485 - 964\r\nكليه حقوق براى ناشر محفوظ است .\r\nنشانى :\r\nتهران ، رو به روى دانشگاه ، خيابان 12 فروردين ، كوچه نوروز ، پلاك 6 ، انتشارات فراهانى / 6405932\r\nقم ، پاساژ قدس ، طبقه همكف ، پلاك 111 ، انتشارات نويد اسلام / 7743462\r\nتبريز ، سازمان تبليغات اسلامى / 9 - 5272003\r\nمشهد ، انتشارات عليزاده / 50332\r\n","description":"","footnote":"","page_name":" 563 ","page_number":3},
  {"content":"\r\n","description":"","footnote":"","page_name":" 564 ","page_number":4},
  {"content":"\r\n","description":"","footnote":"","page_name":" 565 ","page_number":5},
  {"content":"\r\n","description":"","footnote":"","page_name":" 566 ","page_number":6},
  {"content":"\r\n","description":"","footnote":"","page_name":" 567 ","page_number":7},
  {"content":"\r\n\r\nشناسنامهء مبارك امام حسين ( ع )\r\nنام مبارك : حسين ( ع )\r\nكنيهء شريف : ابو عبد الله\r\nالقاب مبارك : سيد الشهداء\r\nنام پدر بزرگوار : على ( ع )\r\nنام مبارك مادر : فاطمه ( س )\r\nتاريخ ولادت : 3 ماه شعبان سنه 4 ه\r\nسال شروع امامت : سال 50 ه\r\nسن شروع امامت : 46 سالگى\r\nمدت امامت : 11 سال\r\nمدت عمر مبارك : 57 سال\r\nتاريخ شهادت : 10 محرم سنه 61 ه\r\nعلت شهادت : عدم بيعت با يزيد لعين / شمر بن ذى الجوشن\r\nمحل دفن : كربلاى معلى\r\nتعداد فرزندان : 3 پسر و 2 دختر\r\n","description":"","footnote":"","page_name":" 568 ","page_number":8},
  {"content":"\r\n\r\nپيشگفتار مترجم . . .\r\nبسم رب الشهداء والصديقين\r\nپيشگفتار مترجم\r\nحماسهء جاويد عاشورا كه از بستر شنهاى داغ و سوزان كربلا سر زد ، همواره الهام بخش\r\nنهضتهاى آزادى بخش جهان گرديده و در طول تاريخ خود ، ميليونها انسان آزاده و مبارز\r\nرا به سوى كانون اين عنصر رهايى بخش جهان اسلام ، متوجه ساخته است .\r\nحادثهء جانسوز كربلا ، تاكنون مشعل افروز محافل شيعه و عامل محرك مجامع آنان در\r\nطول قرون و اعصار و در گسترهء نسلها واجيال بوده است ، و بى گمان در آينده نيز همچنان\r\nروشنايى بخش مجامع و محافل وامم اسلامى باقى خواهد ماند .\r\nپس حادثه اى در چنين گستره و وسعت و با چنين جاذبه و قدرت ، جا دارد مورد توجه و\r\nعنايت همگان ، بويژه محققان و دانش پژوهان مسايل اجتماعى ، تاريخى و اعتقادى قرار\r\nبگيرد ، آن چنان كه در گذشته ها نيز مورد عنايت و توجه همگان قرار داشته است . اين\r\nحادثهء خونين ، يكى از بزرگترين و شورانگيزترين حوادث غير مترقبهء صدر اسلام مى باشد\r\nكه با توجه به نقش قهرمان اصلى آن ، نمى توان در تاريخ نظيرى برايش يافت .\r\nبا نگرش به اين خصوصيات است كه حادثهء كربلا با عمق جان ، و با كنه باطن دل ، با\r\nباورهاى اعتقادى ، اجتماعى و انسانى مردم رقم خورده است .\r\nاز اين رو نسلها و قرنها هرگز نمى توانند آن را از ياد برده و به بوتهء فراموشى و بى توجهى\r\nبسپارند . آن چنان كه در گذشته نيز از زواياى مختلف و محورهاى گوناگون مورد توجه و\r\n","description":"","footnote":"","page_name":" 569 ","page_number":9},
  {"content":"\r\n\r\nعنايت قرار گرفته است ، هر كدام از اين محورها ، عامل جذب مردم و باعث شكوفايى ابعاد\r\nاين حادثهء عظيم گرديده است كه بخش \" مقاتل \" و \" مقتل نگارى \" ، يكى از محورهاى اصلى\r\nاين فاجعه به شمار مى آيد .\r\nمردم مسلمان ، به ويژه شيعيان ، از روزهاى نخستين به اهميت سرنوشت ساز اين حادثهء\r\nبزرگ پى برده اند و از اين رهگذر ، انديشمندان ، در پى تحرير و نگارش درسهاى آموزندهء\r\nآن برآمده‌اند ، به حدى كه بخش عظيمى از كتابخانهء بزرگ اسلامى را به اين امر مهم ،\r\nاختصاص داده اند .\r\nنخستين مقتل و روايتگر آن\r\nنخستين مقتل صحيح كه در شأن ابا عبد الله الحسين ( عليه السلام ) و ياران فداكار او پديد آمده\r\nاست ، مقتل بسيار معتبر و مستندى است كه از سوى شاهدان عينى و ناظران واقعى اين\r\nصحنهء شور و شهادت ، در كتابها و سينه هاى مردم آن روزگار ، به مرحلهء ثبت و درج رسيده\r\nاست و بازگويى آن ، از همان لحظه هاى شهادت ، آغاز گرديده و در سال 65 قمرى ، در\r\nدوران حركت توابين به اوج اعلا و جايگاه شايستهء خود رسيده است ، و آن مقتل گويا و\r\nپويايى است كه از طريق روايتگر معصوم ، حضرت سيد الساجدين امام زين العابدين ( ع ) ،\r\nو نيز عمهء مكرمه اش ، بانوى شجاع و سخنور ، حضرت زينب كبرى ( س ) ، خواهر با فضيلت\r\nامام حسين ( عليه السلام ) و ديگر حاضران صحنهء كربلا ، امثال بانوى فداكار ، حضرت ام كلثوم ،\r\nسكينه اديب و شاعر ، و فاطمه صغرى ( ع ) و ديگر شاهدان عينى اين واقعهء جانسوز ، به\r\nسمع و اطلاع مردم حقيقت جو ، رسيده است .\r\nاين مقتل حقيقى و واقعى كه از طريق خاندان رسالت ، با بيان و بنان و با دل و جان ، بازگو\r\nشده است ، اصالت واعتبار خاص و ارزشمندى دارد . خواه ناخواه در دلها اثر مى بخشد و\r\nصاحبان دل را با خود همنوا و همراه مى سازد ، چون از نوعى سوزش و تأثير جوهرى\r\nبرخوردار مى باشد كه قابل مقايسه با ديگر مقاتل مكتوب نيست ، آنجا كه حضرت\r\nسجاد ( ع ) مى گويد : \" أنا بن المذبوح عطشانا بأرض كربلا \" يا مىنويسد : \" هذا قبر الحسين\r\n","description":"","footnote":"","page_name":" 570 ","page_number":10},
  {"content":"\r\n\r\nالمظلوم الذي قتل عطشانا \" .\r\nيا در عرش منبر مسجد جامع دمشق ، آن خطبه غرا و كوبنده را كه شرحى رسا بر مقتل\r\nحسينى ( عليه السلام ) است ، ايراد مى نمايد ومستمعان مخالف را تحت تأثير شديد بيانات خويش\r\nقرار مىدهد ، به حدى كه يزيد مجبور مىشود مسؤوليت امر را به عهدهء ابن زياد بيفكند و\r\nخود را از عواقب آن تبرئه نمايد .\r\nيا خواهر شجاع و سخنور امام ( ع ) ، زينب كبرى ( س ) ، آن فريادگر قرنها و عصرها ، در روز\r\nعاشورا فرياد مى كشد :\r\n\" جدا ! يا رسول الله ! صلى عليك مليك السماء ، هذا حسينك مرمل بالدماء ، مقطع الأعضاء\r\nمسلوب العمامة والرداء وبنانك سبايا \" . يا سر نعش برادرزادهء عزيزش على اكبر مى گويد : \" يا\r\nحبيباه ! يابن أخاه ! \" يا در دربار شام آن خطبهء كوبنده و روشنگر را ايراد مىكند و\r\nشنوندگان را مبهوت و حيران بيانات خود مى سازد . آرى ! اين نوع مقتل گويى و\r\nمقتل نگارى ، صحيح ترين ، گيراترين ، سوزناك‌ترين و اصيل ترين شيوهء مقتل نگارى از\r\nحادثه كربلا است كه از راه روايتگران راستين ، عالم ، معصوم ، امام شناس و حجت شناس\r\nبه دست ما رسيده است و ارزش واعتبار ويژهء خود را دارد . چون گفته اند :\r\n\" در عزايى گر بود صد نوحه گر * آه صاحب درد را باشد اثر \"\r\nبدون شك اين نوع مقتل گويى و مقتل نگارى كه خميرمايهء ديگر مقاتل بعدى به شمار\r\nمى آيد ، مؤثرترين ، مقبول ترين و مستندترين شيوهء بازگويى آن حادثهء دلخراش مى باشد\r\nكه از مسير خود صاحبان عزا ، به افراد ديگر منتقل گرديده است و اين قبيل مقاتل را فقط\r\nاز لا به لاى متون روايى ، تاريخى و سيره‌اى پيشوايان معصوم ( صلى الله عليه وآله ) مى توان به دست آورد و\r\nدر اختيار مشتاقان قرار داد و طبيعى است اين نوع مقاتل ، چه مقتل زيبا و مقتل نگارى\r\nراستينى خواهد بود كه هرگز نظيرى براى آن نمى توان يافت .\r\nمرحلهء دوم مقتل نگارى\r\nپس از عبور از اين مرحلهء روشن و صاف و شفاف ، به مقتل نگارى روزگاران بعدى\r\n","description":"","footnote":"","page_name":" 571 ","page_number":11},
  {"content":"\r\nمىرسيم . گر چه دقيقا صافى و روشنى مرحلهء نخستين را ندارد ، ولى حقايق تاريخى ،\r\nعادات و سنن اجتماعى ، ادب و ادبيات مرثيه نگارى ارزشمندى را دربارهء آن حادثهء بزرگ\r\nو جانگداز به ثبت رسانده است كه تأمل و دقت را مىطلبد .\r\nكتاب شناس معروف جهان تشيع ، مرحوم حاج شيخ آقا بزرگ تهرانى در اثر ماندگار خود\r\n\" الذريعة الى تصانيف الشيعة \" ( 1 ) تعداد شصت و پنج اثر از اين نوع مقاتل را نام مى برد و به\r\nهمين تعداد نيز در لا به لاى ديگر مجلدات نام برده است كه يقينا چيزى در حدود 150\r\nنوع اثر مقتلى مى باشد . تازه اين تعداد كثير ، مربوط به تتبع محدود يك فرد محقق در\r\nمقام تتبع محدود مى باشد و يقينا تعداد اين گونه مقاتل ، خيلى بيش از اين مقدار\r\nبازگوشده ، بوده است ، چون هر عالم دينى محب اهل بيت ( ع ) ، خواسته است در طول\r\nعمر خويش ، از اين طريق ، اظهار ارادتى به ساحت والاى شهيدان كربلا نموده باشد ، كه\r\nدر كوران حوادث روزگار ، يا از بين رفته اند ، يا در اختيار محققان بعدى قرار نگرفته اند .\r\nاز اين تعداد مقاتل مضبوط ، حدود ده نوع از آن مقاتل مربوط به قرون اوليه اسلامى است\r\nكه اسامى آنها به اين ترتيب مى باشد :\r\n1 . مقتل أصبغ بن نباته مجاشعى ( متوفى در قرن اول ) كه از ياران خاص امير مؤمنان ( عليه السلام ) و\r\nصاحب عمر پر بركت ، متجاوز از صد سال بوده است . ( 2 )\r\n2 . مقتل جابر بن يزيد جعفى ( متوفى 128 ه‍ . ق ) صاحب تفسير معروف . ( 3 )\r\n3 . مقتل أبى مخنف لوط بن يحيى بن سعيد أزدى ( متوفى 157 ه‍ . ق ) . ( 4 )\r\n4 . مقتل نصر بن مزاحم منقر بن عطار ( متوفى 212 ه‍ . ق ) كه نجاشى در رجال خود ،\r\nبخصوص از آن نام برده است .\r\n\r\n","description":"","footnote":" 1 . الذريعه ، ج 22 ، ص 20 تا 30 .\r\n2 . معجم رجال الحديث ، ج 3 ، ص 219 تا 225 .\r\n3 . طبقات مفسران شيعه ، ج 1 ، ص 601 تا 604 .\r\n4 . البته مقتلى كه طبرى از آن نقل كرده است ، آن مقتلى نيست كه اكنون در دسترس مى باشد . ","page_name":" 572 ","page_number":12},
  {"content":"\r\n\r\n5 . مقتل ابى اسحاق ابراهيم بن اسحاق نهاوندى ، از علماى قرن دوم ، كه قاسم بن محمد\r\nهمدانى ( متوفى 269 ) طبق نقل نجاشى ، از او روايت كرده است .\r\n6 . مقتل ابن اسحاق ثقفى ( م 283 ه‍ . ق ) يكى از بنى اعمام مختار ، صاحب كتاب \" المعرفة \" ،\r\nكه از مقاتل اوليه مى باشد .\r\n7 . مقتل ابن واضح يعقوبى ، صاحب تاريخ يعقوبى ( متوفى بعد از 292 ه‍ . ق ) . مقتل او\r\nمتأخرتر از مقتل ابى مخنف مى باشد .\r\n8 . مقتل جلودى ، تأليف عبد العزيز بن يحيى جلودى ( متوفى 332 ه‍ . ق ) صاحب آثار كثيره و\r\nيكى از نويسندگان اخبار نهضت مختار و مقتل مى باشد .\r\n9 . مقتل شيخ صدوق ( متوفى 380 ه‍ . ق ) كه در كتاب \" خصال \" از آن نام مى برد .\r\n10 . مقتل موفق بن احمد خوارزمى ( متوفى 468 ه‍ . ق ) كه صاحب كتاب فقه و حديث\r\nنيز مى باشد .\r\nهر كدام از اين مقاتل ياد شده ، داراى ارزش واعتبار خاصى مى باشد ، هر چند برخى از آنها\r\nاكنون در دسترس ما نيست .\r\nمؤلف لهوف كيست ؟\r\nاز آنجا كه مؤلف بزرگوار \" لهوف \" ، خود صاحب آثار متعدد اسلامى ، از آن ميان داراى يك\r\nاثر قرآنى به نام \" سعد السعود \" است كه دربارهء تفسير برخى از آيات قرآنى مى باشد ، از اين\r\nرو ، زندگى او در عداد مفسران شيعه نيز آمده است و ما شرح حال و خلاصهء زندگى پر بار او\r\nرا در كتاب \" طبقات مفسران شيعه \" ( 1 ) آورده‌ايم كه در اينجا ، فشردهء آن بيوگرافى او را از آن\r\nمنبع مى آوريم و شرح تفصيلى آن را به پيشگفتار \" طرائف \" ( 2 ) يا \" كتابخانه ابن طاووس و\r\nاحوال و آثار او \" ارجاع مى دهيم .\r\n\r\n","description":"","footnote":" 1 . \" طبقات مفسران شيعه \" ، كتابى است 5 جلدى ، حاوى شرح حال بيش از 2000 تن از\r\nكاوشگران قرآنى شيعى ، كه توسط ناشر همين كتاب به چاپ رسيده است .\r\n2 . ترجمه حجة الإسلام والمسلمين آقاى داود الهامى ، چاپ نشر نويد اسلام ، قم ، 1371 . ","page_name":" 573 ","page_number":13},
  {"content":"\r\n\r\nمؤلف بزرگوار اين كتاب ، عالم جليل عارف نبيل وسالك و اصل ، سيد رضى الدين ، على بن\r\nموسى بن جعفر بن محمد بن طاووس حلى ( متوفى 664 ه‍ . ق ) ، يكى از اعلام اماميه در\r\nقرن هفتم مى باشد . او يكى از پركارترين مؤلفين عصر خويش محسوب مى گردد كه\r\nنويسندهء \" كتابخانه ابن طاووس \" ، با ذكر 60 عنوان كتاب ، نمودارى از اين تلاش را\r\nنشان مىدهد .\r\nخاندان \" ابن طاووس \" عموما اهل علم و سيادت و دودمان فضيلت ودرايت بوده اند ، ولى\r\nدر اين خاندان شريف دو شخصيت بارز بيش از ديگران درخشيده‌اند :\r\n1 . سيد احمد بن موسى بن جعفر بن طاووس ، صاحب تفسير \" شواهد القرآن \" متوفى\r\n( 673 ه‍ . ق ) برادر كوچكتر .\r\n2 . سيد رضى الدين على بن موسى ، برادر بزرگتر و صاحب اين اثر تاريخى و حماسى .\r\nزندگى اين دو برادر ، بى شباهت به زندگى دو برادر خدمتگزار جهان اسلام مرحومين\r\nعلمين : سيد مرتضى علم الهدى ( 443 ه‍ . ق ) و سيد رضى موسوى ( 406 ه‍ . ق ) شارح و مؤلف\r\nنهج البلاغه ، نيست .\r\nاولا : يكى در فقه و فقاهت سرآمد بوده است و ديگرى در شعر و نثر و ادبيات .\r\nثانيا : نقابت طالبيان عراق بر عهدهء يكى از اين دو برادر قرار داشت ، آن چنان كه سيد رضى\r\nاين عنوان را دارا بود .\r\nثالثا : مراتب فضل و تقوا و پرهيز از زخارف دنيا ، از خصوصيات هر دو برادر بوده است ، كه\r\nبه تعبير برخى از نويسندگان ، اين دو برادر ، از پرهيزگارترين و پارساترين مردم عصر خود\r\nبوده اند .\r\nمشايخ سيد بن طاووس\r\nابن طاووس سلسله روايات خود را به جمعى از مشايخ بزرگ مى رساند كه در جمع آنان ،\r\nاين راويان بزرگوار قرار دارند :\r\n1 . شيخ حسين بن محمد سوراوى ، 2 . شيخ ابوالحسين بن يحيى الحناط ، 3 . شيخ\r\n","description":"","footnote":"","page_name":" 574 ","page_number":14},
  {"content":"\r\n\r\n\r\nابوالسعادات اسعد بن عبد القادر اصفهانى ، 4 . شيخ نجيب الدين ابن نما ، 5 . سيد\r\nشمس الدين فخار بن معد موسوى ، 6 . شيخ تاج الدين حسن بن الدربى ، و جمعى ديگر از\r\nبزرگان و مفاخر شيعه .\r\nشاگردان و راويان از او\r\n1 . شيخ سديدالدين يوسف بن على مطهر ( پدر علامه حلى ره )\r\n2 . شيخ جمال الدين يوسف بن حاتم شامى .\r\n3 . آية الله الكبرى جمال الدين حسن بن يوسف بن مطهر ( معروف به علامه حلى )\r\n4 . سيد غياث الدين عبد الكريم بن احمد بن طاووس ،\r\nو جمعى ديگر . . . .\r\nتأليفات او\r\nابن طاووس در عرصهء تأليف ، يكى از موفق‌ترينها و كارآمدترينها بوده است .\r\nرقم تأليفات او از 60 عنوان مى گذرد . تنها صاحب ريحانة الأدب 45 عنوان ، و صاحب\r\nكتابخانه ابن طاووس ، 56 عنوان از آنها را آورده است ، كه ما تيمنا ، فقط اسامى 14 عنوان\r\nاز آنها را مى آوريم تا با توجه به موضوعات آنها ، گرايش فكرى و علمى او بهتر\r\nمشخص گردد :\r\n1 . الطرائف ( در باب اثبات ولايت أمير المؤمنين على ( عليه السلام ) ) ( 1 ) 2 . ادعية الساعات 3 . اسرار\r\nالدعوات لقضاء الحاجات 4 . الأقبال لصالح الأعمال 5 . الأمان من اخطار الأسفار والأزمان ،\r\n6 . الأنوار الباهرة في انتصار الطاهرة ( عليه السلام ) 7 . ربيع الشيعة ، 8 . تفسير سعد السعود ، 9 . سلطان\r\nالورى لسكان الثرى في قضاء الصلاة عن الأموات ( فقه ) ، 10 . مصباح الزائر وجناح المسافر ،\r\n11 . اللهوف على قتلي الطفوف ، 12 . كشف البهجة لثمرة المحجة ، 13 . جمال الأسبوع ، 14 .\r\n\r\n","description":"","footnote":" 1 . اين كتاب با ترجمهء نويسندهء گرامى ، جناب آقاى داود الهامى ، از سوى دفتر نشر نويد اسلام\r\nقم ، به فارسى چاپ و نشر يافته است . ","page_name":" 575 ","page_number":15},
  {"content":"\r\nمحاسبة الملائكة آخر كل يوم . ( 1 )\r\nرضا كحاله صاحب معجم المؤلفين در مورد او چنين مىنويسد : \" على بن موسى بن جعفر\r\n( م 664 ه‍ . ق ) علوى فاطمى مشهور به رضى الدين بن طاووس ، فقيه ، محدث ، مورخ ،\r\nاديب ، جامع برخى از علوم .\r\nبعضى از تأليفات بسيار او :\r\nاسعاد ثمرة الفواد ، الأسرار في ساعات الليل والنهار ، الأمان من اخطار الأسفار ، الطرائف في\r\nمعرفة الطوائف ، النفيس الواضح والجليل الناصح مى باشد . . . \" . ( 2 )\r\nقم دكتر عقيقى بخشايشى\r\n\r\n","description":"","footnote":" 1 . ريحانة الادب ، تأليف مرحوم مدرس تبريزى ، ج 8 ، ص 76 - 78 .\r\n2 . در مورد شناخت ابن طاووس و آثارش ، مى توان به منابع زير مراجعه نمود :\r\nطبقات مفسران شيعه ، ج 2 ، ص 223 - 220 ، آسمان معرفت ، ص 321 ، معجم المولفين ، ج 7 ،\r\nص 248 - روضات الجنات ، ص 329 ، الفوائد الرضويه ، شيخ عباس قمى ، ص 330 - 338 ،\r\nتذكرة المتبحرين ، ص 490 و 491 ، هدية العارفين ، بغدادى ، ج 1 ، ص 711 - 710 ، كشف\r\nالظنون ، حاجى خليفه ، ص 166 و 752 ، ايضاح المكنون ، بغدادى ، ج 1 ، صفحات 76 و 90 و\r\n110 ، المغربى ، مجلة المجمع العربى ، شماره 28 ، ص 468 - كتابخانهء ابن طاووس ، چاپ\r\nكتابخانهء آية الله مرعشى - مقدمهء طرائف ، نوشتهء داوود الهامى . ","page_name":" 576 ","page_number":16},
  {"content":"\r\n\r\nپيشگفتار مؤلف . . .\r\nپيشگفتار مؤلف\r\nحمد و سپاس مخصوص خداوندى است كه انوار جلالش از فراز عقول و انديشه‌ها ، بر\r\nبندگان خاص خود تجلى نمود و با منطق سنت و قرآن ، از هدف و آرمان خويش پرده\r\nبرداشت . پروردگارى كه اوليا و دوستان خود را از جهان غرور منزه داشت و آنان را به سوى\r\nانوار سرور و شادمانى بالا برد و اين كارها را نه از جهت احسان بى مزد به مخلوقات و براى\r\nواداشتن آنان به پيمودن زيباترين راهها انجام داده است ، بلكه آنان را شايستهء پذيرش\r\nالطاف خويش و مستحق تخلق به زيباترين اوصاف شناخته است . از اين رو ، نپسنديده\r\nاست كه آنان به رشته هاى اهمال و سستى كشيده شده يا وابسته گردند ، بلكه به آنان اين\r\nتوفيق را عطا فرموده است تا با بهترين و كامل ترين اعمال ، متخلق و آراسته شوند . در اين\r\nراستا ، آنان را از غير خود ، فارغ ساخته و به ارواح آنان ، شرف رضا و خشنودىاش را\r\nشناسانده است . پس قلوب آنان را به سايهء رحمت خويش منصرف نموده و آمال و\r\nآرزوهايشان را به سوى كرم و فضل خويش منعطف ساخته است . پس به همين جهت ، در\r\nميان آنان شادى و سرور باوركنندگان سراى جاويد و آرامگاه ابدى را مشاهده مى كنى ، و\r\nدر جمع آنان سيماى مضطربان از خطرهاى ملاقات او را مىنگرى ، و پيوسته آرزوها و\r\nشوقهاى آنان به سوى تقرب درگاهش ، در تزايد و فزونى مى باشد . آسايش و راحتى آنان\r\nبه جانب اوامر و نواهى ، منعطف ، و گوشهاى آنان به شنيدن اسرار الهى ، و دلهاى آنان ،\r\nشادمان از حلاوت و شيرينى ياد و نام او مى باشد . خداوند متعال به\r\n","description":"","footnote":"","page_name":" 577 ","page_number":17},
  {"content":"\r\nمقدار اين تصديق و باور ، به آنان حيات بخشيده و از سوى خويش ، بخشش و عنايت\r\nنيكوكار مهربان و دلسوز را عطا فرموده است . در برابر آنان چقدر كوچك و ناچيز است آن\r\nچيزى كه از جلال و عظمت الهى بازشان دارد ، و برايشان چقدر رها كردنى و ترك نمودنى\r\nاست ، هر آن عاملى كه از شرف وصال او دورشان سازد . تا آنجا كه به انس و همدمى با اين\r\nكرم و كمال و بزرگوارى بهره‌مندشان مى سازد و زينتهاى مهابت و جلال او ، همواره قلوب\r\nآنان را در بر مىگيرد . هنگامى كه پى مى برند حيات و بقايشان ، مانع ورادع از تعقيب و\r\nادامهء پيروى از مقصد و مرام الهى است ، و زنده ماندنشان ، حايل و مانع بين آنان و اكرام و\r\nبخشش الهى است ، لباسهاى حيات را از تن بيرون مى كنند و درهاى لقاى محبوب را\r\nمىكوبند و با بذل جانها و تقديم ارواح خويش ، در طلب و جستجوى اين پيروزى ، متلذذ\r\nو كامياب مى گردند و بدنهاى خود را در معرض مخاطرات شمشيرها و نيزه ها و آماج\r\nتيرهاى سهمگين قرار مى دهند . . . .\r\nآرى ، نفوس كربلاييان وطفوفيان براى نيل به اين وصال بزرگ و اين لقاى باشكوه الهى ،\r\nجهت گيرى نموده است ، به حدى كه در استقبال مرگ با همديگر به مسابقه پرداخته اند و\r\nنفوس خود را آماج تيرها ، نيزه ها و شمشيرهاى دشمنان قرار داده اند . آنان چقدر زيبنده\r\nو شايستهء تعريف و توصيف مرحوم سيد مرتضى علم الهدى ( 1 ) مى باشند ، آنجا كه اين\r\nحماسه سازان را چنين مدح و توصيف مى فرمايد :\r\n\" آنان افرادى هستند كه خود را به سرزمين پر حرارت و سوزان افكنده ، و در جوار قرب\r\nحضرت حق جا گرفته اند . گويا در منطق آنان ، قاصدان ضرر رسان ، در واقع سود رسانان و\r\nنافعان هستند ، و قاتلان و كشندگان ، در واقع احياگران و بخشندگان حيات و هستى\r\n\r\n","description":"","footnote":" 1 . سيد مرتضى علم الهدى : على بن حسين بن موسى ، از دانشمندان بزرگ شيعه و پيشواى\r\nطالبيان ، در سال 433 ه‍ . ق در بغداد وفات يافت و آثار و تأليفات بسيارى از خود به يادگار\r\nگذاشته است كه از آن جمله مى توان به : امالى ، انتصار ، الشافى في الامامة اشاره كرد . ( فقهاى\r\nنامدار شيعه ، ص 77 - 71 ) ","page_name":" 578 ","page_number":18},
  {"content":"\r\nدائمى مى باشند \" . اگر نبود امتثال امر و دستور سنت وكتاب ، كه بايد در همچو مواردى\r\nلباس عزا و مصيبت بپوشيم ، از آن جهت كه پيشوايان هدايت ما ، توسط ارباب ضلالت و\r\nگمراهى به فيض شهادت نايل آمده اند ، و سياه‌پوشى ما به خاطر از دست دادن اين\r\nسعادت بزرگ و از دست رفتن شوق و اشتياق شهادت است ، جا داشت در مقابل اين\r\nنعمت بزرگ ( وصال به حق ) لباسهاى شادى و سرور بر تن كنيم و شادمانى نماييم . ولى\r\nچون در پوشش لباس مشكى ، رضايت و خشنودى حضرت حق و رضايت و علاقهء بندگان\r\nنيكوكار و صالح نهفته است ، پس جامهء ماتم به تن مى كنيم و با فرو ريختن اشكهاى چشم\r\nانس و عادت مى يابيم ، و به چشمهاى خود مى گوييم با ريختن پياپى اشك ، به ما احسان\r\nو بخشش نماييد ، و به دلهاى خود مى گوييم بكوشيد همانند نوحه گران بناليد . چرا ؟ چون\r\nخونهاى امانات پيامبر رحمت و رأفت ، در روز عاشورا مباح گرديده است و آثار وصيت او\r\nدر مورد ذريه و فرزندانش به دست امتهاى خويش و دشمنان واعدا از بين رفته است . به\r\nخدا پناه مىبرم از اين همه حوادث دلخراش و فجيع ، و از اين همه مجروحانى كه از\r\nدردها ناله و زارى سر مى دهند ، و پناه مىبرم به خدا از اين همه مصائبى كه تمام حوادث\r\nرا تحت الشعاع خود قرار داده است . پناه مىبرم به خدا از اين همه حوادث تلخى كه\r\nرشته‌هاى تقوا را از هم گسسته است و تيرهايى كه خون رسالت را فرو ريخته است و\r\nدستانى كه اسيران جلالت را به كوچه و بازار سوق داده است . پناه مىبرم به خدا از اين\r\nمصيبت بزرگى كه سرهاى ابدال واوتاد را از شرم پايين آورده است وبليه اى كه جانهاى\r\nشايسته ترين فرزندان رسالت را سلب نموده است و شماتتى كه شيرمردان را به زانو\r\nدرآورده است ، و پناه مىبرم به خدا از آن مصيبتى كه آثارش تا جبرئيل رسيد ، و فاجعهء\r\nسوزناكى كه به آفريدگار جليل بسيار گران آمد .\r\nچرا اين گونه نباشد ؟ در صورتى كه پارهء تن پيغمبر خدا بدون پوشش و لباس ، روى شنها و\r\nريگهاى صحرا رها گشته و خون پاك او با شمشيرهاى اهل ضلالت و گمراهى ، بر زمين\r\nريخته شده است ، و اين بدنهاى بزرگوار ، عريان از لباس و پوشش روى خاكها و شنها\r\n","description":"","footnote":"","page_name":" 579 ","page_number":19},
  {"content":"\r\nافتاده اند . \" مصائب وآلامى پيش آمده كه خاطر پيامبر خدا را پريشان ساخته است و در\r\nاثر اين حادثه ، در قلب هدايت تيرهاى كشنده فرو غلتيده است . خبر دهندگان مرگ را\r\nانبوه ماتم و اندوه ، با آتش حزن و اسف سوزانده است \" .\r\nاى كاش مادرش فاطمه و پدر بزرگوارش را چشم تماشاگرى بود تا به دختران و فرزندان\r\nخود مىنگريستند ، چون برخى از آنان ، عريان ، برخى مجروح ، برخى تير خورده و برخى\r\nسربريده و برخى روى زمين كشانده مى شوند .\r\nدختران نبوت و رسالت ، يقه هاى خود را پاره كرده و در فراق عزيزان خود ، غمزده و\r\nمصيبت ديده و پريشان مو و خراشيده رو هستند . چون آنان افتخارات خود را از دست\r\nداده و نوحه و زارى آغاز كرده و حاميان و ياوران خويش را از دست داده اند .\r\nاى صاحبان بصيرت و عبرت ! و اى دارندگان انديشه و دقت نظر ! مقاتل اين عترت طاهره\r\nرا گفتگو نماييد و با خداى خود اين وحدت و كثرت و اين تنهائى را نوحه‌سرايى كنيد ، و با\r\nريختن اشك چشم ، به مساعدت و يارى آنان بشتابيد ، و به از دست دادن اين نصرت و\r\nيارى ، تأسف بخوريد ، چون ارواح اين عزيزان ، امانات سلطان مردم و ميوهء دل پيامبر خدا\r\nو نور چشم زهراى بتول مى باشند . اينان افرادى هستند كه پيامبر خدا لبان مبارك خود\r\nرا بر روى دندانهاى اينان مى گذاشت ، و پدر و مادر آنان را بر تمام پدران و مادران جهان ،\r\nفضيلت و برترى مى داد . شاعرى گفته است : \" اگر در مورد احوال آنان در شك و ترديدى ،\r\nپس احوالشان را از سنن مستند رسول ، و محكم تنزيل ( قرآن ) جويا باش ، چون در اين\r\nدو منبع ياد شده ، عادلانه ترين شاهد و گواه نزد ارباب انديشه ، و نيز شرح فضل آنان آمده\r\nاست . در همين منابع ، وصيت و سفارشى كه جبرئيل در مورد آنان به پيامبر اسلام ( صلى الله عليه وآله )\r\nنموده ، آورده است \" . نمى دانم چگونه با آن همه نزديكى عهد و زمان به پيامبر خدا ، اين\r\nجور و ستم روا گرديد ، و احسان و نيكى پدرانشان را اين گونه جبران و تلافى كردند ؟ آنان\r\nچگونه به خود جرأت دادند نشاط و خوشحالى پيامبر را اين گونه با تعذيب و شكنجهء ميوهء\r\nدلش مكدر سازند ، و قدر زحمات او را با ريختن خون اولادش ، اين گونه كوچك شمارند ؟\r\n","description":"","footnote":"","page_name":" 580 ","page_number":20},
  {"content":"\r\nاينان چگونه وصاياى پيامبر خدا را در مورد آل و عترت او قبول كرده بودند و چه جوابى را\r\nدر لحظهء ملاقات و ديدار او فراهم خواهند نمود ؟ جايى كه تمام بناها و ساخته‌هاى او را\r\nويران نموده و اسلام ، فرياد وامصيبتا را بلند كرده است . خدا به فرياد قلبى برسد كه از\r\nيادآورى و تذكار اين امور ناراحت و دردناك نگردد . شگفتا از غفلت و بى توجهى مردم\r\nروزگاران . نمى دانم عذر و بهانهء اهل اسلام و ايمان ، در اتلاف و ضايع ساختن حزنها و\r\nاندوه ها چه خواهد بود ؟\r\nآيا آنان نمى دانند كه محمد ( ص ) پيامبر خدا در اين مصيبت غمگين و دردناك مى باشد ؟\r\nآيا نمى دانند حبيب و عزيز او روى زمين افتاده است و فرشتگان اين بزرگترين مصيبت را\r\nتعزيت و تسليت گويى مى كنند ، و پيامبران در اندوهها و مصائب آنان مشاركت دارند ؟\r\nپس اى وفاداران به مكتب خاتم الانبياء ! شما چرا با گريه و اشك به كمك و يارى او\r\nنمىشتابيد ؟ اى دوستدار پدر بزرگوار زهراى عزيز ! تو را به خدا سوگند مى دهم كه همراه\r\nاو به گريه و زارى و نوحه‌سرايى فرزندان زهرا ( س ) بپردازى و براى ملوك اسلام ، گريه و\r\nنوحه سر دهى تا به فيض ثواب ياران و مساعدت كنندگان نايل آمده ، و در روز جزا و\r\nحساب به سعادت بزرگ برسى . امام محمد باقر از پدر عاليقدرش امام سجاد ( عليهما\r\nالسلام ) روايت نموده است :\r\n\" هر مؤمنى كه چشمان او در عزا و شهادت حسين ( عليه السلام ) اشك آلود شود و قطرات اشك به\r\nصورتش جارى گردد ، خداوند متعال غرفه ها و جايگاههاى خاصى را در بهشت به او\r\nاختصاص مىدهد كه ساليان درازى در آنها سكونت مىورزد ، و هر مؤمنى كه دربارهء\r\nمصايب و آزارهايى كه از سوى دشمن در دنيا به ما رسيده است ، چشمهايش اشك آلود\r\nشود و قطرات اشك بر صورتش سرازير شود ، خداوند او را در منزل صدقش جاى مىدهد ،\r\nو هر مؤمنى كه در راه اهل بيت ( عليه السلام ) ايذا و آزارى را متحمل شود ، خداوند متعال در آخرت\r\nاذيت و آزار را از او منصرف كرده و در روز قيامت او را از عذاب آتش آسوده مى سازد \" .\r\nو از امام صادق ( ع ) روايت شده است : \" كسى كه مصيبت ما پيش او ذكر شود و اشك\r\n","description":"","footnote":"","page_name":" 581 ","page_number":21},
  {"content":"\r\n\r\nچشمش جريان پيدا كند ، هر چند به اندازهء بال پشه باشد ، خداوند گناهان او را مى بخشد ،\r\nهر چند مثل كف دريا باشد \" . ( 1 ) و باز رواياتى از آل رسول ( صلى الله عليه وآله ) در اين مورد صادر شده است\r\nكه فرموده اند : \" كسى كه بگريد يا صد نفر را بگرياند ، ما بهشت را برايش تضمين مى كنيم و\r\nكسى كه خود بگريد ، يا پنجاه نفر را بگرياند ، اهل بهشت است . و گاهى تا 30 نفر ، 20 نفر ،\r\n10 نفر و 1 نفر نيز ذكر نموده اند كه جزاى او بهشت است . و نيز كسى كه تباكى و تظاهر به\r\nگريه نمايد ، اهل بهشت است \" .\r\nگفتارى از مؤلف\r\nعلى بن موسى بن جعفر بن محمد بن طاووس حسينى ، مؤلف اين كتاب گويد : \" بزرگترين\r\nانگيزهء گردآورى اين كتاب آن بود كه هنگامى كه كتاب \" مصباح الزائر وجناح المسافر \" را\r\nتأليف كردم ، مشاهده نمودم كه كتاب حاوى اغلب زيارتنامه ها و برگزيدهء اعمال اوقات\r\nروزانه و شبانه مؤمنان مى باشد و دارندهء آن بى نياز از حمل و نقل كتاب مصباحى مى باشد\r\nكه در اين وقت معمول بود ، و كفايت كننده از حمل و نقل مزار كبير و لطيف مى باشد .\r\nدوست داشتم كه دارندهء آن ، باز بى نياز از حمل مقتل زيارت عاشورا نيز گردد ، پس اين\r\nكتاب را با وجازت واختصار تأليف نمودم تا پيوست به كتاب \" مصباح الزائر \" گردد و در اين\r\nكتاب ، فشردهء مطالب را آورده ام ، در آن حد كه مناسب تنگى وقت زوار باشد ، و از اطاله و\r\nنقل انبوه مطالب ، صرفنظر كردم ، چون در اين حد از مطالب بازگو شده ، نياز طالبان\r\nبرآورده مى شد ، و كافى است كه فتح ابواب حزن و اندوه شود ، و در موفقيت ارباب ايمان و\r\nپيروزى صاحبان اعتقاد ، مؤثر باشد . چون در قالب كلمات ، معانى و مفاهيم والايى نهفته\r\nاست كه شايسته آن هدف مقدس مى باشد ، و نام آن را \" اللهوف على قتلى الطفوف \" ( اشك و\r\n\r\n","description":"","footnote":" 1 . اين قبيل روايات ، در حق شيعيان مخلصى كه در مسير اهل بيت ( عليه السلام ) حركت مى كنند و\r\nحقوق مردم و مشغوليت ذمه وغيره هم ندارند ، مصداق پيدا مىكند ، و اگر نه روايات ديگرى هم\r\nداريم كه حقوق مردم ، جز با اداى آن از افراد ساقط نمى گردد و هيچ عمل ديگرى جاى\r\nحقوق الناس را پر نمى كند . ","page_name":" 582 ","page_number":22},
  {"content":"\r\nافسوس بر كشتگان دشت كربلا ) انتخاب نمودم ، و با استعانت از خداوند مهربان ، اين\r\nكتاب را بر سه بخش ترتيب دادم :\r\nبخش اول : زندگانى حسين ( عليه السلام ) از روز ولادت تا روز عاشورا .\r\nبخش دوم : وقايع روز عاشورا و جانبازى شهداء .\r\nبخش سوم : جزئيات وقايع بعد از شهادت امام حسين ( عليه السلام ) .\r\n","description":"","footnote":"","page_name":" 583 ","page_number":23},
  {"content":"\r\n","description":"","footnote":"","page_name":" 584 ","page_number":24},
  {"content":"\r\nبخش اول\r\nاز ولادت تا شهادت\r\n","description":"","footnote":"","page_name":" 585 ","page_number":25},
  {"content":"\r\n","description":"","footnote":"","page_name":" 586 ","page_number":26},
  {"content":"\r\n\r\n\r\nبخش اول / از ولادت تا شهادت . . .\r\nولادت\r\nولادت آن حضرت ( ع ) ، در شب پنجم ماه شعبان سال چهارم هجرى ، و به روايتى روز\r\nسوم آن واقع شده است . برخى نيز مى گويند در اواخر ماه ربيع الاول سال سوم هجرى\r\nبوده است . روايات ديگرى هم در تاريخ ولادتش وجود دارد . ( 1 )\r\nچون حسين متولد شد ، جبرئيل با هزار فرشته براى تهنيت بر رسول خدا ( صلى الله عليه وآله ) مشرف\r\nشدند و فاطمهء زهرا ( س ) فرزند خود را نزد پدر آورد . آن حضرت از ديدن او شادمان شد و\r\nاو را حسين ناميد . ( 2 )\r\nخواب أم الفضل و تعبير آن\r\nابن سعد در كتاب \" طبقات \" از عبد الله بن بكر بن حبيب سهمى و او از حاتم بن صنعه نقل\r\nمىكند : ام الفضل همسر عباس بن عبد المطلب مى گويد : \" شبى قبل از تولد حسين ( عليه السلام ) در\r\nخواب ديدم كه پاره اى از گوشت بدن پيغمبر جدا شد و در دامان من قرار گرفت . تعبير اين\r\nخواب را از رسول خدا ( صلى الله عليه وآله ) پرسيدم . فرمود : \" اگر خوابت از خوابهاى راستين باشد ، به\r\nزودى دخترم داراى پسرى مىشود و من او را براى شير دادن به تو مىسپارم \" .\r\nايام يكى پس از ديگرى مى گذشت . از فاطمه ( س ) پسرى متولد شد و او را براى شير دادن\r\nبه من سپردند . روزى او را نزد رسول خدا بردم . آن حضرت او را روى زانوى خويش نشانيد\r\nو شروع به بوسيدنش كرد ، در آن هنگام قطره اى از بول او بر جامهء پيغمبر افتاد . من او را به\r\nشدت از دامان رسول خدا ( صلى الله عليه وآله ) دور كردم ، به نوعى كه به گريه افتاد .\r\n\r\n","description":"","footnote":" 1 . ولى أشهر آن است كه ولادت آن بزرگوار در سوم شعبان سال سوم هجرت رخ داده است .\r\n2 . مؤلف شرح قاموس مى گويد : \" قبل از اسلام ، هيچ كس به نام حسن و حسين نامگذارى نشده\r\nبود و نخستين كسانى كه به اين نامها ناميده شدند ، سيدان جوانان بهشتى ، حسن و برادرش\r\nحسين ، فرزندان فاطمهء زهرا بودند \" . ( تاج العروس ، ج 2 ، ص 177 ) [ مترجم 
  ] ","page_name":" 587 ","page_number":27},
  {"content":"\r\n\r\nرسول خدا به گونه اى غضبناك فرمود : \" آرام ، اى ام الفضل ! جامهء من شسته مىشود ، ولى\r\nتو فرزندم را آزردى \" . من حسين ( عليه السلام ) را به حال خويش گذاشتم و براى آوردن آب از اتاق\r\nخارج شدم .\r\nهنگامى كه بازگشتم ، ديدم رسول خدا ( صلى الله عليه وآله ) مىگريد . گفتم : \" يا رسول الله ! علت گريهء شما\r\nچيست ؟ \"\r\nفرمود : \" لحظه اى پيش جبرئيل نزد من آمد و خبر داد كه امتم اين فرزندم را به قتل\r\nمى رسانند . خداوند متعال در روز قيامت ، شفاعت مرا نصيب آنان نگرداند \" .\r\nمحدثين روايت كرده اند كه چون يك سال از زندگى حسين ( عليه السلام ) گذشت ، دوازده فرشته بر\r\nرسول خدا ( صلى الله عليه وآله ) نازل شدند كه يكى به صورت شير ، دومى به صورت گاو ، سومى به صورت\r\nاژدها ، چهارمى به صورت آدميزاد و هشت فرشتهء ديگر داراى صورتهاى مختلف و\r\nچهره هاى قرمز و چشمان گريان بودند ، و در حالى كه پر و بال خويش را گشوده بودند ،\r\nمى گفتند : \" يا محمد ! همان ستمى كه از قابيل بر هابيل وارد آمد ، بر فرزندت حسين نيز\r\nوارد خواهد شد ، و همان پاداشى كه به هابيل داده شد به او نيز داده مىشود و عذاب و\r\nگرفتارى كشندگانش ، چون عذاب قابيل خواهد بود \" .\r\nآن موقع در آسمانها فرشتهء مقربى نبود ، مگر آنكه به خدمت رسول خدا ( صلى الله عليه وآله ) مشرف شد و\r\nسلام نمود و آن حضرت را بر كشته شدن حسين ( عليه السلام ) تسليت داد و به آنچه خداوند در\r\nعوض شهادتش براى او معين فرموده ، خبر داد ، و تربت قبر حسين ( عليه السلام ) را به رسول\r\nخدا ( صلى الله عليه وآله ) نشان داد ، در خلال اين احوال پيغمبر فرمود : \" خداوندا ! كسى كه فرزندم حسين\r\nرا خوار كند ، ذليل و خوار گردان و آن را كه حسينم را بكشد ، بكش و كشندهء او را به\r\nمقصودش نايل نگردان \" .\r\nخبر از شهادت حسين ( عليه السلام )\r\nچون حسين ( عليه السلام ) دو ساله شد ، سفرى براى پيغمبر ( صلى الله عليه وآله ) پيش آمد . در بين راه ناگهان آن\r\nحضرت ايستاد و فرمود \" انا لله وانا إليه راجعون \" و اشك از ديدگانش سرازير شد . علت گريه\r\nرا سؤال كردند ، فرمود : \" اينك جبرئيل به من از زمينى كه نزديك شط فرات است و \" كربلا \"\r\n","description":"","footnote":"","page_name":" 588 ","page_number":28},
  {"content":"\r\nنام دارد ، خبر مىدهد كه فرزندم حسين پسر فاطمه ( س ) را در آن سرزمين مىكشند \" .\r\nپرسيدند : \" يا رسول الله كشندهء او كيست ؟ ! \" فرمود : \" شخصى كه او را يزيد مىنامند و گويا\r\nاكنون جايگاه كشته شدن و محل دفن حسين را به چشم خويش مى بينم \" .\r\nرسول خدا ( صلى الله عليه وآله ) از آن سفر غمگين مراجعت نمود ، و بر فراز منبر آمد ، خطبه اى خواند و\r\nمردم را موعظه نمود . سپس دست راست خويش را بر سر حسن و دست چپ خود را بر\r\nحسين ( عليهما السلام ) كه نزديكش بودند نهاد و سر به سوى آسمان برداشت و گفت :\r\n\" خداوندا ! محمد بندهء تو و پيغمبر توست و اين دو تن از پاكان اهل بيت من و برگزيدگان\r\nذريه و نسل من هستند . آنان را در ميان امت خويش به جانشينى خود باقى مىگذارم .\r\nجبرئيل به من خبر داده است كه اين فرزندم را به خوارى مىكشند . خدايا شهادت را بر او\r\nمبارك گردان و او را از سروران شهيدان قرار ده و براى كشندگان و خواركنندگان او مبارك\r\nمگردان \" .\r\nچون رسول خدا ( صلى الله عليه وآله ) سخن خويش را به اينجا رسانيد ، صداى گريه و ناله از اهل مجلس\r\nبرخاست . پيغمبر فرمود : \" آيا براى او گريه مى كنيد و از يارى او خوددارى و كوتاهى\r\nمى نماييد ؟ \"\r\nپس از آن از مسجد خارج شد و پس از لحظه اى به مسجد بازگشت ، ولى رنگش متغير و\r\nصورتش برافروخته بود . خطبهء ديگرى را با ديدگان گريان قرائت كرد و\r\nفرمود : \" ايها الناس ! من دو چيز بزرگ را در ميان شما به امانت مىگذارم : يكى قرآن و\r\nديگرى اهل بيتم كه آنها مورد علاقهء من و چكيدهء جان و ميوهء دل من و همچون خون\r\nقلب من مى باشند ، و از يكديگر جدايى پيدا نمى كنند ، تا آن كه كنار حوض كوثر بر من\r\nوارد شوند . بدانيد كه من روز جزا در انتظار اين دو امانت بزرگ هستم ، و دربارهء اهل بيتم از\r\nشما سؤال نمى كنم ، مگر آن چيزى را كه خداى متعال دستور داده كه از شما بخواهم ، و\r\nآن دوستى با اهل ايشان است . پس شما نيك بنگريد كه روز قيامت مرا ملاقات نكنيد در\r\nحالى كه دشمنى اهل بيت مرا در دل داشته و به آن ستم نموده باشيد . آگاه باشيد ، روز\r\nقيامت دارندگان سه پرچم كه با هر يك از آنها گروهى از امت من هستند ، بر من وارد\r\n","description":"","footnote":"","page_name":" 589 ","page_number":29},
  {"content":"\r\nمى شوند :\r\nپرچم اول پرچمى سياه و تاريك است كه فرشتگان از ديدار آن به وحشت و فزع مى آيند .\r\nصاحبان آن برابر من مىايستند ، از آنان مىپرسم : \" شما كه نام مرا فراموش نموده ايد ،\r\nكيستيد ؟ \" مى گويند : \" اهل توحيد و از عرب هستيم \" .\r\nبه آنها مى گويم : \" من احمد پيغمبر عرب و عجم هستم \" . مى گويند : \" ما از امت تو هستيم \" .\r\nمىپرسم : \" پس از من با اهل بيت من و قرآن چگونه رفتار كرديد ؟ \"\r\nمى گويند : \" قرآن را ضايع نموده ، عمل به دستورات آن را متروك ساختيم و مى خواستيم\r\nاهل بيت تو را نابود كنيم و از روى زمين برداريم \" . آنگاه من روى خويش را از آنان\r\nبرمىگردانم و آنان تشنه و با صورتهاى سياه از من دور مى شوند .\r\nپرچم دوم ، پيروانش پيش مى آيند و سياهى آن از پرچم نخست بيشتر است . من به آنان\r\nمى گويم : \" پس از من با دو امانت بزرگ و كوچك من - قرآن و اهل بيت - چگونه رفتار\r\nكرديد ؟ \"\r\nپاسخ مى گويند : \" با قرآن مخالفت كرديم و اهل بيت تو را خوار نموده ، آنان را پراكنده\r\nساختيم \" . به آنان نيز مى گويم : \" از من دور شويد \" . آنان نيز با صورتهاى سياه و لبهاى تشنه\r\nبرمىگردند .\r\nپرچم سوم ، رهروانش در حالى بر من وارد مى شوند كه نور از چهره هاى آنان مىتابد . من از\r\nايشان مىپرسم : \" شما كيستيد ؟ \" مى گويند : \" گويندگان كلمهء توحيد و از اهل تقوى و از\r\nامت محمد ( صلى الله عليه وآله ) و باقىماندگان اهل حقيم كه تزلزل و ترديدى در دين ما راه نيافته است .\r\nما قرآن ، كتاب عزيز خداى خويش را در دست گرفته ، حلال آن را حلال و حرام آن را حرام\r\nدانستيم و اهل بيت پيغمبر خود ، محمد ( صلى الله عليه وآله ) را دوست مى داشتيم و چون يارى به\r\nخويشان خويش ، در يارى آنان كوتاهى ننموده و با دشمنان آنان جنگيديم \" .\r\nمن به آنها مى گويم : \" بر شما بشارت باد كه من پيغمبر شما ، محمد ( صلى الله عليه وآله ) هستم و شما در\r\nدنيا چنان بوديد كه اكنون بيان داشتيد \" . پس از آن از حوض كوثر آنان را سيراب مى كنم و\r\nآنان با چهره هاى باز و شادمان ، به سوى بهشت مى روند و در آنجا جاويدان و هميشگى\r\n","description":"","footnote":"","page_name":" 590 ","page_number":30},
  {"content":"\r\n\r\nخواهند ماند \" .\r\nمرگ معاويه و نامهء يزيد دربارهء اخذ بيعت\r\nمردم در هر مجلس و محفلى سخن از كشته شدن حسين ( عليه السلام ) به ميان مى آوردند و اين\r\nموضوع را بسيار بزرگ مىشمردند و انتظار وقوع آن را داشتند .\r\nهنگامى كه معاويه در ماه رجب سال 60 هجرى هلاكت شد ، يزيد به فرماندار مدينه وليد\r\nبن عتبه نامه اى نوشت و به او دستور داد كه براى من از تمامى اهل مدينه به خصوص از\r\nحسين ( عليه السلام ) بيعت بگير ، و اگر حسين از بيعت امتناع كرد ، سرش را از بدنش جدا كن و براى\r\nمن بفرست .\r\nوليد ، مروان را به حضور خواست و نظر او را در اين موضوع جويا شد و با وى در اين مورد\r\nمشورت كرد .\r\nمروان گفت : \" حسين ( عليه السلام ) هرگز تن به بيعت نمى دهد . اگر من به جاى تو بودم و قدرتى كه\r\nاكنون در دست تو است مى داشتم ، بدون درنگ حسين را مىكشتم \" .\r\nوليد گفت : \" در چنين وضعى آرزو مى نمودم هرگز به دنيا نمىآمدم [ كه اقدام به چنين\r\nكارى كنم و اين ننگ بزرگ را به گردن بگيرم . 
  ] \"\r\nپس از آن مأمور فرستاد تا حسين ( عليه السلام ) را به خانهء خويش فرا خواند . حسين ( عليه السلام ) با سى نفر\r\nاز اهل بيت و دوستدارانش به منزل وليد آمد . وليد خبر مرگ معاويه را به اطلاع او رسانيد و\r\nدرخواست بيعت براى يزيد را به او عرضه نمود .\r\nحسين ( عليه السلام ) اظهار داشت : \" بيعت موضوع ساده اى نيست كه بتوان در خفا و پنهانى انجام\r\nداد . فردا وقتى مردم را به اين منظور دعوت كردى ، به ما نيز اطلاع بده \" .\r\nمروان گفت : \" امير ! گوش به سخنان حسين مده و عذر او را نپذير وهرگاه از بيعت امتناع\r\nورزيد ، گردن او را بزن ! \"\r\nحسين ( عليه السلام ) غضبناك شد و فرمود : \" واى بر تو اى پسر زرقا ! ( 1 ) آيا فرمان كشتن مرا\r\n\r\n","description":"","footnote":" 1 . زرقا : دختر وهب ، از زنان بدكاره بود . ","page_name":" 591 ","page_number":31},
  {"content":"\r\nمى دهى ؟ به خدا قسم دروغ مى گويى و با اين سخن ، خودت را ذليل و خوار مى كنى و\r\nمورد ملامت قرار مى دهى \" .\r\nپس از آن ، رو به جانب وليد نمود و فرمود : \" اى امير ! ما اهل بيت نبوت و معدن رسالتيم .\r\nماييم كه فرشتگان به خانهء ما آمد و رفت دارند . خداوند رحمت خود را با ما آغاز نموده\r\nاست و با ما نيز به پايان خواهد برد . اما يزيد ، فردى فاسق ، شرابخوار ، خونريز و متجاهر به\r\nفسق است و كسى مانند من با شخصى چون او هرگز بيعت نمى كند . ولى شما امشب را به\r\nصبح برسانيد و ما نيز شب را به صبح مىبريم . شما نيك بنگريد و ما هم تأملى در كار خود\r\nمى كنيم كه كدام يك از ما براى مقام خلافت شايسته‌تريم ؟ \" اين سخن را گفت و از خانهء\r\nوليد بيرون آمد . مروان رو به جانب وليد كرد و گفت : \" گوش به نصيحت من ندادى و بر\r\nخلاف گفتهء من رفتار كردى \" .\r\nوليد گفت : \" واى بر تو ! به من پيشنهاد مى كنى كه دين و دنياى خود را از دست بدهم ؟ به\r\nخدا سوگند دوست ندارم كه پادشاهى روى زمين از من باشد در حالى كه حسين ( عليه السلام ) را\r\nكشته باشم . به خدا قسم باور نمى كنم كسى خون حسين ( عليه السلام ) را به گردن داشته باشد و\r\nخداوند را ملاقات كند ، مگر آنكه كفهء حسناتش بسيار سبك و آمرزش او غير ممكن است .\r\nخداوند به سوى او نظر رحمت نمى كند و او را از گناه پاك نمى سازد و عذاب سختى در\r\nانتظار اوست \" .\r\nآن شب گذشت . صبحدم بود كه حسين ( عليه السلام ) از منزل خود بيرون آمد تا اخبار و رويدادهاى\r\nتازه را بشنود . مروان او را ديدار كرد و گفت : \" يا ابا عبد الله من خيرخواه توام ، نصيحت مرا\r\nگوش كن تا به سعادت برسى \" . حسين ( عليه السلام ) فرمود : \" نصيحت تو چيست ؟ بر گو تا بشنوم \" .\r\nگفت : \" من به تو سفارش مى كنم كه با يزيد بن معاويه بيعت كنى ، زيرا\r\nاين كار براى دنيا و آخرت تو بهتر است \" .\r\nحسين ( عليه السلام ) فرمود : \" انا لله وانا إليه راجعون . بايد فاتحهء اسلام را خواند ، آنگاه كه امت اسلام\r\nبه حاكم و سلطانى مانند يزيد مبتلا گردد . من از جدم رسول خدا ( صلى الله عليه وآله ) شنيدم كه فرمود :\r\n\" الخلافة محرمة على آل ابى سفيان \" خلافت بر فرزندان ابى سفيان حرام شده است \" .\r\n","description":"","footnote":"","page_name":" 592 ","page_number":32},
  {"content":"\r\n\r\nگفتگوهاى بسيارى بين حسين ( عليه السلام ) و مروان رد و بدل شد تا آنكه مروان با خشم و غضب\r\nراه خود را پيش گرفت و رفت .\r\nاطلاع حسين ( عليه السلام ) از شهادت خود\r\nمؤلف مى گويد آنچه مسلم است ، آن است كه حسين ( عليه السلام ) از شهادت خود و پيش آمدهايى\r\nكه براى او رخ مىدهد آگاه بود و تكليف حسين ( عليه السلام ) همان بود كه انجام داد .\r\nجمعى از راويان كه اسامى ايشان را در كتاب \" غياث سلطان الورى لسكان الثرى \" به تفصيل\r\nذكر نموده ام ، با سندهاى خويش از ابى جعفر محمد بن بابويه القمى - در جملهء مطالبى كه\r\nدر كتاب امالى نقل مىكند و سند حديث را به مفضل بن عمر ( 1 ) مى رساند - نقل كرده اند كه\r\nامام صادق ( عليه السلام ) از پدران بزرگوار خويش روايت كرده است كه : روزى حسين بن على ( عليه السلام ) به\r\nمنزل برادرش حسن ( عليه السلام ) وارد شد و چون نگاهش به برادر افتاد اشك از ديدگانش سرازير\r\nگرديد . حسن ( عليه السلام ) پرسيد : \" چرا گريه مى كنى ؟ \"\r\nگفت : \" گريه ام از ظلم و ستم‌هايى است كه بر شما وارد مىشود \" . حسن ( عليه السلام ) فرمود : \" ظلمى\r\nكه بر من وارد خواهد شد ، زهرى است كه در خفا و پنهانى به من مىنوشانند و بدان\r\nوسيله مرا مسموم مى گردانند و به قتل مى رسانند ، ولى \" لا يوم كيومك يا ابا عبد الله \" هيچ\r\nروزى را در عالم مانند روز شهادت تو نمى توان يافت . زيرا سى هزار نفر كه همهء آنان\r\nادعاى اسلام و پيروى از امت جد ما محمد ( صلى الله عليه وآله ) را مى نمايند ، دورت را مى گيرند و براى\r\nكشتن و ريختن خون تو و هتك حرمت و اسير كردن زن و فرزندان و غارت كردن متاع تو\r\nآماده مى شوند . در اين موقع است كه خداوند لعنت و نفرين خود را به بنى اميه متوجه\r\nمى گرداند و آسمان خون مىبارد و خاكستر مىپاشد و همه چيز حتى حيوانات وحشى در\r\nصحراها و ماهيان در درياها ، در مصيبت تو خواهند گريست \" .\r\nباز جماعتى كه به بعضى از آنان اشاره شد ، به سندهاى خويش از عمر نسابه ( رضوان الله\r\nتعالى عليه ) - از آنچه كه او در پايان كتاب خويش به نام \" شافى \" در علم نسب و سند آن را\r\n\r\n","description":"","footnote":" 1 . مفضل بن عمر : از اصحاب امام جعفر صادق ( عليه السلام ) بود . كتاب \" توحيد مفضل \" را از آن\r\nحضرت روايت كرده است . ","page_name":" 593 ","page_number":33},
  {"content":"\r\nبه جد خود محمد بن عمر مى رساند - براى من روايت كرده اند :\r\nپدرم عمر بن على بن ابى طالب براى دايى هاى من ( فرزندان عقيل ) نقل مى كرد كه چون\r\nبرادرم حسين ( عليه السلام ) در مدينه از بيعت با يزيد امتناع ورزيد ، نزد او رفتم و ديدم كه تنهاست .\r\nگفتم : \" جانم فداى تو . برادرت حسن ( عليه السلام ) نقل مى كرد \" . . . و بى اختيار گريه‌ام گرفت و ناله‌ام\r\nبلند شد .\r\nحسين ( عليه السلام ) مرا نزد خود نشانيد و فرمود : \" آيا برادرم به تو خبر داد كه من كشته مى شوم ؟ \"\r\nگفتم : \" خدا نياورد آن روز را ، اى پسر پيغمبر ! \"\r\nگفت : \" تو را به حق پدرت قسم مى دهم ، آيا همين خبر را به تو گفت ؟ \"\r\nگفتم : \" آرى ، برادر جان ! چرا با يزيد دست بيعت ندادى تا محفوظ بمانى ؟ \"\r\nفرمود : \" پدرم به من خبر داد كه رسول خدا ( صلى الله عليه وآله ) از شهادت من و او خبر داده و فرموده\r\nاست كه قبر من نزديك قبر پدرم خواهد بود . آيا گمان مى كنى تو چيزهايى را مى دانى كه\r\nمن از آن بىاطلاعم ؟ به خدا قسم هرگز ذلت و خوارى را به تن نخواهم خريد . مادرم\r\nفاطمه ( س ) ، پدرش رسول خدا ( صلى الله عليه وآله ) را در حالتى ملاقات مىكند كه از ظلمها و ستمهاى\r\nامت نسبت به ذريهء خود شكايت خواهد نمود و هيچ يك از آنان كه ذريهء او را آزرده باشد ،\r\nداخل بهشت نخواهد شد \" .\r\nمؤلف مى گويد : شايد بعضى از كوته‌نظران كه نمى دانند شهادت چه سعادت بزرگى است ،\r\nگمان مى كنند كه خداى متعال چنين حالى را كه شخص خود را به خطر اندازد دوست\r\nندارد ! آيا اين اشخاص كوته‌فكر در قرآن مجيد نخوانده اند كه خداوند به گروهى فرمان\r\nمىدهد كه خويش را بكشند ، در آنجا كه مى فرمايد : * ( فتوبوا الى بارئكم فاقتلو انفسكم\r\nذلكم خير لكم عند بارئكم ) * يعنى : توبه و بازگشت كنيد به سوى خداى خويش و خود\r\nرا بكشيد زيرا اين عمل نزد خداوند براى شما نيكوتر و بهتر است .\r\nشايد اين گونه كسان گمان مى كنند كه آيهء شريفهء : * ( ولا تلقوا بأيديكم الى التهلكة ) * -\r\nيعنى : خود را با دست خود به هلاكت نيفكنيد - اشاره به شهادت و كشته شدن در راه حق\r\nاست ، در صورتى كه اين اشتباه است و شهادت ، بزرگترين سعادت براى انسان است .\r\n","description":"","footnote":"","page_name":" 594 ","page_number":34},
  {"content":"\r\nنويسندهء كتاب \" مقتل \" - كه از امام صادق روايت شده است - در تفسير اين آيهء شريفه\r\nمطلبى را نقل مىكند كه مورد پذيرش عقل است . او مىنويسد :\r\n\" ما در جنگ نهاوند ( يا جنگ ديگرى ) شركت كرده بوديم . مسلمانان صفوف جنگ را\r\nمنظم كردند و دشمن نيز برابر ما صف كشيد . در هيچ جنگى صفوفى به اين طول و عرض\r\nنديده بودم . رومى ها پشت به ديوار شهر خويش داده بودند و آمادهء جنگ مى شدند . در\r\nاين هنگام مردى از صف مسلمانان به دشمن حمله كرد . مردم گفتند : \" لا إله الا الله القى\r\nنفسه الى التهلكة \" \" اى واى ! اين شخص با دست خود ، مرگ و هلاكت را براى خود آماده\r\nكرد \" . ابو ايوب انصارى كه حضور داشت گفت : \" شما اين آيه را تأويل به مردى مى كنيد كه\r\nبا حملهء خويش شهادت را خواستار گرديد ؟ در صورتى كه چنين نيست . اين آيه در حق ما\r\nنازل شده است ، زيرا ما مشغول يارى رسول خدا ( صلى الله عليه وآله ) شده بوديم و دست از خانواده و\r\nاموال خويش برداشتيم و اقدام به اصلاح امور خود نكرديم تا امور و زندگى ما از هم پاشيد .\r\nپس از آن ، تصميم گرفتيم كه از يارى پيغمبر تخلف نماييم تا به زندگى و اموال خود سر و\r\nصورت بدهيم . لذا اين آيه نازل شد : * ( ولا تلقوا بأيديكم الى التهلكة ) * معنى آيه اين است\r\nكه اگر از يارى رسول خدا ( صلى الله عليه وآله ) تخلف كنيد و در خانه بنشينيد ، با دست خود به سوى\r\nبدبختى و هلاكت رفته ايد و خداوند را بر خود غضبناك ساخته ايد . در واقع اين آيه رد بر ما\r\nبود كه تصميم داشتيم در خانهء خود بمانيم . اين آيه تحريض بر جنگ با دشمنان اسلام\r\nاست و هرگز در حق كسى كه به دشمن حمله كند و اصحاب خود را نيز براى شهادت و\r\nرسيدن به اجر آخرت ، تحريك و اقدام به جهاد في سبيل الله كند نازل نگشته است \" .\r\nما در مقدمهء كتاب گفتيم كه اولياى خدا در راه حق ، از جراحات شمشير و نيزه وحشت\r\nندارند و مطالب ديگرى كه در اين كتاب بازگو مى كنيم ، پرده از حقايق اين موضوع\r\nبرمىدارد .\r\nمهاجرت حسين ( عليه السلام ) از مدينه\r\nمحدثان پس از شرح ملاقات حسين ( عليه السلام ) با وليد بن عتبه و مروان مى نويسند : صبح همان\r\nروز كه سوم شعبان سال 60 هجرى بود ، حسين ( عليه السلام ) به سوى مكه حركت كرد و بقيه ماه\r\n","description":"","footnote":"","page_name":" 595 ","page_number":35},
  {"content":"\r\n\r\n\r\nشعبان و رمضان و شوال وذى قعده را در مكه به سر برد .\r\nعبد الله بن عباس وعبد الله بن زبير ، به خدمتش مشرف شدند و آن حضرت را از رفتن بر حذر\r\nداشتند .\r\nحسين ( عليه السلام ) فرمود : \" من از رسول خدا ( صلى الله عليه وآله ) دستورى دارم كه بايد آن را انجام دهم \" .\r\nابن عباس از نزد حسين ( عليه السلام ) بيرون آمد و در بين راه \" واحسيناه \" مى گفت .\r\nپس از آن عبد الله عمر آمد و گفت : \" بهتر آن است كه با مردم گمراه صلح كنى و اقدام به\r\nجنگ نفرمايى \" .\r\nفرمود : \" اما علمت ان من هوان الدنيا على الله ان رأس يحيى بن زكريا اهدى الى بغى من بغايا\r\nبنى إسرائيل \" \" مگر نمى دانى كه از پستى دنيا بود كه سر يحيى را براى گردنكشى از\r\nگردنكشان بنى اسراييل به هديه بردند ؟ آيا نمى دانى كه بنى اسراييل از طلوع فجر تا\r\nبرآمدن آفتاب ، هفتاد پيغمبر را مىكشتند و سپس به بازار آمده و به معاملات و خريد و\r\nفروش خود مشغول مى شدند و گويا هيچ كارى را انجام نداده اند . ولى خداوند در عذاب\r\nآنان تعجيل نكرد و به آنان مهلت داد و پس از سپرى شدن مهلت ، انتقام شديدى از آنان\r\nگرفت . اى عبد الله از خشم و غضب خداوند بپرهيز و از يارى من كوتاهى مكن \" .\r\nدعوت اهل كوفه از حسين\r\nاهل كوفه از تشريف فرمايى حسين ( عليه السلام ) به مكه و امتناع او از بيعت با يزيد باخبر شدند و در\r\nخانهء سليمان بن صرد خزاعى ( 1 ) اجتماع كردند . آنگاه سليمان بن صرد برپا ايستاد و\r\nسخنانى را به آن جمعيت گوشزد نمود و در پايان سخن چنين گفت : \" اى گروه شيعيان !\r\nهمه شنيده ايد كه معاويه هلاك شد و براى اداى حساب نزد خداى خويش رفت و به\r\nپاداش كارهاى خود رسيد و پسرش يزيد بر جاى او نشست . نيز مىدانيد كه حسين بن\r\n\r\n","description":"","footnote":" 1 . سليمان بن صرد خزاعى : از ياران أمير المؤمنين ( ع ) بود . او در جنگهاى جمل ، صفين و\r\nنهروان حاضر بود و آن حضرت را يارى مى كرد . در پايان جنگ صفين به وسيلهء خوارج\r\nمجروح شد وعلى ( ع ) او را دلدارى و وعدهء حسن عاقبت داد و در جريان صلح امام مجتبى ( ع )\r\nرنجيده خاطر و خواستار ادامهء جنگ بود و حضرت او را قانع ساخت كه صلاح امت اسلامى در\r\nصلح است . در جريان انقلاب خونبار سيدالشهداء ( ع ) يكى از دعوت كنندگان بود . ","page_name":" 596 ","page_number":36},
  {"content":"\r\nعلى ( عليه السلام ) با او مخالفت كرده و از شر ستمكاران و طاغيان بنى اميه به پناه خانهء خدا شتافته\r\nاست . شما شيعهء پدر او هستيد . حسين ( عليه السلام ) امروز به يارى و همكارى شما نيازمند است .\r\nاگر يقين داريد كه او را يارى مى كنيد و با دشمنان او مى جنگيد ، آمادگى خود را نوشته ، به\r\nاطلاع او برسانيد . اگر مىترسيد كه سستى و تنبلى در شما پديد آيد ، او را به حال خود\r\nگذاريد و فريبش ندهيد \" .\r\nپس از آن نامه اى به اين مضمون نوشتند : \" بسم الله الرحمن الرحيم . به پيشگاه حسين\r\nبن على ( عليه السلام ) از سليمان بن صرد خزاعى ومسيب بن نجبه ( 1 ) ورفاعة بن شداد ( 2 ) وحبيب بن\r\nمظاهر وعبد الله بن وائل و گروهى از مؤمنان و شيعيان .\r\nپس از تقديم سلام ، سپاس خداوندى را كه دشمن تو و دشمن پدرت را هلاك كرد . آن\r\nمرد ظالم و خونخوار و ستمكارى كه رهبرى امت را از آنان سلب كرد و آن را به ظلم و ستم\r\nتصرف نمود و بيت المال مسلمانان را غصب كرد و بدون رضايت ايشان ، خود را امير آنان\r\nخواند و مردان نيك را كشت و ناپاكان را باقى گذاشت و مال خداوند را در تصرف جبابره و\r\nسركشان قرار داد . دور باد از رحمت يزدان ، چنان كه قوم ثمود دور گرديد .\r\nما اكنون به جز شما امام و پيشوايى نداريم . بسيار مناسب است كه قدم رنجه فرموده ، به\r\nشهر ما بياييد . اميد است خداوند به وسيلهء شما ما را به راه سعادت راهنمايى كند . نعمان\r\nبن بشير والى كوفه در قصر دارالاماره است . ولى ما در نماز جمعه و جماعت او حاضر\r\nنمى شويم و روزهاى عيد با او به مصلى نمىرويم .\r\nاگر بشنويم كه شما به سوى ما مىآييد ، او را از كوفه بيرون نموده ، روانهء شما مى كنيم .\r\nسلام بر تو اى فرزند پيغمبر ، و از پيش بر روان پاك پدرت باد ! ولاحول ولاقوة الا بالله العلى\r\nالعظيم \" .\r\n\r\n","description":"","footnote":" 1 . مسيب بن نجبه : از كسانى بود كه امام حسين ( عليه السلام ) را به كوفه دعوت كردند ، ولى به يارى او\r\nنشتافتند و بعد از آن پشيمان شدند و در سال 65 هجرى در \" عين الورده \" با ابن زياد جنگيدند . او\r\nدر همين جنگ كشته شد .\r\n2 . رفاعة بن شداد : از سوى أمير المؤمنين ( ع ) قاضى اهواز بود . او نيز از دعوت كنندگان امام\r\nحسين ( ع ) به كوفه بود ، ولى در كربلا حاضر نشد و آن حضرت را يارى نكرد . ","page_name":" 597 ","page_number":37},
  {"content":"\r\nپس از نوشتن نامه ، آن را فرستادند . دو روز مكث نموده ، سپس جمعى را با نزديك يكصد\r\nو پنجاه نامه ، كه هر يك از آنها به امضاء يك ، دو ، سه يا چهار نفر رسيده بود ، به سوى\r\nحسين ( عليه السلام ) فرستادند . مضمون تمام نامه ها اين بود كه از آن حضرت دعوت نموده بودند\r\nكه به سوى آنان برود .\r\nولى حسين ( عليه السلام ) با وجود اين همه نامه ، به سكوت مىگذرانيد و پاسخى به نامه هاى آنان\r\nنمى داد ، تا آنكه در يك روز ششصد نامه به او رسيد و نامه‌هاى ديگرى نيز پياپى تقديم\r\nخدمتش مى شد كه عدد آنها به 12 هزار نامه رسيد .\r\nپس از آن ، اين نامه - كه آخرين نامه هاست - توسط هانى بن هانى سبيعى و سعيد بن\r\nعبد الله حنفى از اهل كوفه ، خدمت حسين ( عليه السلام ) رسيد :\r\n\" بسم الله الرحمن الرحيم . به پيشگاه حسين بن على ( ع ) .\r\nپس از تقديم سلام ، مردم در انتظار شما هستند و كسى را به جز شما نمى خواهند . زود به\r\nجانب ما بيا ، اى فرزند پيغمبر ! زيرا باغستانها به سبزه آراسته و ميوه ها رسيده و گياهها\r\nروييده و برگهاى سبز بر زيبايى درختها افزوده اند . به سوى ما بيا ، زيرا بر سپاه مجهز و\r\nآمادهء خود وارد مى شوى . والسلام عليك ورحمة الله وبركاته وعلى أبيك من قبلك \" .\r\nآنگاه حسين ( عليه السلام ) از آن دو نفرى كه نامه را آورده بودند ( هانى بن هانى و سعيد بن عبد الله\r\nحنفى ) پرسيد : \" اين نامه را چه كسانى نوشتند ؟ \" گفتند : \" يابن رسول الله ! فرستادگان نامه\r\nعبارت بودند از شبث بن ربعى ، حجار بن ابجر ، يزيد بن حارث ، يزيد بن رويم ، عروة بن\r\nقيس ، عمرو بن حجاج و محمد بن عمر بن عطارد \" .\r\nدر اين موقع حسين ( عليه السلام ) برخاست و بين ركن و مقام ، دو ركعت نماز خواند و از خداوند\r\nطلب خير كرد .\r\nاعزام مسلم به كوفه\r\nسپس امام ، مسلم بن عقيل را طلبيد و او را از جريان كار آگاه نمود و جواب نامه هاى مردم\r\n","description":"","footnote":"","page_name":" 598 ","page_number":38},
  {"content":"\r\n\r\n\r\nرا نوشت و همراه مسلم فرستاد . ( 1 ) در آن نامه ، وعدهء قبول درخواست ايشان را داده و\r\nنوشته بود :\r\n\" من پسر عموى خود مسلم بن عقيل را به سوى شما فرستادم تا هدف شما را بدست آورد و\r\nمرا از آن مطلع سازد \" .\r\nمسلم نامه را گرفت و به كوفه آمد . اهل كوفه از نامهء حسين ( عليه السلام ) و آمدن مسلم شاد شدند و\r\nاو را در خانهء مختار بن ابى عبيدهء ثقفى جاى دادند . شيعيان به ديدن مسلم مى آمدند و هر\r\nدسته اى كه وارد مى شدند ، مسلم نامهء حسين ( عليه السلام ) را مى خواند . اشك شوق از ديدگان آنان\r\nجارى مى شد و بيعت مى كردند ، تا اين كه هيجده هزار نفر با او بيعت نمودند .\r\nابن زياد فرماندار كوفه شد\r\nعبد الله بن مسلم باهلى وعمارة بن وليد وعمر بن سعد نامه اى به يزيد نوشتند و ورود مسلم را\r\nگوشزد نمودند و درخواست كردند كه نعمان بشير ( 2 ) را از كوفه معزول نمايد و ديگرى را\r\nوالى كوفه سازد .\r\nيزيد به عبيدالله بن زياد كه در آن هنگام والى بصره بود ، نامه اى نوشت و ولايت كوفه را\r\nعلاوه بر بصره به او واگذار كرد و جريان كار مسلم و حسين ( عليه السلام ) را در آن نامه درج نمود و\r\n\r\n","description":"","footnote":" 1 . نامهء آن حضرت طبق نقل محدثين اين است : \" بسم الله الرحمن الرحيم . از حسين بن على به\r\nتمام مؤمنين و مسلمين . اما بعد ، هانى و سعيد ، آخرين فرستادگان شما بودند كه نامهء شما را به\r\nمن تسليم كردند . من از مضمون نامهء شما مطلع شدم كه نوشته ايد : \" ما امامى نداريم . به سوى ما\r\nبيا ، شايد خداوند به وسيلهء تو ما را به حق هدايت و راهنمايى فرمايد \" . من برادرم و پسر عمويم\r\nو شخصيت مورد وثوق و اعتماد از ميان اهل بيتم - مسلم بن عقيل - را به سوى شما مىفرستم .\r\nاگر او براى من بنويسد كه نظر اكثريت شما و بخصوص فرزانگان و مردان شايستهء شما مطابق با\r\nبرنامه‌هايى است كه نوشته ايد ، به سوى شما خواهم آمد ، انشاء الله . من به جان خود سوگند ياد\r\nمى كنم كه امام بر حق ، تنها كسى است كه بر اساس كتاب خدا حكومت كند و در جامعه با عدل و\r\nقسط رفتار نمايد و متدين به دين حق باشد و خود را بر انجام دستورات دين ، ملزم و متعهد\r\nبداند . والسلام \" . [ مترجم 
  ] .\r\n2 - نعمان بن بشير : نخستين مولودى بود كه بعد از هجرت رسول اكرم ( صلى الله عليه وآله ) به مدينه ، در ميان\r\nانصار به دنيا آمد ، همان گونه كه عبد الله بن زبير نخستين مولود از مهاجرين بود . پدرش بشير بن\r\nسعد ، نخستين فرد انصارى بود كه در ماجراى سقيفه با ابى بكر بيعت كرد . ","page_name":" 599 ","page_number":39},
  {"content":"\r\nدستور اكيد داد كه مسلم را دستگير كند و به قتل برساند . ابن زياد پس از خواندن نامه ،\r\nآمادهء رفتن به كوفه شد . از سوى ديگر ، حسين ( عليه السلام ) به جمعى از بزرگان بصره از قبيل يزيد\r\nبن مسعود نهشلى ومنذر بن جارود عبدى نامه اى نوشته بود و در آن نامه ، ايشان را به يارى و\r\nلزوم اطاعت از اوامر خود دعوت كرده و آن را توسط غلام خود سليمان - كه كنيهء او أبو رزين\r\nبود - به سوى آنها فرستاده بود .\r\nيزيد بن مسعود ، قبيله هاى بنى تميم وبنى حنظله وبنى سعد را جمع كرد و آنان را\r\nمخاطب ساخته ، گفت : \" اى بنى تميم ! مقام من و حسب من در ميان شما چگونه است ؟ \"\r\nگفتند : \" به خدا قسم بسيار مقام نيكو و ارجمندى دارى و قوام طايفه به وجود تو و\r\nبزرگترين افتخار مخصوص توست . از همهء افراد شريف‌تر و بر همه مقدم هستى \" . گفت :\r\n\" من شما را اين جا خوانده‌ام كه با شما مشورت كنم و از شما كمك بگيرم \" .\r\nگفتند : \" به خدا سوگند از گقتن نظر خوددارى نمى كنيم و آراى خود را تقديم مى داريم .\r\nاكنون مقصود را بگو تا بشنويم \" . گفت : \" اى بنى تميم ! بدانيد كه معاويه مرد و به خدا قسم\r\nمرده اى است پست و بى ارزش كه در هلاكت و فقدانش افسوسى نيست و بدانيد با مرگش\r\nدرهاى ظلم و گناه شكسته شد و پايه‌هاى ستمكارى متزلزل و لرزان گرديد . معاويه بيعتى\r\nاز مردم گرفت كه حكومت پسرش يزيد را تأمين كند و گمان كرد كه آن را محكم و استوار\r\nساخته است ، ولى هيهات كه چنين باشد . به خدا قسم كوشش بيهوده نمود و جديت او به\r\nضعف و سستى گرائيد ، با حيله گران مشورت كرد و خوار شد . اينك پسر شرابخوار و\r\nزشتكارش ، يزيد ، به جاى او نشسته است و ادعاى خلافت مسلمانان را مىكند و بدون\r\nاجازهء ايشان ، خويش را امير مى شمرد . در صورتى كه حلم و بردبارىاش اندك و دانش و\r\nشناخت او ناچيز است . از راه حق به اندازه اى كه پاى خويش را بنهد ، نمى شناسد . او\r\nچطور مىتواند رهبرى امتى را به عهده بگيرد ؟ به خدا سوگند ياد مى كنم - سوگندى كه\r\nهيچ كذب و خيانت و دروغ در آن نيست - كه جنگيدن با يزيد ، براى حفظ دين ، بهتر از\r\nجهاد با مشركين است . ولى حسين بن على ( ع ) ، پسر دختر پيغمبر شما ، مردى است\r\nشريف و اصيل و داراى رأى نيكو . فضل او قابل توصيف و علم او پايان پذير نيست . او براى\r\n","description":"","footnote":"","page_name":" 600 ","page_number":40},
  {"content":"\r\nخلافت شايسته تر است ، زيرا سوابقش در اسلام درخشان‌تر و سنش بيشتر و قرابتش با\r\nرسول خدا ( صلى الله عليه وآله ) بر همه روشن است . نسبت به كوچكها مهربان و با بزرگها نيكوكار است . او\r\nبهترين والى و امامى است كه خداوند به وسيلهء او حجت را بر شما تمام كرده و راه سعادت\r\nرا به شما نشان داده است . پس شما ديدگان خود را در برابر نور حق ، از دست ندهيد و\r\nبدون شناختن راه هدايت ، خود را در گودالهاى باطل نيفكنيد . در جنگ جمل بود كه\r\nصخر بن قيس لكهء ننگ و خوارى را به دامان شما افكند ( شما را از يارى على ( عليه السلام )\r\nبازداشت ) ، ولى امروز شما بايد با يارى فرزند پيغمبر آن را شست و شو دهيد . به خدا\r\nسوگند هر كس از يارى او كوتاهى ورزد خداوند فرزندانش را ذليل و خويشانش را كم\r\nمى سازد . بدانيد كه من لباس جنگ پوشيده ام وزره بر تن نموده ام و مطمئن باشيد كه هر\r\nكس كشته نشد مىميرد و فرار ، انسان را نجات نمى دهد . خداوند شما را بيامرزد . سخنان\r\nمرا نيكو پاسخ گوييد \" .\r\nسپس بنى حنظله شروع به سخن كردند و گفتند : \" اى اباخالد ! ما به منزلهء تيرهاى كمان تو\r\nهستيم كه به سوى هر هدفى كه پرتاب كنى خطا نمى كند . ما سواران و سربازان طايفهء تو\r\nهستيم كه ما را به هر جنگى بفرستى ، پيروزى وفتح با توست . به خدا قسم در هر گرداب\r\nخطرناكى فرو روى ما نيز با تو خواهيم آمد و با هر سختى اى كه روبرو شوى ما نيز همراه\r\nتو روبرو خواهيم شد . به خدا قسم با شمشيرهاى خود تو را يارى مى دهيم و با بدنهاى\r\nخود تو را نگهدارى مى كنيم . به هر چه مى خواهى اقدام كن \" .\r\nاز آن پس بنى سعد رشتهء سخن را به دست گرفتند و گفتند : \" اى اباخالد ! مخالفت با تو و\r\nبيرون شدن از رأى و فرمان تو ، از همه چيز نزد ما ناخوش‌آيندتر است . ولى صخر بن\r\nقيس به ما دستور داده بود كه جنگ نكنيم و ما هم امر او را شايسته تر دانستيم و تاكنون\r\nجنگ نكرديم و عزت براى ما باقى ماند . حال كه چنين است ما را مهلت بده تا مشورت\r\nكنيم و پس از آن اظهار عقيده نماييم \" .\r\nدر اين موقع بنى تميم آغاز سخن نموده ، گفتند : \" اى ابا خالد ! ما از طايفهء تو و با تو هم قسم\r\nهستيم . اگر غضب كنى ، ما نيز غضبناك خواهيم شد و در سفر وحضر همراه تو خواهيم\r\n","description":"","footnote":"","page_name":" 601 ","page_number":41},
  {"content":"\r\nبود . امر و فرمان با توست ، بخوان تا اجابت كنيم و دستور بده تا اطاعت نماييم \" .\r\nيزيد بن مسعود رو به جانب بنى سعد نمود و گفت : \" به خدا قسم اى طايفهء بنى سعد ، اگر\r\nحسين ( عليه السلام ) را يارى نكنيد ، خداوند هرگز فتنه و خونريزى را از ميان شما برنمىدارد و\r\nهميشه با خويشتن در جنگ خواهيد بود \" .\r\nسپس براى حسين ( عليه السلام ) نوشت :\r\n\" بسم الله الرحمن الرحيم . اما بعد ، نامهء شما را زيارت كردم و دانستم كه مرا به يارى خود\r\nخوانده اى كه با اطاعت كردن از شما [ از رحمت خدا 
  ] بهره‌مند شوم و به وسيلهء يارى شما\r\nرستگارى نصيب من گردد . به درستى كه خداوند هرگز زمين را از كسى كه عامل به خير ، يا\r\nراهنماى به سوى نجات و سعادت باشد خالى نمى گذارد و شما حجت خدا بر مردم و\r\nامانت او بر روى زمين هستيد . شما شاخه اى از شجرهء پاك احمدى ( صلى الله عليه وآله ) هستيد كه اصل\r\nآن پيغمبر خاتم ( صلى الله عليه وآله ) است و شما فرع آنيد . به فال نيك وطائر فرخنده به سوى ما بيا ، زيرا\r\nمن بنى تميم را براى تو آماده ساخته ام و اينك ، اشتياق آنان بر يارى تو از اشتياق شتران\r\nتشنه كه در رفتن به سوى آب بر يكديگر سبقت گيرند ، بيشتر است . بنى سعد را هم براى تو\r\nمهيا نموده ام و كينه‌هاى سينه شان را با سخنان آتشين و موعظه آميز ، مانند بارانى كه از\r\nابرهاى سفيد بهارى با رعد و برق ببارد ، شسته ام . \" . .\r\nحسين ( عليه السلام ) از خواندن اين نامه بسى شاد شد و در حق او دعا كرد و فرمود : \" خداوند تو را در\r\nروز هولناك و وحشت آور قيامت ، ايمن دارد و تو را عزيز نمايد و در آن روزى كه فشار\r\nتشنگى بسيار شديد است تو را سيراب كند \" . يزيد بن مسعود ، نويسندهء نامه ، براى رفتن\r\nخدمت حسين ( عليه السلام ) و يارى او ، مجهز و آماده شد . ولى پس از حركت از بصره خبر شهادت\r\nحسين ( عليه السلام ) را شنيد و از اين جهت بسيار گريه كرد و بى اندازه متأثر شد .\r\nولى منذر بن جارود - كه دخترش \" بحريه \" زوجهء ابن زياد بود - وقتى نامهء حسين ( عليه السلام ) را\r\nديد ، از ترس آن كه مبادا دسيسهء ابن زياد باشد ، نامه و نامه‌آور را به ابن زياد تسليم كرد .\r\nعبيدالله بدون درنگ قاصد را به دار آويخت و پس از آن بر منبر رفت و خطبه خواند و اهل\r\nبصره را از مخالفت با خود و آشوب طلبى بر حذر داشت و ايشان را تهديد كرد و آن شب را\r\n","description":"","footnote":"","page_name":" 602 ","page_number":42},
  {"content":"\r\n\r\nدر بصره به سر برد ، بامداد برادرش عثمان بن زياد را نايب خود قرار داد و خود ، به سرعت\r\nبه جانب كوفه روانه گرديد . چون نزديك كوفه رسيد پياده شد و در آنجا ماند تا خورشيد\r\nغروب كرد . اول شب داخل كوفه شد و چون هوا تاريك بود ، اهل كوفه گمان كردند\r\nحسين ( عليه السلام ) است و قدوم آن حضرت را به يكديگر مژده مى دادند . چون نزديك او رفتند و\r\nشناختند كه ابن زياد است از اطرافش پراكنده شدند و او هم داخل كاخ دارالاماره رفت و\r\nشب را به پايان رسانيد . اول صبح از دارالاماره بيرون آمد و بر منبر رفت و خطبه خواند و\r\nمردم را از مخالفت با يزيد ترسانيد و بر اطاعت و فرمانبرى او وعدهء احسان داد .\r\nپناهندگى مسلم به خانهء هانى بن عروه\r\nمسلم بن عقيل كه اين خبر را شنيد ، ترسيد كه مبادا ابن زياد از بودن او در كوفه آگاه شود و\r\nبرايش مزاحمت ايجاد كند ، به اين جهت از خانهء مختار بيرون آمد و به خانه هانى بن عروه\r\nرفت . هانى او را در خانهء خود پناه داد . از آن پس شيعيان به خانهء او زياد آمد و رفت\r\nمى نمودند . ابن زياد جاسوسهايى معين كرده بود كه جايگاه مسلم را پيدا كنند . چون\r\nدانست كه در خانهء هانى پنهان است ، محمد بن اشعث واسماء بن خارجه وعمرو بن حجاج\r\nرا طلبيد و گفت : \" چرا هانى به ديدن ما نمى آيد ؟ \"\r\nگفتند : \" نمى دانيم ، ولى مى گويند هانى بيمار است \" . ابن زياد گفت : \" شنيده‌ام كسالتش\r\nرفع شده است و پشت درب خانهء خود مىنشيند . اگر بدانم واقعا مريض است به عيادت او\r\nمى روم . ولى شما برويد و به او بگوييد كه حق ما را ضايع نكند و به ديدار ما بياييد . زيرا من\r\nدوست ندارم شخصى چون او كه از اشراف عرب است ، از من دور و حقش ضايع شود \" .\r\nآن سه نفر ، اول شب به خانهء هانى آمدند و گفتند : \" چرا به ديدن امير نمىآيى ؟ در صورتى\r\nكه او از حال تو جويا شد و گفت كه اگر بدانم مريض است او را عيادت مى كنم \" . هانى گفت :\r\n\" بيمارى مانع از رفتن شده است \" . گفتند : \" ابن زياد اطلاع پيدا كرده است كه شبها بر درب\r\nخانهء خود مى نشينى و از نيامدن تو ناراضى است . اين مرد قدرتمند ، بى اعتنايى نمودن و\r\nجفا كردن را از مردى چون تو كه بزرگ طايفهء خود هستى ، نمى تواند تحمل كند . ما تو را\r\nقسم مى دهيم كه بر مركبت سوار شوى و با ما به ديدن او بيايى \" .\r\n","description":"","footnote":"","page_name":" 603 ","page_number":43},
  {"content":"\r\nهانى لباسهاى خود را پوشيد و بر استر خود سوار و همراه ايشان روانه شد تا نزديك قصر\r\nدارالاماره رسيد . حس كرد گرفتاريهايى در انتظار او است . بدين جهت به حسان بن اسماء\r\nبن خارجه گفت : \" اى پسر برادر ! به خدا قسم من از اين مرد ( يعنى ابن زياد ) خائفم . تو چه\r\nعقيده اى دارى ؟ \" گفت : \" عمو جان ! به خدا سوگند من هيچ ترسى براى تو ندارم و تو هم\r\nاين افكار را از سرت بيرون كن \" . ولى حسان نمى دانست كه ابن زياد براى چه هانى را\r\nطلبيده است .\r\nهانى با كسانى كه همراهش بودند بر ابن زياد وارد شد . عبيدالله نگاهش كه به هانى افتاد ،\r\nگفت : \" اتاك بخائن رجلاه \" يعنى كسى كه به تو خيانت مىكند با پايش نزد تو آمده است .\r\nسپس رو به جانب شريح قاضى ( 1 ) كه نزدش نشسته بود نمود و به سوى هانى اشاره كرد و\r\nشعر عمرو بن معدى كرب زبيدى را خواند :\r\nاريد حياته ويريد قتلي * عذيرك من خليلك عن مراد\r\n[ غرض ابن زياد ( 2 ) از اشارهء به هانى و خواندن شعر اين بود كه من خواهان زنده ماندن هانى\r\nهستم ، ولى او در خانهء خود بر ضرر من توطئه مى چيند . 
  ]\r\nهانى گفت : \" اى امير ! مقصود از اين سخنان چيست ؟ \" گفت : \" ساكت باش اى هانى ! اين\r\nچه عملياتى است كه در خانهء تو به ضرر مسلمانان انجام مى گيرد ؟ مسلم بن عقيل را به\r\nخانهء خود آورده اى و براى او اسلحه و مردان جنگجو تهيه ديده اى و در خانه هاى اطراف\r\nخود جا داده اى ؟ تو گمان مى كنى اين مطالب ، بر من پوشيده مى ماند ؟ \"\r\nهانى گفت : \" من چنين كارى نكرده ام \" . ابن زياد گفت : \" آرى ! تو كرده اى \" . باز هانى\r\nانكار كرد .\r\nابن زياد گفت : \" معقل ، غلام مرا بگوييد بيايد \" .\r\n\r\n","description":"","footnote":" 1 . شريح قاضى كندى : اصلا از اهالى يمن بود . در زمان عثمان وعلى ( عليه السلام ) ومعاويه ، والى\r\nكوفه بود ، تا اينكه در زمان حجاج بن يوسف استعفا داد . او در سال 78 ه‍ . ق از دنيا رفت .\r\n2 . عبيدالله بن زياد ، مادرش مرجانه از زنان بدنام و فاسد ، و پدرش زياد نيز زنازاده‌اى بود كه چند\r\nنفر پدرى او را مدعى بودند . ","page_name":" 604 ","page_number":44},
  {"content":"\r\nمعقل ، جاسوس ابن زياد بود كه اخبار مسلم و اطرافيانش را به دست مى آورد و بسيارى از\r\nاسرار آنان را كشف كرده بود . معقل آمد و نزديك ابن زياد ايستاد . تا نگاه هانى به او افتاد ،\r\nفهميد كه جاسوس بوده است و گفت : \" اى امير ! به خدا قسم من مسلم را به خانهء خود\r\nدعوت نكرده ام ، ولى او به خانهء من پناه آورد . من هم حيا كردم و او را پذيرفتم و پناهش\r\nدادم . بدين جهت بر ذمهء من افتاد كه او را حفظ كنم . اكنون كه آگاه گشته اى ، به من اجازه\r\nبده كه برگردم و او را بگويم كه از خانهء من خارج شود و به هر جا كه مى خواهد برود تا من از\r\nآنچه به ذمهء خود گرفته ام و او را در خانهء خود پذيرفته ام ، بيرون آيم \" .\r\nابن زياد گفت : \" به خدا قسم از نزد من دور نمى شوى تا مسلم را حاضر كنى \" .\r\nگفت : \" به خدا قسم هرگز او را حاضر نمى كنم . آيا من ميهمان خود را به دست خود به تو\r\nتحويل بدهم كه او را بكشى ؟ \" ابن زياد گفت : \" به خدا سوگند بايد او را حاضر كنى \" . هانى\r\nگفت : \" به خدا قسم او را نمى آورم \" .\r\nچون گفتگو بين آنان فراوان رد و بدل شد ، مسلم بن عمرو باهلى گفت : \" اى امير ! اجازه بده\r\nبا هانى خلوت كنم و با او سخنى گويم \" .\r\nاو اجازه داد . برخاست وهانى را به گوشه اى از دارالاماره برد كه ابن زياد آنان را مى ديد و\r\nكلمات آنان را مى شنيد .\r\nمسلم گفت : \" اى هانى ! تو را به خدا سوگند مى دهم كه باعث قتل خود نشوى و طايفهء خود\r\nرا در بلا نيندازى . به خدا قسم من تو را از مرگ نجات مى دهم . مسلم ، عموزادهء اين\r\nجمعيت است . او را نمىكشند و به او ضررى نمى رسانند ، او را تسليم كن . اين عمل براى\r\nتو نقص و ذلتى ندارد ، زيرا تو او را به سلطان تسليم كرده اى و تسليم كردن به سلطان\r\nعيب نيست \" .\r\nهانى گفت : \" به خدا قسم اين كار باعث رسوايى و ننگ من است كه من كسى را كه در پناه\r\nمن و ميهمان من و فرستادهء پسر پيغمبر من است ، به دشمن بسپارم ، در صورتى كه\r\nدستهاى من سالم و يار و ياور فراوان دارم . به خدا سوگند اگر هيچكس مرا يارى نكند و\r\nتنها باشم باز او را تسليم نخواهم كرد تا پيش از او بميرم \" .\r\n","description":"","footnote":"","page_name":" 605 ","page_number":45},
  {"content":"\r\nمسلم بن عمرو نيز شروع به قسم دادن او كرد ولى هانى مى گفت : \" به خدا قسم او را به\r\nابن زياد نخواهم سپرد \" . ابن زياد اين سخن را شنيد و گفت : \" او را نزديك من بياوريد \" .\r\nهانى را نزديك او بردند . گفت : \" به خدا قسم بايد مسلم را حاضر كنى و الا سر از بدنت جدا\r\nمى كنم \" .\r\nهانى گفت : \" اگر چنين كنى شمشيرهاى زيادى اطراف خانه‌ات خواهد آمد \" . ابن زياد گفت :\r\n\" اى بيچاره ! مرا از شمشيرها مىترسانى ؟ \" ولى هانى گمان مى كرد كه طايفه‌اش صداى او\r\nرا مىشنوند .\r\nعبيدالله گفت : \" او را نزديك من بياوريد \" . نزديكش بردند . آن قدر با چوبدستى بر پيشانى و\r\nبينى و صورت هانى زد كه بينى او شكست و خون بر جامه‌هايش فرو ريخت و گوشت\r\nصورت و پيشانىاش بر محاسنش آويخت و چوب شكست . هانى دست برد و شمشير\r\nيكى از پاسبانها را گرفت ، ولى پاسبان او را محكم نگاه داشت .\r\nابن زياد فرياد زد او را بگيريد . هانى را كشيدند و در يكى از اتاقهاى دارالاماره افكندند و در\r\nرا بستند و به دستور ابن زياد پاسبانهايى بر او گماشتند .\r\nدر اين هنگام أسماء بن خارجه و به قولى حسان بن اسماء از جاى برخاست و گفت : \" اى\r\nامير ! تو به ما دستور دادى هانى را نزد تو بياوريم . اكنون كه او را نزد تو حاضر ساختيم ،\r\nصورتش را شكستى و محاسنش را به خون رنگين نمودى و خيال دارى كه او را بكشى ؟ \"\r\nابن زياد غضبناك شد و گفت : \" تو هم نزد ما هستى \" . و دستور داد آنقدر او را زدند تا ساكت\r\nشد . سپس او را بستند و در گوشه اى از قصر دارالاماره زندانى نمودند .\r\nوقتى خود را به اين حال ديد گفت : \" انا لله وانا اليه راجعون \" گويا به ياد سخنانى افتاد كه\r\nهانى قبل از داخل شدن به دارالاماره گفته بود و گفت : \" اى هانى ! اينك من خبر قتل خود\r\nرا به تو مى گويم \" .\r\nچون عمرو بن حجاج كه دخترش \" رويحه \" عيال هانى بود ، خبر كشته شدن هانى را\r\nشنيد ، با تمام طايفهء مذحج حركت كرد ودارالاماره را محاصره نمود و فرياد زد : \" من عمرو\r\nبن حجاج و اين جمعيت سواران و بزرگان قبيلهء مذحج هستند ما از اطاعت امير سرپيچى\r\n","description":"","footnote":"","page_name":" 606 ","page_number":46},
  {"content":"\r\n\r\nنكرده‌ايم و از جماعت مسلمانان ، جدايى ننموده‌ايم ، ولى شنيده‌ايم كه سرور و سالار ما ،\r\nهانى ، كشته شده است \" .\r\nابن زياد از اجتماع و سخنانشان آگاه شد و به شريح قاضى دستور داد : \" برو هانى را ببين و\r\nبه طايفهء او اطلاع بده كه هانى زنده است \" .\r\nشريح همين كار را كرد و به آنان گفت : \" هانى كشته نشده است \" . طايفهء مذحج به همين\r\nاندازه ، راضى شده و پراكنده شدند .\r\nقيام مسلم بن عقيل\r\nخبر قتل هانى ، به مسلم بن عقيل رسيد . مسلم با تمام كسانى كه با او بيعت كرده بودند ،\r\nبراى جنگ با ابن زياد از خانه خارج شد . عبيدالله به دارالاماره پناه برد و درهاى آن را\r\nمحكم بست و اصحابش با ياران مسلم به جنگ و كشتن يكديگر مشغول شدند و كسانى\r\nكه با او در دار الاماره بودند بر بام قصر رفتند و اصحاب مسلم را به آمدن لشكرهاى شام ،\r\nتهديد مى كردند .\r\nآن روز به همين ترتيب گذشت تا شب فرا رسيد و هوا تاريك شد . اصحاب مسلم كم كم\r\nپراكنده مى شدند و به يكديگر مى گفتند : \" براى چه ما آتش فتنه را دامن بزنيم ؟ شايسته\r\nآن است كه در خانه هاى خود بنشينيم و به مسلم وابن زياد كارى نداشته باشيم ، تا\r\nخداوند بين آنان اصلاح كند \" . همه رفتند و به جز ده نفر ، كسى با مسلم باقى نماند .\r\nدر اين هنگام مسلم به مسجد آمد تا نماز مغرب را بخواند . آن ده نفر نيز رفتند . چون\r\nمسلم چنين ديد ، غريبانه از مسجد خارج شد و در كوچه هاى كوفه راه مى رفت تا درب\r\nخانهء زنى رسيد كه او را \" طوعه \" مىناميدند . از او آب خواست . آن زن آب آورد ومسلم\r\nآشاميد . سپس از او پناه خواست . آن زن او را در خانهء خود جاى داد ، ولى پسرش ابن زياد\r\nرا از قضيه آگاه نمود .\r\nعبيدالله ، محمد بن اشعث را طلبيد و او را با گروهى مأمور آوردن مسلم گردانيد . آنان تا\r\nپشت ديوار خانهء آن زن آمدند . مسلم چون صداى سم اسبان را شنيد ، زره پوشيد و بر\r\nاسب خود سوار شد و به جنگ با آنان پرداخت وعده اى را كشت . محمد بن اشعث فرياد زد :\r\n","description":"","footnote":"","page_name":" 607 ","page_number":47},
  {"content":"\r\n\" اى مسلم ! تو در امانى \" . مسلم گفت : \" امان مردم حيله باز وفاجر امان نخواهد بود \" . پس از\r\nآن ، به جنگ مشغول شد و اشعار حمران بن مالك خثعمى را كه در روز \" قرن \" سروده بود\r\nبه عنوان رجز قرائت كرد :\r\nقسم ياد كرده ام جز به آزادگى كشته نشوم ، اگر چه شربت مرگ را با تلخى و سختى بنوشم .\r\nدوست ندارم كه با من خدعه و فريب انجام دهند و اسير سازند . همچنين خوش ندارم كه\r\nآب خنك را با آب گرم و تلخ مخلوط كنم ( از شجاعت و رشادت در ميدان جنگ بگذرم و\r\nخود را به دست دشمن بسپارم . ) هر كسى در زندگى ، روزى با شر گرفتار مىشود ، ولى من\r\nبا شمشير خود بر شما مى زنم و از هيچ ضرر و زيانى ، باك و خوفى ندارم \" .\r\nسپاه ابن زياد فرياد زدند : \" اى مسلم ! محمد بن اشعث به تو دروغ نمى گويد و تو را فريب\r\nنمى دهد \" . مسلم اعتنا نكرد و پس از آن كه بر اثر زخمهاى شمشير و نيزه ضعف بر او غلبه\r\nكرد ، لشكر بر فشار حملهء خود افزودند و ناپاكى از پشت سر با نيزهء خود بر او زد كه از اسب\r\nبر زمين افتاد . او را اسير كردند و چون نزد ابن زياد بردند ، مسلم بر او سلام نكرد .\r\nيكى از پاسبانها گفت : \" چرا بر امير سلام نكردى ؟ \" مسلم گفت : \" واى بر تو ، او بر من امير\r\nنيست \" . ابن زياد گفت : \" اهميتى ندارد ، سلام بكنى يا سلام نكنى ، كشته مى شوى \" . مسلم\r\nگفت : \" اگر مرا بكشى موضوع بزرگى نيست ، زيرا كسانى ناپاكتر از تو ، اشخاصى بهتر از مرا\r\nكشته اند و علاوه بر اين تو از نظر اينكه اشخاص را به نامردى مى كشى و با وضع فجيعى\r\nمثله مى كنى و ناپاكى خود را ظاهر مى سازى و در موقع غلبه نمودن بر دشمن بدترين\r\nعملها را انجام مى دهى ، از همهء زشتكاران پيشى گرفته اى و به راستى براى اين\r\nزشتكاريها كسى از تو آماده تر نيست \" .\r\nابن زياد گفت : \" اى گناهكار آشوب طلب ! بر امام خود خروج كردى و اجتماع مسلمانان را\r\nپراكنده ساختى و ايجاد فتنه و آشوب نمودى \" . مسلم گفت : \" اى پسر زياد ! دروغ گفتى .\r\nاجتماع مسلمين را معاويه و پسرش يزيد بر هم زدند و فتنه را تو و پدرت زياد بن عبيد برپا\r\nنموديد . و من اميدوارم خداوند شهادت را نصيب من فرمايد و آن را به دست ناپاكترين\r\nافراد جارى سازد \" .\r\n","description":"","footnote":"","page_name":" 608 ","page_number":48},
  {"content":"\r\nابن زياد گفت : \" اى مسلم ! آرزوى مقامى را نمودى و براى رسيدن به آن اقدام كردى ، ولى\r\nخدا نخواست و آن مقام را به اهلش واگذار كرد \" .\r\nمسلم گفت : \" اى پسر مرجانه ! شايستهء آن مقام چه كسى بود ؟ \"\r\nگفت : \" يزيد بن معاويه \" .\r\nمسلم گفت : \" الحمد لله . ما راضى هستيم كه خداوند بين ما و شما حاكم باشد \" .\r\nابن زياد گفت : \" آيا گمان مى كنى كه تو هم در امر خلافت سهمى دارى ؟ \" مسلم گفت : \" به\r\nخدا قسم نه گمان ، بلكه يقين دارم \" . گفت : \" اى مسلم به من بگو به چه منظورى به اين\r\nشهر آمدى و وضع منظم آن را از هم پاشيدى و بين مردم اختلاف انداختى ؟ \"\r\nمسلم گفت : \" من براى ايجاد اختلاف و آشوب به اين شهر نيامده ام ، ولى چون شما كارهاى\r\nزشت انجام داديد و اعمال نيك را از بين برديد و بدون رضايت مردم ، خود را امير آنان\r\nخوانديد و آنان را به كارهايى غير از آنچه خدا دستور داده بود وادار كرديد و در ميان آنها\r\nمانند پادشاهان ايران و روم رفتار نموديد ، ما آمديم كه مردم را به نيكوكارى دعوت كنيم و\r\nاز نادرستىها بازداريم و آنها را تابع دستورات قرآن و مطيع قوانين پيغمبر اسلام سازيم و\r\nما شايستگى اين كار را داشتيم \" .\r\nابن زياد به بد گفتن به او و به على و حسن وحسين ( عليهم السلام ) زبان گشود . مسلم گفت :\r\n\" تو و پدرت را دشنام دادن شايسته تر است . هر چه مى خواهى بكن ، اى دشمن خدا ! \" ( 1 )\r\nمسلم و هانى و شهادت آنان\r\nابن زياد ، بكير بن حمران را مأمور نمود كه مسلم را بر بام دار الاماره ببرد و به قتل برساند .\r\nمسلم در بين راه تسبيح خدا مى گفت و از خداوند طلب آمرزش مى كرد و درود بر رسول\r\nخدا مى فرستاد تا بالاى بام رسيد . سر از بدنش جدا كردند . كشندهء او با وحشت زيادى از\r\nبام فرود آمد . ابن زياد گفت : \" تو را چه مىشود ؟ \"\r\nگفت : \" اى امير ! موقعى كه مسلم را مىكشتم ، مرد سياه روى بدصورتى را ديدم كه برابر من\r\n\r\n","description":"","footnote":" 1 . ابن اثير در \" كامل \" ج 3 ، ص 373 . ","page_name":" 609 ","page_number":49},
  {"content":"\r\n\r\nايستاده و انگشتان خود را به دندان مىگزد - يا گفت : لبهاى خود را مىگزيد - و من از\r\nديدن او به اندازه اى ترسيدم كه هرگز چنين ترسى در دل من راه نيافته بود \" .\r\nابن زياد گفت : \" شايد از كشتن مسلم تو را وحشت گرفته است ؟ \"\r\nسپس دستور داد هانى را بياورند . او را براى كشتن نزد ابن زياد بردند .\r\nدر آن هنگام هانى مى گفت : \" كجا هستند مردم مذحج ؟ كجا هستند طايفهء من و كجايند\r\nخويشان من ؟ \"\r\nجلاد گفت : \" گردنت را جلو بيار ! \" گفت : \" به خدا قسم در بخشيدن جان سخى نيستم و شما\r\nرا بر كشتن خود يارى نمى كنم \" .\r\nغلام ابن زياد - كه او را رشيد مى گفتند - شمشير زد و او را به قتل رسانيد .\r\nدر مرثيه مسلم وهانى ، عبد الله بن زبير اسدى اين اشعار را سروده است - و به قولى ، گويندهء\r\nآن فرزدق است و بعضى گفته اند سليمان حنفى است - ومعانى آن اشعار چنين است :\r\n\" اگر نمى دانى مرگ چيست ، در بازار كوفه ، هانى ومسلم بن عقيل را ببين . همان مرد\r\nشجاعى كه شمشير ، صورتش را مجروح كرد و جوانمرد ديگرى كه پس از كشتنش ، او را از\r\nبام قصر بر زمين افكندند . ابن زياد ناپاك ، ايشان را گرفت و صبح روز بعد نقل محافل\r\nرهگذران شدند . مى بينى جسدى را كه مرگ ، رنگ آن را دگرگون ساخته است و خونش\r\nدر هر جا جارى است . جوانمردى كه باحياتر از زنان حيامند و برنده تر از شمشير صيقل\r\nزدهء دو لبه بود . آيا اسماء بن خارجه - كه هانى را نزد ابن زياد برد - بر اسب سوار شود و از\r\nكشته شدن ايمن باشد ؟ در صورتى كه طايفهء مذحج خون هانى را از او طلبكارند ؟ در آن\r\nهنگام ، قبيلهء مراد اطراف هانى مىگشتند و حال او را از يكديگر مى پرسيدند و مراقب او\r\nبودند . اى طايفهء مراد ! شما اگر خونخواهى برادر خود ، هانى را نكنيد ، مانند زنان\r\nهر جايى اى هستيد كه به پول اندك راضى هستيد \" .\r\nراوى مى گويد : ابن زياد خبر شهادت مسلم بن عقيل و هانى بن عروه را براى يزيد نوشت .\r\nپس از چندى جواب نامه‌اش آمد . از كارهاى او تشكر كرده و نوشته بود : \" شنيده ام حسين\r\nبه كوفه مى آيد و تو بايد به مؤاخذه و بازپرسى و كشتن و به زندان افكندن كسانى كه گمان\r\n","description":"","footnote":"","page_name":" 610 ","page_number":50},
  {"content":"\r\n\r\nيا توهم هميارى ايشان با حسين را دارى ، بپردازى \" .\r\nعزيمت حسين ( عليه السلام ) به سوى عراق\r\nحسين ( عليه السلام ) روز سه شنبه ، سوم ذيحجه و به قولى روز چهارشنبه ، هشتم ذيحجهء سال 60\r\nهجرى ، پيش از آنكه از شهادت مسلم مطلع شود از مكه خارج شد ، زيرا حسين ( عليه السلام ) روزى\r\nاز مكه بيرون آمد كه در همان روز مسلم به شهادت رسيده بود .\r\nروايت شده است كه چون حسين ( عليه السلام ) تصميم گرفت به سوى عراق برود ، مقابل جمعيت\r\nايستاد و پس از حمد خداوند متعال و درود بر رسول خدا ( صلى الله عليه وآله ) خطبه اى به اين مضمون\r\nايراد فرمود :\r\n\" مرگ بر فرزندان آدم حك شده است ، چون جاى گردنبند بر گردن دختران جوان . من\r\nمشتاق ديدن پيشينيان خويشم ، مانند اشتياقى كه يعقوب به ديدار يوسف داشت .\r\nسرزمينى براى كشته شدن من انتخاب شده است كه به آن خواهم رسيد و گويا مى بينم\r\nكه اعضاى بدنم را گرگهاى بيابان ، در زمينى بين نواويس و كربلا پاره پاره مى كنند تا\r\nشكمهاى گرسنهء خود را سير گردانند و انبانهاى خالى خويش را پر كنند .\r\nآرى ! از سرنوشت نمى توان گريخت . آنچه خداوند به آن خشنود است ، ما اهل بيت هم\r\nخشنوديم و بر بلياتى كه از جانب خدا باشد صبر مى كنيم و مى دانيم او مزد صابرين را به\r\nما اعطا مىكند . ما كه پارهء تن پيغمبر خدا هستيم از او جدايى نداريم و در بهشت با او\r\nخواهيم بود . بدين گونه رسول خدا خشنود خواهد شد و به وعده اى كه خداوند به رسولش\r\nداده وفا مىشود . هر كس براى جانبازى در راه ما آماده است و از شهادت و ملاقات\r\nخداوند خشنود مىشود با ما بيايد ، زيرا به يارى خدا - انشاء الله - بامدادان از مكه خارج\r\nمى شويم \" .\r\nگفتار طبرى\r\nابوجعفر محمد بن جرير طبرى امامى در كتاب \" دلائل الامامة \" از ابومحمد سفيان بن\r\nوكيع ، از پدرش وكيع واو از \" أعمش \" روايت مىكند كه : ابومحمد واقدى وزرارة بن خلج\r\nگفتند :\r\n","description":"","footnote":"","page_name":" 611 ","page_number":51},
  {"content":"\r\n\r\n\" پيش از آنكه حسين ( عليه السلام ) به سوى عراق حركت كند ما او را ديدار كرديم و از سستى مردم\r\nكوفه آگاه نموديم و به او گفتيم : \" قلوب مردم كوفه با تو ، ولى شمشيرهاى آنان براى كشتن\r\nتو آماده است \" . حسين ( عليه السلام ) با دست خود به جانب آسمان اشاره كرد . درهاى آسمان\r\nگشوده شد و فرشتگان بسيارى كه شمار آنان را جز خداوند كسى نمى دانست نازل شدند .\r\nسپس فرمود اگر تقدير خداوند نبود كه بدن من به زمين كربلا نزديك شود و اگر ترس آن\r\nنداشتم كه اجر و مزدم از بين رود ، با اين لشكر نيرومند با آنان مىجنگيدم ، و ليكن يقين\r\nدارم جايگاه كشته شدن من و تمام اصحابم - بجز فرزندم على - در آن سرزمين خواهد\r\nبود \" .\r\nمعمر بن مثنى در كتاب \" مقتل الحسين \" روايت نموده است كه چون روز ترويه ( روز هشتم\r\nذيحجه ) رسيد ، عمر بن سعد ابى وقاص ، با لشكر انبوهى وارد مكه شد و از طرف يزيد\r\nمأمور بود كه اگر توانست حسين ( عليه السلام ) را بكشد و اگر بناى جنگ شد ، با او بجنگد ، ولى\r\nحسين ( عليه السلام ) همان روز از مكه خارج شد . ( 1 )\r\nاز حضرت امام جعفر صادق ( عليه السلام ) روايت شده است كه محمد بن حنفيه در شبى كه آن\r\nحضرت مى خواست صبح آن شب از مكه خارج شود ، خدمت حسين آمد و گفت : \" برادر\r\nجان ! شما مىدانيد كه مردم كوفه با پدر و برادرت مكر كردند و من مىترسم كه با تو نيز\r\nچنين كنند . اگر صلاح بدانى در مكه بمان ، زيرا تو عزيزترين و ارجمندترين افراد امت\r\nهستى \" . فرمود : \" مىترسم يزيد بن معاويه به طور ناگهانى مرا در حرم خداوند به قتل\r\n\r\n","description":"","footnote":" 1 . طبرى در \" تاريخ الامم والملوك \" ج 3 ، ص 369 مىنويسد : \" وقتى حسين ( ع ) با همراهان\r\nخود از دروازهء مكه خارج مى شد . مأمورين عمرو بن سعيد بن عاص كه تحت فرماندهى يحيى\r\nبن سعيد بودند راه را بر آن حضرت بستند و گفتند : \" كجا مى روى ؟ به مكه برگرد \" . حسين ( ع ) از\r\nبازگشت به مكه امتناع ورزيد . بين مأمورين و ياران آن حضرت زد و خوردهايى با تازيانه روى\r\nداد ولى تلاش مأمورين به جايى نرسيد وحسين ( ع ) با عزم راسخ به راه خود ادامه داد . مأمورين\r\nگفتند : \" اى حسين ! آيا از خدا نمى ترسى كه از جمع مسلمانان جدا مى شوى و ميان امت تفرقه\r\nمىافكنى ؟ \" حسين ( ع ) در جواب آنها اين آيهء شريفهء را قرائت نمود : * ( لى عملي ولكم عملكم\r\nانتم بريئون مما اعمل وانا برئ مما تعملون ) * . ","page_name":" 612 ","page_number":52},
  {"content":"\r\n\r\n\r\nبرساند و به اين خاطر ، هتك حرمت خانهء خدا شود \" .\r\nمحمد بن حنفيه گفت : \" اگر از اين امر بيمناكى به سوى يمن برو ، زيرا در آنجا محترم\r\nخواهى بود و يزيد هم نمى تواند بر تو دست پيدا كند . يا جايى از بيابان را اختيار كن و در\r\nآنجا بمان \" . فرمود : \" در اين پيشنهاد تو تأملى خواهم كرد \" .\r\nحركت كاروان حسين از مكه\r\nساعات آخر شب بود كه حسين ( عليه السلام ) از مكه حركت كرد و چون اين خبر به محمد بن\r\nحنفيه رسيد ، آمد و مهار ناقه‌اى كه امام بر آن سوار بود ، گرفت و گفت : \" برادر جان ! مگر تو\r\nبه من وعده ندادى كه در سخن من تأمل كنى ؟ \" فرمود : \" بلى \" . عرض كرد : \" پس براى چه\r\nدر رفتن شتاب نمودى ؟ \"\r\nحسين ( عليه السلام ) گفت : \" پس از رفتن تو رسول خدا ( صلى الله عليه وآله ) نزد من آمد و فرمود : \" يا حسين اخرج\r\nالى العراق فإن الله قد شاء ان يراك قتيلا \" اى حسين برو به سوى عراق زيرا خدا مايل است تو\r\nرا كشته ببيند \" .\r\nمحمد بن حنفيه به او گفت : \" انا لله وانا اليه راجعون . اكنون كه براى كشته شدن مى روى ،\r\nاين زنها را براى چه با خود مى برى ؟ \" حسين ( عليه السلام ) گفت : \" رسول خدا به من فرود : \" ان الله قد\r\nشاء ان يراهن سبايا \" خداوند مى خواهد اين زنان را اسير ببيند \" . در اين موقع محمد بن\r\nحنفيه وداع كرد و رفت \" .\r\nتخلف محمد بن حنفيه از همراهى امام ( عليه السلام )\r\nمحمد بن يعقوب كلينى در كتاب \" رسائل \" از حمزة بن حمران ، نقل مىكند كه ما داستان\r\nخروج حسين ( عليه السلام ) و تخلف كردن محمد بن حنفيه را از همراهى او نقل مى كرديم ، در\r\nمجلسى كه امام صادق ( عليه السلام ) حضور داشت . به من فرمود : \" اى حمزه ! حديثى براى تو بگويم\r\nكه بعد از اين مجلس ، راجع به محمد بن حنفيه چيزى از من سؤال نكنى ، و آن حديث\r\nاين است :\r\nچون حسين ( عليه السلام ) از مكه حركت كرد ، كاغذى طلبيد و در آن نوشت :\r\n\" بسم الله الرحمن الرحيم . از جانب حسين بن على به طايفهء بنى هاشم .\r\n","description":"","footnote":"","page_name":" 613 ","page_number":53},
  {"content":"\r\n\r\nاما بعد ، هر كس با من آيد به شهادت مى رسد و كسى كه تخلف كند به پيروزى دست\r\nنخواهد يافت . والسلام \" .\r\nفرشتگان و درخواست يارى حسين ( عليه السلام )\r\nشيخ مفيد ، محمد بن محمد بن نعمان ، در كتاب \" مولد النبى ومولد الاوصياء \" به اسناد\r\nخود از حضرت صادق ( عليه السلام ) روايت مىكند كه :\r\nچون حسين ( عليه السلام ) از مكه حركت كرد ، افواجى از فرشتگان - كه رسول خدا ( صلى الله عليه وآله ) را يارى\r\nنموده بودند - در حالى كه جنگ افزار در دست داشتند و بر اسبهاى بهشتى سوار بودند ،\r\nآن حضرت را ملاقات كردند و بر او سلام نمودند و گفتند :\r\n\" اى حجت خدا ! ذات مقدس بارى تعالى در بسيارى از جنگها ، به وسيلهء ما جدت رسول\r\nخدا را يارى كرد و اينك ما را براى يارى تو فرستاده است \" .\r\nحسين ( عليه السلام ) به آنها فرمود : \" وعده گاه من و شما سرزمينى است كه من در آنجا كشته\r\nمى شوم و آن سرزمين كربلاست . وقتى كه من در آن جا رسيدم ، نزد من آييد \" .\r\nفرشتگان گفتند : \" ما از جانب حق تعالى مأموريم فرمان تو را اطاعت كنيم . اگر مى ترسى\r\nكه دشمنانت بر تو بتازند ما در خدمت تو باشيم \" .\r\nفرمود : \" آنان نمى توانند آزارى به من برسانند تا به زمين كربلا برسم \" .\r\nسپس ، گروهى از مؤمنين جن ، نزد حسين ( عليه السلام ) آمدند و گفتند :\r\n\" ما شيعيان و ياران تو هستيم ، هر چه مى خواهى به ما امر كن و اگر دستور دهى ، تمام\r\nدشمنانت را نابود مى كنيم و تو در وطن خويش بمان \" .\r\nابا عبد الله در حق آنها دعا كرد و به آنان فرمود : \" مگر شما قرآن را كه بر جدم رسول\r\nخدا ( صلى الله عليه وآله ) نازل شده است نخوانده ايد كه مى فرمايد : \" به مردم بگو اگر در خانه هاى خود\r\nبمانيد ، آنهايى كه مقدر شده است كه كشته شوند ، به سوى قبرهاى خود خواهند رفت \" . ( 1 )\r\nماندن در مدينه نتيجه ندارد . اگر من در خانهء خود بمانم ، اين مردم شقى به چه وسيله\r\n\r\n","description":"","footnote":" 1 . آل عمران ، آيه 154 . ","page_name":" 614 ","page_number":54},
  {"content":"\r\n\r\nامتحان شوند و چه كسى در قبر من بخوابد ؟\r\nدر صورتى كه خداوند روزى كه زمين را مىگسترد ، آن را براى من برگزيده و پناه شيعيان\r\nو دوستان ما گردانيده است . اعمال ايشان را در آنجا قبول مىكند و دعاى آنان را در آنجا\r\nاجابت مى فرمايد . شيعيان ما در آن زمين مسكن مى كنند و براى آنها در دنيا و آخرت\r\nامان خواهد بود . ولى شما روز شنبه كه روز عاشوراست ، نزد من بياييد \" .\r\nدر روايت ديگرى نقل شده كه حضرت به آنها فرمود :\r\n\" در روز جمعه كه من در پايان آن روز كشته مى شوم و ديگر كسى از اهل بيت و خويشان و\r\nبرادران من باقى نماند و سر مرا براى يزيد مى برند ، نزد من حاضر شويد \" .\r\nمؤمنين جن گفتند : \" به خدا قسم اگر اطاعت امر تو واجب نبود ، با تو مخالفت مى كرديم و\r\nتمام دشمنان تو را پيش از آنكه به تو آسيبى برسانند ، مىكشتيم \" .\r\nحسين ( عليه السلام ) فرمود : \" به خدا قسم قدرت ما براى كشتن آنها بيش از شما است ، ولى نظر ما\r\nاين است كه بر همه اتمام حجت شود ، تا آنهايى كه هلاك مى شوند از روى \" بينه \" به\r\nهلاكت رسند و كسانى كه به سعادت مى رسند نيز از روى بينه بدان نائل شوند \" .\r\nتوقيف هديهء بحير بن ريسان\r\nسپس ، ابا عبد الله به راه ادامه داد تا منزل \" تنعيم \" رسيد . در آنجا قافله اى را ملاقات كرد كه\r\nهديهء بحير بن ريسان ، والى يمن را براى يزيد بن معاويه مى بردند .\r\nچون حاكم واقعى امور مسلمانها حسين ( عليه السلام ) بود ، هديه را گرفت و به شترداران فرمود : \" هر\r\nكه مايل است با ما به عراق آيد ، كرايهء او را مىپردازيم و با او نيكويى مى كنيم\r\nو هر كه مى خواهد ، كرايهء مقدار راهى را كه آمده است بگيرد و باز گردد \" .\r\nجمعى از آنان با حسين ( عليه السلام ) رفتند وعده اى هم امتناع نمودند و بازگشتند .\r\nآنگاه از آنجا گذشت تا در منزل \" ذات عرق \" وارد شد . در آن منزل ، بشير بن غالب را كه از\r\nعراق مى آمد ، ديدار كرد .\r\nاز او پرسيد كه اهل عراق چگونه هستند ؟ گفت : \" در دل ، تو را دوست دارند ، ولى شمشير\r\n","description":"","footnote":"","page_name":" 615 ","page_number":55},
  {"content":"\r\n\r\nآنان بنى اميه را يارى مىكند \" .\r\nقافله به راه افتاد . اول ظهر بود كه به منزل \" ثعلبيه \" رسيد . حسين ( عليه السلام ) را خواب در ربود و\r\nپس از لحظه اى بيدار شد و فرمود : \" هاتفى را شنيدم كه مى گفت : \" شما با شتاب مى رويد و\r\nمرگ شما را با شتاب به سوى بهشت مى برد \" .\r\nفرزندش على ( عليه السلام ) گفت : \" پدر جان ! مگر ما بر حق نيستيم ؟ \"\r\nفرمود : \" آرى به خدا قسم ما بر حق هستيم \" .\r\nگفت : \" در اين صورت هرگز از مرگ باكى نداريم \" .\r\nحسين ( عليه السلام ) فرمود : \" پسر جانم ! خدا تو را جزاى خير دهد \" . آن شب را در آن منزل به\r\nسر برد .\r\nملاقات حسين ( عليه السلام ) با اباهره\r\nاول صبح ، مردى كه كنيهء او \" اباهره \" بود و از كوفه مى آمد ، رسيد و بر آن حضرت سلام كرد\r\nو گفت : \" اى پسر پيغمبر ! براى چه از حرم خدا و حرم جدت رسول خدا ( صلى الله عليه وآله ) بيرون\r\nآمدى ؟ \"\r\nفرمود : \" اى اباهره ! بنى اميه اموالم را گرفتند ، صبر نمودم . با عرض من دشمنى ورزيدند ،\r\nتحمل كردم . اينك مى خواستند خون مرا بريزند ، گريختم . به خدا قسم اين جمعيت\r\nستمكار مرا خواهند كشت ، ولى خدا لباس ذلت و خوارى را بر بدن آنان مىپوشاند و\r\nشمشير برندهء انتقام را بر آنان مىنهد و كسى را بر آنان مسلط مىكند كه آنان را از قوم سبا\r\n- كه زنى بر آنها مسلط بود و در مال و خون ايشان هر طورى كه مى خواست ، حكم مى كرد -\r\nذليل تر مى سازد \" . اين سخن را گفت و از آن منزل حركت كرد .\r\nتشرف زهير بن قين\r\nجمعى از طايفهء بنى فزاره وبجيله نقل كرده اند كه ما از مكه با زهير بن قين ( 1 ) بيرون آمديم و\r\n\r\n","description":"","footnote":" 1 . زهير بن قين از بزرگان و اشراف قوم خود بود . در ابتدا ، از هواخواهان عثمان به شمار\r\nمى رفت . در سال 60 هجرى با خاندان خود به حج مشرف شد و هنگام بازگشت در بين راه بود كه\r\nبه خدمت سيدالشهداء ( ع ) شرفياب گرديد . در آن وقت از عقيدهء فاسد خود برگشت و از اصحاب\r\nو ياران آن حضرت گشت . وفادارى زهير بسيار حيرت آور وقابل توجه بود . ","page_name":" 616 ","page_number":56},
  {"content":"\r\n\r\nعقب تر از حسين ( عليه السلام ) راه مىپيموديم تا در بين راه با او مصادف شديم . ولى چون زهير\r\nنمى خواست با آن حضرت ملاقات كند ، هر جا حسين ( عليه السلام ) منزل مى كرد ، ما به فاصلهء\r\nدورترى از او منزل مى كرديم .\r\nيكى از روزها ، حسين ( عليه السلام ) در محلى اتراق كرد و ما هم مجبور شديم در همانجا منزل\r\nنماييم . هنگامى كه به غذا خوردن مشغول بوديم ، شخصى از جانب حسين ( عليه السلام ) آمد و\r\nگفت : \" اى زهير بن قين ! ابا عبد الله ( عليه السلام ) مرا پيش تو فرستاده است تا به نزد او آيى \" . از\r\nشنيدن اين سخن همه لقمه ها را از دست افكندند و در درياى فكر غوطه‌ور شدند ، مانند\r\nكسى كه پرنده اى بر سرش قرار گرفته است و مى خواهد او را بگيرد .\r\nهمسر زهير ( ديلم دختر عمرو ) گفت : \" سبحان الله ! پسر پيغمبر تو را مىطلبد و تو\r\nنمى روى ؟ چه مىشود اگر خدمتش برسى و كلام او را بشنوى ؟ \"\r\nزهير بن قين از جا برخاست و به سوى حسين ( عليه السلام ) رفت و پس از لحظه اى با چهرهء باز و\r\nخوشحال بازگشت و دستور داد خيمه هاى او را كندند و وسائل او را نيز بردند و چادر او را\r\nنزديك خيمه هاى حسين برپا نمودند و به زوجهء خود گفت : \" من تو را طلاق دادم ، زيرا\r\nدوست ندارم به خاطر من زحمتى به تو متوجه گردد . من تصميم دارم با حسين ( عليه السلام ) باشم\r\nو تن و جانم را فداى او كنم \" .\r\nسپس اموال و مهريهء زوجهء خويش را پرداخت و او را به پسر عموهايش سپرد تا به\r\nخويشانش برسانند . آن زن نزد زهير رفت و گريه كرد و با او وداع نمود و گفت : \" خداوند يار\r\nو ياور تو باشد و تو را به خوشبختى برساند . ولى از تو تمنا دارم روز قيامت ، نزد جد\r\nحسين ( عليه السلام ) مرا نيز به ياد آورى \" .\r\nپس از آن زهير به اصحاب گفت : \" هر كه مايل است با من بيايد ، و اگر نه اين آخرين\r\nديدار ماست \" .\r\n","description":"","footnote":"","page_name":" 617 ","page_number":57},
  {"content":"\r\nحسين ( عليه السلام ) از آن منزل حركت كرد تا به منزل \" زباله \" رسيد . در آن محل بود كه از شهادت\r\nمسلم بن عقيل باخبر شد و اصحابش نيز از اين خبر مطلع گرديدند . آنان كه به طمع\r\nرياست با حسين ( عليه السلام ) آمده بودند ، رفتند ، ولى اهل بيت و ياران باوفاى او ماندند . براى\r\nشهادت مسلم فريادهاى گريه و ناله از آنان برخاست و اشكها از ديدگان جارى شد ، ولى\r\nحسين ( عليه السلام ) به قصد رسيدن به شهادت ، طى طريق مى نمود .\r\nفرزدق ( 1 ) شاعر به ملاقاتش نايل شد و گفت : \" اى پسر پيغمبر ! چگونه به مردم كوفه كه\r\nمسلم بن عقيل و ياران او را كشتند ، اعتماد مى كنى ؟ \" حسين ( عليه السلام ) گريست و فرمود : \" خدا\r\nبيامرزد مسلم را كه به زندگى جاويدان و روزى فراوان خداوند رسيد و داخل بهشت شد و\r\nخشنودى خدا را فراهم كرد . او تكليف خود را انجام داد ، ولى ما هنوز در راه هستيم \" .\r\nسپس او اشعارى به اين مضمون را انشا كرد :\r\n\" اگر دنيا نفيس و باارزش شمرده مىشود ، به يقين ثواب خداوند بالاتر و اصيل‌تر است ، و\r\nاگر بدنها براى مرگ آفريده شده اند ، به يقين كشته شدن در راه خدا با شمشير ، براى مرد\r\nنيكوتر است ، و اگر روزى مردم ، تقسيم بندى و مقدر گرديده است ، حرص و اشتياق\r\nمحدود مرد در طلب روزى ، زيباتر است ، و اگر جمع كردن ثروت و مال براى باقى گذاشتن\r\nو رفتن است ، چرا انسان به چيزى كه آن را ترك خواهد كرد ، بخل بورزد ؟ \"\r\nشهادت قيس بن مسهر\r\nراوى مى گويد : حسين ( عليه السلام ) نامه اى به سليمان بن صرد خزاعى ومسيب بن نجبه ورفاعة بن\r\nشداد و جمعى از شيعيانش كه در كوفه بودند ، نوشت و آن را توسط قيس بن مسهر\r\nصيداوى فرستاد .\r\nقيس نزديك كوفه رسيده بود كه حصين بن نمير ، مأمور ابن زياد او را ديد . خواست او را\r\n\r\n","description":"","footnote":" 1 . نامش ، همام بن غالب تميمى ، پدرش از اشراف بنى تميم بود . او در مدح خاندان پيغمبر ( ع )\r\nاشعار بسيارى سروده است . مخصوصا داستان او با هشام بن عبد الملك در خانهء خدا و اشعار او\r\nدر مدح حضرت زين العابدين ( ع ) از شهرت بسزايى برخوردار مى باشد . او در سال 110 از دنيا\r\nرفت . ","page_name":" 618 ","page_number":58},
  {"content":"\r\n\r\nبازرسى كند ، قيس نامهء حسين ( عليه السلام ) را بيرون آورد و آن را پاره پاره كرد . حصين او را نزد ابن\r\nزياد برد . عبيدالله پرسيد : \" تو كيستى ؟ \"\r\nگفت : \" مردى از شيعيان أمير المؤمنين ، على بن ابى طالب ( عليه السلام ) و از شيعيان فرزندان او\r\nهستم \" . گفت : \" براى چه نامه را پاره كردى ؟ \"\r\nقيس گفت : \" براى اين كه تو از مطلب آن مطلع نشوى \" .\r\nابن زياد پرسيد : \" نامه از جانب كى و به سوى چه كسى بود ؟ \"\r\nگفت : \" از حسين ( عليه السلام ) به جمعى از اهل كوفه بود ، كه من نامهاى آنان را نمى دانم \" .\r\nابن زياد غضبناك شد و گفت : \" به خدا قسم تو را آزاد نمى كنم تا نام آنان را بگويى ، يا بر فراز\r\nمنبر روى وحسين بن على و پدرش را دشنام دهى و ناسزا گويى ، و الا تو را با شمشير\r\nقطعه قطعه مى كنم \" .\r\nقيس گفت : \" نام آن جماعت را به تو نخواهم گفت ، ولى حاضرم بر منبر بروم وحسين و\r\nبرادرش و پدرش را لعن كنم \" .\r\nسپس بالاى منبر آمد و حمد و ثناى خداوند نمود و بر رسول خدا ( صلى الله عليه وآله ) درود فرستاد و\r\nبراى على بن ابى طالب و حسن وحسين ( عليهم السلام ) بسيار طلب رحمت كرد و بر\r\nعبيدالله بن زياد و پدرش و بر سركشان بنى اميه لعنت گفت . پس از آن گفت : \" أيها الناس !\r\nمن فرستادهء حسين ( عليه السلام ) به سوى شما هستم و او در فلان زمين است . به سوى او رويد و او\r\nرا يارى كنيد \" .\r\nاين خبر به ابن زياد رسيد . دستور داد او را از بالاى قصر دار الاماره به زمين انداختند و به\r\nشهادت نايل شد .\r\nچون خبر شهادت او به حسين ( عليه السلام ) رسيد ، گريه كرد و گفت : \" خداوندا ! براى ما و شيعيان\r\nما جايگاه نيكويى قرار بده و از راه مرحمت ، در مكانى ما و آنها را جمع فرما ، زيرا تو بر همه\r\nچيز توانايى \" .\r\nو روايت شده است كه حسين ( عليه السلام ) اين نامه را از منزلى كه معروف به \" حاجز \" بود فرستاد ،\r\nو جايى غير از اين منزل هم نقل شده است .\r\n","description":"","footnote":"","page_name":" 619 ","page_number":59},
  {"content":"\r\n\r\nجلوگيرى حر بن يزيد\r\nراوى مى گويد : از آن منزل گذشتند . دو منزل به كوفه مانده بود كه ناگاه حر بن يزيد با هزار\r\nسوار بر حسين ( عليه السلام ) وارد شد .\r\nحضرت پرسيد : \" آيا براى يارى ما آمده اى ، يا براى جنگ با ما ؟ \"\r\nحر گفت : \" يا اباعبدلله ! به جنگ شما آمده ام \" .\r\nحسين ( عليه السلام ) فرمود : \" لا حول ولاقوة الا بالله العلى العظيم \" و سپس سخنانى به يكديگر گفتند .\r\nتا آنكه ابا عبد الله ( عليه السلام ) گفت : \" اگر رأى شما با نامه اى كه فرستاديد و با آنچه فرستادگان شما\r\nگفتند مخالف است ، به همان جايى كه آمده ام باز مىگردم \" .\r\nحر و يارانش از مراجعت او جلوگيرى كردند .\r\nحر گفت : \" يابن رسول الله ! راهى را انتخاب كن و برو كه نه به كوفه روى و نه به مدينه ، تا من\r\nنزد ابن زياد عذرى داشته باشم و بگويم حسين ( عليه السلام ) از راهى رفته بود كه من او را نديدم \" .\r\nابا عبد الله راه دست چپ را انتخاب فرمود و به \" عذيب هجانات \" رسيد .\r\nدر اين موقع نامهء ابن زياد را به حر دادند . در آن نامه او را در امر حسين سرزنش نموده و\r\nدستور داده بود كار را بر او سخت بگيرد .\r\nحر و يارانش سر راه حسين ( عليه السلام ) را گرفتند و او را از رفتن منع كردند .\r\nحضرت فرمود : \" مگر تو نگفتى كه راه خود را بگردانيم و به راهى برويم كه غير از راه كوفه و\r\nمدينه باشد ؟ \"\r\nگفت : \" بلى ، و ليكن نامهء امير عبيدالله به من رسيده و در آن نامه مرا امر كرده است بر تو\r\nسخت گيرى كنم ، و جاسوسى بر من گماشته كه دستورات او را اجرا نمايم \" .\r\nپس از آن ، حسين ( عليه السلام ) ميان اصحاب خود بر پا ايستاد . حمد و ثناى الهى نمود و درود بر\r\nجدش رسول خدا ( صلى الله عليه وآله ) فرستاد و سپس فرمود :\r\n\" اى مردم ! شما آنچه را كه براى ما پيش آمده است مىبينيد . به راستى دنيا تغيير نموده و\r\nزشتيهاى خود را آشكار ساخته و از نيكيهايش روى گردانده است و پيوسته بر خلاف مراد\r\nانسان عمل مى نمايد . ولى از دنيا چيزى باقى نمانده است مگر مقدار كمى به اندازهء\r\n","description":"","footnote":"","page_name":" 620 ","page_number":60},
  {"content":"\r\n\r\nقطراتى كه پس از ريختن آب در ظرف مى ماند و جز يك زندگى پست كه مانند\r\nزمين شوره زار است . مگر نمىبينيد به حق عمل نمى شود و از باطل جلوگيرى نمى گردد و\r\nنتيجهء آن ، اين است كه مؤمن ، خواستار شهادت در راه حق مىشود و به راستى مرگ را\r\nبجز سعادت ، و زندگى با ستمكاران را جز ملالت و سختى نمى بينم .\r\nنوع مردم ، برده و بندهء دنيا هستند و نام دين را تنها بر زبان مىرانند تا روزى كه زندگيشان\r\nبر وفق مراد باشد ، از دين دم مى زنند ، ولى اگر در محاصرهء بلاها قرار گيرند و به بوتهء\r\nآزمايش درآيند ، معلوم مىشود كه دين داران حقيقى تعدادشان اندك است \" .\r\nآنگاه زهير بن قين برخاست و گفت : \" يابن رسول الله ! ما سخنان تو را شنيديم . اين دنياى\r\nفانى نزد ما ارزشى ندارد . اگر هم دنيا پايدار بود و ما در آن جاويدان بوديم ، كشته شدن در\r\nراه تو را بر آن زندگى هميشگى دنيا ترجيح مى داديم \" .\r\nبعد از او هلال بن نافع بجلى ايستاد و گفت : \" به خدا قسم ما از شهادت و مرگ باكى نداريم و\r\nبر همان نيت و بصيرت خود ، باقى هستيم . با دوستان تو دوست و با دشمنانت دشمنيم \" .\r\nپس از او برير بن خضير برخاست و گفت : \" اى پسر پيغمبر ! به خدا قسم ، خداوند به وجود\r\nتو بر ما منت گذاشت كه براى يارى تو بجنگيم و بدنهاى ما در راه تو قطعه قطعه شود و در\r\nعوض ، جدت ، روز قيامت شفيع ما باشد \" .\r\nورود حسين ( عليه السلام ) به كربلا\r\nراوى مى گويد : سپس حسين ( عليه السلام ) از جا برخاست و سوار شد ، ولى لشكر حر گاهى از رفتن\r\nممانعت مى كردند و گاهى از عقب او مى آمدند ، تا آنكه روز دوم محرم به سرزمين كربلا\r\nرسيدند . چون حضرت حسين ( عليه السلام ) وارد آن زمين شد ، پرسيد : \" نام اين زمين چيست ؟ \"\r\nگفتند : \" كربلا \"\r\nگفت : \" خداوندا ! به تو پناه مىبرم از غمها و بلاها \" .\r\nپس از آن فرمود :\r\n\" اينجا محل اندوه و بلاست . پياده شويد . اينجا جاى پياده شدن و محل ريختن خون ما و\r\nجايگاه قبور ماست . اين خبر را جدم رسول خدا ( صلى الله عليه وآله ) به من فرموده است \" .\r\n","description":"","footnote":"","page_name":" 621 ","page_number":61},
  {"content":"\r\n\r\nپس از آن همه پياده شدند . حر و يارانش هم در گوشه اى منزل نمودند .\r\nبى تابى زينب ( س )\r\nحسين ( عليه السلام ) نشست و به اصلاح شمشير خود پرداخت و اشعارى به اين\r\nمضامين مى خواند :\r\n\" اى روزگار ! اف بر تو اى چرخ گردون ! تو چقدر فراز و نشيب دارى ! هر طالب و جوينده و هر\r\nدوستى كشته شده است .\r\nروزگار هرگز بر عوض راضى و خشنود نمى گردد . هر زنده اى راهى اين راه است . چقدر\r\nزمان بار بستن و كوچيدن نزديك است . بازگشت تمام امور به سوى خداى جليل و\r\nبزرگ مى باشد \" .\r\nزينب ( س ) اين مضامين شعر را شنيد و گفت : \" برادر جان ! اين سخن از كسى است كه\r\nيقين به كشته شدن خود دارد \" . حسين ( عليه السلام ) فرمود : \" آرى خواهر جان ! حقيقت امر\r\nچنين است \" .\r\nزينب ( عليه السلام ) گفت : \" چه مصيبتى ! حسين از شهادت و مرگ خود خبر مىدهد \" . در اين\r\nهنگام زنها به گريه مشغول شدند و سيلى به صورت زدند و گريبان پاره نمودند . ام كلثوم\r\nفرياد مى زد : \" وا محمداه ! وا علياه ! وا اماه ! وا اخاه ! وا حسيناه ! وا ضيعتاه بعدك يا اباعبيدالله \"\r\nيعنى : امان از بيچارگى و تباهى بعد از تو ، اى ابا عبد الله !\r\nحسين ( عليه السلام ) او را تسلى داد و فرمود : \" خواهر جان ! در راه خدا شكيبايى كن ، زيرا ساكنين\r\nآسمانها همه فانى مى شوند و اهل زمين همه مىميرند و مردم همه هلاك مى شوند \" .\r\nسپس فرمود : \" اى ام كلثوم و اى زينب و اى فاطمه و اى رباب ! متوجه باشيد وقتى كه من\r\nكشته شدم گريبان پاره نكنيد و سيلى به صورت نزنيد و سخنى كه خدا راضى\r\nنيست نگوييد \" .\r\nاز طريق ديگرى روايت شده است كه زينب ، دور از حسين ( عليه السلام ) ميان زنها و دخترها\r\nنشسته بود و چون مضمون اين اشعار را شنيد ، با سر بى مقنعه ، در حالى كه چادرش به\r\nزمين كشيده مى شد ، نزد برادر آمد و گفت : \" اى كاش مرگ مى آمد و جان مرا مى گرفت .\r\n","description":"","footnote":"","page_name":" 622 ","page_number":62},
  {"content":"\r\nامروز مادرم زهرا و پدرم على و برادرم حسن از دنيا رفتند . اى جانشين گذشتگان و اى\r\nپناه بازماندگان ! \"\r\nحسين ( عليه السلام ) به سوى او نگريست و فرمود : \" خواهر جان ! شيطان حلم تو را از بين نبرد \" .\r\nزينب گفت : \" جانم فداى تو باد . آيا كشته مى شوى ؟ \" حسين ( عليه السلام ) غم و اندوه را در دل\r\nپنهان كرد و اشك از ديدگانش جارى شد و فرمود : \" لو ترك القطا ، لنام \" يعنى : اگر صيادان\r\nپرنده اى را كه \" قطا \" ناميده مىشود به حال خود مى گذاشتند ، در آشيانهء خود مىخوابيد .\r\n( كنايه از اين كه اگر بنى اميه مرا راحت مى گذاشتند ، از مدينه بيرون نمىآمدم ) .\r\nزينب اين سخن را شنيد و گفت :\r\n\" واويلا ، برادر جان ! آيا خودت را گرفتار دشمن ومقهور آنها مى دانى و از زندگانى مأيوسى ؟\r\nاين موضوع بيشتر دلم را مىسوزاند و [ اين زخم بر قلب من عميق تر و 
  ] تحمل آن بر من\r\nبسيار سخت است \" .\r\nسپس دست زد و گريبان خود را پاره كرد و بيهوش شد و روى زمين افتاد .\r\nحسين ( عليه السلام ) برخاست و آب بر روى صورت خواهرش زينب ( س ) پاشيد تا به هوش آمد و با\r\nكمال جديت او را تسلى داد و مصيبت جدش رسول خدا ( صلى الله عليه وآله ) و پدرش على ( عليه السلام ) را به ياد او\r\nآورد تا شهادت خود را كوچك جلوه دهد و او آرام شود .\r\nشايد يكى از علل اين كه حسين ( عليه السلام ) اهل بيت و حرم خود را همراه خويش آورده بود ، اين\r\nباشد كه اگر آن حضرت ، اهل بيت خود را در حجاز يا در يكى از شهرهاى ديگر مى گذاشت ،\r\nيزيد بن معاويه ( لعنة الله عليه ) لشكرى مى فرستاد و آنان را اسير مى كرد و در آزار و اذيت\r\nآنان مى كوشيد ، تا اندازه اى كه حسين ( عليه السلام ) از شهادت و سعادت در راه خدا منصرف شود و\r\nاز مبارزه با يزيد خوددارى كند .\r\n","description":"","footnote":"","page_name":" 623 ","page_number":63},
  {"content":"\r\nبخش دوم\r\nتوصيف جنگ و شهادت\r\n","description":"","footnote":"","page_name":" 624 ","page_number":64},
  {"content":"\r\n","description":"","footnote":"","page_name":" 625 ","page_number":65},
  {"content":"\r\n\r\nبخش دوم / توصيف جنگ و شهادت . . .\r\nراوى مى گويد : عبيدالله بن زياد ياران خود را براى جنگ با حسين ( عليه السلام ) دعوت كرد و آنان را از\r\nراه حق منحرف ساخت و دعوتش مورد اجابت آنان قرار گرفت و او را متابعت كردند و\r\nآخرت عمر بن سعد را به دنياى خود خريد و او را سرلشكر خويش قرار داد . عمر هم قبول\r\nكرد و با چهار هزار سوار براى جنگ با حسين ( عليه السلام ) از كوفه بيرون آمد . ابن زياد پى در پى\r\nبراى او لشكر مى فرستاد تا آنكه شب ششم محرم ، بيست هزار سوار نزد او حاضر شدند .\r\nسپس كار را بر حسين ( عليه السلام ) سخت گرفتند ، به گونه اى كه تشنگى بر ابا عبد الله ( عليه السلام ) و\r\nاصحابش غلبه كرد .\r\nنخستين خطبهء حسين ( عليه السلام )\r\nحسين ( عليه السلام ) ايستاد و بر شمشير خود تكيه كرد و با صداى بلند فرمود :\r\n\" شما را به خدا سوگند مى دهم ، آيا مرا مىشناسيد ؟ \"\r\nگفتند : \" آرى . تو فرزند پيغمبر خدا و سبط او هستى \" .\r\nگفت : \" شما را به خدا سوگند مى دهم ، آيا مرا مىشناسيد كه جد من رسول خداست ؟ \"\r\nگفتند : \" آرى ، به خدا قسم \" .\r\nفرمود : \" شما را به خدا سوگند مى دهم ، آيا مىدانيد كه پدر من على بن ابى طالب ( عليه\r\nالصلاة والسلام ) است ؟ \"\r\nگفتند : \" آرى ، به خدا قسم \" .\r\nفرمود : \" شما را به خدا قسم مى دهم ، آيا مىدانيد كه مادرم فاطمه دختر رسول\r\nخدا ( صلى الله عليه وآله ) است ؟ \"\r\nگفتند : \" بله \" .\r\nگفت : \" آيا مىدانيد جدهء من خديجه بنت خويلد است و او نخستين زنى است كه\r\n","description":"","footnote":"","page_name":" 626 ","page_number":66},
  {"content":"\r\nاسلام آورد ؟ \"\r\nگفتند : \" آرى به خدا قسم \" .\r\nگفت : \" شما را به خدا قسم مى دهم ، آيا مىدانيد حمزهء سيدالشهداء عموى پدر من است ؟ \"\r\nگفت : \" آرى ، به خدا قسم \" .\r\nفرمود : \" شما را به خدا قسم مى دهم ، آيا مىدانيد جعفر طيار عموى من است ؟ \"\r\nگفتند : \" آرى ، به خدا قسم \" .\r\nگفت : \" شما را به خدا سوگند مى دهم ، آيا مىدانيد اين شمشير رسول خدا ( صلى الله عليه وآله ) است كه\r\nهمراه دارم ؟ \"\r\nگفتند : \" آرى ، به خدا قسم \" .\r\nفرمود : \" شما را به خدا قسم مى دهم ، آيا مىدانيد اين عمامهء پيغمبر است كه بر سر\r\nمن است ؟ \"\r\nگفتند : \" آرى به خدا قسم \" .\r\nگفت : \" شما را به خدا سوگند مى دهم ، آيا مىدانيد على ( عليه السلام ) نخستين كسى بود كه اسلام\r\nاختيار كرد و او از همهء مردم ، عالم تر و بردبارتر و مولاى هر مرد و زن مسلمان است ؟ \"\r\nگفتند : \" آرى به خدا قسم \" .\r\nفرمود : \" پس با اين همه امتيازات و خصوصيات ، براى چه ريختن خون مرا حلال\r\nمىدانيد ؟ در صورتى كه پدرم ساقى حوض كوثر است و لواى حمد روز قيامت در\r\nدست اوست \" .\r\nگفتند : \" ما همهء اين مطالب را كه بيان كردى ، مى دانيم . با اين حال ، دست از تو\r\nبر نمىداريم تا با لب تشنه مرگ را بچشى \" .\r\nچون اين خطبه را به پايان رسانيد ، دختران او و خواهرش زينب آن را شنيدند و گريستند\r\nو سيلى به صورت زدند و صداى گريه از آنان برخاست .\r\n","description":"","footnote":"","page_name":" 627 ","page_number":67},
  {"content":"\r\n\r\nحسين ( عليه السلام ) برادرش عباس و فرزندش على را به سوى آنان فرستاد و فرمود : \" زنها را ساكت\r\nكنيد ، زيرا به جان خودم قسم پس از اين فراوان خواهند گريست \" .\r\nراوى مى گويد : نامهء عبيدالله بن زياد به عمر بن سعد رسيد . در آن نامه او را تحريض نموده\r\nبود كه جنگ را زود شروع كند و به پايان رساند و آن را به تأخير نيندازد . در اين هنگام\r\nلشكر سوار شدند و به سوى خيمه هاى حسين ( عليه السلام ) پيش رفتند .\r\nامان خواهى براى عباس ( عليه السلام ) و برادران\r\nشمر نزديك خيمه ها آمد و فرياد زد : \" كجا هستند عبد الله و جعفر وعباس وعثمان ،\r\nپسران خواهر من ؟ \" ( 1 )\r\nحسين ( عليه السلام ) فرمود : \" جواب شمر را هر چند فاسق است ، بگوييد زيرا دايى شماست \" .\r\nعباس ( عليه السلام ) و برادرانش گفتند : \" چه مى گويى ؟ \"\r\nگفت : \" اى خواهرزاده هاى من ! شما در امان هستيد و خود را با برادرتان حسين به كشتن\r\nندهيد و از أمير المؤمنين ، يزيد ، اطاعت كنيد \" .\r\nعباس ( عليه السلام ) فرمود : \" دستت بريده باد ! چه امان زشت و پليدى براى ما آورده اى ؟ اى دشمن\r\nخدا ! آيا مى گويى دست از يارى برادر خود ، حسين ، فرزند فاطمه برداريم و اطاعت يزيد و\r\nفرزندان فرومايگان را به عهده بگيريم ؟ ! \"\r\nشمر ، غضبناك به سوى سپاه خود بازگشت .\r\nچون حسين ( عليه السلام ) ديد كه سپاه ابن زياد در شروع جنگ ، بسيار عجله و شتاب دارند و\r\n\r\n","description":"","footnote":" 1 . عبد الله بن على بن ابيطالب ( ع ) ، مادرش ام البنين دختر خزام حايرى بود . هنگام شهادت 25\r\nسال داشت . جعفر بن على ( ع ) نيز مادرش ام البنين بود و هنگام شهادت 19 سال داشت . عثمان\r\nبن على وقت شهادت 19 ساله بود ، وعباس بن على ( ع ) كه كنيه‌اش ابوالفضل بود - بزرگترين اين\r\nبرادران بود و هنگام شهادت 34 سال داشت .\r\nقابل ذكر است كه ام البنين ، مادر حضرت ابوالفضل ( ع ) و برادرانش ، از قبيله اى بود كه شمر نيز از\r\nآن قبيله بود و در ميان عرب مرسوم است كه به دورترين فرزندان هم قبيله هم ، خواهرزادگان\r\nمى گفتند ، نه آنكه شمر دايى واقعى آنها بوده باشد . ","page_name":" 628 ","page_number":68},
  {"content":"\r\n\r\nموعظه و نصيحت در آنان اثر نمى كند ، به برادرش عباس ( عليه السلام ) فرمود : \" اگر مى توانى ، اين\r\nسپاه را از جنگ در امروز منصرف كن كه امشب را به نماز بپردازيم ، زيرا خدا مىداند كه\r\nمن نماز خواندن و تلاوت قرآن را دوست دارم \" .\r\nراوى مى گويد : عباس ( عليه السلام ) آمد و از آنان درخواست تأخير نمود . عمر بن سعد سكوت كرد و\r\nگويا مايل نبود كه در جنگ تأخيرى رخ دهد .\r\nعمر بن حجاج زبيدى گفت : \" به خدا قسم اگر درخواست كنندگان ، از ترك و ديلم بودند و\r\nچنين درخواستى مى كردند ، ما قبول مى كرديم ، چگونه نپذيريم و حال آن كه ايشان آل\r\nمحمد ( صلى الله عليه وآله ) هستند \" .\r\nپس از آن قبول كردند و جنگ را يك روز به تأخير انداختند .\r\nراوى مى گويد : حسين ( عليه السلام ) روى زمين نشست . خواب او را درربود و پس از لحظه اى بيدار\r\nشد و به زينب ( س ) فرمود :\r\n\" خواهر جان ! اينك جدم رسول خدا و پدرم على و مادرم فاطمه و برادرم حسن\r\n( عليهم السلام ) را در خواب ديدم . به من گفتند : اى حسين ! فردا نزد ما مىآيى \" .\r\nزينب از شنيدن اين سخن سيلى به صورت خود زد و صدا به گريه بلند كرد .\r\nحسين ( عليه السلام ) فرمود : \" آهسته باش و كارى نكن كه اين مردم ما را شماتت كنند \" .\r\nآخرين شب\r\nشب فرا رسيد . حسين ( عليه السلام ) اصحاب خود را جمع نمود و حمد و ثناى خدا را بجا آورد و\r\nسپس رو به آنان كرد و فرمود :\r\n\" من هيچ اصحابى را صالحتر از اصحاب خود ، و هيچ اهل بيتى را نيكوتر و برتر از اهل بيت\r\nخويش ، نمىدانم . خداوند همهء شما را جزاى خير دهد . اينك شب است و تاريكى آن ،\r\nشما را در آغوش گرفته است . شما هم آن را براى خود مانند شتر راهوارى قرار دهيد . هر\r\nيك از شما يكى از فرزندان اهل بيت مرا بگيريد و در اين تاريكى شب پراكنده شويد و مرا\r\n","description":"","footnote":"","page_name":" 629 ","page_number":69},
  {"content":"\r\nبا اين لشكر به حال خود بگذاريد . زيرا آنان به جز من شخص ديگرى را نمى خواهند \" .\r\nبرادران و فرزندان حسين ( عليه السلام ) و پسران عبد الله جعفر گفتند : \" براى چه تو را بگذاريم و\r\nبرويم ؟ آيا براى اين كه بعد از تو زنده بمانيم ؟ خدا هرگز چنين روزى را قسمت ما نكند \" .\r\nاين سخن را نخست عباس بن على ( عليه السلام ) گفت و سايرين او را متابعت كردند .\r\nسپس حسين ( عليه السلام ) به سوى فرزندان عقيل نگريست و به آنان فرمود : \" شهادت مسلم از\r\nطرف شما كافى است . من به شما اذن دادم كه برويد \" .\r\nو از طريق ديگر روايت شده است كه در آن هنگام برادران و تمام اهل بيت حسين ( عليه السلام )\r\nسخن آغاز نمودند و گفتند : \" اى پسر پيغمبر ! مردم به ما چه مى گويند و ما به آنان چه\r\nجوابى بدهيم ؟ آيا بگوييم كه مولا و پيشوا و پسر پيغمبر خود را تنها گذاشتيم و در يارى او\r\nتيرى به سوى دشمن پرتاب نكرديم و نيزه‌اى را به كار نگرفتيم و شمشيرى نزديم ؟ نه ، به\r\nخدا قسم ، از تو دور نمى شويم و با جان خود تو را نگهدارى مى كنيم تا در راه تو كشته\r\nشويم و مانند تو به شهادت نايل گرديم . خداوند چهرهء زندگى را بعد از تو زشت گرداند ! \"\r\nسپس مسلم بن عوسجه ( 1 ) برخاست و گفت : \" اى پسر پيغمبر ! آيا ما تو را تنها بگذاريم و\r\nبرويم ، در صورتى كه اين همه دشمن تو را احاطه كرده است ؟ \" نه ، به خدا قسم ، چنين\r\nعملى امكان پذير نيست و خداوند زندگى بعد از تو را نصيب من نگرداند . من مىجنگم تا\r\nنيزهء خود را در سينهء دشمنانت بشكنم و شمشيرى را كه در دست خويش دارم بر آنان\r\nفرود آورم . و اگر هيچ گونه وسيله اى نداشته باشم ، با سنگ مبارزه مى كنم و از تو دور\r\nنمى شوم تا با تو بميرم \" .\r\nپس از او سعيد بن عبد الله حنفى برخاست و گفت : \" نه ، به خدا قسم ، اى پسر پيغمبر ! ما تو را\r\n\r\n","description":"","footnote":" 1 . مسلم بن عوسجه اسدى ، از قهرمانان عرب در صدر اسلام است . از اصحاب امام حسين ( ع ) ،\r\nاول كسى كه پس از نخستين حمله به شهادت رسيد ، او بود . او از صحابه اى بود كه محضر پيغمبر\r\nاسلام ( ص ) را درك كرده بود . در كوفه براى امام حسين ( ص ) بيعت گرفت . در برخى از منابع گفته\r\nشده است كه در فتح آذربايجان با لشكر مسلمانان همراه بود . ","page_name":" 630 ","page_number":70},
  {"content":"\r\nتنها نمىگذاريم تا خدا گواه باشد كه ما وصيت پيغمبرش محمد ( صلى الله عليه وآله ) را دربارهء تو حفظ\r\nكرده‌ايم ، و اگر بدانم كه در راه تو كشته مى شوم و سپس زنده مىگردم و پس از آن زنده\r\nزنده مىسوزم و بدانم كه هفتاد مرتبه با من چنين مىشود ، از تو دور نمى شوم تا قبل از تو\r\nمرگ خويش را ببينم . چگونه در راه تو جانبازى نكنم ؟ در صورتى كه كشته شدن يك\r\nمرتبه بيش نيست و بعد از آن به عزت و سعادت جاودانى خواهم رسيد \" .\r\nپس از آن زهير بن قين برخاست و گفت : \" به خدا سوگند ، اى پسر پيغمبر ! دوست داشتم\r\nهزار بار كشته و باز زنده شوم و خداوند تو و برادران و اهل بيت تو را زنده بدارد \" .\r\nسپس عده اى از اصحاب حسين ( عليه السلام ) سخنانى به همين مضمون عرضه داشتند و گفتند :\r\n\" جانهاى ما فداى تو باد . ما تو را با دستها و صورتهاى خود حفظ مى كنيم و چون كشته\r\nشويم ، تكليفى را كه خداوند به عهدهء ما گذاشته است انجام داده‌ايم \" .\r\nدر همان شب ، به محمد بن بشير حضرمى اطلاع دادند كه پسرت در مرز رى اسير شده\r\nاست . گفت : \" آن را به حساب خداوند مىگذارم . به جان خودم قسم ، دوست نمى داشتم كه\r\nفرزندم اسير شود و من پس از او زنده بمانم \" .\r\nحسين ( عليه السلام ) سخن او را شنيد و فرمود : \" خدا تو را بيامرزد . من بيعت خود را از تو برداشتم .\r\nتو براى رهايى فرزندت اقدام كن \" .\r\nگفت : \" درندگان مرا زنده زنده بخورند ، اگر از تو دور شوم \" .\r\nفرمود : \" پس اين جامه‌هايى را كه از برد يمانى است ، به فرزندت بده تا در نجات برادر خود ،\r\nاز آنها استفاده كند \" . سپس پنج جامه كه هزار دينار ارزش داشت ، به او عطا فرمود .\r\nراوى مى گويد : آن شب را حسين ( عليه السلام ) و يارانش تا صبح گذرانيدند ، در حالى كه زمزمهء\r\nمناجات و تضرع آنان شنيده مى شد . عده اى در حال ركوع و جمعى در حال سجود و\r\nدسته اى ايستاده به عبادت مشغول بودند . در آن شب ، سى و دو نفر از لشكر عمر بن سعد\r\nخارج شده و به لشكرگاه حسين ( عليه السلام ) پيوستند .\r\n","description":"","footnote":"","page_name":" 631 ","page_number":71},
  {"content":"\r\n\r\nكثرت نماز و ديگر صفات كمال ، سجيه وخوى آن حضرت بود . ابن عبدربه در جزء چهارم\r\nكتاب \" عقد الفريد \" نقل مىكند كه به على بن الحسين ( عليه السلام ) گفته شد : \" چقدر فرزندان پدر\r\nشما كم هستند ! \" فرمود : \" عجب است كه داراى اين چند فرزند هم شده است ، زيرا او در\r\nهر شبانه روز ، هزار ركعت نماز بجا مى آورد و ديگر فرصتى براى مجالست با زوجات\r\nخويش نداشت \" .\r\nبامداد عاشورا ، حسين ( عليه السلام ) دستور داد تا خيمه اى برپا نمودند و در ظرفى كه عطر بسيارى\r\nدر آن بود ، نوره تهيه كردند و به آن خيمه آمد تا به نظافت بپردازد .\r\nروايت شده كه برير بن خضير همدانى وعبد الرحمن بن عبد ربه انصارى ، پشت خيمه\r\nمنتظر بودند كه بعد از حسين ( عليه السلام ) اقدام به تنظيف كنند . در اين هنگام برير شروع به مزاح\r\nكردن با عبد الرحمن نمود . عبد الرحمن گفت : \" اى برير ! آيا مىخندى ؟ اكنون موقع خنده و\r\nجاى گفتن سخنان خنده آميز است ؟ \"\r\nبرير گفت : \" طايفهء من مى دانند كه من شوخى و مزاح را در جوانى و پيرى دوست\r\nنداشته ام ، و ليكن به خاطر خوشحالى اى كه از وصال به شهادت دارم ، اين عمل را انجام\r\nمى دهم . به خدا قسم چيزى نمانده است تا با شمشير خود با اين جمعيت روبرو شويم و\r\nساعتى با آنها بجنگيم و سپس دست بر گردن حوريان بهشتى اندازيم \" .\r\nبامداد عاشورا\r\nراوى مى گويد : سپاه عمر بن سعد سوار شدند وحسين ( ع ) ، برير بن خضير را به سوى آنان\r\nفرستاد . برير آنان را موعظه كرد و مطالبى را به ايشان تذكر داد ، ولى اعتنا نكردند و در\r\nآنان اثر نكرد . پس از آن حسين ( عليه السلام ) بر شتر - و به قولى بر اسب - خود سوار شد و ياران عمر\r\nبن سعد را دعوت به سكوت و توجه به كلمات خود كرد . آنان ساكت شدند . حسين ( عليه السلام ) حمد\r\nو ثناى خداوند را به بهترين وجهى ادا نمود و بر محمد ( صلى الله عليه وآله ) و فرشتگان و پيغمبران درود\r\nفرستاد و داد سخن داد و پس از آن فرمود :\r\n","description":"","footnote":"","page_name":" 632 ","page_number":72},
  {"content":"\r\n\" اى مردم ! بيچارگى و هلاكت بر شما باد كه در حال سرگردانى از ما يارى خواستيد و ما با\r\nشتاب ، براى يارى شما شتافتيم ، ولى شما شمشيرى را كه سوگند ياد كرده بوديد كه در\r\nيارى ما به كار بريد ، براى كشتن ما به دست گرفتيد و آتشى براى سوزانيدن ما افروختيد\r\nكه ما مى خواستيم با آن آتش ، دشمن خود و دشمن شما را بسوزانيم . امروز همه براى\r\nكشتن دوستان خود ، به يارى دشمنان شتافته ايد ، بدون آنكه عدل و داد را بين شما رواج\r\nداده باشند و بى آنكه در يارى آنان براى شما اميد خوش و رحمتى بوده باشد . واى بر شما !\r\nچرا دست از يارى ما كشيديد و حال آنكه شمشيرها در غلاف و دلها مطمئن و آرام و\r\nرأى ها محكم شده بود ، ولى شما در افروختن آتش فتنه ، مانند ملخها شتاب كرديد و\r\nديوانه وار خود را چون پروانه در آتش افكنديد . اى مخالفان حق و اى گروه نامسلمان و اى\r\nتاركان قرآن و اى تحريف كنندگان كلمات و اى جمعيت گناهكار و اى پيروان وسوسه هاى\r\nشيطان و اى خاموش كنندگان شريعت و سنت پيغمبر ! دور باشيد از رحمت خدا ! آيا اين\r\nمردم ناپاك را پشتيبانى مى كنيد و از يارى ما دست بر مىداريد ؟ آرى . به خدا قسم ، مكر و\r\nحيله از زمان قديم در شما بوده و اصل و فرع شما با آب تزوير به هم آميخته و فكر شما با\r\nآن تقويت شده است . شما پليدترين ميوه اى هستيد كه گلوى تماشاگران خود را آزار\r\nمىدهد و كمترين لقمه اى هستيد كه اشخاص غاصب شما را ببلعند .\r\nآگاه باشيد كه زنازاده پسر زنازاده ( ابن زياد ) مرا بين دو چيز مخير ساخته است : يا با\r\nشمشير كشيده آمادهء جنگ شوم و يا لباس ذلت بپوشم و با يزيد بيعت كنم ، ولى ذلت از ما\r\nبسيار دور است و خدا و رسول خدا و مؤمنان و پرورده شدگان دامنهاى پاك و اشخاص با\r\nحميت و مردان باغيرت به ما چنين اجازه اى را نمى دهند كه ذلت اطاعت نمودن مردم\r\nپست را بر كشته شدن با عزت ، ترجيح دهيم . بدانيد من با وجودى كه يار و ياورم كم است\r\nبا شما مىجنگم \" . در دنبالهء سخن خود اشعار فروة بن مسيك مرادى را قرائت فرمود : \" اگر\r\nما پيروز شويم و دشمن را شكست دهيم ، شگفتى نيست ، زيرا هميشه ما شكست دهنده\r\n","description":"","footnote":"","page_name":" 633 ","page_number":73},
  {"content":"\r\nبوده‌ايم و اگر مغلوب و كشته شويم ، از جانب ما نبوده است و از راه ترس كشته نشده‌ايم ،\r\nبلكه اجل ما در رسيده و به مقتضاى گردش روزگار ، نوبت پيروزى با دگران بوده است . اگر\r\nهيولاى مرگ از در خانهء جمعى دور شود ، درب خانهء ديگران زانو به زمين خواهد زد .\r\nبزرگان قوم من از دست شما دچار مرگ شدند ، آن چنان كه در قرنهاى گذشته مردم دچار\r\nمرگ گرديد . اگر پادشاهان در دنيا پاينده مى شدند ، ما نيز پاينده مى بوديم و اگر مردمان\r\nبزرگ در دنيا باقى مى ماندند ما هم باقى مىمانديم . به آنان كه ما را شماتت مى كنند بگو :\r\nبه خود آييد و بيهوده شماتت نكنيد ، زيرا همان مرگى كه ما به آن مبتلا شويم ، شما\r\nشماتت كنندگان نيز مبتلا خواهيد شد \" .\r\nپس از خواندن اشعار فوق ، فرمود : \" به خدا قسم كه شما پس از كشتن من زياد زندگى\r\nنمى كنيد . زندگى شما بيش از اندازهء سوار شدن پياده اى [ بر مركب 
  ] نخواهد بود . روزگار ،\r\nبه سرعت ، مانند سنگ آسياب ، بر سر شما مىچرخد و شما را چون ميلهء آسياب در\r\nاضطراب مى گيرد . اين خبر را پدرم على ( عليه السلام ) از جدم رسول خدا ( صلى الله عليه وآله ) شنيده بود و براى من\r\nنقل كرد . اكنون شما تدبير خود را فراهم آوريد و با ياران خود جمع شده ، مشورت كنيد تا\r\nامر بر شما پوشيده نماند ، سپس براى كشتن من ، اقدام كنيد و مرا مهلت ندهيد . من بر\r\nخداوند توكل نموده ام كه پروردگار من و شماست و هر جنبنده‌اى در قبضهء قدرت اوست\r\nو همانا پروردگار من بر راه راست است \" .\r\nپس از خواندن اين خطبه غرا ، به آن سپاه نفرين كرد و فرمود : \" خداوندا ! باران رحمتت را\r\nاز ايشان قطع كن و سالهاى قحطى مانند قحطى زمان يوسف را بر آنان بفرست و غلام\r\nثقفى را بر آنان مسلط كن تا جام تلخ مرگ را بر آنان بنوشاند ، زيرا ايشان به ما دروغ گفتند\r\nو ما را فريب دادند . تويى پروردگار ما . بر تو توكل و به سوى تو انابه مى كنيم . بازگشت همه\r\nبه سوى توست \" . سپس پياده شد و اسب رسول خدا را كه نامش \" مرتجز \" بود طلبيد و\r\nياران خود را براى جنگ آماده كرد .\r\n","description":"","footnote":"","page_name":" 634 ","page_number":74},
  {"content":"\r\n\r\nاز امام باقر ( عليه السلام ) روايت شده است كه ياران حسين ( عليه السلام ) چهل و پنج نفر سوار و صد نفر پياده\r\nبودند . روايت ديگرى هم در شمار اصحاب آن حضرت ، موجود است .\r\nعمر بن سعد ، آغازگر جنگ\r\nراوى مى گويد : عمر بن سعد جلو آمد و تيرى به سوى اصحاب حسين ( عليه السلام ) و خيمهء آنان\r\nپرتاب كرد و گفت : \" اى مردم ! نزد امير شهادت دهيد كه من نخستين كسى بودم كه به\r\nسوى حسين ( عليه السلام ) تير انداختم \" . و بدنبال آن ، تيرها مانند باران از طرف سپاه عمر بن سعد\r\nباريدن گرفت .\r\nحسين ( عليه السلام ) به اصحاب خود فرمود : \" خداوند شما را بيامرزد . برخيزيد و به سوى مرگ - كه\r\nچاره اى از آن نيست - پيش رويد ، زيرا تيرها ، پيام آور اين جماعت است كه شما را به جنگ\r\nفرا مىخوانند \" .\r\nپس از آن ، ياران حسين ( عليه السلام ) حمله نمودند و ساعتى جنگيدند ، تا آنكه جمعى كشته\r\nشدند . در اين هنگام حسين ( عليه السلام ) دست به محاسن خود زد و فرمود :\r\n\" خشم و غضب خداوند بر جماعت يهوديان شدت گرفت ، هنگامى كه براى خدا فرزندى\r\nقايل شدند و گفتند كه عزير پسر خداست و بر گروه نصارى شدت گرفت ، وقتى كه خدا را\r\nثالث ثلاثه قرار دادند و غضب او بر طايفهء مجوس شدت يافت ، زمانى كه از عبادت خدا\r\nدست برداشتند و به پرستش خورشيد و ماه پرداختند ، و غضب او شدت يافت بر مردمى\r\nكه متفق القول ، دست به دست يكديگر داده ، براى كشتن پسر پيغمبر خود آماده شدند . با\r\nاين حال ، به خدا سوگند ، پيشنهاد اين مردم را نمىپذيرم و با يزيد هرگز بيعت نمى كنم تا\r\nبا چهرهء آغشته به خون به ملاقات \" الله \" بشتابم \" .\r\nابوطاهر محمد بن حسين نرسى در كتاب \" معالم الدين \" از امام صادق ( عليه السلام ) روايت مىكند كه\r\nحضرت فرمود : \" از پدرم شنيدم كه فرمود : چون حسين ( عليه السلام ) با عمر بن سعد ملاقات كرد و\r\nجنگ شروع شد ، خداوند براى يارى او جمعى از فرشتگان را از آسمان فرستاد تا بالاى\r\n","description":"","footnote":"","page_name":" 635 ","page_number":75},
  {"content":"\r\n\r\nسر او به پرواز درآيند . سپس آن حضرت مخير شد بين دو چيز : او را يارى كنند و\r\nدشمنانش را نابود نمايند و يا اينكه شهيد شود و به ملاقات خداوند نائل گردد .\r\nحسين ( عليه السلام ) ملاقات خداوند را پذيرفت \" .\r\nپس از آن حسين ( عليه السلام ) زد : \" آيا فرياد رسى هستى كه براى خدا ما را يارى كند ؟ آيا مدافعى\r\nهست كه دشمنان را از حرم رسول خدا ( صلى الله عليه وآله ) دور سازد ؟ \"\r\nحر و ملاقات امام حسين ( عليه السلام )\r\nدر اين هنگام ، حر بن يزيد رياحى به پيش عمر بن سعد آمد و گفت : \" آيا قصد دارى با\r\nحسين بجنگى ؟ \" عمر گفت : \" آرى ، به خدا قسم مى خواهم جنگى كنم كه كمترين چيزش\r\nآن باشد كه سرها از بدنها جدا و دستها از پيكرها قطع گردد \" .\r\nحر از شنيدن اين سخنان ، از ياران خود فاصله گرفت و در حالى كه بدنش مىلرزيد ، به\r\nگوشه اى رفت . مهاجر بن اوس به او گفت : \" اى حر ! كار تو مرا به شك انداخته است . اگر از\r\nمن مى پرسيدند كه شجاعترين مرد كوفه كيست ، هرگز از تو تجاوز نمى كردم و فرد\r\nديگرى را نمى گفتم ، پس چرا به خود مىلرزى ؟ \"\r\nحر در پاسخ گفت : \" به خدا قسم ، خودم را در ميان بهشت و دوزخ مخير مى بينم ، ولى به\r\nخدا سوگند ، چيزى را بر بهشت ترجيح نمى دهم ، اگر چه بدنم پاره پاره شود و سوزانده\r\nشوم \" . سپس بر اسب خود نهيب زد و به قصد خيمه گاه حسين ( عليه السلام ) حركت كرد . در حالى\r\nكه دو دست خود را بر سر گذاشته بود و مى گفت : \" خداوندا ! به سوى تو انابه مى كنم ، توبهء\r\nمرا بپذير ، زيرا من دوستان تو و فرزندان دختر پيغمبر تو را مرعوب ساختم \" . سپس به نزد\r\nحسين ( عليه السلام ) رفت و عرضه داشت : \" جانم فداى تو باد . من آن كسى هستم كه بر تو سخت\r\nگرفتم و نگذاشتم به مدينه برگردى . گمان نمى كردم اين مردم كار را به اينجا بكشانند .\r\nاينك توبه نموده و به سوى خدا باز مىگردم . آيا توبهء من پذيرفته است ؟ \"\r\nحسين ( عليه السلام ) فرمود : \" آرى ، خداوند توبهء تو را قبول خواهد كرد . پياده شو \" . حر گفت : \" سواره\r\n","description":"","footnote":"","page_name":" 636 ","page_number":76},
  {"content":"\r\nدر راه تو بجنگم بهتر است از پياده شدن ، زيرا بالاخره از اسب سرنگون خواهم شد و چون\r\nمن نخستين كسى بودم كه راه بر تو سد كردم ، اجازه فرما نخستين كسى باشم كه در راه تو\r\nكشته مىشود ، شايد از كسانى شوم كه روز قيامت با جدت محمد ( صلى الله عليه وآله ) مصافحه مى كنند \" .\r\n( مؤلف مى گويد : مقصود حر ، اول شهيد در آن ساعات بود ، زيرا پيش از او جماعتى كشته\r\nشده بودند . چنان كه رواياتى در اين مورد آمده است ) پس از آن حسين ( عليه السلام ) به او اجازه داد .\r\nحر ، شروع به جنگيدن نمود و نيكو مقاتله كرد تا آنكه عده اى از شجاعان و دليران را كشت\r\nو خود پس از لحظه اى ، به شهادت رسيد . بدن او را نزد حسين ( عليه السلام ) بردند . آن حضرت\r\nخاكها را از چهرهء حر پاك مى كرد و مى فرمود : \" تو آزاد مردى ، آن چنان كه مادرت تو را \" حر \"\r\nنام نهاد و تو در دنيا و آخرت آزاده اى \" .\r\nراوى مى گويد : در آن هنگام برير بن خضير كه مردى زاهد و پارسا بود ، وارد ميدان شد .\r\nيزيد بن معقل براى مبارزه با او به ميدان شتافت . با يكديگر قرار گذاشتند مباهله كنند و از\r\nخدا بخواهند كه هر كدام از آنان باطل است به دست ديگرى كشته شود . با همين قرار ، به\r\nجنگ در آمدند . برير او را به قتل رسانيد و جنگ را ادامه داد تا به شهادت نايل آمد .\r\nپس از او وهب بن جناح كلبى به ميدان آمد و جنگ نمايانى كرد و كوشش فراوانى در رزم و\r\nجهاد نمود . سپس به سوى مادر و همسرش كه با او در كربلا بودند ، بازگشت و گفت : \" مادر\r\nجان ! آيا از من راضى شدى يا نه ؟ \"\r\nمادرش گفت : \" من از تو راضى و خشنود نمى شوم ، مگر آنكه در يارى حسين ( عليه السلام )\r\nكشته شوى \" .\r\nهمسرش گفت : \" تو را به خدا قسم مى دهم ، مرا به مصيبت خود مبتلا نكنى و دلم را به\r\nدرد نياورى \" . مادرش گفت : \" فرزندم ! گوش به حرف همسرت نده و برگرد و در راه پسر\r\nدختر پيغمبر خود ، جنگ كن تا از شفاعت جدش در روز قيامت بهره‌مند شوى \" .\r\nوهب به ميدان بازگشت و جنگيد تا دستش از بدن جدا شد . همسرش عمودى به دست\r\n","description":"","footnote":"","page_name":" 637 ","page_number":77},
  {"content":"\r\nگرفت و به سوى او آمد ، در حالى كه مى گفت : \" پدر و مادرم فداى تو باد . در يارى اهل بيت\r\nپاك و حرم محترم رسول خدا ( صلى الله عليه وآله ) جنگ كن \" . وهب آمد تا او را به خيمهء زنها برگرداند .\r\nهمسر او دست برد و دامان او را گرفت و گفت : \" بر نمىگردم تا بميرم \" .\r\nحسين ( عليه السلام ) فرمود : \" خدا شما را در مقابل يارى اهل بيت من جزاى خير دهد . به سوى\r\nزنها برگرد \" . همسر وهب مراجعت نمود ، ولى وهب جنگيد تا به شهادت رسيد .\r\nپس از او مسلم بن عوسجه به ميدان آمد و در جنگ با دشمنان سعى و كوشش فراوان برد و\r\nبر سختى ها و بلاها شكيبايى نمود تا از اسب بر زمين افتاد و نيمه جانى در تن داشت .\r\nحسين ( عليه السلام ) به سوى او آمد ، در حالى كه حبيب بن مظاهر همراه آن حضرت بود .\r\nابا عبد الله ( عليه السلام ) فرمود : \" اى مسلم ! خدا تو را بيامرزد \" . سپس اين آيه را قرائت نمود : * ( فمنهم\r\nمن قضى نحبه ومنهم من ينتظر ومابدلوا تبديلا ) * بعضى از ايشان به شهادت رسيدند و\r\nبعضى در انتظار رسيدن به آن مى باشند و نعمت خداوند را تبديل نكردند .\r\nحبيب نزد او آمد و گفت : \" كشته شدن تو بر من بسى مشكل است ، ولى تو را به بهشت\r\nمژده مى دهم \" . مسلم به صداى ضعيفى گفت : \" خدا تو را خشنود كند و به نيكى بشارت\r\nدهد \" . حبيب گفت : \" اگر اين نبود كه يقين دارم پس از تو كشته مى شوم ، دوست داشتم كه\r\nآن چه مى خواهى به من وصيت كنى \" . مسلم به حسين ( عليه السلام ) اشاره كرد و گفت : \" تو را به\r\nيارى اين مرد وصيت مى كنم . در راه او جنگ كن تا كشته شوى \" . حبيب گفت : \" به وصيت\r\nتو عمل مى كنم و چشم تو را روشن مى گردانم \" . پس از آن مسلم از دنيا رفت .\r\nسپس عمرو بن قرظهء انصارى پيش آمد و از حسين ( عليه السلام ) اذن جنگ خواست . ابا عبد الله ( عليه السلام )\r\nبه او اجازه داد . عمرو مشغول مبارزه شد و چون آرزومندان به پاداش جنگيد و كوشش\r\nبسيارى در يارى امام انس و جان ، حسين ( عليه السلام ) نمود ، تا اينكه تعداد كثيرى از سپاه ابن\r\nزياد را به قتل رسانيد و هر تيرى كه به سوى حسين ( عليه السلام ) مى آمد ، دست خويش را سپر آن\r\nقرار مى داد و هر شمشيرى كه مى آمد به جان خود مى خريد و تا نيرو در بدن داشت\r\n","description":"","footnote":"","page_name":" 638 ","page_number":78},
  {"content":"\r\n\r\nنگذاشت به وجود مقدس حسين ( عليه السلام ) آسيبى برسد ، تا آنكه از كثرت زخمها ، از پا درآمد .\r\nپس از آن رو به جانب حسين ( عليه السلام ) كرد و گفت : \" يابن رسول الله ! آيا به عهدم وفا كردم ؟ \"\r\nفرمود : \" آرى ، تو پيش از من به بهشت مى روى . سلام مرا به رسول خدا ( صلى الله عليه وآله ) برسان و بگو\r\nحسين ( عليه السلام ) به زودى مى آيد \" . عمرو دوباره شروع به جنگ كرد تا كشته شد .\r\nغلام سياه و كارزار او\r\nبعد از او ، چون ، غلام اباذر - كه غلام سياه رنگى بود - پيش آمد . حسين ( عليه السلام ) به او فرمود : \" من\r\nبه تو اذن دادم كه از اين زمين بيرون به روى و جان خود را حفظ كنى ، زيرا تو همراه ما\r\nآمدى تا به عافيت و خوشى برسى \" .\r\nگفت : \" اى پسر پيغمبر ! آيا رواست من در زمان خوشى و نعمت ، نان خور شما باشم و در\r\nسختىها شما را تنها بگذارم ؟ درست است بويم بد ، مقامم پست ، و رنگم سياه است ، شما\r\nبر من منت گذاريد و به آسايش جاويدان بهشتى برسانيد تا بدنم خوشبو ، مقامم شريف و\r\nرويم سفيد شود . نه ، به خدا قسم از شما دور نمى شوم تا اين كه خون سياه خويش را با\r\nخون پاك شما درآميزم \" . پس از آن به جنگ پرداخت و جنگيد تا كشته شد .\r\nراوى مى گويد : پس از او عمرو بن خالد صيداوى نزد حسين ( عليه السلام ) آمد و گفت : \" يا ابا عبد الله !\r\nجانم فداى تو باد . من تصميم گرفته‌ام به ياران تو ملحق شوم و دوست ندارم از آنان عقب\r\nبمانم و تو را بى يار و ياور در ميان اهل بيتت كشته ببينم \" . حسين ( عليه السلام ) فرمود : \" برو كه ما\r\nنيز ساعت ديگرى به تو مىرسيم \" . عمرو ، حمله كرد و جنگيد تا به شهادت رسيد .\r\nآنگاه حنظلة بن سعد شامى آمد و در برابر حسين ( عليه السلام ) ايستاد ، صورت و سينهء خود را سپر\r\nشمشيرها و تيرها و نيزه‌ها قرار داد و خطاب به سپاه كوفه ، آيات عذاب را تلاوت نمود و\r\nآنان را از عذاب خداوند بيم داد . و گفت : \" من مىترسم بر شما آن عذابهايى كه بر امتهاى\r\nگذشته نازل شد ، نازل شود ، عذابى چون عذاب قوم نوح وقوم عاد وقوم ثمود و آنان كه\r\nبعد از ايشان بودند . خدا ستمى را براى بندگان خود نمى خواهد . اى قوم ! بر شما از عذاب\r\n","description":"","footnote":"","page_name":" 639 ","page_number":79},
  {"content":"\r\n\r\nروز قيامت مىترسم ، روزى كه روى خود از محشر به سوى جهنم بگردانيد و كسى نباشد\r\nكه شما را از عذاب خداوند دور نگه دارد . اى مردم ! حسين ( عليه السلام ) را نكشيد ، زيرا خداوند\r\nعذابى بر شما مى فرستد و شما را هلاك مىكند و كسى كه بر خدا افترا ببندد ، زيانكار\r\nاست \" .\r\nپس از آن رو به سوى حسين ( عليه السلام ) نمود و گفت : \" آيا به سوى پروردگار خويش نرويم و به\r\nبرادران خود ملحق نشويم ؟ \"\r\nفرمود : \" برو به سوى كسى كه از دنيا و آنچه در آن هست ، براى تو بهتر است ، به سوى\r\nپادشاهى بى زوال و جاويد \" . حنظله پيش آمد و شجاعانه جنگيد و بر سختى ها شكيبايى\r\nكرد تا كشته شد .\r\nنماز ظهر عاشورا\r\nوقت نماز ظهر رسيد . حسين ( عليه السلام ) به زهير بن قين وسعيد بن عبد الله دستور داد با نصف\r\nكسانى كه باقى مانده بودند مقابل او صف بكشند . حسين ( عليه السلام ) با ساير اصحاب نماز خوف\r\nخواندند .\r\nدر اين موقع تيرى از سوى دشمن ، به سوى حسين ( عليه السلام ) آمد . سعيد بن عبد الله پيش رفت و\r\nدر مقابل آن حضرت ايستاد و تيرها را به تن خود خريد ، تا آنكه از پا درآمد و به زمين افتاد\r\nو مى گفت : \" خداوندا ! اين جماعت را مانند قوم عاد وثمود لعنت نما و سلام مرا به پيغمبر\r\nبرسان و او را از زخمهايى كه بر بدن من وارد شده است مطلع كن ، زيرا مقصود من از يارى\r\nذريهء پيغمبر تو ، اجر و ثواب تو بود \" . پس از گفتن اين كلمات از دنيا رفت و چون بدنش را با\r\nدقت بررسى كردند ، غير از زخمهاى شمشير و نيزه ، سيزده چوبهء تير در بدنش نمايان بود .\r\nپس از آن سويد بن عمر بن ابى مطاع ، كه مردى شريف و كثير الصلات بود ، به ميدان آمد و\r\nمانند شير ژيان ، به جنگ مشغول شد و بر شدايد و سختىها صبر و شكيبايى فراوان\r\nكرد ، تا آنكه از فزونى زخمها در بين كشتگان به روى زمين افتاد و به همين حال بود و\r\n","description":"","footnote":"","page_name":" 640 ","page_number":80},
  {"content":"\r\n\r\nحركتى از او ديده نمىشد تا وقتى كه شنيد سپاهيان ابن زياد مى گويند : \" حسين كشته\r\nشد \" . از شنيدن اين خبر بىتاب شد و از كفش خود خنجرى بيرون آورد و به جنگ با آنان\r\nمشغول شد تا به شهادت نايل آمد .\r\nراوى مىگويد : اصحاب حسين ( عليه السلام ) براى كشته شدن در يارى آن حضرت سبقت\r\nمى گرفتند\r\nوچنان بودند كه شاعر دربارهء آنان گفته است :\r\n\" اصحاب حسين ( عليه السلام ) كسانى بودند كه وقتى براى رفع گرفتارى خوانده مىشدند ، در\r\nحالتى كه عده‌اى از دشمنان نيزه دار بودند و دستهء ديگر از آنها ، مسلحانه پشت به پشت\r\nيكديگر داده و اجتماع كرده بودند ، دلهاى شجاع خويش را روى زره مىپوشيدند و خود را\r\nدر دهان مرگ مى افكندند \" .\r\nشهادت على اكبر ( عليه السلام )\r\nياران باوفاى حسين ( عليه السلام ) با بدنهاى چاك چاك ، روى خاك افتاده و به جز اهل بيتش كسى\r\nزنده نمانده بود . در آن هنگام فرزندش على بن الحسين ( عليه السلام ) كه چهره‌اش از همهء مردم\r\nزيباتر و اخلاقش از همه نيكوتر بود - به سوى پدر آمد و اجازه كارزار خواست . حسين ( عليه السلام )\r\nبدون درنگ اذنش داد . سپس نگاهى مأيوسانه بر اندام و چهرهء او انداخت و بى اختيار\r\nقطرات اشك ، بر صورتش جارى شد و گفت :\r\n\" خداوندا ! تو شاهد باش كه جوانى به سوى اين سپاه رفت كه از لحاظ اندام ، اخلاق و گفتار\r\nاز همهء مردم به رسول تو شبيه تر بود وهرگاه ما مشتاق ديدار پيغمبرت مىشديم به اين\r\nجوان مىنگريستيم \" . پس از آن متوجه عمر بن سعد شد و فرياد زد : \" اى پسر سعد ! خدا\r\nرحم تو را قطع كند چنان كه رحم مرا قطع نمودى \" .\r\nدر اين هنگام على بن الحسين ( عليه السلام ) به دشمن نزديك شد و به جنگ پرداخت و زد و خورد\r\nسخت و خونينى نموده ، عدهء زيادى را كشت و سپس به سوى پدر آمد و گفت : \" اى پدر\r\nبزرگوار ! تشنگى جانم را به لب رسانيده و سنگينى آلات جنگ ، مرا به رنج انداخته است .\r\n","description":"","footnote":"","page_name":" 641 ","page_number":81},
  {"content":"\r\n\r\nآيا ممكن است با اندكى آب ، مرا از تشنگى نجات دهى ؟ \" امام حسين ( عليه السلام ) گريست و\r\nفرمود : \" چه مصيبتى ! فرزند عزيزم ! از كجا آب بياورم ؟ بازگرد و كمى ديگر بجنگ ، زيرا\r\nبسيار نزديك است كه جدت محمد ( صلى الله عليه وآله ) را ملاقات كنى و از دست او جام سرشارى از آب\r\nبنوشى كه از آن پس ، هرگز تشنه نشوى \" .\r\nعلى به سوى ميدان بازگشت . دست از جان شسته و آمادهء شهادت شد . حملهء بسيار\r\nشديدى را آغاز نمود . ناگاه منقذ بن مرهء عبدى ( لعنة الله عليه ) او را هدف تيرى قرار داد كه از\r\nاثر آن تير نيروى دفاع از او سلب شد و به روى زمين افتاد و فرياد زد : \" پدر جان ! خدا حافظ\r\nو سلام بر تو . اينك جدم محمد ( صلى الله عليه وآله ) تو را سلام مى رساند و مى گويد : اى حسين ! زود نزد ما\r\nبيا \" . سپس فريادى كشيد و جان داد .\r\nحسين ( عليه السلام ) آمد و بر بالين كشتهء فرزندش نشست و صورت بر صورت او نهاد و فرمود : \" پسر\r\nجانم ! خدا بكشد كسانى را كه تو را كشتند . چقدر گستاخى نمودند بر خدا ! چقدر حرمت\r\nرسول خدا شكستند ! على الدنيا بعدك العفا . پس از تو ، خاك بر سر اين دنياى بى وفا باد \" .\r\nراوى مى گويد : زينب ( س ) از خيمه ها بيرون آمد و راه ميدان را در پيش گرفت و با صداى\r\nاندوهناكى مى گفت : \" عزيزم ! پسر برادر ! \" تا بر بالين كشتهء برادرزادهء خود رسيد . خويش را\r\nبر روى آن بدن پاره پاره افكند . حسين ( عليه السلام ) آمد و او را به خيمهء بانوان برگردانيد . پس از او\r\nجوانان اهل بيت ( عليه السلام ) يكى پس از ديگرى به ميدان مى آمدند ، تا آنكه عده اى از آنان به\r\nدست سپاه ابن زياد كشته شدند . در اين هنگام حسين ( عليه السلام ) فرياد زد : \" اى پسر عموهاى\r\nمن و اى اهل بيت من ! شكيبا باشيد . به خدا قسم پس از امروز ، هرگز خوارى و حقارت\r\nنخواهيد ديد \" .\r\nشهادت حضرت قاسم ( عليه السلام )\r\nراوى مى گويد : جوانى به سوى ميدان آمد كه صورتش مانند قرص ماه بود و به جنگ\r\nمشغول شد . ابن فضيل ازدى ، شمشيرى بر سرش زد و سر او را شكافت و به صورت روى\r\n","description":"","footnote":"","page_name":" 642 ","page_number":82},
  {"content":"\r\n\r\nزمين افتاد و فرياد زد : \" عمو جان ! \"\r\nحسين ( ع ) ، مانند باز شكارى وارد ميدان شد و چون شير غضبناك ، بر آن سپاه حمله كرد\r\nو شمشير خود را بر ابن فضيل فرود آورد و او دست خود را سپر قرار داد و دستش از مرفق\r\nجدا شد و فريادى كشيد كه لشكريان شنيديد و اهل كوفه حمله كردند تا او را نجات\r\nدهند ، ولى او زير سم اسبان پامال و هلاك شد . همين كه غبار فرو نشست ، ديدم\r\nحسين ( عليه السلام ) بالاى سر آن جوان ايستاده و او در حال احتضار است و پاهاى خود را بر زمين\r\nمىسايد . حسين ( عليه السلام ) فرمود : \" از رحمت و عنايت الهى دور باد ! مردمى كه تو را كشتند . روز\r\nقيامت آنكه با كشندگان تو مخامصه كند ، جد و پدر تو خواهند بود \" . پس از آن فرمود : \" به\r\nخدا قسم ، سخت است بر عموى تو كه او را بخوانى و او جواب نگويد يا جواب بگويد ، ولى\r\nجواب او براى تو سودى نداشته باشد . به خدا قسم ، امروز روزى است كه عموى تو\r\nدشمنش زياد ، و ياورش كم است \" . سپس آن جوان را به سينهء خود چسباند و در ميان\r\nكشتگان اهل بيت خود برد و بر زمين نهاد .\r\nچون حسين ( عليه السلام ) ديد جوانان و دوستانش كشته شدند و روى زمين افتاده اند ، آمادهء\r\nشهادت و جانبازى در راه خدا شد و با صداى بلند فرمود : \" آيا كسى هست كه دشمنان را از\r\nحرم رسول خدا دور سازد ؟ آيا خداپرستى هست كه در حق ما از خداوند بترسد ؟ آيا\r\nفريادرسى هست كه با كمك نمودن به ما ، خدا را در نظر بگيرد ؟ آيا كسى هست كه براى\r\nخدا ما را يارى كند ؟ \" اين سخنان به گوش بانوان رسيد و صدا به گريه و زارى بلند نمودند .\r\nطفل شيرخوار\r\nحسين ( عليه السلام ) به در خيمه آمد و به زينب فرمود : \" فرزند كوچك مرا بده تا با او وداع كنم \" .\r\nطفل را روى دست گرفت و خواست او را ببوسد كه ناگاه حرملة بن كاهل اسدى ( لعنة الله\r\nعليه ) او را هدف تير قرار داد . آن تير در حلق كودك جا گرفت و از دنيا رفت . حسين ( عليه السلام )\r\nفرمود : \" اين طفل را بگير \" . و دست خود را زير خون گلوى او مى گرفت و چون دستش از\r\n","description":"","footnote":"","page_name":" 643 ","page_number":83},
  {"content":"\r\n\r\nخون لبريز مى شد به سوى آسمان مى پاشيد و مى فرمود : \" اين مصيبتها بر من سهل\r\nاست ، زيرا در راه خداست و خداى من مى بيند \" . حضرت باقر ( عليه السلام ) فرمود : \" از آن خونهايى\r\nكه حسين ( عليه السلام ) به سوى آسمان پاشيد ، قطره اى به زمين باز نگشت \" . ( 1 )\r\nفداكارى و شهادت سردار كربلا\r\nرواى مى گويد : تشنگى بر حسين ( عليه السلام ) سخت فشار مى آورد . آن حضرت بالاى شط فرات\r\nآمد ، در حالى كه برادرش عباس هم در خدمتش بود . سپاهيان ابن سعد به جنبش\r\nدرآمدند و راه را بر او بستند . مردى از قبيله بنى دارم ، تيرى به سوى او افكند كه در كام\r\nشريفش جا گرفت . حسين ( عليه السلام ) تير را بيرون آورد و دست خود را زير آن خون گرفت تا\r\nلبريز شد و آن را به زمين ريخت و فرمود : \" خداوندا ! به تو شكايت مى كنم از ستمهايى كه\r\nاين مردم با پسر پيغمبرت مى نمايند \" . پس از آن ، لشكريان ، بين عباس ( عليه السلام ) وحسين ( عليه السلام )\r\nجدايى انداختند و دور عباس حلقه زدند و او را از هر طرف احاطه كردند تا او را شهيد\r\nنمودند . حسين ( عليه السلام ) در شهادت او سخت گريست . در همين مقام است كه شاعر مى گويد :\r\n\" سزاوارترين مردم براى گريستن ، آن كسى است كه حسين ( عليه السلام ) را از مصيبت خود به گريه\r\nانداخت : برادر حسين و فرزند پدر او ، يعنى ابوالفضل به خون آغشته . آنكه با حسين ( عليه السلام )\r\nمواسات و همراهى نمود و هيچ چيزى او را از همراهى حسين باز نداشت و در حال\r\nتشنگى به آب فرات رسيد و چون حسين ( عليه السلام ) تشنه بود ، او هم آب نياشاميد \" .\r\n\r\n","description":"","footnote":" 1 . حادثهء كشته شدن عبد الله بن حسين ( ع ) به گونهء ديگرى نيز نقل شده است كه به عقل نزديكتر\r\nاست ، زيرا زمان ، زمان خداحافظى امام با كودكش نبود ، چون در آن هنگام با لشكريان كوفه در\r\nحال جنگ و خونريزى بودند ، پس زينب ( س ) ، خواهر حسين ( ع ) ، كودك را بيرون آورد و گفت :\r\n\" برادر جان ! اين كودك تو ، سه روز است كه آب ننوشيده است . براى او جرعه اى آب بخواه \" . پس\r\nحضرت ، او را بالاى دست گرفت و فرمود : \" اى مردم ! شما پيروان و خانواده‌ام را كشتيد و تنها\r\nهمين كودك باقى مانده است كه از تشنگى بى تاب شده است . او را با جرعه اى آب ، سيراب\r\nكنيد \" . هنگامى كه حسين ( ع ) با ايشان سخن مى گفت ، يك نفر از لشكريان تيرى پرتاب نمود كه\r\nگلوى كودك امام را پاره كرد . سپس امام او را نفرين كرد كه اجابت آن به دست مختار به وقوع\r\nپيوست . ","page_name":" 644 ","page_number":84},
  {"content":"\r\n\r\nسالار شهيدان به كارزار مى رود\r\nپس از آن كه اصحاب و ياران به شهادت رسيدند ، حسين ( عليه السلام ) لشكر را به جنگ طلبيد و\r\nهر كس را كه مقابل او مى رفت به قتل مى رسانيد ، تا آنكه عدهء زيادى از آنان را كشت . در\r\nحال كارزار مى فرمود : \" كشته شدن در راه خدا بهتر است از زير بار ننگ رفتن ، و عار و ننگ\r\nبهتر از دخول در آتش دوزخ مى باشد \" .\r\nيكى از راويان مى گويد : به خدا قسم هرگز نديده بودم كسى را كه سپاه دشمن او را احاطه\r\nكرده باشند و فرزندان و اهل بيت و اصحاب او كشته شده باشند ، با اين حال ، قويدل‌تر و\r\nنيرومندتر از حسين ( عليه السلام ) بوده باشد . همين كه آن لشكر ، بر او حمله مى كردند ، شمشير\r\nمى كشيد و بر آنان حمله مى كرد و آنها همانند گلهء گرگ زده ، پراكنده مى شدند . حضرت بر\r\nآن جماعت - كه شمارهء آنان به سى هزار رسيده بود - حمله مى كرد و آنان چون ملخهايى\r\nكه پراكنده مى شوند ، از مقابل وى فرار مى كردند و سپس به مركز خود برمىگشت و\r\nپيوسته بر زبانش ورد \" لا حول ولا قوة الا بالله \" بود و پيوسته با آنان مى جنگيد ، تا آنكه\r\nلشكريان ، بين او و خيمه‌ها حايل شدند .\r\nحسين ( عليه السلام ) فرياد زد : \" واى بر شما اى پيروان آل ابى سفيان ! اگر دين نداريد و از روز معاد\r\nهم نمى ترسيد ، پس لا اقل در دنياى خود آزادمرد باشيد و به اصل و حسب خود رجوع\r\nكنيد ، اگر عرب هستيد ، آن گونه كه خود گمان داريد \" .\r\nشمر فرياد كشيد : \" اى پسر فاطمه چه مى گويى ؟ \"\r\nفرمود : \" من با شما جنگ مى كنم و شما با من مى جنگيد . زنان كه گناهى ندارند . تا من\r\nزنده هستم نگذاريد سركشان و نادانان و طاغيان شما ، متعرض حرم من شوند \" .\r\nشمر گفت : \" اين مطلب را قبول كرديم \" . ولى همگى آمادهء جنگيدن و كشتن او شدند .\r\nحسين ( عليه السلام ) به آنان حمله‌ور شد و لشكر نيز حمله را آغاز كرد . در آن موقع حسين ( عليه السلام ) جرعهء\r\nآبى مىطلبيد ، ولى مضايقه كردند و او را آب ندادند ، تا هفتاد و دو زخم بر بدن شريفش\r\n","description":"","footnote":"","page_name":" 645 ","page_number":85},
  {"content":"\r\n\r\nوارد شد .\r\nچون ضعف بر او غلبه كرد ، لحظه‌اى ايستاد تا استراحت كند . همانطور كه ايستاده بود\r\nسنگى بر پيشانى او اصابت كرد و خون از پيشانىاش جارى گشت . دامان جامهء خود را\r\nگرفت كه خون را از پيشانى پاك كند . ناگاه تير سه شعبهء زهر آلودى رسيد و در قلب آن\r\nحضرت فرو رفت .\r\nحسين ( عليه السلام ) فرمود : \" بسم الله و بالله وعلى ملة رسول الله \" سپس سر به سوى آسمان بلند كرد و\r\nگفت : \" خداوندا ! تو مىدانى كه اين لشكر كسى را مىكشند كه جز او ، پسر دختر پيغمبرى\r\nبر روى زمين وجود ندارد \" .\r\nپس از آن دست برد و تير را از پشت سر بيرون آورد و خون مانند ناودان جارى گرديد و از\r\nاثر آن ، قدرت جنگ از او سلب شد و متوقف شد ، ولى هر كس كه نزديك او مى آمد ، براى\r\nاين كه نزد خدا ، خون حسين را به گردن نگيرد ، از او دور مىشد تا آنكه شخصى از قبيلهء\r\nكنده كه او را مالك بن نسر مى گفتند ، نزد حسين ( عليه السلام ) آمد و زبان به دشنام او گشود و با\r\nشمشير بر سر آن حضرت زد كه عمامه را شكافت و بر سرش نيز وارد آمد و عمامه‌اش پر از\r\nخوش شد . حسين ( عليه السلام ) دستمالى جست و بر سر خود بست و عرقچينى يافت و بر سر نهاد\r\nو عمامه بر سر بست . سپاه ابن زياد كمى مكث كردند و دوباره برگشتند و اطراف او\r\nرا گرفتند .\r\nشهادت عبد الله بن الحسن ( عليه السلام )\r\nدر اين هنگام ، عبد الله بن الحسن بن على ( ع ) ، كه كودكى نابالغ بود ، از خيمهء زنها بيرون آمد\r\nو نزديك حسين ( عليه السلام ) ايستاد . زينب ( س ) خود را به او رسانيد تا او را نگه دارد ، ولى شديدا\r\nامتناع كرد و گفت : \" به خدا قسم ، از عمويم هرگز دور نمىشوم \" .\r\nدر آن وقت بحر بن كعب ( يا ابجر بن كعب ) و به قولى حرملة بن كاهل ( لعنة الله عليهما )\r\nشمشير خود را بر حسين ( عليه السلام ) فرود آورد . آن كودك گفت : \" واى بر تو اى حرام زاده ! آيا\r\n","description":"","footnote":"","page_name":" 646 ","page_number":86},
  {"content":"\r\n\r\nمى خواهى عموى مرا بكشى ؟ \" ولى آن ناپاك شمشير را بر حسين ( عليه السلام ) فرود آورد . كودك\r\nدست خود را سپر شمشير قرار داد و دستش به پوست آويخت و فرياد زد : \" عمو جان ! \"\r\nحسين ( عليه السلام ) او را در بغل گرفت و به سينه چسباند و فرمود : \" برادر زاده ! بر اين مصيبتى كه\r\nبر تو وارد آمده است ، صبر كن و از خداوند طلب خير نما ، زيرا خداوند تو را به به پدران\r\nصالحت ملحق مىكند \" .\r\nناگاه حرملة بن كاهل تيرى بر او زد و او ، در دامان عمويش ، حسين ( عليه السلام ) به قتل رسيد .\r\nشهادت امام حسين ( عليه السلام )\r\nپس از آن شمر بن ذى الجوشن به خيمه امام حسين ( عليه السلام ) حمله نمود و آن را با نيزهء خود\r\nسوراخ كرد و گفت : \" آتش بياوريد تا خيمه را با هر كه در آن است بسوزانم \" .\r\nحسين ( عليه السلام ) به او فرمود : \" اى پسر ذى الجوشن ! تو آتش مىطلبى كه اهل بيت مرا\r\nبسوزانى ؟ خدا تو را به آتش جهنم بسوزاند \" .\r\nشبث آمد وشمر را به خاطر اين كار ، سرزنش و توبيخ نمود . شمر شرمگين شد و\r\nمنصرف گرديد .\r\nراوى مىگويد : حسين ( عليه السلام ) فرمود : \" جامه‌اى براى من بياوريد كه بىارزش باشد تا كسى در\r\nآن رغبت نكند ، تا من زير لباسهاى خود بپوشم و بدنم برهنه نماند \" .\r\nجامهء تنگ و كوچكى به خدمتش آوردند . فرمود : \" اين جامه را نمى خواهم ، زيرا لباس\r\nذلت است \" . ولى جامهء كهنه‌اى گرفت و آن را پاره كرد و زير لباسهايش پوشيد . با اين حال\r\nپس از شهادتش ، آن را از بدنش بيرون آوردند . جامهء ديگرى كه از بافته‌هاى يمن بود\r\nطلبيد و آن را نيز پاره كرد و پوشيد . علت پاره كردن جامه ، اين بود كه پس از شهادت ، آن\r\nرا از بدنش بيرون نكنند ، ولى پس از كشته شدن آن حضرت ، ابجر بن كعب ، آن را نيز از\r\nبدنش بيرون نمود وحسين ( عليه السلام ) را برهنه روى زمين گذاشت .\r\nدر اثر اين كار ، هر دو دستش در تابستان مانند دو چوب خشك ، مىخشكيد و در زمستان\r\n","description":"","footnote":"","page_name":" 647 ","page_number":87},
  {"content":"\r\nتر بود و خون و چرك از آن مىآمد . اين گونه بود تا آنكه خداوند او را به دست مختار به\r\nهلاكت رساند .\r\nراوى مى گويد : چون بر اثر كثرت زخمها ، ضعف بر حسين ( عليه السلام ) غلبه كرد و تيرهاى دشمن\r\nدر بدنش مانند خارهاى بدن خارپشت نمايان گرديد ، صالح بن وهب مزنى نيزه‌اى بر\r\nپهلوى او زد كه از اسب بر زمين افتاد و طرف راست صورتش روى زمين قرار گرفت .\r\nدر آن حال مى گفت : \" بسم الله و بالله وعلى ملة رسول الله \" . پس از آن از روى زمين برخاست .\r\nدر اين موقع زينب ( س ) از خيمه بيرون آمد و با صداى بلند فرياد مى زد : \" برادرم ! سرورم !\r\nسرپرست خانواده‌ام ! \" و مى گفت : \" اى كاش آسمان بر سر زمين خراب مىشد و اى كاش\r\nكوهها از هم مىپاشيد و بر روى زمين مىريخت \" .\r\nدر آن هنگام ، شمر به سپاه خود صيحه زد و گفت : \" منتظر چيستيد و چرا كار حسين را\r\nتمام نمىكنيد ؟ \"\r\nلشكر از هر طرف هجوم آوردند . زرعة بن شريك شمشيرى بر شانهء چپ حسين ( عليه السلام ) زد .\r\nآن حضرت نيز شمشيرى بر او زد و او از پاى درآمد .\r\nشخص ديگرى شمشير بر دوش حسين ( عليه السلام ) زد كه به صورت ، روى زمين افتاد و رنج و\r\nتعب بر او مستولى شد ، به حدى كه چون مىخواست برخيزد ، با زحمت برمىخاست و از\r\nشدت فشار ضعف ، بر زمين مىافتاد .\r\nسنان بن انس نخعى نيزه‌اى بر گلوى حسين ( عليه السلام ) زد و باز بيرون آورد و در استخوانهاى\r\nسينهء او فرو برد . سپس تيرى به سوى حسين ( عليه السلام ) انداخت ، آن تير بر گلوى او وارد آمد . در\r\nاثر آن تير بر زمين افتاد . سپس برخاست و نشست و تير را از گلوى خود خارج نمود و هر\r\nدو دست خويش را زير خونها گرفت و چون پر شد ، بر سر و محاسنش ماليد و فرمود : \" با\r\nاين حال خدا را ملاقات مى كنم كه به خون خود خضاب گرديده ام و حق مرا\r\nغضب كرده اند \" .\r\n","description":"","footnote":"","page_name":" 648 ","page_number":88},
  {"content":"\r\nعمر بن سعد به مردى كه طرف راستش ايستاده بود ، گفت : \" و اى بر تو ! پياده شو و برو\r\nحسين را راحت كن \" .\r\nخولى بن يزيد اصبحى خواست كه سر از بدن حسين ( عليه السلام ) جدا كند ، ولى لرزه بر بدنش افتاد\r\nو برگشت .\r\nسنان بن انس نخعى پياده شد و شمشير بر گلوى حسين ( عليه السلام ) زد و گفت : \" به خدا قسم ، سر\r\nتو را جدا مى كنم ، با اينكه مى دانم تو پسر پيغمبر هستى و از جهت پدر و مادر\r\nبهترين مردمى \" .\r\nپس از آن ، سر مقدس آن بزرگوار را از بدن جدا كرد .\r\nدر اين مقام است كه شاعر گفته است : \" چه مصيبتى مىتواند با مصيبت حسين ( عليه السلام )\r\nبرابرى كند ؟ در آن روزى كه دستهاى ناپاك و جنايتكار سنان بن انس او را به قتل رسانيد و\r\nسر از بدنش جدا كرد \" .\r\nو روايت شده است كه مختار ، همين سنان بن انس را گرفت و انگشتان او را بندبند جدا كرد\r\nو سپس دستها و پاهاى او را قطع نمود و ديگى پر از روغن زيتون كرد و به جوش آورد و او\r\nرا در آن انداخت و آن ناپاك در اضطراب و وحشت بود ، تا هلاك شد .\r\nابوطاهر محمد بن حسن نرسى در كتاب \" معالم الدين \" روايت مىكند كه امام\r\nصادق ( ع ) فرمود :\r\n\" چون حسين ( عليه السلام ) كشته شد ، فرشتگان به خروش آمدند و گفتند : \" خدايا ! اين حسين\r\nبرگزيدهء تو و پسر پيغمبر توست كه اين مردم او را كشتند ! \" خداوند متعال صورت حضرت\r\nقائم ، امام زمان ( عجل الله فرجه الشريف ) را به آنان نشان داد و فرمود : \" به دست اين مرد ،\r\nبراى حسين از دشمنانش انتقام مىكشم \" .\r\nراوى مى گويد : در اين هنگام غبار شديدى كه سياه و تاريك بود ، آسمان را فرا گرفت و باد\r\nسرخى در آن تاريكى وزيد ، به گونه اى كه چشم چشم را نمى ديد و لشكر گمان كردند\r\n","description":"","footnote":"","page_name":" 649 ","page_number":89},
  {"content":"\r\n\r\n\r\nعذاب بر آنها نازل شده است . ساعتى بر اين حال ماندند تا هوا روشن شد .\r\nواپسين لحظه‌ها\r\nهلال بن نافع روايت مىكند كه من با سپاه عمر بن سعد ايستاده بودم . ناگاه شخصى فرياد\r\nزد : \" اى امير ! بر تو بشارت باد كه شمر ، حسين ( عليه السلام ) را كشت \" . من از صف لشكريان خارج\r\nشدم و برابر حسين ( عليه السلام ) ايستادم . ديدم آن حضرت در حال جان دادن است . به خدا قسم\r\nكشتهء به خون آغشته اى را كه بهتر و خوشروتر از او باشد ، هرگز نديده بودم . نور و زيبايى\r\nهيأت او ، مرا از انديشهء شهادتش باز داشت . حسين ( عليه السلام ) در آن حال طلب آب مى كرد .\r\nپس ، از فردى از آن اشرار شنيدم كه مى گويد : \" هرگز از آب سيراب نخواهى شد تا وارد\r\n\" حاميه \" گردى و از آب جوشان آن بنوشى ! \"\r\nپس شنيدم كه او در پاسخ فرمود : \" واى بر تو ! من وارد حاميه نمى شوم و از آب جوشان آن\r\nهرگز نمىنوشم ، بلكه من بر جدم رسول خدا ( صلى الله عليه وآله ) و در منزل او در بهشت وارد مىشوم و از\r\nآب خوشگوار آن مىنوشم و از ستمهايى كه به من نموديد ، به او شكايت مى كنم \" .\r\nهلال مىافزايد :\r\nلشكر از شنيدن اين سخن غضبناك شد ، به حدى كه گويى خداوند در دل هيچ يك از\r\nآنان رحمى قرار نداده بود . در حالى كه حسين ( عليه السلام ) با آنان سخن مى گفت ، سر از بدنش\r\nجدا كردند . من از بى رحمى آنان به شگفت آمدم و گفتم : \" در هيچ كارى با شما همراهى و\r\nهمكارى نخواهم كرد \" .\r\nلحظات بعد از شهادت\r\nپس از آن كه امام ( عليه السلام ) به شهادت رسيد ، سپاه ابن سعد اقدام بر برهنه كردن حسين ( عليه السلام )\r\nنمودند . پيراهن او را اسحق بن حوبهء حضرمى برد و پوشيد و مبتلا به برص شد و موهاى\r\nبدنش ريخت .\r\nروايت شده است كه در پيراهن آن حضرت قريب صد و نوزده جاى شمشير و تير و نيزه\r\n","description":"","footnote":"","page_name":" 650 ","page_number":90},
  {"content":"\r\n\r\nبود . حضرت صادق ( عليه السلام ) فرمود : \" در بدن حسين ( عليه السلام ) سى و سه جاى نيزه و سى و چهار\r\nجاى زخم شمشير ديده مى شد \" . زيرپوش حسين ( عليه السلام ) را ابجر بن كعب تميمى گرفت .\r\nروايت شده است كه پس از بردن آن ، زمينگير شد و از پاى افتاد .\r\nعمامهء حسين ( عليه السلام ) را اخنس بن مرثد بن علقمه و به قولى جابر بن يزيد اودى ربود و آن را بر\r\nسر بست و ناقص العقل شد .\r\nكفش آن حضرت را ايود بن خالد برد . انگشترش را بجدل بن سليم كلبى گرفت و انگشت او را\r\nهم براى بردن انگشتر بريد . همين بجدل بن سليم را مختار دستگير كرد و هر دو دست و\r\nپاى او را قطع كرد و به همان حال او را رها كرد و در خون خود دست و پا مى زد تا\r\nهلاك شد .\r\nقطيفهء حسين را كه از خز بود ، عمر بن سعد برد و چون عمر كشته شد ، مختار آن زره را به\r\nقاتل او ، ابى عمره ، بخشيد .\r\nشمشير حسين ( عليه السلام ) را جميع بن خلق اودى و به قولى يك نفر از قبيلهء بنى تميم كه او را\r\nاسود بن حنظله مى گفتند ، تصرف نمود ، و در روايت ابن سعد آمده است كه شمشير آن\r\nحضرت را فلافس نهشلى برد و محمد بن زكريا پس از نقل اين روايت افزوده است : \" آن\r\nشمشير بعد از او به دختر حبيب بن بديل رسيد \" .\r\nالبته [ ناگفته نماند 
  ] شمشيرى را كه غارت كردند ، آن شمشير معروف ذوالفقار نيست ، زيرا\r\nذوالفقار با ساير ذخاير نبوت و امامت محفوظ است و اين سخن را راويان اخبار تصديق\r\nنموده و به عينه آن را نقل كرده اند .\r\nغارت خيام و سوزاندن آنها\r\nراوى مى گويد : پس از شهادت حسين ( عليه السلام ) كنيزكى از جانب خيمه ها بيرون آمد و مردى\r\nبه او گفت : \" اى كنيز خدا ! آقاى تو حسين كشته شد \" . كنيزك گفت : \" از شنيدن اين خبر\r\nصيحه زنان به سوى زنها رفتم . همهء آنها از بانگ من برخاستند و صدا به شيون و ناله بلند\r\n","description":"","footnote":"","page_name":" 651 ","page_number":91},
  {"content":"\r\n\r\nنمودند .\r\nپس از آن سپاهيان با سرعت تمام براى غارت اموال فرزندان پيغمبر ونور ديدگان فاطمهء\r\nزهرا ( س ) به سوى خيمه ها رفتند ، به طورى كه چادر از سر زنها مىربودند . دختران\r\nپيغمبر از خيام حرم ، بيرون آمدند و صدا به گريه بلند نمودند و در فراق حاميان و\r\nسرپرستان خود ندبه كردند .\r\nحميد بن مسلم روايت مىكند : زنى از طايفهء بنى بكر بن وائل با شوهرش در سپاه عمر بن\r\nسعد ، چون ديد لشكر به زنها و خيمه هاى حسين ( عليه السلام ) حمله كرده اند و به غارت مشغولند ،\r\nشمشيرى به دست گرفت و به سوى خيمه ها آمد و گفت : \" اى طايفهء بكر بن وائل آيا از\r\nغيرت و مردانگى است كه شما حضور داشته باشيد و لباسهاى دختران پيغمبر را غارت\r\nكنند ؟ \" سپس شمشيرى بدست گرفت و فرياد زد : \" لاحكم الا لله يا لثارات رسول الله \" سپس\r\nشوهر آن زن آمد و دست او را گرفت و به خيمه ها برگردانيد .\r\nراوى مى گويد : پس از غارت خيمه ها ، آنها را آتش زدند وخواتين مكرمات ، با سر و پاى\r\nبرهنه ، در حالى كه لباسهاى ايشان را ربوده بودند ، از خيمه ها بيرون ريختند و صدا به\r\nشيون و گريه بلند نمودند و در حالى كه با خوارى به اسيرى مى رفتند ، به لشكريان كوفه\r\nمى گفتند : \" شما را به حق خداوند قسم مى دهيم كه ما را بر كشتهء حسين ( عليه السلام ) عبور دهيد \" .\r\nچون به قتلگاه رسيدند و نگاهشان به كشتگان افتاد ، فرياد كشيدند و سيلى به سر و\r\nصورت خويش زدند .\r\nزينب ( س ) و نعش برادر\r\nراوى مى گويد : به خدا قسم هرگز فراموش نمى كنم زينب دختر على ( عليه السلام ) را كه بر برادرش\r\nحسين ( عليه السلام ) ندبه و ناله مى كرد و با صداى اندوهناك و دلى پر غم فرياد مى زد : \" اى محمد !\r\nاى جد بزرگوار كه درود فرشتگان همواره بر تو باد ! اين حسين توست كه در خون خود\r\nغلتان است و اعضايش از يكديگر جدا شده است و اينان دختران تو هستند كه اسير\r\n","description":"","footnote":"","page_name":" 652 ","page_number":92},
  {"content":"\r\nشده اند . از اين ستمها به خداوند و به محمد مصطفى ( صلى الله عليه وآله ) و به على مرتضى ( عليه السلام ) و به فاطمه\r\n( س ) و به حمزه سيدالشهداء شكايت مى كنم .\r\nاى محمد ! اين حسين توست كه در زمين كربلا ، برهنه و عريان افتاده است وباد صبا ،\r\nخاكها را بر بدن او مىپاشد . اين حسين توست كه از ستم زنازادگان كشته شده است . آه و\r\nافسوس ! امروز روزى است كه جدم رسول خدا ( صلى الله عليه وآله ) از دنيا رفت . اى ياران محمد ( ص ) !\r\nاينان فرزندان پيغمبر شمايند كه آنان را مانند اسيران به اسيرى مى برند \" .\r\nدر روايت ديگرى وارد شده است كه زينب ( س ) عرض كرد : \" يا محمداه ! دخترانت اسير و\r\nفرزندانت كشته شدند و باد صبا خاكها را بر آن بدنها مىپاشد . اين حسين توست كه\r\nسرش را از قفا بريدند و عمامه ورداى او را به غارت بردند .\r\nپدرم فداى آن كسى باد كه ظهر روز دوشنبه ، لشكرش را قتل و غارت كردند .\r\nپدرم فداى آن كسى باد كه خيمه هاى او را گسيختند .\r\nپدرم فداى آن كسى باد كه غايب نيست تا اميد بازگشتش برود .\r\nپدرم فداى آن كسى باد كه زخم بدنش مرهم پذير نيست .\r\nپدرم فداى آن كسى باد كه جانم فداى او شود .\r\nپدرم فداى آن كسى باد كه دلش پر از غم و غصه بود تا از دنيا رفت .\r\nپدرم فداى آن كسى باد كه لب تشنه بود و با لب عطشان شهيدش كردند .\r\nپدرم فداى آن كسى باد كه از محاسنش خون مىچكد .\r\nپدرم فداى آن كسى باد كه جدش محمد مصطفى ( صلى الله عليه وآله ) پيغمبر خداست .\r\nپدرم فداى آن كسى باد كه او نوهء پيامبر هدايت است .\r\nپدرم فداى آن كسى باد\r\nپدرم فداى [ فرزند 
  ] محمد مصطفى باد .\r\nپدرم فداى [ فرزند 
  ] خديجهء كبرى باد .\r\n","description":"","footnote":"","page_name":" 653 ","page_number":93},
  {"content":"\r\nپدرم فداى [ فرزند 
  ] على مرتضى باد .\r\nپدرم فداى [ فرزند 
  ] فاطمهء زهرا باد كه سرور زنان جهانيان است .\r\nجانم فداى كسى باد كه او فرزند كسى است كه خورشيد به خاطر نماز او برگردانده شد \" .\r\nرواى مى گويد : به خدا قسم زينب ( س ) از گريهء خود ، هر دوست و دشمنى را به گريه\r\nانداخت . سپس سكينه ، بدن پدر خود را در بغل گرفت . عده اى از عربها آمدند و سكينه را\r\nاز نعش پدر جدا نمودند .\r\nپس از آن عمر بن سعد ميان سپاهيان خود فرياد زد : \" كيست كه برود و اسب بر بدن\r\nحسين بتازد و پشت و سينهء او را با سم اسبان لگدكوب نمايد ؟ \" ده نفر از آن جماعت اين\r\nكار را به عهده گرفتند كه نامهاى آنان چنين آمده است : 1 . اسحق بن حوبه - كه پيراهن آن\r\nحضرت را از تنش در آورده بود - 2 . اخنس بن مرثد 3 . حكيم بن طفيل سنبسى 4 . عمر بن\r\nصبيح صيداوى 5 . رجاء بن منقذ عبدى 6 . سالم بن خثيمه جعفى 7 . واحظ بن ناعم 8 . صالح\r\nبن وهب جعفى 9 . هانى بن شبث حضرمى 10 . اسيد بن مالك ( لعنهم الله ) .\r\nاين گروه ده نفرى بودند كه بدن حسين ( عليه السلام ) را زير سم اسبها پايمال كردند و استخوانهاى\r\nسينه و پشت آن حضرت را درهم شكستند . اين ده نفر به كوفه آمدند و مقابل ابن زياد\r\nايستادند . اسيد بن مالك - كه يكى از آن ده تن بود - اين شعر را خواند : \" ماييم آن كسانى\r\nكه [ استخوانهاى 
  ] سينه‌اش را پس از پشتش با اسبهاى تيزرو ، بلند قامت و قوى هيكل\r\nدرهم شكستيم \" . ابن زياد گفت : \" شما كيستيد ؟ \"\r\nاسيد بن مالك كه يكى از آنان بود ، گفت : \" ما بوديم كه اسبهايمان را بر بدن حسين ( عليه السلام )\r\nرانديم و استخوانهاى سينه و پشت او را در هم شكستيم \" . ابن زياد به آنها اعتنايى نكرد و\r\nجايزهء بسيار كمى به آنان داد . ابوعمرو زاهد گفت : \" به آن ده نفر نگريستم و ديدم همهء آنان\r\nزنازاده بودند \" .\r\nاين ده نفر را مختار دستگير كرد و دستها و پاهاى آنان را با ميخهاى آهنين به زمين\r\n","description":"","footnote":"","page_name":" 654 ","page_number":94},
  {"content":"\r\n\r\n\r\nكوبيده و دستور داد ، اسب بر آنان تاختند تا هلاك شدند .\r\nعواقب كار قاتلان حسين ( عليه السلام )\r\nابن رباح روايت مىكند كه مرد نابينايى را كه روز شهادت حسين ( عليه السلام ) در كربلا حاضر شده\r\nبود ، ديدم . كسى علت نابينايى او را سؤال كرد . او در پاسخ چنين گفت : \" ما ده نفر رفيق\r\nبوديم كه براى كشتن حسين ( عليه السلام ) به كربلا رفتيم ، ولى من شمشير و تير و نيزه به كار\r\nنبردم . چون حسين ( عليه السلام ) كشته شد ، به خانهء خود بازگشتم و نماز عشا خواندم و به خواب\r\nرفتم . در عالم رؤيا شخصى نزد من آمد و گفت : رسول خدا ( صلى الله عليه وآله ) تو را مى خواند ، برخيز و\r\nاجابت كن \" . گفتم : \" مرا با رسول خدا ( صلى الله عليه وآله ) چه كار است ؟ \" آن شخص گريبان مرا گرفت و\r\nكشان كشان نزد رسول خدا ( صلى الله عليه وآله ) برد . ديدم پيغمبر خاتم ( صلى الله عليه وآله ) در بيابانى نشسته و\r\nآستينهاى خود را بالا زده است و حربه‌اى در دست اوست و فرشته‌اى برابر او ايستاده\r\nاست و در دست او نيز حربه‌اى است از آتش . نه نفر رفقاى مرا كشت و به هر كدام كه\r\nضربتى مىزد سراپاى او را آتش فرا مى گرفت و مىسوزانيد . من نزديك رسول خدا ( صلى الله عليه وآله )\r\nرفتم و مقابل او زانو بر زمين زدم و گفتم : \" ألسلام عليك يا رسول الله ! \" ولى آن حضرت\r\nجواب نداد و مدت زيادى مكث كرد . پس از آن سر خود را بلند نمود و فرمود : \" اى دشمن\r\nخدا ! هتك حرمت مرا نمودى و عترت مرا كشتى و حق مرا رعايت ننمودى و كردى آنچه\r\nرا كه كردى ؟ \" گفتم : \" يا رسول الله ! به خدا قسم من در كشتن فرزندانت نه شمشير زدم و نه\r\nنيزه به كار بردم و نه تيرى انداختم \" . فرمود : \" راست گفتى ، ولى سياهى لشكر كشندگان\r\nحسين ( عليه السلام ) را زياد كردى ، نزديك من بيا \" . من نزديك آن حضرت رفتم . ديدم طشتى پر از\r\nخون نزد اوست . به من فرمود : \" اين خون فرزندم حسين است \" . سپس از آن خون به\r\nچشم من كشيد . چون بيدار شدم تاكنون چيزى را نمى بينم \" .\r\nمحشر و فاطمه زهرا ( س )\r\nاز حضرت صادق ( عليه السلام ) روايت شده است كه رسول خدا ( صلى الله عليه وآله ) فرمود : \" چون روز قيامت فرا\r\n","description":"","footnote":"","page_name":" 655 ","page_number":95},
  {"content":"\r\nمى رسد ، براى فاطمه ( س ) گنبدى از نور برپا مىشود وحسين ( عليه السلام ) در حالى كه سر بريدهء\r\nخود را در دست دارد به صحراى محشر مى آيد . چون فاطمه ( س ) ، حسين ( عليه السلام ) را\r\nمى بيند ، فريادى مى زند كه تمام فرشتگان مقرب و پيغمبران مرسل از گريهء او به گريه\r\nدرمى آيند . پس از آن خداوند متعال ، حسين ( عليه السلام ) را به بهترين صورتى براى فاطمه ( س )\r\nنمايان مىكند وحسين ( عليه السلام ) در حالى كه سر بر بدن ندارد ، با قاتلان خود و آنان كه ايشان را\r\nآماده كردند ، مخاصمه مى نمايد و خداوند قاتلان او و كسانى كه آمادهء كشتن او شدند و\r\nآنان كه در قتل او شركت داشتند ، همه را [ نزد فاطمه ( س ) 
  ] جمع مىكند . چون حاضر\r\nشدند ، من فرد فرد آنان را مىكشم . باز زنده مى شوند . امير المؤمنين ( عليه السلام ) آنان را به قتل\r\nمى رساند . سپس زنده مى شوند . حسن ( عليه السلام ) آنان را مى كشد ، باز زنده مى شوند . حسين ( عليه السلام )\r\nآنان را مى كشد . سپس زنده مى شوند . هر كدام از ذريهء ما يك بار آنان را به قتل مى رساند .\r\nدر اين هنگام است كه غضب ما بر طرف و اندوهها فراموش مى گردد \" .\r\nپس از آن امام صادق ( عليه السلام ) فرمود : \" خدا رحمت كند شيعيان ما را . به خدا قسم ، آنان به\r\nخاطر حزن و اندوهى طولانى كه در اين مصيبت داشتند ، در مصيبت ما شريكند و از\r\nرسول خدا ( صلى الله عليه وآله ) روايت شده است كه چون روز قيامت برپا شود ، فاطمه ( س ) با جمعى از\r\nزنها به محشر مى آيد . به او خطاب مىشود كه داخل بهشت شود . مى گويد : \" داخل\r\nنمى شوم تا بدانم بعد از من با فرزندم چه كردند ؟ \" خطاب مىشود : \" نظرى به قلب محشر\r\nكن \" . چون نگاه مىكند ، مى بيند حسين ( عليه السلام ) ايستاده است و سر بر بدن ندارد . او از ديدن\r\nاين منظره صيحه‌اى مى زند و از صيحهء او من و فرشتگان فرياد مىزنيم \" . در روايت\r\nديگرى وارد شده است كه فاطمه ( س ) از ديدن حسين ( عليه السلام ) فرياد مى زند : \" اى فرزندم و\r\nاى ميوهء دلم ! \" در آن حال خداى متعال براى خاطر فاطمه ( س ) به غضب مى آيد و آتشى\r\nرا كه \" هب هب \" ناميده مىشود و هزار سال دميده شده تا به رنگ سياه درآمده است و\r\nهرگز آسايش و فراغت در آن داخل ، و غم و اندوه از آن خارج نمى گردد ، مأمور مىكند كه\r\n","description":"","footnote":"","page_name":" 656 ","page_number":96},
  {"content":"\r\nقاتلان حسين ( عليه السلام ) را برچيند . آتش آنان را از ميان مردم برمىچيند و چون در ميان آن\r\nجاى گرفتند ، آتش فرياد شديدى مى زند و افروخته مىشود و آن جماعت هم فرياد\r\nمىزنند و برافروخته مىشوند و با صداى بلند مى گويند : \" پروردگارا ! براى چه قبل از\r\nبت پرستان ، آتش را بر ما واجب گردانيدى و ما را معذب ساختى ؟ \" خطاب مى رسد : \" آن\r\nكسى كه مىداند مانند آن كسى نيست كه نمى داند \" . ( شما مىدانستيد ولى آنان\r\nنمىدانستند . ) اين دو روايت را ابن بابويه در كتاب \" عقاب الأعمال \" نقل نموده است و در\r\nجلد سى ام كتاب \" تذييل \" تأليف محمد بن نجار ، ( شيخ المحدثين در بغداد ) در شرح حال\r\nفاطمه دخت ابوالعباس ازدى نيز ديدم ، به اسناد خود از طلحه نقل مىكند كه گفت : \" از\r\nرسول خدا ( صلى الله عليه وآله ) شنيدم ، مى فرمود : \" موسى بن عمران از خداوند درخواست كرد كه برادرم\r\nهارون از دنيا رفت ، تو او را بيامرز \" . خداوند به او وحى فرستاد : \" اى موسى ! اگر از من\r\nدرخواست كنى كه تمام مردم اولين و آخرين را بيامرزم ، هر آينه اجابت مى كنم ، به جز\r\nقاتل حسين بن على بن ابى طالب ( صلوات الله وسلامه عليهم ) را كه هرگز مورد عفو قرار\r\nنخواهد گرفت \" .\r\n","description":"","footnote":"","page_name":" 657 ","page_number":97},
  {"content":"\r\nبخش سوم\r\nحوادث پس از شهادت\r\n","description":"","footnote":"","page_name":" 658 ","page_number":98},
  {"content":"\r\n","description":"","footnote":"","page_name":" 659 ","page_number":99},
  {"content":"\r\n\r\nبخش سوم / حوادث پس از شهادت . . .\r\nراوى مى گويد : عمر بن سعد ، سر مقدس حسين ( عليه السلام ) را عصر همان روز عاشورا توسط خولى بن\r\nيزيد وحميد بن مسلم ازدى به پيش عبيدالله بن زياد فرستاد و دستور داد سرهاى بقيهء\r\nاصحاب و جوانان بنى هاشم را از بدنها جدا كردند و همراه شمر بن ذى الجوشن وقيس بن\r\nاشعث وعمرو بن حجاج به كوفه فرستاد تا آنها را نزد ابن زياد ببرند .\r\nخود او روز عاشورا و روز يازدهم را تا ظهر در كربلا ماند . سپس با بازماندگان حسين ( عليه السلام ) به\r\nسوى كوفه حركت كرد و زنان را در ميان دشمنان ، با صورتهاى باز بر شتران بى هودج\r\nنشانيد . آنان را با اين كه امانات وودايع انبيا بودند ، چون اسيران ترك وروم با سخت ترين\r\nمصيبتها و اندوه‌ها به اسيرى بردند .\r\nشاعر چه نيكو سروده است :\r\n\" بر پيغمبرى كه از طايفهء بنى هاشم مبعوث شده است صلوات و درود مىفرستند ، ولى با\r\nفرزندانش مىجنگند و اين امر يكى از عجايب و شگفتىهاست \" .\r\nشاعر ديگرى نيز گفته است :\r\n\" آيا كسانى كه حسين را كشتند ، اميد دارند كه در روز قيامت به شفاعت جدش نايل\r\nشوند \" .\r\nروايت شده است كه سرهاى اصحاب حسين ( عليه السلام ) هفتاد و هشت سر بود و قبيله‌هايى كه\r\nدر كربلا شركت كرده بودند ، براى تقرب به ابن زياد و يزيد بن معاويه ، آنها را بين خود\r\nتقسيم كردند :\r\nطايفهء كنده به سركردگى قيس بن اشعث ، 13 سر .\r\nقبيلهء هوازن به رياست شمر بن ذى الجوشن ، 12 سر .\r\nطايفهء بنى تميم ، 17 سر .\r\n","description":"","footnote":"","page_name":" 660 ","page_number":100},
  {"content":"\r\n\r\nقبيلهء بنى اسد ، 16 سر .\r\nطايفهء مذحج ، 7 سر ،\r\nو ساير مردم 13 سر را به كوفه آوردند .\r\nورود اسيران به كوفه\r\nراوى مى گويد : چون عمر بن سعد از كربلا دور شد ، جمعى از طايفهء بنى اسد آمدند و بر آن\r\nبدنهاى خون آلود و مطهر نماز گزاردند و آنها را در همان مكانى كه اكنون مشهور است ، به\r\nخاك سپردند .\r\nابن سعد ، همراه با اسيران آل پيغمبر به كوفه آمد . اهل شهر براى تماشاى آنان اجتماع\r\nكرده بودند .\r\nراوى مى گويد : زنى از زنان كوفه از بالاى بام فرياد زد : \" شما از اسيران كدام مملكت و كدام\r\nقبيله ايد ؟ \"\r\nدر پاسخ گفتند : \" ما اسيران آل محمديم ( ص ) \" .\r\nآن زن از بام فرود آمد و از خانهء خود براى آنها جامه وازار و مقنعه جمع كرد و به اهل\r\nبيت ( عليه السلام ) داد تا خود را بپوشانند .\r\nعلى بن الحسين ( عليه السلام ) در حالى كه بيمارى ، او را ضعيف و رنجور كرده بود و حسن بن حسن\r\nمثنى ( 1 ) - كه در كربلا براى يارى عمو و امام خود ، حسين ( عليه السلام ) زخمهاى شمشير و نيزه را به\r\nتن خريده بود ، ولى با آن جراحتها از ميدان جنگ زنده بيرون آمده بود - در بين اسيران\r\nديده مى شدند .\r\nمصنف كتاب \" مصابيح \" روايت مىكند كه : حسن بن حسن مثنى روز عاشورا در برابر\r\n\r\n","description":"","footnote":" 1 . حسن بن حسن بن على ( ع ) ، معروف به \" مثنى \" ، جليل القدر و عالم و پرهيزكار بود . با\r\nدختر عمويش ، فاطمه دختر امام حسين ( ع ) ازدواج كرد . در كربلا در ركاب عموى بزرگوارش امام\r\nحسين ( ع ) حضور داشت و جنگيد و جراحاتى برداشت ، اما خداوند متعال او را شفا داد . مادرش\r\nخوله دختر منظور الفرازى است . وى حدود سال 90 ه‍ . ق در مدينه وفات يافت . ","page_name":" 661 ","page_number":101},
  {"content":"\r\n\r\nعمويش حسين ( ع ) ، هفده نفر را كشت و هيجده زخم بر بدنش وارد شد و از اسب افتاده\r\nبود . دايى او اسماء بن خارجه او را از زمين برداشت و به كوفه برد و او را مداوا كرد تا بهبود\r\nيافت و سپس او را به مدينه برد .\r\nهمچنين در ميان اسيران ، زيد و عمرو ، فرزندان امام حسن ( عليه السلام ) نيز ديده مى شدند .\r\nپس اهل كوفه چون چشمشان به اسيران افتاد ، شروع به گريه و زارى كردند .\r\nآنگاه على بن الحسين ( عليه السلام ) فرمود : \" آيا براى ما گريه و نوحه مى كنيد ؟ پس كشندگان\r\nما كيانند ؟ \"\r\nزينب ( س ) خطبه مى خواند\r\nبشير بن خزيم اسدى مى گويد : به سوى زينب دختر أمير المؤمنين ( عليهما السلام )\r\nنگريستم ، به خدا سوگند زنى را سخنورتر از او نديدم . گويا كلمات على ( عليه السلام ) از زبان او فرو\r\nمى ريخت .\r\nبا دست به سوى مردم اشاره كرد كه خاموش شويد . از اين اشاره ، نفسها به سينه ها\r\nبازگشت و زنگهاى شتران از صدا افتاد . پس از آن شروع به ايراد خطابه نمود :\r\n\" به نام خداوند بخشنده و مهربان . ستايش مى كنم خدا را و درود مىفرستم بر جدم رسول\r\nخدا ( صلى الله عليه وآله ) و پدرم و فرزندان پاك و رستگار او .\r\nاى مردم كوفه ! اى صاحبان مكر وخدعه ! آيا بر ما گريه مى كنيد ؟ هرگز آب ديدگان شما\r\nفرو نايستد و ناله‌هاى شما ساكت نگردد . مثل شما مثل زنى است كه رشته هاى خود را\r\nنيكو ببافد و سپس از هم باز كند . شما ايمان خود را مايهء مكر و خيانت در ميان خود\r\nساختيد و رشتهء ايمان را بستيد و دو مرتبه باز كرديد . در ميان شما ، جز خودستايى و\r\nفساد و سينه هاى پر كينه و چاپلوسى و تملقى چون تملق كنيزان وغمازى با دشمنان ،\r\nخصلتى نيست .\r\nشما مانند گياههاى زباله دانها هستيد كه قابل خوردن نيستند و به نقره اى مىمانيد كه\r\nزينت قبور باشد و از آن استفاده نمى گردد و عذاب جاويدان براى شما آماده شد . آيا پس\r\n","description":"","footnote":"","page_name":" 662 ","page_number":102},
  {"content":"\r\nاز كشتن ما بر ما گريه مى كنيد و خود را سرزنش مى نماييد ؟ آرى ، به خدا قسم زياد گريه\r\nكنيد و كم بخنديد . همانا شما لكهء عار روزگار را به دامان خود افكنديد كه به هيچ آبى\r\nنمى توان شست وشويش داد . چگونه شسته شود قتل پسر پيغمبر و سيد جوانان اهل\r\nبهشت و آن كسى كه در جنگها و گرفتاريها ملجأ شما ، و در مقام محاجه با دشمنان ،\r\nرهنماى شما بود ، و كسى كه در سختيها به او پناه مى برديد و دين و شريعت را از او\r\nمىآموختيد . بدانيد و آگاه باشيد كه وزر و و بال بزرگى بجا آورديد . دور باشيد از رحمت\r\nخدا ، و هلاكت بر شما باد . به تحقيق كه كوشش شما به نااميدى كشيد و دستهاى شما [ از\r\nرحمت 
  ] كوتاه شد و معاملهء شما ، موجب خسران و زيانتان گرديد . همانا به غضب خدا\r\nبازگشت نموديد و ذلت و بيچارگى شما را احاطه كرد .\r\nواى بر شما اى اهل كوفه ! آيا مىدانيد چه جگرى از رسول خدا شكافتيد ؟ و چه\r\nگوهرهايى از حرم او را آشكار ساختيد و چه خونى از او بر زمين ريختيد ؟ و چه حرمتى از\r\nاو هتك نموديد ؟ كار زشت و ناشايسته اى انجام داديد و جنايت بزرگى مرتكب شديد و\r\nظلم و ستمى عظيم به بزرگى زمين و آسمان نموديد !\r\nآيا تعجب مى كنيد كه آسمان خون باريد ؟ و بى شبهه عذاب آخرت سخت تر و\r\nخواركننده تر است و در آن روز شما را ياورى نخواهد بود . پس اين مهلتى را كه خداوند به\r\nشما داده است شما را سبك نكند و از حد خود خارج نسازد ، زيرا خداوند در انتقام تعجيل\r\nو شتاب نمى كند و نمىترسد كه خونخواهى او از دست برود . پرودگار شما در كمين و به\r\nانتظار شماست \" .\r\nراوى مى گويد : به خدا قسم آن روز مردم را حيران و سرگردان ديدم . آنان گريه مى كردند و\r\nدستهايشان را به دندان مىگزيدند . پير مردى را ديدم كه در كنار من ايستاده و محاسنش\r\nاز اشك چشمش تر شده است ، در حالى كه مى گفت : \" پدرم و مادرم فداى شما باد . پيران\r\nشما بهترين پيرها ، جوانان شما بهترين جوانها و زنان شما بهترين زنها و خاندان شما\r\nبهترين خاندانها هستند كه هرگز خوار و مغلوب نمى شوند \" .\r\n","description":"","footnote":"","page_name":" 663 ","page_number":103},
  {"content":"\r\n\r\nخطابهء فاطمهء بنت الحسين ( عليه السلام )\r\nزيد بن موسى بن جعفر ( ع ) ( 1 ) از پدران خود روايت مىكند كه فاطمهء صغرى پس از آن كه از\r\nكربلا وارد كوفه شد ، اين خطبه را ايراد كرد :\r\n\" سپاس خداى را به شمارهء ريگها و سنگها و هم وزن آنچه از روى زمين تا عرش اوست . او\r\nرا ستايش مى كنم و به او ايمان دارم وتوكلم به اوست و شهادت مى دهم كه خدا يكى\r\nاست و شريكى براى او نيست و محمد ( صلى الله عليه وآله ) بنده و پيغمبر اوست ، و گواهى مى دهم كه\r\nفرزندان او را كنار فرات سر بريدند ، بى آنكه خونى از آنان طلبكار يا خونخواهى اى از او\r\nداشته باشند . پروردگارا ! من به تو پناه مىبرم از اين كه بر تو دروغ و افترا ببندم يا بر خلاف\r\nآنچه به پيغمبرت فرموده اى كه از مردم براى وصى خود ، على ابن ابى طالب ، بيعت بگيرد ،\r\nسخنى بگويم . همان على بن ابى طالبى كه حقش را غصب نمودند و او را بى گناه كشتند ،\r\nچنان كه ديروز جماعتى كه به زبان مسلمان و در دل كافر بودند ، فرزند او را در سرزمين\r\nكربلا كشتند . هلاكت بر سران آنان باد ! كه نه در زندگانى و نه وقت جان دادن ، ظلمها و\r\nستمها را از او دريغ نكردند ، تا آن كه تو او را ستوده منقبت ، پاكيزه طبيعت ، با خوبيهاى\r\nشناخته شده و برتريهاى آشكار نزد خويش بردى . خداوندا ! ملامت هيچ ملامت كننده اى ،\r\nو سرزنش هيچ سرزنش كننده اى او را از عبوديت و بندگى تو باز نداشت .\r\nتو او را در كودكى به اسلام راهنمايى كردى و چون بزرگ شد ، مناقب او را ستودى . او\r\nهمواره در راه تو و براى خشنودى پيغمبر تو ، امت را نصيحت كرد تا آن كه او را قبض روح\r\nفرمودى . او به دنيا بى اعتنا و بى علاقه ، و به آخرت راغب و مشتاق بود و در راه تو همواره با\r\nدشمنانت مبارزه و جهاد كرد . تو از او خشنود شدى و او را برگزيدى و به راه راست هدايت\r\nنمودى .\r\nپس از حمد و ثناى الهى ، اى اهل كوفه ! اى اهل مكر وخدعه ! خداوند ما را به شما مبتلا\r\n\r\n","description":"","footnote":" 1 . زيد فرزند امام موسى بن جعفر ( ع ) ، از انقلابيونى بود كه همراه ابى سرايا در عراق قيام كرد .\r\nحدود سال 250 ه‍ . ق وفات يافت . ","page_name":" 664 ","page_number":104},
  {"content":"\r\nساخت و شما را به وسيلهء ما امتحان و آزمايش نمود و ما را به اين امتحان ستود . فهم و\r\nعلم خود را به امانت ، به ما سپرد . پس ماييم گنجينهء علم و فهم و حكمت او و حجت خدا\r\nبر بندگانش در روى زمين براى همه سرزمينها . خداوند ما را به كرامت خود بزرگ داشت و\r\nبه سبب محمد ( ص ) ، بر بسيارى از مردم خود برترى داد . شما ما را تكذيب و تكفير\r\nنموديد و ريختن خون ما را مباح ، و جنگيدن با ما را حلال ، و غارت اموال ما را جايز\r\nدانستيد ، گويا ما از اسيران تركستان و كابل بوديم ! چنان كه ديروز جد ما را كشتيد و هنوز\r\nخون ما در اثر كينه‌هاى ديرين شما ، از شمشيرهايتان مىچكد و از بهتانى كه بر خدا\r\nبستيد وخدعه و مكرى كه نموديد ، چشمهاى شما روشن و دلهاى شما خوشحال و\r\nفرحناك است ، ولى خداوند بهترين مكر كنندگان و انتقام گيرندگان مى باشد .\r\nاكنون شما از ريختن خون و چپاول و غارت اموال ما خشنود نباشيد ، زيرا اين مصائب ،\r\nپيش از اين در كتاب خدا نوشته شده [ و خدا بر آن آگاه بود 
  ] و اين بر خداوند سهل و آسان\r\nاست . \" تا بر آنچه از دستتان رفته است تأسف نخوريد و به آن سودى كه برايتان حاصل مىشود ،\r\nخوشحال نباشيد ، زيرا خداوند ، حيله گران و گردنكشان را دوست نمى دارد ! \"\r\nاى اهل كوفه ! هلاكت بر شما باد ! و اينك منتظر باشيد كه به زودى لعنت و عذاب خدا ، پى\r\nدر پى از آسمان بر شما وارد خواهد شد و شما را به كيفر كردارهاى خود ، معذب خواهد\r\nنمود و بعضى از شما را به دست بعضى ديگر مبتلا خواهد كرد و از شما انتقام خواهد\r\nكشيد . آنگاه روز قيامت ، به جزاى اين ظلمها كه در حق ما نموديد ، در آتش دردناك دوزخ\r\nمخلد و جاويدان خواهيد بود . الا لعنة الله على القوم الظالمين .\r\nواى بر شما اى اهل كوفه ! آيا مىدانيد با كدام دست ما را نشان تير و شمشير ساختيد ؟ و با\r\nكدام نفس به جنگ ما پرداختيد ؟ و با كدام پا به قتل ما آمديد ؟ به خدا قسم قلبهاى شما\r\nرا قساوت گرفته و جگرهاى شما سخت و خشن شده و دلهاى شما از علم و دانش بى بهره\r\nگشته و چشم و گوش شما از كار افتاده است . اى اهل كوفه ! هلاكت بر شما باد ! آيا مىدانيد\r\nكدام خون از رسول خدا ( صلى الله عليه وآله ) به گردن شماست و به خاطر آن دشمنىهايى كه با برادرش\r\n","description":"","footnote":"","page_name":" 665 ","page_number":105},
  {"content":"\r\n\r\nعلى بن ابى طالب ( عليه السلام ) و فرزندان و عترت او كرديد و بعضى از شما به اين جنايتها افتخار\r\nمى نماييد و مى گوييد :\r\n\" ما على و فرزندان على ( عليه السلام ) را با شمشيرهاى هندى و نيزه‌ها كشتيم و اهل بيتش را مانند\r\nاسيران ترك اسير كرديم \" .\r\nسنگ و خاك بر دهان تو ، اى كسى كه افتخار مى كنى به كشتن مردمانى كه خداوند آنان را\r\nاز هر پليدى پاك و پاكيزه گردانيد !\r\nاى شخص ناپاك ! خشم خود را بخور و بر جاى خود بنشين ، چنان كه پدرت نشست . همانا\r\nبراى هر كسى همان است كه به جاى آورده و از پيش فرستاده است . واى بر شما ! آيا به ما\r\nحسد مى بريد به چيزى كه خداوند ما را به آن برتر داشته است ؟\r\n\" ما چه گناهى داريم اگر كه روزگار درياى [ آرامش 
  ] ما را به خروش آورده [ و ناآرام و\r\nطوفانى كرده 
  ] است ، در حالى كه درياى [ اقبال و بخت 
  ] تو آرام است ، آن گونه كه كرمهايش\r\nرا پنهان نمى كند \" . ( 1 )\r\n\" اين فضل خداوند است و او صاحب فضلى بزرگ است و به هر كه بخواهد عطا خواهد نمود و\r\nكسى را كه خدا از نور خود بى بهره كند ، در ظلمت و تاريكى فرو خواهد رفت \" .\r\nچون خطابهء فاطمه ( س ) به اينجا رسيد ، مردم با صداى بلند گريستند و گفتند : \" اى دختر\r\nپاكان وطيبان ! دلها و سينه هاى ما را آتش زدى و جگرهاى ما را به آتش حزن و اندوه ،\r\nسوزاندى ، ديگر بس كن \" . پس فاطمه ( س ) ساكت شد .\r\nخطابهء ام كلثوم ( س )\r\nراوى مى گويد : ام كلثوم ، دختر أمير المؤمنين ( عليها السلام ) ، در حالى كه صدايش به گريه\r\nبلند بود ، از پشت پردهء هودج اين خطبه را در آن روز قرائت كرد :\r\n\" اى اهل كوفه ! واى به حال شما ! چرا حسين ( عليه السلام ) را كوچك شمرديد و او را كشتيد و اموال\r\n\r\n","description":"","footnote":" 1 . دعموص ( دعامص ) : كرمى سياه رنگ كه در آب راكد مى زيد ، كفچليز .\r\n","page_name":" 666 ","page_number":106},
  {"content":"\r\n\r\nاو را به غارت برديد و زنان او را اسير نموديد و آنگاه بر او گريه مى كنيد ؟ واى بر شما !\r\nهلاكت و بدبختى بر شما باد ! آيا مىدانيد چه گناه بزرگى مرتكب شديد ؟ و چه جنايتى را\r\nبه گردن گرفتيد ؟ و چه خونهايى را به ناحق ريختيد ؟ و چه پرده نشينانى را از پرده بيرون\r\nافكنديد ؟ و چه خانواده اى را از زينت و زيور عريان گردانيديد ؟ و چه اموالى را به غارت\r\nبرديد ؟ و چه كسى را كشتيد كه بعد از رسول خدا ( صلى الله عليه وآله ) هيچ كس به مقام او نمى رسيد ؟\r\nرحم از دلهاى شما برداشته شد . \" آگاه باشيد كه تنها حزب خداوند رستگارانند و حزب\r\nشيطان زيانكاران مى باشند \" .\r\nسپس اين اشعار را خواند :\r\n\" برادرم را كشتيد . واى بر مادرانتان باد ! به زودى به آتش گرفتار مىشويد كه شعله‌هايش\r\nزبانه مىكشد . شما خونى را پايمال كرديد كه خدا و قرآن و پيامبر ريختنش را حرام\r\nكردند . شما را به آتش جهنم مژده مى دهم . هر آينه شما ، فرداى قيامت ، در ژرفناى آتشى\r\nخواهيد بود كه شعله‌هايش برمىخيزد . من همواره بر برادرم خواهم گريست ، بر بهترين\r\nكسى كه بعد از پيامبر متولد شد . آرى ، با اشك چشم فراوان كه هرگز انقطاع ندارد\r\nمىگريم . اين گريه هرگز پايان پذير و خاموش شدنى نيست \" .\r\nراوى مى گويد : در اين هنگام صداى گريه و ناله از مردم برخاست . زنها گيسو پريشان\r\nكردند و خاك بر سر پاشيد و چهره‌هاى خويش را خراشيدند و سيلى به صورت زدند و\r\nفرياد \" واويلا ! \" و \" واثبوراه ! \" بلند نمودند . مردها گريستند و موهاى محاسن خود را كندند .\r\nهيچ موقعى ديده نشده بود كه مردم بيش از آن روز ، گريه كرده باشند .\r\nخطابهء امام سجاد ( عليه السلام )\r\nپس از آن زين العابدين ، امام سجاد ( ع ) ، به مردم اشاره كرد كه خاموش شوند . مردم\r\nساكت شدند و آن حضرت ايستاد و حمد و ثناى الهى را بجا آورد و رسول خدا ( صلى الله عليه وآله ) را نام\r\nبرد و بر او درود فرستاد و فرمود :\r\n\" اى مردم ! هر كه مرا مى شناسد ، مىداند كه من كيستم و هر كس مرا نمى شناسد خود را\r\n","description":"","footnote":"","page_name":" 667 ","page_number":107},
  {"content":"\r\nبه او معرفى مى نمايم : من على بن الحسين بن على بن ابى طالبم .\r\nمن فرزند آن كسى هستم كه حرمت او را شكستند و نعمت او را گرفتند و اموال او را به\r\nغارت و يغما بردند و اهل بيتش را اسير كردند .\r\nمن پسر آن كسى هستم كه او را كنار شط فرات بى آنكه از او خونى طلب داشته باشند ، به\r\nقتل رساندند .\r\nمن فرزند كسى هستم كه با زجر و زحمت كشته شد و همين افتخار براى ما كافى است .\r\nاى مردم ! شما را به خدا سوگند ، آيا مىدانيد كه شما براى پدر من نامه ها نوشتيد و چون\r\nبه سوى شما آمد ، با او خدعه ومكر نموديد و آنگاه او را كشتيد ؟ مردم ! هلاكت بر شما باد\r\nبا اين ذخيره اى كه در عالم آخرت براى خود فرستاديد و چه فكر و انديشهء زشت و\r\nناپسندى داريد ! شما با كدام چشم به چهرهء رسول خدا ( صلى الله عليه وآله ) نگاه مى كنيد ، هنگامى كه به\r\nشما بگويد : \" فرزندان مرا كشتيد و هتك حرمت من نموديد و شما از امت من نيستيد \" ؟\r\nراوى مى گويد : در اين موقع از هر طرف صداى گريه بلند شد و بعضى به بعضى ديگر\r\nگفتند : \" هلاك شديد و ندانستيد \" .\r\nحضرت سجاد ( عليه السلام ) فرمود : \" مشمول رحمت خدا باشد كسى كه نصيحت مرا بپذيريد و\r\nوصيت مرا در راه خدا و رسول خدا و اهل بيتش حفظ كند ، چون پيروى و اقتداى به ما\r\nاقتداء به رسول خداست \" . مردم يكصدا گفتند : \" اى پسر پيغمبر ! ما همه گوش به فرمان تو\r\nو مطيع تو و نگاه دارندهء عهد و پيمان تو هستيم و هرگز از تو روى بازنمىگردانيم و به هر\r\nچه امر كنى اطاعت مى كنيم و مىجنگيم با هر كه با تو بجنگد ، و مسالمت مىكنيم با هر\r\nكه با تو مسالمت كند ، تا از يزيد خونخواهى كنيم و از كسانى كه به تو ظلم كردند و ستم\r\nنمودند بيزارى جوييم \" .\r\nفرمود : \" هيهات ! هيهات ! اى غدارهاى حيله باز كه جز خدعه ومكر خصلتى در شما نيست !\r\nآيا مى خواهيد آنچه را كه با پدران من نموديد با من نيز روا داريد ؟ به خدا قسم چنين\r\nامرى ممكن نيست ، زيرا هنوز جراحاتى را كه از اهل بيت پدرم بر دل من وارد آمده است\r\n","description":"","footnote":"","page_name":" 668 ","page_number":108},
  {"content":"\r\n\r\nبهبود نيافته و مصيبت جدم رسول خدا ( صلى الله عليه وآله ) و پدرم و برادرانم فراموش نشده و تلخى آن\r\nاز كام من برنخاسته است و سينه و گلويم را تنگ فشرده است و غصهء آن در سينهء من\r\nجريان دارد . من از شما مى خواهم كه نه ما را يارى كنيد و نه با ما بجنگيد \" . پس از آن اين\r\nاشعار را انشاء فرمود :\r\n\" اگر حسين كشته شد عجيب نيست ، چون پدرش على بن ابى طالب ( عليه السلام ) كه از حسين ( عليه السلام )\r\nبهتر و بزرگوارتر بود ، نيز كشته شد . پس شما اى اهل كوفه ! از مصيبتهايى كه به\r\nحسين ( عليه السلام ) رسيد ، خوشحال نباشيد . مصيبت او از همهء مصائب بزرگتر بود . آن حسينى\r\nكه در كنار رود فرات كشته شد ، جانم فداى او باد ! يقينا كيفر كشندگان او آتش جهنم\r\nمى باشد \" .\r\nزين العابدين ( عليه السلام ) پس از خواندن اشعار بالا ، اين شعر را نيز قرائت كرد :\r\n\" ما از شما راضى شديم ، سر به سر ، كه نه با ما باشيد و نه عليه ما . نه روزى به نفع ما و روز\r\nديگر بر ضد و ضرر ما \" . ( يعنى نه ما را يارى كنيد و نه ما را به قتل برسانيد . )\r\nورود به دار الإماره\r\nراوى مى گويد : پس از آن ، ابن زياد در كاخ دارالاماره نشست و بار عام داد . سر مقدس\r\nحسين ( عليه السلام ) را وارد ساختند و پيش روى او گذاشتند .\r\nسپس اهل بيت امام ( عليه السلام ) وارد شدند . زينب ، دختر أمير المؤمنين ( عليهما السلام ) ، نيز - به\r\nصورتى كه شناخته نشود - وارد شد و در گوشه اى نشست .\r\nابن زياد پرسيد : \" اين زن كه بود ؟ \" گفتند : \" او زينب دختر على ( عليه السلام ) است \" .\r\nعبيدالله رو به سوى زينب كرد و گفت : \" حمد خدايى را كه شما را رسوا كرد و دروغهاى\r\nشما را آشكار ساخت \" .\r\nزينب فرمود : \" مردمان فاسق وفاجر رسوا مى شوند و آنان غير از ما هستند \" .\r\nابن زياد گفت : \" چگونه ديدى آنچه را خدا با برادرت انجام داد ؟ \"\r\nزينب ( س ) گفت : \" جز نيكويى چيزى نديدم ، زيرا آل پيغمبر جماعتى هستند كه خداوند\r\n","description":"","footnote":"","page_name":" 669 ","page_number":109},
  {"content":"\r\nحكم شهادت بر آنان نوشته است و آنان نيز به سوى آرامگاه هميشگى خود شتافتند ،\r\nولى به همين زودى خداوند ، تو و ايشان را با هم براى حسابرسى جمع مىكند و آنان با تو\r\nاحتجاج و مخاصمه مىنمايند و آن گاه مىنگرى كه رستگارى براى كيست ؟ مادرت بر تو\r\nبگريد ، اى پسر مرجانه ! \"\r\nابن زياد از اين گفتار غضبناك شد و گويا تصميم به كشتن زينب گرفت .\r\nعمرو بن حريث كه در مجلس حاضر بود ، به ابن زياد گفت : \" او زن است و كسى زن را به\r\nخاطر گفتارش كيفر نمى كند \" .\r\nابن زياد منصرف شد و رو به زينب ( س ) كرد و گفت : \" خداوند دل مرا از قتل حسين\r\nطغيانگر و متمردان و سرپيچان از اهل بيت تو شفا بخشيد \" .\r\nزينب ( س ) فرمود : \" به جان خودم قسم ، بزرگان ما را كشتى و اصل وفرع ما را قطع كردى .\r\nاگر شفاى تو اين است البته شفا يافته اى \" .\r\nابن زياد گفت : \" زينب زنى است كه با سجع و قافيه سخن مى گويد و به جان خودم قسم كه\r\nپدرش على نيز شاعر وقافيه پرداز بود \" .\r\nزينب گفت : \" اى ابن زياد ! زن را با سجع وقافيه چه كار است ؟ \"\r\nپس از آن ابن زياد به سوى على بن الحسين ( زين العابدين ) متوجه شد و گفت : \" اين\r\nجوان كيست ؟ \"\r\nگفتند : \" او على بن الحسين ( عليه السلام ) است \" .\r\nگفت : \" مگر خدا على بن حسين را نكشت ؟ \"\r\nزين العابدين ( عليه السلام ) فرمود : \" مرا برادرى بود كه او را هم على بن حسين مىناميدند ، مردم او\r\nرا كشتند \" .\r\nابن زياد گفت : \" بلكه خدا او را كشت \" .\r\nزين العابدين ( عليه السلام ) فرمود : \" خداوند است كه نفسها را هنگام مرگ آنها قبض مى نمايد \" .\r\nابن زياد گفت : \" تو را جرأت آن است كه مرا پاسخ گويى ؟ \" و سپس دستور داد او را بيرون\r\n","description":"","footnote":"","page_name":" 670 ","page_number":110},
  {"content":"\r\nببرند و گردن بزنند .\r\nزينب از شنيدن اين سخن سراسيمه شد و گفت : \" اى پسر زياد ! تو ديگر كسى را از ما باقى\r\nنگذاشتى . اگر تصميم دارى كه اين جوان را بكشى ، پس مرا هم با او بكش \" .\r\nعلى بن الحسين ( عليه السلام ) به عمه‌اش زينب فرمود : \" عمه جان ! خاموش باش تا من با ابن زياد\r\nسخنى بگويم \" .\r\nسپس رو به جانب او كرد و گفت : \" اى پسر زياد ! آيا مرا به كشتن تهديد مى كنى ؟ مگر\r\nنمى دانى كه كشته شدن عادت ما ، و افتخار ما در شهادت است ؟ \"\r\nپس از آن ابن زياد دستور داد تا على بن حسين ( عليه السلام ) و اهل بيت را در خانه اى كه كنار\r\nمسجد بزرگ كوفه بود ، جاى دادند .\r\nزينب ( س ) فرمود :\r\n\" هيچ زن عربى به جز زنهايى كه كنيز يا مملوك هستند ، به ديدار ما نيايد ، زيرا آنها نيز\r\nاسير شده اند ، آن چنان كه ما اسير شده‌ايم \" .\r\nسپس ابن زياد دستور داد سر مقدس حسين ( عليه السلام ) را در كوچه هاى كوفه گرداندند .\r\nشايسته است كه ما در اينجا اشعارى را كه يكى از دانشمندان در مرثيهء حسين ( عليه السلام )\r\nسروده است ، نقل كنيم :\r\n\" سر فرزند پيغمبر خدا و وصى او را براى تماشاچيان ، بالاى نيزه مى برند و مسلمانان\r\nمى بينند و مىشنوند و هيچ كدام از اين كار جلوگيرى نمى كنند و دلشان به درد نمى آيد .\r\nكور باد چشمى كه آن منظره را ديد و كر باد گوشى كه مصيبت تو را شنيد و جلوگيرى\r\nنكرد ! اى حسين ! از شهادت خود ، چشمهايى را كه به مهر تو به خواب مى رفت ، بيدار\r\nكردى و چشمهايى را كه از ترس تو خواب نداشت به خواب بردى . اى حسين ! هيچ\r\nباغستانى در روى زمين نيست ، مگر آنكه آرزو داشته باشد قبر تو در آنجا و خوابگاه ابدى\r\nتو در آن خطه واقع گردد \" .\r\n","description":"","footnote":"","page_name":" 671 ","page_number":111},
  {"content":"\r\n\r\nرشادت عبد الله بن عفيف\r\nراوى مى گويد : پس از آن ، ابن زياد بر بالاى منبر رفت و حمد و ثناى خداوند گفت و در\r\nبين سخنانش گفت : \" سپاس خداى را كه حق و صاحبان حق را آشكار و أمير المؤمنين\r\nيزيد و شيعيان او را يارى كرد ، دروغگو و پسر دروغگو ، حسين بن على را كشت \" .\r\nدر اين هنگام ، عبد الله بن عفيف ازدى - كه يكى از نيكان و پارسايان شيعه بود و چشم\r\nراستش را در جنگ صفين و چشم ديگرش را در جنگ جمل از دست داده بود و پيوسته\r\nملازم مسجد اعظم كوفه بود و هميشه روز تا شب را در آنجا به نماز مى پرداخت - از جا\r\nبرخاست و گفت :\r\n\" اى پسر مرجانه ! دروغگو ، تو و پدر تو و آن كسى است كه تو را والى كوفه ساخت و پدر\r\nنابكار اوست . اى دشمن خدا ! آيا فرزندان انبيا را مى كشيد و بر منبر مسلمانان اين\r\nسخنان را مى گوييد ؟ \"\r\nابن زياد غضبناك شد و گفت : \" گويندهء اين سخن كه بود ؟ \"\r\nعبد الله فرياد زد : \" من بودم اى دشمن خدا ! آيا ذريهء طاهرهء رسول خدا را كه خداوند آنان را\r\nاز هر گونه آلودگى پاك و پاكيزه گردانيده است مى كشى و گمان مى كنى هنوز مسلمانى ؟\r\nچه مصيبتى ! كجا هستند فرزندان مهاجرين و انصار كه از اين ناپاك سركش ، معلون فرزند\r\nمعلون - كه رسول خدا ( صلى الله عليه وآله ) او را لعنت كرده است - انتقام نمى گيرند ؟ ! \"\r\nراوى مى گويد : اين سخن بر غضب ابن زياد افزود و رگهاى گردنش از خون پر شد و گفت :\r\n\" عبد الله را نزد من آوريد \" .\r\nپاسبانهاى زبردست از هر طرف به سوى او شتافتند تا او را دستگير كنند . ولى بزرگان\r\nقبيلهء ازد ، كه پسر عموهاى عبد الله بودند از جا برخاستند و او را از دست پاسبانها رهانيدند\r\nو از در مسجد بيرون بردند و به خانه‌اش رسانيدند .\r\nابن زياد دستور داد : \" برويد به خانهء اين نابيناى ازدى - كه خدا دلش را كور كند ، چنان كه\r\nچشمش را كور نموده است - و او را نزد من حاضر كنيد \" .\r\n","description":"","footnote":"","page_name":" 672 ","page_number":112},
  {"content":"\r\nجمعى به اين منظور به سوى خانهء عبد الله رفتند . چون اين خبر به طايفهء ازد رسيد ، همه\r\nجمع شدند و قبايل يمن نيز به آنان ملحق گرديدند تا عبد الله را حفظ كنند .\r\nچون خبر اجتماع آنها به ابن زياد رسيد ، قبيله هاى مضر را جمع نمود و به سركردگى\r\nمحمد بن اشعث به جنگ آنان فرستاد .\r\nراوى مى گويد : جنگ سختى بين آنها در گرفت و گروهى از اعراب كشته شدند . نهايتا\r\nسپاهيان ابن زياد به خانهء عبد الله بن عفيف رسيدند و درب آن را شكستند و به\r\nخانه درآمدند .\r\nدختر عبد الله فرياد زد : \" پدر جان ! لشكر دشمن به خانه در آمدند \" .\r\nعبد الله گفت : \" مترس و شمشير مرا بده \" . دختر شمشير را به او داد وعبد الله به دفاع\r\nپرداخت و اين شعر را زمزمه مى كرد :\r\n\" من پسر مرد با فضيلتى ، عفيف و پاكيزه‌ام . عفيف ، سرور من است و من پسر ام عامرام . چه\r\nبسيار پهلوانان زره پوش شما و قهرمانانى كه من با ايشان جنگيدم و آنها گريختند \" .\r\nدختر عبد الله مى گفت : \" پدر جان ! اى كاش من مردى بودم و در پيش روى تو با اين مردم\r\nزشتكار كه كشندگان عترت پيغمبرند مى جنگيدم \" .\r\nسپاه ابن زياد از هر طرف بر عبد الله هجوم مى آوردند و از خود دفاع مى كرد و كسى بر او\r\nدست نمى يافت . از هر جانب كه به او نزديك مى شدند ، دخترش او را آگاه مى ساخت ، تا\r\nاينكه لشكريان بر فشار حملهء خود افزودند و او را از هر سو احاطه كردند .\r\nدخترش فرياد زد : \" اى واى از ذلت و بيچارگى ! كار بر پدر من سخت شده است و يار و\r\nياورى ندارد \" .\r\nعبد الله ، شمشير خود را به دور سرش مى گردانيد و رجز مىخواند و مىگفت :\r\n\" سوگند به خدا ، اگر ديدگان من باز مى شد و بينايى خود را باز مى يافت ، كار بر شما بسيار\r\nسخت مى گرديد \" .\r\nلشكر ابن زياد پيوسته با او مى جنگيدند تا دستگيرش نمودند و نزد ابن زياد بردند .\r\n","description":"","footnote":"","page_name":" 673 ","page_number":113},
  {"content":"\r\nابن زياد چون او را ديد ، گفت : \" سپاس خداوندى كه تو را خوار كرد \" .\r\nعبد الله گفت : \" اى دشمن خدا ! به چه چيز خداوند مرا ذليل نمود ؟ \"\r\n\" به خدا سوگند ، اگر چشم من روشن بود ، جهان را بر تو تاريك مى كردم \" .\r\nابن زياد گفت : \" اى دشمن خدا ! در حق عثمان بن عفان ( 1 ) چه مى گويى ؟ \"\r\nعبد الله ، ابن زياد را دشنام داد و گفت : \" اى غلام بنى علاج واى پسر مرجانه ! تو را با عثمان\r\nچه كار است ؟ اگر بد كرد ، خداوند ولى حق خويش است و بين آنها و عثمان به عدل و حق\r\nحكم خواهد كرد . و ليكن تو از خودت و پدرت و از يزيد و پدرش سؤال كن \" .\r\nابن زياد گفت : \" به خدا قسم ، از هيچ چيز سؤال نمى كنم تا شربت مرگ را بنوشى \" .\r\nعبد الله حمد و سپاس خدا نمود و گفت : \" پيش از آن كه تو متولد شوى ، من از خداوند\r\nدرخواست مى كردم كه شهادت را نصيب من كند و آن را به دست ملعون ترين خلق\r\nخويش ، و آنكه بيش از همه بر او خشم آورده است ، اجرا نمايد و چون از دو چشم نابينا\r\nشدم ، از درك شهادت نااميد گرديدم و اينك حمد مى كنم خداوندى را كه پس از نوميدى ،\r\nمرا به مقصود خويش رسانيد و به من نشان داد كه دعاى قديم من به اجابت رسيده\r\nاست \" .\r\nپس از آن ابن زياد دستور كشتن او را صادر كرد . عبد الله را به قتل رسانيدند و بدنش را در\r\nمحلى به نام سبخه ( 2 ) به دار آويختند .\r\nراوى مى گويد : عبيدالله زياد نامه اى به يزيد بن معاويه نوشت و او را از شهادت حسين ( عليه السلام ) و\r\nاسيرى اهل بيت او آگاه كرد و نامه‌اى هم به همين مضمون به عمرو بن سعيد بن عاص ،\r\n\r\n","description":"","footnote":" 1 . عثمان بن عفان بن ابوالعاص بن اميه ، پس از بعثت اسلام آورد . در سال 23 ه‍ . ق ، پس از\r\nمرگ عمر ، خلافت مسلمين به او رسيد . عثمان در دوران خلافتش ، نزديكان واقرباى خود را به\r\nمناصب مهم و فرماندارى ولايات و سرپرستى بيت المال گماشت و اموال زيادى بين آنان\r\nتقسيم كرد . به همين جهت ، در سال 35 ه‍ . ق ، مردم بر او شوريدند و او را در منزلش محاصره\r\nنمودند و به قتل رساندند .\r\n2 . سبخه : زمين شوره زار . ","page_name":" 674 ","page_number":114},
  {"content":"\r\n\r\nوالى مدينه نوشت .\r\nچون نامه به عمرو بن سعيد رسيد ، بالاى منبر آمد و خطبه خواند و خبر شهادت\r\nحسين ( عليه السلام ) را به اطلاع مردم رسانيد .\r\nاز اين خبر ، ضجه و ناله از بنى هاشم برخاست و مراسم عزا و سوگوارى برپا شد .\r\nزينب ، دختر عقيل بن ابى طالب ( عليه السلام ) ندبه مى كرد و مى گفت :\r\n\" چه جوابى داريد اگر رسول خدا به شما بگويد كه با عترت و اهل بيت من بعد از وفاتم چه\r\nكرديد ؟ با وجود اينكه شما امت آخر الزمان و آخرين امتها هستيد ، آيا پاداش من اين بود ؟\r\nدر صورتى كه من شما را نصيحت كردم كه با خويشان من بعد از من بدرفتارى نكنيد \" .\r\nچون آن روز به پايان رسيد و شب آمد ، اهل مدينه شنيدند كه هاتفى ندا مىكند :\r\n\" اى كسانى كه حسين ( عليه السلام ) را از روى جهل و نادانى كشتيد ! عذاب و بدبختى بر شما بشارت\r\nباد ! و بدانيد كه اهل آسمانها و انبيا و مرسلين و شهدا ، همه به شما نفرين مى كنند . شما از\r\nقول داوود و موسى بن عمران و عيسى بن مريم ، صاحب انجيل ، مورد لعن و نفرين قرار\r\nگرفتيد \" .\r\nاز كوفه به شام\r\nچون نامهء عبيدالله بن زياد به يزيد بن معاويه رسيد و از مضمون آن مطلع شد ، در جواب آن\r\nنوشت كه سر حسين ( عليه السلام ) و سر ياران او را كه با او كشته شدند ، همراه همهء اهل بيت و\r\nخانوادهء او به شام بفرستد .\r\nابن زياد ، محفر بن ثعلبهء عائذى را طلبيد و آن سرهاى مقدس و اسيران خانوادهء رسالت را\r\nبه او سپرد . محفر ، اسيران را به صورتهاى باز ، مانند اسيران كفار به جانب شام حركت داد .\r\nابن لهيعه و ديگران خبرى را نقل كرده اند و ما آن مقدارى را كه در اينجا مورد نياز است\r\nنقل مى كنيم . وى مى گويد :\r\n\" به طواف خانهء خدا مشغول بودم . ناگاه ديدم شخصى مى گويد : \" خداوندا مرا بيامرز و\r\nگمان نمى كنم كه مرا آمرزيده باشى \" .\r\n","description":"","footnote":"","page_name":" 675 ","page_number":115},
  {"content":"\r\nمن به او گفتم : \" اى بندهء خدا ! از خدا بترس و اين سخن را مگو ، زيرا اگر گناهان تو به اندازهء\r\nقطرات باران و برگ درختان باشد و تو از خدا طلب آمرزش كنى ، تو را مى بخشد و خداوند\r\nبخشنده و مهربان است \" .\r\nآن مرد گفت : \" نزد من بيا تا داستان خود را براى تو بگويم \" .\r\nمن نزد او رفتم . گفت : \" ما پنجاه نفر بوديم كه سر حسين ( عليه السلام ) را به شام مى برديم . در بين\r\nراه وقت كه شب مى رسيد ، آن سر را در صندوقى مى گذاشتيم و در اطراف آن مىنشستيم\r\nو شراب مىخورديم . يكى از شبها ، رفقاى من به اندازه اى شراب خوردند كه مست شدند ،\r\nولى من با آنان شراب نخوردم . چون تاريكى شب همه جا را فرا گرفت ، صداى رعد\r\nبرخاست و برقى زد و درهاى آسمان گشوده شد و آدم و نوح و ابراهيم و اسماعيل و\r\nاسحاق و پيغمبر خاتم محمد ( صلى الله عليه وآله ) از آسمان به زمين آمدند ، و با آنها جبريل و گروهى از\r\nفرشتگان نيز همراه بودند .\r\nجبرئيل نزديك صندوق رفت و سر حسين ( عليه السلام ) را بيرون آورد و به سينه چسبانيد و آن را\r\nبوسيد و تمام پيغمبرانى كه آمده بودند نيز چنين كردند . پيغمبر اسلام ( صلى الله عليه وآله ) بر\r\nحسين ( عليه السلام ) بسيار گريه كرد . انبيا او را تسليت گفتند و جبرئيل گفت : \" محمد ! خداى\r\nمتعال مرا مأمور نموده است كه هر دستورى دربارهء امت خود دهى اطاعت و اجرا كنم . اگر\r\nامر مى كنى ، زمين را بر آنها به لرزه درآورم و آن را زير و رو كنم ، چنان كه با قوم لوط نمودم \" .\r\nرسول خدا ( صلى الله عليه وآله ) فرمود : \" نه ، زيرا مرا با ايشان نزد خداوند در روز قيامت حسابى است \" .\r\nجمعى از ملائكه براى كشتن ما نزديك آمدند . من گفتم : \" الامان ، الامان ، يا رسول الله ! \"\r\nفرمود : \" برو خدا تو را نيامرزد \" . [ هنگامى كه صبح برخاستم تمام دوستانم را غلتان در\r\nخاكستر ديدم . 
  ] \"\r\nو در كتاب \" تذييل \" از محمد بن نجار ( شيخ المحدثين بغداد ) ديدم كه در شرح حال على\r\nبن نصر شبوكى ، به اسناد خود ، علاوه بر آن حديث مىنويسد : \" چون حسين بن على ( عليه السلام )\r\nكشته شد و داشتند سر او را به شام مى بردند ، در يكى از منزلهاى بين راه نشستند و به\r\n","description":"","footnote":"","page_name":" 676 ","page_number":116},
  {"content":"\r\n\r\nباده گسارى مشغول شدند و آن سر مقدس را دست به دست مى گرداندند . ناگاه دستى\r\nپيدا شد و با قلم آهنين بر ديوار نوشت :\r\n\" آيا اميد دارند آن جماعتى كه حسين ( عليه السلام ) را كشتند روز قيامت از شفاعت جدش بهره‌مند\r\nشوند ؟ \"\r\nچون اين موضوع عجيب را مشاهده كردند ، سر را گذاشتند و فرار نمودند \" .\r\nاهل بيت ( عليه السلام ) و دروازهء شام\r\nراوى مى گويد : آن جماعت سر حسين ( عليه السلام ) را با زنان و فرزندان اسير او به سوى شام بردند .\r\nچون نزديك شهر دمشق رسيدند ، ام كلثوم نزد شمر - كه با ايشان بود - رفت و گفت : \" من از\r\nتو درخواستى دارم \" .\r\nشمر گفت : \" حاجت تو چيست ؟ \"\r\nام كثلوم گفت : \" چون ما را به اين شهر وارد مى كنى ، از دروازه اى ببر كه تماشاچيان كمتر\r\nباشند و به سپاه بگو اين سرها را از محملها دور تر ببرند ، زيرا از بس ما را نگاه كردند ، رسوا\r\nشديم ، در حالى كه ما در لباس اسيرى هستيم \" .\r\nشمر در اثر خباثت و ناپاكى و سركشى اى كه مخصوص خودش بود ، در پاسخ ام كلثوم\r\nدستور داد سرها را بالاى نيزه ها زدند و در ميان محملها قرار دادند و آنان را از ميان\r\nتماشاچيان عبور دادند و از دروازهء دمشق گذرانيدند و بر در مسجد جامع شهر ، روى\r\nپله هاى درب آن نگه داشتند ، همان جايى كه اسيران را نگه مى داشتند .\r\nروايت شده است كه يكى از دانشمندان تابعين [ منهال بن سعد ساعدى 
  ] چون سر\r\nحسين ( عليه السلام ) را در شام مشاهده كرد ، پنهان شد و خود را يك ماه از ياران خويش مخفى\r\nداشت . پس از يك ماه كه او را ديدند و سبب پنهان شدن او پرسيدند ، گفت : \" مگر\r\nنمىبينيد چه بدبختى بزرگى بر ما نازل شده است ؟ \"\r\nسپس اين اشعار را گفت :\r\n\" اى پسر دختر محمد ( ص ) ! سر خون آلود تو را به شام آوردند و با كشتن تو گويا آشكارا و از\r\n","description":"","footnote":"","page_name":" 677 ","page_number":117},
  {"content":"\r\n\r\nروى عمد ، رسول خدا ( صلى الله عليه وآله ) را كشتند . اى پسر پيغمبر ! تو را با لب تشنه به قتل رسانيدند و\r\nمراعات قرآن را ننمودند و به خاطر كشته شدن تو تكبير گفتند ، در صورتى كه در حقيقت\r\nتكبير و تهليل را كشته اند \" .\r\nداستان پيرمرد شامى\r\nراوى مى گويد : در آن موقعى كه اهل بيت حسين ( عليه السلام ) درب مسجد جامع بودند ، پير مردى\r\nنزد آنان آمد و گفت : \" حمد خداوندى را كه شما را كشت و هلاك كرد و از كشته شدن\r\nمردهاى شما ، همهء شهرها را در آسايش قرار داد و أمير المؤمنين را بر شما مسلط\r\nساخت \" .\r\nعلى بن الحسين ( عليه السلام ) به او فرمود : \" اى پيرمرد ! آيا قرآن خوانده اى ؟ \"\r\nگفت : \" آرى \" .\r\nفرمود : \" آيا اين آيه را در قرآن خوانده اى : * ( قل لا اسئلكم عليه اجرا الا المودة في القربى ) * ؟ \"\r\nگفت : \" آرى ، خوانده ام \" .\r\nعلى بن حسين ( عليه السلام ) فرمود : \" اى پيرمرد ! ما خويشان پيغمبر هستيم \" .\r\nسپس فرمود : \" آيا در سورهء بنى اسرائيل اين آيه را خوانده اى : * ( وآت ذالقربى حقه ) * ؟ \"\r\nگفت : \" آرى ، خوانده ام \" .\r\nفرمود : \" اى پيرمرد ! ما ذى القربى و خويشان رسول خدا ( صلى الله عليه وآله ) هستيم \" .\r\nسپس فرمود : \" آيا اين آيه را خوانده اى : * ( واعلموا انما غنمتم من شئ فإن لله خمسه و\r\nللرسول ولذى القربى ) * ؟ \"\r\nگفت : \" آرى ! \" فرمود : \" اى پيرمرد ! ما همان ذاالقربى هستيم \" .\r\nسپس فرمود : \" آيا اين آيه را خوانده اى : * ( انما يريد الله ليذهب عنكم الرجس اهل البيت\r\nويطهركم تطهيرا ؟ ) * \"\r\nگفت : \" اين آيه را هم خوانده ام \" .\r\nفرمود : \" ما همان اهل بيتى هستيم كه خدا آيه طهارت را در منزلت ما نزل نمود \" .\r\n","description":"","footnote":"","page_name":" 678 ","page_number":118},
  {"content":"\r\n\r\nپيرمرد از شنيدن اين كلمات ساكت ماند و از سخنان خويش پشيمان شد و گفت : \" شما را\r\nبه خدا قسم ، آيا اين آيات در قرآن در شأن شماست ؟ \"\r\nفرمود : \" آرى ، به خدا قسم ، به حق جدم رسول الله ( صلى الله عليه وآله ) كه اين آيات در حق ماست \" .\r\nپيرمرد گريست و عمامهء خود را بر زمين زد و سر به سوى آسمان برداشت و گفت : \" خدايا !\r\nبه سوى تو از دشمنان آل محمد ( ص ) ، از آدمى و پرى بيزارى مىجويم \" .\r\nپس از آن به حضرت سجاد ( عليه السلام ) گفت : \" آيا توبهء من قبول مىشود ؟ \"\r\nفرمود : \" آرى . اگر توبه كنى ، خداوند قبول مىكند و تو با ما هستى \" .\r\nپيرمرد گفت : \" من توبه كردم \" .\r\nچون داستان اين پيرمرد به گوش يزيد بن معاويه رسيد ، دستور داد او را كشتند .\r\nمجلس يزيد\r\nراوى مى گويد : پس از آن ، زنان و بازماندگان اهل بيت حسين ( عليه السلام ) را در حالى كه به\r\nريسمانها بسته شده بودند به مجلس يزيد وارد نمودند . چون با آن حال در مقابل يزيد\r\nايستادند ، على بن حسين ( عليه السلام ) فرمود : \" يزيد ! تو را به خدا قسم مى دهم ، چه گمان مى برى\r\nبه رسول خدا ( صلى الله عليه وآله ) اگر ما را با اين حال ببيند ؟ \"\r\nيزيد دستور داد ريسمانها را بريدند .\r\nسپس سر حسين ( عليه السلام ) را مقابل او نهادند و زنها را پشت سر او جاى دادند كه آن سر مقدس\r\nرا نبينند . ولى على بن حسين ( عليه السلام ) آن را ديد . پس از آن حادثه هرگز غذاى گوارا نخورد .\r\nچون نگاه زينب بر آن سر بريده افتاد ، دست برد و گريبان خود را پاره كرد و با صداى\r\nاندوهناكى كه دلها را مىلرزاند گفت : \" اى حسين جان ! اى حبيب رسول خدا ! اى فرزند\r\nمكه و منا و اى فرزند فاطمهء زهرا ! اى فرزند دختر محمد مصطفى ! \"\r\nراوى مى گويد : زينب ( س ) تمام كسانى را كه در مجلس بودند ، به گريه انداخت ، در حالى\r\nكه يزيد ( لعنة الله عليه ) ساكت بود .\r\nدر اين موقع زنى از بنى هاشم كه در خانهء يزيد بود ، براى حسين ( عليه السلام ) شروع به گريه و ناله\r\n","description":"","footnote":"","page_name":" 679 ","page_number":119},
  {"content":"\r\n\r\nكرد و با صداى بلند گفت : \" اى عزيز ! اى سرور اهل بيت خويش ! اى فرزند محمد ! اى امير\r\nيتيمان و اى بهار اميد پير زنان و يتيمان ! اى كشتهء فرزندان زنا ! \" و هر كس صداى او را\r\nشنيد ، گريه كرد .\r\nپس از آن ، يزيد چوب خيزران طلبيد و به لب و دندان حسين ( عليه السلام ) زد . ابوبرزهء اسلمى به\r\nجانب او متوجه شد و گفت : \" واى بر تو اى يزيد ! آيا چوب به دندان حسين ، فرزند فاطمه\r\n( عليهما السلام ) مى زنى ؟ من گواهى مى دهم به اينكه ديدم رسول خدا ( صلى الله عليه وآله ) دندانهاى او و\r\nبرادرش حسن را مى بوسيد و مىمكيد و مى فرمود : \" شما دو نفر سيد جوانان اهل بهشت\r\nهستيد و خدا بكشد و لعنت كند كشندگان شما را و جهنم را كه جايگاه بدى است براى\r\nآنان آماده سازد \" . \"\r\nيزيد از اين سخن غضبناك شد و دستور داد او را كشان كشان از مجلس بيرون بردند . و\r\nسپس شروع به خواندن اشعار ابن زبعرى ( 1 ) كرد :\r\n\" اى كاش بزرگان طايفهء من كه در جنگ بدر كشته شدند ، مى بودند و مى ديدند كه طايفهء\r\nخزرج چگونه از شمشير زدن ما به جزع آمده اند و مىنالند ، تا از ديدن اين منظره ، فرياد\r\nخوشحالى آنان بلند شود و فرحناك گردند و بگويند : \" اى يزيد ! دستت شل مباد ! \"\r\nما بزرگان بنى هاشم را كشتيم و آن را به حساب جنگ بدر گذاشتيم ، اين روز در مقابل آن\r\nروز قرار گرفت . بنى هاشم با پادشاهى بازى كرد و اگر نه ، نه خبرى از رسالت بود و نه وحيى\r\nنازل شد . من از فرزندان خندف نباشم اگر از فرزندان احمد انتقام كارهاى او را نگيرم \" .\r\nخطبهء زينب ( س )\r\nدر اين حال زينب ( عليه السلام ) برخاست و به ايراد خطبه زير پرداخت :\r\n\r\n","description":"","footnote":" 1 . ابو سعد عبد الله بن زبعرى بن قيس قرشى ، از شاعران قريش در عهد جاهليت بود . لقبش\r\nعبد اللات بود وعليه مسلمانان شعر مى گفت . پس از فتح مكه ، چون مسلمان شد ، رسول\r\nخدا ( ص ) او را عبد الله ناميد ، ولى او به نجران گريخت و در سال 15 ه‍ . ق مرد .\r\nوى اين اشعار را در جنگ گفت . ","page_name":" 680 ","page_number":120},
  {"content":"\r\n\" به نام خداوند بخشنده و مهربان . خداوند جهانيان را حمد و سپاس مى گويم و بر پيامبر\r\nاسلام و خاندان او ، درود و سلام مىفرستم . خداوند متعال حقيقت را نيكو بازگو فرمود ،\r\nآنجا كه در قرآن بيات داشت : \" پايان كار كسانى كه زشتكارى و گناه انجام داده اند ، به جايى\r\nرسيد كه آيات خدا را دروغ شمردند و آنها را به استهزا و مسخره گرفتند \" . آرى ، كلام خدا\r\nصدق و راست و عين واقعيت و حقيقت است .\r\nيزيد ! از اين كه زمين و آسمان را بر ما تنگ گرفته اى و ما را همانند اسيران خارجى به\r\nشهرها و ديارها كشانده‌اى ، گمان كردى كه ما در نزد خدا خوار و پست ، شده‌ايم و تو در\r\nپيشگاه او قرب و منزلت دارى ؟ و با اين تصور خام و باطل ، باد به غبغب انداخته اى و با\r\nنگاه غرورآميز و نخوت بار به اطراف خود مىنگرى ، در حالى كه از اين كه دنيايت آباد شده\r\nاست و امور طبق مراد تو مىچرخد و مقام و منصبى را كه حق ما خاندان [ رسول اكرم\r\n( ص ) 
  ] است ، در دست گرفته اى ، شاد و خوشحالى . اگر چنين تصور باطلى بر وجود تو\r\nحكمفرما شده است ، لحظه اى بينديش و فكر كن . مگر تو فراموش كرده اى كلام خدا را ،\r\nجايى كه مى فرمايد : \" گمان نكنند آنان كه به راه كفر بازگشته اند كه آنچه ما براى آنها پيش\r\nمى آوريم و آنها را مهلت مى دهيم ، به نفع آنان و به خير و سعادتشان است . اين مهلت دادن نه\r\nتنها به نفع آنان نيست ، بلكه دقيقا براى آن است كه بر گناهان خود بيفزايند و براى آنان عذاب\r\nذلت آميز ابدى در پيش مى باشد \" .\r\nاى فرزند آزاد شدگان ! آيا اين امر از عدالت است كه زنان و كنيزان خود را در پشت پرده\r\nجاى دهى ، ولى دختران پيامبر خدا را در ميان نامحرمان ، به صورت اسير حاضر نمايى ؟\r\nتو زنان و كنيزان خود را در حرم ستر و پوشش نگاه دارى ، ولى خاندان رسالت را با\r\nدشمنانشان در شهرها و آباديها بگردانى تا باده نشينان ، نزديكان ، بيگانگان ، اراذل و\r\nاشراف ، آنان را ببينند ، در حالى كه از مردان آنان كسى همراهشان نيست و سرپرست و\r\nحمايت گرى ندارند ؟ چگونه اميد خير مى توان داشت از فرزند فردى كه با دهان خود\r\n","description":"","footnote":"","page_name":" 681 ","page_number":121},
  {"content":"\r\nمى خواست جگر پاكان را ببلعد ( 1 ) و گوشت و خون او از شهيدان اسلام روييده است ؟\r\nچگونه مى توان از فردى انتظار كوتاه آمدن داشت كه همواره با بغض و دشمنى و كينه و\r\nعداوت ، به خاندان ما نگريسته است ؟\r\nيزيد ! اين جنايات بزرگ را انجام داده اى ، آنگاه نشسته اى و بى آنكه خود را گناهكار بدانى\r\nيا جنايات خود را بزرگ بشمارى ، با خود ندا سر مى دهى كه اى كاش پدران من حضور\r\nداشتند و از سر شادمانى و سرور ، فرياد برمىآوردند و مى گفتند : \" اى يزيد ! دست تو شل\r\nمباد \" ؟ اين جملهء جسارت آميز را مى گويى ، در حالى كه با چوب دستى بر دندانهاى مبارك\r\nسيد جوانان بهشتى مى كوبى ، زهى بى شرمى و بى حيايى ! چگونه چنين ياوه سرايى\r\nنكنى ؟ تو بودى كه زخمهاى گذشته را شكافتى و دست خود را به خون پيامبر آغشته\r\nساختى و ستارگان روى زمين از آل عبد المطلب ( نسل جديد ) را خاموش نمودى و اكنون\r\nپدران خود ( نسل شرك و بت پرستى ) را ندا مى دهى و گمان دارى كه با آنان سخن\r\nمى گويى . به زودى خودت به جمع آنان ملحق مى گردى و در آن جايگاه ، عذابى ابدى\r\nاست كه آرزو مى كنى كه اى كاش دستهايم شل و زبانم لال مى گشت و هرگز چنين\r\nياوه‌هايى را به زبان نمى آوردم و هرگز چنين كارهاى ناشايستى را انجام نمى دادم .\r\nپروردگارا ! حق ما را از دشمنان ما بگير و از آنان كه بر ما ظلم كردند ، انتقام بكش و آتش\r\nغضب را بر كسانى كه خون ما و حاميان ما را ريختند ، فرو فرست . يزيد ! بدان با اين جنايت\r\nهولناك ، پوست خود را شكافتى و با اين عمل وحشيانه‌ات ، گوشت خود را پاره كردى . به\r\nهمين زودى است كه در عرصهء محشر به محضر رسول الله ( صلى الله عليه وآله ) كشانده شوى ، در حالى كه\r\nبار گرانى از مسؤوليت ريختن خون فرزندان او و هتك حرمت خاندان و پاره‌هاى تن او را\r\nبر گردن گرفته اى . آن روز ، همان روزى است كه خداوند پراكنده ها را جمع و پراكندگيها را\r\n\r\n","description":"","footnote":" 1 . در اينجا زينب ( س ) اشاره به جنگ احد مىكند كه در آن روز هند ، مادر معاويه ، جگر حمزه ،\r\nعموى پيغمبر ( ص ) را در دهان گذاشت و خواست بخورد ، ولى نتوانست و آن را از دهان بيرون\r\nافكند . [ مترجم 
  ] ","page_name":" 682 ","page_number":122},
  {"content":"\r\nتبديل به اجتماع مى نمايد و حق هر صاحب حقى را به صاحبش باز مى گرداند .\r\n\" گمان مبر آنان كه در راه خدا كشته شده اند ، مردگانند ، بلكه آنان زنده هستند و در نزد پروردگار\r\nخود ، مرزوق ومتنعم مى باشند \" .\r\nاى يزيد ! تو را كفايت مىكند كه داور و حاكم تو خداوند باشد و خصم تو پيامبر ، در حالى كه\r\nجبرئيل هم از او حمايت كند . به زودى آنان كه تو را مورد حمايت قرار داده اند و بر اين\r\nجايگاه نشانده‌اند و بر گردهء مسلمانان سوار نموده اند ، در خواهند يافت چه ستمگرى را\r\nانتخاب نمودند و به زودى درخواهيد يافت كه كداميك از شما بدبخت‌تر و پست‌تر از\r\nهمگان هستيد .\r\nاى زادهء معاويه ! اگر چه شدايد و پيشامدها و فشار روزگار مرا در شرايطى قرار داد كه\r\nمجبور شدم با تو حرف بزنم ، اما تو را كوچكتر از آن مقام ظاهرىات مى بينم و تو را بسيار\r\nتوبيخ و سرزنش مى كنم . چگونه سرزنش نكنم با اينكه چشمها در فراق دوستان ، گريان ، و\r\nدلها در فراق عزيزان ، سوزان مى باشد .\r\nآه ! چه شگفت انگيز است كه مردان بزرگ حزب خدا به دست حزب شيطان كشته شوند !\r\nدستان جنايتكار شما ، به خون ما خاندان [ پيامبر 
  ] آغشته شده است و دهانتان از گوشت\r\nما ، پر و مالامال است . آرى ! راستى جاى شرم نيست كه آن بدنهاى پاك و پاكيزه روى\r\nزمين بمانند و گرگهاى بيابانها بدنهاى آنها را ديدار كنند و تو مغرور و سرمست قدرت ، بر\r\nاريكهء قدرت تكيه زنى و به خودت ببالى ؟ اى پسر سفيان ! اگر چه تو امروز كشتار و اسارت\r\nما را غنيمت شمرده اى و به آن مىبالى ، طولى نمى كشد كه مجبور مى گردى غرامت و\r\nتاوان آن را پس بدهى ، البته در روزى كه هيچ نوع اندوختهء نيك و ذخيرهء مفيدى همراه\r\nنداشته باشى و مجبور باشى به تنهايى سزاى اعمال خود را بچشى \" و خداوند هرگز به\r\nبندگان خود ستم نمى ورزد \" . ما از بيدادگريهاى تو ، به پيشگاه او شكايت مىبريم و او تنها\r\nپناهگاه و اميد ماست .\r\nيزيد ! هر آنچه مى خواهى مكر و فريب و سعى خود را به كارگير ، ولى بدان كه هر چه تلاش\r\n","description":"","footnote":"","page_name":" 683 ","page_number":123},
  {"content":"\r\n\r\nو مكر به كارگيرى ، باز هرگز توان آن را ندارى كه ذكر خير ما را از يادها بيرون ببرى . تو\r\nهرگز قدرت آن را ندارى كه وحى ما را نابود و ذكر ما را خاموش سازى و از اين راه به آرزوى\r\nپليد و ديرينهء خود نايل شوى . سعى و تلاش تو هرگز نخواهد توانست ننگ و عار اعمالت\r\nرا از دامن تو پاك سازد ، هرگز هرگز .\r\nآگاه باش كه رأى و خرد تو بسيار ضعيف و ناتوان ، و دوران زندگى و عيشت به سرعت\r\nفناپذير و از بين رفتنى و جمع تو رو به زوال و پريشانى است . روزى فرا مى رسد كه منادى\r\nحق فرياد برمىآورد : \" لعنت خدا بر ستمكاران و بيدادگران باد \" .\r\nاكنون من هم حمد خدا را مى گويم كه سرآغاز زندگى دودمان ما را با سعادت و آمرزش\r\nقرين ساخت و پايان زندگى ما را با شهادت سرشار از رحمت به پايان برد .\r\nاز خداوند متعال مسألت مى دارم كه ثواب و فضل خويش را بر شهيدان تكميل فرمايد و\r\nاجر و مزد آنان را افزون سازد و امانت دارى و جانشينى ما را [ از آنان به ترتيب 
  ] خوب و\r\nنيكو قرار دهد ، زيرا خداوند بخشنده و مهربان است . تنها او پناهگاه و اميد ما و نيكوترين\r\nو بهترين وكيل و مدافع حق ماست \" .\r\nيزيد پس از شنيدن اين خطابهء غرا گفت : \" فرياد ناله و صيحهء صيحه زنندگان بسى\r\nپسنديده است و چقدر آسان است مرگ بر زنان داغديدهء نوحه گر \" .\r\nپس از آن با بزرگان شام مشورت كرد كه با اسيران چه رفتارى كند . آنان با بى ادبى خاص\r\nخودشان به كشتن اهل بيت ( عليه السلام ) رأى دادند ، ولى نعمان بن بشير گفت : \" بنگر كه رسول\r\nخدا ( صلى الله عليه وآله ) با اسيران چگونه رفتار مى كرد ، تو نيز همان گونه رفتار كن \" .\r\nداستان مرد شامى و مجلس يزيد\r\nدر اين هنگام ، مردى از اهل شام به سوى فاطمه بنت حسين ( عليه السلام ) نگريست و گفت : \" اى\r\nامير المؤمنين ! اين كنيز را به من ببخش ! \" فاطمه به عمه‌اش زينب گفت : \" عمه جان ! يتيم\r\nشدم و اينك مى خواهند مرا به كنيزى ببرند \" . زينب ( س ) فرمود : \" نه ، اين فاسق نمى تواند\r\n","description":"","footnote":"","page_name":" 684 ","page_number":124},
  {"content":"\r\n\r\nچنين كارى را انجام دهد \" . مرد شامى از يزيد پرسيد : \" اين كنيز كيست ؟ \" يزيد گفت :\r\n\" فاطمه دختر حسين ( عليه السلام ) و آن هم زينب دختر على بن ابى طالب است \" .\r\nمرد شامى گفت : \" اى يزيد ! خدا تو را لعنت كند ! به خدا قسم من گمان مى كردم آنان\r\nاسيران رومى هستند \" . يزيد گفت : \" به خدا قسم تو را هم به آنان ملحق مى كنم \" . سپس\r\nدستور داد او را كشتند .\r\nراوى مى گويد : يزيد خطيبى طلبيد و امر كرد كه بالاى منبر برود و در مورد حسين ( عليه السلام ) و\r\nپدرش بدگويى كند . خطيب بر سر منبر آمد و در بدگويى به أمير المؤمنين وحسين شهيد\r\n( عليهما السلام ) و مدح معاويه و يزيد ( لعنهما الله ) بسى مبالغه كرد .\r\nعلى بن الحسين ( عليه السلام ) فرياد زد : \" واى بر تو اى خطيب ! خشنودى مخلوق را در برابر غضب و\r\nخشم آفريدگار به جان خريدى ، پس جاى خود را در آتش آماده ببين \" .\r\nابن سنان خفاجى ( 1 ) در وصف أمير المؤمنين ( عليه السلام ) چه نيكو سروده است :\r\n\" بر بالاى منابر به أمير المؤمنين على ( عليه السلام ) آشكارا دشنام مى دهيد ؟ در صورتى كه چوبهاى\r\nهمان منابر با شمشير او براى شما مهيا گرديده است \" .\r\nدر همان روز يزيد به على بن الحسين ( عليه السلام ) وعده داد كه سه حاجت از حوايج او را برآورد .\r\nسپس دستور داد تا اهل بيت را به خانه اى بردند كه آنان را از گرما و سرما حفظ نمى كرد .\r\nدر آنجا ماندند تا آنكه صورتهاى ايشان ترك برداشت و چاك چاك شد و در تمام مدتى كه\r\nآنان در دمشق بودند ، پيوسته به عزادارى حسين ( عليه السلام ) اشتغال داشتند .\r\nخواب سكينه ( س )\r\nسكينه عليها السلام گفت : \" چون چهار روز از اقامت ما در دمشق گذشت ، خوابى ديدم \" . و\r\nخوابى طولانى را نقل كرد و در پايان آن گفت :\r\n\" ديدم زنى در هودجى نشسته و دستهاى خود را روى سر گذارده است . پرسيدم : \" اين زن\r\n\r\n","description":"","footnote":" 1 . عبد الله بن احمد سعيد خفاجى حلبى ، شاعر اديب ، متوفى 466 ه‍ . ق . ","page_name":" 685 ","page_number":125},
  {"content":"\r\n\r\nكيست ؟ \"\r\nگفتند : \" او فاطمه دختر محمد ( صلى الله عليه وآله ) و مادر پدر تو است \" .\r\nگفتم : \" به خدا قسم ، نزد او مى روم و ستمهايى را كه به ما وارد شده است ، به او مى گويم \" .\r\nسپس با شتاب به سوى او رفتم تا به او رسيدم و برابرش ايستادم و مىگريستم و مى گفتم :\r\n\" مادر جان ! به خدا سوگند ، حق ما را انكار كردند و جمع ما را پراكنده ساختند و حريم ما را\r\nشكستند . مادر جان ! به خدا پدر ما حسين ( عليه السلام ) را كشتند \" .\r\nفرمود : \" سكينه جانم ! ديگر نگو ، زيرا بند دلم را پاره كردى و جگرم را شكافتى . اين پيراهن\r\nپدرت حسين است كه از من دور نمى شود تا با اين پيراهن خدا را ملاقات كنم \" .\r\nابن لهيعه از ابوالاسود محمد بن عبد الرحمن روايت مىكند : رأس الجالوت مرا ديد و گفت : \" به\r\nخدا قسم بين من و حضرت داوود هفتاد نسل فاصله است ، ولى چون يهوديان مرا\r\nمى بينند ، تعظيم مى كنند ، ولى شما با آنكه بين پيغمبر و فرزندش يك نسل بيش فاصله\r\nنيست ، فرزندانش را كشتيد ؟ \"\r\nسفير پادشاه روم\r\nاز حضرت زين العابدين ( عليه السلام ) روايت شده است : در آن هنگام كه سر حسين ( عليه السلام ) را نزد يزيد\r\nآوردند ، او مجالس مىگسارى تشكيل مى داد و سر مقدس حسين ( عليه السلام ) را مقابل خود\r\nمى داشت .\r\nيكى از روزها فرستادهء پادشاه روم - كه خود از اشراف و بزرگان روم بود - به مجلس يزيد\r\nدرآمد و گفت : \" اى پادشاه عرب ! اين سر از كيست ؟ \"\r\nيزيد گفت : \" تو را با اين سر چه كار است ؟ \"\r\nگفت : \" من وقتى نزد پادشاه خود برمىگردم ، هر چه ديده ام از من مى پرسد و دوست دارم\r\nداستان اين سر و صاحب آن را براى او بگويم تا او نيز در شادى و سرور با تو شريك باشد \" .\r\nيزيد گفت : \" اين سر حسين بن على بن ابى طالب ( عليه السلام ) است \" .\r\nرومى گفت : \" مادرش كيست ؟ \"\r\n","description":"","footnote":"","page_name":" 686 ","page_number":126},
  {"content":"\r\n\r\nگفت : \" فاطمه دختر رسول خدا ( ص ) \" .\r\nنصرانى گفت : \" اف بر تو و دين تو ! دين من بهتر از دين توست ، زيرا پدر من از نبيره هاى\r\nداوود پيامبر بوده و بين من و او ، پدران بسيارى فاصله است و نصرانى ها مرا بزرگ\r\nمى شمارند و خاك پاى مرا براى تبرك برمىدارند ، براى اينكه من از اولاد داوود هستم .\r\nولى شما فرزند دختر پيغمبر خود را مى كشيد ، در صورتى كه بين او و پيغمبر شما يك\r\nمادر بيشتر فاصله نيست . اين چه دينى است كه تو دارى ؟ \"\r\nكنيسهء حافر\r\nپس از آن به يزيد گفت : \" آيا داستان كنيسهء حافر را شنيده اى ؟ \"\r\nگفت : \" بگو تا بشنوم \" .\r\nآن مرد نصرانى گفت : \" بين عمان و چين ، دريايى است كه عبور از آن يك سال مسافت\r\nاست و در آن دريا هيچ آبادى اى وجود ندارد ، به جز يك شهر كه در وسط آب قرار گرفته\r\nاست و هشتاد فرسنگ در هشتاد فرسنگ مساحت آن شهر است و در روى زمين شهرى\r\nبزرگتر از آن شهر نيست ، و از آن شهر ياقوت و كافور به ممالك ديگر صادر مىشود و\r\nدرختهاى آنجا عود و عنبر است . اين شهر در تصرف نصارى است و هيچ پادشاهى جز\r\nپادشاه نصرانى ها بر آن دست ندارد . در آن شهر ، كنيسه‌هاى بسيارى است و بزرگترين\r\nآنها ، كنيسهء حافر است و در محراب آن حقه اى از طلا آويخته شده . در آن حقه سمى\r\nاست كه مى گويند سم الاغى است كه عيسى بر آن سوار مى شد . اطراف آن حقه را با\r\nپارچه هاى حرير آذين بسته‌اند و در هر سال جماعت زيادى از نصارى از راههاى دور به\r\nزيارت آن كنيسه مىآيند و اطراف آن حقه طواف مى كنند و آن را مىبوسند ، و آنجا\r\nحاجات خود را از خداوند مى خواهند . آرى ! نصارى چنين مى كنند و عقيدهء آنان دربارهء\r\nآن سم كه گمان دارند سم الاغى است كه عيسى پيغمبر بر آن سوار شده است چنين\r\nاست ، ولى شما پسر پيغمبر خود را مى كشيد ! لا بارك الله فيكم ولا في دينكم \" .\r\nيزيد گفت : \" اين نصرانى را بكشيد كه مرا در مملكت خود رسوا نكند \" .\r\n","description":"","footnote":"","page_name":" 687 ","page_number":127},
  {"content":"\r\n\r\nنصرانى چون احساس كرد كه كشته خواهد شد ، به يزيد گفت : \" آيا مرا مى كشى ؟ \"\r\nگفت : \" آرى \" .\r\nگفت : \" پس بدان كه ديشب ، پيغمبر شما را در خواب ديدم . به من فرمود : \" اى نصرانى ! تو از\r\nاهل بهشتى \" . من از اين بشارت تعجب كردم . اينك مى گويم : \" اشهد ان لا إله الا الله وأشهد ان\r\nمحمدا رسول الله \" پس از آن سر مقدس حسين ( عليه السلام ) را به سينه مى چسبانيد و آن را\r\nمى بوسيد و مى گريست تا كشته شد .\r\nداستان منهال\r\nراوى مى گويد : يكى از روزها ، زين العابدين ( عليه السلام ) از خانه بيرون رفت تا در بازارهاى دمشق\r\nقدم بزند . منهال بن عمرو پيش آمد و گفت : \" در چه حالى صبح را به شب رساندى ، اى پسر\r\nپيغمبر ؟ \"\r\nفرمود : \" به گونه اى صبح كرديم كه بنى اسرائيل در ميان قوم فرعون صبح مى كردند كه\r\nپسران آنها را مى كشتند و زنها را زنده مى گذاشتند .\r\nاى منهال ! جماعت عرب بر عجم افتخار مى كنند كه محمد ( صلى الله عليه وآله ) عرب است و قريش بر\r\nتمام عرب افتخار مىكند كه محمد ( صلى الله عليه وآله ) از طايفهء آنهاست ، در حالى كه ما اهل بيت او\r\nهستيم ، ولى حق ما را غصب كردند و ما را كشتند و پراكنده ساختند . پس إنا لله وانا اليه\r\nراجعون از آنچه كه ما شب را با آن به صبح رسانديم ، اى منهال ! \" [ يعنى شب را با مصيبتى\r\nبزرگ به صبح رسانديم كه آن را به حساب خداوند مى گذاريم . 
  ]\r\nمهيار ديلمى ( 1 ) اين شعر خود را چه نيكو سروده است :\r\n\" براى احترام رسول خدا ( ص ) ، چوبهاى منبرش را تعظيم مى كنند ، ولى فرزندان او را زير\r\nپاى خودشان مى گذارند . به چه قانونى فرزندان پيغمبر تابع شما شوند ؟ در صورتى كه\r\nافتخار شما به اين است كه از ياران و تابعان او هستيد \" .\r\n\r\n","description":"","footnote":" 1 . مهيار بن مرزويه ديلمى ، شاعرى داراى ابتكار و نوآورى بود . در سال 428 در بغداد\r\nدرگذشت . ( الاعلام ، ج 7 ، ص 317 ) . ","page_name":" 688 ","page_number":128},
  {"content":"\r\nروزى يزيد ، على بن الحسين ( عليه السلام ) وعمرو بن حسن را طلبيد . عمرو كودكى يازده ساله بود .\r\nيزيد به او گفت : \" آيا با پسر من ، خالد ، كشتى مى گيرى ؟ \"\r\nعمرو گفت : \" نه ، ولى خنجرى به من و خنجرى به او بده تا با هم بجنگيم \" .\r\nيزيد گفت :\r\n\" سوء رفتارى است كه آن را از اخزم مىشناسم ، و آيا جز اين است كه مار ، مار به دنيا\r\nمى آورد ؟ \" ( 1 )\r\nيزيد ، سپس به على بن الحسين ( عليه السلام ) گفت : \" آن سه حاجتى كه به تو وعده كرده ام بگو\r\nتا برآورم \" .\r\nحضرت فرمود : \" اول آنكه سر مقدس پدرم حسين ( عليه السلام ) را بدهى تا آن صورت نازنين\r\nرا ببينم .\r\nدوم آنكه اموالى را كه از ما غارت شده است ، به ما باز پس داده شود .\r\nسوم آنكه اگر تصميم كشتن مرا دارى ، شخص امينى را معين كن كه اين زنها را به\r\nمدينه برساند \" .\r\nيزيد گفت : \" اول آنكه صورت پدرت را هرگز نخواهى ديد ،\r\nدوم آنكه من تو را عفو كردم و از كشتنت درگذشتم ، و زنان را كسى جز تو به مدينه\r\nبازنمىگرداند ، و اما اموالى را كه از شما برده اند ، من در عوض چندين برابر قيمت آن را به\r\nشما مىپردازم \" .\r\nزين العابدين ( عليه السلام ) فرمود : \" ما از اموال تو چيزى نمى خواهيم و بگذار از اموالت چيزى كم\r\nنشود . ولى ما اموال غارت شدهء خود را مى خواهيم . زيرا بافته هاى مادرم فاطمه ، دختر\r\nمحمد ( صلى الله عليه وآله ) و مقنعه و گردنبند و پيراهن او در ميان آنهاست \" .\r\n\r\n","description":"","footnote":" 1 . مصرع اول شعر از ابى اخزم طايى است . او پسرى داشت كه نامش اخزم بود و نسبت به پدر\r\nبدرفتار بود . اخزم مرد و چند پسر از او باقى ماند . روزى پسرانش بر جد خود ابى اخزم هجوم\r\nآوردند و او را مجروح ساختند . ","page_name":" 689 ","page_number":129},
  {"content":"\r\n\r\n\r\nيزيد دستور داد آن اموال را بازآوردند و دويست دينار از مال خود بر آن افزود و به\r\nزين العابدين ( عليه السلام ) داد . حضرت سجاد ( عليه السلام ) آن را گرفت و در ميان فقرا تقسيم كرد .\r\nپس از آن يزيد دستور داد اسيران خاندان حسين ( عليه السلام ) را به وطنشان ، مدينة الرسول ،\r\nبرگردانند .\r\nروايت شده است كه سر حسين ( عليه السلام ) را به كربلا برگرداندند و با بدن شريفش به خاك\r\nسپردند و عمل طايفهء اماميه به همين ترتيب بوده است .\r\nالبته روايات بسيارى غير از آن كه ما نقل كرديم نيز ، وارد شده است و اختلافات ديگرى\r\nنيز وجود دارد ، ولى چون نقل آنها با اختصار كتاب منافات دارد ، از ذكر آنها خوددارى شد .\r\nاهل بيت ( عليه السلام ) و كربلا\r\nراوى مى گويد : چون اهل بيت حسين ( عليه السلام ) از شام به عراق آمدند ، به آن كسى كه راهنماى\r\nقافله بود ، گفتند : \" ما را از كربلا عبور بده \" .\r\nچون به زمين كربلا رسيدند ، جابر بن عبد الله انصارى و جمعى از بنى هاشم وعده اى از\r\nمردان خانوادهء رسالت را كه براى زيارت قبر حسين ( عليه السلام ) آمده بودند ، در آنجا ملاقات\r\nكردند . همه شروع به گريه و ناله نمودند و سيلى به صورت زدند و طورى عزادارى كردند كه\r\nجگرها را آتش مى زد و قلبها جريحه‌دار مى كرد . جمعى از زنان عرب كه در گوشه و كنار\r\nكربلا ساكن بودند نيز گرد آمدند و چند روزى را به اين ترتيب عزادارى كردند .\r\nاز ابى جناب كلبى روايت شده است كه گروهى از گچ كاران گفتند : \" ما شبانه از مكانى كه\r\n\" جبانه \" ناميده مىشود ، مىگذشتيم و شنيديم كه جنيان بر حسين ( عليه السلام ) نوحه مى كنند\r\nو مى گويند :\r\n\" پيامبر خدا پيشانى او را مسح نموده است . او در چهره درخشندگى دارد . پدران او از\r\nبزرگان قريش و نياكان او بهترين نياكان مى باشند \" .\r\nنزديك مدينه\r\nراوى مى گويد : سپس از كربلا به جانب مدينه حركت كردند .\r\n","description":"","footnote":"","page_name":" 690 ","page_number":130},
  {"content":"\r\nبشير جذلم مى گويد : \" چون نزديك مدينه رسيديم ، على بن الحسين ( عليه السلام ) پياده شد و\r\nخيمه را برپا كرد و زنان خاندان را پياده نمود .\r\nآنگاه فرمود : \" اى بشير ! خدا بيامرزد پدرت را كه مردى شاعر بود . آيا تو نيز مى توانى\r\nشعر بگويى ؟ \"\r\nگفتم : \" آرى ، اى پسر پيغمبر ! من هم شاعر هستم \" .\r\nفرمود : \" به مدينه داخل شو و خبر شهادت ابا عبد الله ( عليه السلام ) را به اطلاع مردم برسان \" .\r\nمن بر اسبم سوار شدم و با شتاب آمدم تا وارد مدينه شدم . چون به مسجد رسول خدا ( صلى الله عليه وآله )\r\nرسيدم ، صدا به گريه بلند نمودم و اين اشعار را همان جا گفتم :\r\n\" اى مردم مدينه ! ديگر در مدينه نمانيد . چون حسين ( عليه السلام ) كشته شد و از شهادت اوست\r\nكه اشك چشم من چون باران فرو مىريزد . بدن حسين ( عليه السلام ) در زمين كربلا به خون\r\nآغشته شد و سر مقدس او را بالاى نيزه ها ، در شهرها مى گردانند \" .\r\nپس از آن گفتم : \" اى اهل مدينه ! اينك على بن الحسين ( عليه السلام ) با عمه ها و خواهرانش\r\nنزديك شما و پشت ديوار شهر شما مى باشد و من فرستادهء او هستم تا به شما بگويم\r\nاو كجاست \" .\r\nاز اين سخن تمام زنان مدينه كه پرده نشين در حجاب مستور بودند ، از چادرها بيرون\r\nآمدند و فرياد \" واويلا ! \" و \" واثبوراه ! \" بلند نمودند . هيچ روزى را نديدم كه گريه كنندگان\r\nبيش از آن روز باشند ، يا روزى بر مسلمانها تلخ تر از آن روز بوده باشد . شنيدم زنى بر\r\nحسين ( عليه السلام ) گريه و ندبه مى كرد و مى گفت :\r\n\" خبر دهنده‌اى مرا از شهادت سيد و مولايم آگاه كرد و از اين خبر دلم را به درد آورد و مرا\r\nمريض و رنجور نمود . پس شما اى چشمهاى من ! در ريختن اشك سخاوتمند باشيد و\r\nبراى آن كسى كه مصيبت او عرش خدا را به لرزه افكند و از شهادت او اعضاى ديانت و\r\nمجد بريده شد ، بى وقفه اشك بريزيد . بر فرزندان رسول خدا ( صلى الله عليه وآله ) و فرزندان وصى او ، على\r\nبن ابى طالب ( ع ) ، اشك بريزيد ، اگر چه آن مظلوم از شهر و\r\n","description":"","footnote":"","page_name":" 691 ","page_number":131},
  {"content":"\r\n\r\nديار دور گرديده است \" .\r\nاو پس از خواندن اين اشعار گفت : \" اى كسى كه اين خبر را آوردى ! اندوه ما را از شهادت\r\nابا عبد الله ( عليه السلام ) تازه كردى و جراحات دل ما را كه هنوز بهبود نيافته بود ، دگر بار مجروح\r\nنمودى . تو كيستى ؟ \"\r\nگفتم : \" من بشير بن جذلم هستم كه مولايم على بن الحسين ( عليه السلام ) مرا فرستاده است . آن\r\nحضرت در فلان موضع با زنان و اهل بيت ابا عبد الله نزول فرموده اند \" .\r\nآنگاه اهل مدينه مرا رها كردند و با شتاب از مدينه بيرون رفتند . من با اسب خويش تاختم\r\nو خودم را به آنجا رسانيدم . ديدم كه مردم راهها و جايگاهها را گرفته اند و جايى باقى\r\nنمانده است . از اسب پياده شدم و از ازدحام جمعيت پاى بر پاى مردم مى گذاشتم تا\r\nنزديك خيمهء امام رسيدم . على بن الحسين ( عليه السلام ) درون خيمه بود . پس از لحظه اى از\r\nخيمه بيرون آمد و با دستمالى كه در دست داشت ، اشك چشمانش را پاك مى كرد . از پى\r\nآن حضرت ، خادمى آمد ، چهارپايه‌اى آورد و آن را زمين گذاشت و امام زين العابدين ( عليه السلام )\r\nبر آن نشست ، ولى نمى توانست از ريختن اشك خوددارى كند . صداى گريه از هر جانب\r\nبرخاست و نالهء زنان و كنيزان بلند شد و مردم از هر طرف به آن حضرت ، تسليت\r\nمى گفتند . تمام فضا ، يكپارچه گريه و ناله بود .\r\nخطبهء حضرت سجاد ( عليه السلام ) نزديك مدينه\r\nدر اين هنگام ، امام سجاد ( عليه السلام ) با دست خود اشاره كرد كه ساكت شوند . فورا مردم ساكت\r\nشدند . آنگاه به ايراد سخن پرداخت :\r\n\" سپاس خداوندى راست كه پروردگار دو جهان و فرمانرواى روز جزا و آفرينندهء همهء\r\nمخلوقات است . آن خداوندى كه از ادراك عقلها دور ، و رازهاى پنهان ، نزد او آشكار است .\r\nخداوند را به خاطر برخورد با گرفتاريها و سختيهاى روزگار و داغهاى دردناك و گزندهاى\r\nغم اندوز و مصيبتهاى بزرگ و سخت و اندوه آور و بليات سنگينى كه به ما رسيد ،\r\nسپاس مىگزارم .\r\n","description":"","footnote":"","page_name":" 692 ","page_number":132},
  {"content":"\r\nاى مردم ! حمد خداى را كه ما را با مصيبتهاى بزرگ و شكاف بزرگى كه در اسلام واقع شد ،\r\nامتحان كرد . همانا ابا عبد الله و عترت او كشته شدند و زنان او اسير گرديدند و سر مقدس او\r\nرا بر بالاى نيزه در شهرها گردانيدند و اين مصيبتى است كه نظير و مانندى ندارد .\r\nاى مردم ! كدام يك از مردان شما پس از وقوع اين مصيبت دلشاد خواهد بود ؟\r\nكدام دلى است كه از غم و اندوه خالى بماند و كدام چشمى است كه از ريختن اشك\r\nخوددارى كند ؟ در صورتى كه هفت آسمان بر او گريستند و اركان آسمانها به خروش آمد\r\nو اطراف زمين ناليدند و شاخه هاى درختان و ماهيان و امواج درياها و فرشتگان مقرب و\r\nهمهء اهل آسمان ها در اين مصيبت عزادار شدند .\r\nاى مردم ! كدام دلى است كه از كشته شدن حسين ( عليه السلام ) از هم نشكافت ؟\r\nاى مردم ! كدام دلى است كه بر او نگريد و كدام گوشى است كه بتواند اين مصيبت بزرگ را\r\nكه بر اسلام رسيده است بشنود و كر نشود ؟\r\nاى مردم ! ما را پراكنده ساختند و از شهرهاى خود دور كردند . گويا ما از اهل تركستان و\r\nكابل هستيم ! بى آنكه مرتكب جرم و گناهى شده ، يا تغييرى در دين اسلام داده باشيم .\r\nهمانا چنين رفتار و برخوردى را از گذشتگان به ياد نداريم و اين جز بدعت نيست .\r\nبه خدا قسم اگر پيغمبر اكرم ( صلى الله عليه وآله ) به جاى توصيه‌هايى كه در حق ما نمود ، فرمان جنگ با\r\nما را مى داد ، بيش از اين نمىتوانستند كارى بكنند . انا لله وانا إليه راجعون . مصيبت ما\r\nچقدر بزرگ و دردناك و سوزاننده و سخت و تلخ و دشوار بود . از خداى متعال خواهانيم كه\r\nدر برابر اين مصايب و سختيها به ما اجر و رحمت عطا كند ، زيرا او قادر و\r\nانتقام گيرنده است \" .\r\nچون خطبهء حضرت سجاد ( عليه السلام ) به اينجا رسيد ، صوحان بن صعصة بن صوحان ( 1 ) كه مردى\r\nزمينگير بود ، از جا برخاست و عذرخواهى كرد : \" يابن رسول الله ! من از پا افتاده و زمينگير\r\n\r\n","description":"","footnote":" 1 . صوحان از اصحاب أمير المؤمنين ( عليه السلام ) بود و همراه او در جنگهاى جمل وصفين ونهروان\r\nشركت داشت . ","page_name":" 693 ","page_number":133},
  {"content":"\r\n\r\nبودم و بدين جهت نتوانستم شما را يارى كنم \" . حضرت ، عذر او را پذيرفت و از او تشكر\r\nكرد و بر پدرش ، صعصعه ، رحمت فرستاد .\r\nمنازل وبيوت مدينه\r\nمؤلف مى گويد :\r\nسپس امام سجاد ( عليه السلام ) با اهل و عيال خود به مدينه آمد و به خانه هاى خويشان و مردان\r\nطايفهء خود نگريست . ديد همهء خانه ها به زبان حال خود براى فقدان حاميان و مردان\r\nخود نوحه مى كنند و اشك مىريزند و مانند داغداران ندبه مى نمايند ، از او احوال\r\nصاحبان خود را جويا مىشوند و سوز و اندوه آن حضرت را بر مصرع كشتگان خود به\r\nهيجان مى آورند .\r\nخانهء بى صاحب حسين ( عليه السلام ) فرياد \" وامصيبتا ! \" برداشته است و مى گويد : \" اى مردم ! از\r\nاينكه چنين نوحه‌سرايى مى كنم و فرياد مى زنم ، مرا معذور داريد . شما هم در اين\r\nمصيبت مرا يارى كنيد ، زيرا آن كسانى كه من از فراق آنان مىنالم و بر اخلاق كريمهء آنها\r\nسوگوارم ، همدم شب و روز من و چراغ روشن تاريكيها و سحرها ، ريسمان خيمهء شرف و\r\nافتخار ، باعث نيرو و پيروزى من ، و به جاى خورشيد و ماه من بودند .\r\nچه بسيار شبها كه با بزرگوارى خود ، وحشت مرا زدودند و به بركت خود ، بر حرمت من\r\nافزودند و مناجات سحرگاه خويش را به گوش من رسانيدند و با رازهاى گرانبهاى خود ،\r\nمرا گرانمايه ساختند . چه بسيار شبها كه با اكرام محافل خود ، مرا زينت بخشيدند و به\r\nفضايل خود ، مرا معطر و خوشبو ساختند و درختان خشك مرا به آبيارى ديدارشان سبز\r\nو شاداب كردند و نحوست مرا به يارى ميمنت خود نابود نمودند . چه بسيار شاخه هاى\r\nمنقبت را در مزرع آرزويم كشتند و ساحت مرا از مصاحبتهاى زشت محفوظ داشتند . چه\r\nبسيار صبح ها كه من به خاطر وجود آنها بر همهء كاخها و منزلها برترى داشتم و به آنها\r\nافتخار مى كردم و خوشحال و مسرور بودم .\r\nچه بسيار آرزوهايى را كه به نوميدى رسيده بود ، زنده كردند . چه بسيار ترس و بيمهايى را\r\n","description":"","footnote":"","page_name":" 694 ","page_number":134},
  {"content":"\r\nكه چون استخوان پوسيده در آستان خانهء وجودم پنهان شده بود ، بيرون نمودند ، ولى تير\r\nمرگ آنها را هدف خود ساخت و روزگار ، بر من حسد ورزيد تا آنكه ايشان ، ميان دشمنان\r\nغريب ماندند و نشانهء تيرهاى مخالفان و دشمنان گرديدند . امروز ، مدار بزرگوارى كه به\r\nاشارهء سرانگشتان آنان داير بود ، بريده مىشود و مجسمهء نيكويى ها از گم شدن آنها زبان\r\nبه شكوه مىگشايد و تمام خوبى ها از قطع شدن اعضاى آن بزرگواران نابود مى گردد و\r\nاحكام خداوند از نديدن روى آنها ندبه مى كنند .\r\nآه و افسوس از اين مرد پارسا كه در اين جنگها خونش ريخته شد و افسوس بر آن لشكر كمال ،\r\nكه پرچمش در اين حوادث بزرگ سرنگون گرديد ! اگر در اين حادثه سوزناك از مساعدت\r\nدانايان محروم شدم و نادانى عقل و انديشه ، مرا به هنگام حادثه تنها گذارد ، ولى براى همراهى و\r\nمساعدتم ، تپه‌هاى خاكهاى كهنه و ديوارهاى ويران شده كفايت مىكند ، زيرا آنها هم مانند من\r\nناله مى كنند و همچون من در غم و اندوه غوطه‌ورند .\r\nاگر مى شنيديد كه چگونه نمازها با زبان حال بر آن شهيدان راه حق نوحه مى كنند و\r\nچگونه انسان از خلوتهاى راز و نيازها بر آنها ناله سر مىدهد و بزرگوارى طبيعت و كرامت ،\r\nمشتاق ديدار ايشان مى باشد و بخشش و كرم ، خواهان نشاط ديدار آنهاست و چگونه\r\nمحرابهاى مساجد از فراق آنان گريه مى كنند و چگونه حاجت حاجتمندان براى بخشش\r\nآنان فرياد مى زنند ، هر آينه از شنيدن اين فريادها ، گرفتار غم و اندوه مى شديد و\r\nمى دانستيد كه در اين مصيبت بزرگ كوتاهى كرديد . بلكه اگر تنهايى و شكستگى و\r\nناراحتى مرا مىديديد و خالى بودن مجالس و آثار مرا مشاهده مى كرديد ، منظره اى برابر\r\nديدگان شما مجسم مى شد كه دلهاى شكيبا را به درد مى آورد و اندوه سينه ها\r\nرا مى افزود .\r\nآن خانه‌هايى كه به من حسد مى بردند ، مرا سرزنش و شماتت كردند و دستان پر خطر\r\nروزگار بر من چيره شد . . . آه ! چقدر به آن منزلى كه ايشان در آن ساكن شدند و آرامگاهى\r\nكه آنان در آن آرميده‌اند مشتاق و آرزومندم ! اى كاش من نيز از نوع بشر مى بودم و خود را\r\n","description":"","footnote":"","page_name":" 695 ","page_number":135},
  {"content":"\r\nدر مقابل شمشيرها سپر مىساختم تا ايشان را از شمشيرها حفظ مىنمودم و از گزند\r\nتيرها و نيزه‌ها مصون مى داشتم ، تا آنان زنده مى ماندند و كاش مىتوانستم از\r\nدشمنانشان كه شمشير به روى آنان كشيدند ، انتقام بگيريم و تيرهاى دشمنان را از\r\nايشان دفع كنم ! اكنون كه اين افتخار نصيب من نشد ، اى كاش من در جايگاه و آرامگاه آن\r\nبدنهاى نازنين بودم و مىتوانستم اجساد پاك و پاكيزهء آنها را در بر بگيرم !\r\nآه ! اگر من آرامگاه آن بزرگ مردان فداكار بودم ، با منتهاى كوشش و جديت ، آن بدنها را\r\nحفظ مىكردم و حقوق ديرين آنان را ادا مىنمودم و از افتادن سنگها بر آن بدنها ،\r\nجلوگيرى مىكردم و مانند خدمتگزاران فرمانبردار در خدمت آنان مىايستادم و بساط\r\nاجلال و اكرام ، زير آن صورتهاى نورانى و آن ابدان پاره پاره مىگستردم و به آرزوى\r\nهمنشينى آنان مىرسيدم و از نور آنان براى تاريكيهايم روشنايى مىگرفتم .\r\nآه ! چقدر مشتاق رسيدن به اين آرزوها هستم و چقدر از دورى ساكنين خود در سوز و\r\nگدازم ! هر ناله اى در دنيا از نالهء من كوتاهتر است و هر دارويى جز وجود آنان براى شفا و\r\nمداواى من بى اثر است . هم اكنون من در گم شدن آنان ، لباس عزا در بر كرده‌ام و با\r\nجامه‌هاى سوگوارى انس گرفته ام و از پيدا كردن صبر و شكيبايى نااميد گشته ام و تنها\r\nسخنم اين است : \" اى سرمايهء آسايش روزگار ! ديدار ما و تو در روز محشر \" .\r\nچه نيكو سروده است شاعر نامى ابن قتيبه ، در آن موقعى كه بر آن منازل بى صاحب\r\nمى گريست و مى گفت : \" من بر خانه هاى آل محمد ( صلى الله عليه وآله ) گذر كردم و آنها را همانند آن\r\nروزى كه آل پيغمبر در آن بودند ، نديدم . خداوند اين خانه ها و صاحبانش را از عنايت خود\r\nدور نكند ! اگر چه به زعم من امروز اين خانه ها از صاحبانشان خالى شده اند !\r\nآگاه باشيد كه كشته شدن شهيدان كربلا ، گردن مسلمانها را زير بار ذلت برد و اينك آثار\r\nذلت از آن هويداست .\r\nفرزندان پيغمبر همواره پناه مردم بودند ، ولى اكنون مصيبتى براى دلها شده اند كه از همهء\r\nمصايب بزرگتر و اندوهناكتر است .\r\n","description":"","footnote":"","page_name":" 696 ","page_number":136},
  {"content":"\r\nمگر نمى بينى كه خورشيد نيز براى شهادت حسين ( عليه السلام ) مانند بيماران رنگش زرد شده و\r\nشهرها از اين مصيبت ، دگرگون گرديده اند .\r\nو تو اى كسى كه مصيبت ابا عبد الله ( عليه السلام ) را مىشنوى ! در غم اندوه آنان به همان راهى برو\r\nكه پيشوايان حامل كتاب ، از آن راه رفته اند \" .\r\nروايت شده است كه :\r\nامام زين العابدين ( عليه السلام ) با آن مقام حلم و بردبارى اى كه داشت و نمى توان آن را توصيف كرد ،\r\nدر اين مصيبت بسيار مى گريست و ناله و اندوهش بى پايان بود .\r\nاز امام صادق ( عليه السلام ) روايت شده است كه :\r\nزين العابدين ( عليه السلام ) چهل سال در مصيبت پدرش گريه كرد ، در حالى كه روزها روزه دار و\r\nشبها به عبادت بيدار بود و چون وقت افطار مى رسيد ، خدمتگزارش آب و غذا برابر او\r\nمى نهاد و مى گفت : \" آقا جان ! ميل فرماييد \" . آن حضرت مى گفت :\r\n\" چگونه غذا بخورم ، در صورتى كه فرزند رسول خدا ( صلى الله عليه وآله ) گرسنه كشته شد ؟ و چگونه آب\r\nبنوشم ، در صورتى كه فرزند رسول خدا ( صلى الله عليه وآله ) لب تشنه كشته شد ؟ \" و پيوسته اين سخن را\r\nمى گفت و مى گريست ، تا آب و غذا با اشك چشمش مخلوط مى شد . همواره با اين حال\r\nبود ، تا از دنيا رفت .\r\nخادم حضرت سجاد ( عليه السلام ) نقل مىكند : روزى آن حضرت به صحرا رفت و من از پى او\r\nمى رفتم . ديدم پيشانى خود را روى سنگى ناصاف و خشن گذاشته است . من ايستادم ، در\r\nحالى كه گريه و نالهء او را مى شنيدم و شمردم ، هزار مرتبه گفت : \" لا إله الا الله حقا حقا ، لا إله\r\nالا الله تعبدا ورقا لا إله الا الله ايمانا و تصديقا وصدقا \" .\r\nسپس سر از سجده برداشت . ديدم صورت و محاسنش از اشك چشمش تر شده است .\r\nگفتم : \" اى مولاى من ! آيا اندوه شما پايانى ندارد ؟ و آيا گريهء شما خاتمه پذير نيست ؟ \"\r\nفرمود : \" واى بر تو ! يعقوب بن اسحق بن ابراهيم ، پيغمبر و پيغمبر زاده و داراى دوازده پسر\r\nبود .\r\n","description":"","footnote":"","page_name":" 697 ","page_number":137},
  {"content":"\r\nخداوند يكى از پسران او را از نظرش دور كرد ، از فشار اندوه ، موهاى سرش سپيد شد و از\r\nغم ، كمرش خميد و از گريه ، ديدگانش نابينا گرديد ، در صورتى كه پسرش هنوز زنده بود .\r\nولى من به چشم خودم ديدم كه پدر و برادر و هفده تن از اهل بيتم ، همه كشته شدند و بر\r\nروى خاك افتادند ، پس چگونه غم و اندوه من تمام شود و گريهء من پايان پذيرد ؟ \"\r\nمؤلف مى گويد : من اين اشعار را مىخوانم و به آن بزرگواران اشاره مى كنم و مى گويم :\r\n\" كيست [ به شهداى كربلا 
  ] خبر دهد و بگويد : \" شما با دورى خود ، لباسى از اندوه به ما\r\nپوشانيديد كه هيچ گاه كهنه نمى شود ، بلكه ما را كهنه و نابود مىكند ؟ \" .\r\nهمان روزگارى كه به قرب و وصال آنان ما را خندان مى داشت ، اكنون از مفارقت آنان ، ما\r\nرا مىگرياند . روزگار ما از فقدان آنان دگرگون و سياه شد ، در صورتى كه شبهاى تاريك ما از\r\nنور آن بزرگواران روشن شده بود \" .\r\nدر اينجا تأليف ما به پايان رسيد و هر كس بر ترتيب و نگارش آن واقف گردد ، مىداند كه\r\nاين كتاب با اينكه موجز و حجم آن بسيار كوچك است ، ولى بر ديگر كتبى كه در اين\r\nموضوع نوشته شده است ، برترى دارد و در حد خود داراى مزاياى بسيارى مى باشد .\r\nحمد و سپاس مخصوص آفريدگار جهانيان ، و صلوات و سلام بر محمد و اولاد پاك و پاكيزه و\r\nمعصوم او باد !\r\nمنابع و مأخذ . . .\r\nمنابع ومأخذ\r\n1 . آه سوزان بر مزار شهيدان / شيخ جعفر شوشترى / چاپ دارالكتاب الإسلاميه .\r\n2 . ادعية الساعات / سيد بن طاووس / چاپ لبنان .\r\n3 . اسرار الدعوات / سيد بن طاووس / چاپ أعلمى .\r\n","description":"","footnote":"","page_name":" 698 ","page_number":138},
  {"content":"\r\n4 . الأعلام / خيرالدين زركلى / چاپ بيروت .\r\n5 . الإقبال / سيد بن طاووس / چاپ أعلمى لبنان .\r\n6 . الأمان من اخطار الاسفار / سيد بن طاووس / كتابخانه آيت الله مرعشى .\r\n7 . الانوار الباهرة في انتصار الطاهرة / سيد بن طاووس / كتابخانه آيت الله مرعشى .\r\n8 . الجليل الناصح / سيد بن طاووس / كتابخانه آيت الله مرعشى .\r\n9 . الذريعة الى تصانيف الشيعه / حاج آقا بزرگ تهرانى / چاپ لبنان .\r\n10 . الطرائف / سيد بن طاووس / چاپ نويد اسلام قم .\r\n11 . العقد الفريد / ابن سعد / چاپ دارالكتاب العربى - لبنان .\r\n12 . النفيس الواضح / سيد بن طاووس / كتابخانه آيت الله مرعشى .\r\n14 . إنجيل كتاب مقدس / از انتشارات شوراى كليساهاى مسيحيان .\r\n15 . تاج العروس / جواهرى / بيروت - لبنان .\r\n16 . تاريخ الامم والملوك / طبرى / انتشارات أعلمى لبنان .\r\n17 . تفسير سعد السعود / سيد بن طاووس / انتشارات بيروت .\r\n18 . ريحانة الأدب / محمد على مدرس تبريزى / چاپ خيام تهران .\r\n19 . سلطان الورى لسكان الثرى / سيد بن طاووس / كتابخانه آيت الله مرعشى .\r\n20 . محاسبة الملائكة آخر كل يوم / سيد بن طاووس / كتابخانه آيت الله مرعشى .\r\n21 . مصباح الزائر وجناح المسافر / سيد بن طاووس / كتابخانه آيت الله مرعشى .\r\n* جز كتابهاى فوق منابع ديگرى نيز در متن و پيشگفتار مورد استفاده واقع شده است كه در\r\nپاصفحه‌ها معرفى شده اند .\r\n\r\n","description":"","footnote":"","page_name":" 699 ","page_number":139}
  ]