[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nترجمه و شرح\r\nبداية الحكمة\r\nجلد اول\r\nعلامه سيد محمد حسين طباطبائى\r\nدكتر على شيروانى\r\nعضو هيأت علمى پژوهشگاه حوزه و دانشگاه\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nسرشناسه : شيروانى ، على ، 1343 -\r\nعنوان قراردادى : بداية الحكمه ، شرح .\r\nعنوان ونام پديد آور : ترجمه و شرح بداية الحكمه / علامه سيد محمد حسين طباطبائى ، على شيروانى .\r\nوضعيت ويراست : [ ويراست 2 
  ] .\r\nمشخصات نشر : قم : دارالفكر ، 1386 .\r\nمشخصات ظاهرى : 4 ج .\r\nشابك : ( ج . 1 ) 1 - 04 - 2611 - 964 - 978\r\nوضعيت فهرست نويسى : فيپا\r\nيادداشت : كتاب حاضر در سالهاى مختلف توسط ناشرين متفاوت منتشر شده است .\r\nيادداشت : كتابنامه .\r\nموضوع : طباطبايى ، محمد حسين ، 1281 - 1360 ، بدايةالحكمة - - نقد و تفسير .\r\nموضوع : فلسفه اسلامى .\r\nشناسه افزده : طباطبايى ، محمد حسين ، 1281 - 1360 ، بداية الحكمه ، شرح .\r\nرده بندى كنگره : 1386 9 ش 403 ب / 1392 bbr\r\nرده بندى ديويى : 189\r\nشماره كتابشناسى ملى : 1034433\r\nانتشارات دارالفكر\r\nمؤسس : مرحوم حضرت حجة الاسلام والمسلمين\r\nآقاى حاج سيد عبدالحميد مولانا ( ره )\r\nترجمه و شرح بداية الحكمة ( جلد اول )\r\nمؤلف : علامه سيد محمد حسين طباطبايى\r\nمترجم وشارح : دكتر على شيروانى\r\nناشر : انتشارات دارالفكر\r\nناشر همكار : انديشه مولانا\r\nچاپخانه : قدس ، قم\r\nنوبت چاپ : چهارم ، 1389\r\nشمارگان : 4000 نسخه\r\nقيمت : 60000 ريال\r\nشابك : 1 - 04 - 2611 - 964 - 978\r\nisbn : 978 - 964 - 2611 - 04 - 1\r\nانتشارات دارالفكر :\r\nقم ، خيابان صفائيه ، جنب مدرسهء امير المؤمنين عليه السلام ، پلاك 636\r\nتلفن : 7743544 - 7733645 - فاكس : 7738814\r\nتهران - خيابان انقلاب ، خيابان 12 فروردين ، خيابان شهداى ژاندارمرى\r\nروبروى اداره پست پلاك 124 - تلفن 66408927 - 66409352 - فاكس 66977620\r\nكليه حقوق براى ناشر محفوظ است\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\n[ جلد اول 
  ]\r\n\r\nفهرست مطالب\r\nپيشگفتار ويرايش دوم 13\r\nپيشگفتار ويرايش نخست 15\r\nتعريف ، موضوع و غايت اين علم 18\r\nتعريف حكمت الهى 20\r\nموضوع حكمت الهى 21\r\nغايت حكمت الهى 22\r\nمراد از قيد « به نحو كلى » 23\r\nنياز به فلسفه 23\r\nسه امر بديهى و غير قابل تشكيك 25\r\nفلسفه در تصديق موضوعش بىنياز از ديگر علوم است 26\r\nبازگشت به اصل بحث : چرا به فلسفه نيازمنديم ؟ 27\r\nنگاهى دوباره به تعريف ، موضوع و غايت حكمت الهى 28\r\nفلسفهء اولى و علم اعلى 28\r\nنظرى دوباره بر غايت حكمت الهى 30\r\nبخش اول : مباحث كلى وجود\r\n1 . بداهت مفهوم وجود 33\r\nبداهت موضوع فلسفه در تصور و تصديق . 34\r\nتصورات بديهى و نظرى 34\r\nبداهت مفهوم وجود 35\r\nتعريف حقيقى و تعريف لفظى 36\r\nتعريف حقيقى نداشتن مفهوم « وجود » 37\r\nبررسى آن‌چه به عنوان تعريف وجود بيان شده است 38\r\n2 . اشتراك معنوى مفهوم وجود 40\r\n1 . تعريف اشتراك معنى و اشتراك لفظى 40\r\n2 . آيا اين بحث ، يك بحث لفظى است يا فلسفى ؟ 41\r\n3 . جايگاه اين بحث 42\r\n4 . بداهت اشتراك معنوى مفهوم وجود 43\r\n3 . وجود زائد بر ماهيت و عارض بر آن است 54\r\nزيادت وجود بر ماهيت در خارج 55\r\nزيادت وجود بر ماهيت در ذهن 55\r\nدو نكته 56\r\nادلهء زيادت وجود بر ماهيت 56\r\nدليل اول : وجود را مىتوان از ماهيت سلب كرد 57\r\nدليل دوم : حمل وجود بر ماهيت نيازمند دليل است 58\r\nدليل سوم : حمل نقيض وجود بر ماهيت ممتنع نيست 59\r\n4 . اصالت وجود و اعتباريّت ماهيت 60\r\nمقصود از « وجود » در عنوان بحث 61\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nتوضيحى دربارهء ماهيت و مفاهيم ماهوى 61\r\nمعناى اصالت و اعتباريت 63\r\nاحتمالات مسئله 65\r\nدليل اوّل بر اصالت وجود 66\r\nدفع يك شبهه 68\r\nدليل دوم 69\r\nحمل بيانگر اتحاد ميان موضوع و محمول است 70\r\nحمل شايع و حمل اوّلى 70\r\nماهيات خاستگاه كثرتند 70\r\nدليل سوم 71\r\nدليل چهارم 72\r\nمفاهيم متواطى و مشكك 73\r\nعدم تشكيك در ماهيت 74\r\nحقايق خارجى اختلاف تشكيكى دارند 74\r\nدليل طرفداران اصالت ماهيت 75\r\nنقد و بررسى 77\r\nبررسى نظريهء اصالت وجود در واجب و اعتبارى بودن آن در ممكنات 78\r\nواسطه در عروض 80\r\n5 . وحدت تشكيكى وجود 82\r\nنظريهء وحدت وجود و موجود و نقد آن 84\r\nنظريهء وحدت وجود و كثرت موجود و نقد آن 85\r\nنظريهء كثيرت وجود و موجود 86\r\nنظريهء وحدت در عين كثرت 86\r\nانواع امتياز 87\r\nاختلاف تشكيكى 88\r\nبازگشت به اصل بحث : بازنگرى نظريهء سوم و چهارم 89\r\nتوضيح بيشتر دربارهء اختلاف تشكيكى 90\r\nكثرت طولى و كثرت عرضى نور حسّى 91\r\nكثرت طولى و كثرت عرضى وجود 92\r\nدليل مشائين بر اين‌كه وجودهاى خارجى حقايق متباين به تمام ذات هستند 93\r\nكثرت يك امر حقيقى است 94\r\nاختلاف وجودهاى متكثر به تمام ذات است 94\r\nنقد دليل حكيمان مشاء 95\r\nوجود يك حقيقت تشكيكى است 96\r\nبرهان بر وحدت حقيقت وجود 98\r\nچرا نمىتوان مفهوم واحد را از مصاديق كثير بما هو كثير انتزاع كرد ؟ 99\r\nچكيدهء سخن 101\r\nبرهان مشكك بودن حقيقت وجود 102\r\n6 . مخصّصات وجود 103\r\nنور و وجوه سه‌گانهء تخصّص 104\r\nحقيقت وجود و وجوه سه‌گانهء تخصص 105\r\nنحوهء عروض وجود بر ماهيت 106\r\nحل يك اشكال معروف دربارهء حمل وجود بر ماهيت 107\r\nبيان اشكال 109\r\nنقل و نقد پاسخ‌هاى ديگران 110\r\nپاسخ نخست و نقد آن 111\r\nپاسخ دوم و نقد آن 112\r\nپاسخ سوم و نقد آن 113\r\nپاسخ چهارم و نقد آن 114\r\nيك نكته 115\r\nپاسخ صحيح 116\r\n7 . احكام سلبى وجود 117\r\nموضوع اين بحث حقيقت خارجى وجود است نه مفهوم آن 117\r\nدر اين بحث نظر به مرتبهء خاصى از وجود نيست 118\r\nاحكام سلبى وجود از باب سلب نقص است . 118\r\nاين احكام دربارهء خداوند نيز صادق است 119\r\n1 . وجود ، « غير » ندارد 119\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n2 . وجود ، ثانى ندارد 120\r\n3 . حقيقت وجود نه جوهر است و نه عرض . 122\r\nتوضيحى دربارهء جوهر و عرض 122\r\nدليل جوهر و عرض نبودن وجود 123\r\n4 . وجود ، جزء چيزى نيست 124\r\n5 . وجود ، جزء ندارد 125\r\nتركيب اعتبارى و تركيب حقيقى 127\r\nاقسام تركيب حقيقى 127\r\n6 . وجود ، نوع نيست 131\r\nيك نكته 132\r\n8 . معناى نفس الامر 133\r\nانواع ثبوت 134\r\nنفس الأمر و مناط صدق و كذب قضايا 137\r\nقضاياى خارجى 139\r\nقضاياى ذهنى 139\r\nيك نكته 140\r\nتفسيرى ديگر از نفس الأمر و نقد آن 141\r\n9 . مساوق بودن شيئيت با وجود 143\r\nنظريهء اول : ثبوت ، اعم مطلق از وجود است 145\r\nنظريهء دوم : ميان وجود و عدم واسطه‌اى در كار است 146\r\n10 . در عدم ، تمايز و عليت نيست 148\r\nدر عدم تمايز نيست 149\r\nتمايز فرع بر تحقق داشتن است 149\r\nدفع يك توهم 149\r\nدر عدم ، عليت نيست 150\r\nاسناد عليت به اعدام ، يك اسناد مجازى است . 152\r\nيك تشبيه 152\r\n11 . از معدوم مطلق نمىتوان خبر داد 154\r\nشبههء تناقض در قضيهء « از معدوم مطلق خبر داده نمىشود » 156\r\nحل شبهه بر اساس تفكيك ميان حمل اوّلى و حمل شايع 156\r\nبررسى چند قضيهء ديگر كه موهم تناقض‌اند . 158\r\nشبههء نخست و پاسخ آن 159\r\nشبههء دوم و پاسخ آن 159\r\nشبههء سوم و پاسخ آن 160\r\n12 . بازگرداندن خود معدوم محال است 162\r\nامتناع اعادهء معدوم از فطريات است 163\r\nاعادهء معدوم يعنى چه ؟ 163\r\nتبيين امتناع اعادهء معدوم بر اساس دو اصل 164\r\nدليل اول بر امتناع اعادهء معدوم 165\r\nدليل دوم 166\r\nدليل سوم 169\r\nنسبت زمان به اشياى زمانمند 169\r\nتقرير دليل سوم 171\r\nدليل چهارم 172\r\nدليل متكلمان بر جواز اعادهء معدوم و ردّ آن 174\r\nپاسخ استدلال متكلمان 176\r\nرابطهء معاد با مسئلهء اعادهء معدوم 176\r\nبخش دوم : تقسيم وجود به خارجى و ذهنى\r\nمقدمه 181\r\nاشاره‌اى به تاريخچهء اين بحث 181\r\nفهرستى از مطالب اين بخش 182\r\nتقسيم وجود به خارجى و ذهنى 184\r\nنظريهء مشهور حكيمان مسلمان در مسئلهء وجود ذهنى 185\r\nآثار مطلوب از ماهيت 185\r\nتحليل نظريهء حكما 187\r\nبيانى از استاد مطهرى در تبيين نظريهء حكما 188\r\nنظريهء اشباح و نقد آن 190\r\nنقد نظريهء اشباح 191\r\nدفاع از نظريهء اشباح 192\r\nدفع دفاع مذكور 192\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nنظريهء اضافه 193\r\nاضافه يك امر انتزاعى است 194\r\nنقد نظريهء اضافه 195\r\nادلهء وجود ذهنى - دليل اوّل 195\r\nبيان يك نكته دربارهء ادلهء وجود ذهنى 196\r\nموقعيت تاريخى ادلهء وجود ذهنى 197\r\nادلهء مذكور تنها يك بخش از مدعاى حكما را اثبات مىكند 197\r\nاثبات وجود ذهنى براساس قاعدهء فرعيت 198\r\nدليل دوم 199\r\nدليل سوم 200\r\nصرف يك ماهيت هرگز متكثر نمىشود 201\r\nوحدت ماهيت صرف ، همراه با عموميت است 201\r\nيك نكته 202\r\nاشكال‌هاى نظريهء وجود ذهنى - اشكال اوّل 203\r\nاشكال دوم 205\r\nمقايسه‌اى ميان اشكال اوّل و اشكال دوم 207\r\nتلاش‌هاى ناموفق براى حلّ اشكال‌هاى وجود ذهنى 210\r\nتقريرى ديگر از اشكال دوم 211\r\n1 . نظريهء اضافه يا انكار مقدمهء اول 212\r\n2 . نظريهء اشباح يا انكار مقدمهء سوم 213\r\n3 . نظريهء مغايرت ميان علم و معلوم يا انكار مقدمهء دوم 213\r\nنقد و بررسى 215\r\n4 . نظريهء انقلاب يا انكار مقدمهء سوم 216\r\nيك اشكال بر نظريهء انقلاب 220\r\nپاسخ سيد سند به اشكال فوق 220\r\nنقد و بررسى 221\r\n5 . نظريهء محقق دوانى يا انكار مقدمهء چهارم . 222\r\nنقد و بررسى 224\r\n6 . نظريهء صدر المتألهين 224\r\nحمل اوّلى و حمل شايع 227\r\nهر حملى دليل بر اندراج موضوع در محمول نيست 227\r\nلزوم تفكيك ميان حمل اوّلى و حمل شايع در ايجاب اندراج 228\r\nصورت ذهنى مندرج در مقولهء خارجى خود نيست 230\r\nصورت ذهنى تنها مندرج در مقولهء كيف است 230\r\nصورت ذهنى دو حيثيت دارد 230\r\nمناقشهء محقق سبزوارى در سخن صدر المتألهين 233\r\nنظرى بر آن‌چه محقق سبزوارى در شرح منظومه آورده 234\r\nبازگشت به اصل بحث و بررسى مناقشهء مرحوم سبزوارى 238\r\nمحمول بالضميمه و خارج محمول 240\r\nبازگشت به كلام محقق سبزوارى 241\r\nاضافهء مقولى و اضافهء اشراقى 241\r\nپاسخ به مناقشهء محقق سبزوارى 243\r\nدنبالهء اشكال‌هاى نظريهء وجود ذهنى - اشكال سوم 244\r\nپاسخ اشكال سوم 247\r\nاشكال چهارم 248\r\nپاسخ اشكال چهارم 249\r\nاشكال پنجم 250\r\nدفع يك توهم 251\r\nپاسخ اشكال پنجم 252\r\nاشكال ششم 254\r\nپاسخ اشكال ششم 257\r\nاشكال هفتم 259\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nپاسخ اشكال هفتم 261\r\nيك نكته 262\r\nبخش سوم : تقسيم وجود به مستقل و رابط و تقسيم وجود مستقل به لنفسه و لغيره\r\n1 . وجود مستقل و رابط 265\r\nمفهوم مستقل وجود و مفهوم ربطى وجود 267\r\nفرق ميان مفاهيم اسمى و مفاهيم حرفى 267\r\nمفاهيم حرفى مفاهيمى « فى غيره » هستند 268\r\nتفاوت ميان مفهوم مستقل و مفهوم ربطى وجود 269\r\nآيا وجود رابط در خارج تحقق دارد ؟ 270\r\nدليل بر تحقق خارجى « وجود رابط » 270\r\nدو نكته 271\r\nاحكام وجود رابط : حكم نخست 273\r\nحكم دوم 274\r\nيك نكته 274\r\nحكم سوم 275\r\nيك نكته 276\r\n2 . نحوه اختلاف بين رابط و مستقل 277\r\nاستدلال علامه بر نوعى نبودن اختلاف ميان وجود رابط و مستقل 279\r\nاستقلال و عدم استقلال مفهوم تابع وجودش است 280\r\nشرح كلام حضرت علّامه از زبان استاد مصباح 281\r\n3 . تقسيم وجود به وجود لغيره و لنفسه 283\r\nتوضيح بيشتر دربارهء وجود لغيره و تفاوت آن با وجود فى غيره 284\r\nتقسيم وجود لنفسه به وجود بنفسه و وجود بغيره 286\r\nچكيدهء بحث 286\r\nتوضيحى دربارهء برخى از واژه‌هاى مربوط به اين بخش 287\r\nبخش چهارم : مواد سه‌گانه : وجوب ، امكان و امتناع\r\nمقدمه 291\r\nتبعى بودن بحث از امتناع 291\r\nماده و اصطلاحات گوناگون آن 291\r\nمواد سه‌گانه در منطق و فلسفه 293\r\n1 . تعريف مواد سه‌گانه و بيان انحصار مواد در آنها 295\r\nچرا مقسم مواد ثلاث ، مفهوم قرار داده شد نه ماهيت ؟ 296\r\nمقسم مواد سه‌گانه مفهوم بما هو مفهوم نيست 296\r\nبيان انحصار مواد در وجوب ، امكان و امتناع 296\r\nمواد سه‌گانه بىنياز از تعريف‌اند 297\r\nملاك بداهت 297\r\nمفاهيم عام 298\r\nمواد ثلاث از مفاهيم عامند 299\r\nدورى بودن تعاريفى كه براى مواد سه‌گانه بيان شده است 300\r\n2 . تقسيم هريك از مواد به « بالذات » و « بالغير » و « بالقياس » 301\r\nما بالذات 302\r\nما بالغير 303\r\nما بالقياس 303\r\nيك نكته 304\r\nموارد وجوب بالذات ، بالغير و بالقياس 305\r\n1 . وجوب بالذات 305\r\n2 . وجوب بالغير 306\r\n3 . وجوب بالقياس 306\r\nمواد امتناع بالذات ، بالغير و بالقياس 307\r\n1 . امتناع بالذات 307\r\n2 . امتناع بالغير 308\r\n3 . امتناع بالقياس 308\r\nموارد امكان بالذات و بالقياس 309\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n1 . امكان بالذات 310\r\n2 . امكان بالقياس 310\r\nتحقق امكان بالغير محال است 311\r\n3 . ماهيت واجب الوجود همان وجود است 312\r\nمقصود از ماهيت در عنوان فصل 313\r\nهمهء امور عرضى محتاج به علت‌اند 314\r\nعلت وجود ، تقدم وجودى بر معلول خود دارد 315\r\nواجب تعالى « ماهيت » به معناى چيستى ندارد 315\r\nبيانى از استاد جوادى آملى 317\r\nمنشأ انتزاع وجوب ذاتى 318\r\n4 . واجب الوجود بالذات ، در همه ابعاد واجب الوجود است 320\r\n5 . شىء تا واجب نگردد موجب نمىشود و اعتقاد به اولويت باطل است 322\r\nاصل عليت 323\r\nرابطهء ميان علت و معلول از ديدگاه حكيمان 323\r\nرابطهء ميان علت و معلول از ديدگاه متكلمان يا نظريهء اولويّت 324\r\nاقسام اولويّت 325\r\nردّ نظريهء اولويّت 326\r\nضرورت به شرط محمول 329\r\nفرق ميان ضرورت به شرط محمول در اصطلاح منطق و فلسفه 330\r\n6 . معانى امكان 332\r\n1 . امكان خاص يا خاصّى 333\r\n2 . امكان عام يا عامى 333\r\n3 . امكان اخص 334\r\n4 . امكان استقبالى 335\r\nمناقشه در تحقق امكان استقبالى 336\r\nسخن حكيم سبزوارى دربارهء امكان استقبالى 337\r\nدو اصطلاح ديگر براى امكان 337\r\nامكان وقوعى 338\r\nفرق ميان امكان وقوعى و امكان عام 339\r\nامكان استعدادى 340\r\nفرق ميان امكان استعدادى و امكان ذاتى 340\r\nفرق اساسى ميان امكان ذاتى و امكان استعدادى 342\r\nدو نكته 344\r\nتفاوت‌هاى ديگر ميان امكان استعدادى و امكان ذاتى 344\r\n1 . امكان استعدادى قابل شدّت و ضعف است 344\r\n2 . امكان استعدادى زائل‌شدنى است 345\r\n3 . امكان استعدادى تعيّن‌دهنده است 346\r\nفرق ميان امكان استعدادى و امكان وقوعى 347\r\n7 . امكان ، يك اعتبار عقلى است ملازم با ماهيت 348\r\nامكان يك اعتبار عقلى است 348\r\nسازگارى امكان ذاتى با وجوب و امتناع غيرى و به شرط محمول 349\r\nامكان ، لازمهء ماهيت است 350\r\nاشاره به يك توهم و پاسخ آن 351\r\n8 . نيازمندى ممكن به علت و منشأ آن 353\r\nقانون عليت 354\r\nبديهيات اوليه 354\r\nقانون عليت از بديهيات اوليه است 355\r\nاصلى كه قانون عليت مبتنى بر آن است 355\r\nملاك نياز به علت چيست ؟ 356\r\nنظر حكيمان دراين‌باره 357\r\nديدگاه متكلمان در اين مسئله 357\r\nدليل اول حكما بر اين‌كه مناط نياز به علت امكان است 357\r\nدليل دوم 359\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nانتزاع مفاهيم گوناگون از يك پديده 360\r\nتقرير دليل دوم 361\r\nاحتجاج متكلمان بر اين‌كه ملاك احتياج به علت حدوث است 364\r\nدو پاسخ به احتجاج متكلمان 365\r\n9 . ممكن علاوه بر حدوث در بقا نيز محتاج به علت است 368\r\nرابطهء اين بحث با بحث پيشين 369\r\nدليل اول بر نيازمندى ممكن به علت در بقاء 370\r\nدليل دوم 370\r\nدليل متكلمان بر استغناى ممكن از علت در بقاء 371\r\nپاسخ به احتجاج متكلمان 372\r\nوجوب و امكان از امور وجودى هستند 373\r\nخاتمة 373\r\nمفاهيمى كه اتصافشان ذهنى است يا « معقولات ثانيهء منطقى » 374\r\nمفاهيمى كه اتصافشان خارجى است 375\r\nمعقولات اوليه 375\r\nبازگشت به اصل بحث 376\r\nوجوب و امكان وجود مستقل ندارند 377\r\nامتناع يك امر عدمى است 378\r\nوجوب و امان از ديدگاهى ديگر 378\r\nضميمه : شرح حال علامهء طباطبايى و سه دستور العمل اخلاقى\r\nشرح حال خودنوشت آيت حق علامه طباطبايى 383\r\nزندگى من 383\r\nسلوك عملى علامه رحمه الله به نوشتهء آية اللّه ابراهيم امينى 387\r\nسه دستور العمل اخلاقى 397\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nپيشگفتار ويرايش دوم\r\nسپاس و ستايش خداى را كه نعمت‌هايش بر بندگان جارى و رحمتش در دو جهان سارى است و سلام و درود بىكران الهى بر انبيا و اولياى حق ، به‌ويژه خاتم رسولان ، حضرت محمد مصطفى و خاندان عصمت و طهارت .\r\nاز زمان انتشار چاپ نخست شرح بداية الحكمه ، كه اينك ويرايش دوم آن تقديم حكمت‌جويان مىشود ، بيش از چهارده سال مىگذرد . در آن هنگام كه در كار نگارش اين شرح بودم و روزگار جوانى را مىگذراندم ، هرگز گمان نمىكردم اين نگاشته چنين سودمند افتد و مورد پسند ارباب فضل و فضيلت قرار گيرد و نگارنده اين‌گونه مورد تشويق و تكريم فلسفه دوستان قرار گيرد . از آن زمان تاكنون ، آثار متعددى از اين قلم منتشر شده ، اما هيچ‌كدام به اندازهء شرح بداية الحكمه و سپس شرح نهاية الحكمه ، تأثيرگذار نبود . بسيارى از اساتيد حوزه و دانشگاه كه اين شرح را خوانده و از آن بهره برده بودند به‌طور شفاهى و حضورى ، با بزرگوارى ، اين بنده را به لطف و مهر و محبت خويش نواختند .\r\nبارى ، شرح بداية الحكمه ، پس از چندى توسط آقاى حبيب فيّاض ، نويسنده‌اى لبنانى كه در دانشگاه تهران فلسفه آموخته است ، با كسب اجازه از نگارنده ، به زبان عربى ترجمه و توسط مؤسسهء دار الهادى در بيروت انتشار يافت و بدين ترتيب ، از مرزهاى ايران و ديگر كشورهاى فارسى زبان فراتر رفت و به جهان عرب راه يافت ؛\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nهمچنين در نخستين جشنوارهء كتاب سال دانشجويى ، برگزيده و از سوى رئيس مجلس شوراى اسلامى لوح تقدير دريافت كرد و در برخى مجلّات ، مقالاتى در معرّفى و بيان مزاياى آن ، منتشر و بهترين شرح نگاشته شده بر اين كتاب به شمار آمد . از آن زمان تاكنون - با آنكه از يك‌سو ، شرح‌هاى متعددى بر اين دو كتاب نوشته و منتشر شد و از سوى ديگر ، نشر و توزيع اين كتاب به نحو مطلوب صورت نمىگرفت و همواره دسترسى به آن با دشوارى مواجه بوده - به فضل الهى همچنان مورد توجه و اقبال علاقه‌مندان به فلسفه در حوزه و دانشگاه بوده و هست . خداوند را بر اين همه لطف ، سپاس .\r\nاينك كه فرصتى دست داد تا نگاهى دوباره بر اين شرح افكنم و غبار گذشت زمان را از چهره‌اش بروبم ، بسيار خرسندم كه جز افزودن چند پانوشت ، نيازى به تجديدنظر نيافتم و تنها در شكل و صورت نگارش ، تلاش شد استانداردهاى ويرايش را - كه سوگوارانه هنوز اجماعى بر آن صورت نگرفته و در موارد فراوانى سليقه‌اى است - در نظر بگيرم ، و غلطهاى مربوط به حروفچينى را اصلاح كنم و جامه‌اى زيباتر بر قامت آن بپوشانم . از خداى عليم ديّان ، براى همه عزيزان و بزرگوارانى كه اين بنده را شرمنده لطف خويش ساختند ، فزونى توفيق و شادكامى در دو جهان خواهانم .\r\nو آخر دعوانا ان الحمد للّه ربّ العالمين\r\nعلى شيروانى\r\nعضو هيأت علمى پژوهشگاه حوزه و دانشگاه\r\n18 / 1 / 85\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nپيشگفتار ويرايش نخست\r\nالحمد للّه ربّ العالمين و الصّلوة على سيّد الأنبياء محمّد و آله الطّاهرين .\r\nنوشتار حاضر حاوى متن ، ترجمه و شرح كتاب گرانسنگ بداية الحكمة ، تأليف بزرگ حكيم عالم اسلام ، علّامه سيّد محمد حسين طباطبايى قدس سرّه است . علّامهء فقيد ، بداية الحكمة را ، در پاسخ به درخواست برخى از نزديكان ، به عنوان نخستين متن درسى براى جويندگان حكمت الهى به رشتهء تحرير درآورد و در سال 1390 هجرى قمرى ، در حالى كه حدود 67 سال از عمر شريفش مىگذشت ، نگارش آن را به انجام رساند .\r\nعلامهء طباطبايى - طاب ثراه - در تفكر فلسفى خويش از شيفتگان و پيروان مكتب نابغهء بزرگ جهان اسلام ، صدر الحكماء المتألهين ، صدر الدين شيرازى - رضوان اللّه عليه - است ، و بداية الحكمة در واقع چكيدهء فلسفهء صدرايى ، موسوم به « حكمت متعاليه » است كه با توجه به آخرين سير تكاملى آن تنظيم شده است .\r\nبداية الحكمة كتابى است كاملا استدلالى كه در آن جز دليل و برهان يافت نمىشود ؛ نوشتارى است پيراسته از حشو و زوائد ، متين و استوار ؛ و به جرأت مىتوان گفت : مقامش در حكمت متعاليه همسان منزلت اشارات بوعلى است در حكمت مشّاء . عباراتش گرچه موجز است ، مغلق نيست ؛ در عين اختصار ، جامع است و مهمترين عناوين و موضوعات حكمت الهى را دربر دارد .\r\nنگارنده از آغاز آشنايىاش با اين كتاب ارزشمند ، شيفتهء آن شد و آن را درّى\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nثمين يافت داراى مقامى منيع و منزلتى عظيم ، چونان مؤلف بزرگوارش ؛ و مايهء بسى خرسندى و شادمانى است كه مجامع علمى و فرهنگى ميهن اسلامى ما ، اعم از حوزه‌هاى علميه و دانشگاه‌ها ، با آغوشى گشوده از بدايه استقبال كرده و آن را در جايگاه شايسته‌اش قرار داده‌اند .\r\nامّا ايجاز و اختصار عبارات كتاب و فشردگى مطالب عرضه شده در آن موجب گشته بسيارى از مقاصد كتاب براى نوآموزان اين رشته پوشيده ماند و دانشجويان ، محتواى آن را آن‌گونه كه بايسته است درنيابند و ازاين‌رو ، ضرورت نگارش شرحى كه مبيّن مقاصد كتاب و روشنگر محتواى آن باشد احساس شد و نوشتار حاضر ، محصول تلاشى است كه در جهت پاسخ به اين نياز انجام يافت .\r\nدربارهء اين نوشتار نكاتى چند است كه تذكارش در اين مقدمه سودمند مىنمايد :\r\n1 . در سراسر اين مكتوب كوشش شده است كه پيش از بيان ادلّه و جرح و تعديل اقوال گوناگون ، موضوع و محمول بحث كاملا تبيين گردد و حدود و ثغور آن مشخص شود ، چراكه در مسائل فلسفى نوعا تصور صحيح موضوع و محمول مسئله از تصديق آن دشوارتر و بيشتر كج‌فهمىها در مسائل فلسفى در اثر نداشتن تصويرى صحيح از اصل مسئله است ، و به جرأت مىتوان گفت : در بسيارى از موارد پس از تصوّر صحيح موضوع و محمول قضيّه ، ديگر نيازى به اقامهء دليل و برهان براى اثبات مدّعا نيست و انسان خودبه‌خود آن را خواهد پذيرفت .\r\n2 . همان‌گونه كه يادآورى شد ، بدايه آكنده از استدلال و برهان است . در اين نوشتار سعى شده تا هريك از براهين در قالب منطقى قرار گيرد و تك‌تك مقدّمات آن ، در صورت نياز به شرح و توضيح ، تبيين گردد ؛ و اگر احيانا برخى از مقدمات در متن نيامده ، در شرح ذكر شود و هر دليل به گونه‌اى تنظيم گردد كه دريافت و پذيرش آن هرچه سهل‌تر باشد .\r\n3 . در تنظيم و نگارش اين شرح از كتاب‌هاى فراوانى سود برده‌ام ، اما در اين ميان سهم بيشتر از آن آثار استاد شهيد مرتضى مطهرى قدس سرّه است ، به‌ويژه پاورقىهاى اصول فلسفه و روش رئاليسم ، شرح مبسوط منظومه و شرح منظومه ؛ چراكه استاد مطهرى در حسن تقرير و شيوايى بيان كم‌نظير بود و دشوارترين مطالب را به آسان‌ترين وجه\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nبيان مىكرد ، همان چيزى كه در سراسر اين مكتوب مدّ نظر نگارنده بوده است . لذا در پاره‌اى موارد كه نحوهء تقرير آن شهيد سعيد را در تبيين بهتر مطلب مفيد دانستم آن تقرير را بدون تصرّف نقل كردم .\r\nشرح منظومهء محقق سبزوارى - ره - و حواشى و تعليقات گوناگون آن ، نهاية الحكمة و تعليقهء آن و اسفار و شرح آن نيز از كتاب‌هايى بوده‌اند كه مراجعهء دائم و مكرر به آنها داشته‌ام .\r\n4 . سعى شده است مطالب با عباراتى روان و سليس ، بدون بكارگيرى اصطلاحات نامأنوس و بطور دسته‌بندى شده عرضه گردد تا دريافت مطالب و به ذهن سپردن آن هرچه آسان‌تر باشد .\r\n5 . پيش ازاين ، ترجمهء بدايه به قلم نگارندهء اين سطور به زيور طبع آراسته شد و با استقبال روبرو گشت ، اما براى آن‌كه مجموعهء حاضر ، از هر جهت كامل باشد ، همان ترجمه را - البته با تجديدنظر و در پاره‌اى موارد ، نگارش دوباره - در اين مجموعه آوردم .\r\nدر پايان بر خود فرض مىدانم به موجب حديث شريف « من لم يشكر المخلوق لم يشكر الخالق » از تمام عزيزان و سرورانى كه به گونه‌اى در سامان دادن اين اثر ، نگارنده را يارى دادند ، تشكر و قدردانى كنم به‌ويژه دانشور گرانمايه جناب استاد فياضى كه با تذكرات سودمندشان نگارنده را در رفع نقايص اين مكتوب يارى فرمودند .\r\nاميد آن‌كه عزيزانى كه بر اين نوشتار نظر مىكنند در صورت مشاهدهء لغزش و خطا نويسنده را از سر لطف و بزرگوارى تذكار دهند و او را از اشتباهش آگاه سازند كه مايهء بسى امتنان خواهد بود .\r\nپروردگارا ! تو خود به ما حكمت‌آموز و ما را خلق‌وخوى حكيمانه كرامت فرما و گام‌هايمان را در راه اقامهء دينت ، كه سراسر حكمت است ، استوار گردان و توفيقمان ده كه قلم و زبانمان را در راه تو به كار گيريم ، تا نوشتار و گفتارمان مرضى تو باشد .\r\nو آخر دعوانا ان الحمد للّه ربّ العالمين\r\nتيرماه 1370 على شيروانى\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nمقدمة فى تعريف هذا الفنّ « 1 » و موضوعه و غايته\r\nالحمد للّه ، و له الثّناء بحقيقته ، و الصّلاة و السّلام على رسوله محمّد خير خليقته و آله الطاهرين من أهل بيته و عترته .\r\nالحكمة إلالهيّة علم يبحث فيه عن أحوال الموجود بما هو موجود ؛ و موضوعها الذى يبحث فيه عن أعراضه الذاتيّة ، هو الموجود ، بما هو موجود ؛ و غايتها معرفة الموجودات على وجه كلّىّ ، و تمييزها ممّا ليس بموجود حقيقىّ .\r\n\r\nتعريف ، موضوع و غايت اين علم\r\nحكمت الهى علمى است كه در آن دربارهء احوال و احكام موجود مطلق ( يعنى موجود از آن جهت كه موجود است ) بحث مىشود ؛ و موضوع آن ، كه از عوارض ذاتىاش در اين علم بحث مىشود ، موجود مطلق مىباشد ، و هدفش عبارت است از : ارائهء معرفتى كلّى از موجودات و تمييز موجود حقيقى از غير حقيقى .\r\nدر اين مقدمه ، دربارهء سه چيز گفت‌وگو مىشود : تعريف حكمت الهى ، موضوع حكمت الهى و غايت آن . از ديرزمان معمول چنان بوده است كه پيش از ورود در\r\n\r\n\r\n","description":"","footnote":"\r\n( 1 ) . فنّ در لغت به معناى حرفه و پيشه و هم‌چنين به معناى علم مىباشد و از اين جهت ، مانند صناعت است . و نيز هر كدام از اين دو واژه گاهى بر بخش‌هاى يك علم نيز اطلاق مىشوند ؛ مانند : صناعت برهان ، صناعت جدل ، كه قسمت‌هاى خاصى از علم منطق مىباشند .\r\n","page_name":" 18 ","page_number":18},
  {"content":"\r\n\r\nمباحث اصلى كتاب ، در طى مقدمه‌اى توضيحى دربارهء تعريف ، موضوع و غايت دانش موردنظر ، بيان مىشد . علت اين سنت حسنه كه در اين كتاب نيز رعايت شده به شرح زير است :\r\nپيش از فراگيرى يك دانش خاص ، لازم است چند چيز براى دانشجو روشن باشد . يكى از امور تعريف آن علم است . تعريف كردن يك علم موجب مىشود كه دانشجو نسبت به مسايل مطرح شده در آن علم ، ذهنيت روشنى پيدا كند و بداند كه درصدد آموختن چه مطالبى است و در نتيجه ، از حالت جهل مركّب نسبت به مطالب آن رشتهء خاص بدرآمده و دورنماى روشنى از آن علم به دست آورد .\r\nدر مرحلهء دوم بايد موضوع آن علم معيّن و كاملا توضيح داده شود تا هرگونه ابهام نسبت به آن بر طرف شود . اهميت دانستن موضوع از آن‌جاست كه موضوع يك علم ، محور مسايل آن علم مىباشد و ازاين‌رو ، نقش عمده‌اى در تعريف آن علم ايفاء مىكند ، تا آن‌جا كه در بسيارى از موارد ، يك دانش خاص به وسيلهء موضوع آن شناسايى مىشود . به عنوان مثال ، در تعريف دانش حساب گفته مىشود : حساب علمى است كه دربارهء « عدد » گفت‌وگو مىكند ، و يا در تعريف علم صرف مىگويند : علمى است كه از ساختمان « كلمه » سخن مىگويد . در اين دو تعريف ، محور شناسايى علم ، موضوع آن مىباشد و علم براساس موضوعش تعريف شده است .\r\nدر بسيارى از موارد ، بهترين ملاك براى تمايز علوم گوناگون از يكديگر موضوعات آن علوم مىباشد ، زيرا آن‌چه موجب مىگردد مجموعه‌اى از مسايل كنار يكديگر قرار گيرند و نام يك علم خاص بر آنها نهاده شود ، آن است كه تمام آن مسايل از يك‌چيز ، كه همان موضوع آن علم است ، گفت‌وگو مىكنند و احكام و آثار و ويژگىهاى آن را بيان مىكنند .\r\nدر مرحلهء سوم ، بايد غايت و هدف آن دانش خاص تبيين گردد . مقصود از غايت يك علم ، نتيجه و يا نتايجى است كه بر آموختن آن علم ، مترتب مىشود . البته نخستين چيزى كه با فراگيرى يك علم عايد انسان مىگردد همان آگاهى نسبت به پاره‌اى\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nحقايق و افزوده شدن اطلاعات ؛ و به ديگر سخن : تبديل ظلمت جهل به نور علم است . و اين امر ، گرچه خود متاعى ارزشمند است - چراكه به فرمودهء قرآن كريم دانا و نادان هرگز يكسان نخواهند بود - ، اما براى انتخاب يك رشته خاص كافى نيست ، چراكه همهء علوم در آن مشترك‌اند . ازاين‌روست كه در مقدمهء يك علم ، فايده و اثر خاصى كه بر فراگيرى آن رشتهء خاص مترتب مىگردد ، بازگو مىشود . به عنوان مثال گفته مىشود : غايت منطق ، صيانت انديشه از خطا و لغزش است ؛ يا غايت صرف و نحو ، صيانت گفتار از خطا و اشتباهات لفظى است . دانشجو كه در جست‌وجوى گمشده‌اى است و براى دست يافتن به هدفى تلاش مىكند ، به هنگام آشنايى كه با غايت يك علم و مناسب يافتن آن با هدف خويش و يا احيانا تطبيقش بر آن ، آتش شوق و رغبت در جانش افروخته شده و از هيچ تلاشى در راه فراگيرى آن دانش دريغ نخواهد كرد .\r\nاين است دليل بحث از تعريف ، موضوع و غايت يك علم در مقدمهء آن .\r\n\r\nتعريف حكمت الهى\r\nحكمت الهى علمى است كه از احوال موجود از آن جهت كه موجود است ( يعنى موجود مطلق ) بحث و گفت‌وگو مىكند . توضيح آن‌كه : يك موجود احكام گوناگونى دارد .\r\nپاره‌اى از اين احكام به شكل و قالب خاصى كه آن موجود به خود گرفته ، مربوط مىشود ، و بخش ديگر به شكل و قالب خاص آن موجود ، مربوط نيست ، بلكه در رابطه با اصل « موجوديت » آن است . به عنوان مثال ، آهن از آن جهت كه موجودى است در اين قالب و با اين ماهيت خاص و متمايز از ديگر موجودات و بلكه ديگر فلزات ، داراى احكام ويژه‌اى مىباشد : وزن مخصوصى دارد ، نقطهء ذوب و مقدار مقاومت خاصى دارد ، رنگ خاص و نيز ده‌ها و صدها حكم و اثر و حالت دارد كه همه به « آهن بودن » آن مربوط مىشود . اما همين پديده داراى احكام ديگرى نيز هست ، مثلا : معلول است ، حادث است ، ممكن است ، منشاء اثر است و . . . اين دسته\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nاز احكام به آهن بودن اين شىء مربوط نيست ، بلكه به « موجوديت » آن مربوط مىشود . به ديگر سخن : اين شىء از آن جهت كه موجود است اين احكام را دارد ، نه از آن جهت كه آهن است . با روشن شدن تفاوت اين دو دسته از احكام ، كم‌كم با حكمت الهى آشنا مىشويم .\r\nحكمت الهى علمى است كه دربارهء دستهء دوّم از احكام سخن مىگويد . يعنى احكامى را بيان مىكند كه موجود از آن‌جهت كه موجود است ، آنها را دارا مىباشد ، نه احكامى كه به تعين خاصى مربوط مىگردد ، و طبعا مخصوص بخش خاصى از موجودات مىباشد ، بر خلاف علوم تجربى . « 1 »\r\n\r\nموضوع حكمت الهى\r\nابتدا بايد ببينيم موضوع يك علم چيست ؟ و سپس دربارهء موضوع حكمت الهى به گفت‌وگو بنشينيم . معمولا گفته مىشود : موضوع يك علم همان چيزى است كه در آن علم از اعراض ذاتى آن ، بحث مىشود ( - موضوع كلّ علم ما يبحث فيه عن اعراضه الذاتيّة ) .\r\nدربارهء اين‌كه مقصود از اعراض ذاتيّه چيست ؟ و چرا بايد در يك علم تنها از اعراض ذاتيه موضوع آن علم گفت‌وگو شود ؟ بحث‌هاى فراوانى صورت گرفته است كه اكنون مجال پرداختن به آن نيست . « 2 » شايد بهترين تعريفى كه براى اعراض\r\n\r\n\r\n","description":"","footnote":"\r\n( 1 ) . تفاوت اساسى ميان فلسفه و علوم تجربى در اين نكته نهفته است كه در علوم تجربى از احوال موجوداتى بحث مىشود كه تعيّن خاصى به خود گرفته‌اند ، و آن احوال نيز در واقع به همان تعيّن خاص مربوط مىشود . مثلا در گياه‌شناسى ، احوال مربوط به تعيّن نباتى و در حيوان‌شناسى ، عوارض مربوط به تعيّن حيوانى مورد بررسى قرار مىگيرد و به همين صورت در ساير علوم .\r\nاما در فلسفه ، سخن از احوال و عوارضى است كه هستى از آن‌جهت كه هستى است - با چشم‌پوشى از هر تعيّن ، شكل و قالب خاصى كه پيدا كرده - دارا مىباشد . به عبارت ديگر ، « هستى » را نه از آن جهت كه به شكل حيوان يا انسان ، جماد يا نبات درآمده و اين تعين‌ها را به خود گرفته ، بلكه از آن جهت كه « هستى » است مورد كاوش قرار مىدهد ، و ازاين‌روى مسائل فلسفه از شمول و فراگيرى بىمانندى برخوردار است .\r\n( 2 ) . استاد مطهرى - عليه الرّحمة - دراين‌باره مىفرمايند : « عبارتى كه منطقيين و فلاسفه در تعريف موضوع علم به كار برده‌اند اين است « موضوع كلّ علم هو ما يبحث فيه عن عوارضه الذاتية » يعنى موضوع هر علم آن چيزى است كه آن -\r\n","page_name":" 21 ","page_number":21},
  {"content":"\r\n\r\nذاتيه بيان شده اين است كه عرض ذاتى ، امرى است كه بدون واسطه ، بر موضوع عارض شود ، خواه آن امر ، اعم از موضوع و يا اخص از موضوع و يا مساوى موضوع باشد . « 1 » در نتيجه ، « عرض غريب » - در برابر عرض ذاتى - امرى است كه به واسطهء امرى ديگر - خواه اعم از موضوع باشد يا اخص و يا مساوى آن - عارض موضوع شود .\r\nبنابراين ، موضوع يك علم همان چيزى است كه آن علم از امورى كه بدون واسطه بر آن عارض مىشود ، گفت‌وگو مىكند .\r\nحال كه دانستيم مقصود از علم چيست ، با توجه به تعريفى كه براى حكمت الهى ذكر شد به آسانى مىتوان به موضوع اين علم پى برد . آرى ، موضوع حكمت الهى همان موجود مطلق است . تمام مسايل اين علم حول اين محور دور مىزند و در اطراف آن سخن گفته و از عوارض ذاتى آن گفت‌وگو مىكند ، مانند : موجود مطلق واحد است ، موجود مطلق منشاء آثار است ، موجود مطلق يا واجب است و يا ممكن .\r\n\r\nغايت حكمت الهى\r\nغايت و هدف حكمت الهى دو چيز است : يكى شناخت موجودات به نحو كلّى و ديگرى تشخيص موجود حقيقى از موجود غير حقيقى .\r\nدر واقع نخستين اثرى كه بر فراگيرى حكمت الهى مترتب مىشود - و به اصطلاح غايت بىواسطهء آن به شمار مىآيد - همان شناختن موجودات به نحو كلّى است ، و اما بازشناسى موجود حقيقى از غير حقيقى ، در حقيقت ثمره و فايده‌اى\r\n\r\n\r\n","description":"","footnote":"\r\n- علم دربارهء عوارض ذاتى آن بحث مىكند .\r\nاين دانشمندان به جاى اين‌كه بگويند : موضوع هر علمى عبارت است از آن چيزى كه آن علم از احوال و خواص و آثار او بحث مىكند ، به جاى احوال و آثار ، كلمهء قلمبهء « عوارض ذاتيّه » را به كار برده‌اند . چرا ؟ بىجهت ؟ نه ، بىجهت نيست ، آنها ديده‌اند كه احوال و آثارى كه به يك چيز نسبت داده مىشود بر دو قسم است : گاهى واقعا مربوط به خود او است و گاهى مربوط به او نيست ، بلكه مربوط به چيزى است كه با او يگانگى دارد .\r\nمثلا مىخواهيم در احوال انسان بحث كنيم . خواه ناخواه از آن جهت كه انسان ، حيوان هم هست و با حيوان ، يگانگى دارد ، خواص حيوان هم در او جمع است . ازاين‌رو كلمهء عرض ذاتى را به كار برده‌اند و آن كلمه را با تعريفى مخصوص مشخص كرده‌اند كه اين اشتباه از بين برود و به اصطلاح عوارض غريبه خارج شود » . ( آشنايى با علوم اسلامى ، ج 1 ، ص 31 و 32 ) .\r\n( 1 ) . ر . ك شرح حكمت متعاليه ، آية الله جوادى آملى ، انتشارات الزهراء ، بخش يكم از جلد ششم ، ص 110 .\r\n","page_name":" 22 ","page_number":22},
  {"content":"\r\n\r\nاست كه بر آشنايى با احكام كلّى موجود ، مترتب مىشود . زيرا وقتى ما با ويژگىهاى موجود مطلق آشنا شديم و احكام آن را دانستيم ، ضابطه‌اى در دست خواهيم داشت كه بوسيلهء آن مىتوانيم موجود حقيقى را ( يعنى چيزى را كه داراى آن ويژگىهاست ) از موجود غير حقيقى ( يعنى چيزى كه فاقد آن ويژگىهاست ) بازشناسى كنيم .\r\n\r\nمراد از قيد « به نحو كلى »\r\nاز توضيحاتى كه دربارهء تعريف حكمت الهى بيان شد ، روشن مىشود كه مراد از قيد « به نحو كلّى » - كه در بيان غايت حكمت الهى آمده - چيست . آن‌جا گفتيم : در اين علم از موجود مطلق گفت‌وگو مىشود و احكام مربوط به موجود مطلق بررسى مىگردد ، نه حالات مربوط به يك نوع خاصى از موجودات . ازاين‌رو ، مسائل طرح شده در اين علم ، فراگير بوده و همهء موجودات را شامل مىشود . به همين دليل است كه گفتيم : غايت حكمت الهى عبارت است از شناخت موجودات « به نحو كلى » .\r\nو به ديگر سخن ، كلّى بودن مسائل فلسفى ازآن‌روست كه مسائل آن ، به نوع معينى از موجودات و يا ماهيت خاصى از ماهيات اختصاص ندارد ، بر خلاف ديگر علوم . مثلا در حكمت الهى از عليّت و معلوليّت ، وحدت و كثرت ، فعليت و قوه و مانند آن ، گفت‌وگو مىشود و اين امور ، به موجود و يا ماهيت خاصى ، اختصاص ندارد . « 1 »\r\n\r\nنياز به فلسفه\r\nتوضيح ذلك : أنّ الانسان يجد من نفسه أنّ لنفسه حقيقة و واقعيّة ، و أنّ هناك حقيقة و واقعيّة وراء نفسه ، و أنّ له أن يصيبها ، فلا يطلب شيئا من الأشياء و لا يقصده إلّا من جهة أنّه هو ذلك الشّىء فى الواقع ، و لا يهرب من شىء و لا يندفع عنه إلّا لكونه هو ذلك الشىء فى الحقيقة ؛\r\n\r\n\r\n","description":"","footnote":"\r\n( 1 ) . سرّ اين مطلب آن است كه مفاهيم فلسفى همه از قبيل معقولات ثانيهء فلسفى است ، مفاهيمى كه حال ماهيت خاصى در آن معتبر نمىباشد . در واقع شناخت قضاياى فلسفى و تعريف روشن حكمت الهى منوط به آشنايى با آن معقولات است .\r\n","page_name":" 23 ","page_number":23},
  {"content":"\r\n\r\nفالطفل الّذى يطلب الضّرع مثلا ، إنّما يطلب ما هو بحسب الواقع لبن ، لا ما هو بحسب التوهّم و الحسبان كذلك ؛\r\nو الانسان الذى يهرب من سبع ، إنّما يهرب ممّا هو بحسب الحقيقة سبع لا بحسب التوهّم و الخرافة ؛\r\nلكنّه ربما أخطأ فى نظره ، فرأى ما ليس بحقّ حقّا واقعا فى الخارج ، كالبخت و الغول ، او اعتقد ما هو حقّ واقع فى الخارج باطلا خرافيّا كالنّفس المجرّدة و العقل المجرّد ؛ فمسّت الحاجة ، بادء بدء إلى معرفة أحوال الموجود ، بما هو موجود ، الخاصّة به ؛ ليميّز بها ما هو موجود فى الواقع ممّا ليس كذلك و العلم الباحث عنها هو الحكمة إلالهيّة .\r\nتوضيح مطلب آن است كه : انسان با مراجعه به وجدانش مىيابد كه : خودش حقيقت و واقعيت دارد ، و نيز خارج از حيطهء وجودى او حقيقت و واقعيتى هست ، و او توان ادراك و رسيدن به آن واقعيت را دارد ، به شهادت آن‌كه هنگامى كه چيزى را طلب مىكند و در پى تحصيل آن روانه مىشود ، آن را به عنوان يك واقعيت خارجى مدّ نظر مىگيرد ، و نيز هنگام گريز و فرار از چيزى ، ازاين‌رو مىگريزد كه آن شىء در خارج واقعيت دارد . مثلا كودكى كه خواهان شير مادر است ، چيزى را طلب مىكند كه در عالم خارج شير است ، نه آن‌چه فقط در پندار او شير مىباشد ؛ و نيز انسان گريزان از يك درنده ، از آن‌چه در واقعيت خارجى درنده است مىگريزد ، نه آن‌چه ساختهء وهم اوست و يك موجود خرافى ، بيش نيست .\r\nاما انسان گاهى دچار خطا و اشتباه شده ، و اعتقاد به وجود امورى چون شانس و غول پيدا مىكند ، كه هيچ سهمى از واقعيت ندارند ؛ يا به عكس ، آن‌چه را حق است و واقعا در خارج وجود دارد ، امرى پوچ و خرافى مىپندارد ، همانند كسانى كه وجود روح مجرد را منكرند ؛ لذا به عنوان اولين نياز ، ضرورت شناخت احوال و احكام ويژه موجود مطلق مطرح مىشود ، تا به وسيلهء آن احكام بتوان بين موجود حقيقى و موجود وهمى فرق نهاد ، و حكمت الهى تنها علمى است كه عهده‌دار چنين بحثى مىباشد .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nدر اين قسمت اين مطلب توضيح داده مىشود كه تصديق به اين‌كه موضوع حكمت الهى تحقق دارد - و به عبارت ديگر ، اذعان به اين‌كه واقعيتى در عالم هست - ، به اقامهء دليل نياز ندارد ، و نيز روشن مىشود كه ما از چه روى به فلسفه نياز داريم . و امّا توضيح مطلب :\r\n\r\nسه امر بديهى و غير قابل تشكيك\r\nسه چيز است كه براى هر انسان متعارفى روشن و واضح مىباشد و آدمى در آن ترديدى به خود راه نمىدهد :\r\nنخست آن‌كه خودش هست و وجود دارد ؛\r\nدوم آن‌كه بيرون از او چيزهايى وجود و واقعيت دارند ؛\r\nسوم آن‌كه او مىتواند آنها را بشناسد و از آنها آگاه شود .\r\nاين سه امر ، همگى بديهى و بىنياز از دليل و برهان بوده و هركس در عمق وجدان خود به آنها باور دارد .\r\nبنابراين ، كسى كه مىگويد : « من در همه‌چيز و حتى در وجود خودم ترديد دارم » ( شكاك مطلق ) ، سخنى به گزاف و بر خلاف وجدانيات خود بر زبان رانده است .\r\nچنين كسانى اگر از سر صدق و با اعتقاد سخن مىگويند ، - نه آن‌كه در اثر اغراض خاصى ، تظاهر به اين اعتقاد كنند - به بيمارى روانى و وسواس فكرى مبتلا هستند و بايد مورد معالجه قرار گيرند . زيرا وجود خود انسان و وجود جهان بيرون از انسان يك امر بديهى و غير قابل شك است .\r\nو نيز كسانى چون دكارت كه با استمداد از انديشه و فكر خود ، در پى اثبات وجود خويش برآمده و گفته‌اند : « من مىانديشم پس هستم » به خطا رفته‌اند ؛ زيرا اذعان به اين‌كه « من هستم » ، نيازى به اقامهء دليل ندارد ، افزون بر آن‌كه دليلى كه بدان استناد كرده‌اند ( من مىانديشم پس هستم ) ، مخدوش و مورد مناقشه مىباشد . « 1 »\r\n\r\n\r\n","description":"","footnote":"\r\n( 1 ) . توضيح آن‌كه اگر دكارت بخواهد مطلق فكر و انديشه را دليل بر وجود خود قرار دهد ، دليل او اعم از مدعايش خواهد بود ، زيرا وجود مطلق فكر ، دليل بر وجود مطلق فكركننده است ، نه شخص او . و اگر بخواهد فكر خودش را دليل بر وجود خودش قرار دهد ، در همان مقدمهء استدلال به وجود خودش اذعان كرده است . يعنى همين‌كه -\r\n","page_name":" 25 ","page_number":25},
  {"content":"\r\n\r\nهم‌چنين كسانى كه واقعيت خارجى را انكار كرده و مىگويند : « هرچه هست در پندار و ذهنيت من خلاصه مىشود ، و بيرون از انديشهء من چيزى وجود ندارد » ؛ و نيز كسانى كه جهان خارج را انكار نكرده ولى در وجود و تحقق آن ترديد دارند و مىگويند : « نمىدانم آيا چيزى در وراى انديشهء من وجود دارد يا نه » ، همگى به بيراهه رفته‌اند و بر خلاف وجدان و بديهيات ذهن سخن گفته‌اند .\r\nهم‌چنين آنان كه به وجود جهان خارج باور دارند ، ولى راه شناخت آن را بطور كلى بسته مىدانند ، و مىگويند : « جهان خارج براى انسان قابل شناخت نيست ، و ما هرگز بدان دست نخواهيم يافت ، و يا لااقل نمىدانيم كه آيا ادراكات ما ، بافته‌هايى است بىارتباط با خارج ، و يا آن‌كه يافته‌هايى است مطابق با آن » ، سخن بر خلاف دريافت بديهى ذهن گفته‌اند ، و حتى خودشان در عمل ، به عقيدهء خويش پايبند نيستند . « 1 »\r\nدليل بر اين كه اين سه مطلب را - يعنى واقعيت داشتن خود انسان ، واقعيت داشتن اشياء بيرونى و قابل شناخت بودن آن - ، بويژه مطلب دوم و سوم را ، هر انسانى باور دارد ، همان نحوهء رفتار و عملكرد انسان است كه : « هنگامى كه چيزى را طلب مىكند ، آن را به عنوان يك واقعيت خارجى مدّنظر مىگيرد ، و نيز هنگام گريز و فرار از چيزى ، ازاين‌رو مىگريزد كه آن شىء در خارج واقعيت دارد . » اذعان به اين حقايق به انسان رشد يافته اختصاص ندارد ، بلكه هر كودكى نيز آن را پذيرفته است ، زيرا « كودكى كه خواهان شير مادر است ، چيزى را طلب مىكند كه در جهان خارج ، شير است نه آن‌چه فقط در پندار او شير مىباشد . »\r\n\r\nفلسفه در تصديق موضوعش بىنياز از ديگر علوم است\r\nاز اين‌جا معلوم مىشود كه موضوع حكمت الهى ( يعنى موجود مطلق ) مصداق دارد ، و اذعان به مصداق داشتن آن ( يعنى تصديق به تحقق موضوع فلسفه ) به دليل\r\n\r\n\r\n","description":"","footnote":"\r\n- مىگويد : « من مىانديشم » ، وجود خود را پذيرفته است . ( براى آشنايى بيشتر با اين استدلال دكارت ، ر . ك : فردريك كاپلستون ، تاريخ فلسفه ، ج 4 ، ترجمه غلامرضا اعوانى ، صص 117 - 128 ؛ و براى نقد آن ر . ك : ابن سينا ، الاشارات و التنبيهات ، نمط سوم ، فصل چهارم ) .\r\n( 1 ) . در فصل هشتم از بخش يازدهم دراين‌باره بيشتر بحث خواهيم كرد .\r\n","page_name":" 26 ","page_number":26},
  {"content":"\r\n\r\nو برهان نيازى ندارد . شايان ذكر است كه از جمله امورى كه پس از آشنايى با تعريف و غايت يك علم و به دنبال ذكر موضوع آن ، بايد بررسى شود ، و از مبادى آن علم به شمار مىرود ، يكى تصور دقيق موضوع آن علم و ديگرى تصديق موضوع آن علم است . تصور موضوع حكمت الهى ، چنان كه در فصل بعد خواهد آمد ، بديهى است و بدون نياز به تعريف ، مفهوم آن براى انسان با وضوح كامل حاصل است ، بلكه اساسا قابل تعريف نيست ؛ و تصديق به وجود آن نيز - چنان كه با توضيحات فوق روشن شد - بديهى مىباشد و نياز به اقامهء دليل ندارد ، بلكه اقامهء دليل بر آن ممكن نيست .\r\nازاين‌رو ، فلسفه نه در تصوّر و نه در تصديق موضوع خود به هيچ‌يك از علوم نيازمند نيست . بر خلاف ديگر علوم كه در اثبات وجود موضوع خود به اين علم نيازمندند . به عبارت ديگر ، پاسخ اين سؤال كه موجود چيست ؟ و نيز اين سؤال كه آيا موجود تحقق دارد يا نه ؟ روشن است و به ترتيب تعريف ( براى پاسخ به پرسش نخست ) و تنظيم استدلال ( براى پاسخ به پرسش دوم ) نياز نداريم .\r\n\r\nبازگشت به اصل بحث : چرا به فلسفه نيازمنديم ؟\r\nباوجود اين‌كه گفتيم انسان مىتواند از موجودات خارج از خود آگاه شود ، مىبينيم كه گاهى به خطا مىرود و در اين شناسايى اشتباه مىكند . دليل بر اين‌كه انسان گاهى اشتباه مىكند اختلاف آرايى است كه در ميان گذشتگان بوده و در ميان معاصران نيز وجود دارد . يكى مىگويد : « روح وجود دارد » و ديگرى مىگويد : « روح وجود ندارد » ، روشن است كه هردو نمىتوانند بر حق باشند ، زيرا اجتماع نقيضين لازم مىآيد . بنابراين ، حتما يكى در اشتباه است ، اما كدام‌يك ؟ اين‌جاست كه « به عنوان اولين نياز ، ضرورت شناخت احوال و احكام ويژهء موجود مطلق مطرح مىشود تا بوسيلهء آن احكام بتوان ميان موجود حقيقى و موجود وهمى فرق نهاد ، و حكمت الهى تنها علمى است كه متكفل چنين بحثى مىباشد » .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n\r\nنگاهى دوباره به تعريف ، موضوع و غايت حكمت الهى\r\nفالحكمة إلالهيّة هى العلم الباحث عن أحوال الموجود ، بما هو موجود ؛ و يسمّى أيضا الفلسفة الأولى ، و العلم الأعلى . و موضوعه : الموجود بما هو موجود . و غايته : تمييز الموجودات الحقيقيّة من غيرها ، و معرفة العلل العالية للوجود ، و بالأخصّ العلّة الأولى الّتى إليها تنتهى سلسلة الموجودات ، و أسمائه الحسنى ، و صفاته العليا ، و هو اللّه عزّ اسمه .\r\nپس حكمت الهى ، كه به آن « فلسفهء نخستين » و « علم برين » نيز گفته مىشود ، دانشى است كه از احوال موجود مطلق را بحث مىكند ، و موضوعش موجود مطلق ، و غايتش عبارت است از جدا كردن موجود حقيقى از غير حقيقى و شناخت علل عاليهء وجود ، بويژه علت نخستين ( يعنى اللّه - گرامى باد نامش - كه سلسلهء موجودات به او منتهى مىگردد ) و اسماء نيكو و صفات برتر او .\r\nدر اين قسمت تعريف حكمت الهى ، موضوع و غايت آن دوباره بيان شده است كه شرح آن به تفصيل گذشت . فقط دو نكته جديد وجود دارد كه بايد توضيح داده شود . نكتهء اول مربوط به نام‌هاى گوناگون حكمت الهى است و نكته دوم مربوط به تعبير خاصى است كه مؤلف بزرگوار - ره - در اين قسمت در مورد غايت اين فن به كار برده‌اند .\r\nدربارهء نكته اول بايد گفت كه براى اين علم نام‌هاى گوناگونى به كار مىرود كه هر يك بيانگر يكى از ويژگىهاى اين فنّ مىباشد ، مانند : فلسفهء اولى ، علم اعلى ، علم كلى ، الهيات و ما بعد الطبيعه . و چون مؤلف بزرگوار - رحمه اللّه - در اين قسمت به دو نام از اين نام‌ها اشاره كرده‌اند توضيح مختصرى دربارهء آنها مىدهيم .\r\n\r\nفلسفهء اولى و علم اعلى\r\nدربارهء وجه نامگذارى اين فنّ به « فلسفهء اولى » و « علم اعلى » بايد يادآور شد كه واژهء فلسفه در آغاز پيدايش ، معنايى عام داشته و انواع مختلف دانش‌ها را فرامىگرفت .\r\nفلسفه در اصطلاح شايع مسلمانان ، نام يك فن خاص و دانش خاص نيست ، بلكه\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nآنان همهء دانش‌هاى عقلى را در مقابل دانش‌هاى نقلى از قبيل لغت ، نحو ، صرف ، معانى ، بيان ، بديع ، عروض ، تفسير ، حديث ، فقه و اصول - ، فلسفه مىناميدند . « 1 »\r\nمسلمانان ، آن‌گاه كه مىخواستند تقسيم ارسطويى را درباره علوم بيان كنند ، كلمهء فلسفه يا حكمت را به كار مىبردند . فلسفه نزد ايشان بر دو قسم است :\r\nنظرى و عملى .\r\nفلسفهء نظرى دربارهء اشيا چنان‌كه هستند بحث مىكند ، و فلسفهء عملى دربارهء افعال انسان چنان‌كه بايسته و شايسته است ، بحث مىكند . فلسفهء نظرى بر سه قسم است :\r\n1 . فلسفهء اولى ( فلسفهء نخستين ) : شامل امور عامّه و الهيّات بالمعنى الاخص .\r\n2 . فلسفهء وسطا ( فلسفهء ميانى ) : شامل علوم مختلف رياضى ، مانند : حساب ، هندسه ، هيئت و موسيقى .\r\n3 . فلسفهء دنيا ( فلسفهء پايين ) : شامل علوم طبيعى ، مانند : سمع الكيان ، كيهان‌شناسى ، معدن‌شناسى ، گياه‌شناسى و حيوان‌شناسى .\r\nمجموع اين سه قسم ، فلسفهء نظرى را تشكيل مىدهد و فلسفهء عملى نيز به نوبهء خود تقسيماتى دارد .\r\nعلت آن‌كه اين فنّ را « علم اعلى » ( دانش برين ) ناميدند و آن را در صدر تقسيم بندى فوق قرار دادند و نيز نام « فلسفهء اولى » را بر آن گذاردند ، آن است كه اين فنّ نسبت به ساير فنون و علوم امتيازى خاص دارد و گويى يك سر و گردن از همهء آنها بلندتر است . امتياز اين علم نسبت به ساير علوم در سه چيز است :\r\nيكى آن‌كه به عقيدهء قدما از علوم ديگر برهانىتر و يقينىتر است .\r\nدوم اين‌كه بر همهء علوم ديگر رياست و حكومت دارد ، و در واقع ملكهء علوم است ، زيرا علوم ديگر به او نياز كلى دارند و او نياز كلى به آنها ندارد .\r\nسوم اين‌كه از همهء علوم ديگر كلىتر و عام‌تر است .\r\n\r\n\r\n","description":"","footnote":"\r\n( 1 ) . مانند غربىها كه همهء علوم تجربى ، اعم از فيزيك ، شيمى ، زمين‌شناسى و غير آن را  Seience  ( علم ، دانش ) مىنامند .\r\n","page_name":" 29 ","page_number":29},
  {"content":"\r\n\r\n\r\nنظرى دوباره بر غايت حكمت الهى\r\nدر اين قسمت اشارهء دوباره‌اى به غايت فلسفه شده و دو چيز به عنوان غايت آن بيان شده است : يكى جداسازى موجود حقيقى از غير حقيقى و ديگرى ، شناخت علل عاليهء وجود . « 1 » پيش از اين ، دربارهء جداسازى و تشخيص موجودات حقيقى از غير حقيقى به تفصيل سخن گفتيم . اما دربارهء شناخت علل عاليهء وجود ، به ويژه واجب تعالى كه علت نخستين است ، بايد گفت : حكمت الهى به دو بخش عمده تقسيم مىشود : امور عامّه - كه دربارهء موجود مطلق و احكام و تقسيمات گوناگون آن بحث مىكند - و الهيات بالمعنى الاخص كه از واجب تعالى و اوصاف سلبى و ايجابى و اسماى حسناى او سخن مىگويد .\r\nدر واقع آن‌چه تاكنون دربارهء تعريف ، موضوع و غايت حكمت الهى گفته شد ، همه به بخش امور عامه مربوط مىشود - كه دربرگيرندهء حجم عمدهء بداية الحكمه است و يازده مرحله ( بخش ) از مراحل دوازده‌گانهء آن را به خود اختصاص داده و تنها مرحلهء دوازدهم دربارهء واجب تعالى سخن مىگويد - و بخش دوم ، علم جداگانه‌اى به‌شمار مىرود كه بايد آن را خداشناسى فلسفى ناميد . موضوع اين بخش - يعنى الهيات بالمعنى الاخص - واجب الوجود تعالى است و غايت آن ، آشنايى با آفريدگار هستى ، صفات و اسماى حسناى او مىباشد .\r\n\r\n\r\n","description":"","footnote":"\r\n( 1 ) . كلام مؤلف بزرگوار - كه رحمت خداوند بر او باد - در اين‌جا ، با آن‌چه در صدر بحث بيان كردند تفاوت مشهودى دارد . در آن‌جا معرفت موجودات به نحو كلى و تشخيص موجود حقيقى از موجود وهمى را به عنوان دو غايت براى حكمت الهى ذكر كردند و در اين‌جا ، به جاى معرفت موجودات به نحو كلى ، شناخت علل عاليه وجود را مطرح ساخته‌اند .\r\n","page_name":" 30 ","page_number":30},
  {"content":"\r\n\r\n\r\nبخش اول مباحث كلى وجود\r\n\r\n","description":"","footnote":"","page_name":" 31 ","page_number":31},
  {"content":"\r\n . \r\n","description":"","footnote":"","page_name":" 32 ","page_number":32},
  {"content":"\r\n\r\nالفصل الاوّل فى بداهة مفهوم الوجود\r\nمفهوم الوجود بديهىّ معقول بنفس ذاته ، لا يحتاج فيه إلى توسيط شىء آخر ؛ فلا معرّف له من حدّ او رسم ، لوجوب كون المعرّف أجلى و أظهر من المعرّف . فما أورد فى تعريفه من أنّ « الوجود ، او الموجود بما هو موجود ، هو الثابت العين » او « الّذى يمكن أن يخبر عنه » من قبيل شرح الاسم ، دون المعرّف الحقيقىّ .\r\nعلى أنّه سيجىء أنّ الوجود لا جنس له و لا فصل له و لا خاصّة له بمعنى إحدى الكلّيّات الخمس ، و المعرّف يتركّب منها ، فلا معرّف للوجود .\r\n\r\n1 . بداهت مفهوم وجود\r\nمفهوم وجود ، مفهومى است بديهى كه تعقل آن نياز به وساطت مفهوم ديگرى ندارد ، يعنى « خودبه‌خود » درك مىشود ؛ و لذا معرّف اعم از حدّ و رسم ندارد ؛ زيرا معرّف بايد مفهومى باشد روشن‌تر از معرّف ، حال آن‌كه مفهومى واضح‌تر از مفهوم وجود نيست . بنابراين ، آن‌چه به عنوان تعريف وجود بيان كرده‌اند ( مانند اين‌كه : وجود يا موجود مطلق عبارت است از آن‌چه خودش ثبوت دارد ، يا آن‌چه خبر دادن از آن ممكن است ) در واقع شرح اسم مىباشد . [ لفظى به جاى لفظ ديگر به كار رفته ، مانند كتاب‌هاى لغت . 
  ]\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nعلاوه بر آن‌كه - همان‌گونه كه خواهد آمد « 1 » - وجود ، جنس و فصل و عرض خاصه‌اى كه از كليات خمس به شمار مىرود ، ندارد ، حال آن‌كه معرّف از همين امور تشكيل مىگردد . بنابراين ، وجود معّرف ندارد .\r\nاين فصل دربارهء بداهت مفهوم وجود سخن مىگويد . بايد توجه داشت كه موضوع بحث در اين فصل و نيز فصل دوم و سوم ، همان « مفهوم وجود » است نه حقيقت عينى آن . توضيح مطالب اين فصل را در طى چند امر بيان مىكنيم :\r\n\r\nبداهت موضوع فلسفه در تصور و تصديق\r\n1 . پيش از ورود در مباحث اصلى يك علم و پس از آشنايى با تعريف آن علم و بيان غايت و ذكر موضوع آن ، بايد موضوع علم اثبات شود تا دانشجو بداند آن‌چه در اطراف آن بحث و گفت‌وگو مىشود ، در خارج تحقق دارد . « 2 » بدنبال آن بايد موضوع علم ، تعريف شود تا هيچ ابهامى در آن باقى نماند و دانشجو تصوير كاملا روشنى از محور اساسى همهء مسائل آن علم در ذهن خود داشته باشد .\r\nپيش از اين ، گفتيم كه موضوع اين فنّ ، موجود مطلق است ؛ و نيز يادآور شديم كه چون اصل واقعيت ، و اين‌كه به‌هرحال در اين جهان ، اشيايى تحقق دارند ، بديهى و مورد قبول هر انسان سليم الذهنى است ، موضوع فلسفه نياز به اثبات ندارد و تصديق آن بديهى است . اينك مىخواهيم بگوييم : تصور موضوع فلسفه نيز بديهى است ، و براى تبيين آن ، نياز به تعريف كردن آن نيست .\r\n\r\nتصورات بديهى و نظرى\r\n2 . يك مفهوم ، در صورتى « بديهى » خواهد بود كه خودبخود و بدون نياز به وساطت مفهوم ديگرى براى انسان روشن باشد ، در برابر مفهوم « نظرى » ، كه انسان\r\n\r\n\r\n","description":"","footnote":"\r\n( 1 ) . ر . ك : فصل هفتم ( ط ) .\r\n( 2 ) . البته اين ، در صورتى لازم است كه آن علم از علوم حقيقى باشد ، نه اعتبارى .\r\n","page_name":" 34 ","page_number":34},
  {"content":"\r\n\r\nيك تصور اجمالى از آن دارد و تبيين كامل آن با كمك تجزيه و تحليل آن مفهوم و به يارى مفاهيم بسيطترى كه اجزاى آن مفهوم را تشكيل مىدهند ، صورت مىپذيرد . « 1 »\r\n\r\nبداهت مفهوم وجود\r\n3 . مفهوم وجود يك مفهوم بديهى و روشن است . هريك از ما تصور روشنى از مفهوم « هستى » و « بودن » داريم . در واقع كودك در نخستين مراحل رشد خود با اين مفهوم آشنا مىشود . وقتى مىگويد : « مادر هست و يا مادر نيست » ، به خوبى « هستى » و « نيستى » را ادراك مىكند و لازم نيست توضيحى در اين باره به او داده شود .\r\nشاهد ديگر بر بداهت مفهوم وجود آن است كه قضيهء موجبه از مفهوم « است » و يا مفهومى كه قابل تحليل به آن است ، تشكيل مىشود . و همان‌گونه كه خواهد آمد ، « است » ، « وجود رابط » مىباشد ؛ و اين بدين معناست كه انسان هنگام تشكيل نخستين قضايا در ذهنش ، با مفهوم وجود آشنا مىشود ، البته با مفهوم حرفى « 2 » وجود كه پس از نظر استقلالى به آن ، مفهوم اسمى وجود از آن بدست مىآيد . « 3 »\r\nدر يك جمله بايد گفت : نه تنها مفهوم وجود يك مفهوم بديهى است ، بلكه تصديق به بداهت آن نيز ، بديهى مىباشد و نياز به اثبات ندارد ، و آن‌چه در تبيين اين مطلب گفته شد و يا گفته خواهد شد ، تنها براى تنبيه و يادآورى است .\r\n\r\n\r\n","description":"","footnote":"\r\n( 1 ) . ملاك بداهت يك مفهوم ، بساطت آن و ملاك نظرى بودن يك مفهوم ، مركب بودن آن است . زيرا مفهوم نظرى و غير بديهى ، مفهومى است كه در ذهن آمده ولى اجمال و ابهام دارد و ذهن بايد به‌وسيلهء تجزيه و تحليل ، اجزاى تشكيل دهندهء آن را روشن سازد و به اين وسيله ، ابهام و اجمال آن را بر طرف كرده و آن را به صورت معلوم بالتفصيل درآورد . و اين در مفاهيم مركب كه اجزاى تشكيل‌دهنده‌اى دارد و آن اجزا ، براى ذهن مجهول است معنا دارد ، اما مفهوم بسيط ، هرچه هست همان است كه عارض ذهن شده و هيچ‌گونه ابهام و اجمالى در آن متصور نيست .\r\nبنابراين ، مفاهيم بسيط يا اصلا عارض ذهن نمىشوند و ذهن نسبت به آنها به كلى بىخبر است و يا آن‌كه عارض ذهن مىشوند درحالىكه هيچ‌گونه ابهام و اجمالى در كار نيست و از غير خود متمايزند و معناى بداهت غير از اين نيست . ( ر . ك : اصول فلسفه و روش رئاليسم ، ج 3 ، ص 40 ؛ شرح مبسوط منظومه ، ج 1 ، ص 19 - 23 ؛ همين نوشتار ، بخش چهارم ، فصل اول ) .\r\n( 2 ) . نزد اصول‌دانان ، مفهوم رابط و غير مستقل ، مفهوم حرفى خوانده مىشود ، در برابر مفهوم مستقل كه به آن ، مفهوم اسمى گويند .\r\n( 3 ) . ر . ك : بخش سوم ، فصل سوم .\r\n","page_name":" 35 ","page_number":35},
  {"content":"\r\n\r\n\r\nتعريف حقيقى و تعريف لفظى\r\n4 . گفتيم : مفهوم وجود ، يك مفهوم روشن و بىنياز از تعريف است ؛ اكنون مىافزاييم : نه تنها مفهوم وجود به تعريف نياز ندارد ، بلكه اساسا « تعريف حقيقى » آن امكان‌پذير نيست و آنچه در تعريف آن ذكر مىشود ، در واقع « تعريف لفظى » و « شرح الاسم » « 1 » است . براى توضيح اين مطلب ، ابتدا فرق ميان تعريف حقيقى و تعريف لفظى را بيان مىكنيم و سپس اثبات مىكنيم كه چرا « وجود » نمىتواند تعريف حقيقى داشته باشد .\r\nتعريف حقيقى عبارت است از يك رشته مفاهيم كه موجب شناسايى چيزى مىشوند . « 2 » به عنوان مثال اگر كسى نداند كه مثلث چيست ؟ آنگاه به او گفته شود :\r\n« مثلث شكلى است كه سه ضلع و سه زاويه دارد » ، تعريف حقيقى خواهد بود .\r\nتعريف لفظى آن است كه معناى لفظى به وسيلهء لفظ ديگرى بيان شود . مثلا به كسى كه نمىداند غضنفر و عصفور يعنى چه ؟ گفته شود : « غضنفر به معناى شير ، و عصفور به معناى گنجشك است » . آن‌چه در كتاب‌هاى لغت صورت مىگيرد از همين قبيل است . در تعريف لفظى ، معنا و مفهوم - مثلا حيوان درّنده‌اى كه ضرب‌المثل شجاعت است - در ذهن ما هست ولى نمىدانيم كه فلان لفظ خاص - مثلا لفظ غضنفر - براى آن معنايى كه در ذهن ما هست ، وضع شده است يا نه .\r\nكارى كه تعريف لفظى مىكند آن است كه رابطهء لفظ با معنا را مشخص مىسازد و شنونده را آگاه مىكند كه لفظ غضنفر براى آن حيوان چنانى وضع شده است ، نه\r\n\r\n\r\n","description":"","footnote":"\r\n( 1 ) . « شرح الاسم » دو اصطلاح دارد . در يك اصطلاح بر « تعريف لفظى » اطلاق مىشود و مرادف با آن است ، و در اين‌جا همين اصطلاح موردنظر است و ظاهرا منشأ اين اصطلاح سخن حكيم سبزوارى در منظومه مىباشد .\r\nاصطلاح دوم « شرح الاسم » - كه اصطلاح معروف و رايج آن است - ، مرادف با « تعريف اسمى » مىباشد . تعريف اسمى ، درست مانند تعريف حقيقى ، از جنس و فصل و يا عرض خاصه تشكيل مىشود و تنها فرقشان در اين است كه ، تعريف اسمى ، پيش از علم به تحقق خارجى معرّف است امّا تعريف حقيقى ، پس از علم به تحقق آن مىباشد .\r\nاگر به كسى كه نمىداند روح وجود دارد ، گفته شود : « روح جوهرى است مجرد و متعلق به بدن . . . » ، تعريف اسمى خواهد بود و اگر همين عبارت ، به كسى كه به وجود روح باور دارد ، گفته شود ، تعريف حقيقى خواهد بود .\r\n( 2 ) . چنان‌كه در منطق آمده ، تعريف حقيقى عبارت است از « المعلوم التصوريّ الموصل الى مجهول تصوري الواقع جوابا عن ما الحقيقية » . ( ر . ك : منطق ، علامه محمد رضا مظفر ، ترجمه على شيروانى ، ج 1 ، صص 157 - 160 .\r\n","page_name":" 36 ","page_number":36},
  {"content":"\r\n\r\nآن‌كه معنا و مفهوم جديدى براى انسان فراهم سازد و بر اندوخته‌هاى تصورى او چيزى بيفزايد ، بر خلاف تعريف حقيقى كه يك مجهول تصورى را معلوم مىكند .\r\n\r\nتعريف حقيقى نداشتن مفهوم « وجود »\r\n5 . اينك كه فرق ميان تعريف حقيقى و تعريف لفظى معلوم شد ، مىگوييم : « وجود » نه تنها به تعريف حقيقى نياز ندارد ، بلكه اساسا تعريف كردن آن غير ممكن مىباشد ، به دو دليل :\r\nدليل نخست « 1 » : تعريف حقيقى بايد مفهومى روشن‌تر از مفهوم مورد شناسايى ( - معرّف ) داشته باشد و اين ، يكى از شروط تعريف حقيقى « 2 » است ، درحالىكه هيچ مفهومى روشن‌تر از مفهوم وجود نيست تا بتواند معرّف و شناساننده آن باشد .\r\nدليل دوم « 3 » : تعريف حقيقى از جنس و فصل و عرض تشكيل مىشود ، زيرا همانطوركه در منطق بيان شده است ، تعريف حقيقى بر چهار قسم است :\r\n1 . حدّ تام : و آن ، تعريفى است كه از جنس قريب و فصل قريب تشكيل مىشود .\r\n2 . . حدّ ناقص : و آن ، تعريفى است كه از جنس بعيد و فصل قريب و يا فقط فصل قريب فراهم مىآيد .\r\n3 . رسم تام : كه از انضمام جنس قريب به عرض خاص حاصل مىشود .\r\n4 . رسم ناقص : كه از انضمام جنس بعيد به عرض خاص و يا فقط عرض خاص بدست مىآيد .\r\nبا بررسى اين اقسام ، معلوم مىگردد كه تعريف حقيقى از جنس و فصل و يا عرض خاص تشكيل مىشود . از طرفى ، وجود ، نه جنس دارد نه فصل و نه عرض\r\n\r\n\r\n","description":"","footnote":"\r\n( 1 ) . در متن كتاب ، با عبارت « لوجوب كون المعرّف أجلى و أظهر من المعرّف » به اين دليل اشاره شده است .\r\n( 2 ) . شرايط ديگر تعريف حقيقى عبارت است ازاين‌كه : 1 . تعريف ، جامع و مانع باشد ؛ 2 . مفهوم معرّف ، عين مفهوم معرّف نباشد ؛ 3 . تعريف ، مشتمل بر دور نباشد ؛ 4 . الفاظى كه در تعريف به كار مىرود از ابهام و تعقيد خالى باشد .\r\nشرح اين شروط را بايد از كتاب‌هاى منطق جويا شد ( ر . ك : منطق ، علّامه مظفر ، ترجمه على شيروانى ، ج 1 ، صص 171 - 174 ) .\r\n( 3 ) . عبارت « على أنه سيجيء أن الوجود لا جنس له و لا فصل له . . . » اشاره به همين دليل است .\r\n","page_name":" 37 ","page_number":37},
  {"content":"\r\n\r\nخاص . « 1 » زيرا اين سه ، از كليات پنجگانه ( - نوع ، جنس ، فصل ، عرض خاص ، عرض عام ) مىباشند كه مقسم آن ، ماهيت است و وجود ، در برابر ماهيت قرار دارد و مباين با ماهيت و همهء اقسام آن مىباشد .\r\n\r\nبررسى آن‌چه به عنوان تعريف وجود بيان شده است\r\n6 . با توجه به مطالب پيشين ، روشن مىشود كه آن‌چه پاره‌اى از متكلمان به عنوان تعريف « وجود » ذكر كرده‌اند ، تعريف لفظى مىباشد ، نه تعريف حقيقى . اگر اين تعاريف را تعريف حقيقى بدانيم دور « 2 » لازم مىآيد . اين مطلب را با بررسى دو نمونه از اين تعريف‌ها توضيح مىدهيم : « 3 »\r\nتعريف نخست : « الوجود هو الثابت العين » . الف و لام در « العين » به جاى مضاف اليه قرار گرفته ، و « عين » به معناى نفس است . بنابراين ، « الثابت العين » به معناى « ثابت نفسه » مىباشد . حاصل اين تعريف آن است كه وجود چيزى است كه خودش ثبوت دارد ، بلكه همان ثبوت است ، پس وجود يعنى آن‌چه عين ثبوت است ، در برابر ماهيت كه ثبوتش به واسطهء ثبوت وجودش مىباشد .\r\nدورى بودن اين تعريف روشن است . در اين تعريف ، « وجود » به وسيلهء « ثبوت » شناسايى شده ، درحالىكه « ثبوت » همان وجود است . در واقع ، اين دو ، دو لفظ هستند براى يك معنا . « 4 »\r\nتعريف دوم : « الوجود هو الّذى يمكن ان يخبر عنه » . يعنى وجود چيزى است كه\r\n\r\n\r\n","description":"","footnote":"\r\n( 1 ) . البته عرض خاصى كه يكى از كليات خمس است ، موردنظر مىباشد ، و گرنه ، وجود نيز عوارضى مانند وحدت و تشخص دارد ، كه از محل بحث خارج است و لذا در متن آمده « و لا خاصة له بمعنى إحدى الكليات الخمس » .\r\n( 2 ) . دور ، در اصطلاح يعنى آن‌كه وجود شىء متوقف بر چيزى باشد كه وجود آن‌چيز ، با واسط يا بدون واسطه ، متوقف بر همان شىء است ( ر . ك : بخش هفتم ، فصل پنجم ) .\r\n( 3 ) . اين بخش مربوط به اين قسمت از متن است كه مىگويد « فما اورد في تعريفه . . . من قبيل شرح الاسم دون المعرّف الحقيقي » .\r\n( 4 ) . با دقت بيشتر روشن مىشود كه اين تعريف شىء به خودش است كه محذور « تقدّم الشىء على نفسه » بر آن مترتب مىگردد ، نه آن‌كه يك تعريف دورى باشد كه محذور « توقف الشىء على نفسه » در آن وجود داشته باشد .\r\n","page_name":" 38 ","page_number":38},
  {"content":"\r\n\r\nخبر دادن از آن امكان دارد ، در برابر عدم كه نمىتوان از آن خبر داد . « 1 » اين تعريف نيز دورى است ، زيرا واژهء امكان در آن اخذ شده است و امكان ، يعنى « سلب ضرورت از طرف وجود و عدم » . بنابراين ، شناسايى مفهوم وجود متوقف بر شناخت امكان و شناختن امكان نيز منوط به دانستن مفهوم وجود است .\r\n\r\n\r\n","description":"","footnote":"\r\n( 1 ) . توضيح اين مطلب كه چرا از عدم نمىتوان خبر داد در فصل يازدهم از بخش اوّل خواهد آمد .\r\n","page_name":" 39 ","page_number":39},
  {"content":"\r\n\r\nالفصل الثانى فى أنّ مفهوم الوجود مشترك معنوىّ\r\nيحمل الوجود على موضوعاته بمعنى واحد اشتراكا معنويّا .\r\n\r\n2 . اشتراك معنوى مفهوم وجود\r\nوجود يك معنا دارد ، و اطلاق آن بر موارد مختلف ، به نحو اشتراك معنوى است .\r\nدر اين فصل دربارهء اشتراك معنوى « مفهوم وجود » بحث مىشود . براى آشنايى با جوانب گوناگون اين مسئله لازم است پيش از بيان ادله و بررسى نظرات مخالف ، چند مطلب يادآورى شود :\r\n\r\n1 . تعريف اشتراك معنى و اشتراك لفظى\r\nوقتى يك لفظ بر موارد گوناگون اطلاق شود دو حالت براى آن متصور است :\r\nحالت اول : اين‌كه آن لفظ ، معانى متعددى داشته باشد و اطلاق آن بر هريك از آن موارد به اعتبار يكى از معانى آن باشد . مثلا لفظ « شير » در فارسى بر سه چيز اطلاق مىشود :\r\n1 . مايع سفيد رنگ خوراكى كه از پستان حيوان ماده مىدوشند .\r\n2 . حيوان درندهء خاصى كه ضرب‌المثل شجاعت است .\r\n3 . دستگاهى كه وسيلهء باز و بسته كردن آب است .\r\nدر هر سه مورد لفظ « شير » به كار مىرود و با اشاره به هركدام از آنها مىگوييم :\r\n\r\n","description":"","footnote":"","page_name":" 40 ","page_number":40},
  {"content":"\r\n\r\n« اين شير است » . اما در هر مورد ، يك معناى خاص موردنظر است و اين سه مورد تنها در لفظ شير باهم مشترك‌اند . ازاين‌رو گفته مىشود : شير ، « مشترك لفظى » در اين سه‌چيز است .\r\nحالت دوم : اين‌كه آن لفظ تنها يك معنا داشته باشد و به اعتبار همان معنا بر موارد گوناگون اطلاق شود ، مانند لفظ « حيوان » كه بر گاو ، گوسفند ، شتر ، ببر و . . . اطلاق مىشود و در همهء اين موارد ، يك معنا از آن فهميده مىشود . در واقع ، اين موارد گوناگون در معنايى خاص ، كه لفظ حيوان براى آن وضع شده ، مشترك‌اند و از اين‌رو ، گفته مىشود : حيوان در اين موارد « مشترك معنوى » است .\r\nبنابراين ، مشترك معنوى يك لفظ است كه با يك وضع براى يك معناى كلى كه داراى مصاديق متعددى است ، وضع شده است ، بر خلاف مشترك لفظى كه يك لفظ است كه با چند وضع براى چند معنا وضع شده و اطلاقش بر هر مورد به اعتبار يكى از آن معانى مىباشد . از اين‌جا دانسته مىشود لفظى كه مشترك معنوى است مىتواند احيانا بر موارد بىشمار اطلاق شود ، بر خلاف مشترك لفظى كه طبعا از نوعى محدوديت برخوردار است . « 1 »\r\n\r\n2 . آيا اين بحث ، يك بحث لفظى است يا فلسفى ؟\r\nبحث از اشتراك معنوى وجود به دو صورت مىتواند طرح شود كه در يك صورت ، بحثى لفظى و در صورت ديگر ، بحثى فلسفى خواهد بود .\r\nصورت نخست : اين‌كه مسئله را به اين شكل طرح كنيم كه لفظ وجود و موجود بر امور گوناگونى اطلاق مىشود ، مانند : انسان ، درخت ، زمين و فرشته در آن‌جا كه مىگوئيم : انسان موجود است ، درخت موجود است ، زمين موجود است ، فرشته\r\n\r\n\r\n","description":"","footnote":"\r\n( 1 ) . اشتراك معنوى و اشتراك لفظى دو مفهوم نسبى هستند و يك لفظ به دو اعتبار مىتواند هم مشترك لفظى باشد و هم مشترك معنوى . مثلا همان لفظ « شير » به اعتبار اطلاقش بر مايع خوراكى و حيوان درندهء كذايى مشترك لفظى است ، و به اعتبار آن‌كه بر اقسام و افراد گوناگون آن مايع خوراكى اطلاق مىشود ، مشترك معنوى مىباشد . و به ديگر سخن ، لفظ « شير » مشترك لفظى در مايع خوراكى و حيوان درندهء كذايى است ، و مشترك معنوى در انواع و اصناف گوناگون آن مايع خوراكى ( مانند آن‌چه از گاو دوشيده مىشود و آن‌چه از شتر دوشيده مىشود . . . ) مىباشد .\r\n","page_name":" 41 ","page_number":41},
  {"content":"\r\n\r\nموجود است . سؤال اين است كه : آيا لفظ « موجود » در همهء اين موارد به يك معنا مىباشد ، يا داراى معانى گوناگونى است و در هر مورد معنايى خاص دارد ؟\r\nاگر مسئله به صورت بالا طرح شود ، يك بحث لفظى خواهد بود . چراكه در اين صورت ، بحث دربارهء اين است كه « لفظ وجود » براى يك معنا وضع شده يا براى چند معنا . و روشن است كه براى تعيين آن بايد از تبادر و ديگر راه‌هاى تعيين موضوع له « 1 » و نيز از كتاب‌هاى لغت كمك گرفت . در چنين بحثى انتظار اقامهء دليل و برهان بىجاست .\r\nصورت دوم : اين‌كه سؤال را به اين صورت طرح كنيم كه : آيا در ذهن ما مفهوم يگانه‌اى تحقق دارد كه همهء واقعيت‌ها را ، با انواع و اقسام گوناگونى كه دارند ، فرا گيرد و بر همهء آنها قابل انطباق باشد ، يا چنين مفهومى در ذهن ما وجود ندارد ؟ در اين‌جا ما به لفظ خاصى ، مانند لفظ « وجود » و يا مرادف‌هاى آن كارى نداريم ، يعنى بحث روى اين نقطه متمركز نمىشود كه آيا « لفظ وجود » يك معنا دارد يا چند معنا ؟\r\nبلكه تكيه روى اين است كه آيا در ذهن يك « مفهوم عام » با ويژگى مذكور ، تحقق دارد يا ندارد ؟ البته اگر چنين مفهومى تحقق داشته باشد ، لفظى كه براى آن وضع شده و بر آن دلالت مىكند همان لفظ « وجود » و مرادف‌هاى آن خواهد بود و از اين‌رو ، با حلّ شدن اين مسئله ، مسئلهء نخست نيز پاسخ داده خواهد شد .\r\n\r\n3 . جايگاه اين بحث\r\nاثبات اشتراك معنوى وجود از اهميت سرشارى برخوردار است ، زيرا اثبات دو امر بسيار مهم و حياتى - يعنى اصالت وجود و وحدت حقيقت وجود - ، بر آن مبتنى مىباشد ، چراكه اشتراك معنوى مفهوم وجود ، در سلسلهء مقدمات استدلال‌هايى كه براى اثبات اين دو امر اقامه شده ، قرار گرفته است ، كه شرح آن خواهد آمد .\r\n\r\n\r\n","description":"","footnote":"\r\n( 1 ) . براى توضيح راه‌هاى تعيين موضع له ر . ك : اصول فقه ، علامه مظفر ، ترجمه على شيروانى و محسن غرويان ، ج 1 ، صص 48 - 57 .\r\n","page_name":" 42 ","page_number":42},
  {"content":"\r\n\r\n\r\n4 . بداهت اشتراك معنوى مفهوم وجود\r\nچنان‌كه بزرگانى چون محقق لاهيجى ، « 1 » فخر رازى « 2 » و صدر المتألهين « 3 » يادآورى كرده‌اند ، اشتراك معنوى مفهوم وجود ، يك امر بديهى و يا نزديك به بديهى است و علت طرح اين بحث و اقامهء دليل براى آن - كه در واقع بايد نام « تنبيه » بر آن گذارد - اشتباهات پاره‌اى از متكلمان در اين باره است . برخى از آراى ايشان را در پايان همين فصل مورد بررسى قرار خواهيم داد .\r\nپس از روشن شدن جوانب گوناگون بحث ، مىپردازيم به شرح ادله‌اى كه براى اثبات اشتراك معنوى وجود اقامه شده است .\r\n\r\nدليل نخست بر اشتراك معنوى مفهوم وجود\r\nو من الدليل عليه : أنّا نقسّم الوجود إلى أقسامه المختلفة ، كتقسيمه إلى وجود الواجب و وجود الممكن ؛ و تقسيم وجود الممكن إلى وجود الجوهر و وجود العرض ؛ ثمّ وجود الجوهر إلى أقسامه ، و وجود العرض إلى أقسامه ؛ و من المعلوم أنّ التقسيم يتوقّف فى صحّته على وحدة المقسم و وجوده فى الأقسام .\r\nدليل نخست بر آن‌كه مفهوم وجود مشترك معنوى است ، آن است كه ما وجود را به اقسام گوناگونى تقسيم مىكنيم ، مثلا آن را به وجود واجب و وجود ممكن ، و وجود ممكن را به وجود جوهر و وجود عرض ، و هريك از آن دو را نيز به بخش‌هاى گوناگونى تقسيم مىكنيم ؛ و روشن است كه تقسيم در صورتى صحيح خواهد بود كه وحدت مقسم ، محفوظ باشد و آن امر واحد [ - مقسم 
  ] در همهء اقسام حضور داشته باشد .\r\n\r\n\r\n","description":"","footnote":"\r\n( 1 ) . محقق لاهيجى مىگويد : « و اعلم انّ الحق ، كما صرّح به كثير من المحققين ، هو أن المطلوب فى هذه المسألة - أعنى اشتراك الوجود معنى بين جميع الموجودات - بديهى ، جدّا ، و هذه الوجوه تنبيهات عليه » . ( شوارق الالهام ، طبع سنگى ، ص 26 ) .\r\n( 2 ) . فخر رازى در اين باره مىگويد « يشبه أن يكون من قبيل الأوّليات » . ( المباحث المشرقيه ، ج 1 ، ص 18 ) .\r\n( 3 ) . صدر المتألهين در اسفار چنين مىگويد « اما كونه - اى مفهوم الوجود - مشتركا بين الماهيات فهو قريب من الاوليات » . ( اسفار ، ج 1 ، ص 35 ) .\r\n","page_name":" 43 ","page_number":43},
  {"content":"\r\n\r\nاين دليل از سه مقدمه تشكيل يافته است :\r\nمقدمهء نخست : لفظ وجود معنايى دارد كه از آن لفظ فهميده شده و با شنيدن لفظ « وجود » بلافاصله به آن معنا منتقل مىشويم .\r\nمقدمهء دوم : ما مىتوانيم لفظ وجود را به اعتبار همان معنايى كه از آن مىفهميم به اين صورت تقسيم كنيم « 1 » :\r\nمقدمهء سوم : وقتى چيزى تقسيم « 2 » و به امور گوناگون منقسم مىشود ، در واقع ، قيود گوناگونى به آن ضميمه شده و با ضميمه شدن هر قيدى يك قسم براى آن فراهم مىگردد . مثلا وقتى مىگوييم : كلمه به اسم و فعل و حرف تقسيم مىشود ؛ هر يك از اسم و فعل و حرف ، مركب از دو جزء است : يك جزء مشترك - يعنى همان كلمه بودن - و يك جزء مختص كه مايهء امتياز آن قسم از دو قسم ديگر است . اين جزء مختص همان قيدى است كه به مفهوم « كلمه » اضافه شده و يك قسم خاص را براى آن پديد آورده است .\r\n\r\n\r\n","description":"","footnote":"\r\n( 1 ) . البته تقسيم‌هاى ديگرى نيز براى وجود مىتوان صورت داد ، مانند تقسيم آن به وجود حادث و وجود قديم ؛ وجود علت و وجود معلول ؛ وجود ذهنى و وجود خارجى ؛ وجود بالفعل و وجود بالقوه و . . . اما چون كسانى كه آن را مشترك لفظى دانسته‌اند ، گفته‌اند : « وجود در مورد هر ماهيتى به معناى همان ماهيت است » ، و برخى ديگر گفته‌اند :\r\n« وجود مشترك لفظى ميان واجب و ممكن است » ؛ اين تقسيم خاص ذكر شد تا به‌طور صريح اشتراك معنوى وجود در واجب و ممكن و نيز اشتراك معنوى آن در همهء مقولات ماهوى - كه در برگيرندهء همهء انواع ماهيت است - ، اثبات شود .\r\n( 2 ) . در اين‌جا مراد ، تقسيم عقلى است ، نه تقسيم خارجى .\r\n","page_name":" 44 ","page_number":44},
  {"content":"\r\n\r\nاز اين‌جا دانسته مىشود كه هرگاه يك چيز ، تقسيم و به امور گوناگون منقسم شد ، بايد داراى يك معنا باشد ، كه تمام اقسام را شامل گشته و جزء مشترك آن اقسام باشد و در غير اين صورت ، تقسيم كردن آن ، صحيح نخواهد بود .\r\nنتيجهء اين سه مقدمه آن است كه : وجود يك معناى گسترده دارد كه همهء اقسام آن را شامل مىشود . بنابراين ، « وجود » ، مشترك معنوى است .\r\n\r\nدليل دوم\r\nو من الدليل عليه : أنّا ربما أثبتنا وجود شىء ثمّ تردّدنا فى خصوصيّة ذاته ، كما لو أثبتنا للعالم صانعا ثمّ تردّدنا فى كونه واجبا او ممكنا ، و فى كونه ذا ماهيّة او غير ذى ماهيّة ؛ و كما لو أثبتنا للانسان نفسا ثمّ شككنا فى كونها مجرّدة او مادّيّة ، و جوهرا او عرضا ، مع بقاء العلم بوجوده على ما كان . فلو لم يكن للوجود معنى واحد ، بل كان مشتركا لفظيّا متعددا معناه بتعدّد موضوعاته ، لتغيّر معناه بتغيّر موضوعاته بحسب الاعتقاد بالضرورة .\r\nبسيارى از اوقات وجود چيزى را اثبات مىكنيم و سپس در خصوصيات ذات آن دچار ترديد مىشويم ، فرضا براى عالم ، خالقى اثبات كرده‌ايم اما هنوز معلوم نيست اين خالق واجب است يا ممكن ، ماهيت دارد يا ندارد ، يا اين‌كه وجود روح براى انسان را اثبات كرده‌ايم اما هنوز در شكّيم كه اين روح ، مجرد است يا مادى ، جوهر است يا عرض . اما اين شك و ترديدها به وضوح موجب نمىشود كه اعتقاد ما به وجود خالق براى عالم يا روح براى انسان از بين برود .\r\nپس اگر وجود ، مشترك معنوى نبوده و آن‌گونه كه برخى گمان كرده‌اند ، مشترك لفظى باشد با معانى متعدد به تعداد موضوعاتى كه وجود بر آنها حمل مىگردد ، بالبداهة بايد معناى آن همراه با تغيير موضوع در اعتقاد ، تغيير كند ؛ و حال آن‌كه چنين نيست .\r\nاين دليل به صورت يك قياس استثنايى تنظيم شده كه در آن نقيض تالى ، استثنا شده و نقيض مقدم ، نتيجه گرفته شده است : شكل منطقى استدلال چنين است :\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nمقدمهء اول : اگر وجود ، مشترك معنوى نباشد بايد معناى آن همراه با تغيير موضوع در اعتقاد ، تغيير كند . « 1 »\r\nمقدمهء دوم : اما معناى وجود همراه با تغيير موضوع در اعتقاد تغيير نمىكند .\r\nنتيجه : وجود ، مشترك معنوى است .\r\nتوضيح مقدمهء اول آن است كه اگر وجود ، مشترك لفظى باشد و در پديدهء مادى ، به يك معنا و در پديدهء مجرد ، به معناى ديگرى باشد ، و يا در واجب ، به يك معنا و در ممكن ، به معناى ديگرى باشد ، در اين صورت اگر مثلا روح را مجرد بدانيم و بگوييم : « روح موجود است » ، لفظ موجود به يك معنا مىباشد ، و اگر آن را مادّى بدانيم و بگوييم : « روح موجود است » ، لفظ موجود به معناى ديگرى خواهد بود . و نيز اگر سازندهء اين جهان را پديده‌اى ممكن بدانيم و بگوئيم : « سازندهء اين جهان موجود است » ، لفظ موجود به يك معناست ، و اگر آن را واجب بدانيم و بگوئيم :\r\n« سازندهء اين جهان موجود است » لفظ موجود به معناى ديگرى خواهد بود . اين خاصيت مشترك لفظى است ، و مراد از جملهء « لتغيّر معناه بتغيّر موضوعاته بحسب الاعتقاد و بالضرورة » همين است .\r\nتوضيح مقدمهء دوم : گاهى اتفاق مىافتد كه كسى - از راه برهان و يا از راهى ديگر - مىكند كه براى اين جهان سازنده‌اى وجود دارد ( اعتقاد اول ) . و در عين حال ، اعتقاد دارد كه آن سازنده ، يك موجود ممكن است ( اعتقاد دوم ) ، اما پس از آن ، آگاه مىشود كه سازندهء اين جهان نمىتواند ممكن باشد ، ( يعنى اعتقاد دوم از بين مىرود ) ولى اين تحوّل موجب نمىشود كه اعتقاد نخست نيز از بين برود . يعنى ممكن است نظرش دربارهء ممكن بودن سازندهء جهان تغيير كند ولى اين مستلزم آن نيست كه نظرش دربارهء اصل وجود آن نيز تغيير كند . همين نشان مىدهد كه معنا و مفاد « وجود » تغيير نكرده است ، چراكه در غير اين صورت ، بايد اعتقاد نخست نيز\r\n\r\n\r\n","description":"","footnote":"\r\n( 1 ) . در متن كتاب ، اين جملهء شرطيه در پايان استدلال ذكر شده است ( فلو لم يكن للوجود معنى واحد . . . ) و آن‌چه در صدر استدلال آمده ، توضيح مقدمهء دوم ( يعنى استثناى نقيض تالى ) مىباشد .\r\n","page_name":" 46 ","page_number":46},
  {"content":"\r\n\r\nزايل گردد ، زيرا مفاد آن اعتقاد ثابت نمانده است .\r\nهمچنين ممكن است كسى بداند كه روح موجود است ، ولى نداند كه مادى است و يا مجرد . روشن است كه ترديد در مادى و يا مجرد بودن روح ، موجب ترديد در اصل وجود آن نمىشود . اين نيز نشان مىدهد كه معناى وجود با تغيير معناى موضوع آن تغيير نمىكند .\r\nاين استدلال در شرح منظومهء حكيم سبزوارى به اين صورت ، بيان شده است :\r\n و أنّه ليس اعتقاده ارتفع * اذا التّعيّن اعتقاده امتنع \r\nيعنى دليل اشتراك معنوى بودن مفهوم وجود آن است كه اعتقاد به اصل وجود از بين نمىرود آن‌گاه كه اعتقاد به خصوصيت وجود ناممكن شود .\r\nاستاد مطهرى در شرح اين استدلال مىگويد :\r\nاگر فرضا به وجود موجودى معتقد شويم و آن را قسم خاصى از وجود بدانيم ، سپس اعتقاد ما به اين‌كه آن قسم خاص است منتفى شود يا مورد ترديد واقع شود ، اعتقاد به اصل وجود آن شىء آسيب نمىبيند . مثلا اگر حيوانى را از دور ببينيم و معتقد شويم كه آن حيوان فيل است پس هم معتقديم كه آن شىء حيوان است و هم معتقديم كه از نوع فيل است ، سپس به حيوان نزديك مىشويم و مىبينيم اسب است ، پس اعتقاد ما به فيل بودن آن شىء منتفى مىشود ، اما اعتقاد ما به حيوان بودن آن ، آسيب نمىبيند ، اين بدان جهت است كه حيوان ، مشترك معنوى است نه مشترك لفظى ، در مشترك لفظى چنين چيزى امكان‌پذير نيست .\r\n« وجود » نيز از اين نظر مانند « حيوان » است . ممكن است به وجود چيزى معتقد شويم و آن وجود را وجود بالقوه بدانيم و بعد معلوم شود كه بالفعل است ، اعتقاد ما به بالقوه بودن آن منتفى مىشود اما اعتقاد ما به اصل وجود منتفى نمىشود . هم‌چنين ممكن است مثلا معتقد شويم كه عالم مبدأ موجودى دارد و مردّد شويم كه آيا آن مبدأ موجود ، واجب است يا ممكن ، حادث است يا قديم ، مادى است يا مجرد ، اين ترديد ما به اصل اعتقاد قطعى ما به وجود\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nمبدأ آسيب نمىرساند ، همچنان‌كه ممكن است ابتدا معتقد شويم كه آن مبدأ ممكن است و مادى است و بعد معتقد شويم كه ممكن و مادى نيست بلكه واجب و مجرد است ، اين تبدّل عقيدهء ما در خصوصيت وجود مبدأ ، به اعتقاد ما به اصل وجود مبدأ ضربه نمىزند ، ازاين‌جا معلوم مىشود اعتقاد ما به اصل وجود مبدأ از نوع اعتقاد به يك معنى عام است و اعتقاد ما به وجوب يا امكان يا حدوث يا قدم وجود آن مبدأ از نوع اعتقاد به خصوصيات آن معنى عام است ، نه اين‌كه آن‌چه ما آن را خصوصيات مىناميم يك سلسله معانى متباين باشند و هيچ‌وجه مشترك ميانشان نباشد . « 1 »\r\n\r\nدليل سوم\r\nو من الدليل عليه : أنّ العدم يناقض الوجود ، و له معنى واحد ، إذ لا تمايز فى العدم ، فللوجود الّذى هو نقيضه معنى واحد ، و إلّا ارتفع النقيضان ، و هو محال .\r\nعدم ، نقيض وجود است ، و يك معنا دارد ؛ زيرا امتيازى در عدم نيست . بنابراين ، وجود نيز ، كه نقيض آن مىباشد ، بيش از يك معنا ندارد ؛ چراكه در غير اين صورت ، ارتفاع دو نقيض لازم مىآيد ، كه امرى است محال .\r\n\r\nسومين دليل بر اشتراك معنوى وجود سه مقدمه دارد :\r\n\r\nمقدمهء نخست : وجود و عدم نقيض يكديگرند\r\n. اين مقدمه بديهى است و هيچ‌گونه ترديدى در آن وجود ندارد ، زيرا تقابل ميان « هستى » و « نيستى » ، تقابل سلب و ايجاب است .\r\n\r\nمقدمهء دوم : « عدم » يك معنا بيشتر ندارد .\r\nيعنى بر فرض كه اشتراك معنوى وجود ، مشكوك و مردّد باشد ، در اشتراك معنوى « عدم » ، ترديدى نيست . زيرا اگر « عدم » ، مشترك لفظى باشد لزوما از معانى متعددى حكايت مىكند و اين ، مستلزم تحقق\r\n\r\n\r\n","description":"","footnote":"\r\n( 1 ) . شرح منظومه ، ج 1 ، ص 27 و 28 .\r\n","page_name":" 48 ","page_number":48},
  {"content":"\r\n\r\nكثرت در عدم است و حال آن‌كه كثرت و تمايز واقعى در عدم راه ندارد . « 1 »\r\n\r\nمقدمهء سوم : نقيض امر واحد ، واحد است .\r\nيك‌چيز نمىتواند دو نقيض داشته باشد ؛ زيرا در اين صورت ، ارتفاع نقيضان لازم مىآيد . توضيح اين‌كه : اگر « الف » به عنوان يك امر واحد ، دو نقيض به نام « ب » و « ج » داشته باشد ، در جايى كه « ب » تحقق دارد و « ج » تحقق ندارد ، اگر « الف » تحقق داشته باشد ، اجتماع نقيضان ( « ب » و « الف » ) لازم مىآيد ، و اگر « الف » تحقق نداشته باشد ، ارتفاع نقيضان ( « ج » و « الف » ) لازم مىآيد و اين هردو ، محال مىباشد .\r\nحاصل آن‌كه : وجود و عدم نقيض يكديگرند و عدم ، يك معنا بيشتر ندارد و از طرفى ، نقيض واحد ، واحد است . در نتيجه ، بايد پذيرفت كه « وجود » امرى واحد است و فقط يك معنا دارد و مشترك معنوى مىباشد .\r\n\r\nبررسى قول كسانى كه وجود را مشترك لفظى مىدانند\r\nو القائلون باشتراكه اللفظىّ بين الأشياء ، او بين الواجب و الممكن ، إنّما ذهبوا إليه حذرا من لزوم السّنخيّة بين العلّة و المعلول مطلقا او بين الواجب و الممكن و ردّ بأنّه يستلزم تعطيل العقول عن المعرفة ، فانّا إذا قلنا : « الواجب موجود » فان كان المفهوم منه المعنى الّذى يفهم من وجود الممكن ، لزم الاشتراك المعنوىّ ؛ و إن كان المفهوم منه ما يقابله ، و هو مصداق نقيضه ، كان نفيا لوجوده ، تعالى عن ذلك ؛ و ان لم يفهم منه شىء ، كان تعطيلا للعقل عن المعرفة ؛ و هو خلاف ما نجده من أنفسنا بالضّرورة .\r\nكسانى كه وجود را مشترك لفظى مىدانند ، خواه بين همهء اشيا و خواه بين خصوص واجب و ممكن ، تنها براى دفع مشكل سنخيت بين علت و معلول ، به طور كلى ، « 2 » يا بين خصوص واجب و ممكن ، « 3 » چنين اعتقادى را برگزيده‌اند . در\r\n\r\n\r\n","description":"","footnote":"\r\n( 1 ) . توضيح اين‌كه چرا در عدم تمايز حقيقى نيست در فصل دهم خواهد آمد .\r\n( 2 ) . بنابر قول به اشتراك لفظى وجود بين اشيا ( ط ) .\r\n( 3 ) . بنابر قول به اشتراك لفظى وجود بين واجب و ممكن ( ط ) .\r\n","page_name":" 49 ","page_number":49},
  {"content":"\r\n\r\nپاسخ به ايشان گفته‌اند : اشتراك لفظى وجود مستلزم تعطيل عقل و عجز آن از شناخت خداوند سبحان مىباشد ؛ زيرا هنگامى كه گفته مىشود : « واجب موجود است » اگر از لفظ موجود همان معنايى فهميده شود كه هنگام اطلاق آن بر ممكنات به ذهن مىآيد ، در اين صورت اشتراك معنوى وجود را پذيرفته‌ايم . و اگر معنايى مغاير با آن فهميده شود - معنايى كه مصداق نقيض مفهومى است كه هنگام اطلاق وجود بر ممكنات به ذهن مىآيد - قضيهء « واجب موجود است » در واقع وجود واجب را نفى مىكند ، و او برتر از اين اوهام است . و اگر بگوييد : « لفظى است بىمعنا و چيزى از آن فهميده نمىشود » لازمه‌اش تعطيل عقل و عجز آن از شناخت خداوند است ؛ و اين با آن‌چه به طور بديهى در خود مىيابيم ، ناسازگار است .\r\nمطالب اين قسمت را در طى چند امر بيان مىكنيم :\r\n\r\nدو گروه از قائلين به اشتراك لفظى وجود\r\nگروهى از متكلمان لفظ « وجود » را مشترك لفظى مىدانند ؛ اما ميان ايشان نيز اختلاف نظر وجود دارد :\r\nيك گروه مىگويند : « وجود » بر هر ماهيتى كه اطلاق شود به معناى همان ماهيت مىباشد . در نتيجه « موجود » در قضيهء « انسان موجود است » ، به معناى انسان و در قضيهء « درخت موجود است » ، به معناى درخت و در جملهء « روح موجود است » ، به معناى روح مىباشد ، و به همين ترتيب در ساير موارد بر طبق اين نظر ، لفظ « وجود » داراى معانى بىشمارى است و نسبت به همهء اين معانى مشترك لفظى مىباشد .\r\nگروه دوم مىگويند : لفظ « وجود » مشترك لفظى ميان واجب و ممكن است ، به اين صورت كه لفظ موجود ، با همان معنا كه بر مخلوق اطلاق مىشود ، قابل اطلاق بر خالق نيست .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nمنشأ خطاى طرفداران اشتراك لفظى وجود\r\nمنشأ رواج قول به اشتراك لفظى وجود در ميان متكلمان ، فرق نگذاشتن ميان ويژگىهاى مفهوم و مصداق ، و آميختن آن‌دو با يكديگر است . گروه اول - يعنى كسانى كه گفته‌اند : وجود ، بر هر ماهيتى كه اطلاق شود به معناى همان ماهيت مىباشد - پنداشته‌اند كه اگر « وجود » در همهء موارد به يك معنا باشد - يعنى مفهوم وجود ، واحد باشد - لازمه‌اش آن است كه وجود خارجى علت و وجود خارجى معلول نيز همسان باشند ، يعنى مصداق وجود هم يكى باشد . آن‌گاه گفته‌اند : چون وجود علت و وجود معلول يكسان نيستند ، و وجود علت حتما قوىتر و شديدتر از وجود معلول مىباشد ، وجود ، در موارد گوناگون ، داراى معانى مختلفى مىباشد و بنابراين ، مشترك لفظى ميان اشيا است .\r\nگروه دوم نيز پنداشته‌اند كه اگر « وجود » بر واجب و ممكن ، با يك معنا اطلاق شود ، لازم مىآيد كه وجود واجب و وجود ممكن ، همسان باشند ، درحالىكه وجود واجب قابل مقايسه با وجود هيچ‌يك از ممكنات نيست : « ليس كمثله شىء » .\r\nآن‌گاه نتيجه گرفته‌اند كه وجود ، مشترك لفظى ميان واجب و ممكن است .\r\nدر پاسخ به ايشان بايد گفت : اشتراك در مفهوم ، مستلزم همسان بودن مصاديق آن مفهوم نيست . بايد حساب مفهوم را از مصداق جدا ساخت . وحدت مفهوم و عدم اختلاف در آن ، دليل آن نيست كه ميان مصاديق آن مفهوم اختلافى وجود ندارد .\r\nبنابراين ، اختلاف علت با معلول و نيز اختلاف واجب با ممكن - كه آن‌هم يك مصداق خاص از علت و معلول است - در مصداق وجود است و نه در مفهوم آن .\r\n\r\nابطال قول به اشتراك لفظى وجود\r\nادلهء سه‌گانه‌اى كه در آغاز اين فصل براى اثبات اشتراك معنوى وجود مطرح شد ، براى ابطال اين دو قول كافى است ؛ اما براى ابطال تك‌تك آنها نيز ادلهء خاصى بيان شده است .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nيكى از ادله‌اى « 1 » كه براى ابطال قول اوّل آورده‌اند ، اين است كه اگر لفظ « موجود » هنگام اطلاق بر هر ماهيتى ، به معناى همان ماهيت باشد - مثلا لفظ موجود در قضيهء « روح موجود است » به معناى روح باشد و در قضيهء « انسان موجود است » به معناى انسان باشد - بايد تمام قضايايى كه محمول آنها « موجود » است ضرورى و بىنياز از دليل باشند ، زيرا در اين صورت مضمون اين قضايا به صورت « الف ، الف است » خواهد بود ، يعنى اين قضايا بيانگر حمل شىء بر خود مىباشند و حمل هر چيزى بر خودش بديهى و بىنياز از دليل است .\r\n\r\nشرح دليلى كه در متن آمده است\r\nآن‌چه در بدايه با عبارت « و ردّ بانّه يستلزم تعطيل العقول . . . » به آن اشاره شده است ، مستقيما ناظر به ابطال قول دوم - يعنى اشتراك لفظى وجود ميان واجب و ممكن - است و به‌طور غير مستقيم ، قول نخست را نيز ابطال مىكند و شرحش اين است كه دربارهء لفظ « موجود » در جملهء « واجب تعالى موجود است » سه احتمال متصور است :\r\nاحتمال نخست : اين‌كه از لفظ « موجود » همان معنايى فهميده شود كه هنگام اطلاق « موجود » بر پديده‌هاى امكانى فهميده مىشود . در اين صورت ، « موجود » مشترك معنوى خواهد بود و با نظر ما هماهنگ مىباشد .\r\nاحتمال دوم : اين‌كه از آن ، معنايى مغاير با معناى « موجود » در مورد ممكنات ، فهميده شود . امّا اين فرض قابل قبول نيست ، زيرا اگر واجب ، مصداق « موجود » با همان معنايى كه در پديده‌هاى امكانى به كار مىرود ، نباشد ، مصداق نقيض آن خواهد بود و نقيض آن معنا ، « عدم » است ، پس واجب مصداق « عدم » خواهد بود ! تعالى عن ذلك .\r\nبه عبارت ديگر ، اگر « موجود » دو معنا داشته باشد ، يكى در ممكنات و يكى در واجب ، اين دو معنا مصداق نقيض يكديگر خواهند بود و در غير اين صورت ،\r\n\r\n\r\n","description":"","footnote":"\r\n( 1 ) . به اين دليل در بدايه اشاره نشده است .\r\n","page_name":" 52 ","page_number":52},
  {"content":"\r\n\r\nارتفاع نقيضان لازم خواهد آمد و از طرفى ، مىدانيم كه نقيض معناى وجود ، در مورد ممكنات همان عدم است ، پس وجود واجب ، مصداق عدم خواهد بود ! تعالى عن ذلك\r\nاحتمال سوم : اين‌كه از لفظ « موجود » چيزى فهميده نشود ، يعنى وقتى مىگوييم :\r\n« خدا ، موجود است » تنها لفظ را بر زبان جارى مىكنيم و هيچ معنايى از آن نمىفهميم . گروهى از متكلمان بر همين عقيده‌اند ، و اين سخن را به تمامى صفات خداوند - مانند : عالم ، قادر و حىّ - تعميم داده‌اند . امّا اين فرض نيز باطل است ، زيرا لازمهء آن ، تعطيل عقل و عجز آن از شناخت خداوند است و اين ، با آن‌چه بطور بديهى در خود مىيابيم ، ناسازگار است ، يعنى چنين نيست كه ما چيزى از موجوديت و هستى خداوند نفهميم و اين الفاظ براى ما كاملا مبهم و نامفهوم باشند .\r\nبنابراين ، همان فرض نخست صحيح است . يعنى از لفظ « موجود » هنگام اطلاق آن بر واجب ، همان معنايى را مىفهميم كه از موجوديت ديگر پديده‌ها مىفهميم .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nالفصل الثالث فى أنّ الوجود زائد على الماهيّة عارض لها\r\nبمعنى أنّ المفهوم من أحدهما غير المفهوم من الآخر ؛ فللعقل أن يجرّد الماهيّة - و هى ما يقال فى جواب ما هو - عن الوجود ، فيعتبرها وحدها ، فيعقلها ، ثمّ يصفها بالوجود ، و هو معنى العروض ؛ فليس الوجود عينا للماهيّة و لا جزءا لها .\r\n\r\n3 . وجود زائد بر ماهيت و عارض بر آن است\r\nمعناى زيادت وجود بر ماهيت آن است كه مفهوم يكى غير از مفهوم ديگرى مىباشد ؛ و لذا عقل مىتواند ماهيت را - يعنى آن‌چه در جواب سؤال از چيستى اشيا بيان مىشود - از وجود جدا كرده و آن را به تنهايى در نظر بگيرد ، و سپس آن را به وجود متصف سازد . و اين اتصاف همان معناى عروض وجود بر ماهيت است . از اين‌جا دانسته مىشود كه وجود نه عين ماهيت است و نه جزء آن .\r\nمسأله‌اى كه در اين فصل مطرح مىشود اين است كه آيا وجود زايد بر ماهيت و عارض بر آن است ، يا آن‌كه عين و يا جزء آن مىباشد . ابتدا دربارهء اصطلاح « ماهيت » كمى توضيح مىدهيم و سپس وارد اصل مطلب مىشويم .\r\nمقصود از ماهيت ، مفاهيمى مانند انسان ، چوب ، سنگ ، سياهى و سفيدى است ، يعنى مفاهيمى كه منعكس‌كنندهء ذات مصاديق خود ، و حاكى از « چيستى » آنها\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nمىباشند . ازاين‌رو گفته‌اند : ماهيت چيزى است كه در پاسخ از سؤال به ما هو ؟ ( - آن چيست ؟ ) بيان مىشود . اگر به رنگ زغال اشاره كنيد و بپرسيد ، اين چه رنگى است ؟\r\nجواب داده مىشود : سياه . بنابراين ، سياهى ماهيت آن رنگ مىباشد . توضيح بيشتر دربارهء ماهيت در فصل آتى خواهد آمد .\r\n\r\nزيادت وجود بر ماهيت در خارج\r\nمسئلهء « زيادت وجود بر ماهيت » به دو صورت ممكن است مطرح شود : يكى به اعتبار خارج و ديگرى به اعتبار ذهن . زيادت وجود بر ماهيت در خارج به اين معناست كه ما در خارج دو چيز داريم : يكى ماهيت و ديگرى وجود ، و وجود در خارج عارض بر ماهيت مىشود ، مانند رنگى كه در خارج عارض بر ديوار مىشود .\r\nزيادت خارجى وجود بر ماهيت نزد همگان مطرود است و كسى از حكما آن را نپذيرفته است . توضيح بيشتر دراين‌باره به فصل آينده موكول مىشود .\r\n\r\nزيادت وجود بر ماهيت در ذهن\r\nدر اين فصل ، بحث دربارهء زيادت وجود بر ماهيت در ذهن است . يعنى اين‌كه مفهوم وجود در ذهن غير از مفهوم انسان و چوب و ديگر مفاهيم ماهوى است .\r\nيعنى نه عين آنهاست و نه جزء آنها . به ديگر سخن ، معناى زيادت وجود بر ماهيت آن است كه عقل مىتواند در تحليل‌هاى خود ، مثلا مفهوم انسان را از مفهوم وجود جدا ساخته و مفهوم وجود را بر آن حمل كرده و بگويد : « انسان موجود است » ، به گونه‌اى كه اين قضيه با قضيه « انسان بشر است » و نيز با قضيهء « انسان حيوان است » متفاوت بوده و با قضيهء « انسان مخلوق است » قابل مقايسه باشد . در قضيهء نخست ، محمول و موضوع عين يكديگرند و تفاوتشان فقط در لفظ است و در قضيهء دوم ، محمول ( يعنى حيوان ) جزء موضوع قضيه است ، يعنى اگر انسان را تحليل كنيم خواهيم ديد كه مفهوم حيوان در آن اخذ شده است ، ولى در قضيهء سوم ، محمول ( يعنى مخلوق ) نه عين موضوع است و نه جزء آن ، بلكه عارض بر آن مىباشد ، و اين عروض نيز در ذهن مىباشد ، نه در خارج .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n\r\nدو نكته\r\n\r\n[ نكتهء نخست : ابطال مسئلهء عينيت مفهوم وجود با ماهيت 
  ]\r\nنكتهء نخست : با توجه به اشتراك معنوى وجود - كه در فصل پيشين به اثبات رسيد - ، مسئلهء عينيت مفهوم وجود با ماهيت ، ابطال مىشود . زيرا عينيت آن‌دو باهم ، مستلزم مشترك لفظى بودن مفهوم وجود است در حالىكه وجود مشترك معنوى است . ولى اشتراك معنوى وجود ، جزء بودن وجود براى ماهيت را نفى نمىكند ، و به همين دليل ، اثبات اشتراك معنوى وجود ما را از بحث دربارهء زيادت وجود بر ماهيت بىنياز نمىسازد و اين مسئله به بررسى مجدد نياز دارد ، كه اين فصل عهده‌دار آن مىباشد .\r\n\r\nنكتهء دوم : مغاير بودن مفهوم وجود و مفهوم ماهيت ،\r\nيك امر بديهى و روشن است . ازاين‌رو ، هركس تصور خوبى از موضوع و محمول مسئلهء مورد بحث در اين فصل داشته باشد ، زيادت وجود بر ماهيت را مىپذيرد و ادله‌اى كه بيان مىشود ، حكم تنبيه را دارد .\r\n\r\nادلهء زيادت وجود بر ماهيت\r\nو الدليل عليه : أنّ الوجود يصحّ سلبه عن الماهيّة ؛ و لو كان عينا او جزءا لها ، لم يصحّ ذلك ؛ لاستحالة سلب عين الشىء و جزئه عنه .\r\nو أيضا ، حمل الوجود على الماهيّة يحتاج إلى دليل ؛ فليس عينا و لا جزءا لها ؛ لأنّ ذات الشىء و ذاتيّاته بيّنة الثبوت له ، لا تحتاج فيه إلى دليل .\r\nو ايضا ، الماهيّة متساوية النسبة فى نفسها إلى الوجود و العدم ؛ و لو كان الوجود عينا او جزءا لها ، استحالت نسبتها إلى العدم الّذى هو نقيضه .\r\nدليل اول : وجود را مىتوان از ماهيت سلب كرد ، درحالىكه اگر وجود عين ماهيت و يا جزء آن بود ، سلبش از ماهيت صحيح نبود ؛ چراكه سلب شىء از خودش ، و نيز سلب جزء شىء از آن ، محال است .\r\nدليل دوم : حمل وجود بر ماهيت نيازمند دليل است ، و اين نشان مىدهد كه وجود نه عين ماهيت است و نه جزء آن ؛ زيرا حمل و ثبوت شىء يا اجزاء ذاتى\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nآن بر خودش ، بديهى و مستغنى از دليل است .\r\nدليل سوم : ماهيت ذاتا ممكن بوده و نسبتش با وجود و عدم ، يكسان است ؛ درحالىكه اگر وجود ، عين ماهيت و يا جزء آن باشد بايد نسبت ماهيت به عدم ، كه نقيض وجود است ، محال و ممتنع باشد .\r\nدر اين قسمت ، سه دليل براى اثبات زيادت وجود بر ماهيت بيان مىشود :\r\n\r\nدليل اول : وجود را مىتوان از ماهيت سلب كرد\r\nاين دليل از يك قياس استثنايى به اين صورت تشكيل مىشود :\r\nمقدمهء نخست : اگر وجود عين ماهيت و يا جزء آن باشد ، نفى وجود از ماهيت صحيح نخواهد بود .\r\nمقدمهء دوم : اما نفى وجود از ماهيت صحيح است . ( استثناى نقيض تالى ) .\r\nنتيجه : وجود عين ماهيت و يا جزء آن نيست . ( نقيض مقدم ) .\r\nتوضيح مقدمهء نخست : استدلال اين است كه اگر وجود جزء ماهيت و يا عين آن باشد ، ذاتى ماهيت خواهد بود ، و نمىتوان ذاتى شىء را از آن سلب كرد . به عنوان مثال اگر در تعريف انسان مىگوييم : انسان حيوان ناطق است ، هريك از حيوان و ناطق و نيز مجموع آن ، ذاتى انسان بوده و در نتيجه قابل سلب از آن نمىباشند ، زيرا سلب هريك از آنها از انسان مستلزم آن است كه انسان ، انسان نباشد . درحالىكه هر چيزى بالضرورة خودش خودش است . بنابراين ، اگر وجود ، جزء ماهيت و يا عين آن باشد ، هرگز قابل سلب از آن نخواهد بود ، زيرا سلبش از ماهيت مستلزم سلب شىء از خودش مىباشد .\r\nامّا به وضوح سلب وجود از ماهيت ممكن و صحيح است ، چراكه بسيارى از ماهيات تحقق ندارند و آنها هم كه تحقق دارند ، مىتوانند معدوم شوند . ( مقدمهء دوّم ) .\r\nبنابراين ، وجود عين ماهيت و يا جزء آن نبوده ، بلكه زايد بر آن مىباشد .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n\r\nدليل دوم : حمل وجود بر ماهيت نيازمند دليل است\r\nاين دليل را نيز مىتوان به صورت يك قياس استثنايى به اين شكل تنظيم كرد :\r\nمقدمهء نخست : اگر وجود عين ماهيت و يا جزء آن باشد ، حمل وجود بر هيچ ماهيتى نيازمند دليل نخواهد بود .\r\nمقدمهء دوم : اما حمل وجود بر ماهيت نيازمند دليل است .\r\nنتيجه : وجود عين ماهيت و يا جزء آن نمىباشد .\r\nتوضيح مقدمهء نخست استدلال آن است كه حمل ذات و ذاتيات يك شىء بر آن و اثباتش براى آن ، بديهى و بىنياز از دليل است . به اصطلاح ذات و ذاتيات شىء ، بيّنة الثّبوت براى آن شىء هستند . مثلا اگر خطّ بطور صحيح تصور شود ، كميّت بودن ، متصل بودن و هم‌چنين يك بعدى بودن آن به دليل نياز ندارد . هركس خط را بطور صحيح تصور كند ، و مفاهيم اين الفاظ را خوب بداند ، تصديق خواهد كرد كه خط كميّت متصل يك بعدى است .\r\nدر توضيح دليل نخست گفتيم : سلب ذاتيات شىء از آن ، به سلب شىء از خودش بازمىگردد كه محال بودن آن بديهى است ؛ در اين‌جا مىگوييم : ثبوت ذاتيات شىء براى آن ، به ثبوت شىء براى خودش بازمىگردد ، كه اين نيز بديهى و غير قابل ترديد مىباشد . يعنى بالبداهه هر چيزى خودش خودش است .\r\nبا روشن شدن مقدمهء نخست مىگوييم : حمل وجود بر ماهيت و ثبوتش براى آن نياز به دليل دارد . يعنى اين‌طور نيست كه تصور يك ماهيت ، براى تصديق به وجود و تحقق آن كافى باشد . « 1 » و اين نشان مىدهد كه وجود عين و يا جزء ماهيت نيست .\r\n\r\n\r\n","description":"","footnote":"\r\n( 1 ) . اين‌جا ممكن است اين شبهه پيش آيد كه فقط ماهيت‌هاى معقول نيازمند به اثبات وجود مىباشند ، از قبيل عقل ، هيولاى اولى ، زمان و غير آن ، امّا ماهيت‌هاى محسوس از قبيل انسان و درخت و سفيدى و غيره بديهىّ الوجودند .\r\nجواب اين است كه اوّلا براى اثبات مدعا كافى است كه بعضى ماهيات بديهىّ الوجود نباشند ؛ زيرا اگر وجود عين ماهيت يا جزء ماهيت بود همهء ماهيات بلا استثناء بديهىّ الوجود بودند . ثانيا فرق است بين بديهىّ الوجود و بين به اصطلاح محسوس الوجود . ماهيت آن‌گاه بديهىّ الوجود است كه از نظر عقل ، نفس تصور آن ماهيت كافى باشد براى تصديق به وجود آن ماهيت و بدون شك ، ماهيات محسوس چنين نيستند ، در ماهيات محسوس آن‌چه صورت -\r\n","page_name":" 58 ","page_number":58},
  {"content":"\r\n\r\n\r\nدليل سوم : حمل نقيض وجود بر ماهيت ممتنع نيست\r\nاين دليل را نيز مىتوان به صورت يك قياس استثنايى به اين شكل تنظيم كرد :\r\nمقدمهء نخست : اگر وجود ، عين ماهيت و يا جزء آن باشد حمل نقيض وجود ( يعنى عدم ) بر آن ممتنع خواهد بود .\r\nمقدمهء دوم : اما حمل نقيض وجود ( يعنى عدم ) بر ماهيت ممتنع نيست .\r\nنتيجه : وجود ، عين ماهيت و يا جزء آن نمىباشد . « 1 »\r\nاين استدلال بر دو اصل مبتنى است ، يكى استحالهء اجتماع نقيضين ، ديگرى ممكن الوجود بودن ماهيت . براساس استحالهء اجتماع نقيضين مقدمهء اول استدلال تبيين مىشود ، زيرا با فرض اين‌كه وجود ، عين ماهيت و يا جزء آن باشد ، اگر عدم بر ماهيت حمل شود ، اجتماع نقيضين لازم مىآيد ، و چون اجتماع نقيضين محال است ، حمل عدم بر ماهيت - و به عبارت ديگر نسبت ماهيت به عدم - ممتنع خواهد بود .\r\nبراساس اصل دوم ، يعنى ممكن الوجود بودن ماهيت ، مقدمهء دوم استدلال تثبيت مىگردد . زيرا امكان ماهيت بدين معناست كه نسبت ماهيت به وجود و عدم يكسان است و در نتيجه ، هر ماهيتى فى حدّ نفسها ( به خودى خود ) ، قابليت آن را دارد كه هريك از وجود و عدم بر آن حمل شود .\r\n\r\n\r\n","description":"","footnote":"\r\n- حسى را تشكيل مىدهد ماهيات است ، مفهوم وجود مفهوم حسى نيست . همانطور كه محققين حكما گفته‌اند ، تصديق به وجود محسوس در خارج به كمك يك برهان پنهان صورت مىگيرد . پس حتى وجود ماهيات محسوس نيز به كمك برهان اثبات مىشود . ( ر . ك : شرح منظومه ، ج 1 ، ص 32 ) .\r\n( 1 ) . اين دليل شباهت زيادى به دليل اول دارد ، در هر دو دليل بر روى اين نكته تكيه شده است كه لازمهء زايد نبودن وجود بر ماهيت اين است كه سلب وجود از ماهيت - كه مساوق است با حمل عدم بر ماهيت - ممتنع باشد ، درحالى كه ممتنع نيست . اما نبايد اين‌دو را يك دليل انگاشت ، زيرا در دليل اول ، اين لازمه از آن جهت مترتب مىگردد كه سلب ذاتى شىء از آن محال است ، و در دليل دوم اين لازمه ازاين‌رو مترتب مىشود كه عدم ، نقيض وجود است و اجتماع نقيضين محال است .\r\n","page_name":" 59 ","page_number":59},
  {"content":"\r\n\r\nالفصل الرابع فى أصالة الوجود و اعتباريّة الماهيّة\r\nإنّا لا نرتاب فى أنّ هناك أمورا واقعيّة ، ذات آثار واقعيّة ، ليست بوهم الواهم ؛ ثمّ ننتزع من كلّ من هذه الأمور المشهودة لنا - فى عين أنّه واحد فى الخارج - مفهومين اثنين ، كلّ منهما غير الآخر مفهوما و إن اتّحدا مصداقا ، و هما الوجود و الماهيّة ، كالانسان الّذى فى الخارج ، المنتزع عنه أنّه انسان و أنّه موجود .\r\nو قد اختلف الحكماء فى الأصيل منهما ، فذهب المشاؤون إلى أصالة الوجود ، و نسب إلى الاشراقيّين القول باصالة الماهيّة . و أمّا القول بأصالتهما معا ، فلم يذهب إليه أحد منهم ؛ لاستلزام ذلك كون كلّ شىء شيئين اثنين ، و هو خلاف الضرورة .\r\nو الحقّ ما ذهب إليه المشاؤون ، من أصالة الوجود .\r\n\r\n4 . اصالت وجود و اعتباريّت ماهيت\r\nبىشك جهان خارج از ما ظرف پديده‌هايى واقعى است كه آثارى حقيقى بر آنها مترتب مىشود ؛ و ما در مواجههء با هريك از آنها ، دو مفهوم مختلف وجود و ماهيت را از آن انتزاع مىكنيم ؛ با آن‌كه آن پديده در خارج ، امرى است واحد . مانند انسانى كه\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nدر خارج تحقق دارد ، و دو مفهوم « انسان » و « موجود » از او انتزاع مىشود .\r\nحكما در اين‌كه كدام‌يك از اين دو مفهوم اصيلند ، اختلاف كرده‌اند .\r\nحكماى مشّاء وجود را اصيل مىدانند و حكماى اشراقى - آن‌طور كه نقل شده - ماهيت را . البته هيچ حكيمى بين اصالت هردو جمع نكرده است ؛ زيرا اصالت هر دوى آنها مستلزم آن است كه هر شىء واحد مفروضى دو امر مغاير باشد ، و اين بر خلاف بداهت است . به اعتقاد ما حقيقت همان است كه حكماى مشّاء گفته‌اند ، يعنى اصالت وجود .\r\nسؤالى كه در اين فصل در پى يافتن پاسخ صحيح آن هستيم اين است كه آيا وجود اصيل است و ماهيت يك امر اعتبارى مىباشد ، يا بالعكس ؟ پيش از بيان ادلّه‌اى كه براى اثبات اصالت وجود و اعتبارى بودن ماهيت بيان شده ، لازم است راجع به واژه‌هاى وجود ، ماهيت ، اصالت و اعتباريت ، مقدارى توضيح داده شود ، تا محل نزاع به خوبى روشن گردد .\r\n\r\nمقصود از « وجود » در عنوان بحث\r\n« وجود » گاهى به صورت معناى حرفى به كار مىرود كه رابط ميان قضايا بوده و در فارسى از آن به « است » تعبير مىشود ، و زمانى به صورت معناى مصدرى به كار مىرود كه دربردارندهء نسبت به فاعل است و مرادف فارسى آن ، لفظ « بودن » مىباشد ، و گاهى به صورت اسم مصدرى به كار مىرود كه مرادف فارسى آن ، لفظ « هستى » است . آن‌چه در اين‌جا مورد بحث مىباشد همان معناى اسم مصدرى وجود است نه معناى حرفى و نه معناى مصدرى . « 1 »\r\n\r\nتوضيحى دربارهء ماهيت و مفاهيم ما هوى\r\n« ماهيت » يك مصدر جعلى است كه از « ما هو » ( او چيست ؟ ) گرفته شده ، و به معناى اسم مصدرى - كه مرادف فارسى آن « چيستى » است - به كار مىرود . مفاهيم ما هوى ،\r\n\r\n\r\n","description":"","footnote":"\r\n( 1 ) . راجع به معناى حرفى وجود در بخش سوم بحث خواهد شد ، و اما دربارهء معناى مصدرى آن ( يعنى بودن ) ترديدى نيست كه يك معناى اعتبارى مىباشد و از محل بحث بيرون است .\r\n","page_name":" 61 ","page_number":61},
  {"content":"\r\n\r\nمفاهيمى هستند كه ذات و ذاتيات مصاديق خود را منعكس مىسازند و بيان مىكنند كه اشياء خارجى ، « چه چيزى » هستند . اگر به شىء خاصى اشاره كنيد و بپرسيد كه « اين چيست ؟ » آن‌چه در پاسخ صحيح اين سؤال گفته مىشود ، ماهيت آن شىء خواهد بود . پى ماهيت همان چيزى است كه در پاسخ از سؤال « اين چيست ؟ » ، بيان مىشود . ازاين‌رو ، گفته‌اند : « الماهية هى ما يقال فى جواب ما هو ؟ » . « 1 »\r\nتوضيح بيشتر اين‌كه ما در مواجهه با اشياى خارجى ، دو مفهوم از آنها بدست مىآوريم : يكى مفهوم وجود ( - هستى ) و ديگرى يك مفهوم ما هوى ، يعنى مفهومى از قبيل آب و خاك و انسان و سياهى و سفيدى . مفهوم نخست ، با توجه به اشتراك معنوى مفهوم وجود ، در همهء موارد يكسان است و بر همهء اشياى خارجى به يك معنا صدق مىكند و با اشاره به هركدام از آنها مىتوانيم بگوييم : اين شىء موجود است . اين مفهوم از اصل تحقق و واقعيت داشتن اشيا حكايت مىكند .\r\nاما دستهء دوم ، مفاهيمى هستند كه هركدام از آنها به بخش خاصى از اشيا اختصاص دارد و بر همهء آنها قابل تطبيق نيست . بعضى از اشيا خاك ، و برخى آب و گروهى انسان هستند . اين مفاهيم ، كه هركدام ذات و چيستى مصاديق خود را بيان مىكنند ، مفاهيم ما هوى ناميده مىشوند . « 2 »\r\n\r\n\r\n","description":"","footnote":"\r\n( 1 ) . ماهيت ، اصطلاح ديگرى نيز دارد كه اعم از اصطلاح نخستين آن است . در بيان اصطلاح دوم مىگويند : « الماهية ما به الشىء هو هو » . يعنى ماهيت همان هويّت و حقيقت شىء است . اعم بودن اصطلاح دوم از اين جهت است كه واجب را هم شامل مىشود بر خلاف اصطلاح نخست كه اختصاص به ممكنات دارد . به عبارت ديگر ، واجب تعالى « چيستى » ندارد ولى « هويّت » دارد . درهرحال ، آن‌چه در بحث اصالت وجود موردنظر است همان اصطلاح نخستين است .\r\nنكتهء ديگرى كه بايد بدان توجه داشت اين است كه خود مفهوم ماهيت ( يعنى ماهيت به حمل اوّلى ) در اين فصل مورد بحث نيست ؛ زيرا بىترديد مفهوم « چيستى » ، يك مفهوم اعتبارى است و كسى مدّعى اصالت آن نشده است .\r\nآنچه مورد بحث است مفاهيم ما هوى ( يعنى ماهيت به حمل شايع ) مىباشد و به بيان ديگر ، سخن دربارهء اصالت و اعتبارى بودن مفاهيمى از قبيل انسان و اسب و گياه و . . . است نه خود مفهوم « ماهيت » .\r\n( 2 ) . به تعبير ديگر ذهن ما ، در اشيا دو حيثيّت تشخيص مىدهد : حيثيّت « چيستى » و حيثيّت « هستى » . چيستىها همان‌ها است كه اشيا را به انواع گوناگون تقسيم مىكند ، و هستى آن چيزى است كه در مقابل نيستى است و همهء اشياى موجود داراى او هستند . استاد مطهرى ماهيت را چنين توضيح مىدهد :\r\n« فرض كنيد كه ما به واقعيت سه چيز ، يعنى خط و عدد و انسان ، تصديق قطعى پيدا كرده‌ايم ، و هر سه را امرى واقعيت -\r\n","page_name":" 62 ","page_number":62},
  {"content":"\r\n\r\nبنابراين ، همان‌گونه كه در متن آمده است : « بىشك جهان خارج از ما ظرف پديده‌هايى است واقعى كه آثارى حقيقى بر آنها مترتب مىشود ؛ و ما در مواجهه با هريك از آنها دو مفهوم مختلف وجود و ماهيت را از آن انتزاع مىكنيم ، با آن‌كه آن پديده در خارج ، امرى است واحد . »\r\n\r\nمعناى اصالت و اعتباريت\r\nحال كه دانستيم در مواجههء با هر واقعيتى ، دو مفهوم در ذهن ما منعكس مىشود :\r\nيكى مفهوم وجود و ديگرى ماهيت ، اين سؤال مطرح مىشود كه كدام‌يك از اين دو مفهوم ، مابإزاى حقيقى دارد . يعنى كدام‌يك از اين دو ، به معناى دقيق كلمه و بدون هيچ مجازى ، در خارج تحقق دارد و متن واقعيت خارجى را تشكيل مىدهد .\r\nدرست است كه هم مفهوم « وجود » و هم مفاهيم « ما هوى » بر واقعيت خارجى منطبق مىشوند و مثلا مىگوييم « اين فرد ، انسان است ، و موجود است » ، ولى آيا واقعيت خارجى ، مصداق حقيقى كدام‌يك از اين دو است . به ديگر سخن ، آيا « وجود » و « ماهيت » هردو در خارج تحقق دارند ، يا آن‌كه يكى از آنها تحقق داشته و ديگرى از آن انتزاع مىشود .\r\nبراى روشن شدن مطلب به اين مثال توجه كنيد : فرض كنيد روى يك قسمت از تختهء سياه ، لكهء سفيد رنگى به شكل مربّع قرار گرفته است . با ديدن اين لكهء سفيد\r\n\r\n\r\n","description":"","footnote":"\r\n- دار مىدانيم و حكم مىكنيم : خط موجود است ؛ عدد موجود است ؛ انسان موجود است . اين سه چيز در موجود بودن و واقعيت داشتن ، مانند يكديگرند و اختلافى ندارند ، ولى در عين حال مىدانيم كه سه چيز واقعيت‌دار هستند .\r\nبراى ذهن ما چنين نمودار مىشود كه در هريك از اين موارد ، وجود به يك چيز تعلق گرفته و در هر موردى يك چيز است كه متلبّس [ - پوشيده 
  ] به لباس وجود شده و به عبارت ديگر ، براى ذهن ما چنين نمودار مىشود كه در هر يك از اين موارد ، وجود ، يك چيز معين را از كتم عدم خارج و از پرده ابهام و ظلمت نيستى ظاهر كرده . در يك‌جا وجود به چيزى تعلق گرفته كه آن را كميّت متّصل مىخوانيم و در يك‌جا به چيز ديگرى كه آن را كميّت منفصل و يك‌جا به چيز ديگرى كه آن را جوهر عاقل مىخوانيم .\r\nآن‌چه در ذهن به صورت معروض و متلبّس جلوه مىكند و مثل اين است كه چيزى است كه لباس هستى پوشيده يا چيزى است كه از كتم عدم و ظلمت نيستى خارج شده ، « ماهيت » است . مثلا در مثال بالا كه حكم مىكنيم خط يا عدد يا انسان موجود است ، خط و عدد و انسان ، ماهيت‌هاى مختلفى هستند كه واقعيت‌دار شده‌اند . » ( اصول فلسفه و روش رئاليسم ، پاورقى ، ج 3 ، ص 32 و 33 ) .\r\n","page_name":" 63 ","page_number":63},
  {"content":"\r\n\r\nرنگ ، دو مفهوم در ذهن منعكس مىشود : يكى مفهوم سفيدى و ديگرى مفهوم مربّع . سؤال مىكنيم : آيا اين دو مفهوم هردو در عرض يكديگر در خارج تحقق دارند ؟ آيا روى تختهء سياه واقعا دو چيز تحقق دارد يا يك چيز ؟ با كمى دقت معلوم مىشود كه آن‌چه حقيقتا روى تخته سياه هست ، همان « سفيدى » است ، اما چون اين « سفيدى » از چهار طرف محدوديت خاصى دارد ، قالب خاصى از آن در ذهن نقش مىبندد . مفهوم « مربع » در واقع حاكى از حدّ اين « سفيدى » است و قالبى است كه بر آن منطبق مىشود . آن‌چه حقيقتا هست ، فقط همان سفيدى است . « 1 »\r\nمعناى اصالت وجود اين است كه آن‌چه متن واقعيت را شكل مىدهد و حقيقتا در خارج تحقق دارد ، همان « هستى » است و معناى اعتبارى بودن ماهيت اين است كه ماهيت ، حدّ وجود است ، يك قالب ذهنى است كه از واقعيت خارجى در ذهن منعكس مىشود . « 2 » البته اگر چيزى را در نظر بگيريم كه هيچ محدوديتى ندارد ، مانند واجب تعالى ، آن چيز ، ماهيت هم نخواهد داشت . به ديگر سخن ، اعتبارى بودن ماهيت به اين معناست كه ماهيت مجازا تحقق داشته و به عرض « وجود » ، از واقعيت برخوردار است و از وجود انتزاع مىشود . « 3 »\r\n\r\n\r\n","description":"","footnote":"\r\n( 1 ) . مثال تنها براى تقريب به ذهن است و گرنه ، بنابر نظر بيشتر فلاسفهء اسلامى ، شكل و رنگ هردو از اعراض هستند ، و اولى از مقولهء كم و دومى از مقولهء كيف مىباشد ، و لذا هردو مابازاى خارجى دارند .\r\n( 2 ) . از اين‌جا معلوم مىشود كه پاره‌اى از تعريف‌ها كه براى ماهيت بيان شده مبتنى بر اصالت وجود مىباشد ، مانند :\r\n« الماهية قالب ذهنىّ كلىّ للموجودات العينية » ، « الماهية هى الحدّ العقلىّ الذى ينعكس فى الذّهن من الموجودات المحدودة » ( تعليقة على نهاية الحكمة ، ص 22 ) ، « فانّ ماهيّة كلّ شىء هى حكاية عقلية عنه و شبح ذهنىّ لرؤيته فى الخارج و ظلّ له » ( اسفار ، ج 2 ، ص 236 ) ، « فانّ الماهيّة نفسها خيال الوجود و عكسه الّذى يظهر منه فى المدارك العقليّة و الحسيّة » . ( اسفار ، ج 1 ، ص 198 ) ، « انّ الماهيّات انحاء الوجود » ، « انّ الماهيّات حدود الوجود » ، ( نهاية الحكمة ، ص 14 ) .\r\n( 3 ) . حاصل آن‌كه منظور از دو مفهوم متقابل « اصيل » و « اعتبارى » در اين‌جا اين است كه كدام‌يك از دو مفهوم ماهوى و مفهوم وجود ذاتا و بدون هيچ واسطهء دقيق فلسفى ، از واقعيت عينى حكايت مىكند . . . آيا بايد واقعيت عينى را همان حيثيت ماهوى دانست كه مفهوم وجود با عنايت عقلى و با وساطت مفهوم ماهوى ، بر آن ، حمل مىشود و از اين‌روى ، جنبهء فرعى و ثانوى دارد يا اين‌كه واقعيت عينى همان حيثيتى است كه با مفهوم وجود ، از آن حكايت مىشود و مفهوم ماهوى تنها انعكاسى ذهنى از حدود و قالب واقعيت و وجود عينى است كه با عنايت دقيقى خود آن محسوب مىشود و در واقع ، مفهوم ماهوى است كه جنبهء فرعى و ثانوى دارد . -\r\n","page_name":" 64 ","page_number":64},
  {"content":"\r\n\r\n\r\nاحتمالات مسئله\r\nاينك كه محل نزاع به خوبى روشن شد ، بايد احتمالات مسئله را ذكر و بررسى كنيم .\r\nآن‌چه در پاسخ به اين سؤال كه آيا وجود اصيل است و يا ماهيت ؟ ممكن است به ذهن بيايد عبارت است از :\r\n1 . هيچ‌كدام اصيل نيستند .\r\n2 . هردو اصيل‌اند .\r\n3 . ماهيت ، اصيل است و وجود اعتبارى .\r\n4 . وجود ، اصيل است و ماهيت اعتبارى .\r\nفرض نخست ، قابل قبول نيست . زيرا معناى اين‌كه وجود و ماهيت هردو اعتبارى هستند آن است كه هيچ واقعيتى در خارج تحقق ندارد و هرچه هست ساختهء ذهن ماست . ولى ، همان‌طور كه در آغاز كتاب يادآور شديم ، واقعيت خارجى ، بديهى و غير قابل انكار است .\r\nفرض دوم نيز قابل قبول نيست و با اندك تأملى ، بطلان آن روشن مىشود ، زيرا ، همانطور كه گفتيم ، از هر واقعيت واحد ، دو مفهوم وجود و ماهيت به ذهن مىآيد .\r\nيعنى يك واقعيت است كه در ذهن به صورت دو مفهوم تحليل مىشود . ظرف كثرت ، ذهن است و نه خارج . در خارج يك چيز است و در ذهن دو چيز . اگر وجود و ماهيت هردو اصيل باشند ، بايد آن‌چه بنابر فرض يك واقعيت است ، دو واقعيت باشد و از طرفى ، هريك از اين دو واقعيت نيز داراى وجود و ماهيت‌اند و بنابراين ، چهار واقعيت خواهيم داشت و به همين ترتيب ادامه مىيابد و به تسلسل مىانجامد . « 1 »\r\n\r\n\r\n","description":"","footnote":"\r\n- در برابر اين سؤال اگر شقّ اول را پذيرفتيم و واقعيت عينى را مصداق ذاتى و بىواسطهء ماهيت دانستيم قائل به اصالت ماهيت و اعتبارى بودن وجود شده‌ايم ، و اگر شقّ دوم را پذيرفتيم و واقعيت عينى را مصداق بالذات و بىواسطهء مفهوم وجود دانستيم و مفهوم ماهوى را قالبى ذهنى براى حدود واقعيت‌هاى محدود شمرديم ، قائل به اصالت وجود و اعتبارى بودن ماهيت شده‌ايم . ( ر . ك : آموزش فلسفه ، ج 1 ، ص 296 و 297 ) .\r\n( 1 ) . به عبارت ديگر ، اگر بخواهيم بگوييم وجود و ماهيت هردو اصيل هستند ، محال لازم مىآيد يعنى در خارج اين چنين نيست كه « انسانى » است و « وجودى » و اين دو تا روى همديگر بار شده‌اند ، مثل عرض و معروض ، يعنى -\r\n","page_name":" 65 ","page_number":65},
  {"content":"\r\n\r\nبا روشن شدن بطلان فرض اوّل و دوم ، تنها دو احتمال باقى مىماند ، يكى آن‌كه ماهيت اصيل باشد و وجود اعتبارى - اين قول ، به حكماى اشراقى نسبت داده شده است - و ديگر آن‌كه وجود اصيل باشد و ماهيت اعتبارى كه رأى حكماى مشّاء است .\r\n\r\n[ دليل طرفداران اصالت وجود 
  ]\r\n\r\nدليل اوّل بر اصالت وجود\r\nو الحقّ ما ذهب إليه المشّاؤون ، من أصالة الوجود .\r\nو البرهان عليه : أنّ الماهيّة من حيث هى ليست الّا هى ، متساوية النسبة إلى الوجود و العدم ، فلو لم يكن خروجها من حدّ الاستواء الى مستوى الوجود ، بحيث تترتّب عليها الآثار ، بواسطة الوجود ، كان ذلك منها انقلابا ؛ و هو محال بالضرورة ؛ فالوجود هو المخرج لها عن حدّ الاستواء فهو الأصيل .\r\nو ما قيل : إنّ الماهيّة بنسبة مكتسبة من الجاعل تخرج من حدّ الاستواء إلى مرحلة الأصالة فتترتّب عليها الآثار ،\r\nمندفع بأنّها إن تفاوتت حالها بعد الانتساب ، فما به التفاوت هو الوجود الأصيل ، و إن سمّى نسبة إلى الجاعل ؛ و ان لم تتفاوت و مع ذلك حمل عليها أنّها موجودة و ترتّبت عليها الآثار ، كان من الانقلاب كما تقدّم .\r\nبه اعتقاد ما حقيقت همان است كه حكماى مشاء گفته‌اند ، يعنى اصالت وجود .\r\nادله‌اى كه اصالت وجود را اثبات مىكند بدين شرح است :\r\nماهيت با نظر به ذاتش جز خودش چيز ديگرى نيست و نسبتش با وجود و عدم يكسان است ، حال اگر بيرون آمدن ماهيت از اين مرحله و رسيدنش به سطح وجود ، به نحوى كه آثار بر آن مترتب گردد ، به واسطهء وجود نباشد ،\r\n\r\n\r\n","description":"","footnote":"\r\n- انسان در مرتبه‌اى مقدّم بر وجود يا مؤخّر از وجود است و « وجود » چيزى است جدا از او ، كه معنىاش اين است كه هر چيزى در خارج در آن واحد دو چيز است : ذاتى است و وجودى . اكنون سؤال مىكنيم آن ذات كه در مرتبهء قبل از وجود ، ما آن را فرض مىكنيم ، آيا در مرتبهء قبل از وجود موجود است يا معدوم ؟ اگر در مرتبهء قبل از وجود معدوم باشد كه پس چيزى نيست . اگر در مرتب قبل از وجود موجود باشد ، پس باز وجودى قبل از آن وجود دارد . خوب ، نقل كلام مىكنيم در آن وجود . اين است كه نمىتواند در خارج دو شيئيت و دو حيثيت عينى خارجى داشته باشد .\r\n( شرح مبسوط منظومه ، ج 1 ، ص 69 ) .\r\n","page_name":" 66 ","page_number":66},
  {"content":"\r\n\r\nانقلاب در ذات خواهد بود ، و امتناع انقلاب در ذات بديهى است . پس وجود است كه ماهيت را از مرحلهء تساوى بدرآورده و بنابراين ، اصيل مىباشد .\r\nو اين‌كه گفته شده : « ماهيت به واسطهء ارتباط و انتسابى كه با خالق پيدا مىكند از حدّ تساوى بيرون آمده و به مرحلهء اصالت و ترتب آثار و اصل مىگردد » ، سخنى است غير قابل قبول ؛ زيرا اگر حالت ماهيت بعد از انتساب به خالق تغيير كرده باشد [ و ماهيت واجد چيزى شده باشد كه قبلا فاقد آن بوده است 
  ] در اين صورت مايهء تفاوت همان وجود اصيل مىباشد ، گرچه انتساب به خالق ناميده شود . و اگر هيچ تفاوتى در آن رخ نداده و خودبخود موصوف به هستى شده و منشأ آثار گرديده است ، انقلاب در ذات خواهد بود ، كه محال بودن آن را يادآور شديم .\r\nدر اين قسمت نخستين دليل بر اصالت وجود و اعتبارى بودن ماهيت بيان شده است . اين برهان يكى از مهمترين ادله‌اى است كه در باب اصالت وجود مطرح مىشود . امتياز اين برهان ، علاوه بر استحكام و اتقان آن ، در اين است كه بر هيچ اصل موضوعه‌اى توقف ندارد و تنها بر اصل واقعيت - يعنى اين‌كه اشيايى در خارج تحقق دارند - و زيادت وجود بر ماهيت مبتنى مىباشد . مقدمات اين برهان به اين صورت تنظيم مىشود :\r\nالف . ماهيت برحسب ذات ، نه استحقاق موجوديت دارد و نه استحقاق معدوميت .\r\nب . برخى از ماهيات ، موجودند و در خارج تحقق دارند .\r\nج . اگر موجود شدن اين ماهيات خودبه‌خود و بدون ضميمه شدن وجود به آنها باشد ، انقلاب خواهد بود .\r\nد . انقلاب محال است .\r\nنتيجه آن‌كه ماهيت ، به واسطهء ضميمه شدن وجود به آن ، استحقاق اتصاف به موجوديت و تحقق را پيدا مىكند و بنابراين ، وجود اصيل مىباشد ، چراكه ضميمه شدن يك امر اعتبارى ، باعث موجوديت و تحقق چيزى نمىشود .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nتوضيح اين‌كه هيچ‌يك از وجود و عدم ، در مفاهيم ماهوى اخذ نشده است . مثلا اگر مفهوم انسان را تحليل كنيم ، به مفاهيم جوهر ، جسم ، حساس و مانند آن دست خواهيم يافت ، ولى هرگز به مفهوم وجود نخواهيم رسيد . و به همين دليل بود كه گفتيم : وجود زائد بر ماهيت است . حال اگر انسان به وجود متصف شود و در خارج تحقق يابد اين اتصاف در اثر ضميمه شدن وجود به آن است و الّا ، اگر خودبه‌خود متصف به وجود شود ، انقلاب لازم مىآيد . انقلاب يعنى آن‌كه يك شىء بدون آن‌كه تغييرى در آن رخ دهد و چيزى بر آن افزوده يا از آن كاسته شود ، چيز ديگرى گردد . محال بودن انقلاب ، روشن و واضح است ، زيرا مستلزم اجتماع نقيضين است . بنابراين ، اتصاف ماهيت انسان به موجوديت در اثر ضميمه شدن وجود به آن مىباشد . پس آن‌چه اصيل است و حقيقتا واقعيت دارد همان وجود است و ماهيت ، چيزى جز يك قالب ذهنى كه از وجود انتزاع مىشود ، نيست . « 1 »\r\n\r\nدفع يك شبهه\r\nبرخى گفته‌اند : ماهيت نه خودبه‌خود متصف به موجوديت شده و نه به واسطهء ضميمه شدن وجود به آن ، بلكه به واسطهء انتساب آن به آفريدگار جهان است كه موجود شده است . انسان پيش از آن‌كه اضافهء به خالق پيدا كند معدوم است ، و پس از اضافه به او ، موجود مىشود .\r\nدر پاسخ به ايشان بايد گفت : پس از انتساب انسان به خالق جهان ، آيا چيزى بر ماهيت انسان افزوده شده يا آن‌كه هيچ تغيير در آن رخ نداده است ؟ اگر بگوييد :\r\n\r\n\r\n","description":"","footnote":"\r\n( 1 ) . استاد مطهرى - كه رحمت خداوند بر او باد - در تقرير اين برهان مىگويد : انسان ، كه ماهيت است ، در ذات خود نسبتش با وجود و عدم على السّويه است ، نه استحقاق حمل « موجود » را دارد و نه استحقاق حمل « معدوم » را . انسان آن‌گاه استحقاق حمل « موجود » را دارد كه توأم با وجود در نظر گرفته شود ، و آن‌گاه استحقاق حمل « معدوم » را دارد كه توأم با عدم در نظر گرفته شود . بخلاف خود وجود كه عين هستى و واقعيت داشتن است و به عبارت ديگر ، موجوديت از حاقّ ذات وجود انتزاع مىشود ولى از حاق ذات ماهيت انتزاع نمىشود ، بلكه از ماهيت توأم با وجود انتزاع مىشود . پس وقتى كه مىبينيم قاطبهء ماهيت‌ها به سبب وجود از حدّ استوا ، يعنى از حدّ تساوى نسبت با وجود و عدم خارج مىشوند ، چگونه ممكن است وجود اصيل نباشد . ( شرح منظومه ، ج 1 ، ص 41 ) .\r\n","page_name":" 68 ","page_number":68},
  {"content":"\r\n\r\nچيزى بر آن افزوده شده ، و به واسطهء همان چيز ، موجود شده است ، مىگوييم : آن ضميمه همان وجود است و همان هم اصيل مىباشد . و اين ، در واقع ، همان سخن ماست كه خداوند با افاضهء وجود به ماهيت ، آن را از كتم عدم ، بيرون آورده و لباس هستى را بر آن مىپوشاند .\r\nو اگر بگوييد : هيچ تفاوتى در حال ماهيت رخ نداده و انسان پس از انتساب به خالق ، همان انسان پيش از انتساب است و با اين همه ، پيش از انتساب ، معدوم است و پس از انتساب ، موجود و منشاء آثار مىشود ، گوييم : اين فرض همان انقلاب است كه محال بودن آن را يادآور شديم .\r\n\r\nدليل دوم\r\nبرهان آخر : الماهيّات مثار الكثرة و الاختلاف بالذات ؛ فلو لم يكن الوجود أصيلا ، لم تتحقّق وحدة حقيقيّة و لا اتّحاد بين ماهيّتين ، فلم يتحقّق الحمل ، الّذى هو الاتحاد فى الوجود ؛ و الضرورة تقضى بخلافه ، فالوجود هو الأصيل الموجود بالذات ، و الماهيّة موجودة به .\r\nماهيات ذاتا خاستگاه كثرت و اختلافند . پس اگر ماهيت ، اصيل و وجود يك امر اعتبارى باشد ، هرگز وحدت حقيقى و نيز اتحاد بين دو ماهيت تحقق نمىيابد و در نتيجه ، حمل ، كه بيان‌كنندهء اتحاد وجودى موضوع و محمول است ، منتفى مىگردد ؛ حال آن‌كه تحقق و صحت حمل ، امرى است بديهى و انكارناپذير . پس اين وجود است كه اصيل بوده و ذاتا موجود مىباشد ، و ماهيت به واسطهء آن به هستى متصف مىگردد .\r\nدومين برهان كه براى اثبات اصالت وجود ، بيان شده ، از دو مقدمهء زير تشكيل شده است :\r\nمقدمهء نخست : اگر « وجود » اصيل نباشد حمل شايع صناعى تحقق پيدا نخواهد كرد .\r\nمقدمهء دوم : ولى مىدانيم تشكيل حمل شايع صناعى و صحت آن ، ضرورى و غير قابل انكار است .\r\nنتيجه : وجود ، اصيل است .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nبراى تبيين مقدمهء نخست اين استدلال ، كه از يك جملهء شرطيه تشكيل يافته است ، بايد چند چيز مورد توجه قرار گيرد :\r\n\r\nحمل بيانگر اتحاد ميان موضوع و محمول است\r\n1 . حمل ( يا اين همانى ) عبارت است از اتحاد ميان موضوع و محمول . وقتى مىگوئيم : « الف ، ب است » ، به اتحاد ميان الف ( موضوع ) و ب ( محمول ) حكم كرده و يگانگى آن دو را بيان داشته‌ايم . از اين‌جا معلوم مىشود كه قوام حمل به آن است كه از طرفى ، « دو چيز » در كار باشد كه يكى موضوع و ديگرى محمول واقع شود و از طرف ديگر ، ميان آن دو چيز ، نوعى اتحاد و يگانگى وجود داشته باشد .\r\n\r\nحمل شايع و حمل اوّلى\r\n2 . حمل بر دو قسم است : حمل شايع صناعى و حمل ذاتى اوّلى . در حمل شايع ، موضوع و محمول تغاير مفهومى داشته و از جهت ماهيّت ، مباين با يكديگر مىباشند ، مانند قضيهء : « يخ ، سرد است » يا « گچ ، سفيد است » . ماهيت يخ غير از ماهيت سردى است و هم‌چنين ماهيت گچ غير از ماهيت سفيدى و مباين با آن است . ولى در حمل ذاتى اوّلى موضوع و محمول ماهيت مشتركى دارند ؛ مانند قضيهء : « انسان ، حيوان ناطق است » و يا قضيهء « خط ، كميّت متصل يك بعدى است » . در اين قضايا ، مغايرت ميان موضوع و محمول ، تنها از جهت اجمال و تفصيل و مانند آن مىباشد .\r\n\r\nماهيات خاستگاه كثرتند\r\n3 . ماهيّات خاستگاه كثرتند . توضيح اين‌كه هر ماهيتى ذاتا ، با ماهيت ديگر مغاير مىباشد . فرض دو ماهيت ، فرض مغايرت آن دو باهم است . اين مغايرت يا به تمام ذات است - مانند ماهيت سفيدى و ماهيت انسان - و يا به جزء ذات است ، مانند سفيدى و سياهى كه در عين حال كه هردو كيف مبصر هستند ، با يكديگر در جزء مختص به ذاتشان اختلاف دارند . هر ماهيتى تعريفى دارد و نمىتوان تعريف يك\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nماهيت را بر هيچ ماهيت ديگرى منطبق ساخت . به ديگر سخن ، ماهيات ، مفاهيم گوناگونى هستند كه هركدام از چيز خاصى حكايت مىكنند و مقصود ما از اين‌كه هر ماهيتى مغايرت ذاتى با ماهيت ديگر دارد ، همين است .\r\nبا توجه به مطالب بالا ، مقدمهء نخست استدلال ( اگر وجود اصيل نباشد حمل شايع صناعى تحقق پيدا نخواهد كرد ) به اين صورت تبيين مىشود : در حمل شايع صناعى - مانند : « يخ سرد است ، و گچ سفيد است » - بايد يك جهت اتحاد وجود داشته باشد تا منشاء يگانگى ميان موضوع و محمول باشد . و چون اين يگانگى ، واقعى است و در متن خارج تحقق دارد ، بايد جهت اتحاد هم اصيل و واقعى باشد ، نه يك امر اعتبارى . از طرفى ، جهت اتحاد نمىتواند ماهيت باشد - چراكه گفتيم : در حمل شايع ماهيت موضوع و محمول مغاير يكديگرند - ، پس بايد پذيرفت : آن امر اصيلى كه منشاء اتحاد ميان موضوع و محمول است همان « وجود » مىباشد . و اگر وجود اصيل نباشد ، چنين اتحادى برقرار نشده و هرگز حمل شايع صورت نخواهد بست .\r\n\r\nدليل سوم\r\nبرهان آخر : الماهيّة توجد بوجود خارجىّ ، فتترتّب عليها آثارها ، و توجد بعينها بوجود ذهنىّ - كما سيأتى - فلا يترتب عليها شىء من تلك الآثار ؛ فلو لم يكن الوجود هو الأصيل ، و كانت الأصالة للماهيّة ، و هى محفوظة فى الوجودين ، لم يكن فرق بينهما ؛ و التالى باطل ، فالمقدّم مثله .\r\nماهيت وجود خارجى يافته و آثار بر آن مرتب مىگردد ؛ و همان ماهيت وجود ذهنى مىيابد كه در اين صورت ، هيچ‌يك از آن آثار بر آن مترتب نمىشود .\r\nحال اگر وجود ، اصيل نباشد و اصالت از آن ماهيت باشد ، با توجه به آن‌كه ماهيت در هردو وجود محفوظ است ، بين آن‌چه در ذهن است و آن‌چه در خارج تحقق دارد ، فرقى نخواهد بود ؛ و چون تالى اين قضيهء شرطيه باطل است ، مقدم آن نيز ابطال مىشود .\r\nاين استدلال مبتنى بر مطلبى است كه در بحث وجود ذهنى به اثبات مىرسد . در\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nآن‌جا خواهد آمد كه ماهيات ، علاوه بر وجود خارجى خود كه منشاء آثار است ، وجود ذهنى نيز دارند كه فاقد آن آثار خارجى مىباشد . بنابراين ، هر ماهيتى به دو صورت مىتواند تحقق پيدا كند : يكى در خارج و يكى در ذهن . مثلا آتش ، به عنوان يك ماهيت ، اگر در خارج موجود شود ، گرما و روشنايى خواهد داشت ، اما همين ماهيت اگر در ذهن موجود شود ، اثرش علم و آگاهى است ، نه گرما و روشنايى . با روشن شدن اين مقدمه ، استدلال به اين صورت تنظيم مىشود :\r\nاگر اصالت از آن ماهيت بوده و وجود يك امر اعتبارى باشد ، نبايد ميان آن‌چه كه در خارج تحقق پيدا كرده و آن‌چه كه در ذهن موجود شده ، تفاوتى باشد - چراكه موجود خارجى و موجود ذهنى از جهت ماهيت ، كه بنابر فرض اصيل است ، هيچ تفاوتى باهم ندارند و اگر تفاوتى باشد تنها از ناحيهء وجود است كه طبق فرض ، يك امر اعتبارى است و نمىتواند منشأ يك تفاوت حقيقى باشد - امّا تفاوت ميان موجود خارجى و موجود ذهنى غير قابل انكار است . زيرا مثلا آتش خارجى ، گرم مىكند و روشنايى دارد ، بر خلاف آتش ذهنى . بنابراين ، وجود اصيل و ماهيت اعتبارى مىباشد . « 1 »\r\n\r\nدليل چهارم\r\nبرهان آخر : الماهيّة من حيث هى تستوى نسبتها إلى التقدّم و التأخّر ، و الشدّة و الضعف ، و القوّة و الفعل ؛ لكنّ الامور الموجودة فى الخارج مختلفة فى هذه الأوصاف ، فبعضها متقدّم او قوىّ ، كالعلة ؛ و بعضها بخلاف ذلك ،\r\n\r\n\r\n","description":"","footnote":"\r\n( 1 ) . استاد مطهرى در تقرير اين برهان مىگويد : اگر ماهيت اصيل باشد همهء آثار از آن ماهيت خواهد بود و چون ماهيت در هردو موطن خارج و ذهن يكى است لازم مىآيد آتش ذهنى همانطور كه آگاه مىكند ، بسوزاند و آتش خارجى همانطور كه مىسوزاند ، آگاه كند ؛ يعنى آگاهى باشد و حال آن‌كه بالضرورة چنين نيست .\r\nو اگر گفته شود : « عين اشكال ، بنابر اصالت وجود نيز جارى است ، زيرا فرض اين است كه ماهيت خارجى در ذهن « وجود » پيدا كرده است و چون آثار از آن وجود است پس بايد تمام آثار وجود خارجى بر وجود ذهنى مترتب شود و تمام آثار وجود ذهنى بر وجود خارجى » ؛ جواب اين است كه : همانطور كه بعدا خواهيم گفت وجود خارجى و وجود ذهنى دو مرتبه از وجود است و وجود به حسب اختلاف مراتب ، آثار مختلفى پيدا مىكند و اساسا وجود ، يك حقيقت تشكيكى صاحب مراتب است ؛ ولى در ماهيت ، تشكيك و اختلاف مراتب فرض نمىشود . از اين‌رو ، لازمهء وجود ماهيت در ذهن ، بنابر اصالت ماهيت ، همسانى ماهيت ذهنى و ماهيت خارجى است ولى لازمه‌اش ، همسانى وجود ذهنى و وجود خارجى از اين لحاظ نيست . ( شرح منظومه ، ج 1 ، ص 38 و 39 ) .\r\n","page_name":" 72 ","page_number":72},
  {"content":"\r\n\r\nكالمعلول ، و بعضها بالقوّة ؛ و بعضها بالفعل ؛ فلو لم يكن الوجود هو الأصيل ، كان اختلاف هذه الصفات مستندة إليها ، و هى متساوية النسبة إلى الجميع ؛ هذا خلف . و هناك حجج اخرى مذكورة فى المطوّلات .\r\nاگر ذات ماهيت را مورد نظر قرار دهيم ، نسبتش با تقدّم و تأخر ، شدّت و ضعف و هم‌چنين قوه و فعل ، يكسان است ؛ امّا پديده‌هاى موجود در خارج ، در اين اوصاف با يكديگر اختلاف دارند : برخى از آنها مقدّم و قوىّ هستند ، مانند علّت ؛ و برخى از آنها به عكس مىباشند ، مانند معلول ؛ و نيز بعضى از آنها بالقوه و گروهى ديگر بالفعل هستند . حال اگر وجود ، اصيل نبوده و اصالت از آن ماهيت باشد ، بايد منشأ اختلاف پديده‌هاى خارجى در اين اوصاف را ، ماهيت دانست ، درحالىكه نسبت ماهيت به همهء آنها يكسان است ؛ اين خلاف فرض است .\r\nبراهين ديگرى نيز براى اثبات اصالت وجود بيان شده كه در كتب مفصل مذكور است .\r\nاين دليل - كه البته به اتقان و استحكام ديگر براهين اصالت وجود نيست - ، مبتنى بر نفى تشكيك در ماهيات مىباشد و آن را مىتوان به اين صورت تنظيم نمود :\r\nمقدمهء نخست : اگر وجود ، اعتبارى و ماهيت ، اصيل باشد تشكيك در ماهيت لازم مىآيد .\r\nمقدمهء دوم : ولى تشكيك در ماهيت راه ندارد .\r\nنتيجه : اين‌چنين نيست كه وجود اعتبارى و ماهيت اصيل باشد .\r\nبراى توضيح اين برهان بايد سه مطلب يادآورى شود :\r\n\r\nمفاهيم متواطى و مشكك\r\n1 . مفاهيم كلى را از نظر كيفيت صدق بر مصاديق ، به دو دسته تقسيم كرده‌اند :\r\nمتواطى و مشكك .\r\nمتواطى ، مفهومى است كه صدق آن بر همهء افراد ، يكنواخت مىباشد و افراد آن ، تقدم و تأخر يا اولويّت يا شدّت و ضعف و يا اختلاف ديگرى از اين قبيل در\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nمصداقيّت براى آن مفهوم ندارند . مثلا مفهوم « جسم » بر همهء مصاديقش يكسان حمل مىشود و هيچ جسمى نيست كه از نظر جسميّت ، مزيّتى بر جسم ديگر داشته باشد ، هرچند هركدام از اجسام خواصى و بعضى از آنها مزايايى بر بعضى ديگر دارند ، ولى از نظر صدق مفهوم جسم ، تفاوتى با يكديگر ندارند .\r\nاما مشكّك ، مفهومى است كه صدق آن بر افراد و مصاديقش ، متفاوت بوده و بعضى از آنها از نظر مصداقيّت براى آن مفهوم ، بر بعضى ديگر مزيت دارند ؛ چنان‌كه همهء خطها در مصداق بودن براى طول ، يكسان نيستند و مثلا مصداقيت خط يك مترى براى آن ، بيش از مصداقيت خط يك سانتيمترى است و يا مثلا مفهوم سياه بر همهء مصاديقش يكسان حمل نمىشود و بعضى از سياهىها شديدتر از برخى ديگر مىباشد .\r\n\r\nعدم تشكيك در ماهيت\r\n2 . تشكيك در ماهيت ذاتا راه ندارد ، و تشكيك‌هايى كه به ماهيت نسبت داده مىشود بالعرض مىباشد . زيرا ما به التفاوت و وجه امتياز ميان فرد ضعيف ماهيت و فرد شديد آن ، يا در صدق ماهيت بر افراد خود معتبر است و يا معتبر نيست . در صورت اول ، فردى كه فاقد آن ما به التفاوت است ، فرد آن ماهيت نخواهد بود و اين ، بر خلاف فرض است . و در صورت دوم ، اختلاف آن دو فرد در يك امر خارج از ماهيت مىباشد و اين ، بر خلاف تشكيكى بودن ماهيت است . « 1 »\r\n\r\nحقايق خارجى اختلاف تشكيكى دارند\r\n3 . وجود تشكيك در خارج غير قابل انكار است . بسيارى از موارد هست كه يك فرد از ماهيت ، علت براى فرد ديگرى از آن بوده و در نتيجه ، بر آن مقدم مىباشد ، زيرا ، هر علتى بر معلول خود تقدم دارد و از طرفى ، تقدم و تأخر ، يكى از انواع تشكيك است . و نيز بعضى از افراد يك ماهيت ، بالقوه و برخى بالفعل هستند و موجود\r\n\r\n\r\n","description":"","footnote":"\r\n( 1 ) . ر . ك تعليقهء آشتيانى بر شرح منظومه ، ص 12 و درر الفوائد ، ج 1 ، ص 32 .\r\n","page_name":" 74 ","page_number":74},
  {"content":"\r\n\r\nبالفعل ، اختلاف تشكيكى با موجود بالقوه دارد . « 1 »\r\nحال مىگوييم : اگر وجود ، اعتبارى و ماهيت اصيل باشد بايد منشأ همهء اختلاف‌هاى تشكيكى را ماهيت دانست ، چون « وجود » به عنوان يك امر اعتبارى نمىتواند منشأ اين اختلاف‌هاى حقيقى بوده باشد . امّا دانستيم كه تشكيك در ماهيت راه ندارد . بنابراين ، بايد پذيرفت كه وجود ، اصيل و ماهيت اعتبارى است و تشكيك‌هايى كه در ماهيت به نظر مىآيد ، در واقع به عرض وجود مىباشد .\r\n\r\nدليل طرفداران اصالت ماهيت\r\nو للقائلين بأصالة الماهيّة و اعتباريّة الوجود حجج مدخولة ؛ كقولهم : لو كان الوجود أصيلا ، كان موجودا فى الخارج ؛ فله وجود ، و لوجوده وجود ، فيتسلسل ؛ و هو محال .\r\nو أجيب عنه بأنّ الوجود موجود ، لكن بنفس ذاته ، لا بوجود آخر ، فلا يذهب الأمر إلى غير النهاية .\r\nگفته‌اند : اگر وجود اصيل باشد ، به مقتضاى اصالتش ، بايد در خارج موجود باشد . پس براى آن وجود ، وجودى خواهد بود ؛ و اين وجود دوم نيز چون اصيل است ، موجود و داراى وجود سومى مىباشد ، و اين روند ادامه مىيابد و به تسلسل مىانجامد كه امرى است محال .\r\nدر جواب از دليل فوق گفته‌اند : وجود ، موجود است اما به ذات خود ، نه به واسطهء وجود ديگرى ؛ و لذا تسلسلى رخ نخواهد داد .\r\nطرفداران اصالت ماهيت براى اثبات مدعاى خويش ادله‌اى اقامه كرده‌اند كه در اين‌جا به نقل و بررسى يكى از آنها مىپردازيم . اين دليل ، كه مبتكر آن شيخ شهاب الدين سهروردى « 2 » است ، در درجهء اول ، اعتبارى بودن وجود و به تبع آن ،\r\n\r\n\r\n","description":"","footnote":"\r\n( 1 ) . در فصل آينده ، اختلاف تشكيكى توضيح بيشترى داده خواهد شد .\r\n( 2 ) . شيخ شهاب الدين ، يحيى بن حبش بن ميرك سهروردى زنجانى ، معروف به شيخ اشراق . بدون شك از اعجوبه‌هاى روزگار است ، ذهنى فوق العاده وقّاد و جوّال و نوجو و مبتكر داشته است . مكتبى به نام مكتب اشراق تأسيس كرد و -\r\n","page_name":" 75 ","page_number":75},
  {"content":"\r\n\r\nاصالت ماهيت را به اثبات مىرساند . زيرا ، همانطور كه در پيش يادآور شديم ، امر دائر است بين اصالت يكى از اين دو و اعتبارى بودن ديگرى ، يعنى به نحو قضيهء منفصلهء حقيقيه ، يا وجود اصيل است و يا ماهيت اصيل است . دليل موردنظر در مرتبهء نخست ، اعتبارى بودن وجود و در مرتبهء دوم ، اصالت ماهيت را اثبات مىكند .\r\nاين دليل مبتنى بر سه مقدمه است :\r\n\r\nمقدمهء نخست : اصيل بودن يك شىء مستلزم صحت حمل « موجود » بر آن است ،\r\nچون اصالت به معناى واقعيت‌دار بودن و موجوديت در خارج است . پس اگر « الف » اصيل باشد بايد بتوان گفت : « الف » موجود است .\r\n\r\nمقدمهء دوم : لازمهء حمل مشتق بر يك شىء آن است كه آن شىء مبدأ اشتقاق داشته باشد\r\n، يعنى بايد آن شىء ذاتى داشته باشد كه مبدأ اشتقاق ، به عنوان يك امر زائد ، به آن تعلق داشته باشد . به عنوان مثال ، « عالم » به معناى « ذات ثبت له العلم » ( ذاتى كه علم براى آن ثابت است ) است ، پس اگر حسن عالم است ، بايد ذاتى داشته باشد و يك علمى كه زائد بر آن ذات است . هم‌چنين لفظ « موجود » ، اگر بر چيزى حمل شود و مثلا گفته شود : « الف موجود است » ، بايد ذاتى تحقق داشته باشد كه داراى وجود باشد ، به نحوى كه وجود زائد بر آن ذات باشد .\r\n\r\nمقدمهء سوم : « كلّ ما يلزم من وجوده تكرّره فهو اعتبارىّ »\r\n. اين ، قاعده‌اى است كه براى نخستين بار شيخ اشراق آن را بيان و در موارد متعددى به آن استناد كرده است .\r\nمضمون اين قاعده آن است كه اگر تحقق داشتن يك شىء مستلزم تكرار آن باشد ،\r\n\r\n\r\n","description":"","footnote":"\r\n- در بسيارى از مسائل ، راه آن مكتب را از راه مكتب مشّاء جدا كرد . تقريبا همهء مسائلى كه اكنون به عنوان نظريات اشراقيون در مقابل مشائين شناخته مىشود ، و برخى مىپندارند آنها مسائل ما به الاختلاف افلاطون و ارسطو است ، نتيجهء فكر شخص سهروردى است .\r\nسهروردى در ساير علوم و از جمله فقه نيز سرآمد بوده است . به شام و حلب رفت و در جلسه درس فقه استاد حلاويه حلب شركت كرده و برتريش روشن گشت و مقرّب استاد شد . آوازهء شهرتش او را مورد علاقه الملك الظاهره پسر صلاح الدين ايوبى كرد و در حضور او بىمحابا با فقها و متكلمان مناظره مىكرد و آنها را مغلوب مىساخت . همين كار سبب حسادت ديگران شد و كارى كردند كه او را به قتل برسانند . در سال 586 در سن 36 سالگى و يا در سال 587 در سن 38 سالگى كشته شد . ( نقل از خدمات متقابل اسلام و ايران ، ص 504 و 505 ، با تلخيص و تصرف ) .\r\n","page_name":" 76 ","page_number":76},
  {"content":"\r\n\r\nآن شىء يك امر اعتبارى خواهد بود و نمىتواند اصيل باشد . يعنى اگر فرض واقعيت داشتن « الف » مستلزم آن باشد كه « الف‌هاى » بىشمارى تحقق داشته باشد ، « الف » حتما يك امر اعتبارى خواهد بود . چراكه در غير اين صورت تسلسل لازم خواهد آمد و تسلسل محال است .\r\nبا توجه به مقدمات سه‌گانهء فوق ، استدلال به اين شكل تنظيم مىشود :\r\nاگر « وجود » يك امر اصيل باشد ، به مقتضاى مقدمهء نخست ، « موجود » خواهد بود و با توجه به مقدمهء دوم ، موجود بودن آن بدين معناست كه « داراى وجود » مىباشد . يعنى بايد آن « وجود آغازين » داراى « وجود دومى » باشد تا بتوان « موجود » را بر آن اطلاق كرد . حال مىگوييم : اين « وجود دوم » نيز بنابر فرض ، اصيل است ، پس موجود است و در نتيجه ، « داراى وجود سومى » مىباشد و همين سخن ، دربارهء « وجود سوم » تكرار مىشود و در نتيجه ، « وجود چهارمى » اثبات مىشود و به همين ترتيب ادامه مىيابد و به تسلسل مىانجامد .\r\nحاصل آن‌كه : اگر چيزى مانند « ج » وجود داشته باشد و آن « وجود » اصيل باشد ، لازم مىآيد بىنهايت « وجود » تحقق داشته باشد . از اين‌جا روشن مىشود كه لازمهء تحقق داشتن و اصيل بودن يك وجود ، تكرار آن وجود است . پس با توجه به مقدمهء سوم بايد گفت : « وجود » يك امر اعتبارى است و بنابراين ، ماهيت اصيل مىباشد .\r\n\r\nنقد و بررسى\r\nطرفداران اصالت وجود در پاسخ به استدلال فوق ، مقدمهء دوم آن را مورد مناقشه قرار داده و گفته‌اند : حمل مشتق بر يك مورد ، اعم از آن است كه آن مورد داراى مبدأ اشتقاق باشد - به‌گونه‌اى كه مبدأ اشتقاق زايد بر آن بوده باشد - يا آن‌كه عين مبدأ اشتقاق باشد . مثلا « عالم » همان‌گونه كه بر ذات داراى علم اطلاق مىشود ، بر ذاتى كه عين علم باشد نيز اطلاق مىشود . اگر علمى داشته باشيم كه قائم به خود باشد ، آن علم ، عالم نيز هست . پس لازمهء حمل مشتق بر يك شىء ، زائد بودن مبدأ اشتقاق\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nنسبت به ذات آن شىء نيست ، بلكه ممكن است مبدأ اشتقاق عين ذات آن شىء باشد .\r\nبنابراين ، اطلاق « موجود » بر يك شىء ، دو صورت مىتواند داشته باشد : يكى آن‌كه آن شىء « داراى وجود » باشد به نحوى كه وجود ، زائد بر آن باشد و ديگر آن‌كه آن شىء « عين وجود » باشد . حمل « موجود » بر « ماهيت » از نوع نخست و حمل آن بر « وجود » از نوع دوم است . قضيهء « وجود موجود است » بدين معناست كه وجود عين موجوديت و واقعيت‌دار بودن مىباشد . به ديگر سخن ، « وجود » موجود است اما به ذات خود ، نه به واسطهء وجود ديگرى و لذا تسلسل رخ نخواهد داد . « 1 »\r\n\r\nبررسى نظريهء اصالت وجود در واجب و اعتبارى بودن آن در ممكنات\r\nو يظهر ممّا تقدّم : ضعف قول آخر فى المسألة منسوب إلى المحقق الدوانى ، و هو أصالة الوجود فى الواجب تعالى و أصالة الماهيّة فى الممكنات ؛ و عليه فاطلاق الموجود على الواجب بمعنى : انّه نفس الوجود ، و على الماهيّات بمعنى : أنّها منتسبة إلى الوجود ، كاللّابن و التامر بمعنى المنتسب إلى اللّبن و الّتمر ؛ هذا . و أمّا على المذهب المختار فالوجود موجود بذاته ، و الماهيّة موجودة بالعرض .\r\nاز آنچه گذشت ، سستى آنچه به محقق دوانى در اين مسئله نسبت داده شده ، آشكار مىگردد ؛ يعنى : اصالت وجود در واجب - تعالى - و اصالت ماهيت در ممكنات . بنابراين نظر ، اطلاق « موجود » بر واجب - تعالى - بدين معناست كه او عين وجود است ، ولى اطلاق آن بر ماهيات به معناى انتساب آنها به وجود مىباشد ، مانند : « لابن » كه به معناى منتسب به لبن ، و « تامر » كه به معناى منتسب به تمر مىباشد .\r\n\r\n\r\n","description":"","footnote":"\r\n( 1 ) . در اين‌جا بايد خاطرنشان ساخت كه مسائل فلسفى را نمىتوان با قواعد دستور زبان ، تجزيه و تحليل كرد و استدلال فوق - كه مبتنى بر اين قاعدهء لفظى است كه مشتق به معناى « ذات ثبت له المبدأ » مىباشد - نمىتواند يك نتيجهء فلسفى به بار آورد . بنابراين ، بر فرض صحت آن قاعده و درست بودن مقدمهء دوم - كه البته نادرست است - چيزى را نمىتوان اثبات كرد ، زيرا بحث ما دربارهء واقعيت‌دار بودن « وجود » است ، چه بتوان لفظ « موجود » را بر آن حمل كرد و چه نتوان . يعنى مقدمهء اول استدلال ، بر فرض صحت مقدمهء دوم آن ، مردود مىباشد .\r\n","page_name":" 78 ","page_number":78},
  {"content":"\r\n\r\nاما بنابر اصالت وجود ، كه رأى برگزيدهء ما است ، وجود ذاتا موجود است و ماهيت ، به عرض آن موجود مىباشد .\r\nمحقق دوانى « 1 » در مسئلهء مورد بحث تفصيل داده است ، به اين صورت كه در واجب - تعالى - وجود را اصيل مىداند و در ماسواى او ، ماهيت را اصيل مىشمارد . او معتقد است كه « وجود » يك واحد شخصى است و هيچ تعدّدى ندارد ، يعنى يك « وجود » تحقق دارد و او واجب - تعالى - است و ماهيات امكانى در اثر انتساب به او و ارتباط با او ، اصالت پيدا مىكنند . به ديگر سخن ، ماهيت فى حدّ نفسه هيچ و پوچ است و بهره‌اى از اصالت ندارد ، اما پس از آن‌كه خداوند آن را آفريد و نسبت خالقيت و مخلوقيت ميان آن‌دو تحقق يافت ، آن ماهيت موجود شده و اصيل مىشود ، اما اصالت و موجوديت ماهيت نه بدان معناست كه ماهيت داراى وجود و متصف به آن مىباشد ، بلكه بدين معناست كه انتساب به وجود دارد ، چراكه در عالم فقط يك وجود داريم و آن همان واجب تعالى است .\r\nبه عقيدهء وى ، اطلاق « موجود » بر خداوند بدين معناست كه او عين « وجود » است ، ولى اطلاق « موجود » بر ماهيات به معناى انتساب آنها به وجود مىباشد ، نه آن‌كه ماهيات داراى وجود و متصف به وجود باشند ، همان‌گونه كه در مشتقاقى مانند « لابن » ( شيرفروش ) و « تامر » ( خرمافروش ) چنين است ، « لابن » به معناى متصف به لبن ( شير ) و تامر به معناى متصف به تمر ( خرما ) نيست بلكه « لابن » به\r\n\r\n\r\n","description":"","footnote":"\r\n( 1 ) . علامه جلال الدين ، محمد بن اسعد الدين دوانى صديقى ، معروف به علامه دوانى و محقق دوانى . در منطق و فلسفه و رياضيات صاحب‌نظر بوده است . برخى آرا و افكار او هنوز در كتب فلسفه مطرح است . شاگرد قوام الدين كربالى و محى الدين گوشكنارى و حسنشاه ، معروف به بقال ، و پدرش اسعد الدين دوانى ( كه همه از شاگردان سيد شريف بوده‌اند ) بوده است .\r\nعلامه دوانى از كسانى است كه در حيات و ممات خود جنجال علمى برانگيخته است . در زمان حياتش با سيد صدر الدين دشتكى مشاجرات زبانى و قلمى فراوان داشته كه معروف است . بعد از خودش كتاب‌هايش مورد توجه و رد و دفاع و نقض و ابرام فضلا بوده است . در زمان علامه دوانى ، در اثر صيت شهرت وى ، شيراز مركز ثقل علوم فلسفى بوده ، از خراسان و آذربايجان و كرمان و حتى از بغداد و روم و تركستان ، دانشجويان به شيراز رهسپار مىشده‌اند . علامه دوانى در سال 830 متولد شده و در سال 903 يا 908 درگذشته است . ( خدمات متقابل ايران و اسلام ، ص 516 و 517 ، با تلخيص ) .\r\n","page_name":" 79 ","page_number":79},
  {"content":"\r\n\r\nمعناى منسوب به لبن و نيز « تامر » به معناى منسوب به تمر مىباشد .\r\nما در ذيل برهان اول اصالت وجود اشاره كرديم كه برخى مىگويند : « ماهيت به واسطهء ارتباط و انتسابى كه به خالق پيدا مىكند اصيل مىشود و آثار بر آن مترتب مىگردد » ، و آن را نقد كرديم . از مطالبى كه در آن‌جا آورديم ، ضعف سخن محقق دوانى روشن مىگردد ، زيرا مبناى سخن او اين است كه ماهيت با انتساب به خداوند ، اصيل مىشود و اساسا موجود بودن ماهيت ، به معناى انتساب به وجود ( يعنى واجب تعالى ) مىباشد . و ما اين مطلب را در آن‌جا ابطال كرديم .\r\n\r\nواسطه در عروض\r\nدر خاتمه حضرت علّامه - كه رحمت خداوند بر او باد - مىفرمايند : « بنابر اصالت وجود ، وجود ذاتا موجود است و ماهيت به عرض آن موجود مىباشد » . معناى اين سخن آن است كه بنابر اصالت وجود ، « وجود » واسطه در عروض موجوديت بر ماهيت مىباشد . واسطه در عروض بدين معناست كه ذهن ، حكم يكى از دو امر متحد را ، به نحوى از مجاز ، به متحد ديگر سرايت دهد . يعنى دو شىء با يكديگر نوعى يگانگى دارند و حكم ، حقيقتا از آن يكى از آنهاست ولى ذهن حكمى را كه مال يكى از آنهاست به ديگرى سرايت مىدهد . اين ، در واقع ، نوعى مجاز است . مثلا انسانى كه در قطار در حال حركت نشسته ، با آن‌كه سر جاى خود نشسته و حركتى نمىكند و مكان خويش را تغيير نمىدهد ، به عرض حركت قطار ، متصف به حركت مىشود . در اين مثال مىگويند : قطار ، اوّلا و بالذات متحرك است و آن شخص كه در قطار نشسته ، ثانيا و بالعرض متحرك است و حركت قطار ، واسطه در عروض حركت بر او مىباشد .\r\nبنابر اصالت وجود ، « وجود » اوّلا و بالذات واقعيت دارد و موجود مىباشد . امّا ماهيت چون يك امر اعتبارى است فى حدّ نفسه موجود نيست بلكه ثانيا و به عرض وجود ، موجود مىباشد . يعنى اگر گفته شود : « وجود انسان ، موجود است » حقيقت است و هيچ مجازى هم در آن نيست و به اصطلاح واسطه در عروض ندارد ، ولى اگر گفته شود : « انسان ، موجود است » مجاز است و واسطه در عروض دارد .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nالفصل الخامس فى أنّ الوجود حقيقة واحدة مشككة\r\nاختلف القائلون بأصالة الوجود ، فذهب بعضهم إلى أنّ الوجود حقيقة واحدة مشكّكة ، و هو المنسوب إلى الفهلويّين من حكماء الفرس ؛ فالوجود عندهم ، لكونه ظاهرا بذاته مظهرا لغيره من الماهيّات ، كالنور الحسّىّ ، الّذى هو ظاهر بذاته مظهر لغيره من الأجسام الكثيفة للأبصار .\r\nفكما أنّ النّور الحسّىّ نوع واحد ، حقيقته أنّه ظاهر بذاته مظهر لغيره ، و هذا المعنى متحقق فى جميع مراتب الأشعّة و الأظلّة ، على كثرتها و اختلافها ؛ فالنور الشديد شديد فى نوريّته الّتى يشارك فيها النور الضعيف ، و النور الضعيف ضعيف فى نوريّته الّتى يشارك فيها النور الشديد ، فليست شدة الشديد منه جزءا مقوّما للنّوريّه حتّى يخرج الضعيف منه ، و لا عرضا خارجا عن الحقيقة ، و ليس ضعف الضعيف قادحا فى نوريّته ، و لا أنّه مركّب من النور و الظلمة لكونها أمرا عدميا ، بل شدّة الشديد فى أصل النوريّة ، و كذا ضعف الضعيف ، فللنور عرض عريض باعتبار مراتبه المختلفة بالشّدة و الضعف ، و لكلّ مرتبة عرض عريض باعتبار مراتبه المختلفة من الأجسام الكثيفة ؛\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nكذلك الوجود حقيقة واحدة ذات مراتب مختلفة متمايزة بالشدّة و الضعف ، و التقدّم و التأخر ، و غير ذلك ، فيرجع ما به الامتياز فيها إلى ما به الاشتراك ، و ما به الاختلاف إلى ما به الاتّحاد ؛ فليست خصوصيّة شىء من المراتب جزءا مقوّما للوجود ، لبساطته - ما سيجىء - و لا أمرا خارجا عنه ، لانّ أصالة الوجود تبطل ما هو غيره الخارج عنه ؛ بل الخصوصيّة فى كلّ مرتبة مقوّمة لنفس المرتبة - بمعنى ما ليس بخارج منها - .\r\nو لها كثرة طولية باعتبار المراتب المختلفة الآخذة من أضعف المراتب ، و هى الّتى لا فعليّة لها إلّا عدم الفعليّة و هى المادّة الاولى الواقعة فى أفق العدم ، ثمّ تتصاعد المراتب إلى أن تنتهى إلى المرتبة الواجبة لذاتها ، و هى الّتى لا حدّ لها إلّا عدم الحدّ . و لها كثرة عرضيّة باعتبار تخصّصها بالماهيّات المختلفة التى هى مثار الكثرة .\r\n\r\n5 . وحدت تشكيكى وجود\r\nمعتقدين به اصالت وجود دربارهء وحدت تشكيكى آن اختلاف دارند . به حكماى ايران باستان نسبت داده شده كه آنان وجود را حقيقتى يگانه و مشكك مىدانستند . به اعتقاد ايشان همچنان‌كه نور پديده‌اى است ذاتا روشن كه مايهء روشنايى اجسام غير شفاف مىگردد و آنها را قابل رؤيت مىسازد ، وجود نيز حقيقتى است خودبه‌خود ظاهر كه مايهء ظهور ماهيات مىگردد .\r\n« نور حسى » ، نوع واحدى است كه ذاتا روشن است ، و روشنى بخش ديگران مىباشد ، و حقيقتش جز اين چيزى نيست . اين ويژگى در تمامى مراتب شديد و ضعيف نور ، با همهء كثرت و اختلافى كه در آن هست ، تحقق دارد ، حتى در سايه‌ها . پس شدت نور شديد و نيز ضعف نور ضعيف در « نور بودن » آنها است ، يعنى همان چيزى كه بين آن دو مشترك مىباشد . بنابراين ، شدت نور شديد ، جزء مقوّم حقيقت نور نيست تا لازم آيد پرتو ضعيف روشنايى ، نور نباشد ، همان‌گونه كه خارج از حقيقت نور و عارض بر آن نيز\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nنمىباشد . از طرف ديگر ، ضعف نور ضعيف نه آن را از نور بودن خارج مىكند ، و نه مركب از نور و ظلمتش مىسازد ؛ زيرا ظلمت ، يك امر عدمى است . حقيقت آن است كه شدت نور شديد و نيز ضعيف نور ضعيف را بايد در همان حقيقت نور جست‌وجو كرد نه در چيز ديگر . بنابراين ، نور به اعتبار مراتب مختلفش ، كه برخى شديد است و برخى ضعيف ، دامنهء گسترده‌اى دارد ، و هر مرتبه نيز به لحاظ تابش بر اجسام گوناگون تنوع مىيابد .\r\nوجود نيز ، همانند نور ، حقيقتى است يگانه با مراتب مختلف ، كه امتيازشان در شدت و ضعف ، تقدم و تأخر و غير آن مىباشد ؛ پس مايهء تفاوت اين مراتب و امتياز آنها از يكديگر ، همان چيزى است كه زمينهء اشتراك و اتحاد آنها را تأمين مىكند . بنابراين ، ويژگى هريك از مراتب ، جزء مقوم وجود نيست ؛ زيرا وجود بسبب بساطتش ، « 1 » جزء ندارد ؛ همچنان‌كه يك امر خارج از وجود هم نيست ؛ زيرا هرچه خارج از حقيقت وجود باشد به حكم اصالت وجود ، پوچ و باطل است ؛ بلكه خصوصيت هر مرتبه‌اى مقوّم همان مرتبه است ، بدين معنا كه خارج از آن مرتبه نيست .\r\nوجود دو نوع كثرت دارد ، يكى كثرت طولى به لحاظ مراتب مختلف وجود ، كه از ضعيف‌ترين مرتبه - مرتبه‌اى كه هيچ فعليتى ندارد مگر عدم فعليت ، يعنى مادهء نخستين كه در حاشيهء عدم قرار گرفته است - آغاز شده و بالا مىآيد « 2 » تا مىرسد به مرتبه‌اى كه وجوب ذاتى داشته و هيچ حدّى ندارد مگر\r\n\r\n\r\n","description":"","footnote":"\r\n( 1 ) ر . ك : فصل هفتم از همين بخش .\r\n( 2 ) . توضيح مطلب اين است كه در بررسى مراتب مختلف حقيقت وجود ، وقتى از ضعيف‌ترين مراتب شروع كرده و بالا مىآييم ، مرتبهء دوم را كه فوق مرتبهء اول است ، شديدتر و قوىتر از آن و نيز مرتبهء سوم را كه فوق مرتبهء دوم مىباشد ، شديدتر از مراتب پائينى مىيابيم . و همين‌طور است حال هر مرتبه‌اى نسبت به مراتب پائين‌تر ، تا آن‌كه به بالاترين مرتبه ، كه فوق همهء مراتب است ، مىرسيم .\r\nسپس اگر به بررسى يكى از مراتب ميانى اين سلسله بپردازيم و آن را با مرتبهء بالاتر از خودش مقايسه كنيم ، خواهيم ديد كه مرتبهء بالايى علاوه بر همهء كمالات آن مرتبه ، واجد كمالات ديگرى نيز هست . و اگر آن را با مرتبهء پائين‌تر از خود مقايسه كنيم ، جريان به عكس خواهد بود . بنابراين ، مرتبهء پايينى نسبت به مرتبهء بالايى محدود است و همهء كمالات آن را ندارد . حال اگر همان مرتبهء بالايى را با مرتبهء بالاتر از خودش مقايسه كنيم ، باز مشاهده مىكنيم كه نسبت به آن محدود مىباشد . جريان به اين شكل ادامه مىيابد تا برسيم به مرتبه‌اى كه فوق همهء مراتب است . پس -\r\n","page_name":" 83 ","page_number":83},
  {"content":"\r\n\r\nاطلاق و بىحدّى . كثرت ديگر ، كثرت عرضى است . اين نوع كثرت با توجه به تخصّصى است كه به واسطهء ماهيات گوناگون - كه خاستگاه كثرتند - در وجود راه مىيابد .\r\nپس از آن‌كه دانستيم ذهن ما در هرچيز دو حيثيت تشخيص مىدهد : حيثيت وجود و حيثيت ماهيت ، و از اين دو حيثيت ، حيثيت وجود اصيل است و حيثيت ماهيت اعتبارى مىباشد و در نتيجه ، پذيرفتيم كه جهان خارج را « وجود » پر كرده و جز « وجود » هرچيز ديگرى پوچ و باطل و فاقد اصالت مىباشد ، و اگر هم بهره‌اى از واقعيت داشته باشد ، به عرض « وجود » مىباشد ، اينك اين پرسش مطرح مىشود كه آيا در جهان خارج وحدت محض حكمفرماست و كثرت ، يك امر پندارى و فاقد واقعيت است ، يا آن‌كه كثرت محض بر عالم حاكم است و وحدت ، يك امر مجازى و موهوم مىباشد ، و يا آن‌كه نوعى كثرت همراه با وحدت ، و وحدت آميخته با كثرت ، واقعيت خارج را تشكيل مىدهد .\r\nدر اين‌جا به چهار نظر مىتوان اشاره كرد : « 1 »\r\n\r\nنظريهء وحدت وجود و موجود و نقد آن\r\n1 . در جهان هستى وحدت محض حكمفرماست ، يعنى فقط يك وجود شخصى يگانه تحقق دارد كه همان ذات اقدس خداوند است ، و هيچ چيز ديگرى جز او ، حقيقتا موجود نيست . اشياى ديگر سرابى هستند كه به دروغ خود را موجود نشان مىدهند . بر اين اساس ، تمام كثرت‌ها موهوم و پندارى است . اين نظر به « وحدت وجود و موجود » معروف است و برخى از صوفيه پيرو آنند .\r\n\r\n\r\n","description":"","footnote":"\r\n- همهء مراتب زيرين ، نسبت به آن محدودند اما آن مرتبه ، محدود به هيچ حدّ عدمى نمىباشد ؛ به عبارت ديگر ، « حدّش آن است كه حدّ ندارد » .\r\nاما ضعيف‌ترين مرتبه كه زير همهء مراتب قرار دارد ، جامع همهء حدود عدمى است و هيچ كمالى ندارد جز اين‌كه مىتواند پذيراى كمال باشد . اين مرتبه همان است كه از آن به « هيولاى نخستين » تعبير مىشود . ( ط )\r\n( 1 ) . در متن كتاب به نظر اول و دوم اشاره نشده است ، ولى براى آن‌كه تا حدودى جوانب بحث روشن شود ، به آن دو ديدگاه نيز اشاره كرديم .\r\n","page_name":" 84 ","page_number":84},
  {"content":"\r\n\r\nروشن است كه چنين نظرى در منطق خرد محكوم است ، زيرا وجود كثرت در عالم خارج قابل انكار نيست ، و انكار آن مساوى با سفسطه مىباشد . بنابراين ، نمىتوان گفت كه تمام اين اشياى خارجى موهوم و پندارى بوده و هيچ بهره‌اى از وجود ندارند و تنها ساختهء ذهن و خيال ما مىباشند و تنها يك چيز تحقق دارد و آن ذات اقدس خداوند است . « 1 »\r\n\r\nنظريهء وحدت وجود و كثرت موجود و نقد آن\r\n2 . قول دوم نظريهء محقق دوانى است كه به « وحدت وجود و كثرت موجود » شهرت دارد . برطبق اين نظريه در جهان ، « وجود حقيقى » يكى است و آن همان وجود واجب تعالى است اما « موجودات » فراوانى تحقق دارند و در نتيجه ، « موجود » - به معناى منتسب به وجود حقيقى نه داراى وجود حقيقى - كثير و متعدد است .\r\nماهيات بىشمارى هستند كه در اثر ارتباط و انتساب به آن وجود يگانه ، تحقق يافته و منشأ اثر گشته‌اند .\r\nبه اين سخن ، پيش از اين اشاره كرديم و گفتيم : اين عقيده مبتنى بر اصيل بودن ماهيتى است كه انتساب به واجب دارد . و با توجه به بطلان اصالت ماهيت عموما ، و مردود بودن اين سخن كه ماهيت پس از انتساب به واجب تعالى ، اصالت مىيابد خصوصا ، اين نظريه پايه و اساسى نخواهد داشت .\r\n\r\n\r\n","description":"","footnote":"\r\n( 1 ) . شايان ذكر است كه وحدت وجود عرفا بيان ديگرى نيز دارد كه در واقع به نظر چهارم برمىگردد و در اين صورت قابل توجيه فلسفى خواهد بود . در واقع ديدگاه نهايى علامه طباطبايى و نيز صدر المتألهين وحدت وجود است ، اما با تفسير و تبيين بسيار ظريف و دقيق كه نه تنها با عقل و برهان ناسازگار نيست ، بلكه علاوه بر استدلال برهانى ، آيات قرآنى نيز آن را تأييد مىكند . ( ر . ك : رسائل توحيدى ، علامه طباطبايى ، ترجمه على شيروانى ، رسالهء نخست ؛ اسفار ، ج 2 ، فصل‌هاى آخر ) .\r\nالبته از ظاهر كلمات پاره‌اى از عرفا مطلب ديگرى استفاده مىشود كه ربطى با وحدت وجود به معناى فوق ندارد ، بلكه در واقع نوعى وحدت شهود است و آن اين‌كه انسان در اثر سير و سلوك و تهذيب نفس به جايى خواهد رسيد كه به جز خدا نمىبيند . يعنى در اثر عشق مفرط به ذات اقدس إله ، به هرچيز مىنگرد ، آن را به عنوان آيت و نشانهء او مىبيند ، چون ويژگى عشق ، تك‌بينى است و در ديد عاشق ، همه‌چيز خبر از معشوق مىدهد .\r\nاين مطلب البته مطلبى است حق و مورد تأييد بسيارى از روايات و بلكه آيات ولى از محل بحث بيرون است .\r\n","page_name":" 85 ","page_number":85},
  {"content":"\r\n\r\n\r\nنظريهء كثيرت وجود و موجود\r\n3 . در جهان ، كثرت محض حكمفرماست و وحدت ، يك امر مجازى بوده و واقعيتى ندارد . اين قول كه به حكيمان مشّاء نسبت داده شده ، به « كثرت وجود و موجود » شهرت دارد . بنابراين نظر ، اشياى خارجى ، هريك ، وجود خاص به خود را دارند و ميان اين وجودهاى گوناگون هيچ وجه اشتراكى تحقق ندارد . در واقع ، اين وجودها حقايق گوناگونى هستند كه به تمام ذات ، مباين يكديگرند و در نتيجه ، كثرت ، يك امر واقعى و وحدت ، يك امر اعتبارى و غير حقيقى است .\r\nدر دنبالهء بحث ، به دليل ايشان اشاره كرده و آن را بررسى خواهيم كرد .\r\n\r\nنظريهء وحدت در عين كثرت\r\n4 . هم كثرت واقعيت دارد و هم وحدت . يعنى در جهان خارج ، وجودهاى گوناگون و متنوعى تحقق دارد و اين ، امرى است بديهى و بىنياز از اثبات و ازاين‌روى ، اصل كثرت در جهان خارج به عنوان يك حقيقت غير قابل انكار پذيرفته مىشود ، امّا اين كثرت در جهان خارج بر خلاف آن‌چه حكيمان مشاء مىگويند ، منافاتى با وحدت ندارد ، و چنان نيست كه هيچ جهت وحدت و اشتراكى ميان آن وجودهاى گوناگون ، تحقق نداشته باشد ، بلكه كثرتى كه بر وجودهاى خارجى حكمفرماست به نوعى وحدت بازمىگردد . اين نظريه را كه به « وحدت در عين كثرت » شهرت دارد ، صدر المتألهين پذيرفت و آن را به حكيمان ايران باستان نسبت داد و پس از او نزد پيروان حكمت متعاليه ، پذيرفته شد .\r\nپيش از آن‌كه به ذكر ادلهء قول سوم و چهارم و بررسى آنها بپردازيم ، لازم است مقدمه‌اى را يادآور شويم :\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nانواع امتياز « 1 »\r\nكثرت به معناى تعدد است و تعدد ، فرع بر تغاير مىباشد ؛ بدين معنا كه اگر دو چيز در تمام جهات عين يكديگر باشند و هيچ مغايرتى ميان آنها وجود نداشته باشد ، آنها دو چيز نخواهند بود ، بلكه يك چيز مىباشند و در نتيجه ، تعدد و كثرتى در آن‌جا نخواهد بود . از طرفى ، مغايرت ميان دو چيز به واسطهء امتيازى كه بين آن دو وجود دارد ، تحقق مىيابد . « الف » و « ب » وقتى دو چيز مغاير باهم‌اند كه هردو و يا لااقل يكى از آن دو ، چيزى داشته باشد كه ديگرى فاقد آن باشد . و آن چيز همان « ما به الامتياز » « 2 » ( عامل تمايز و جدايى ) ميان آنهاست . در صورت اول ، ميز دو جانبه و در صورت دوم ، يك جانبه مىباشد .\r\nامتياز دو چيز از يكديگر چهارگونه مىتواند باشد :\r\n1 . امتياز به تمام ذات ، و آن در جايى است كه دو چيز كاملا از يكديگر جدا بوده و هيچ امر مشتركى ميان آنها وجود نداشته باشد ، مانند امتياز جوهر از عرض ، و امتياز هريك از مقولات عرضى از يكديگر . مثلا امتياز كميت از كيفيت به تمام ذات است ، زيرا هيچ وجه اشتراكى ميان آن دو وجود ندارد .\r\n2 . امتياز به جزء ذات ، و آن در جايى است كه دو چيز در جزيى از ذات باهم مشترك بوده و در جزء ديگر باهم اختلاف داشته باشند ، مانند امتياز انسان از اسب كه از طرفى ، در حيوانيت - كه جنس آن دو را تشكيل مىدهد - مشترك‌اند ولى هر كدام ، فصل خاصى دارد كه آن را از ديگر حيوانات جدا مىسازد . اين نوع امتياز ميان ذوات مركب كه داراى جنس مشتركى هستند ، تحقق مىيابد .\r\n3 . امتياز به اعراض خارج از ذات ، و آن در جايى است كه نوع واحد ، افراد متعدّد داشته باشد ، مانند انسان . همهء افراد گوناگون انسان داراى يك حقيقت و ذات هستند و از اين جهت ، امتيازى از هم ندارند . امتياز آنها تنها در اعراض خارج از ذات\r\n\r\n\r\n","description":"","footnote":"\r\n( 1 ) . بحث از انواع امتياز ( تميز ) در فصل هشتم از بخش پنجم به نحو مبسوطترى مطرح خواهد شد .\r\n( 2 ) . « ما به الامتياز » يعنى آنچه بواسطهء آن ، دو يا چند چيز از يكديگر متمايز و جدا مىشوند .\r\n","page_name":" 87 ","page_number":87},
  {"content":"\r\n\r\nآنهاست ، مثلا هركدام طول خاص ، وزن خاص و زمان و مكان ويژه‌اى و . . . دارد كه او را از ديگر افراد انسان جدا مىسازد .\r\n4 . همان‌گونه كه ملاحظه مىشود در تمام اين اقسام سه‌گانه ، ما به الامتياز غير از ما به الاشتراك است ، زيرا در قسم اوّل بينونت كامل حاكم است و اساسا وجه اشتراكى وجود ندارد تا ما به الامتياز بدان بازگردد ، و در قسم دوم ما به الاشتراك ، « 1 » جنس است و ما به الامتياز ، فصل مىباشد ، كه هركدام جداى از يكديگرند . در قسم سوم نيز ما به الاشتراك ، ذات است و امتياز ، به اعراض خارج از ذات مىباشد ، و اعراض خارج از ذات ، مغاير با ذات هستند و از دو مقولهء جدا مىباشند . اما نوع ديگرى از امتياز و اختلاف نيز وجود دارد ، كه در آن ما به الامتياز به ما به الاشتراك بازمىگردد :\r\n\r\nاختلاف تشكيكى\r\n4 . امتياز به شدّت و ضعف ، تقدّم و تأخّر ، زيادت و نقصان و مانند آن ، كه اصطلاحا اختلاف تشكيكى ناميده مىشود . در اين نوع امتياز ، ما به الامتياز به ما به الاشتراك باز مىگردد و مغاير با آن نيست .\r\nبراى توضيح اين نوع از اختلاف ، نور شمع و نور خورشيد را با يكديگر مقايسه مىكنيم . بىشك اين دو ، در حقيقت نور با يكديگر مشترك‌اند ، يعنى خودبه‌خود روشن و آشكارند و مايهء آشكارى و روشنى ديگر امور مىشوند و حقيقت نور ، چيزى جز اين نيست . در واقع ، اختلاف اين نورها در همان نور بودن آنهاست ، يعنى اگر ضعفى در نور شمع مشاهده مىشود ، اين ضعف - كه ما به الامتياز نور شمع از نور خورشيد است - به همان جنبهء نوريت آن مربوط مىشود كه ما به الاشتراك ميان آن دو است . هم‌چنين ، اگر شدّتى در نور خورشيد ديده مىشود به همان جنبهء نور بودن آن مربوط مىشود . از طرفى ، درجات گوناگون شدّت و ضعف ، مقوّم حقيقت\r\n\r\n\r\n","description":"","footnote":"\r\n( 1 ) . « ما به الاشتراك » يعنى آنچه ميان دو يا چند چيز مشترك است و باعث اندراج آنها تحت يك عنوان ذاتى يا عرضى مىگردد .\r\n","page_name":" 88 ","page_number":88},
  {"content":"\r\n\r\nنور نيست - آن‌گونه كه در قسم دوم از انواع امتياز تصوير مىشود - چون در اين صورت ، حقيقت نور بايد به يك درجهء خاص از شدّت و يا ضعف اختصاص داشته باشد و بر ديگر درجات و مراتب آن ، صدق نكند ؛ حال آن‌كه به وضوح همهء اين مراتب نوراند . هم‌چنين ، درجات و مراتب گوناگون شدت و ضعف ، خارج از حقيقت نور و عارض بر آن‌هم نيست ، آن‌گونه كه در قسم سوم از انواع امتياز تصوير مىشود . خلاصه آن‌كه نور شمع ، چيزى جز نور نيست و نور خورشيد نيز چيزى جز نور نيست و در نتيجه ، هردو در نور بودن با يكديگر مشتركند و در همين نور بودن با يكديگر اختلاف دارند ، يعنى همان چيزى كه ميان آن دو مشترك است موجب امتياز آن دو از هم مىگردد ، چون بهرهء يكى از اين حقيقت بيش از ديگرى است . به اين نحوه از اختلاف ، اختلاف تشكيكى گفته مىشود . « 1 »\r\n\r\nبازگشت به اصل بحث : بازنگرى نظريهء سوم و چهارم\r\nبا توجه به اين مقدمه ، بازمىگرديم به اصل بحث ، يعنى وحدت و كثرت وجودهاى خارجى . حكيمان مشاء معتقدند اختلاف وجودهاى خارجى از قبيل قسم اول است ، يعنى وجود هر چيزى كاملا مباين با وجود چيزهاى ديگر است و به تعداد اشيايى كه در خارج تحقق دارند ، حقايق وجودى هست و ميان اين حقايق وجودى ، هيچ امر مشتركى جز مفهوم « وجود » يافت نمىشود . به ديگر سخن ، وجودهاى خارجى ، حقايق متباين به تمام ذات هستند .\r\nامّا پيروان حكمت متعاليه معتقدند اختلاف ميان وجودهاى گوناگون ، از قبيل قسم چهارم است ، يعنى اختلافشان تشكيكى است . به عقيدهء ايشان ، وجودهاى خارجى ، يك حقيقت داراى مراتب است و اختلاف اين مراتب ، در شدّت و ضعف ،\r\n\r\n\r\n","description":"","footnote":"\r\n( 1 ) . اختلاف تشكيكى داراى اقسام گوناگونى است بدين شرح 1 . اختلاف در شدّت و ضعف ؛ 2 . اختلاف در زيادت و نقصان ، مانند اختلاف خط يك مترى با خط دو مترى ، كه هردو خط هستند و در همين خط بودن با يكديگر اختلاف دارند ؛ 3 . اختلاف در اقليت و اكثريت ، مانند اختلاف عدد پنج با عدد ده ؛ 4 . اختلاف در اوّليت و آخريت ؛ 5 . اختلاف در اولويّت و خلاف آن .\r\n","page_name":" 89 ","page_number":89},
  {"content":"\r\n\r\nتقدم و تأخر و مانند آن بوده و حقيقت وجود ، از اين جهت ، شبيه نور حسى است .\r\nبنابراين نظريه ، واقعيت‌هاى خارجى همان‌گونه كه در حقيقت وجود باهم مشتركند - نه تنها در مفهوم وجود آن‌گونه كه حكيمان مشاء مىگفتند - در همين حقيقت نيز با يكديگر اختلاف دارند . يك مرتبهء وجود ، شديد و مرتبهء ديگر آن ، ضعيف است و همان‌گونه كه دربارهء نور گفته شد ، خصوصيت هر مرتبه ، يعنى شدّت و ضعف در وجود ضعيف ، جزء مقوّم حقيقت وجود نيست - آن‌گونه كه در قسم دوم از اقسام امتياز تصوير مىشود - زيرا وجود ، يك حقيقت بسيط است و نمىتوان آن را مركب از دو جزء ( جزء مشترك و جزء مختص ) دانست ؛ هم‌چنين خصوصيت هر مرتبه ، امرى خارج از حقيقت وجود نيست كه بر آن عارض و موجب امتياز مرتبه‌اى از مرتبهء ديگر شده باشد ، چراكه با توجه به اصالت وجود ، چيزى غير از وجود ، تحقق ندارد تا بتواند بر وجود عارض و موجب كثرت آن شود . بلكه خصوصيت هر مرتبه ، مقوّم همان مرتبه است - نه مقوّم حقيقت وجود و نه يك عرض خارج از حقيقت وجود - اما نه به اين معنا كه آن مرتبه ، مركب از دو جزء باشد ، بلكه به اين معنا كه آن خصوصيت بيرون از آن مرتبه نيست ، به نحوى كه اگر آن خصوصيت نباشد ، آن مرتبه از بين خواهد رفت .\r\n\r\nتوضيح بيشتر دربارهء اختلاف تشكيكى\r\nبراى آن‌كه مسئلهء امتياز تشكيكى روشن‌تر شده و معلوم گردد چگونه ما به الامتياز مىتواند همان ما به الاشتراك باشد و نيز چگونه خصوصيت هر مرتبه‌اى مىتواند مقوّم همان مرتبه باشد ، نه مقوّم اصل حقيقت و نه بيرون از آن ، اعداد و امتياز ميان آنها را مورد توجه قرار مىدهيم .\r\nمراتب اعداد ، كه كثرت غير متناهى را تشكيل مىدهند ، ما به الامتيازشان از سنخ ما به الاشتراك است . زيرا اعداد از دو تا بىنهايت ، ما به الاشتراكشان همان عدديت است و عدد يعنى مجموعه‌اى از واحدها . پس هر عددى با عدد ديگر در اين جهت\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nشريك است كه هردو ، مجموعه‌اى از واحدها هستند و البته هر عددى از عدد ديگر متمايز است ، زيرا واضح است كه عدد چهار غير از عدد پنج و عدد شش غير از عدد هفت است و به همين ترتيب ديگر اعداد . اما ما به الامتياز هر عددى از عدد ديگر ، با ما به الاشتراك آنها مغاير نيست ، يعنى از دو سنخ و از دو جنس نيست ، زيرا امتياز هر عددى از عدد ديگر ، به اضافه شدن واحد يا واحدهايى به آن است ، يعنى همان چيزى كه مناط عدديت و مناط اشتراك اعداد است مناط اختلاف و كثرت و امتياز آنها واقع شده و روى همين خاصيت است كه اعداد ، بالطبع در طول يكديگر قرار مىگيرند ، نه در عرض هم ، و مراتب تشكيل مىدهند ، و هر عددى مرتبه‌اى را اشغال مىكند كه فوق بعضى و دون بعضى ديگر است ، يعنى افراد ماهيت عدد ، افراد طولى است نه عرضى و البته اگر ما به الامتياز از غير سنخ ما به الاشتراك بود افراد طولى معنا نداشت ، بلكه هيچ‌گاه كمال و نقص در افراد نوع عدد معنا نداشت . بلكه مىتوان گفت : كمال و نقص در هيچ موردى مصداق نداشت .\r\nبا ملاحظهء هر عدد خاصى معلوم مىشود خصوصيت آن عدد ، مقوّم همان عدد مىباشد . مثلا عدد پنج از تعداد خاصى واحد ، تشكيل شده است . تركيب از اين تعداد خاص ، مقوّم عدد پنج است ، به‌گونه‌اى كه اگر تعداد واحدها كمتر و يا بيشتر شود ، آن عدد ، ديگر عدد پنج نخواهد بود ، بلكه عدد ديگرى مىشود . اين خصوصيت ، مقوّم حقيقت عدد نيست ، زيرا در صورت نبودن آن خصوصيت ، باز عدد وجود دارد و نيز اين خصوصيت ، امرى خارج از حقيقت عدد هم نيست و چنان نيست كه عدد پنج ، مركب از عدد و غير عدد باشد . اين است معناى امتياز تشكيكى و رجوع ما به الامتياز به ما به الاشتراك .\r\n\r\nكثرت طولى و كثرت عرضى نور حسّى\r\nاز مقايسهء ميان نور و وجود ، به نكتهء ديگرى نيز مىتوان رهنمون شد و آن اين‌كه در حقيقت وجود دو نوع كثرت تحقق دارد ، يكى كثرت طولى و ديگرى كثرت\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nعرضى . توضيح اين‌كه حقيقت نور ، دوگونه كثرت دارد : يكى كثرتى كه با نظر به خودش و به اعتبار مراتب گوناگون شدّت و ضعف نور ، در آن پديد مىآيد ، مانند اختلاف نور شمع با نور لامپ و اختلاف هردو با نور خورشيد و مراتب بىشمارى كه مىتوان ميان نور شمع و نور خورشيد در نظر گرفت و نيز مانند اختلافى كه در نور خورشيد به اعتبار مراتب گوناگونش وجود دارد كه هرچه پرتوى نور به كرهء خورشيد نزديك‌تر باشد ، شديدتر و هرچه دور تر باشد ، ضعيف‌تر خواهد بود .\r\nو كثرت ديگر ، كثرتى است كه بالعرض در حقيقت نور راه پيدا مىكند . هر مرتبه‌اى از نور كه در نظر گرفته شود از آن جهت كه بر امور مختلف مىتابد و آنها را آشكار مىكند ، كثرت مىيابد . يك مرتبه از نور خورشيد بر هزاران چيز مىتابد و به اين صورت ، متكثر مىشود . اين كثرت در واقع از آن امورى است كه آن مرتبه از نور خورشيد بر آنها تابيده است ، اما به همان مرتبه هم سرايت مىكند و كثرتى را در آن به وجود مىآورد .\r\n\r\nكثرت طولى و كثرت عرضى وجود\r\nوجود نيز از اين جهت مانند نور است . در وجود دو نوع كثرت راه دارد : يكى كثرت طولى و ديگرى كثرت عرضى . منشأ كثرت طولى وجود ، خود حقيقت وجود است به اعتبار مراتب گوناگون شدت و ضعف كه در آن راه دارد . وجود ، يك حقيقت يگانه‌اى است كه از واجب الوجود - كه شديدترين مرتبهء وجود است و هيچ محدوديتى در آن راه ندارد و تنها قيدى كه مىتوان براى آن در نظر گرفت اطلاق و بىقيدى است - آغاز مىشود و صادر اول و دوم و . . . را طى مىكند و به عالم مثال و سپس عالم ماده و هيولاى اولى كه ضعيف‌ترين مرتبهء وجود است ، مىرسد . اين حقيقت واحد دو طرف دارد : در يك طرف ، واجب الوجود كه شديدترين مرتبهء وجود است ، قرار دارد و در طرف ديگر ، هيولاى اولى كه ضعيف‌ترين مرتبهء وجود است واقع شده و ميان اين دو ، مراتب گوناگونى است . اين مراتب هرچه به واجب\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nنزديك‌تر باشند ، شديدتر و هرچه از آن دور تر باشند ، ضعيف‌تر خواهند بود .\r\nكثرت ديگر ، كثرتى است كه به عرض ماهيات گوناگون در وجود پديد مىآيد ، مانند كثرتى كه در ميان وجودهاى مادى تحقق دارد . وجود اين عنصر مغاير با وجود آن عنصر است ، وجود سنگ غير از وجود چوب است و به همين ترتيب . منشأ اين كثرت ، همان ماهياتى است كه به واسطهء وجود ، موجود شده‌اند . يعنى اوّلا ، ماهيت چوب است كه با ماهيت سنگ مغاير است و ثانيا ، اين مغايرت به وجود چوب و وجود سنگ سرايت مىكند و آنها را ، با آن‌كه يك مرتبه از وجودند ، با يكديگر مغاير مىسازد ، مانند يك مرتبه از نور كه هم بر سنگ مىتابد و هم بر چوب ، و از اين جهت تكثّر مىيابد . « 1 »\r\n\r\nدليل مشائين بر اين‌كه وجودهاى خارجى حقايق متباين به تمام ذات هستند\r\nو ذهب قوم من المشّائين إلى كون الوجود حقائق متباينة به تمام ذواتها ؛ أمّا كونه حقائق متباينة ، فلاختلاف آثارها ؛ و امّا كونها متباينة به تمام الذوات ، فلبساطتها و على هذا يكون مفهوم الوجود المحمول عليها عرضيّا خارجا عنها لازما لها .\r\nگروهى از حكماى مشاء برآنند كه وجود ، متشكل از حقائقى است كه با تمام ذات ، مباين با يكديگرند . گفته‌اند : اختلاف آثارى كه در واقعيت خارجى مشاهده مىگردد ، دليل تباين حقائق وجودى از يكديگر است ؛ و بسيط بودن حقيقت وجود ، دليل آن‌كه اين تباين ، به تمام ذات بوده ، و هيچ امر مشتركى بين آنها يافت نمىشود . بنابراين نظريه ، مفهوم وجود كه بر اين حقايق متباين اطلاق مىگردد ، در واقع عرضى « 2 » است خارج از آنها كه لازمهء ذات آنها مىباشد .\r\n\r\n\r\n","description":"","footnote":"\r\n( 1 ) . اين بيانى است كه در آغاز فراگيرى حكمت در تبيين كثرت‌هاى عرضى وجود گفته مىشود ، اما به تدريج روشن مىشود كه خاستگاه اصلى كثرت عرضى وجود نيز حقيقت خارجى وجود است ، نه ماهيات ، چراكه ماهيات ، خود فرع وجودند و بيش از تحقق ، چيزى نيستند تا موجب كثرت وجود شوند . مثال مناسب‌تر ، اختلاف قنديل‌هايى است كه در غارها بواسطه انجماد قطرات آب به شكل‌هاى گوناگون پديد مىآيد .\r\n( 2 ) . زيرا اگر داخل در ذات باشد ، جزء آن خواهد بود و اين ، با بساطت ذات وجود ناسازگار است . ( ط ) .\r\n","page_name":" 93 ","page_number":93},
  {"content":"\r\n\r\nپيش از اين ، به نظريهء حكيمان مشاء دربارهء وحدت و كثرت وجود اشاره كرديم و گفتيم : ايشان معتقدند كه كثرت محض بر عالم هستى حاكم است و وجودهاى خارجى يكسرى حقايق مباين به تمام ذات هستند . نظريهء ايشان از دو قسمت تشكيل شده است : قسمت اول ، آن‌كه كثرت يك امر حقيقى است و قسمت دوم ، اين‌كه اختلاف وجودهاى متكثر به تمام ذات آنهاست .\r\n\r\nكثرت يك امر حقيقى است\r\nقسمت اول : كثرت يك امر حقيقى است و بر خلاف آن‌چه صوفيه پنداشته‌اند ، عالم هستى يك واحد شخصى محض نيست كه هيچ‌گونه كثرتى در آن راه نداشته باشد .\r\nآنها براى اثبات اين قسمت از مدعاى خويش ، به اختلاف آثار پديده‌هاى گوناگون استناد مىكنند . به اين بيان كه اشياى خارجى بالبداهه آثار گوناگونى دارند : آتش يكسرى آثار دارد ، آب آثار ديگرى دارد و سنگ و چوب ، هركدام ، آثار ويژهء خود را دارند . و اين حاكى از آن است كه منشأ اين آثار - يعنى وجود - حقايق گوناگون و متكثرى مىباشد . پس كثرت وجود ، يك واقعيت انكارناپذير است .\r\nاين سخن ، حق است و حكمت متعاليه نيز آن را مىپذيرد .\r\n\r\nاختلاف وجودهاى متكثر به تمام ذات است\r\nقسمت دوم : اختلاف اين وجودهاى متكثر به تمام ذات آنهاست و هيچ امر مشتركى ميان آنها يافت نمىشود . اين‌كه ديده مىشود يك مفهوم واحد به نام وجود بر همهء آنها حمل مىشود نبايد موهم آن باشد كه امور خارجى يك حقيقت دارند و يا در جزيى از ذاتشان مشترك‌اند ، چراكه اين مفهوم واحد ، يك امر عرضى است و از ذات اين امور حكايت نمىكند . در بسيارى از موارد ، اشيا با يكديگر مباين‌اند ولى در يك امر عرضى ، باهم مشترك مىباشند ، مانند اطلاق لفظ ماهيت بر كم و كيف و جوهر ، با آن‌كه همه باهم تباين ذاتى دارند . اطلاق لفظ وجود بر امور خارجى نيز از همين قبيل است ، يعنى مفهوم وجود ، يك امر عرضى و بيرون از ذات حقايق خارجى است .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nدليل مشائين بر اين قسمت از مدعايشان همان بساطت حقيقت وجود و مركب نبودن آن است . توضيح اين‌كه ، حكيمان مشاء تنها سه نوع امتياز و اختلاف را مىشناسند : اختلاف به تمام ذات ، اختلاف به جزء ذات ، و اختلاف به اعراض خارج از ذات . بر اين اساس مىگفتند :\r\nاختلاف ميان حقايق متكثر وجودى را نمىتوان به واسطهء يك امر خارج از حقيقت وجود دانست ( قسم سوم از انواع اختلاف ) ، زيرا با توجه به اصالت وجود ، هرچه بيرون از حقيقت وجود باشد ، پوچ است . يعنى غير از وجود ، چيزى تحقق ندارد كه بخواهد با ضميمه شدن به وجود در آن كثرت پديد آورد .\r\nو نيز امتياز ميان آنها را نمىتوان به جزء ذات دانست ( قسم دوم از انواع اختلاف ) ، زيرا وجود ، يك حقيقت بسيط است و نمىتواند دو جزء ( جزء مشترك و جزء مختص ) داشته باشد ، درحالىكه اين نوع از امتياز ، مستلزم تركيب مىباشد و لذا در امور بسيط راه ندارد .\r\nبنابراين ، تنها احتمالى كه باقى مىماند آن است كه بگوييم : امتياز حقايق وجودى به تمام ذات آنها است ( قسم اول از انواع اختلاف ) و بنابراين ، وجودهاى خارجى ، حقايق متباين به تمام ذات هستند .\r\n\r\nنقد دليل حكيمان مشاء\r\nاين استدلال در صورتى تمام است كه تنها سه نوع امتياز قابل تصور باشد ، حال آن‌كه نوع چهارمى از امتياز نيز فرض مىشود و آن ، امتياز به شدت و ضعف ، تقدّم و تأخّر و مانند آن است . بنابراين ، تنها با ابطال قسم دوم و سوم از اقسام اختلاف ، نمىتوان قسم اول آن را اثبات كرد . به ديگر سخن ، دليل فوق ، اعم از مدعاست .\r\nبنابراين ، پس از پذيرفتن اين‌كه اختلاف حقايق وجودى به جزء ذات و يا امر خارج از ذات نيست ، ما با دو احتمال مواجه هستيم : يكى اين‌كه اختلاف آنها به تمام ذات باشد - آن‌گونه كه حكماى مشاء مىگويند - و ديگر آن‌كه به شدت و ضعف باشد\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n- آن‌گونه كه پيروان حكمت متعاليه معتقدند - كه در اين صورت وجود يك حقيقت تشكيكى خواهد بود .\r\n\r\nوجود يك حقيقت تشكيكى است\r\nو الحقّ أنّه حقيقة واحدة مشكّكة ؛ أمّا كونها حقيقة واحدة ، فلأنّه لو لم تكن كذلك ، لكانت حقائق مختلفة متباينة به تمام الذّوات ؛ و لازمه كون مفهوم الوجود ، و هو مفهوم واحد - كما تقدّم - منتزعا من مصاديق متباينة بما هى متباينة ؛ و هو محال ؛ بيان الاستحالة أنّ المفهوم و المصداق واحد ذاتا ، و إنّما الفارق كون الوجود ذهنيّا او خارجيّا ، فلو انتزع الواحد بما هو واحد من الكثير بما هو كثير ، كان الواحد بما هو واحد كثيرا بما هو كثير ؛ و هو محال .\r\nو ايضا ، لو انتزع المفهوم الواحد بما هو واحد من المصاديق الكثيرة بما هى كثيرة ، فامّا أن تعتبر فى صدقه خصوصيّة هذا المصداق ، لم يصدق على ذلك المصداق ؛ و إن اعتبر فيه خصوصيّة ذاك ، لم يصدق على هذا ؛ و إن اعتبر فيه الخصوصيتان معا لم يصدق على شىء منهما ؛ و إن لم يعتبر شىء من الخصوصيتين ، بل انتزع من القدر المشترك بينهما ، لم يكن منتزعا من الكثير بما هو كثير بل بما هو واحد ؛ كالكلىّ المنتزع من الجهة المشتركة بين الأفراد الصادق على الجميع ؛ هذا خلف .\r\nو أمّا أنّ حقيقته مشكّكة ، فلما يظهر من الكمالات الحقيقيّة المختلفة ، الّتى هى صفات متفاضلة غير خارجة عن الحقيقة الواحدة ؛ كالشدّة و الضعف ، و التقدّم و التأخر ، و القوّة و الفعل ، و غير ذلك ، فهى حقيقة واحدة متكثّرة فى ذاتها ، يرجع فيها كلّ ما به الامتياز إلى ما به الاشتراك ، و بالعكس ، و هذا هو التشكيك .\r\nبه اعتقاد ما وجود ، اولا حقيقتى است يگانه و ثانيا ، مشكك . حقيقتى است يگانه ، زيرا اگر وجود ، حقيقت واحدى نباشد ، بايد حقايقى باشد كه به تمام\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nذات متباينند و در نتيجه ، بايد مفهوم وجود را ، كه مفهومى واحد « 1 » است ، از مصاديق متباين از آن جهت كه متباينند ، برگرفته باشيم ، و چنين چيزى محال است ؛ چراكه مفهوم و مصداق از ناحيهء ذات واحدند و فرقشان فقط در اين است كه مفهوم ، وجود ذهنى دارد و مصداق ، وجود خارجى . [ پس فرق در وجود است نه در ذات 
  ] . بنابراين ، اگر مفهوم واحد ، از آن جهت كه واحد است از مصاديق گوناگون ، از آن جهت كه گوناگونند ، منتزع باشد لازم مىآيد واحد ، از آن جهت كه واحد است ، با كثير ، از آن جهت كه كثير است ، يكى باشد .\r\nهم‌چنين اگر مفهوم يگانه‌اى ، از آن جهت كه مفهومى واحد است ، از مصاديق مختلف ، از آن جهت كه مختلفند - [ به فرض از دو مصداق الف و ب 
  ] - انتزاع شده باشد ، بايد به يكى از شقوق زير ملتزم شد :\r\n1 . ملتزم شويم در صدق آن مفهوم ، خصوصيت مصداق اوّل - [ فرضا الف 
  ] - معتبر است [ بدين معنا كه آن مفهوم از خصوصيت ويژهء الف حكايت مىكند 
  ] ، كه در اين صورت ، اين مفهوم بر مصداق ديگر صادق نخواهد بود .\r\n2 . ملتزم شويم كه در صدقش ، خصوصيت مصداق دوم [ به فرض ، « ب » 
  ] اخذ شده است كه در اين صورت ، بر مصداق اوّل صدق نخواهد كرد .\r\n3 . بگوييم خصوصيت هردو مصداق در آن اخذ شده است كه در اين صورت ، بر هيچكدام نبايد صدق كند .\r\n4 . بگوييم خصوصيت هيچ‌يك از مصاديق در آن مفهوم اخذ نشده ، بلكه آن مفهوم ، از قدر مشترك ميان مصاديق گرفته شده است ؛ در اين صورت ، خلاف فرض لازم مىآيد ؛ زيرا مفهوم مورد نظر در اين حالت ، از مصاديق كثير از آن جهت كه مشتركند ، انتزاع شده نه از آن جهت كه متكثر و مختلفند .\r\nاما دليل بر مشكك بودن حقيقت وجود ، همان ظهور كمالات حقيقى مختلف است كه در واقع ، صفاتى هستند گوناگون و داخل « 2 » در حقيقت واحد وجود ، صفاتى چون : شدت و ضعف ، تقدم و تأخر ، قوّه و فعل و غير آن .\r\n\r\n\r\n","description":"","footnote":"\r\n( 1 ) . ر . ك : فصل دوم .\r\n( 2 ) . زيرا اگر خارج از حقيقت وجود باشند باطل خواهند بود ، چراكه فقط وجود اصيل مىباشد . ( ط )\r\n","page_name":" 97 ","page_number":97},
  {"content":"\r\n\r\nبنابراين ، حقيقت وجود در ذات خود وحدت و كثرت دارد ، به گونه‌اى كه آن‌چه دو وجود را از يكديگر ممتاز مىكند همان چيزى است كه آنها در آن مشتركند و به عكس ؛ و اين همان تشكيك مىباشد .\r\nمؤلف بزرگوار - كه رحمت خداوند بر او باد - در اين قسمت ، نظريهء مختار خويش ، يعنى وحدت تشكيكى وجود را مطرح و براى اثبات آن ، برهان اقامه مىكند . اين نظريه به دو بخش تحليل مىشود : يكى اين‌كه وجود ، بر خلاف گمان مشائين ، حقيقتى يگانه است و وحدت حقيقى بر واقعيت‌هاى خارجى حاكم مىباشد و همه از يك سنخند . دوم اين‌كه اين حقيقت ، مشكك مىباشد و نوعى اختلاف تشكيكى برحسب شدت و ضعف ، تقدم و تأخر ، قوّه و فعل و مانند آن ، در آن راه دارد . هر يك از اين دو بخش ، جداگانه و با بيان مستقلى اثبات مىشود . اينك به شرح برهان مربوط به هريك از اين دو بخش مىپردازيم .\r\n\r\nبرهان بر وحدت حقيقت وجود\r\nبراى اثبات وحدت حقيقت وجود مىگوييم : « اگر وجود ، حقيقتى يگانه نباشد ، قطعا حقايق متباين به تمام ذات خواهد بود . امّا تالى به بيانى كه خواهد آمد ، باطل است ( يعنى وجود حقايق متباين به تمام ذات نيست ) ، پس مقدّم نيز باطل خواهد بود .\r\nيعنى بايد پذيرفت كه وجود حقيقتى يگانه است . » اين خلاصهء استدلالى است كه در متن بيان شده است . براى تبيين كامل اين استدلال بايد هردو مقدمهء آن اثبات شود .\r\nامّا مقدمهء نخست استدلال ( اگر وجود يك حقيقت يگانه نباشد ، قطعا حقايق متباين به تمام ذات خواهد بود ) ، با توجه به بساطت حقيقت وجود ، كه مورد قبول حكيمان مشاء نيز هست ، به آسانى اثبات مىشود ، زيرا اگر وجود نه يك حقيقت يگانه باشد و نه حقايق متباين به تمام ذات ، طبعا بايد حقايقى باشد كه هركدام ، مركب از يك جزء مختص و يك جزء مشترك مىباشند و اين ، با بساطت حقيقت وجود ناسازگار است . براى اثبات اين مقدمه چون مورد توافق خصم است ، در متن\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nدليلى ذكر نشده است . « 1 »\r\nاما مقدمهء دوم استدلال ( وجود ، حقايق متباين به تمام ذات نيست ) ، با يك قياس استثنايى به اين صورت اثبات مىشود :\r\nاگر وجود حقايق متباين به تمام ذات باشد ، لازمه‌اش آن است كه مفهوم واحد از آن جهت كه واحد است ، از مصاديق متباين از آن جهت كه متباينند ، انتزاع شده و بر آنها حمل گردد . و چنين چيزى محال است ، يعنى نمىتوان مفهومى واحد را از آن جهت كه واحد است از مصاديقى كه هيچ وجه اشتراكى ميان آنها متصور نيست و يا اگر هم متصور هست ، ملحوظ نمىباشد - و در يك كلمه از كثير بما هو كثير - انتزاع و بر آنها حمل كرد . در نتيجه ، فرض اين‌كه وجود ، حقايق متباين به تمام ذات باشد ، يك فرض باطل و غير قابل قبول است .\r\nمؤلف بزرگوار - كه رحمت خداوند بر او باد - دو دليل براى اثبات اين‌كه « چرا نمىتوان مفهومى واحد را از آن جهت كه واحد است از مصاديق كثير از آن جهت كه كثيرند ، انتزاع كرد » آورده كه شرحش چنين است :\r\n\r\nچرا نمىتوان مفهوم واحد را از مصاديق كثير بما هو كثير انتزاع كرد ؟\r\nدليل نخست : اين دليل - كه با جملهء « بيان الاستحالة انّ المفهوم و المصداق . . . » به آن اشاره شده است - مبتنى بر اصلى است كه در مسئلهء وجود ذهنى به اثبات خواهد رسيد و در اين‌جا ، به عنوان اصل موضوع مورد بهره‌بردارى قرار مىگيرد ، و آن اين‌كه « مفهوم و مصداق ذاتا يكى هستند و فرقشان تنها از اين ناحيه است كه وجود مفهوم ، از سنخ وجود ذهنى و وجود مصداق ، از سنخ وجود خارجى است » . يعنى فرق ميان مفهوم و مصداق در نحوهء وجود آنهاست نه در ذاتشان . در نتيجه ، اگر يك مفهوم ، از مصاديق گوناگونى كه جهت وحدت و اشتراكى در آنها نيست و يا اگر هست ملحوظ نمىباشد ، انتزاع شود ، لازمه‌اش آن است كه « واحد از آن جهت كه واحد است با\r\n\r\n\r\n","description":"","footnote":"\r\n( 1 ) . در فصل هفتم همين بخش ، دربارهء بساطت وجود بحث خواهد شد .\r\n","page_name":" 99 ","page_number":99},
  {"content":"\r\n\r\nكثير از آن جهت كه كثير است ، يكى باشد » و به ديگر سخن ، يك ذات در عين حال كه يك ذات است ، چندين ذات باشد و اين ، در حكم اجتماع نقيضين بوده و محال مىباشد .\r\nدليل دوم : دليل دوم - كه با تعبير « و ايضا لو انتزع المفهوم الواحد بما هو واحد . . . » بيان شده است - مبتنى بر اين اصل است كه انتزاع يك مفهوم از يك مصداق و نيز صدق يك مفهوم بر يك مصداق ، به اعتبار ويژگىاى است كه در آن مصداق وجود دارد و در غير اين صورت ، مىبايست هر مفهومى از هر مصداقى انتزاع شود و نيز مىبايست هر مفهومى بر هر مصداقى منطبق شود و اين ، غير قابل قبول است ، زيرا روشن است كه مثلا مفهوم انسان بر حسن و حسين صدق مىكند ولى بر در و ديوار صدق نمىكند و اين ، نيست مگر به خاطر آن‌كه ويژگىاى كه مفهوم انسان از آن حكايت مىكند در حسن و حسين هست ولى در ديوار و در نيست . از طرف ديگر ، براى صدق مفهوم انسان بر يك چيز ، وجود آن ويژگى در آن مورد ، لازم و اجتناب‌ناپذير مىباشد و گرنه ، چه وجهى دارد كه اين مفهوم بر موارد ديگر صدق نكند ؟ اين است كه مىگوييم : انتزاع يك مفهوم از يك مصداق و نيز انطباق يك مفهوم بر يك مصداق ، مناط و ملاك مىخواهد و به همين دليل است كه هر مفهومى از هر مصداقى گرفته نمىشود و نيز بر هر مصداقى منطبق نمىگردد .\r\nبر اين اساس مىگوييم : نمىتوان يك مفهوم را از مصاديق متباين از آن جهت كه متباينند انتزاع كرد ، زيرا اگر يك مفهوم را در نظر بگيريم كه از دو مصداق انتزاع شده و بر هردو صدق مىكند - مثلا فرض كنيم مفهوم « الف » هم بر گچ صدق مىكند و هم بر زغال - چند حالت تصور مىشود :\r\n1 . در صدق مفهوم موردنظر ، فقط خصوصيت مصداق نخست ( گچ ) معتبر باشد ، مانند آن‌كه آن مفهوم ، فقط از سفيدى ، كه ويژگى خاص گچ است و در زغال نيست ، حكايت كند .\r\nاما اگر اين فرض صحيح باشد ، مفهوم موردنظر بر مصداق ديگر ( زغال ) صدق نخواهد كرد ، چراكه زغال ، فاقد سفيدى است و ملاك صدق آن مفهوم را ندارد حال\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nآن‌كه بنابر فرض ، مفهوم موردنظر ، بر زغال نيز صدق مىكند . پس اين احتمال بر خلاف فرض و نادرست است .\r\n2 . در صدق آن مفهوم ، فقط خصوصيت مصداق دوم ( زغال ) معتبر باشد ، مانند آن‌كه آن مفهوم ، فقط از سياهى ، كه ويژگى خاص زغال است و در گچ يافت نمىشود ، حكايت كند . اين فرض نيز قابل قبول نيست ، زيرا در اين صورت ، آن مفهوم بر مصداق نخست ( گچ ) ، كه فاقد آن خصوصيت است ، صدق نخواهد كرد حال آن‌كه فرض ما بر آن است كه مفهوم مورد نظر ، بر هردو مصداق منطبق مىشود .\r\n3 . خصوصيت هردو مصداق در آن مفهوم اخذ شده باشد ، مانند مفهوم سياه سفيد ، كه هم خصوصيت گچ و هم خصوصيت زغال در آن معتبر مىباشد ؛ در اين صورت ، مفهوم موردنظر ، نه بر گچ صدق مىكند و نه بر زغال ، و اين نيز خلاف فرض است .\r\n4 . خصوصيت هيچ‌يك از آن دو مصداق در آن مفهوم اخذ نشده باشد ، به اين صورت كه آن مفهوم از قدر مشترك ميان مصاديق انتزاع شده باشد ، مانند مفهوم « جسم » كه حاكى از يك حقيقت مشترك ميان گچ و زغال است . البته در اين صورت ، مفهوم موردنظر بر هردو مصداق و بر همهء مصاديقى كه داراى آن‌قدر مشترك باشند ، صدق خواهد كرد .\r\nاز بررسى اين حالات چهارگانه به دست مىآيد كه يك مفهوم ، تنها در صورتى مىتواند بر مصاديق متعدد منطبق گردد كه از قدر مشترك ميان آنها انتزاع شده باشد ( حالت چهارم ) ، نه از جهت كثرت آنها . به ديگر سخن ، مفهوم واحد بر مصاديق كثير از آن جهت كه واحدند ، صدق مىكند ، نه از آن جهت كه كثيرند .\r\n\r\nچكيدهء سخن\r\nبرهانى را كه براى اثبات وحدت حقيقت وجود بيان كرديم به‌طور خلاصه مىتوانيم به اين صورت تنظيم كنيم :\r\nوجود اگر يك حقيقت واحد نباشد ، بايد از حقايق متباين تشكيل شده باشد ،\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nحقايقى كه هيچ جهت اشتراكى ندارند و اين امر ، با وحدت و اشتراك معنوى مفهوم وجود ناسازگار است ، زيرا با دو دليل اثبات كرديم كه مفهوم واحد نمىتواند از مصاديق متباين از آن جهت كه متباينند ، انتزاع شده و بر آنها صدق كند . بنابراين ، حتما در حقيقت وجود ، جهت وحدت و اشتراكى هست كه مصحح انتزاع مفهوم واحد ( يعنى مفهوم وجود ) از آن حقيقت مىباشد و آن مفهوم ، از همان جهت اشتراك حكايت مىكند و نيز به اعتبار همان ، بر آن حقايق صدق مىكند .\r\n\r\nبرهان مشكك بودن حقيقت وجود\r\nپس از اثبات اين‌كه وجود حقيقت واحد است ، در برابر دو احتمال قرار مىگيريم :\r\nيكى اين‌كه هيچ نوع كثرتى در حقيقت وجود راه نداشته و وحدت محض بر آن حاكم باشد . و اين همان سخن صوفيه است كه در آغاز بحث به آن اشاره كرديم . و دوم اين‌كه بگوييم : نوعى كثرت در حقيقت وجود تحقق دارد ، البته كثرتى كه نه تنها با وحدت وجود ناسازگار نيست ، بلكه مؤكّد آن نيز مىباشد . كثرتى كه ما به الامتياز در آن به ما به الاشتراك بازمىگردد ، يعنى كثرت تشكيكى . حضرت علامه - كه رحمت خدا بر او باد - براى اثبات احتمال دوم و ابطال فرض اول مىگويد :\r\nما اگر سرى به جهان خارج بزنيم خواهيم ديد كه در عالم ، شدت و ضعف هست ، تقدم و تأخر هست ، قوه و فعل هست ، و فقر و غنا وجود دارد و هيچ‌يك از اينها بدون آن‌كه كثرت تشكيكى در حقيقت وجود راه داشته باشد ، به گونه‌اى كه ما به الامتياز عين ما به الاشتراك باشد ، تحقق‌پذير نيست .\r\nبه ديگر سخن : اصل وجود كثرت در جهان خارج امرى بديهى و انكارناپذير است و چون ثابت شد كه حقيقت وجود ، اصيل ، واحد و بسيط مىباشد ، اين كثرت نمىتواند به واسطهء اعراض خارج از ذات ، و يا به واسطهء جزء ذات و يا به خاطر تباين حقايق وجودى از يكديگر بوده باشد و تنها صورتى كه باقى مىماند آن است كه بگوييم : « وجود يك حقيقت تشكيكى است » . ( دقت شود . )\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nالفصل السادس فى ما يتخصّص به الوجود\r\nتخصّص الوجود بوجوه ثلاثة :\r\nأحدها : تخصّص حقيقته الواحدة الأصيلة بنفس ذاتها القائمة بذاتها .\r\nو ثانيها : تخصّصها بخصوصيّات مراتبها ، غير الخارجة عن المراتب .\r\nو ثالثها : تخصّص الوجود باضافته إلى الماهيّات المختلفة الذوات و عروضه لها ، فيختلف باختلافها بالعرض .\r\n\r\n6 . مخصّصات وجود\r\nوجود داراى سه‌گونه تخصّص است :\r\n1 . تخصص حقيقت يگانه و اصيل وجود به ذات خودش ، ذاتى كه قائم به خود مىباشد .\r\n2 . تخصص آن حقيقت به خصوصيات مراتب مختلفش ، خصوصياتى كه خارج از آن مراتب نيست [ بلكه مقوّم هر مرتبه مىباشد 
  ] .\r\n3 . تخصص وجود به واسطهء اضافه به و عروضش بر ماهياتى كه ذاتهاى گوناگونى دارند . در اثر اين اضافه ، اختلاف ماهيات ، به وجود نيز سرايت كرده و اين اختلاف ، ثانيا و بالعرض ، به وجود نيز نسبت داده مىشود .\r\nمراد از تخصّص ، خاص شدن و امتياز يافتن و جدا شدن چيزى از چيزى است و\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nمراد از وجود در اين بحث ، حقيقت خارجى وجود مىباشد ، نه مفهوم ذهنى آن .\r\nبنابراين ، بحث دربارهء تخصّص و امتيازى است كه در حقيقت خارجى وجود راه دارد . اين تخصّص به سه نحو مىباشد . براى روشن شدن انحاء سه‌گانهء تخصّص وجود ، توجه به مثال زير راه‌گشاست :\r\n\r\nنور و وجوه سه‌گانهء تخصّص\r\nفرض كنيد در اين عالم فقط يك نور وجود دارد : نور خورشيد . در اين صورت ، اين نور سه نوع تخصص خواهد داشت :\r\nاوّلا : مجموع اين نور ، به عنوان حقيقتى واحد ، در برابر ظلمت و تاريكى قرار گرفته و كاملا از آن امتياز مىيابد و اين امتياز ، به چيزى نيست جز همان حقيقت نور .\r\nبنابراين ، نور موردنظر ، با نفس ذات خود ، از ظلمت امتياز مىيابد و اين ، نخستين مرحلهء تخصص اين حقيقت مىباشد . اين نوع از تخصص ، برخاسته از ذات نور بوده و به كل حقيقت نور ، به عنوان يك امر واحد ، مربوط مىشود .\r\nثانيا : اين نور ، هرچه به خورشيد نزديك‌تر باشد ، شديدتر ، روشن‌تر و قوىتر مىگردد و هرچه از آن دور تر باشد ، ضعيف‌تر و كم فروغ‌تر مىشود . به ديگر سخن ، اين نور داراى مراتبى است و هريك از اين مراتب ، ويژگى خاصى دارد و از ديگر مراتب جدا مىباشد و اين ، خود نوعى تخصص است كه مرتبه‌اى از نور ، نسبت به ديگر مراتب ، پيدا مىكند . منشأ و خاستگاه اين تخصص ، چيزى خارج از حقيقت نور نيست ، بلكه همان درجات مختلف شدت و ضعف نور است كه مراتب گوناگون نور را به وجود مىآورد ، به گونه‌اى كه هر درجهء خاص از شدت و ضعف ، گرچه مقوّم حقيقت نور نيست ، مقوّم مرتبهء خاصى از نور بوده و بيرون از آن مرتبهء خاص نمىباشد .\r\nثالثا : اين نور ، در اثر تابش بر پديده‌هاى گوناگون و اضافهء به آنها ، امتياز و تخصّصى ديگر مىيابد : نورى كه بر ديوار تابيده و آن را روشن كرده غير از نورى\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nاست كه بر ميز و صندلى تابيده است . اين نوع از تخصّص ، اوّلا و بالذات به اشيايى مربوط است كه نور بر آنها تابيده و ثانيا و بالعرض ، به نور نسبت داده مىشود . يعنى چون ديوار غير از ميز و صندلى است و از آن امتياز دارد ، نور تابيده بر ديوار نيز غير از نور تابيده شده بر ميز و صندلى مىباشد .\r\n\r\nحقيقت وجود و وجوه سه‌گانهء تخصص\r\nنسبت به حقيقت وجود نيز سه نحوه از تخصّص تصوير مىشود :\r\nاولا : حقيقت وجود ذاتا در برابر عدم قرار مىگيرد و با نفس ذات خود از آن امتياز مىيابد . اگر كل هستى را در نظر بگيريم ، با همهء مراتب و درجاتش به عنوان حقيقتى اصيل كه متكى به خود بوده و نياز به غير ندارد - زيرا هرچه مغاير و بيرون از آن حقيقت باشد پوچ و باطل است - در برابر عدم مطلق واقع شده و با تمام ذات خود نسبت به آن ، تخصص مىيابد .\r\nثانيا : حقيقت وجود ، درجات و مراتبى از شدت و ضعف ، تقدم و تأخر ، فقر و غنا و مانند آن دارد و قوىترين مرتبه‌اش ، وجود واجب است كه در نهايت شدّت بوده و هيچ نقص و كمبود و حدّ عدميى در آن متصور نيست ؛ و ضعيف‌ترين مرتبه‌اش ، آن هيولاى اولى ( - مادهء نخستين ) است كه واجد همهء حدود عدمى مىباشد ؛ و ميان اين دو مرتبه ، درجات گوناگونى از شدّت و ضعف تحقق دارد . هر چه به مرتبهء واجب نزديك‌تر شويم ، شدّت وجود و كمالات وجودى بيشتر مىگردد و هرچه از آن دور تر شويم ، نقص‌ها و كمبودها افزايش مىيابد . اين اختلاف در شدّت و ضعف ، تقدم و تأخر و مانند آن ، موجب مىگردد كه وجود داراى مراتب گوناگونى شود ، و هر مرتبهء آن به واسطهء درجهء وجودى خاص خود ، از مرتبهء ديگر تخصص يابد . خصوصيت يك مرتبه ، مقوّم حقيقت وجود نيست ، امّا مقوّم آن مرتبه مىباشد ، بدين معنا كه بيرون از آن مرتبه نيست .\r\nثالثا : حقيقت وجود در اثر اضافه به ماهيات گوناگون تخصص ديگرى مىيابد . به\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nعنوان مثال ، وجودى كه به ماهيت انسان تعلق گرفته از وجودى كه به ماهيت آهن يا چوب تعلق گرفته ، جدا بوده و نسبت به آن امتياز دارد . امّا اين جدايى و امتياز ، اوّلا و بالذات ، به ماهيت انسان و آهن و چوب مربوط است و ثانيا و بالعرض ، به وجودى كه به آنها تعلق گرفته ، نسبت داده مىشود . به ديگر سخن ، منشأ و خاستگاه اين نحوه از تخصص ، خود حقيقت وجود نيست ، بلكه خاستگاهش ماهياتى است كه وجود بر آنها عارض شده است .\r\n\r\nنحوهء عروض وجود بر ماهيت\r\nو عروض الوجود للماهيّة و ثبوته لها ليس من قبيل العروض المقولىّ ، الّذى يتوقّف فيه ثبوت العارض على ثبوت المعروض قبله ، فإنّ حقيقة ثبوت الوجود للماهيّة هى ثبوت الماهيّة به ، لأنّ ذلك هو مقتضى أصالته و اعتباريتها ، و إنّما العقل لمكان انسه بالماهيّات يفترض الماهيّة موضوعة ، و يحمل الوجود عليها ، و هو فى الحقيقة من عكس الحمل .\r\nعروض و ثبوت وجود براى ماهيت بسان عروض مقولى نيست - در عروض مقولى ، تحقق و ثبوت عارض ، متوقف بر ثبوت قبلى معروض است - چراكه به مقتضاى اصالت وجود و اعتباريت ماهيت ، ثبوت وجود براى ماهيت در واقع عبارت است از ثبوت و تحقق ماهيت توسط وجود . چيزى كه هست ، عقل به دليل انس با ماهيات ، ماهيت را موضوع قرار داده و وجود را بر آن حمل مىكند ، و اين در واقع از قبيل « عكس الحمل » مىباشد [ كه جاى موضوع و محمول در آن عوض شده است 
  ] .\r\nگفتيم : عروض وجود بر ماهيت ، موجب نوعى تخصص در حقيقت وجود مىگردد .\r\nاكنون مىخواهيم ببينيم اين عروض چگونه و به چه نحو مىباشد ؟ آيا وقتى مىگوييم : وجود بر ماهيت انسان عارض شده است ، مانند آن‌جاست كه مىگوييم :\r\nخنده بر انسان عارض شده است ؟ به ديگر سخن ، آيا عروض وجود بر ماهيت از قبيل عروض مقولى ( - عروض يكى از مقولات عرضى بر ماهيت ) است ؟\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nپاسخ منفى است ، زيرا در عروض مقولى ، معروض با قطع نظر از عروض شىء موردنظر و در مرتبهء مقدم بر آن ، تحقق و ثبوت دارد و چنين نيست كه ثبوت خودش را مرهون عروض آن شىء باشد ، بلكه به عكس ، عارض در وجود و تحقق خود ، متكى و وابسته به معروض بوده و لذا ، ثبوتش فرع بر ثبوت معروض است .\r\nولى در عروض وجود بر ماهيت ، اصل ثبوت و تحقق ماهيت ( - معروض ) در گرو وجودى است كه بر آن عارض مىگردد ، زيرا براساس اصالت وجود و اعتباريت ماهيت ، تنها چيزى كه حقيقتا تحقق و ثبوت دارد همان حقيقت وجود است و اگر مىگوييم : « انسان ، درخت ، آهن ، نقره و ديگر ماهيات موجود هستند » ، مقصود آن است كه اين ماهيات از وجودهاى خارجى انتزاع شده و حدود آنها را بيان مىكنند و ازاين‌روست كه گفته مىشود : « ثبوت وجود براى ماهيت به معناى ثبوت چيزى براى چيزى ديگر نيست ، بلكه در واقع عبارت است از ثبوت و تحقق ماهيت توسط وجود » ( - فانّ حقيقة ثبوت الوجود للماهية هى ثبوت الماهية به ) . پس در حمل وجود بر ماهيت چنين نيست كه در خارج ، حقيقتا دو چيز داشته باشيم كه يكى بر ديگرى عارض شده باشد .\r\nاز اين‌جا به دست مىآيد كه در تشكيل قضيه ، بايد وجود را ، كه اصالت دارد و اصل مىباشد ، موضوع قرار داد و ماهيت را ، كه اعتبارى بوده و ثبوت خويش را وامدار وجود است ، در جايگاه محمول نشاند و گفت : « اين وجود ، انسان است » . يعنى بايد ماهيت را بر وجود حمل كرد ، نه وجود را بر ماهيت ، امّا ما به دليل انسى كه با ماهيات داريم ، جاى موضوع و محمول را عوض كرده و به جاى آن‌كه ماهيت را بر وجود حمل كنيم تا وجود را بر ماهيت حمل مىكنيم ( - عكس الحمل ) و مىگوييم : « انسان موجود است » .\r\n\r\nحل يك اشكال معروف دربارهء حمل وجود بر ماهيت\r\nو بذلك يندفع الاشكال المعروف فى حمل الوجود على الماهيّة ، من أنّ قاعدة الفرعيّة أعنى أنّ « ثبوت شىء لشىء فرع ثبوت المثبت له » توجب\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nثبوتا للمثبت له قبل ثبوت الثابت ؛ فثبوت الوجود للماهيّة يتوقّف على ثبوت الماهيّة قبله ؛ فإن كان ثبوتها عين ثبوته لها ، لزم تقدّم الشىء على نفسه ؛ و إن كان غيره ، توقّف ثبوته لها على ثبوت آخر لها ؛ و هلمّ جرّا ، فيتسلسل .\r\nبا توجه به نكتهء بالا ، اشكال معروفى كه در مورد عروض وجود بر ماهيت بيان شده ، دفع مىگردد . تقرير اشكال چنين است : قاعدهء فرعيت كه مىگويد :\r\n« ثبوت يك شىء براى شىء ديگر ، فرع بر ثبوت شىء دوم است » ايجاب مىكند « شىء دوم » ، پيش از امرى كه مىخواهد بر آن عارض شود ، ثبوت و تحقق داشته باشد ؛ بنابراين ، ثبوت وجود براى ماهيت ، متوقف بر ثبوت قبلى ماهيت خواهد بود ؛ حال : اگر ثبوت قبلى ماهيت ، عين ثبوت وجود موردنظر براى آن باشد ، تقدم شىء بر خودش لازم مىآيد ؛ و اگر ثبوت قبلى ماهيت ، به واسطهء ثبوت وجودى ديگر باشد ، ثبوت آن وجود دوم براى ماهيت نيز متوقف بر ثبوت قبلى ماهيت خواهد بود و اين روند ، هم‌چنان ادامه مىيابد ، و در نتيجه ، تسلسل لازم مىآيد .\r\nمؤلف بزرگوار - كه رحمت خدا بر او باد - در اين قسمت ، به اشكال معروفى كه در رابطه با « قاعدهء فرعيت » « 1 » نسبت به عروض وجود بر ماهيت مطرح شده ، اشاره مىكند و يادآور مىشود كه براساس توضيحاتى كه دربارهء چگونگى عروض وجود بر ماهيت داده شد ، به راحتى مىتوان به حلّ صحيح اين اشكال دست يافت . در ضمن ، برخى از راه‌حل‌هايى را كه ديگران ارائه كرده‌اند ، نقل كرده و يادآور مىشود كه هيچ‌كدام از آنها صحيح نبوده و براى حلّ اشكال موردنظر نمىتوان بر آنها اعتماد كرد .\r\n\r\n\r\n","description":"","footnote":"\r\n( 1 ) . « قاعدهء فرعيت » از قواعدى است كه در منطق مطرح شده و منطق‌دانان با استناد به آن ، وجود موضوع در قضيهء حمليهء موجبه را لازم و ضرورى دانسته و بر اين اساس ، قضيهء موجبه را ، به اعتبار نحوهء وجود موضوعش ، به ذهنيه ، خارجيه و حقيقيه تقسيم مىكنند . علامهء مظفر - ره - دراين‌باره مىنويسد :\r\n« ان الحملية الموجبة هى ما افادت ثبوت شىء لشىء . و لا شك ان ثبوت شىء لشىء فرعّ لثبوت المثبت له ، اى انّ الموضوع فى الحملية الموجبة يجب ان يفرض موجودا قبل فرض ثبوت المحمول له ، اذ لو لا ان يكون موجودا لما امكن ان يثبت له شىء . . . و على العكس من ذلك السالبة ، فانّها لا تستدعى وجود موضوعها لانّ المعدوم يقبل ان يسلب عنه كل شىء . » ( المنطق ، ص 162 ) .\r\n","page_name":" 108 ","page_number":108},
  {"content":"\r\n\r\nما همگام با مؤلف بزرگوار ، نخست ، اشكال موردنظر را تشريح كرده و سپس پاسخ‌هاى ديگران را نقل و نارسايى هريك از آنها را تبيين مىكنيم و در مرحلهء سوم ، پاسخ مؤلف بزرگوار را شرح مىدهيم .\r\n\r\nبيان اشكال\r\nمعمّايى كه مطرح شده و انديشمندان براى حلّ آن به تلاش و تكاپو افتاده‌اند اين است كه « براساس پذيرش اصل وجود و اعتبارى بودن ماهيت و پذيرش قاعدهء فرعيت ، عروض وجود بر ماهيت يكى از دو محذور را در پى خواهد داشت : 1 . پيشى گرفتن يك چيز بر خودش ( - تقدّم الشّىء على نفسه ) ، 2 . تسلسل وجودهاى نامحدود » .\r\nتوضيح اين‌كه : به مقتضاى اصالت وجود و اعتباريت ماهيت ، هستى ماهيت و ثبوت آن ، به واسطهء وجود بوده و ماهيت ، منهاى وجود ، هيچ نحوه ثبوتى نمىتواند داشته باشد . از طرف ديگر ، قاعدهء فرعيت مىگويد : « ثبوت يك شىء براى شىء ديگر ، فرع بر ثبوت شىء دوم است » . به ديگر سخن : « ب » وقتى مىتواند بر « الف » عارض شود كه « الف » پيش از عروض « ب » ، ثبوت و تحقق داشته باشد .\r\nبا توجه به دو اصل ياد شده - يعنى اصالت وجود و قاعدهء فرعيت - عروض وجود بر يك ماهيت ، مثلا ماهيت انسان ، مستلزم پيشى گرفتن شىء بر خودش و يا تسلسل مىباشد - كه هردو محال هستند - زيرا به مقتضاى قاعدهء فرعيت ، بايد انسان - كه معروض وجود است - پيش از عروض وجود بر آن ، ثبوت و تحقق داشته باشد .\r\nاز سوى ديگر ، به مقتضاى اصالت وجود ، ثبوت و تحقق هر ماهيتى - از جمله انسان - به واسطهء وجود مىباشد . بنابراين ، بايد ثبوت پيشين ماهيت انسان به واسطهء يك وجودى باشد .\r\nحال اگر بگوييم : اين وجود - كه ثبوت پيشين ماهيت را تأمين مىكند - همان وجود نخست است ، لازمه‌اش آن است كه اين وجود ، پيش از آن‌كه بر انسان ، عارض شود بر انسان ، عارض شده باشد ؛ و اين همان محذور پيشى گرفتن شىء بر\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nخودش است .\r\nو اگر بگوييم : اين وجود ، وجود ديگرى است ، محذور تسلسل لازم مىآيد ، زيرا ثبوت و عروض وجود دوم بر انسان نيز متوقف بر ثبوت پيشين انسان خواهد بود و آن ثبوت پيشين نيز به عروض وجود سومى نياز دارد و به همين ترتيب ، زنجيره ادامه مىيابد .\r\n\r\nنقل و نقد پاسخ‌هاى ديگران\r\nو قد اضطرّ هذا الاشكال بعضهم إلى القول بأنّ القاعدة مخصّصة بثبوت الوجود للماهيّة ، و بعضهم إلى تبديل الفرعية بالاستلزام ، فقال : « الحقّ أنّ ثبوت شىء لشىء مستلزم لثبوت المثبت له و لو بهذا الثّابت ، و ثبوت الوجود للماهية مستلزم لثبوت الماهيّة بنفس هذا الوجود ، فلا اشكال » .\r\nو بعضهم إلى القول بأنّ الوجود لا تحقّق له و لا ثبوت فى ذهن و لا فى خارج ، و للموجود معنى بسيط يعبّر عنه بالفارسية ب « هست » ، و الاشتقاق صورىّ ؛ فلا ثبوت له حتّى يتوقّف على ثبوت الماهيّة .\r\nو بعضهم إلى القول بأنّ الوجود ليس له إلّا المعنى المطلق ، و هو معنى الوجود العامّ ، و الحصص ، و هو المعنى العامّ مضافا إلى ماهيّة ماهيّة بحيث يكون التقييد داخلا و القيد خارجا ؛ و أمّا الفرد ، و هو مجموع المقيّد و التقييد و القيد ، فليس له ثبوت .\r\nو شىء من هذه الأجوبة على فسادها لا يغنى طائلا .\r\nدر مقام دفع اين اشكال پاسخ‌هاى گوناگونى بيان شده است :\r\n1 . بعضى گفته‌اند : اين مورد خاص ، يعنى ثبوت وجود براى ماهيات ، از قاعدهء فرعيت خارج بوده ، و قاعده نسبت به اين مورد تخصيص خورده است .\r\n2 . ديگرى خواسته است با تبديل كردن « فرعيت » به « استلزام » مشكل را حل كند ؛ گفته است : حق آن است كه ثبوت يك شىء براى شىء ديگر ، « مستلزم » تحقق شىء دوم است گرچه اين تحقق ، توسط همان چيزى باشد كه\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nبراى آن ثابت مىشود . و [ اين امر در مورد ثبوت وجود براى ماهيت نيز صادق است ، زيرا 
  ] ثبوت وجود براى ماهيت ، مستلزم ثبوت ماهيت توسط همين وجود مىباشد . بنابراين ، اشكالى پديد نمىآيد .\r\n3 . عده‌اى ديگر گفته‌اند : وجود ، نه در ذهن و نه در خارج هيچ تحقق و ثبوتى ندارد . لفظ « موجود » نيز گرچه مشتق است اما اين اشتقاق ، ظاهرى و صورى بوده و « موجود » ، معنايى بسيط دارد كه از آن در فارسى به « هست » تعبير مىشود . بنابراين ، « وجود » هيچ ثبوتى ندارد تا [ به مقتضاى قاعدهء فرعيت 
  ] متوقف بر ثبوت ماهيت باشد .\r\n4 . گروهى ديگر گفته‌اند : در رابطهء با « وجود » دو چيز داريم ، يك معناى مطلق ، كه همان معناى عام وجود است ، و ديگر حصص و بخش‌هاى مختلف اين معنا ، كه در اثر اضافه و تقييد معناى عام وجود به ماهيات مختلف پديد مىآيند ، به گونه‌اى كه تقييد داخل و قيد خارج از آن مىباشد . اما فرد ، كه عبارت است از مجموع مقيد و تقييد و قيد ، ثبوتى ندارد .\r\nبايد گفت : جواب‌هاى مذكور « 1 » علاوه بر آن‌كه باطلند ، بىفائده نيز هستند .\r\nحكيمان مسلمان راه‌هاى گوناگونى براى حلّ مشكل مذكور طى كرده و پاسخ‌هاى مختلفى دراين‌باره ارائه داده‌اند كه هيچ‌يك قابل قبول نيست . اين جواب‌ها را يكى پس از ديگرى مورد بررسى قرار مىدهيم :\r\n\r\nپاسخ نخست و نقد آن\r\nپاسخ نخست را امام فخر رازى « 2 » پيشنهاد كرده است . او مىگويد : قاعدهء فرعيت\r\n\r\n\r\n","description":"","footnote":"\r\n( 1 ) . مطالب گذشته براى ابطال اين پاسخ‌ها كفايت مىكند ( ط ) .\r\n( 2 ) . فخر الدين محمد بن عمرو بن الحسين الرازى ، معروف به امام فخر رازى . هم فقيه بود و هم متكلم و هم مفسر و هم فيلسوف و هم پزشك و هم خطيب . ذهنى فوق العاده جوّال داشت و در تبحّر در علوم مختلف كم‌نظير است . در عين اين‌كه در افكار فلاسفه وارد است و تأليفاتى گران‌بها در فلسفه دارد ، طرز تفكرش تفكر كلامى است نه فلسفى ، و سخت بر فلاسفه مىتازد و در مسلّمات فلسفه تشكيك مىنمايد . در تنظيم و تبويت و تقرير مسائل ، حسن سليقه دارد . مهمترين كتاب فلسفى او المباحث المشرقيه است . شهرت بيشترش به واسطهء تفسير مفاتيح الغيب بر قرآن مجيد است كه جاى شايسته‌اى در ميان تفاسير براى خود باز كرده است . فخر رازى در سال 534 متولد شده و در سال 606 درگذشته است . ( خدمات متقابل اسلام و ايران ، ص 504 ، با تلخيص ) .\r\n","page_name":" 111 ","page_number":111},
  {"content":"\r\n\r\nنسبت به قضايايى كه محمول آنها « موجود » است ، تخصيص خورده است . بنابراين ، قضيهء « انسان موجود است » ، گرچه بر « ثبوت وجود براى انسان » دلالت داشته و بيانگر « ثبوت شىء لشىء » مىباشد ، امّا قاعدهء فرعيت در آن جارى نمىشود ، زيرا اين‌گونه از قضايا كه « ثبوت وجود براى ماهيت » را حكايت مىكنند ، از قاعدهء فرعيت استثناء شده‌اند .\r\nنقد : قاعدهء فرعيت ، يك قاعدهء عقلى است ، و چنان‌كه در جاى خود بيان شده ، قاعدهء عقلى پس از آن‌كه برهان بر كليت آن اقامه شد ، قابل تخصيص نخواهد بود و تخصيص زدن آن به منزلهء دست برداشتن از آن مىباشد . « 1 »\r\n\r\nپاسخ دوم و نقد آن\r\nپاسخ دوم از آن محقق دوانى است ، او مىگويد : مضمون قاعدهء فرعيت اين نيست كه « ثبوت يك شىء براى شىء ديگر فرع بر ثبوت شىء دوم است » تا لازم باشد معروض ، پيش از ثبوت عارض ، ثبوت و تحقق داشته باشد و آن‌گاه اين اشكال مطرح شود كه چنين چيزى در مورد عروض وجود بر ماهيت مستلزم تقدّم شىء بر خود و يا تسلسل مىباشد . بلكه مضمون قاعدهء فرعيت اين است كه « ثبوت يك شىء براى شىء ديگر مستلزم ثبوت شىء دوم است » . يعنى بايد معروض هنگام عروض عارض - و نه لزوما پيش از آن - موجود بوده و تحقق داشته باشد ، خواه\r\n\r\n\r\n","description":"","footnote":"\r\n( 1 ) . تخصيص در حكم عقلى ، كاشف از بطلان آن حكم است ، زيرا حكم عقلى براى خود عقل كه عهده‌دار برهان است ، مشخص و محمول هم از عوارض ذاتى آن موضوع بوده و قابل انفكاك نمىباشد . اگر در موردى ملاحظه شد كه موضوع قضيه تحقق دارد ولى محمول بر آن مترتب نيست روشن مىشود كه اين محمول از عوارض ذاتى آن موضوع نمىباشد بلكه عرض غريب و بيگانه آن خواهد بود . عوارضى كه غريب‌اند در مقدمات برهان واقع نمىشوند . برهان فقط در جايى است كه محمول ، عرض ذاتى موضوع باشد ، البته ذاتى باب برهان كه اعم از ذاتى باب ايساغوجى است ، خواه مقوّم و جنس و فصل باشد خواه عرض لازم . در هر صورت ، اگر محمول ، ذاتى موضوع باشد تخصيص‌پذير نيست . اگر جايى استثناء شد معلوم مىشود كه ذاتى او نيست و اگر ذاتى نبود ، برهان‌پذير نيست و عرض غريب است ، و عرض غريب را در براهين راهى نيست . درحالىكه قاعدهء فرعيت ، يك قاعدهء عقلى و مبرهن است و تخصيص و استثناء در آن نشانهء بطلان اصل قاعده مىباشد . ( شرح حكمت متعاليه ، بخش دوم از جلد ششم ، ص 56 و 57 ) .\r\n","page_name":" 112 ","page_number":112},
  {"content":"\r\n\r\nتحققش مقدم بر عروض عارض و ثبوتش براى معروض باشد - مانند مواردى كه عروض ، عروض مقولى است - و خواه مقارن با آن باشد . اگر قاعدهء فرعيت را به اين صورت تفسير كنيم ، در جايى كه وجود بر ماهيت عارض مىشود ، مشكلى نخواهيم داشت و قاعده نقض نخواهد شد ، زيرا ماهيت همزمان با عروض وجود بر آن ، به واسطهء همان وجودى كه عارض بر آن شده ، تحقق مىيابد .\r\nنقد : محقق دوانى در واقع اشكال را پذيرفته و از قاعدهء فرعيت دست برداشته و محتواى آن را به كلى تغيير داده است . آن‌چه به نام قاعدهء فرعيت معروف است و برهان بر صحت آن اقامه شده و مورد قبول همگان است ، با تفسير محقق دوانى ناسازگار مىباشد . تكيهء قاعدهء فرعيت بر آن است كه ثبوت معروض ، بر عروض عارض تقدّم دارد ؛ در صورتى كه طبق تفسير محقق دوانى از اين قاعده ، لازم نيست معروض مقدم بر عروض عارض باشد ، بلكه مىتواند مقارن با آن بوده باشد .\r\n\r\nپاسخ سوم و نقد آن\r\nاين پاسخ از سيّد سند نقل شده است . او براى خلاصى از اشكال ، نه تنها تحقق خارجى وجود را منكر شده و اصالت وجود را رد كرده ، بلكه تعيّن مفهومى وجود را نيز نپذيرفته است . به عقيدهء او « وجود » نه در خارج مصداق دارد و نه در ذهن ، مفهوم . البته لفظ « موجود » داراى يك مفهوم ذهنى است اما يك مفهوم بسيط نه مركب . « موجود » به معناى « داراى وجود » ، كه يك معناى مركب مىباشد ، نيست تا مفهوم وجود جزء آن بوده باشد ، بلكه يك معناى بسيط دارد كه از آن در فارسى به « هست » تعبير مىشود .\r\nبنابراين ، وجود نه چنين است كه در خارج مصداقى داشته باشد كه بر ماهيت عارض شود و نه چنان است كه در ذهن مفهومى داشته باشد كه بر ماهيت حمل گردد . يعنى وجود هيچ نحوه ثبوتى ، در خارج و يا ذهن ، براى ماهيت ندارد تا گفته شود : « به مقتضاى قاعدهء فرعيت ثبوت وجود براى ماهيت فرع بر ثبوت ماهيت مىباشد » .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nنقد : ادعاى سيّد سند مبنى بر اين‌كه ما مفهومى در ازاى لفظ « وجود » در ذهن خود نداريم ، انكار يك امر بديهى است و هركس با مراجعه به خزانهء مفاهيم ذهنى خويش بر بطلان آن گواهى مىدهد . آيا مىتوان پذيرفت كه ما از لفظ وجود چيز نمىفهميم و به هنگام شنيدن اين لفظ به معنايى منتقل نمىشويم ؟ ! و نيز انكار ثبوت عينى و خارجى وجود ، به معناى رويارويى با ادلهء فراوانى است كه اصالت وجود را روشن و اثبات مىكند كه تمام حقايق خارجى ، مصداق بالذات وجود مىباشند .\r\n\r\nپاسخ چهارم و نقد آن\r\nبرخى از متكلمان گفته‌اند : وجود اگرچه مفهوم ذهنى دارد ، ولى فاقد فرد خارجى و مصداق عينى مىباشد و بنابراين ، وجود در خارج بر ماهيت عارض نمىشود تا گفته شود : « به مقتضاى قاعدهء فرعيت ، بايد نخست ماهيت ثبوت داشته باشد و سپس وجود بر آن عارض شود درحالىكه ثبوت ماهيت جز با وجود امكان‌پذير نيست . »\r\nايشان معتقدند « وجود » در ذهن ، يك مفهوم گسترده دارد كه مفهوم عام وجود ناميده مىشود و ما در فارسى از آن به « هستى » تعبير مىكنيم . اين مفهوم عام در اثر اضافه شدن به ماهيات گوناگون ، در ذهن داراى حصص و بخش‌هاى مختلفى مىشود كه زيرمجموعه‌هاى آن مفهوم عام را تشكيل مىدهند . مفاهيمى از قبيل « وجود آهن » ، « وجود طلا » ، هريك ، حصّه‌اى از مفهوم عام وجودند . هركدام از اين حصّه‌ها دو جزء دارند : يكى مفهوم عام وجود ( - ذات مقيّد ) و ديگرى اضافه و نسبت اين مفهوم عام به ماهيت ( - تقيّد ) ، امّا خود مضاف اليه ، كه طرف ديگر نسبت است ( - قيد ) ، در حصّه داخل نيست و ذكر آن فقط براى بيان تقيّد و اضافه است ، چراكه اضافه قائم به دو طرف مىباشد . از اين‌جا فرق ميان « حصّه » و « فرد » دانسته مىشود . زيرا حصّه عبارت است از مفهوم عام به علاوهء تقييد ، و فرد عبارت است مجموع مفهوم عام و تقييد و قيد .\r\nلازم به توضيح است كه صاحب اين قول ، از طرفداران اصالت ماهيت بوده و\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nمعتقد است كه دربارهء هر ماهيتى سه چيز مطرح مىشود :\r\n1 . مفهوم عام آن ماهيت ؛ 2 . حصهء آن ماهيت ؛ 3 . فرد آن ماهيت . در ميان اين سه ، اوّلى و دومى در ذهن هستند ولى سومى در خارج تحقق دارد .\r\nبراى مثال : ماهيت « انسان » يك مفهوم عام دارد كه همان انسان مطلق و مجرد از هر قيدى است كه فقط در ذهن است . اين مفهوم عام حصه‌هايى دارد كه از اضافهء انسان به قيود گوناگون پديد مىآيند ، به گونه‌اى كه اضافه ، داخل و خود قيد ، خارج مىباشد ، مانند انسان مضاف به سفيدى و انسان مضاف به سياهى . اين حصص نيز فقط در ذهن هستند . ماهيت « انسان » علاوه بر مفهوم عام و حصه فرد نيز دارد ، مانند « انسان سفيد » كه عبارت است از انسان به علاوهء اضافه و سفيدى ، يعنى مجموع مقيد ، تقييد و قيد . و آن‌چه در خارج تحقق دارد همان فرد است ، اما وجود ، چون يك امر اعتبارى است ، فرد ندارد و تنها داراى مفهوم عام و حصه است كه هردو از امور ذهنى هستند .\r\nنقد : اين پاسخ نيز قابل قبول نيست ، زيرا در اين پاسخ ، گرچه ثبوت مفهومى و ذهنى وجود پذيرفته شده ، امّا ثبوت عينى وجود انكار شده است و اين به معناى نفى اصالت وجود است .\r\n\r\nيك نكته\r\nهمان‌گونه كه در آغاز يادآور شديم اشكال مورد بحث ، مبتنى بر قبول اصالت وجود و پذيرش قاعدهء فرعيت است و هيچ‌يك از جواب‌هاى چهارگانهء مذكور نتوانسته‌اند با تحفّظ بر اين دو اصل ، پاسخ مناسبى به اشكال بدهند ، بلكه يا از قاعدهء فرعيت دست برداشته‌اند - چنان‌كه در پاسخ اول و دوم مشاهده شد - و يا اصالت وجود را انكار كرده‌اند - همان‌طور كه در پاسخ سوم و چهارم ملاحظه گرديد - درحالىكه نه مىتوان اصالت وجود را ردّ كرد و نه قاعدهء فرعيت را انكار . ازاين‌رو مؤلف بزرگوار - كه رحمت خداوند بر او باد - فرمود : « و شىء من هذه الاجوبة على فسادها لا يغنى طائلا » .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n\r\nپاسخ صحيح\r\nو الحقّ في الجواب ما تقدّم ، من أنّ القاعدة إنّما تجرى فى « ثبوت شىء لشىء » لا فى « ثبوت الشىء » ، و بعبارة اخرى : مجرى القاعدة هو الهليّة المركّبة ، دون الهليّة البسيطة ، كما فى ما نحن فيه .\r\nپاسخ صحيح همان است كه در آغاز گفته شد : قاعدهء فرعيت در موردى جارى مىشود كه « شيئى براى شىء ديگر ثابت شود » ، نه در مورد « ثبوت خود شىء » .\r\nبه عبارت ديگر مجراى قاعده ، « هليه مركبه » است نه « هليه بسيطه » ؛ و مورد بحث ماهليهء بسيطه است نه مركبه .\r\nپاسخ صحيح به اشكال مذكور اين است كه عروض وجود بر ماهيت به معناى اصل ثبوت ماهيت است نه ثبوت چيزى براى ماهيت . مثلا قضيهء « جنّ موجود است » حكايت از اصل ثبوت و تحقق جن مىكند نه آن‌كه بيانگر ثبوت وصف و يا حالتى براى جن باشد ، درحالىكه قاعدهء فرعيت مىگويد : « ثبوت چيزى براى چيزى ديگر فرع بر ثبوت آن چيز مىباشد » . بنابراين ، قاعدهء فرعيت به قضايايى مربوط است كه « ثبوت چيزى براى چيز ديگر » را حكايت مىكند ، مانند قضيهء : « جن ساكن زمين است » . و از ابتدا شامل قضايايى كه اصل ثبوت شىء را بيان مىكند - يعنى قضايايى كه محمول آنها « وجود » و مرادف‌هاى آن است - نشده و اختصاص به قضايايى دارد كه محمول آنها غير از وجود و مرادف‌هاى آن مىباشد .\r\nبه عبارت فنّى ، قضاياى هليهء بسيطه - يعنى قضايايى كه محمول در آنها « موجود » و يا مرادف‌هاى آن است - تخصصا از موضوع قاعدهء فرعيت بيرونند ، زيرا موضوع قاعدهء فرعيت خصوص قضاياى « هليهء مركبه » - يعنى قضايايى كه محمول در آنها غير از موجود و مرادف‌هاى آن است - مىباشد .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nالفصل السابع فى أحكام الوجود السّلبية\r\nمنها : أنّ الوجود لا غير له ؛ و ذلك لأنّ انحصار الأصالة فى حقيقته يستلزم بطلان كلّ ما يفرض غيرا له أجنبيّا عنه ، بطلانا ذاتيّا .\r\n\r\n7 . احكام سلبى وجود\r\nيكى از احكام سلبى وجود اين است كه : وجود « غير » ندارد ؛ چراكه به مقتضاى منحصر بودن اصالت در حقيقت وجود ، هرچه مغاير با وجود و بيگانه از آن فرض شود ، ذاتا باطل مىباشد .\r\nمؤلف بزرگوار - كه رحمت خدا بر او باد - در اين فصل ، شش حكم از احكام سلبى وجود را همراه با ذكر دليل براى هريك از آنها بيان مىكند . پيش از آن‌كه وارد اصل بحث شويم ، براى آن‌كه موضوع بحث كاملا روشن شود و هرگونه ابهامى بر طرف گردد ، چند نكته را يادآورى مىشويم :\r\n\r\nموضوع اين بحث حقيقت خارجى وجود است نه مفهوم آن\r\n1 . در بحث از وجود و احكام آن ، موضوع بحث گاهى مفهوم وجود است و گاهى حقيقت خارجى وجود . در فصل اول كه دربارهء بداهت مفهوم وجود بود ، و نيز در فصل دوم كه در آن از اشتراك معنوى مفهوم وجود گفت‌وگو شد ، و هم‌چنين در\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nفصل سوم كه در آن از مغايرت مفهومى وجود و ماهيت و زيادت وجود بر ماهيت صحبت شد ، موضوع بحث - « مفهوم وجود » بود نه حقيقت خارجى آن ، و حتى در فصل چهارم نيز كه پيرامون « اصالت وجود » بود ، به اعتبارى ، موضوع بحث « مفهوم وجود » بود . زيرا آن‌چه در آن فصل به اثبات رسيد اين بود كه « مفهوم وجود » يك مفهوم اصيل است و واقعيت خارجى مصداق بالذات آن مىباشد . البته مىتوان آن مسئله را به نحوى نيز مطرح كرد كه موضوعش حقيقت خارجى وجود باشد .\r\nامّا پس از اثبات اصالت وجود ، يعنى اثبات حقيقت خارجى وجود ، محور تمام بحث‌ها همان حقيقت وجود مىباشد . بلكه بايد گفت : بحث‌هايى كه دربارهء مفهوم وجود انجام گرفت همه مقدمه است براى اثبات حقيقت خارجى وجود ، و مقصود بالذات در حكمت متعاليه بررسى احكام و ويژگىهاى اين حقيقت مىباشد . در اين فصل نيز گفت‌وگو دربارهء احكام سلبيهء « حقيقت وجود » است و نه مفهوم آن .\r\n\r\nدر اين بحث نظر به مرتبهء خاصى از وجود نيست\r\n2 . نكتهء ديگرى كه بايد بدان توجه داشت اين‌كه ، موضوع بحث در اين فصل « حقيقت مطلق وجود » است پيش از آن‌كه هرگونه محدوديت و تعيّنى بر آن عارض گردد . به ديگر سخن : كل هستى خارجى را به عنوان يك حقيقت تشكيكى داراى مراتب ، يك‌جا و يك‌كاسه لحاظ كرده و احكام سلبى آن را بيان مىكنيم . پس در اين بحث نظر به مرتبهء خاصى از وجود نيست .\r\n\r\nاحكام سلبى وجود از باب سلب نقص است\r\n3 . وجود ، منبع همهء كمالات و خيرات است و حقيقت وجود ، از آن جهت كه حقيقت وجود است با قطع نظر از هر جهت و حيثيتى كه به آن ضميمه شود ، مساوى با كمال و اطلاق و غنا و شدّت و فعليّت است ؛ و نقص ، تقيّد ، فقر ، ضعف و امكان ، همه اعدام و نيستىها مىباشند ، و يك موجود از آن جهت به اين صفات متصف مىگردد كه وجودى محدود و توأم با نيستى است . پس اينها همه از عدم ناشى\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nمىشوند . حقيقت وجود ، نقطهء مقابل عدم است و شؤون عدم ، از حقيقت وجود بيرون بوده و از آن سلب مىشود .\r\nاز اين‌جا معلوم مىشود كه احكام سلبيه‌اى كه در اين‌جا بيان مىشود همه از باب سلب نقص و كمبود است و در حقيقت ، سلب سلب مىباشد كه به ايجاب برمىگردد .\r\n\r\nاين احكام دربارهء خداوند نيز صادق است\r\n4 . از نكتهء فوق اين نتيجه نيز به دست مىآيد كه احكامى كه در اين فصل بيان مىشود دربارهء ذات واجب تعالى نيز جارى مىباشد ، زيرا آن ذات پاك ، حقيقت صرف وجود است و چيزى جز وجود نيست و هيچ محدوديتى در او راه ندارد .\r\nبنابراين ، خداى سبحان « غير » ندارد ، « ثانى » براى او فرض نمىشود ، نه جوهر است و نه عرض ، نه جزء دارد و نه جزء چيزى است .\r\nبا توجه به نكات فوق مىپردازيم به بررسى احكام سلبى وجود .\r\n\r\n1 . وجود ، « غير » ندارد\r\nنخستين حكم از احكام سلبى وجود اين است كه وجود « غير » ندارد ؛ يعنى در جهان خارج چيزى كه مغاير با حقيقت وجود باشد ، تحقق ندارد . دليل اين مطلب همان اصالت وجود است ، يعنى وقتى به اثبات رسانديم كه اصالت از آن وجود و بلكه منحصر در وجود است ، معنايش اين است كه تنها وجود است كه عينيت دارد و هر چه در برابر آن قرار گيرد ، پوچ و باطل مىباشد .\r\nشايان ذكر است كه در اسفار و شرح منظومه « 1 » و كتاب‌هاى ديگر ، به اين صورت تعبير شده است كه وجود « ضدّ » ندارد . آن‌گاه با استناد به تعريفى كه در منطق براى ضدّ بيان شده ، به اثبات رسانده‌اند كه وجود نمىتواند ضدّ داشته باشد . ولى چون\r\n\r\n\r\n","description":"","footnote":"\r\n( 1 ) . عبارت مرحوم حاجى در شرح منظومه چنين است : « و منها ان لا شىء ضدّه ، لانّ الضّدين امران وجوديان يتعاقبان على موضوع واحد و بينهما غاية الخلاف و يكونان داخلين تحت جنس قريب . و الوجود ليس وجوديا ، بل نفس الوجود ، و لا موضوع و لا جنس له ، و لا له غاية البعد و الخلاف مع شىء » . ( شرح منظومه ، ص 36 - 37 ) .\r\n","page_name":" 119 ","page_number":119},
  {"content":"\r\n\r\nواژهء « غير » از عموميّت بيشترى برخوردار بوده و با اين بحث تناسب بيشترى دارد ، مؤلف بزرگوار آن را برگزيد .\r\n\r\n2 . وجود ، ثانى ندارد\r\nو منها : أنّه لا ثانى له ؛ لأنّ أصالة حقيقته الواحدة ، و بطلان كلّ ما يفرض غيرا له ، ينفى عنه كلّ خليط داخل فيه او منضمّ إليه ، فهو صرف فى نفسه ؛ و صرف الشىء لا يتثنّى و لا يتكرّر ، فكلّ ما فرض له ثانيا عاد أوّلا ، و إلّا امتاز عنه بشىء غيره داخل فيه او خارج عنه ، و المفروض انتفاؤه ؛ هذا خلف .\r\nوجود « دوم » ندارد ، زيرا با توجه به اصالت حقيقت واحد وجود و اين‌كه هر چه « غير » او باشد ، پوچ است و باطل ، هرگز جايى براى آميزش وجود با جزء داخلى ، يا امرى كه از خارج به آن ضميمه شده باشد ، باقى نمىماند ؛ پس وجود ، حقيقتى صرف و خالص مىباشد . از طرف ديگر ، چيزى كه صرف خالص از هر امر ديگرى باشد ، قابل « دوتايى » و « تكرّر » نيست . بنابراين ، هر چه به عنوان « ثانى » براى وجود در نظر گرفته شود ، به همان هستى اول باز مىگردد ؛ چه در غير اين صورت بايد وجود اوّل از وجود دوم به چيزى امتياز پيدا كند كه يا جزء داخلى آن است يا عرض خارجى ؛ حال آن‌كه فرض بر آن است كه وجود ، هيچ « غيرى » ندارد تا جزء آن بوده و يا بر آن عارض شود .\r\nدومين حكم از احكام سلبى وجود اين است كه حقيقت وجود يگانه بوده و يك فرد بيشتر ندارد و به هيچ وجه دوم و يا سوم براى آن فرض نمىشود . برهانى كه براى اثبات اين مطلب بيان شده از دو مقدمه تشكيل مىگردد :\r\nمقدمهء نخست : حقيقت وجود ، صرف است .\r\nمقدمهء دوم : صرف يك شىء ، قابل تعدد نيست .\r\nنتيجه : حقيقت وجود ، قابل تعدد نيست .\r\nتبيين مقدمهء نخست : مقصود از صرف بودن حقيقت وجود كه در مقدمهء نخست\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nآمده ، اين است كه حقيقت وجود مشوب و آميخته با هيچ‌چيز ديگرى نبوده و هيچ چيزى همراه با آن و ضميمهء به آن نيست . يعنى آن‌چه در متن خارج تحقق دارد ، محض وجود است . دليل اين صرافت آن است كه وجود « غير » ندارد . اگر هر امر مغاير با حقيقت وجود ، هيچ‌وپوچ است در اين صورت ، حقيقت وجود همواره صرف و محض خواهد بود و هرگز مقارن با چيزى ديگر نخواهد بود ، چون چيز ديگرى واقعيت ندارد .\r\nتبيين مقدمهء دوم : مقدمهء دوم ، يك قاعدهء كلى فلسفى است كه آن را نخستين‌بار شيخ شهاب الدين سهروردى ، معروف به شيخ اشراق ، مطرح كرد و حكماى پس از وى آن را پذيرفتند . مضمون اين قاعده كه با عنوان « صرف الشىء لا يتثنىّ و لا يتكرّر » بيان مىشود ، آن است كه هر چيزى ، خودش ، درحالىكه فقط خودش است بدون اين‌كه چيز ديگرى به عنوان جزء و يا يك امر خارج از آن به آن ضميمه گردد ، دو تا نمىشود و هرگز كثرت و تعدد نمىيابد .\r\nدليل اين قاعده آن است كه كثرت و تعدد تنها در صورتى مىتواند در يك حقيقت راه يابد - و به ديگر سخن : يك حقيقت تنها در صورتى مىتواند داراى افراد گوناگونى گردد - كه هركدام از آن افراد ، علاوه‌بر آن حقيقت مورد اشتراك ، امتياز يا امتيازهايى از يكديگر داشته باشند ، چراكه اگر هيچ امتيازى ميان آنها نباشد عين يكديگر بوده و در نتيجه ، يك فرد خواهند بود نه چند فرد . به ديگر سخن : چند فرد از يك حقيقت وقتى مىتواند تحقق يابد كه ميان آنها فرق‌ها و تفاوت‌هايى باشد و اگر هيچ فرقى ميان آنها تصور نشود ، يك فرد بيشتر تحقق نخواهد داشت .\r\nبه عنوان مثال ، اگر چيزى فقط آهن باشد و جز آهن هيچ خصوصيت ديگرى نداشته باشد ، نه خصوصيت مكانى و نه زمانى ، نه رنگى ، نه شكلى و نه هيچ‌چيز ديگرى ، يعنى فقط و فقط آهن باشد ، هرگز كثرت پيدا نخواهد كرد و بيش از يك مصداق نمىتواند داشته باشد . هرگاه بخواهيم آهن دومى فرض كنيم كه آن نيز صرف آهن باشد ممكن نيست ، زيرا آن نيز همين آهن خواهد بود . آهن ، آن‌گاه كثرت مىيابد و آهن‌ها مىشود كه ضمائم و قيودى را بپذيرد : يكى آهن اين مكانى\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nو اين زمانى و متحصل از فلان ماده باشد و ديگرى ، آهن آن زمانى و آن مكانى و متحصل از ماده‌اى ديگر و در شرايطى ديگر .\r\nحاصل آن‌كه حقيقت وجود چون هيچ غيرى ندارد كه به آن ضميمه گردد و يا جزء آن شود ، يك حقيقت صرف و محض مىباشد . از طرفى ، اگر يك حقيقت صرف و محض باشد ، هرگز تكثر و تعدد پيدا نخواهد كرد و در نتيجه ، يگانه خواهد بود . بنابراين ، حقيقت وجود يك حقيقت يگانه مىباشد كه ثانى و دوم براى آن فرض نمىشود .\r\n\r\n3 . حقيقت وجود نه جوهر است و نه عرض\r\nو منها : أنّه ليس جوهرا و لا عرضا ؛ أمّا أنّه ليس جوهرا ، فلأنّ الجوهر ماهيّة إذا وجدت فى الخارج وجدت لا فى الموضوع ، و الوجود ليس من سنخ الماهيّة ؛ و أمّا أنّه ليس بعرض ، فلأنّ العرض متقوّم الوجود بالموضوع ، و الوجود متقوّم بنفس ذاته ، و كلّ شىء متقوّم به .\r\nوجود نه جوهر است و نه عرض ؛ اما جوهر نيست ، چون جوهر عبارت است از : ماهيتى كه براى تحقق در خارج نياز به موضوع ندارد ؛ [ بنابراين جوهر ، نوعى ماهيت است 
  ] ؛ درحالىكه اساسا « وجود » از سنخ ماهيت نيست . عرض نبودن وجود نيز ازاين‌روست كه عرض در تحقق خود متكى و متقوّم به موضوع مىباشد ، حال آن‌كه وجود نه تنها به خود متكى است ، بلكه قوام و اتكاء هرچيز ديگرى نيز به او مىباشد .\r\nسومين حكم از احكام سلبى وجود اين است كه وجود نه جوهر است و نه عرض .\r\nبراى روشن شدن اين مطلب ابتدا توضيح كوتاهى دربارهء اصطلاح جوهر و عرض ارائه مىدهيم و آن‌گاه به اصل مطلب مىپردازيم .\r\n\r\nتوضيحى دربارهء جوهر و عرض\r\nحكيمان ، ماهيت را به دو قسم كلى تقسيم مىكنند : يكى جوهر و ديگرى عرض .\r\nمقصود از جوهر آن ماهيتى است كه در وجود خارجى خود نياز به موضوع ندارد\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n( - ماهية اذا وجدت فى الخارج وجدت لا فى موضوع ) ، مانند ماهيت چوب ، خاك و گياه . هريك از اين امور وجودشان براى خودشان مىباشد ، نه آن‌كه براى چيز ديگرى و در چيز ديگرى تحقق پيدا كنند .\r\nبر خلاف عرض كه ماهيتى است كه در وجود خارجى خود به موضوع نياز دارد ( - ماهية اذا وجدت فى الخارج وجدت فى موضوع ) ، مانند سفيدى ، سياهى ، خوشحالى و ناراحتى كه امورى قائم به غير بوده و هميشه براى چيز ديگر تحقق مىيابند و وجودشان براى خودشان نيست . مثلا تا جسمى نباشد محال است كه سفيدى و سياهى تحقق پيدا كند و تا نفسى نباشد امكان ندارد كه امورى چون شادى و غم واقعيت يابد . بلكه بايد جسمى باشد تا سفيدى بر آن عارض گردد و بايد نفسى باشد تا حالاتى چون شادى و غم در آن تحقق يابد .\r\n\r\nدليل جوهر و عرض نبودن وجود\r\nپس از آشنايى با اين دو اصطلاح ، به خوبى مىتوان دريافت كه چرا وجود نه جوهر است و نه عرض . جوهر و عرض هردو از اقسام ماهيتند ، درحالىكه وجود در برابر ماهيت قرار دارد و از سنخ ديگرى است ، بنابراين نه جوهر است و نه عرض . از اين‌جا معلوم مىشود همان دليلى كه در متن براى جوهر نبودن وجود بيان شده ، عرض نبودن وجود را نيز اثبات مىكند .\r\nبراى اثبات اين‌كه وجود ، عرض نيست دليل ديگرى نيز در متن آمده و آن اين‌كه :\r\nعرض - همان‌گونه كه از تعريف آن بدست مىآيد - يك امر وابسته به غير است كه بدون موضوع نمىتواند تحقق يابد ، درحالىكه حقيقت وجود ، يك حقيقت مستقل و غير وابسته است ، يعنى حقيقتى است قائم به خود و قوام‌دهنده به چيزهاى ديگر و بنابراين عرض نخواهد بود . « 1 »\r\n\r\n\r\n","description":"","footnote":"\r\n( 1 ) . استاد مطهرى - ره - بيان ديگرى دراين‌باره دارند ، ايشان مىگويد :\r\n« در اين‌جا كه مىگوييم وجود نه جوهر است و نه عرض ، مقصود از « وجود » يعنى حقيقت وجود باطلاقه ، يعنى -\r\n","page_name":" 123 ","page_number":123},
  {"content":"\r\n\r\n\r\n4 . وجود ، جزء چيزى نيست\r\nو منها : أنّه ليس جزءا لشىء ؛ لأنّ الجزء الاخر المفروض غيره ، و الوجود لا غير له .\r\nو ما قيل : « إنّ كلّ ممكن زوج تركيبىّ من ماهيّة و وجود » ، فاعتبار عقلىّ ناظر إلى الملازمة بين الوجود الامكانىّ و الماهيّة ، لا أنّه تركيب من جزئين أصيلين .\r\nوجود « جزء » چيزى نيست ؛ زيرا در اين صورت جزء فرضى ديگر ، « مغاير » با وجود خواهد بود ، درحالىكه « مغاير » با وجود تحقق ندارد .\r\nاما اين‌كه گفته‌اند : هر ممكنى مركب از وجود و ماهيت است [ منافاتى با آن‌چه گفته شد ندارد ؛ زيرا بدين معنا نيست كه هر پديده‌اى در خارج مركب از اين دو امر مىباشد ، بلكه اين عبارت بيانگر 
  ] اعتبارى عقلى است كه ناظر به ملازمهء بين وجود امكانى و ماهيت مىباشد ، نه اين‌كه هر پديدهء ممكنى تركيب يافته از دو جزء اصيل باشد .\r\nچهارمين حكم از احكام سلبى وجود اين است كه وجود ، جزء چيزى نيست و به ديگر سخن ، وجود كل ندارد . زيرا اگر وجود ، جزء چيزى باشد معنايش آن است كه لااقل يك جزء ديگر نيز تحقق دارد كه به وجود ضميمه مىشود و از مجموع آن دو ، واقعيت سومى ( كلّ ) تشكيل مىگردد ، درحالىكه پيش از اين گفتيم كه وجود يك حقيقت يگانه است و هيچ واقعيتى مغاير با آن يافت نمىشود تا به آن ضميمه شده و از آن دو ، واقعيت سومى تحقق يابد .\r\n\r\n\r\n","description":"","footnote":"\r\n- قطع نظر از محدوديت‌هايى كه در مراتب متأخر برايش پيدا مىشود . يعنى بحث در وجود مطلق است .\r\nوجود مطلق در ذات خودش ، يعنى قبل از آن‌كه وجود مقيّد بشود ، نه جوهر است و نه عرض . جوهريت و عرضيت هردو بعد از مرتبهء تقيّد حقيقت وجود پيدا مىشود . . . وجود بعد از آن‌كه تعين يافت - كه تعين مساوى است با محدوديت - آن وقت است كه پاى ماهيت در ميان مىآيد . پاى ماهيت در ميان مىآيد ، يعنى به نحوى مىشود كه منشأ انتزاع ماهيت است . در مرتبهء قبل منشأ انتزاع ماهيت نيست ، در اين مرتبه به جايى مىرسد كه منشأ انتزاع ماهيت است . اين‌جاست كه مىگوييم عدم ، تخلّل پيدا كرده است در وجود ، به اين‌جا كه برسد مىگوييم اشيا يا جوهرند يا عرض . يعنى در مرتبهء ماهيت‌دار شدن ، اشيا يا جوهرند يا عرض . » ( شرح مبسوط منظومه ، ج 2 ، ص 139 - 140 )\r\n","page_name":" 124 ","page_number":124},
  {"content":"\r\n\r\nممكن است توهم شود حكم ياد شده با اين گفتهء حكماء منافات دارد كه : « هر ممكنى مركب از وجود و ماهيت است » ، چراكه بنابراين گفته ، هر واقعيتى به استثناى واجب الوجود ، مركب از دو جزء خواهد بود : يكى وجود و ديگرى ماهيت ؛ و اين به معناى آن است كه وجود به عنوان يك جزء و ماهيت به عنوان جزء ديگر ، دست به دست يكديگر مىدهند و يك كل را مىسازند .\r\nدر جواب مىگوييم : چنين برداشتى از آن گفتهء حكما ناصواب است و ميان مطلب ياد شده و آن گفته ، هيچ ناسازگارى وجود ندارد . زيرا مقصود از جملهء « كلّ ممكن زوج تركيبىّ من ماهية و وجود » اين است كه ذهن در رويارويى با واقعيت‌هاى ممكن الوجود ، دو حيثيت در آنها مىيابد و دو مفهوم از آنها انتزاع مىكند : يكى مفهوم وجود و ديگرى ماهيت ، كه البته يكى اصيل و ديگرى اعتبارى مىباشد . نسبت ماهيت به وجود ، نسبت حدّ به محدود و سايه به نور است ، ماهيت در واقع « نمود » وجود است و چنين نيست كه در عرض وجود باشد و از تركيب شدن آن با وجود ، واقعيت سومى پديد آيد . « 1 »\r\n\r\n5 . وجود ، جزء ندارد\r\nو منها : أنّه لا جزء له ؛ لأنّ الجزء إمّا جزء عقلىّ ، كالجنس و الفصل ؛ و إمّا جزء خارجىّ ، كالمادّة و الصورة ؛ و إمّا جزء مقدارىّ ، كأجزاء الخطّ و السطح و الجسم التعليمىّ ؛ و ليس للوجود شىء من هذه الأجزاء .\r\nأمّا الجزء العقلىّ ، فلانّه لو كان للوجود جنس و فصل ، فجنسه إمّا الوجود ، فيكون فصله المقسّم مقوّما ؛ لأنّ الفصل بالنسبة إلى الجنس يفيد تحصّل ذاته لا أصل ذاته ، و تحصّل الوجود هو ذاته ، « هذا اخلف » ؛ و إمّا\r\n\r\n\r\n","description":"","footnote":"\r\n( 1 ) . شايان ذكر است كه با توجه به اين‌كه موضوع بحث در اين فصل ، حقيقت مطلق وجود است ، بطلان توهم ياد شده بسيار روشن خواهد بود ، چراكه جملهء « كلّ ممكن زوج تركيبىّ من ماهية و وجود » دربارهء وجودهاى خاص امكانى است ، و جملهء « انّ الوجود ليس جزءا لشىء » دربارهء حقيقت مطلق وجود است پيش از آن‌كه هرگونه تعين خاصى پيدا كرده باشد . و به ديگر سخن ، موضوع اين دو قاعده دو چيز است نه يك چيز و بنابراين ، هيچ منافاتى با يكديگر ندارند .\r\n","page_name":" 125 ","page_number":125},
  {"content":"\r\n\r\nغير الوجود ، و لا غير للوجود .\r\nو أمّا الجزء الخارجىّ ، و هو المادّة و الصورة ، فلأنّ المادّة و الصورة هما الجنس و الفصل مأخوذين به شرط لا ، فانتفاء الجنس و الفصل يوجب انتفائهما .\r\nو أمّا الجزء المقدارىّ ، فلأنّ المقدار من عوارض الجسم ، و الجسم مركّب من المادّة و الصورة ، و إذ لا مادّة و لا صورة للوجود فلا جسم له ، و إذ لا جسم له فلا مقدار له .\r\nوجود « جزء » ندارد ؛ زيرا جزء يا جزء عقلى است ، مانند جنس و فصل ، و يا جزء خارجى است ، مانند ماده و صورت ، و يا جزء مقدارى است ، مانند اجزاء خط ، سطح و جسم تعليمى ؛ و وجود هيچ‌يك از اين اجزاء را ندارد .\r\nاما جزء عقلى ندارد ؛ زيرا اگر وجود جنس و فصل داشته باشد ، جنس فرضى يا وجود است يا غير وجود . اگر جنس آن ، وجود باشد لازم مىآيد فصل ، كه مقسّم جنس است ، مقوّم آن باشد ؛ چراكه فصل ، تحصّل و تحقق ذات جنس را افاده مىكند نه اصل ذات آن را ؛ حال آن‌كه ذات وجود ، چيزى جز تحصّل و تحقّق آن نمىباشد . « اين خلاف فرض است » . غير وجود را نيز نمىتوان به عنوان جنس در نظر گرفت ؛ زيرا وجود « غير » ندارد .\r\nاما جزء خارجى ، يعنى ماده و صورت ، ندارد ، زيرا ماده و صورت همان جنس و فصل است كه « به شرط لا » در نظر گرفته شده ؛ و چون ثابت شد وجود ، جنس و فصل ندارد ، ماده و صورت نيز نخواهد داشت .\r\nو اما جزء مقدارى ندارد ؛ زيرا مقدار از عوارض جسم است و جسم نيز مركب از ماده و صورت است و چون وجود ، ماده و صورت ندارد ، نمىتواند جسم باشد ؛ و چون جسم نيست ، فاقد مقدار خواهد بود .\r\nپنجمين حكم از احكام سلبى وجود اين است كه وجود ، مركب نيست و از دو يا چند جزء تشكيل نيافته است . به ديگر سخن : وجود يك حقيقت بسيط مىباشد .\r\nبراى روشن شدن بحث ابتدا بايد يادآور شويم كه تركيب بر دو قسم است : يكى تركيب اعتبارى و ديگرى تركيب حقيقى . بنابراين ، مركب نيز بر دو قسم مىباشد .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n\r\nتركيب اعتبارى و تركيب حقيقى\r\n\r\nتركيب اعتبارى :\r\nدر تركيب اعتبارى ، وحدت حاكم بر اجزاء ، يك وحدت اعتبارى است نه حقيقى ؛ به ديگر سخن : از مجموع اجزاء ، يك واقعيت جديدى كه داراى آثار ويژه‌اى باشد ، به وجود نمىآيد ، مانند تركيب خانه از گچ و آجر و آهن و . . . و يا تركيب ساعت از چرخ‌دنده‌ها و عقربه‌ها و ديگر اجزاى ساعت . اثر يك مركب اعتبارى همان مجموع آثار اجزاى آن است و به اصطلاح اثر مجموع ، اجزاء ، مساوى است با مجموع آثار آنها . در تركيب اعتبارى ، وجود مركب ، يك وجود اعتبارى است و آن‌چه واقعا هست و منشأ اثر مىباشد همان اجزاء است و نه كل . اين قسم از تركيب از بحث فعلى ما بيرون است .\r\n\r\nتركيب حقيقى :\r\nدر تركيب حقيقى ميان اجزاى گوناگون مركب ، وحدت حقيقى حاكم است ، مانند تركيب انسان از روح و بدن و يا تركيب جسم از ماده و صورت جسميه . آن‌چه در اين‌جا مورد بحث و گفت‌وگو مىباشد ، همين نوع تركيب است .\r\nتركيب حقيقى خود بر سه قسم است : تركيب عقلى ، تركيب خارجى ، تركيب مقدارى .\r\n\r\nاقسام تركيب حقيقى\r\n\r\n1 . تركيب عقلى :\r\nتركيب عقلى آن است كه عقل در ظرف تحليل ذهنى ، يك شىء را به امور و حيثيات گوناگون تجزيه مىكند ، گرچه ممكن است در خارج ، يك امر بسيط و غير مركب باشد . به عنوان مثال ، وقتى خط را تصور مىكنيم چند مفهوم از آن به دست مىآوريم : يكى آن‌كه كميت و مقدار است ؛ ديگر آن‌كه متصل و پيوسته است ، سوّم آن‌كه قار الذات بوده و اجزايش همزمان تحقق مىيابد ، و چهارم آن‌كه يك بعدى است و در يك‌جهت امتداد دارد . اينها همه اجزاى عقلى خط هستند .\r\nجزء عقلى مشترك را « جنس » و جزء عقلى مختص را « فصل » مىنامند . « 1 »\r\n\r\n2 . تركيب خارجى :\r\nتركيب خارجى آن است كه يك شىء در خارج ، از ماده و\r\n\r\n\r\n","description":"","footnote":"\r\n( 1 ) . توضيح بيشتر دربارهء جنس و فصل در بخش پنجم ، فصل چهارم و پنجم آمده است .\r\n","page_name":" 127 ","page_number":127},
  {"content":"\r\n\r\nصورت تشكيل شده باشد . مثلا انسان ، مركب خارجى است ، زيرا از روح و بدن تشكيل شده است و نيز آهن ، مركب خارجى است ، زيرا در ظرف خارج مركب از جسميت و صورت نوعيهء خاص خود مىباشد . « 1 »\r\n\r\n3 . تركيب مقدارى :\r\nتركيب مقدارى در جايى است كه يك شىء با آن‌كه در خارج متصل و يكپارچه مىباشد ولى اجزاى بالقوه‌اى دارد كه مىتواند به آنها تقسيم شود .\r\nاين نوع تركيب در اشيايى راه مىيابد كه داراى امتداد و كشش باشند . امتداد ، يا زمانى « 2 » است و يا مكانى ؛ و امتداد مكانى نيز يا فقط در يك‌جهت ( طول ) است ، مانند خط ، و يا در دو جهت ( طول و عرض ) است ، مانند سطح ، و يا در سه جهت ( طول و عرض و ضخامت ) است ، مانند جسم تعليمى .\r\nاجزاى مركب عقلى ( يعنى جنس و فصل ) را جزء عقلى ، و اجزاى مركب خارجى ( يعنى ماده و صورت ) را جزء خارجى ، و اجزاى مركب مقدارى را جزء مقدارى مىنامند . هيچ‌يك از تركيبات سه‌گانهء فوق در وجود راه ندارد ، به ديگر سخن :\r\nوجود نه جنس و فصل دارد ، و نه ماده و صورت ، و نه جزء مقدارى . اينك مىپردازيم به شرح ادله‌اى كه براى نفى تركيب وجود از هريك از اين اجزاء اقامه شده است .\r\n\r\n[ هيچ‌يك از تركيبات سه‌گانهء فوق در وجود راه ندارد چون : 
  ]\r\n\r\nالف . وجود ، جنس و فصل ندارد\r\nبراى اثبات اين مطلب ابتدا بايد بدانيم جنس و فصل چه رابطه‌اى با يكديگر دارند و آن‌گاه بررسى كنيم كه آيا وجود مىتواند جنس و فصل داشته باشد ، يا نه .\r\nهمان‌گونه كه در منطق بيان شده ، جنس يك امر مبهمى است كه توسط فصل تحصّل و تحقق مىيابد . جنس بدون فصل نمىتواند تحقق يابد . مثلا عدد به خودى خود تعينى ندارد و به تنهايى نمىتواند تحقق پيدا كند ، بلكه بايد در ضمن يك ، دو ، ده ، صد و مانند آن تحقق يابد . يعنى چيزى كه فقط عدد باشد ولى دو ، سه ، چهار و . . .\r\nنباشد محال است كه به وجود آيد . نسبت فصل به جنس ، نسبت عرض خاص به\r\n\r\n\r\n","description":"","footnote":"\r\n( 1 ) . در بخش ششم از همين كتاب به تفصيل دربارهء ماده و صورت و نحوهء تركيب آن دو باهم گفت‌وگو خواهد شد .\r\n( 2 ) . مؤلف بزرگوار - ره - به اين قسم اشاره نكرده است .\r\n","page_name":" 128 ","page_number":128},
  {"content":"\r\n\r\nعرض عام است . زيرا فصل ، امرى خارج از حقيقت جنس است كه به آن ضميمه شده و آن را متحصّل مىكند . بنابراين ، فصل ، « مقوّم » جنس نيست كه ذات آن را تشكيل دهد و هويّت جنس را به آن بدهد ، بلكه « مقسّم » جنس است كه با ضميمه شدن به جنس ، به آن وجود و تحقق داده و آن را به صورت انواع گوناگونى درمىآورد .\r\nاكنون مىگوييم : وجود ، جنس و فصل ندارد ، زيرا اگر جنس و فصل داشته باشد ، جنس آن ، يا وجود است و يا غير وجود . و هيچ‌كدام قابل قبول نيست .\r\nامّا جنس آن نمىتواند وجود باشد ، زيرا در اين صورت فصلى كه به آن ضميمه مىشود « مقوّم » خواهد بود ، نه « مقسّم » آن ؛ زيرا همانطور كه يادآور شديم ، فصل به جنس ، تحصل و وجود مىدهد و اگر جنس همان وجود باشد فصل در حقيقت ، « ذات جنس » را به آن داده است و نه تحصّل ذات را و در نتيجه ، مقوّم جنس خواهد بود ، نه مقسّم آن ؛ يعنى آن‌چه را فصل دانستيم ، فصل نخواهد بود . حاصل آن‌كه فصل ، چيزى است كه به ذات جنس ، وجود مىدهد نه خود ذات جنس را ، و اگر فرض كنيم وجود ، جنس است لازمه‌اش آن است كه فصل ، ذات آن جنس را به آن داده و در نتيجه مقوّم آن باشد ، درحالىكه فصل ، مقوم جنس نيست بلكه مقسم آن مىباشد . « 1 »\r\nاما جنس آن نمىتواند « غير وجود » باشد ، زيرا چنان كه در آغاز اين فصل بيان كرديم چيزى كه مغاير با وجود باشد اساسا تحقق ندارد تا بتواند جنس آن قرار گيرد .\r\nبنابراين ، چيزى را به عنوان جنس براى وجود نمىتوان در نظر گرفت ، و وقتى وجود جنس نداشته باشد فصل نيز نخواهد داشت ؛ پس وجود از اين جهت بسيط است .\r\n\r\n\r\n","description":"","footnote":"\r\n( 1 ) . حضرت استاد جوادى آملى - دام ظلّه - در تبيين مطلب فوق چنين مىگويد :\r\n« حقيقت وجود جنس و فصل ندارد ، چون رابطهء فصل با جنس رابطهء تحقيق و تحصيل است ؛ فصل ، جنس را محقق مىكند و در ذات آن تأثير تقويمى ندارد ، و فصل داشتن در جايى تصور مىشود كه ذات جنس غير از حصول و تحقق باشد ، آن‌جاست كه مىتوان گفت فصل در ذات جنس راه ندارد و در تحقق آن راه دارد . ولى اگر جنس ، حقيقت وجود بود ، يعنى حقيقت وجود را ما به عنوان جنس فرض كرديم ، فصل چون در تحقق و وجود جنس نقش دارد و اين‌جا جنس نفس وجود است ، پس فصل در ذات جنس نقش دارد ، درحالىكه فصل ، بيرون از ذات جنس بوده و مقوّم ذات آن نيست و در تقرّر ذات وى سهمى ندارد . ( شرح حكمت متعاليه ، بخش دوم از جلد ششم ، ص 254 ، با كمى تصرف )\r\n","page_name":" 129 ","page_number":129},
  {"content":"\r\n\r\n\r\nب . وجود ، ماده و صورت ندارد\r\nاگر وجود ، جنس و فصل نداشته باشد ، ماده و صورت نيز نخواهد داشت ؛ زيرا ماده و جنس و نيز صورت و فصل حقيقتا و ذاتا يكى بوده و تفاوت آنها تنها در نحوهء اعتبار آنها است . توضيح اين‌كه : اگر يك ذات در خارج ، مركب از دو جزء باشد : يك جزء مشترك و يك جزء مختص ، هريك از اين دو جزء را عقل دوگونه مىتواند اعتبار كند :\r\n1 . به نحوى كه نتوان آن را بر جزء ديگر و نيز بر كل حمل كرد . در اين صورت ، جزء مشترك ، ماده و جزء مختص ، صورت ناميده مىشود . اين نوع از اعتبار را اعتبار « به شرط لا » مىنامند .\r\n2 . به نحوى كه بتوان آن را بر جزء ديگر و نيز بر كل حمل كرد . در اين صورت ، جزء مشترك را جنس و جزء مختص را فصل مىنامند . اين نوع از اعتبار را اعتبار « لا به شرط » مىنامند . « 1 » از اين‌جا معلوم مىشود كه اگر چيزى جنس و فصل نداشته باشد ، ماده و صورت نيز ندارد . و همان‌طور كه دانستيم ، وجود ، جنس و فصل - و به عبارتى ، جزء عقلى - ندارد . در نتيجه ، ماده و صورت - و به عبارتى جزء خارجى - نيز نخواهد داشت .\r\n\r\nج . وجود ، جزء مقدارى ندارد\r\nپيش از اين گفتيم : يك شىء در صورتى اجزاى مقدارى دارد كه امتداد و كشش - خواه مكانى و خواه زمانى - داشته و داراى طول ، عرض ، ضخامت و يا زمان باشد تا بتوان با تقسيم فرضى آن ، اجزاى بالقوه‌اى براى آن در نظر گرفت .\r\nاما امتداد مكانى از ويژگىهاى جسم است ، تا آن‌جا كه در تعريف جسم گفته‌اند :\r\n« جسم جوهرى است كه در جهات سه‌گانه امتداد دارد » . زمان نيز تنها در جايى راه دارد كه شىء حركت داشته باشد و حركت ، اختصاص به جسم دارد . در نتيجه ، فقط\r\n\r\n\r\n","description":"","footnote":"\r\n( 1 ) . شرح كامل اين مطلب در فصل چهارم از بخش پنجم خواهد آمد .\r\n","page_name":" 130 ","page_number":130},
  {"content":"\r\n\r\nجسم است كه مقدار بر آن عارض شده و اجزاى مقدارى دارد .\r\nاز طرف ديگر ، وجود ، جسم ندارد ؛ زيرا جسم ، مركب از ماده و صورت است و وجود ، همان‌طور كه دانستيم ، ماده و صورت ندارد . و چون وجود ، جسم ندارد امتداد مكانى و يا زمانى نيز ندارد و در نتيجه ، مقدار بر آن عارض نمىشود . از اين‌رو ، نمىتوان براى آن اجزاى مقدارى در نظر گرفت .\r\n\r\n6 . وجود ، نوع نيست\r\nو ممّا تقدّم يظهر أنّه ليس نوعا ، لأنّ تحصّل النّوع بالتشخّص الفردىّ ، و الوجود متحصّل بنفس ذاته .\r\nاز مطالب گذشته دانسته مىشود كه وجود ، « نوع » نيست ، چراكه تحصّل و تحقق خارجى « نوع » به وسيلهء خصوصيات فردى است ، حال آن‌كه تحصل و تحقق وجود به خودش مىباشد [ نه به مشخصات فردى 
  ] .\r\nششمين حكم از احكام سلبى وجود اين است كه وجود ، نوع نيست . دليل اين مطلب آن است كه تحصّل و تحقق خارجى يك نوع ، منوط به آن است كه آن نوع داراى خصوصيات فردى « 1 » مىشود . مثلا انسان به عنوان يك نوع ، در صورتى در خارج تحقق پيدا مىكند كه داراى زمان خاص ، رنگ خاص ، وزن خاص ، شكل خاص و . . . باشد . محال است انسان بدون ويژگىهاى فردى ، در خارج موجود شود .\r\nنمىشود در خارج چيزى داشته باشيم كه فقط انسان باشد ، انسانى كه نه شكل دارد ، نه زمان ، نه مكان و نه ديگر تشخصات فردى . اين است كه گفته مىشود : نسبت نوع به مشخصات فردى همان نسبت جنس به فصل است ، همان‌طور كه فصل به جنس تحصّل مىدهد ، مشخصات فردى نيز به نوع تحصّل مىدهند .\r\nولى همان‌طور كه دانستيم ، تحصّل وجود ، عين ذات وجود است . به ديگر سخن :\r\nوجود براى آن‌كه تحصّل يابد به هيچ امر ديگرى نياز ندارد . بنابراين ، وجود ، نوع نمىباشد .\r\n\r\n\r\n","description":"","footnote":"\r\n( 1 ) . مقصود از خصوصيات فردى كه از آن به « عوارض مشخصه » نيز ياد مىشود ، امورى است كه در خارج بر هريك از افراد نوع عارض مىشوند و هر فرد را از ديگر افراد آن نوع جدا مىكنند .\r\n","page_name":" 131 ","page_number":131},
  {"content":"\r\n\r\n\r\nيك نكته\r\nفرق نوع با جنس در آن است كه جنس به تنهايى و بدون انضمام فصل به آن ، نه تحصّل خارجى دارد و نه تحصّل ذهنى . كارى كه فصل انجام مىدهد آن است كه با انضمام به جنس آن را به صورت يك مفهوم متحصّل در ذهن درمىآورد و از آن ، نوع مىسازد . بنابراين ، نوع ، تحصّل‌يافتهء جنس است و از جهت مفهومى ، ابهامى در آن وجود ندارد . پس نوع در تحصّل ذهنى به عوارض مشخصه نياز ندارد ، بلكه براى آن‌كه تحصل خارجى پيدا كند و در خارج موجود شود به عوارض مشخصه نيازمند است .\r\nاز اين‌جا تفاوت فصل با عوارض مشخصه معلوم مىگردد ؛ فصل به جنس تحصل ذهنى مىدهد و آن را به صورت نوع درمىآورد ، ولى عوارض مشخصه به نوع تحصل خارجى مىدهند و آن را به صورت فرد درمىآورند .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nالفصل الثامن فى معنى نفس الأمر\r\nقد ظهر ممّا تقدّم : أنّ لحقيقة الوجود ثبوتا و تحققا بنفسه ، بل الوجود عين الثبوت و التحقق ؛ و أنّ للماهيّات - و هى التى تقال فى جواب ما هو و توجد تارة بوجود خارجى فتظهر آثارها و تارة بوجود ذهنىّ فلا تترتّب عليها الآثار - ثبوتا و تحققا بالوجود ، لا بنفس ذاتها ، و إن كانا متحدين فى الخارج ؛ و أنّ المفاهيم الاعتباريّة العقليّة - و هى التى لم تنتزع من الخارج ، و إنّما اعتبرها العقل بنوع من التعمّل لضرورة تضطرّه إلى ذلك ؛ كمفاهيم الوجود و الوحدة و العليّة و نحو ذلك - أيضا لها نحو ثبوت بثبوت مصاديقها المحكيّة بها ، و إن لم تكن هذه المفاهيم مأخوذة فى مصاديقها أخذ الماهيّة فى أفرادها و فى حدود مصاديقها .\r\n\r\n8 . معناى نفس الامر\r\nاز آن‌چه گذشت « 1 » روشن شد كه حقيقت وجود به تنهايى و خودبه‌خود داراى ثبوت و تحقق ، بلكه عين آن است ؛ هم‌چنين براى ماهيت - كه عبارت است از آن‌چه در پاسخ سؤال از « چيستى » اشيا مىآيد ، و گاهى وجود خارجى پيدا\r\n\r\n\r\n","description":"","footnote":"\r\n( 1 ) . ر . ك : فصل چهارم .\r\n","page_name":" 133 ","page_number":133},
  {"content":"\r\n\r\nكرده آثارى بر آن مترتب مىشود ، و گاهى وجود ذهنى پيدا مىكند كه در اين صورت آن آثار از او سلب مىگردد - نيز ثبوت و تحققى است اما به واسطهء وجود ، نه از جانب خودش ؛ گرچه اين دو در خارج باهم متحدند . هم‌چنين روشن شد كه مفاهيم اعتبارى عقلى - يعنى مفاهيمى كه [ مستقيما 
  ] از خارج گرفته نشده‌اند ، بلكه عقل آنها را از روى ناچارى و از سر نياز با فعاليت خاصى اعتبار كرده است ؛ مانند مفاهيم وجود ، وحدت ، عليت و نظائر آن - نيز به واسطهء ثبوت مصاديقى كه از آنها حكايت مىكنند ، از نوعى ثبوت برخوردارند ؛ گرچه اين مفاهيم نسبت به مصاديقشان [ حاكى از حدود ذاتى و ما هوى آنها نبوده و 
  ] بسان ماهيات نيستند كه در حدود و ذات افراد خود داخل مىباشند .\r\nاين فصل دربارهء « نفس الأمر » گفت‌وگو مىكند . براى اين‌كه بدانيم مقصود از « نفس الأمر » چيست ؟ بايد ابتدا دربارهء ثبوت و مراتب گوناگون آن بحث كنيم . به‌طور كلى ، ثبوت و تحقق سه مرتبه دارد :\r\n\r\nانواع ثبوت\r\n\r\n1 . ثبوت حقيقت عينى وجود :\r\nبنابر اصالت وجود ، تنها چيزى كه بالاصاله ثابت بوده و تحقق دارد ، حقيقت عينى وجود است . ثبوت حقيقت عينى وجود ، يك ثبوت ذاتى است و آن را از غير نگرفته است ، مانند سفيدى رنگ سفيد كه ذاتى آن مىباشد . بلكه بايد گفت : هيچ‌گونه مغايرتى ميان وجود و ثبوت نبوده و وجود ، عين ثبوت و تحقق است ، نه آن‌كه داراى ثبوت و تحقق باشد .\r\n\r\n2 . ثبوت ماهيات :\r\nدومين مرتبهء ثبوت ، ثبوتى است كه به ماهيات نسبت مىدهيم ، چنان‌كه مىگوييم ، انسان هست ، سفيدى و سياهى هستند ، جواهر و اعراض در خارج تحقق دارند و مانند آن .\r\nمقصود از ماهيت همان چيزى است كه ذات و ذاتيات مصاديق خود را منعكس مىسازد و به اصطلاح در پاسخ پرسش از چيستى اشيا بيان مىشود . « انسان » ماهيت است ، چون بيانگر ذات افراد و مصاديق خويش مىباشد . خصوصيت ماهيت آن\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nاست كه هردو نوع وجود را مىپذيرد ، يعنى هم مىتواند در خارج تحقق يابد و هم در ذهن . و اگر در خارج تحقق يابد آثار مورد انتظار آن ماهيت ، بر آن مترتب مىگردد ؛ ولى اگر در ذهن موجود شود آن آثار را فاقد خواهد بود . مثلا آب اگر وجود خارجى داشته باشد عطش انسان را بر طرف مىسازد ، ولى اگر وجود خارجى نداشته باشد و فقط در ذهن موجود باشد ، هر اندازه انسان تشنه‌كام آن را تصور كند ، سيراب نمىشود . « 1 »\r\nماهيت گرچه يك امر اعتبارى است و حقيقتا ثبوت و تحققى ندارد ، امّا چون انعكاس وجودهاى خارجى براى ذهن است ، عقل نوعى ثبوت و تحقق را براى آن اعتبار مىكند . به ديگر سخن : آن‌چه حقيقتا در خارج هست و تحقق دارد وجود حسن و وجود حسين و مانند آن است ، اما اين وجودها در قالب ماهيت انسان در ذهن انعكاس مىيابند ، و ازاين‌روى عقل ناچار مىشود كه بگويد : انسان هم در خارج هست و تحقق دارد . درست مانند تكه كاغذى كه به شكل مربع بريده شده است . آن‌چه در خارج هست يك تكه كاغذى است كه از چهار طرف محدود مىباشد و در خارج نيز جز يك تكه كاغذ چيز ديگرى وجود ندارد ، ولى چون اين تكه كاغذ در قالب مربع براى ذهن جلوه مىكند ، عقل علاوه بر آن‌كه مىگويد كاغذ در خارج موجود است ، حكم مىكند كه مربع نيز در خارج تحقق دارد . « 2 » نسبت ماهيت به وجود چيزى شبيه نسبت مربع به آن تكه كاغذ است .\r\n\r\n\r\n","description":"","footnote":"\r\n( 1 ) . در اين‌جا دو نكته را بايد يادآور شد : يكى آن‌كه ماهيت موجود در ذهن ، گرچه فاقد آثار خارجى است ، امّا آثار ديگرى متناسب با خود دارد مانند علم و آگاهى . هر ماهيتى كه ما تصور مىكنيم جهلى را از ما بر طرف كرده و علمى را در ما به وجود مىآورد . آثار ديگرى نيز در بعضى موارد بر ماهيات تصور شده در ذهن مترتب مىشود ، مانند غم ، شادى ، اميد و ترس . مثل آن‌كه انسان چيزى را به ياد مىآورد و محزون مىگردد ، يا چيزى را تصور مىكند و شاد مىشود ، و يا امرى را تخيل مىكند و ترس بر او عارض مىگردد .\r\nنكتهء ديگر آن‌كه ، اين آثار در واقع از آن وجود ماهيات است و نه خود آنها ، زيرا بنابر اصالت وجود ، تنها چيزى كه حقيقتا منشأ اثر مىباشد همان حقيقت وجود است . بنابراين ، همان‌گونه كه اسناد اصل ثبوت و تحقق به ماهيت ، با نوعى توسعه و مجاز همراه است ، اسناد آثار به ماهيات نيز بالعرض و همراه با نوعى مسامحه مىباشد .\r\n( 2 ) . مثال بالا براى تقريب به ذهن است و گرنه ، بنابر نظر غالب حكماى اسلامى ، مربع خودش يك مفهوم ما هوى است كه مانند كاغذ ، مابازاى خارجى دارد ، با اين فرق كه كاغذ ، جوهر است و مربع ، عرض .\r\n","page_name":" 135 ","page_number":135},
  {"content":"\r\n\r\n\r\n3 . ثبوت مفاهيم اعتبارى عقلى :\r\nسومين مرتبه از ثبوت ، ثبوتى است كه به مفاهيم اعتبارى - مانند عليت ، امكان ، وجوب ، وحدت ، كثرت ، قوه و فعل - نسبت مىدهيم .\r\nمفاهيم اعتبارى عقلى در برابر مفاهيم ما هوى قرار دارند . اين دسته از مفاهيم بر خلاف مفاهيم ما هوى به‌طور خودكار از خارج گرفته نمىشوند بلكه عقل با نوعى فعاليت و مقايسه ، براى حكايت از روابط ميان واقعيات خارجى و نحوهء وجودشان ، اين مفاهيم را مىسازد .\r\nتوضيح اين‌كه مفاهيم ما هوى به آسانى در ذهن تشكيل مىشوند ؛ همين‌كه ذهن از طريق يكى از حواس با يك يا چند مصداق از يك ماهيت خاص مواجه شد ، ماهيت كلى آن را براى خود فراهم مىآورد . مثلا با ديدن چند شىء سفيد ، مفهوم كلى سفيدى را درمىيابد و با چشيدن چند خوراكى شيرين ، مفهوم كلى شيرينى نزدش حاصل مىشود ، بر خلاف مفاهيم اعتبارى عقلى كه عقل براى دست‌يابى به آنها به كندوكاو ذهنى و مقايسهء اشيا با يكديگر نياز دارد . مثلا كيفيت آشنايى ذهن با مفهوم علت و معلول به اين صورت است كه ذهن آتش را با حرارت ناشى از آن مىسنجد و ملاحظه مىكند كه حرارت بر آتش توقف داشته و از آتش ناشى مىشود ؛ آن‌گاه مفهوم علت را براى آتش و مفهوم معلول را براى حرارت اعتبار كرده و حكم مىكند به اين‌كه ميان آن دو رابطهء عليت و معلوليت وجود دارد .\r\nبنابراين ، مفهوم علت و معلول پس از مقايسهء دو چيز كه وجود يكى از آنها متوقف بر وجود ديگرى است و با توجه به اين رابطه ، اعتبار مىشود و اگر چنين ملاحظات و مقايساتى در كار نباشد هرگز اين‌گونه مفاهيم به دست نمىآيند ، چنان‌كه اگر هزاران بار آتش ديده شود و يا هزاران بار ، حرارت احساس شود ولى ميان آنها مقايسه‌اى انجام نگيرد و پيدايش يكى از ديگرى مورد توجه واقع نشود هرگز مفهوم علت و معلول به دست نمىآيد . « 1 »\r\nمفاهيم اعتبارى نيز نوعى ثبوت و تحقق دارند ، امّا ثبوت آنها به واسطهء ثبوت\r\n\r\n\r\n","description":"","footnote":"\r\n( 1 ) . توضيح بيشتر دربارهء مفاهيم اعتبارى و فرق آنها با مفاهيم ما هوى در فصل نهم از بخش يازدهم خواهد آمد .\r\n","page_name":" 136 ","page_number":136},
  {"content":"\r\n\r\nمصاديق و منشأ انتزاع آنها است . در مثال بالا ، آن‌چه واقعا در خارج تحقق دارد فقط وجود آتش و وجود حرارت است كه منشأ انتزاع مفهوم علت و معلول مىباشند ، و غير از آن دو ، چيز سومى به نام علت و شىء چهارمى به نام معلول ثبوتى مستقل و جداگانه براى خود ندارند . ولى عقل براى حكايت از خارج و بيان نحوهء ارتباط واقعيات خارجى ، نوعى ثبوت و تحقق را براى مفهوم علت و معلول اعتبار مىكند ، همان‌گونه كه براى ماهيت اعتبار مىكرد ، با اين تفاوت كه ماهيات بيانگر ذات و ذاتيات مصاديق خود هستند و در حدّ ذات آنها اخذ شده‌اند ولى مفاهيم اعتبارى عقلى ، حاكى از نحوهء وجود مصاديق خود بوده و ارتباطات وجودى آنها با يكديگر را بيان مىكنند .\r\nدر همان مثال بالا ، مفهوم آتش و مفهوم علت هردو بر يك شىء اطلاق مىشوند ، امّا مفهوم آتش ، كه يك مفهوم ما هوى است ، ذات آن شىء را منعكس مىسازد و حقيقت آن را براى ما تبيين مىكند ، ولى مفهوم علت ، تنها رابطهء خاص آن شىء خارجى با يك پديدهء ديگر ، يعنى حرارت ، را حكايت مىكند .\r\nبا توجه به اين مقدمه مىگوييم : « مقصود از « نفس الأمر » همان معناى ثبوت است كه شامل مراتب سه‌گانهء آن ، يعنى ثبوت وجود ، ثبوت ماهيت و ثبوت مفاهيم اعتبارى عقلى مىگردد . « 1 » »\r\n\r\nنفس الأمر و مناط صدق و كذب قضايا\r\nو هذا الثبوت العام ، الشامل لثبوت الوجود و الماهيّة و المفاهيم الاعتبارية العقلية ، هو المسمّى ب « نفس الأمر » الّتى يعتبر صدق القضايا بمطابقتها\r\n\r\n\r\n","description":"","footnote":"\r\n( 1 ) . در بيان حقيقت نفس الأمر مىتوان تحليل ديگرى ارائه داد كه حاصلش چنين است : بنابر اصالت وجود ، آن‌چه در واقع تحقق دارد وجودهاى خاص است و بس ؛ ولى عقل اين قدرت را دارد كه يك وجود خاص را ، مانند وجود الف ، تحليل كرده و مفاهيم گوناگونى را از آن انتزاع كند ، مانند امكان ، حدوث ، معلوليت ، و وحدت . در خارج ، يك چيز بيشتر نيست ولى عقل از همان يك‌چيز مفاهيم گوناگونى را انتزاع مىكند و بر آن منطبق مىسازد . بنابراين ، وقتى مىگوييم : الف در نفس الأمر ممكن است ، يعنى در مرتبهء ذات خودش صلاحيت انتزاع امكان را دارد و عقل مىتواند اين معنا را از آن انتزاع كرده و براى او اعتبار كند .\r\nبرطبق اين بيان ، ثبوت فقط از آن يك‌چيز است يعنى وجود الف ، ولى ذهن ازاين امر واحد ، مفاهيم كثيرى را مىگيرد و چون اين مفاهيم ، به اعتبارات گوناگون بر آن واقعيت منطبق مىشوند ، آنها نيز ثابت و محقق خواهند بود .\r\n","page_name":" 137 ","page_number":137},
  {"content":"\r\n\r\nفيقال : إنّ كذا كذا فى نفس الأمر .\r\nتوضيح ذلك : أنّ من القضايا ما موضوعها خارجىّ به حكم خارجىّ ؛ كقولنا : « الواجب ، تعالى ، موجود » و قولنا : « خرج من فى البلد » و قولنا :\r\n« الانسان ضاحك بالقوّة » و صدق الحكم فيها بمطابقته للوجود العينىّ ؛\r\nو منها : ما موضوعها ذهنىّ به حكم ذهنىّ ، او خارجىّ مأخوذ به حكم ذهنىّ ؛ كقولنا : « الكلّىّ إمّا ذاتىّ او عرضىّ » و « الانسان نوع » و صدق الحكم فيها بمطابقته للذهن ، لكون موطن ثبوتها هو الذهن ؛ و كلا القسمين صادقان بمطابقتهما لنفس الامر ف « الثبوت النفس الأمرىّ » أعمّ مطلقا من كلّ من « الثبوت الذهنىّ » و « الخارجىّ » .\r\nاين ثبوت عام ، كه شامل ثبوت وجود و ثبوت ماهيت و ثبوت مفاهيم اعتبارى مىگردد ، « نفس الأمر » نام دارد و ملاك صدق قضايا ، مطابقت با آن است . مثلا گفته مىشود « فلان چيز ، در نفس الأمر چنين است . »\r\nتوضيح آن‌كه در بعضى از قضايا هم موضوع ، خارجى است و هم حكم [ يعنى محمول 
  ] ، مانند قضيهء « واجب - تعالى - موجود است . » و قضيهء « هركه در شهر بود بيرون رفت . » و هم‌چنين قضيهء « انسان بالقوه خندان است . » اين قضايا در صورتى صادقند كه با وجود خارجى مطابق باشند .\r\nدستهء ديگر از قضايا ، قضايايى هستند كه حكمشان ذهنى است ، خواه موضوعشان نيز ذهنى باشد يا خارجى ، مانند « كلى يا ذاتى است يا عرضى . » و « انسان نوع است . » ملاك صادق بودن اين قضايا مطابقت آنها با ذهن است ؛ چراكه محل و موطن ثبوت اين قضايا همان ذهن مىباشد . صادق بودن همهء اين قضايا به واسطهء مطابقت با نفس الامر است . بنابراين ، « ثبوت نفس الامرى » مطلقا اعم از ثبوت ذهنى و خارجى است .\r\nدر اين قسمت ، سخن دربارهء ملاك صدق و كذب قضاياست . سؤالى كه در اين‌جا مطرح است آن است كه : يك حكم ( قضيّه ) را چه هنگام مىتوان گفت كه راست است و حقيقت دارد ، و چه هنگام بايد گفت كه دروغ و خطا مىباشد ؟ در پاسخ به\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاين پرسش مىگوييم : يك قضيه ( حكم ) هنگامى صادق است كه مطابق با « نفس الأمر » باشد و به ديگر سخن ، هرگاه مفاد قضيه و نسبتى كه قضيه از آن حكايت مىكند در « نفس الأمر » ثبوت و تحقق داشته باشد آن قضيه ، صادق بوده و در غير اين صورت ، كاذب و دروغ خواهد بود . مقصود از نفس الأمر - آن‌طور كه مؤلف بزرگوار در نهاية الحكمة بيان داشته‌اند - ظرفى است كه عقل براى مطلق ثبوت و تحقق در نظر مىگيرد ، اعم از ثبوت حقيقى كه از آن وجود است و ثبوت‌هايى كه عقل به واسطهء وجود براى ماهيات و مفاهيم اعتبارى عقلى ، اعتبار مىكند .\r\nبايد توجه داشت كه موطن ثبوت مفاد يك قضيه ، متناسب با موضوع و محمول همان قضيه مىباشد و به اصطلاح ، هر قضيه‌اى نفس الأمرى متناسب با خود دارد و براى سنجش صحت و سقم آن قضيه بايد تطابق و عدم تطابق مفاد قضيه با همان مرتبه از نفس الأمر را در نظر گرفت . توضيح اين‌كه قضايا بر دو دسته‌اند : قضاياى خارجى و قضاياى ذهنى .\r\n\r\nقضاياى خارجى\r\nمقصود از قضاياى خارجى قضايايى است كه هم موضوعشان خارجى است و هم محمولشان . « 1 » ظرف ثبوت مفاد اين دسته از قضايا عالم عين و جهان خارج مىباشد ، مانند قضيهء « هركس در شهر بود بيرون رفت » و « انسان بالقوّه خندان است » . حال اگر مفاد اين‌گونه از قضايا در جهان خارج ، ثبوتى متناسب با خود داشته باشد - اعم از ثبوت حقيقى و ثبوت اعتبارى - آن قضيه مطابق با نفس الأمر بوده و به صدق آن حكم مىشود . بنابراين ، نفس الأمر اين‌گونه از قضايا همان عالم خارج است .\r\n\r\nقضاياى ذهنى\r\nقضاياى ذهنى قضايايى هستند كه محمول آنها يك امرى ذهنى است ، اعم از آن‌كه موضوعشان نيز امرى ذهنى باشد يا امرى خارجى . محمول در قضاياى ذهنى ،\r\n\r\n\r\n","description":"","footnote":"\r\n( 1 ) . واژهء « قضيهء خارجى » در اين‌جا در معنايى غير از اصطلاح منطقى آن به كار رفته و نسبتش با آن ، نسبت عموم مطلق مىباشد .\r\n","page_name":" 139 ","page_number":139},
  {"content":"\r\n\r\nمفهومى است كه حيثيت مصداق آن حيثيت ذهنيت است . يعنى هميشه مصداق آن در ظرف ذهن تحقق مىيابد و محال است كه مصداقى در عالم خارج داشته باشد ، مانند : كلى ، جزيى ، نوع ، جنس ، فصل ، عرضى ، ذاتى ، معرّف ، حجت . همهء اين‌ها مفاهيمى هستند كه ناظر به ديگر مفاهيم ذهنى بوده و بر آنها منطبق مىشوند . هميشه مفهوم است كه متصف به كليت و جزئيت مىشود و نيز هميشه مفهوم است كه نوع يا جنس يا فصل مىباشد . حقايق خارجى ، نه كلى هستند و نه جزيى ، نه نوع هستند و نه جنس يا فصل . چنين مفاهيمى را معقولات ثانيهء منطقى مىنامند . ازاين‌رو ، هر گاه محمول قضيه‌اى چنين مفاهيمى باشد ، ظرف ثبوت مفاد آن قضيه ، ذهن خواهد بود ، يعنى « نفس الأمر » چنين قضايايى ذهن است ، پس اگر مفاد چنين قضيه‌اى در ذهن ثابت باشد آن قضيه صادق است و در غير اين صورت ، كاذب مىباشد .\r\nمثلا قضيهء « الكلىّ امّا ذاتىّ او عرضىّ » حكمى را دربارهء مفاهيم كلى در ذهن بيان مىكند و مىگويد : هر مفهوم كلى يا ذاتى است ( يعنى مقوّم ذات موضوع خويش مىباشد ) و يا عرضى است ( يعنى خارج از ذات موضوع خود مىباشد ) . هم‌چنين قضيهء « الانسان نوع » . موضوع اين قضيه گرچه يك مفهوم ماهوى است كه هم در ذهن مىتواند موجود باشد و هم در خارج ، ولى حكم به نوع بودن به انسانى مربوط است كه وجود ذهنى دارد و لذا قضيهء فوق ، يك قضيهء ذهنى است .\r\nبنابراين ، « نفس الأمر » هر قضيه‌اى متناسب با همان قضيه است . « نفس الأمر » قضاياى خارجى ، جهان خارج و عالم عين است و « نفس الأمر » قضاياى ذهنى ، عالم ذهن مىباشد . نحوهء ثبوت مفاد قضيه نيز به موضوع و محمول آن قضيه بستگى دارد كه از مفاهيم ما هوى باشد يا از مفاهيم اعتبارى عقلى .\r\n\r\nيك نكته\r\nدر اين‌جا بايد يادآور شويم كه اعتبار ثبوت براى ماهيات و يا مفاهيم اعتبارى ، يك اعتبار نيش غولى نيست كه به دلخواه ما انجام پذيرد ، بلكه تابع واقعيت خارجى\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nاست . عقل براى مفاهيمى ثبوت اعتبار مىكند كه آن مفاهيم در خارج منشأ انتزاع داشته باشند . بنابراين ، واقعيت خارجى مشخص مىكند كه چه امورى ثابتند و چه امورى غير ثابت ، چه چيزهايى حقند و چه چيزهايى باطل ، و عقل در اين جهت پيرو و تابع واقعيت است .\r\n\r\nتفسيرى ديگر از نفس الأمر و نقد آن\r\nو قيل : إنّ نفس الأمر عقل مجرّد فيه صور المعقولات عامّة ، و التصديقات الصادقة فى القضايا الذهنيّة و الخارجيّة تطابق ما عنده من الصّور المعقولة .\r\nو فيه : انّا ننقل الكلام إلى ما عنده من الصّور العلميّة ، فهى تصديقات تحتاج فى صدقها إلى ثبوت لمضامينها خارج عنها تطابقه .\r\nبعضى گفته‌اند : نفس الأمر عقل مجردى است كه صور همهء معقولات را در خود دارد و ملاك صدق قضاياى ذهنى و خارجى ، مطابقت كردن با صورت‌هاى نزد او است .\r\nاشكال نظر فوق آن است كه ما كلام را متوجه همان صورت‌هاى علميى مىكنيم كه نزد اين عقل مجرد است و مىگوييم : اين‌ها نيز تصديقاتى هستند ، و براى آن‌كه صادق باشند بايد مضامينشان در خارج از خودشان ثبوت داشته باشند ، تا اين تصديقات با آنها مطابقت كنند .\r\nگروهى از حكما برآنند كه مراد از « أمر » در واژهء « نفس الأمر » عالم عقول و مجردات تامه است و آيهء  « أَلا لَهُ الْخَلْقُ وَ الْأَمْرُ »  « 1 » را نيز بر اين معنا حمل كرده و گفته‌اند : در اين آيهء شريفه مراد از « أمر » عالم مجردات و مراد از « خلق » جهان ماده و ماديات مىباشد .\r\nايشان معتقدند صورت‌هاى تمام حقايق در موجودى مجرد به نام « عقل فعّال » تحقق دارد ، و اين عقل فعال همان كتاب مبينى است كه قرآن كريم دربارهء آن مىگويد :  « وَ لا رَطْبٍ وَ لا يابِسٍ إِلَّا فِي كِتابٍ مُبِينٍ » .  « 2 » به عقيدهء ايشان ، ملاك صدق و كذب\r\n\r\n\r\n","description":"","footnote":"\r\n( 1 ) . اعراف / 54\r\n( 2 ) . انعام / 59\r\n","page_name":" 141 ","page_number":141},
  {"content":"\r\n\r\nهر قضيه‌اى ، اعم از قضيهء ذهنى و خارجى ، مطابقت و عدم مطابقت آن با صورت‌هاى موجود در آن عقل مجرد مىباشد . پس اگر مفاد يك قضيه در آن عقل ثبت شده باشد آن قضيه ، صادق و اگر آن عقل از مفاد آن قضيه خالى باشد ، آن قضيه كاذب خواهد بود .\r\nاشكال‌هاى عديده‌اى بر اين نظريه وارد شده است . يكى از آن اشكال‌ها كه در متن نيز به آن اشاره شده ، اين است كه ما نقل كلام مىكنيم به همان صورت‌هاى موجود در عقل فعّال و مىگوييم : اين صورت‌ها به گمان شما علومى حصولى هستند و بنابراين ، احتمال صدق و كذب دربارهء آنها نيز وجود دارد . حال مىپرسيم :\r\nاين صورت‌هاى موجود در عقل فعال آيا صادقند يا كاذب ؟ بىشك خواهيد گفت :\r\nصادقند . خوب مىپرسيم : ملاك صدق آنها چيست ؟ به ناچار اين صور براى آن‌كه صادق باشند بايد مفاد آنها در خارج از خودشان ثابت باشد . بنابراين ، ملاك نهايى براى صدق و كذب قضايا همان ثبوت و عدم ثبوت مفاد آنها در موطن مناسب خود مىباشد ، و صرف اين‌كه مضمون يك قضيه در عقل فعال وجود داشته باشد براى صادق شمردن آن كفايت نمىكند و رشتهء سؤال را قطع نمىكند .\r\nاشكال ديگر آن است كه ما دسترسى به عقل فعال نداريم و نمىتوانيم مطابقت و عدم مطابقت قضايا را با صورت‌هايى كه در آن است ، دريابيم و در نتيجه ، صدق و كذب قضايا هميشه براى ما نامعلوم خواهد بود .\r\nاشكال سوم اين‌كه اساسا علم حصولى در موجودات مجرد و از جمله عقل فعّال راه ندارد و تمام علوم آنها ، حضورى مىباشد .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nالفصل التاسع [ الشيئية تساوق الوجود 
  ]\r\nالشيئية تساوق الوجود ، و العدم لا شيئية له ، اذ هو بطلان محض لا ثبوت له ؛ فالثبوت و النفى في معنى الوجود و العدم .\r\nو عن المعتزلة : « أنّ الثبوت أعمّ مطلقا من الوجود » ، فبعض المعدوم ثابت عندهم ، و هو المعدوم الممكن ؛ و يكون حينئذ النفى أخصّ من العدم ، و لا يشمل إلّا المعدوم الممتنع .\r\nو عن بعضهم : « أنّ بين الوجود و العدم واسطة » ، و يسمّونها الحال ، و هى صفة الموجود ، الّتى ليست بموجودة و لا معدومة ؛ كالعالميّة و القادريّة و الوالديّة ، من الصفات الانتزاعيّة ، الّتى لا وجود منحازا لها فلا يقال : « إنّها موجودة » ، و الذات الموجودة تتصف بها فلا يقال : « إنّها معدومة » ، و أمّا الثبوت و النفى فهما متناقضان ، لا واسطة بينهما . و هذه كلّها اوهام ، يكفى فى بطلانها قضاء الفطرة بأنّ العدم بطلان لا شيئية له .\r\n\r\n9 . مساوق بودن شيئيت با وجود\r\n« شىء بودن » مساوق با « موجود بودن » - است [ بدين معنا كه مصاديقشان و نيز جهت صدقشان يكى است . 
  ] - و عدم هيچ حظّى از شيئيت ندارد ؛ چراكه\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n« عدم » ، نيستى و پوچى صرف بوده و هيچ بهره‌اى از ثبوت و تحقق ندارد .\r\nبنابراين ، ثبوت و نفى همان معناى وجود و عدم را افاده مىكنند .\r\nاز معتزله نقل است كه : « ثبوت ، اعم مطلق از وجود مىباشد . » بر طبق اين نظر ، ممكنى كه معدوم است در همان حال عدم ، « ثابت » مىباشد و بنابراين ، « نفى » ، اخص از عدم بوده و فقط شامل معدوم ممتنع مىشود .\r\nگروه ديگرى از متكلمان برآنند كه بين وجود و عدم واسطه‌اى در كار است به نام « حال » . « حال » آن دسته از صفاتند كه وصف موجود واقع مىشوند اما خود نه موجودند و نه معدوم ؛ مانند : عالم بودن ، قادر بودن و پدر بودن و ديگر صفات انتزاعى ، كه چون وجود جداگانه‌اى ندارند [ و فاقد ما بازاى خارجى مىباشند 
  ] نمىتوان در حقشان گفت : « موجودند » ؛ و چون ذاتى كه موجود است به آنها متصف مىشود ، نتوان هم گفت : « معدومند » . ايشان ثبوت و نفى را دو امر متناقض مىدانند كه ميانشان واسطه‌اى نيست .\r\nاين آرا جملگى اوهامى است كه براى ابطال آنها كافى است به فطرت خود مراجعه كنيم ، فطرتى كه مىگويد : عدم ، « هيچ » و بطلان صرف است و بهره‌اى از شيئيت و ثبوت ندارد .\r\nاين فصل دربارهء نسبت ميان وجود و شيئيت ( - ثبوت ) گفت‌وگو مىكند . به عقيدهء حكما ، وجود و شيئيت مساوق « 1 » با يكديگرند ؛ يعنى هر موجودى ، داراى شيئيت بوده و ثابت مىباشد و از آن طرف ، هرچه شيئيت و ثبوت دارد موجود مىباشد .\r\nقهرا عدم نيز مساوى و برابر با لاشيئيت ( - نفى ) خواهد بود ، يعنى هر معدومى لا شىء و نيست محض مىباشد و از آن طرف ، هر لا شيئى نيز معدوم است . پس\r\n\r\n\r\n","description":"","footnote":"\r\n( 1 ) . تعبير « مساوق » در جائى به كار مىرود كه دو مفهوم ، هم از جهت مصداق برابر باشند و هم حيثيت و جهت صدقشان يكى باشد و ازاين‌روى ، « مساوق » اخصّ از « مساوى » مىباشد . مثلا مفهوم ناطق و مفهوم ضاحك بالقوّه ، مساوى با يكديگرند ، زيرا هر ناطقى ، ضاحك بالقوه است و هر ضاحك بالقوه‌اى ناطق است ، ولى اين دو مفهوم « مساوق » با يكديگر نيستند ، زيرا حيثيت صدقشان تفاوت دارد . به عبارت ديگر ، انسان ، از آن جهت كه ناطق است ، ضاحك نيست و از آن جهت كه ضاحك است ، ناطق نيست . اين دو امر ، دو حيثيت مختلف را در انسان تشكيل مىدهند .\r\nامّا وجود و شيئيت ، نه تنها با يكديگر مساويند بلكه مساوق نيز هستند ، زيرا حيثيت صدقشان يكى است ، يعنى يك‌چيز از آن جهت كه موجود است شيئيت دارد و از همان جهت كه شيئيت دارد موجود مىباشد .\r\n","page_name":" 144 ","page_number":144},
  {"content":"\r\n\r\nوجود مساوى است با ثبوت و شيئيت ؛ و عدم مساوى است با نفى و بطلان .\r\nصحت اين مدعا ، به‌ويژه بنابر اصالت وجود ، روشن و بىنياز از اقامهء دليل است ، چراكه به مقتضاى اصالت وجود ، تنها چيزى كه از تحقق و ثبوت برخوردار است و منشأ آثار بوده و شيئيت دارد همان وجود است . بنابراين ، عدم كه در برابر وجود قرار دارد و نقيض آن مىباشد ، لا شىء محض بوده و منشأ هيچ‌گونه اثرى نمىتواند باشد .\r\nدر اين زمينه دو نظريهء ديگر در برابر عقيدهء حكما وجود دارد :\r\n\r\nنظريهء اول : ثبوت ، اعم مطلق از وجود است\r\nگروهى از معتزله معتقدند نسبت ميان وجود و ثبوت ، عموم و خصوص مطلق است . زيرا هر موجودى ثابت است ولى هر ثابتى موجود نيست ، چون بعضى از امور در عين حال كه موجود نيستند و معدوم مىباشند ، ثابت هستند . بنابراين ، ثبوت اعم مطلق از وجود ، و وجود اخص مطلق از ثبوت مىباشد . در نتيجه ، نفى كه در برابر ثبوت است و نقيض آن مىباشد ، اخص مطلق از عدم خواهد بود . طبق اين نظريه ، معدوم بر دو قسم است :\r\nالف . معدوم ممكن الوجود : مانند انسان شاخ‌دار ، كوهى از طلا و حيوان چهارسر .\r\nاين امور ، گرچه معدومند امّا چنين نيست كه وجودشان ممتنع و محال باشد . طبق اين نظريه ، اين‌گونه از معدومات در عين حال كه وجود ندارند ، داراى نوعى ثبوت و تقرر و شيئيت مىباشند . ماهياتى كه موجود شده‌اند نيز پيش از آن‌كه به وجود آيند داراى نوعى ثبوت و تقرر بوده‌اند .\r\nب . معدوم ممتنع الوجود : مانند شريك بارى و اجتماع نقيضين . اين دسته از معدومات هيچ‌گونه ثبوت و شيئيتى ندارند و در نتيجه « منفى » مىباشند . « 1 »\r\n\r\n\r\n","description":"","footnote":"\r\n( 1 ) . انگيزهء متكلمان در ابراز اين‌گونه عقايد پوچ و واهى ، حلّ پاره‌اى از مسائل نظرى بوده است . يكى از انگيزه‌هاى قول به ثبوت معدومات ممكن ، حلّ علم ازلى خداى سبحان بوده است . ايشان مىپنداشتند كه اگر ماهيات پيش از آن‌كه موجود شوند هيچ‌گونه ثبوت و تقرّرى نداشته باشند ، نمىتوانند متعلق علم خداوند واقع شوند . ازاين‌رو گفتند : ماهيات پيش از آن‌كه موجود شوند در ازل ثابت بوده‌اند و علم خداوند به همين ماهيات ثابت تعلق گرفته است . در بخش دوازدهم دربارهء علم خداوند گفت‌وگو مىشود و در آن‌جا تبيين صحيح علم بارى تعالى ارائه خواهد شد . انشاء اللّه .\r\n","page_name":" 145 ","page_number":145},
  {"content":"\r\n\r\nاين نظريه را در سه جمله مىتوان خلاصه كرد :\r\nوجود و عدم نقيض يكديگرند و واسطه‌اى ميان آن دو نيست .\r\nثبوت و نفى نيز نقيض يكديگرند و واسطه‌اى ميانشان نيست .\r\nهر موجودى ثابت است ولى هر معدومى منفى نيست .\r\nنقد اين نظريه : در پاسخ ايشان بايد گفت : تنها چيزى كه ثبوت دارد و منشأ آثار مىباشد همان وجود است ، زيرا عدم و نيستى ، بطلان محض است و بالبداهه هيچ‌گونه واقعيت و ثبوتى ندارد . بنابراين ، ماهيتى كه معدوم و فاقد وجود است ، نيست محض و لا ثابت مىباشد . در واقع قول به ثبوت ماهيات معدوم ، جمع بين نقيضان است ، زيرا ثبوت ، همان وجود است و وجود ، نقيض عدم مىباشد .\r\n\r\nنظريهء دوم : ميان وجود و عدم واسطه‌اى در كار است\r\nگروهى از متكلمان برآنند كه برخى از امور نه موجودند و نه معدوم ، بلكه واسطهء ميان وجود و عدم هستند . اين قبيل امور نزد ايشان ، « حال » ناميده مىشود . به عقيدهء آنها ، تمام صفات انتزاعى از اين قبيلند ؛ صفاتى مانند عالم بودن ، قادر بودن و پدر بودن . وجه اين‌كه چنين صفاتى نه موجودند و نه معدوم آن است كه از طرفى فاقد مابازاى خارجى هستند و يك وجود مستقل از طرفين خود ندارند و لذا نمىتوان گفت : اين صفات موجود مىباشند ، از طرف ديگر ، اين صفات ، وصف براى موجود خارجى قرار مىگيرند و شىء خارجى به آنها متصف مىگردد و لذا نمىتوان آنها را معدوم دانست .\r\nمثلا اگر يك شخص عالم را در نظر بگيريم ، ذات آن شخص به عنوان يك جوهر در خارج وجود دارد و داراى مابازايى هست ، علم او نيز به عنوان يك عرض در خارج موجود است و مابازايى براى خود دارد ، امّا « عالم بودن او » چطور ؟ نه مىتوان گفت : « عالم بودن » نيز به عنوان يك امر سوّم در خارج موجود است - زيرا در خارج دو چيز بيشتر وجود ندارد ، يكى ذات عالم و ديگرى علم او - و نه مىتوان گفت :\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n« عالم بودن » معدوم مىباشد و در خارج هيچ‌گونه ثبوت و تقررى ندارد ، زيرا درهرحال ، آن شخص به « عالميت » موصوف مىشود ، يعنى « عالميت » صفت يك موجود خارجى است و معدوم نمىتواند وصف يك موجود خارجى باشد .\r\nبنابراين ، چاره‌اى نيست جز آن‌كه بگوييم اين قبيل صفات نه موجودند و نه معدوم ، بلكه ثابت مىباشند . البته برطبق اين نظريه ، ميان ثبوت و نفى واسطه‌اى وجود ندارد .\r\nاين نظريه را در چند جمله مىتوان خلاصه كرد :\r\nميان وجود و عدم واسطه‌اى به نام حال وجود دارد كه همان صفات انتزاعيه است .\r\nثبوت و نفى ، نقيض يكديگرند و ميان آنها واسطه‌اى وجود ندارد .\r\nهر موجودى ثابت و هر معدودى منفى است ، ولى هر امر ثابتى لزوما موجود نيست ، بلكه مىتواند نه موجود باشد و نه معدوم . « 1 »\r\n\r\nنقد اين نظريه : وجود و عدم نقيض يكديگرند\r\n، زيرا نقيض هر چيزى ، نبود و رفع آن چيز است و عدم ، همان نيستى و نبود وجود است ، پس نقيض آن مىباشد . از طرف ديگر ، امتناع ارتفاع نقيضان ، از امور بديهى و بلكه روشن‌ترين بديهيات است و كسى كه آن را انكار كند به هيچ‌گونه علمى نمىتواند دست يابد . قول به وجود واسطه ميان وجود و عدم ، به معنى پذيرش ارتفاع نقيضان بوده و غير قابل قبول مىباشد .\r\nدربارهء صفات انتزاعيه بايد گفت : اين صفات از يك ثبوت تبعى برخوردارند و به تبع منشأ انتزاعشان ، موجود مىباشند . مثلا ، « عالم بودن » در خارج نه وجود مستقل دارد و نه ثبوت مستقل ، هم وجودش به تبع وجود منشأ انتزاعش است و هم ثبوتش .\r\nاين گروه از متكلمان گمان كرده‌اند كه « عالم بودن » از يك ثبوت مستقل برخوردار است و در عين حال ، وجود مستقل ندارد و اين توهّم ، منشأ تفكيك ثبوت از وجود شده است . غافل از اين‌كه ثبوت و وجود مساوق يكديگرند و به هيچ‌وجه قابل انفكاك از يكديگر نمىباشند .\r\n\r\n\r\n","description":"","footnote":"\r\n( 1 ) . برخى از متكلمان ميان هردو نظريه جمع كرده‌اند ، يعنى از طرفى ، به ثبوت معدومات ممكن قائل شده‌اند و از طرف ديگر ، صفات انتزاعيه را نه موجود مىدانند و نه معدوم . به عقيدهء اين گروه از متكلمان امور ثابت بر سه قسمند 1 .\r\nموجودات 2 . معدومات ممكن 3 - صفات انتزاعيه‌اى كه نه موجودند و نه معدوم .\r\n","page_name":" 147 ","page_number":147},
  {"content":"\r\n\r\nالفصل العاشر فى انّه لا تمايز و لا عليّة فى العدم\r\nأمّا عدم التمايز ، فلأنّه فرع الثبوت و الشيئيّة ، و لا ثبوت و لا شيئيّة في العدم . نعم ربما يتميّز عدم من عدم باضافة الوهم إيّاه إلى الملكات و أقسام الوجود ، فيتميّز بذلك عدم من عدم ؛ كعدم البصر ، و عدم السمع ، و عدم زيد ، و عدم عمرو ، و أمّا العدم المطلق فلا تميّز فيه .\r\n\r\n10 . در عدم ، تمايز و عليت نيست\r\nدر عدم تمايز نيست ، زيرا تمايز ، فرع ثبوت و تحقق است درحالىكه عدم ، هيچ ثبوت و تحققى ندارد . البته گاهى قوهء واهمه عدم را به ملكات و امور وجودى مختلف اضافه مىكند و اين اضافه ، مايهء امتياز و تفكيك ميان اعدام مىگردد ؛ مانند عدم بينايى ، عدم شنوايى ، عدم حسن و عدم حسين . اما در عدم مطلق [ كه به هيچ چيزى اضافه نشده 
  ] اساسا امتياز و تفكيك راه ندارد .\r\nدر اين فصل و نيز در دو فصل آينده دربارهء پاره‌اى از احكام عدم گفت‌وگو مىشود .\r\nالبته بحث دربارهء عدم و احكام آن ، در فلسفه كه موضوعش « موجود مطلق » است ، يك بحث حاشيه‌اى بوده و نمىتوان آن را از مسائل اين علم به شمار آورد ، مگر آن‌كه به نحوى به وجود و بحث دربارهء احكام وجود بازگردد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nدر عدم تمايز نيست\r\nيكى از احكام عدم آن است كه در عدم ، امتياز و جدايى و افتراق راه ندارد . به ديگر سخن ، عدم ، كثرت و تعدد ندارد . ما در عالم خارج « عدم‌ها » نداريم كه اين « عدم‌ها » هريك از ديگرى امتياز داشته باشند ، آن‌گونه كه وجودها از يكديگر امتياز دارند .\r\n\r\nتمايز فرع بر تحقق داشتن است\r\nدليل اين مطلب آن است كه تمايز و جدايى چيزى از چيزى ، فرع بر واقعيت داشتن آن دو چيز مىباشد . يعنى بايد لااقل دو چيز تحقق داشته باشد تا آن‌گاه مسئلهء امتياز آنها از يكديگر مطرح شود . به عنوان مثال اگر حسن ، فرشى داشته باشد و حسين هم فرشى ، مىتوان از فرق و امتياز اين دو فرش و يا تشابه آنها با يكديگر گفت‌وگو كرد ، امّا اگرنه حسن فرشى دارد و نه حسين ، گفت‌وگو از تمايز و يا تشابه فرشى كه حسن ندارد و فرشى كه حسين ندارد ، بىمعناست . از طرفى ، عدم در برابر وجود كه همان واقعيت اصيل است ، قرار داد و در نتيجه ، لا شىء و نيست محض مىباشد و از اين‌روى ، تمايز در آن راه ندارد .\r\n\r\nدفع يك توهم\r\nممكن است گفته شود : ما همان‌گونه كه وجود كتاب را غير از وجود قلم ، و وجود سياهى را غير از وجود سفيدى مىدانيم و حكم به تمايز آنها از يكديگر مىكنيم ، عدم كتاب را نيز غير از عدم قلم و عدم سياهى را غير از عدم سفيدى مىدانيم و به تمايز اين اعدام از يكديگر قائل مىشويم . به ديگر سخن ، همان تمايزى كه ميان وجود اشيا مىيابيم ميان عدم و نبود آنها نيز درك مىكنيم ؛ و همان‌گونه كه وجودهايى داريم كه از يكديگر متمايزند ، عدم‌هايى نيز داريم كه مغاير با يكديگر مىباشند . پس چگونه مىتوان گفت : « در عدم ، تمايز نيست » .\r\nدر پاسخ مىگوييم : اين تمايز در ذهن است نه در خارج . توضيح اين‌كه ما همان‌گونه كه در ذهن خود مفهومى به نام وجود داريم ، مفهومى هم به نام « عدم »\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nداريم . مفهوم « عدم » در ذهن ما دو جنبه و دو حيثيت دارد : از جهتى معدوم و لا شىء است و از جهت ديگر ، موجود بوده و شيئيت و واقعيت دارد . مفهوم عدم به « حمل اوّلى » معدوم بوده ولى به « حمل شايع » موجود است . بنابراين ، عدم در ذهن مفهومى است در كنار ساير مفاهيم و از اين جهت ، با مفهوم وجود فرقى ندارد .\r\nامّا اين مقدار براى تحقق تمايز در عدم كافى نيست . زيرا تمايز ، منوط به دو شرط است : يكى واقعيت داشتن و ديگرى ، وجود كثرت و تغاير در آن واقعيت . ما تا اين‌جا روشن ساختيم كه عدم در ذهن واقعيت دارد ، امّا توضيحى دربارهء نحوهء كثرت يافتن آن نداديم .\r\nدراين‌باره بايد گفت : ذهن مفهوم عدم را به مفاهيم وجودى ديگر اضافه مىكند و به اين صورت ، قيود گوناگون و متنوعى را براى آن پديد مىآورد و از اين طريق ، حصص و بخش‌هاى متعددى براى مفهوم عدم ، در ذهن تشكيل مىشود و اين مفهوم ، به صورت مفاهيم متكثر و متعددى درمىآيد كه هريك از ديگرى متمايز مىباشند ، مانند : عدم بينايى ، عدم شنوايى ، عدم حسن و عدم حسين .\r\nحاصل آن‌كه تمايز منوط به دو امر است : يكى واقعيت داشتن و ديگرى ، كثرت در آن واقعيت . اگر ذهن و مفاهيم ذهنى نباشد عدم ، نيست محض است و هيچ حظّى از واقعيت ندارد و ازاين‌رو ، تمايزى هم در آن نخواهد بود . امّا عدم در ذهن ، از نوعى واقعيت برخوردار است ، زيرا مفهومى است كه مانند ديگر مفاهيم ، وجود ذهنى دارد . حال اگر اين مفهوم را به صورت مطلق در نظر بگيريم ، متكثر نخواهد شد و لذا در « عدم مطلق » تمايزى نيست ، ولى وقتى ذهن اين مفهوم را به ديگر مفاهيم وجودى اضافه مىكند كثرت و تغاير در آن پديد مىآيد و در نتيجه ، عدمى از عدم ديگر متمايز مىگردد .\r\n\r\nدر عدم ، عليت نيست\r\nو أمّا عدم العليّة في العدم ، فلبطلانه و انتفاء شيئيّته . و قولهم : « عدم العلة علّة لعدم المعلول » قول على سبيل التقريب و المجاز ؛ فقولهم مثلا : « لم يكن غيم\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nفلم يكن مطر » معناه بالحقيقة : أنّه لم يتحقّق العلّيّة الّتى بين وجود الغيم و وجود المطر ؛ و هذا - كما قيل - نظير إجراء أحكام القضايا الموجبة فى السالبة ، فيقال : « سالبة حمليّة » و « سالبة شرطيّة » و نحو ذلك ، و إنّما فيها سلب الحمل و سلب الشّرط .\r\nعليت ازاين‌روى در عدم راه ندارد كه عدم ، بطلان محض است و بهره‌اى از ثبوت ندارد . و اين سخن كه : « عدم علت ، علت است براى عدم معلول » كلامى است براى نزديك كردن مطلب به اذهان ، و از روى مجاز گفته شده است . « 1 » پس معناى اين سخن كه : « باران نباريد ، چون ابر نبود » آن است كه : عليت « وجود ابر » براى « وجود باران » تحقق پيدا نكرد . [ بنابراين ، عليت در واقع از احكام « وجود » است نه « عدم » 
  ] و سرايت عليت به اعدام - چنان‌كه بعضى گفته‌اند - نظير جريان احكام قضاياى موجبه در قضاياى سالبه است ، آن‌جا كه تعابيرى چون « سالبهء حمليه » و « سالبهء شرطيه » و مانند آن به كار مىرود ، درحالىكه در قضيهء سالبه چيزى جز نفى حمل و نفى شرط نيست .\r\nدومين حكم از احكام عدم آن است كه در عدم ، عليت و معلوليت راه ندارد . يعنى عدم نمىتواند علت و يا معلول باشد . زيرا عليت بيانگر رابطه‌اى وجودى ميان دو چيز است . علّت واقعيتى است كه به نحوى در پيدايش واقعيتى ديگر مؤثر مىباشد ؛ درحالىكه « عدم » هيچ‌گونه واقعيتى در خارج نداشته و نيست محض مىباشد و لذا ، نه مىتواند علت باشد و نه معلول . « 2 »\r\n\r\n\r\n","description":"","footnote":"\r\n( 1 ) . اگر بگوييد : با قبول اين مطلب ، آنچه به عنوان مثال براى قضيه‌اى كه موضوعش را مفهوم اعتبارى عقلى تشكيل مىدهد ، ذكر گرديد نيز براى تقريب مىباشد و نوعى مجاز در آن به كار رفته است .\r\nدر جواب خواهيم گفت : ما آن را به عنوان مثال براى قضيهء نفس الأمرى آورديم و مجرد آن‌كه حمل در قضيه‌اى براى تقريب و به نحو مجاز باشد آن را از صادق بودن خارج و به قضاياى كاذب ملحق نمىكند ؛ از طرف ديگر ، مفاد حقيقى آن قضيه - يعنى عبارت : عليتى كه بين آن دو است ، واقع نشد - نيز خود يك قضيهء نفس الأمرى مىباشد ( ط ) .\r\n( 2 ) . مسئله سه صورت دارد كه هر سه با توجه به بيان بالا ابطال مىشود : 1 . عدم ، علت براى وجود باشد . 2 . وجود ، علت براى عدم باشد . 3 . عدم ، علت براى عدم باشد . اين سه فرض همگى باطل‌اند ، زيرا عدم ، نه مىتواند اثر چيزى باشد تا معلول آن واقع شود ، و نه مىتواند منشأ يك اثرى باشد تا علّت آن قرار گيرد ، و نه مىتوان گفت : عدمى در پيدايش عدم ديگر مؤثر بوده است .\r\n","page_name":" 151 ","page_number":151},
  {"content":"\r\n\r\nممكن است گفته شود : ما در بسيارى از موارد عدم را علت و يا معلول قرار داده و مثلا مىگوييم : چون غذا نخوردم گرسنه ماندم ؛ چون ابر نبود باران نباريد ؛ چون درس را مطالعه نكردم آن را ياد نگرفتم . به‌طور كلى ، اگر وجود « الف » علت براى وجود « ب » باشد ، عدم « الف » را علت براى عدم « ب » تلقى كرده و مىگوييم : چون « الف » نبود ، « ب » تحقق نيافت ؛ و اين نشان مىدهد كه رابطهء عليت ميان اعدام نيز تحقق دارد .\r\n\r\nاسناد عليت به اعدام ، يك اسناد مجازى است\r\nدر پاسخ مىگوييم : اين تعبيرات با نوعى مجاز و مسامحه همراه است . البته مسامحه‌اى كه كاملا صحيح و مقبول مىباشد ، نظير اسناد دادن موجوديت و ثبوت به ماهيت و مفاهيم اعتبارى كه بنابر اصالت وجود ، يك اسناد مجازى و در عين حال صحيح است .\r\nتوضيح اين‌كه : واقعيت مطلب در موارد ياد شده آن است كه عليت ميان وجود « الف » و وجود « ب » تحقق پيدا نكرده است و به ديگر سخن ، حكم ما اوّلا و بالذات اين است كه وجود « الف » ، علت براى وجود « ب » نشده است ، ولى از روى تسامح ، براى عدم « الف » و عدم « ب » ، خارجيت و نفس الأمريت اعتبار كرده و با يك مسامحهء ديگر ، عدم « الف » را علت براى عدم « ب » اعتبار مىكنيم و مىگوييم : عدم « الف » علت است براى عدم « ب » . حاصل آن‌كه ، واقعيت مطلب در موارد ياد شده نفى عليت ميان وجود « الف » و وجود « ب » است ولى ذهن از اين حقيقت يك مجاز گرفته و آن را اعتبار مىكند .\r\n\r\nيك تشبيه\r\nعلت دانستن عدم « الف » براى عدم « ب » در جايى كه وجود « الف » علت براى وجود « ب » است نظير آن است كه قضيهء « زغال سفيد نيست » را « حمليه » و قضيهء « اين چنين نيست كه اگر عددى اوّل بود آن عدد زوج باشد » را شرطيهء متصله بدانيم و\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nحكم قضاياى موجبه را به قضاياى سالبه سرايت دهيم ، زيرا در قضاياى سالبه ، چيزى بر چيزى حمل نمىشود و چيزى مشروط و معلق بر چيزى نمىگردد . اين قضايا در واقع سلب حمل و سلب تعليق را بيان مىكنند ، نه حمل سلب و تعليق سلب را و ازاين‌رو ، حمليه و يا شرطيهء متصله ناميدن قضاياى سالبه ، از روى مجاز و به خاطر شباهت آنها به قضاياى موجبه است .\r\nعلت دانستن عدم « الف » براى عدم « ب » نيز از همين قبيل است ، يعنى از قبيل سرايت دادن احكام قضيهء موجبه به قضيهء سالبه ، زيرا عليت در واقع ميان وجود « الف » و وجود « ب » برقرار است و به مناسبت ، به عدم آنها سرايت داده شده است .\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nالفصل الحادى عشر فى أنّ المعدوم المطلق لا خبر عنه\r\nو يتبيّن ذلك بما تقدّم : أنّه بطلان محض لا شيئيّة له بوجه ، و إنّما يخبر عن شىء بشىء .\r\nو أمّا الشبهة بأنّ قولهم : « المعدوم المطلق لا يخبر عنه » يناقض نفسه ، فانّه بعينه إخبار عنه بعدم الإخبار ، فهى مندفعة ، بما سيجىء فى مباحث الوحدة و الكثرة ، من أنّ من الحمل ما هو أوّلىّ ذاتىّ ، يتّحد فيه الموضوع و المحمول مفهوما و يختلفان اعتبارا ؛ كقولنا : « الانسان إنسان » و منه ما هو شائع صناعىّ ، يتحدان فيه وجودا و يختلفان مفهوما ؛ كقولنا : « الانسان ضاحك » . و المعدوم المطلق معدوم مطلق بالحمل الأوّلىّ ، و لا يخبر عنه ؛ و ليس بمعدوم مطلق ، بل موجود من الموجودات الذهنيّة ، بالحمل الشائع ، و لذا يخبر عنه بعدم الإخبار عنه فلا تناقض .\r\n\r\n11 . از معدوم مطلق نمىتوان خبر داد\r\nاز مطالب گذشته « 1 » روشن مىشود كه از معدوم مطلق هرگز « خبر » داده نمىشود ؛ زيرا عدم ، بطلان محض است و هيچ نحوه ثبوت و شيئيتى ندارد ،\r\n\r\n\r\n","description":"","footnote":"\r\n( 1 ) . ر . ك : فصل نهم .\r\n","page_name":" 154 ","page_number":154},
  {"content":"\r\n\r\nحال آن‌كه خبر لزوما بايد در مورد يك « شىء » باشد .\r\nدر اين‌جا شبهه‌اى مطرح شده كه قضيهء « از معدوم مطلق خبر داده نمىشود » نفىكننده و ناقض خودش مىباشد ؛ چراكه همين جمله از معدوم مطلق سخن مىگويد و به ما اطلاع مىدهد : معدوم مطلق به‌گونه‌اى است كه از آن نمىتوان خبر داد .\r\nپاسخ شبهه آن است كه - همان‌گونه كه خواهد آمد « 1 » - حمل بر دو قسم است :\r\n1 . حمل اوّلى ذاتى ، كه در آن موضوع و محمول اتحاد مفهومى و اختلاف اعتبارى دارند ، مانند : « انسان ، انسان است » .\r\n2 . حمل شايع صناعى ، كه در آن موضوع و محمول اتحاد وجودى و اختلاف مفهومى دارند ، مانند : « انسان ، خندان است » .\r\nبا توجه به اين مقدمه مىگوييم : معدوم مطلق ، به حمل اوّلى ، معدوم مطلق است و از آن نمىتوان خبر داد ، اما به حمل شايع ، معدوم مطلق نبوده بلكه موجودى است از موجودات ذهنى ؛ و لذا از آن خبر داده مىشود به اين‌كه : « از آن خبر داده نمىشود » . بنابراين تناقضى وجود ندارد .\r\nسومين حكم از احكام عدم آن است كه از معدوم مطلق خبر داده نمىشود ، يعنى معدوم مطلق موضوع هيچ قضيه‌اى قرار نمىگيرد و هيچ حكمى دربارهء آن صادر نمىشود ، زيرا براى آن‌كه بتوان از چيزى خبر داد و حكمى دربارهء آن بيان كرد آن چيز بايد تحقق و واقعيت داشته و لااقل در ذهن موجود باشد . به ديگر سخن ، بايد چيزى در كار باشد تا بتوان از آن خبر داد . از طرفى ، معدوم مطلق ، لا شىء محض است و هيچ واقعيتى ندارد . معدوم مطلق ، مطلقا نيست و نابود مىباشد ، نه ثبوتى در خارج دارد و نه در ذهن . ازاين‌رو ، خبر دادن از آن غير ممكن مىباشد . اين مطلب بديهى است و براى تصديق آن ، كافى است موضوع و محمول آن تصور شود .\r\n\r\n\r\n","description":"","footnote":"\r\n( 1 ) . ر . ك : فصل سوم از بخش هشتم .\r\n","page_name":" 155 ","page_number":155},
  {"content":"\r\n\r\n\r\nشبههء تناقض در قضيهء « از معدوم مطلق خبر داده نمىشود »\r\nدر اين‌جا شبهه‌اى مطرح شده است و آن اين‌كه در قضيهء « از معدوم مطلق خبر داده نمىشود » تناقض وجود دارد و اين قضيه خودش ناقض خودش است . زيرا از سويى مىگويد : از معدوم مطلق خبرى داده نمىشود و از سوى ديگر ، مفاد اين قضيه خودش حكمى دربارهء معدوم مطلق و خبرى از آن است . شما در همان حال كه مىگوييد : « معدوم مطلق ، موضوع هيچ حكمى واقع نمىشود » ، آن را موضوع قرار داده و حكمى برايش بيان كرده‌ايد . به بيان ديگر ، دربارهء معدوم مطلق حكم كرده‌ايد به اين‌كه حكمى ندارد .\r\nاگر بگوييد : اين مورد استثنا مىشود ، يعنى معدوم مطلق موضوع هيچ حكمى واقع نمىشود مگر همين حكم . در پاسخ مىگوييم : اين حكم ، يك حكم عقلى است و احكام عقلى ، استثنا بردار نيست . وجود يك استثنا در حكم عقلى به معناى بطلان و بىاعتبارى آن است .\r\n\r\nحل شبهه براساس تفكيك ميان حمل اوّلى و حمل شايع\r\nبراى حلّ اين شبهه مقدمتا بايد يادآور شويم كه حمل بر دو قسم است : حمل اوّلى ذاتى و حمل شايع صناعى . توضيح اين‌كه در قضيهء حمليه ، حكم به اتحاد موضوع و محمول مىشود ، زيرا مفاد حمل ، « اين همانى » است . اما اتحاد ميان موضوع و محمول به دو صورت مىتواند باشد : يكى اتحاد مفهومى و ديگرى اتحاد وجودى .\r\nحمل ذاتى اوّلى آن است كه موضوع و محمول در آن ، اتحاد مفهومى داشته باشند ؛ يعنى مفهوم موضوع همان مفهوم محمول باشد ، مانند : انسان ، انسان است .\r\nانسان ، بشر است . انسان حيوان ناطق است . در تمام اين قضايا نظر به مفهوم موضوع و محمول است نه مصاديق و افراد آنها . به بيان ديگر ، موضوع ، مفهوم انسان است و نه مصداق انسان و نيز محمول ، مفهوم انسان ، بشر و حيوان ناطق است ، نه مصداق آن . به‌طور كلى وقتى مىگوييم : « الف ، ب است به حمل اوّلى » معنايش آن است كه :\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n« مفهوم الف همان مفهوم ب است . »\r\nامّا در حمل شايع صناعى به اتحاد وجودى و مصداقى موضوع و محمول حكم مىشود . در حمل شايع ، مفهوم موضوع غير از مفهوم محمول مىباشد ولى در عين حال ، موضوع و محمول اتحاد وجودى و مصداقى دارند ، مانند قضيهء : انسان خندان است ، كه مفهوم انسان غير از مفهوم خندان است ولى مصداق انسان همان مصداق خندان مىباشد . به‌طور كلى وقتى مىگوييم : « الف ، ب است به حمل شايع » ، معنايش آن است كه « الف ، مصداق ب است » .\r\nبا توجه به مقدمهء فوق مىگوييم : در قضيهء « از معدوم مطلق خبرى داده نمىشود » ، موضوع دو جنبه و دو حيثيت دارد : حيثيت مفهومى و حيثيت مصداقى .\r\nموضوع قضيهء فوق از جهت مفهومى و به حمل اوّلى معدوم مطلق است ، و بدين لحاظ خبرى از آن داده نمىشود ولى از جهت مصداقى و به حمل شايع معدوم مطلق نيست ، بلكه موجودى از موجودات است و بدين لحاظ ، موضوع اين حكم قرار گرفته و اين خبر دربارهء آن بيان شده است .\r\nتوضيح اين‌كه : هر مفهومى به حمل اوّلى خودش خودش است . انسان به حمل اوّلى انسان است ، سياهى به حمل اولى سياهى است و معدوم مطلق نيز به حمل اوّلى معدوم مطلق است ، ولى هيچ‌يك از اين مفاهيم ، مصداق خودشان نيستند و لذا ، فاقد احكام مصاديق خودشان مىباشند . مثلا مفهوم انسان به حمل شايع انسان نيست ، يعنى خودش مصداق خودش نمىباشد و لذا ، نمىتوان گفت : اين مفهوم خندان و يا متعجب است و مانند آن .\r\nمفهوم معدوم مطلق نيز چنين است . خودش مصداق خودش نيست ، يعنى مفهوم معدوم مطلق واقعا و به حمل شايع ، لا شىء محض نيست بلكه موجودى از موجودات ذهنى است و ازاين‌رو ، هيچ‌يك از احكام معدوم مطلق را ندارد ، از جمله اين حكم را كه « خبرى از آن داده نمىشود » . حاصل آن‌كه وقتى مىگوييم : « از معدوم مطلق خبرى داده نمىشود . » مقصود ، مصاديق معدوم مطلق است و آن‌چه به\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nحمل شايع معدوم مطلق مىباشد ؛ و مفهوم معدوم مطلق ، مصداق معدوم مطلق نيست و به حمل شايع يك موجود ذهنى است نه معدوم مطلق و لذا ، مشمول اين حكم نمىشود .\r\n\r\nبررسى چند قضيهء ديگر كه موهم تناقض‌اند\r\nو بهذا التقريب يندفع الشبهة عن عدّة قضايا توهم التناقض ؛ كقولنا : « الجزئىّ جزئىّ » و هو بعينه « كلّىّ » يصدق على كثيرين ، و قولنا : « شريك البارى ممتنع » مع أنّه معقول فى الذهن فيكون موجودا فيه « ممكنا » ، و قولنا :\r\n« الشىء إمّا ثابت في الذهن او لا ثابت فيه » و اللاثابت في الذهن ثابت فيه ، لأنّه معقول .\r\nوجه الاندفاع : أنّ الجزئىّ جزئىّ بالحمل الأوّلىّ ، كلّىّ بالشائع . و شريك البارى شريك البارى ، بالحمل الأوّلىّ ؛ و ممكن مخلوق للبارى ، بالشائع .\r\nو اللاثابت فى الذهن كذلك ، بالحمل الأوّلىّ ؛ و ثابت فيه بالشائع .\r\nبا همين بيان شبهه نسبت به تعداد ديگرى از قضايا كه موهم تناقض‌اند ، بر طرف مىگردد . [ براى نمونه به بررسى پاره‌اى از اين قضايا مىپردازيم : 
  ]\r\n1 . قضيهء « جزيى ، جزيى است » ؛ درحالىكه « جزيى » يك مفهوم كلى بوده و داراى مصاديق بسيار مىباشد .\r\n2 . قضيهء « شريك خدا ممتنع الوجود است » ؛ با آن‌كه « شريك خدا » مفهومى است كه در ذهن تصور مىشود و بنابراين ، در ذهن موجود و ممكن است نه ممتنع .\r\n3 . قضيهء « يك شىء در ذهن يا ثابت است يا غير ثابت » ؛ كه « غير ثابت در ذهن » خود مفهومى است ثابت در ذهن ، چراكه ذهن آن را تصور مىكند .\r\nدر پاسخ گوييم : « جزيى » به حمل اوّلى جزيى است ، اما به حمل شايع يك مفهوم كلى مىباشد ؛ « شريك خدا » نيز به حمل اوّلى شريك خداست و به حمل شايع موجودى ممكن و مخلوق خداوند است ؛ هم‌چنين « غير ثابت در\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nذهن » به حمل اوّلى غير ثابت در ذهن است و به حمل شايع مفهومى ثابت و موجود در ذهن مىباشد .\r\nدر اين‌جا چند شبههء ديگر نظير شبههء مربوط به معدوم مطلق مطرح شده كه با توجه به تفكيك ميان حمل اوّلى و حمل شايع ، و تفكيك ميان حيثيت مفهومى و حيثيت مصداقى يك شىء ، مىتوان به حلّ آنها نائل آمد .\r\n\r\nشبههء نخست و پاسخ آن\r\nشبهه : قضيهء « جزيى ، جزيى است » يك قضيهء صادق است ، زيرا هر چيزى خودش ، خودش هست و نمىتوان آن را از خودش سلب كرد ؛ ولى از طرف ديگر ، مفهوم جزيى ، مصاديق فراوانى دارد ؛ چراكه تمام صورت‌هاى حسّى و خيالى ما جزيى هستند ، تصورى كه از قلم خاص ، ورق خاص ، كتاب خاص و . . . داريم ، همه ، جزيى هستند و بنابراين ، مفهوم جزيى بر موارد كثير قابل صدق است و كلّى مىباشد . پس جزيى ، هم جزيى است و هم جزيى نيست . و اين اجتماع نقيضين است و محال مىباشد .\r\nپاسخ : مفهوم جزيى به حمل اوّلى جزيى است ، يعنى مفهوم جزيى ، مفهوم جزيى است ؛ اما اين مفهوم به حمل شايع جزيى نيست ، يعنى خودش مصداق خودش نمىباشد ، بلكه يكى از مصاديق كلى است . پس مفهوم جزيى به حمل اوّلى جزيى و به حمل شايع كلى است . به بيان ديگر ، اگر از ما بپرسند : جزيى يعنى چه ؟\r\nمىگوييم : جزيى يعنى آن‌چه قابل صدق بر بيش از يك فرد نيست ؛ و اگر سؤال كنند :\r\nاين مفهوم خودش در عداد كدام يك از مفاهيم است : مفاهيم جزيى يا مفاهيم كلّى ؟\r\nمىگوييم : در عداد مفاهيم كلى بوده و قابل صدق بر افراد فراوانى است .\r\n\r\nشبههء دوم و پاسخ آن\r\nشبهه : شريك البارى محال و ممتنع الوجود است ، زيرا در جاى خود ثابت شده است كه فرض ثانى و دوم براى واجب الوجود نمىتوان كرد و در نتيجه ، واجب الوجود دوم ( شريك البارى ) محال است كه تحقق داشته باشد . ولى از سوى ديگر ، شريك\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nالبارى ( واجب الوجود دوم ) يكى از مفاهيم ذهنى ماست و نه تنها ممكن الوجود است بلكه بالفعل موجود مىباشد . پس شريك البارى هم ممتنع الوجود است و هم ممتنع الوجود نيست . و اين ، اجتماع نقيضان است و محال مىباشد .\r\nپاسخ : شريك البارى به حمل اوّلى شريك بارى است و از اين جهت ، بر آن حكم مىشود كه ممتنع الوجود است ، امّا اين مفهوم ، خودش مصداق خودش نبوده و به حمل شايع شريك البارى نيست ، بلكه يك مفهوم ذهنى است كه چون ديگر مفاهيم ، مخلوق و آفريدهء خداوند است نه شريك او . به بيان ديگر ممتنع الوجود بودن ، حكم مصداق شريك البارى است و وقتى مىگوييم : شريك البارى ممتنع الوجود است ، اين مفهوم ذهنى را آينه براى انعكاس مصاديقش قرار داده و حكمى را براى آن مصاديق ذكر كرده‌ايم و چون مفهوم شريك البارى خودش مصداق خودش نيست ، احكام مصاديق خودش را نيز ندارد .\r\nبه ديگر سخن : شريك البارى در ذهن ما دو جنبه دارد ، يكى جنبهء مفهومى ( يعنى جنبهء حكايت و ارائه ) و ديگر جنبهء مصداقى ( يعنى آن‌چه به عنوان شيئى از اشيا خودش هست ) . به لحاظ اول ، يعنى آن‌چه نشان مىدهد و حكايت مىكند ، ممتنع الوجود است و به لحاظ دوم ، يعنى آن‌چه كه خودش هست ، ممكن و مخلوق خداوند مىباشد . پس تناقضى در كار نيست .\r\n\r\nشبههء سوم و پاسخ آن\r\nشبهه : ما اشيا را تقسيم مىكنيم به ثابت در ذهن و غير ثابت در ذهن و مىگوييم : شىء يا در ذهن موجود است و يا در ذهن غير موجود است . اين يك تقسيمى است در كنار ساير تقسيمات . يعنى همان‌طور كه اشيا را به مجرد و مادى ، علت و معلول ، بالفعل و بالقوه تقسيم مىكنيم ، آنها را به ثابت در ذهن و غير ثابت در ذهن نيز تقسيم مىكنيم . از طرف ديگر ، « لا ثابت در ذهن » خودش ثابت در ذهن است ، زيرا مقتضاى تقسيم ذهنى آن است كه همهء اطراف تقسيم ، در ذهن موجود بوده و ثبوت ذهنى\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nداشته باشند . بنابراين ، همين‌كه گفتيم : « الشىء إمّا ثابت فى الذّهن أو لا ثابت فيه » ، لا ثابت در ذهن ، وجود ذهنى يافته و ثابت در ذهن مىشود .\r\nپاسخ : آن‌چه به مقتضاى اين تقسيم در ذهن موجود و ثابت مىباشد « مفهوم لا ثابت در ذهن » است و اين مفهوم ، به حمل اوّلى لا ثابت در ذهن مىباشد ولى به حمل شايع ، ثابت در ذهن است . يعنى خودش مصداق خودش نيست . به عبارت ديگر : چيزى كه به حمل شايع « لا ثابت در ذهن » است ، در ذهن موجود نمىباشد ؛ و مفهوم « لا ثابت در ذهن » ، به حمل اوّلى « لا ثابت در ذهن » است نه به حمل شايع .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nالفصل الثانى عشر فى امتناع اعادة المعدوم بعينه\r\nقالت الحكماء : « إنّ إعادة المعدوم بعينه ممتنعة » ، و تبعهم فيه بعض المتكلمين ، و أكثرهم على الجواز .\r\nو قد عدّ الشيخ « امتناع إعادة المعدوم » ضروريّا ؛ و هو من الفطريّات ، لقضاء الفطرة ببطلان شيئيّة المعدوم ، فلا يتّصف بالاعادة .\r\n\r\n12 . بازگرداندن خود معدوم محال است\r\nفلاسفه گفته‌اند : « بازگرداندن خود معدوم [ به صحنهء وجود 
  ] امرى است ممتنع . »\r\nگروهى از متكلمان در اين امر ، پيرو حكمااند ، ولى اكثر آنها [ بر خلاف حكما 
  ] اعادهء معدوم را ممكن دانسته‌اند .\r\nشيخ الرئيس « امتناع اعادهء معدوم » را بديهى شمرده است . در اين صورت ، اين مسئله از بديهيات فطرى خواهد بود ، چراكه وجدان انسانى به وضوح حكم مىكند : « معدوم چيزى نيست ؛ و ازاين‌رو نمىتواند موصوف به اعاده گردد . »\r\nچهارمين حكمى كه دربارهء عدم و معدوم مطرح مىشود اين است كه « اعاده و ايجاد دوبارهء شيئى كه معدوم شده و از بين رفته ، ممتنع مىباشد . » مسئلهء اعاده معدوم را نخستين بار متكلمان مطرح كردند و سپس به فلسفه راه يافت . بسيارى از متكلمان مىپنداشتند معاد ، كه يكى از مهمترين اركان اديان الهى است ، نوعى اعادهء معدوم\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nاست و ازاين‌روى ، افزون بر آن‌كه به جواز اعادهء معدوم حكم كردند ، وقوعش را نيز حتمى دانستند . امّا فيلسوفان و نيز محققان از متكلمان به امتناع اعادهء معدوم قاتل شدند و حتى پاره‌اى از ايشان حكم به امتناع اعادهء معدوم را ضرورى و بديهى دانستند .\r\n\r\nامتناع اعادهء معدوم از فطريات است\r\nبو على سينا در شفا مىگويد :\r\nعلى انّ العقل يدفع هذا دفعا لا يحتاج فيه الى بيان و كلّ ما يقال فيه فهو خروج عن طريق التعليم « 1 » ؛ عقل بدون آن‌كه نياز به دليل و برهان داشته باشد اعادهء معدوم را ردّ مىكند و آن‌چه دراين‌باره ذكر مىشود نه از باب تعليم و آموزش بلكه از قبيل تنبيه و يادآورى است .\r\nحكم به امتناع اعادهء معدوم يك حكم فطرى است . فطريات ، چنان‌كه در منطق آمده ، قضايايى هستند كه دليلشان همراه با حضور آنها در ذهن ، به ذهن مىآيد و انسان براى تصديق آنها نياز به تلاش فكرى ندارد . قضيهء « اعادهء معدوم ممتنع است » نيز همين‌گونه است ، زيرا فطرت آدمى به روشنى حكم مىكند كه معدوم ، بطلان و نيستى محض است و لذا ، قابليت اتصاف به اعاده و بازگشت دوباره به صحنهء وجود را ندارد . به بيان ديگر : معدوم ، شيئى نيست كه بازگردانده شود .\r\n\r\nاعادهء معدوم يعنى چه ؟\r\nحقيقت اين است كه اگر موضوع اين مسئله خوب روشن شود و مقصود از اعادهء معدوم معلوم گردد ، هر انسان سليم الذهنى آن را ممتنع مىشمارد . اعادهء معدوم يعنى اين‌كه يك شىء پس از آن‌كه يك‌بار وجود پيدا كرد و سپس از بين رفت ، دوباره به وجود آيد ؛ يعنى دقيقا همان شىء با همان تشخّص و تعيّنى كه داشت\r\n\r\n\r\n","description":"","footnote":"\r\n( 1 ) . الهيات شفاء ، فصل پنجم از مقالهء نخست .\r\nفخر رازى در « المباحث المشرقيه » مىنويسد :\r\n« و نعم ما قال الشيخ من انّ كلّ من رجع الى فطرته السليمة ؛ و رفض عن نفسه الميل و العصبية ، شهد عقله الصريح بان اعادة المعدوم ممتنع قطعا و كما انّه قد يتوهم فى غير البديهى انه بديهى ، لاسباب خارجة ، فكذلك قد يتوهم فى البديهى انه غير بديهى ، لموانع من خارج . » ج 1 ، ص 48 .\r\n","page_name":" 163 ","page_number":163},
  {"content":"\r\n\r\nدوباره موجود گردد ، به گونه‌اى كه بتوان گفت : اين همان شيئى است كه معدوم شده بود . فرض كنيد كسى دست خود را از بالا به پائين حركت مىدهد و اين حركت ، پنج ثانيه به طول مىانجامد و بعد ، با توقف دست ، اين حركت تمام مىشود و از بين مىرود . اعادهء معدوم يعنى آن‌كه همان حركت با همان تشخص دوباره موجود شود .\r\nاز اين‌جا معلوم مىشود كه ميان اعاده و تكرار بايد فرق نهاد . تكرار ، امرى است ممكن كه فراوان رخ مىدهد . در مثال فوق ، اگر آن شخص دوباره دست خود را به همان صورت و با همان سرعت حركت دهد ، حركت نخست را تكرار كرده است ، يعنى مثل آن را به وجود آورده است نه عين آن را . تكرار يعنى آن‌كه افراد متعدد يك ماهيت ، كه هريك جدا و متمايز از ديگرى بوده و وجود خاص خود را دارد و در عين حال ، شبيه يكديگرند ، در طول زمان موجود شوند ؛ و اعادهء معدوم يعنى اين‌كه يك فرد و يك شخص ، در طول زمان ، دوبار موجود شود .\r\n\r\nتبيين امتناع اعادهء معدوم براساس دو اصل\r\nبراى تصديق امتناع اعادهء معدوم بايد به دو نكته توجه كرد :\r\n1 . ملاك تشخّص ، وجود است . يعنى هويت و « آن » بودن يك شىء به موجود بودن آن بستگى دارد . اگر يك شىء موجود شود به اين معناست كه هويّت خاصى به وجود آمده و اگر اين موجوديت از بين برود ، ديگر هويتى باقى نمىماند و قهرا وجود دوم ، هويت ديگرى خواهد بود .\r\n2 . ايجاد ، عين وجود است . كثرت ايجاد و وجود ، يك كثرت ذهنى است و گرنه ، در واقع دو چيز منفك از هم ، يكى به نام ايجاد و ديگرى به نام وجود ، در كار نيست .\r\nايجاد يك شىء همان وجود و تحقق آن شىء است . تفاوت ميان ايجاد و وجود به وجهى نظير تفاوت ميان مصدر و اسم مصدر است .\r\nبا توجه به اين دو اصل مىگوييم : يك فرد با حفظ تشخص و تعين خودش نمىتواند پس از آن‌كه نابود شد ، اعاده شود . زيرا اعاده ، ايجاد دومى است كه به\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nشىء تعلق مىگيرد و چون ايجاد ، عين وجود است ( اصل دوم ) ايجاد دوم ، مساوق با وجود دوم مىباشد و چون ملاك هويت و تشخص همان وجود است ( اصل اول ) ، وجود دوم تشخص دومى را به دنبال مىآورد . بنابراين ، موجود دوم محال است كه همان شخص نخستين باشد .\r\nاين خود دليلى است متقن و روشن بر امتناع اعادهء معدوم ؛ اما در متن ، ادلهء ديگرى ذكر شده كه اينك به شرح آنها مىپردازيم :\r\n\r\nدليل اول بر امتناع اعادهء معدوم\r\nو القائلون بنظريّة المسألة احتجّوا عليه بوجوه :\r\nمنها : أنّه لو جاز للمعدوم في زمان أن يعاد فى زمان آخر ، بعينه ، لزم تخلّل العدم بين الشىء و نفسه ، و هو محال ، لأنّه حينئذ يكون موجودا بعينه فى زمانين بينهما عدم متخلّل .\r\nكسانى كه اين مسئله را نظرى دانسته‌اند ادله‌اى به شرح زير براى اثبات آن بيان كرده‌اند :\r\nدليل اول : اگر امكان داشته باشد همان شيئى كه در زمان خاصى معدوم بوده در زمانى ديگر [ به صحنهء هستى 
  ] بازگردانده شود ، لازم مىآيد عدم و نيستى ، ميان يك شىء و خودش فاصله اندازد ، و اين محال است . چراكه در اين صورت ، آن شىء بايد در دو زمان كه ميانشان عدم قرار گرفته ، موجود باشد .\r\nدليل اول « 1 » بر امتناع اعادهء معدوم اين است كه اگر يك شىء پس از آن‌كه از بين رفت\r\n\r\n\r\n","description":"","footnote":"\r\n( 1 ) . در اين قسمت ، چهار دليل براى امتناع اعادهء معدوم بيان شده است . دو دليل نخست ، مبتنى بر فرض عدم اعادهء زمان و دو دليل پايانى ، مبتنى بر فرض اعادهء زمان است .\r\nتوضيح اين‌كه : وقتى « الف » پس از معدوم شدن دوباره ايجاد مىشود ، موجود معاد ( اعاده شده ) بايد همهء خصوصيات « الف » را داشته باشد و به عبارت ديگر بايد همهء ويژگىها و اعراض « الف » اعاده شود . حال اگر فرض شود كه زمان از اين ويژگىها مستثنا بوده و اعاده نمىشود و در نتيجه ، موجود آغازين و معاد آن ، در دو زمان مختلف موجود مىشوند ، زمينه براى دليل اول و دوم فراهم مىگردد .\r\nو اگر فرض شود كه زمان نيز اعاده مىشود و موجود آغازين و معاد آن ، از جهت زمانى نيز عين يكديگر مىباشند در اين صورت ، برهان سوم و چهارم مطرح مىشود .\r\n","page_name":" 165 ","page_number":165},
  {"content":"\r\n\r\nدوباره به وجود آيد لازمه‌اش آن است كه عدم و نيستى ميان آن شىء و خودش فاصله شود و اين محال است ، زيرا مستلزم آن است كه آن شىء خودش بر خودش تقدّم زمانى داشته باشد . يعنى بايد پيش از آن‌كه موجود شود موجود باشد و اين محال است . يك فرد مىتواند نسبت به افراد ديگر تقدّم يا تأخر زمانى داشته باشد ، مانند بو على كه متأخر از فارابى و متقدم بر خواجه نصير است . و نيز ممكن است قسمتى از وجود يك فرد ، بر قسمت ديگرى از وجود آن فرد مقدم باشد ، مانند آن‌كه نيمهء اوّل عمر ما بر نيمهء دوم عمر ما مقدم است ، ولى محال است كه تمام وجود يك فرد بر تمام وجود خودش مقدم باشد ، چنان‌كه در اعادهء معدوم رخ مىدهد .\r\nدر فرض اعادهء معدوم ، يك شىء همهء عمرش را كرده و دوباره همان شىء با همان عمر به وجود مىآيد و در نتيجه ، عدم زمانى ميان آن شىء و خودش فاصله مىاندازد و اين محال است ، چون مستلزم تقدم زمانى شىء بر خودش مىباشد . « 1 »\r\n\r\nدليل دوم [ اگر بتوان شىء را با همه خصوصيات بعد از معدوم شدن برگرداند 
  ]\r\nحجّة اخرى : لو جازت إعادة الشىء بعينه بعد انعدامه ، جاز إيجاد ما يماثله من جميع الوجوه ابتداء و استئنافا ؛ و هو محال . أمّا الملازمة فلأنّ « حكم الأمثال فيما يجوز و فيما لا يجوز واحد » ، و مثل الشىء ابتداء و معاده ثانيا لا فرق بينهما بوجه ، لأنّهما يساويان الشىء المبتدأ من جميع الوجوه . و أمّا استحالة اللازم فلاستلزام اجتماع المثلين فى الوجود عدم التميز بينهما ، و هو وحدة الكثير من حيث هو كثير ؛ و هو محال .\r\nدليل دوم : اگر بتوان شىء را با حفظ همهء خصوصيات آن پس از معدوم شدنش بازگرداند ، بايد بتوان مشابه آن شىء را ، كه در همه خصوصيات با او برابر\r\n\r\n\r\n","description":"","footnote":"\r\n( 1 ) . در بيان بالا تكيه بر اين است كه فاصله شدن عدم ميان يك شىء و خودش ازاين‌رو محال است كه موجب تقدم زمانى شىء بر خودش مىشود ، ولى محذور فاصله شدن عدم ميان يك شىء و خودش را به صورت ديگرى نيز مىتوان بيان كرد و آن اين‌كه بگوييم : تخلل عدم موجب تمام شدن وجود شىء بوده و باعث تعدد آن مىشود و وحدت آن را از بين مىبرد ، زيرا وحدت وجود در امور زمانى منوط به استمرار وجود شىء در ظرف زمان مىباشد ، درحالىكه در اعادهء معدوم ، فرض بر آن است كه معاد ، همان موجود نخستين است و در واقع آن دو يك چيز هستند .\r\n","page_name":" 166 ","page_number":166},
  {"content":"\r\n\r\nاست ، ابتداء ايجاد كرد ، درحالىكه چنين چيزى محال است . دليل ملازمهء مذكور [ بين امكان اعادهء معدوم و امكان ايجاد ابتدايى مماثل شىء 
  ] آن است كه امور مشابه حكمشان يكسان است ، اگر چيزى نسبت به يكى از آنها ممكن يا ممتنع باشد ، نسبت به ديگرى نيز همان حكم را خواهد داشت . و [ از طرف ديگر ، 
  ] بين آن‌چه مشابه با « شىء » موردنظر ، ايجاد ابتدايى مىشود و آن‌چه اعاده شدهء آن است ، هيچ فرقى وجود ندارد ، چراكه هردو از هر جهت همانند آن « شىء » موردنظرند . اما دليل اين‌كه ايجاد ابتدايى مماثل آن را محال دانستيم آن است كه اگر دو چيز كه در همهء خصوصيات همسانند ، موجود شوند ، هيچ فرقى باهم نخواهند داشت ، و اين يعنى آن‌كه چند چيز از همان جهت كه چند چيزند ، يك چيز باشند ، و اين محال است .\r\nدليل دوم بر امتناع اعادهء معدوم از دو مقدمهء تشكيل شده كه هريك بايد جداگانه اثبات شود تا استدلال تام و كامل گردد . اين دو مقدمه عبارتند از :\r\nمقدمهء نخست : اگر بتوان « الف » را پس از معدوم شدن با حفظ همهء خصوصياتش دوباره به وجود آورد ، بايد بتوان همزان با وجود « الف » چيزى را كه از هر جهت شبيه « الف » است و در تمام خصوصيات با آن برابر است ، به وجود آورد .\r\nمقدمهء دوم : نمىتوان همزمان با وجود « الف » چيزى را كه در همه خصوصيات با آن برابر باشد ، به وجود آورد .\r\nنتيجهء اين دو مقدمه آن است كه : نمىتوان « الف » را پس از معدوم شدن با حفظ همه خصوصياتش دوباره به وجود آورد . يعنى اعادهء معدوم محال است .\r\nتبيين مقدمهء نخست : حاصل اين مقدمه آن است كه اگر معاد « الف » - كه نامش را « ب » مىگذاريم - ممكن الوجود باشد بايد مماثل « الف » - كه نامش را « ج » مىنهيم - نيز ممكن الوجود باشد . دليل اين ملازمه آن است كه « ب » و « ج » هردو مماثل يكديگرند ، زيرا بنابر فرض ، هردو از هر جهت مماثل و شبيه « الف » هستند و اگر ما دو چيز داشته باشيم كه هر دوى آنها از هر جهت مساوى و همانند شىء سومى\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nباشند ، آن دو خودشان مماثل با يكديگر خواهند بود ، همان‌طور كه در حساب مىگويند :\r\nاگر دو عدد با عدد سومى برابر باشند ، آن دو عدد خود مساوى باهم خواهند بود .\r\nاز طرف ديگر ، حكم امورى كه همانند و همسان هستند ، يكسان مىباشد « 1 » و اگر يكى از آنها ممكن باشد ديگرى نيز ممكن خواهد بود . پس اگر گفتيم : « الف » مىتواند اعاده شود و به عبارت ديگر معاد « الف » ممكن الوجود مىباشد ، بايد بپذيريم كه مماثل « الف » را نيز مىتوان به وجود آورد . « 2 »\r\nتبيين مقدمهء دوم « 3 » : دليل اين‌كه نمىتوان هم‌زمان با وجود « الف » چيزى را كه از هر جهت شبيه « الف » است ، به وجود آورد اين است كه در اين صورت ، دو چيز كه هيچ امتيازى ميانشان وجود ندارد هم‌زمان باهم موجود خواهند شد و اين ، با تعدد و دوئيت آنها منافات دارد . ما نمىتوانيم دو چيز داشته باشيم كه در عين حال كه دو چيزند هيچ امتيازى از يكديگر نداشته و در همه چيز دقيقا همانند باشند ، زيرا تحقق كثرت بدون امتياز و اختلاف محال است .\r\nتوضيح اين‌كه : دوئيت و تعدد ، مستلزم وجود امتياز و اختلاف است و از سوى ديگر ، فرض تماثل همه جانبهء دو پديده مستلزم عدم وجود امتياز و اختلاف ميان آن\r\n\r\n\r\n","description":"","footnote":"\r\n( 1 ) . اين ، يك قاعدهء كلى است كه معمولا به اين صورت بيان مىشود : « حكم الامثال فيما - يجوز و فيما لا يجوز واحد » . به مقتضاى اين قاعده ، حكم هر شىء ، حكم مانند آن نيز هست ، خواه آن حكم مثبت باشد يا منفى . دليل اين قاعده آن است كه : آن‌چه موجب جدايى و امتياز دو موجود مماثل از يكديگر مىشود ، به ذات و ماهيت آنها مربوط نيست ، بلكه صرفا يك امر عرضى مىباشد . پس دو يا چند موجود مماثل در ماهيت متحدند و اختلافشان در اعراض مىباشد .\r\nحال اگر اين ماهيت در يك مورد ، به حكمى محكوم شود و در مورد ديگر ، اين حكم از آن سلب گردد ، اجتماع نقيضين لازم مىآيد ، زيرا يك حكم بر يك ماهيت اثبات شده و از همان ماهيت سلب شده است . و چون اجتماع نقيضين محال است ، در فرض مذكور همهء موارد آن ماهيت ، همان حكم را خواهند داشت و آن حكم از هيچ‌يك از موارد آن سلب نمىشود .\r\n( 2 ) . اين مقدمه را به اين صورت نيز مىتوان بيان كرد كه اعادهء معدوم عبارت است از اين‌كه پس از معدوم شدن الف ، چيزى كه در تمام جهات مانند الف است ، به وجود آيد . و اگر تحقق چنين چيزى در دو زمان روا باشد بايد در يك زمان نيز جايز باشد ، يعنى در همان هنگام كه « الف » موجود است چيزى ايجاد شود كه از هر جهت شبيه و مماثل « الف » مىباشد .\r\n( 3 ) . مقدمهء دوم استدلال مبتنى بر يك قاعدهء كلى فلسفى است و آن اين‌كه « اجتماع المثلين فى الوجود محال » ، يعنى محال است كه دو چيزى كه از هر جهت مثل يكديگرند باهم تحقق پيدا كنند و موجود شوند . دليل اين قاعدهء فلسفى را در شرح همين قسمت آورده‌ايم .\r\n","page_name":" 168 ","page_number":168},
  {"content":"\r\n\r\nدو مىباشد . در نتيجه ، فرض اين‌كه دو چيز كه از هر جهت مثل يكديگرند باهم موجود شوند - كه از آن به « اجتماع المثلين فى الوجود » تعبير مىشود - يك فرض تناقض‌آميز است ؛ زيرا به معناى آن است كه دو چيز در عين حال كه دو چيزند و از همان جهت كه دوچيزند ، يك چيز باشند !\r\n\r\nدليل سوم [ اعاده معدوم همان اعاده موجود ابتدايى است و محال 
  ]\r\nحجّة اخرى : إنّ اعادة المعدوم توجب كون المعاد هو المبتدأ ؛ و هو محال ، لاستلزامه الانقلاب أو الخلف . بيان الملازمة : أنّ إعادة المعدوم بعينه يستلزم كون المعاد هو المبتدإ ذاتا و فى جميع الخصوصيّات المشخّصة حتّى الزمان ، فيعود المعاد عين المبتدإ ، و هو الانقلاب او الخلف .\r\nدليل سوم : بازگرداندن معدوم ايجاب مىكند اعاده شده ، همان موجود ابتدايى باشد ، و اين محال است ؛ چراكه مستلزم انقلاب ذاتى و يا خلف در فرض مىباشد . توضيح ملازمه آن است كه بازگرداندن خود معدوم مستلزم آن است كه موجود اعاده شده در ذات و همهء خصوصيات ، حتى زمان ، همان موجود نخست باشد ؛ و اين بدين معنا است كه آن‌چه اعاده شده ، همان موجود نخستين است [ نه اين‌كه اعاده شدهء آن باشد 
  ] . و اين انقلاب ذاتى و يا خلف در فرض مىباشد .\r\n\r\nنسبت زمان به اشياى زمانمند\r\nدر اين قسمت ، دليل سومى براى اثبات امتناع اعادهء معدوم بيان شده كه تبيين كامل آن ، منوط بر فهم صحيح نسبت زمان به اشياى زمانمند است . توضيح اين‌كه : قائلين به جواز اعادهء معدوم گمان برده‌اند كه زمان يك پديده ، امرى جدا و بيگانه از آن پديده است . در نظر ايشان ، زمان ، يك ظرف مستقل از پديده است كه پديده در آن قرار مىگيرد ، درست مانند بستر رود كه آب در آن جريان مىيابد . ازاين‌رو ، پنداشته‌اند كه مىتوان يك شىء را بدون آن‌كه هويّت و تشخّصش از دست برود ، از\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nزمانى برداشته و در زمان ديگرى قرار داد ، همان‌طور كه مىتوان يك شىء را با حفظ هويت و تشخصش از مكانى به مكان ديگر انتقال داد .\r\nاما اين گمان ، باطل است ، زيرا بنابر تحقيقات بسيار عميق و دقيقى كه صدر المتألهين در باب حركت جوهرى و رابطهء آن با زمان انجام داده - كه شرح آن به خواست خداى متعالى در آينده خواهد آمد - زمان ، ظرف مستقلى از اشيا و پديده‌هاى زمانمند نيست ، كه وجود جداگانه‌اى از آنها داشته باشد و امور زمانمند در آن بگنجد ، بلكه همانند حجم اجسام ، صفتى ذاتى و درونى براى آنهاست و طبعا هر پديده‌اى ، زمانى مخصوص به خود دارد كه از شؤون وجودش به شمار مىرود و در هويّت آن دخيل مىباشد . استاد مطهرى - كه رحمت خدا بر او باد - دراين‌باره مىنويسد :\r\nمعمولا زمان را به منزلهء ظرفى خارج از حقيقت وجود موجودات زمانى فرض مىكنند . يعنى زمان را موجودى عليحده و زمانيات را موجودات ديگرى فرض مىكنند و چنين مىپندارند كه هر موجود زمانى در يك قسمت از آن موجود ديگر ، كه به نام زمان خوانده مىشود ، قرار گرفته است ، عينا مانند اشيايى كه در يك صندوق يا اطاق جا داده مىشود ، با اين فرق كه ظرفيت و گنجايش زمان ، طولى است و ظرفيت صندوق و اطاق عرضى . از لحاظ طولى موجودات كه در پشت‌سر يكديگر از لحاظ زمان قرار گرفته‌اند عينا شبيه به دانه‌هاى زنجير است كه پشت‌سر يكديگر رديف شده‌اند .\r\nو چون زمان موجودى است و زمانيات موجود ديگرى ، مانعى ندارد كه يك حادثهء زمانى كه در يك قطعه از زمان واقع شده ، با حفظ هويت و عينيت ، در يك قطعه ديگر واقع مىشد ، مانند اين‌كه فلان شىء خاص كه در فلان گوشهء صندوق است ، در گوشهءه ديگر آن واقع مىشد .\r\n. . . اين طرز تصور ، طرز تصور ابتدايى و عاميانه‌اى است كه معمولا افراد از زمان و زمانيات دارند . ولى حقيقت اين است كه زمان هويتى مستقل از هويت زمانيات ندارد و به عبارت ديگر ، زمانيات هويتى خارج از زمان ندارند و هر موجودى از موجودات زمانى ، مرتبه‌اى از مراتب حركت و زمان است و فرض\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nموجودى در غير آن مرتبه از زمان كه واقع شده ، عينا مثل اين است كه فرض كنيم آن موجود ، آن موجود نباشد .\r\n. . . زمانيات را با مراتب زمانىشان نبايد به دانه‌هاى زنجير كه پشت‌سر يكديگر رديف شده‌اند يا به اشيايى كه در يك صندوق يا طاق جا داده مىشود ، تنظير كرد . آن‌چه از اين لحاظ شبيه زمانيات و مراتب زمانى است اعداد و مراتب آنهاست .\r\n. . . بحسب وهم ابتدايى ، اين سؤال پيش مىآيد كه چه مانعى داشت كه سعدى در زمان ما ، يا ما در زمان سعدى بوديم ، ولى اگر حقيقت اصالت وجود را خوب درك كرده باشيم و اين مطلب را نيز كه مرتبهء هر وجودى مقوّم ذات آن وجود است نيز درك كرده باشيم و به اين مطلب اذعان داشته باشيم كه زمان ، خارج از حقيقت و ذات وجودات زمانيه نيست ، به خوبى مىفهميم كه اين سؤال عينا مانند اين است كه از ما بپرسند : چه مانعى داشت كه عدد 5 به جاى 8 ، و عدد 8 به جاى عدد 5 بود ؟ يا آن‌كه چه مانعى داشت كه ديروز به جاى امروز و امروز به جاى آن قطعه از زمان بود ؟\r\n. . . هويت يك وجود بسته به همان زمانى است كه آن را اشغال كرده ، و اگر بخواهيم آن وجود را در مرتبهء ديگر از آن زمان فرض كنيم ، ديگر خودش خودش نيست . « 1 »\r\n\r\nتقرير دليل سوم\r\nبا توجه به مقدمهء فوق مىگوييم : لازمهء اعادهء معدوم آن است كه موجود اعاده شده ( - معاد ) همان موجود آغازين ( - مبتدأ ) باشد ، زيرا معناى اعادهء معدوم آن است كه همان شىء آغازين پس از معدوم شدن ، با حفظ هويّت و تشخصش دوباره موجود گردد ، به گونه‌اى كه بتوان گفت : اين ، همان شىء نابود شده است . و براى آن‌كه هويت موجود اعاده شده همان هويت موجود آغازين باشد بايد همهء امورى را كه در هويت آن شىء مدخليت داشته - يعنى اعراض مشخصهء آن شىء را - عينا واجد\r\n\r\n\r\n","description":"","footnote":"\r\n( 1 ) . چنان‌كه در متن آمده : انّ اعادة المعدوم توجب كون المعاد هو المبتدأ .\r\n","page_name":" 171 ","page_number":171},
  {"content":"\r\n\r\nباشد و از جملهء اين امور ، زمان خاص آن شىء است . پس زمان موجود اعاده شده بايد همان زمان موجود آغازين باشد و لازمهء اين امر ، آن است كه موجود اعاده شده درست همان موجود آغازين باشد « 1 » و اين ، از دو حال بيرون نيست :\r\n1 . اين‌كه بگوييم : مبتدأ همان معاد شده است . يعنى موجودى كه طبق بيان بالا ، موجود آغازين است همان تبديل به معاد شده است . اما اين امر پذيرفتنى نيست ، زيرا معنايش آن است كه مبتدأ منقلب شده است به معاد . و انقلاب محال است .\r\n2 . اين‌كه بگوييم : آن شىء ، معاد نيست بلكه فقط مبتدأ است . و اين نيز پذيرفتنى نيست ، زيرا بر خلاف فرض است ، چراكه فرض بر آن است كه اعاده صورت گرفته و آن شىء ، معاد مىباشد . حال آن‌كه طبق اين احتمال ، معادى در كار نيست . « 2 »\r\n\r\nدليل چهارم\r\nحجّة أخرى : لو جازت الإعادة لم يكن عدد العود بالغا حدّا معيّنا يقف عليه ، إذ لا فرق بين العودة الأولى و الثانية و هكذا إلى ما لا نهاية له ، كما لم يكن فرق بين المعاد و المبتدإ ، و تعيّن العدد من لوازم وجود الشيء المتشخّص .\r\nدليل چهارم : اگر اعادهء معدوم ممكن باشد ، شمار اين « عود » و « بازگشت » به عدد معينى كه از آن تعدّى نكند ، نخواهد رسيد ، زيرا فرقى نيست بين بازگشت اوّل و دوم و ساير بازگشت‌ها تا بىنهايت ؛ چنان‌كه هيچ فرقى بين موجود اعاده شده و موجود ابتدايى نبود ؛ ولى [ مىدانيم كه 
  ] معين و مشخص بودن « عدد » از لوازم وجود يك شىء متشخص است . « 3 »\r\nاستدلال فوق ، چهارمين و آخرين دليلى است كه در اين فصل براى بيان امتناع اعادهء معدوم بيان شده است . اين استدلال مبتنى بر سه امر است :\r\n\r\n\r\n","description":"","footnote":"\r\n( 1 ) . پاورقىهاى اصول فلسفه و روش رئاليسم ، ج 3 ، ص 97 - 99 .\r\n( 2 ) . البته در اين‌جا احتمال سومى نيز وجود دارد و آن اين‌كه بگوييم : آن شىء ، در آن واحد ، هم مبتدأ باشد و هم معاد .\r\nبطلان اين احتمال نيز روشن است ، زيرا به معناى اجتماع دو امر متقابل در يك چيز است .\r\n( 3 ) . حال آن‌كه مرجّحى براى عدد خاصى از اين اعداد وجود ندارد . خلاصه آن‌كه : تعيّن و تشخص ، امرى است كه براى پيدايش يك شىء ناگزير از آن هستيم ؛ چراكه شىء مادامى كه تشخص نيافته موجود نمىشود ، حال آن‌كه هيچ عامل ترجيح‌دهنده‌اى نسبت به عدد معينى از اين اعداد وجود ندارد ( ط ) .\r\n","page_name":" 172 ","page_number":172},
  {"content":"\r\n\r\n1 . اعادهء معدوم اگر براى يك‌بار جايز باشد ، براى بار دوم ، سوم ، چهارم و بيشتر از آن نيز جايز خواهد بود ، زيرا اعادهء دوم و سوم و چهارم و ساير اعاده‌ها همانند اعادهء اوّل هستند . به بيان ديگر ، هيچ فرقى ميان معاد اوّل و ديگر معادها نيست ، و به حكم قاعدهء « حكم الامثال فيما يجوز و فيما لا يجوز واحد ؛ امور همسان و همانند داراى احكام يكسانى هستند » ، جواز و امكان اعادهء اول مستلزم جواز و امكان ديگر اعاده‌هاست . يعنى اگر شيئى در روز اوّل ماه موجود بود و در روز دوم از بين رفت و آن‌گاه در روز سوم دوباره موجود شد و سپس در روز چهارم از بين رفت ، بايد بتوان آن را در روز پنجم براى بار سوم به وجود آورد و هم‌چنين ، در روز هفتم براى بار چهارم و به همين ترتيب تا بىنهايت . « 1 » زيرا هيچ فرقى ميان بازگشت اوّل و بازگشت دوم و سوم و . . . وجود ندارد ، و نمىتوان گفت : اعاده براى بار اول ممكن است ولى براى بار دوم و سوم و . . . ممكن نيست .\r\n2 . اگر يك شىء چندين بار اعاده شود ، هيچ فرقى ميان معاد اول و معاد دوم و معاد سوم و . . . نخواهد بود . زيرا همه عين شىء آغازين بوده و هيچ تفاوتى با آن ندارند . بنابراين ، اگر « الف » را ديديم كه اعاده شده است ، نمىتوان گفت كه آن شىء اعاده شده ، معاد اول است يا معاد دوم و يا معاد سوم ، زيرا همهء اينها عين يكديگرند و هيچ امتيازى از هم ندارند .\r\n3 . به مقتضاى قاعدهء « الشىء ما لم يتشخص لم يوجد » ، يك شىء تا از هر جهت تعيّن نيابد ، موجود نمىشود . يعنى موجوديت همراه با تعيّن و تشخص بوده ، و شىء نمىتواند درحالىكه مبهم و مردد است ، موجود شود . هر موجودى در تمام جهات وضع مشخصى دارد ؛ مكانش ، زمانش ، كمّش ، كيفش ، عددش و خلاصه همهء ابعاد وجوديش ، در واقع ، ثابت و مشخص مىباشد ، گرچه براى ما نامعلوم\r\n\r\n\r\n","description":"","footnote":"\r\n( 1 ) . در مثال فوق ، تفكيك زمانى ميان مبتدأ و معاد و هم‌چنين ميان معاد اوّل و معاد دوم و . . . براى تقريب به ذهن است تا مسئلهء تعدد اعاده‌ها - كه ، همان تعدد معادهاست و تفاوتشان اعتبارى است و نه حقيقى - روشن شود و گرنه ، همان‌طور كه در دليل سوم توضيح داده شد ، مبتدأ و معاد و نيز معاد اول و دوم و . . . بايد در همهء خصوصيات مشخّصه ، از جمله زمان ، يكسان باشند .\r\n","page_name":" 173 ","page_number":173},
  {"content":"\r\n\r\nباشد . براى مثال ، نمىتوان جسمى را در نظر گرفت كه وزنش در واقع مردّد بين دو مقدار متفاوت باشد ، بلكه حتما وزنش در خارج ، يك مقدار مشخص مىباشد و همين‌طور شؤون ديگرش .\r\nبا توجه به امور سه‌گانهء فوق مىگوييم : يك شىء پس از معدوم شدن هرگز اعاده نمىشود ، زيرا اگر اعاده شود موجود اعاده شده تعيّن عددى نخواهد داشت ، يعنى نمىتوان گفت : معاد اول است يا معاد دوم و يا غير آن ، زيرا هيچ امتياز و فرقى ميان آنها نيست . نه آن‌كه ما نمىتوانيم تشخيص دهيم كه معاد اول است يا معاد دوم و يا معاد ديگر ، بلكه در واقع نيز هيچ‌كدام از اين‌ها تعين ندارد از طرفى ، شىء تا از هر جهت متعين و متشخص نباشد موجود نمىشود . نتيجه آن‌كه اعادهء معدوم محال مىباشد .\r\n\r\nدليل متكلمان بر جواز اعادهء معدوم و ردّ آن\r\nاحتجّ المجوّزون بأنّه لو امتنعت إعادة المعدوم ، لكان ذلك إمّا لماهيّته ، و إمّا للازم ماهيّته ؛ و لو كان كذلك لم يوجد ابتداء ، و هو ظاهر ، و إمّا لعارض مفارق ؛ فيزول الامتناع بزواله .\r\nو ردّ بأنّ الامتناع لأمر لازم لكن لوجوده و هويّته ، لا لماهيّته ، كما هو ظاهر من الحجج المتقدّمة .\r\nو عمدة ما دعاهم إلى القول بجواز الاعادة زعمهم أنّ المعاد ، و هو ممّا نطقت به الشرائع الحقّة ، من قبيل إعادة المعدوم .\r\nو يردّه : أنّ الموت نوع استكمال ، لا انعدام و زوال .\r\nقائلين به امكان اعادهء معدوم چنين استدلال كرده‌اند : اگر اعادهء معدوم ممتنع باشد اين امتناع ، يا به خاطر ماهيت آن است يا به خاطر لازم ماهيت ؛ كه در هر دو صورت ، [ نه تنها اعادهء آن ، بلكه 
  ] وجود ابتدايىاش نيز محال مىبود ، و يا آن‌كه به خاطر عارض مفارق آن است كه در اين صورت ، با زوال آن عارض ، امتناع بر طرف مىشود .\r\nدر ردّ اين استدلال گفته‌اند : منشأ امتناع اعادهء معدوم امرى است لازم ، اما نه\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nلازم ماهيت ، بلكه لازم وجود آن شىء ، همان‌گونه كه از استدلال‌هاى مذكور روشن مىگردد .\r\nمسئلهء عمده‌اى كه باعث اعتقاد متكلمان به امكان اعادهء معدوم شده ؛ اين است كه آنها گمان كرده‌اند معاد ، كه از اركان اساسى اديان حقهء الهى است ، نوعى اعادهء معدوم است . در جواب گوييم : مرگ ، نوعى تكامل است نه زوال و نابودى . « 1 »\r\nدر اين قسمت ، استدلال پاره‌اى از متكلمان بر جواز اعادهء معدوم بيان شده است .\r\nايشان مىگويند : اگر « الف » يك‌بار موجود شد ، پس از نابودى مىتواند اعاده شده و براى بار دوم موجود گردد ، زيرا اگر اعادهء « الف » محال باشد منشأ محال بودن اعادهء آن يكى از سه امر زير خواهد بود :\r\n1 . ذات و ماهيت « الف » ، يعنى ماهيت « الف » به گونه‌اى است كه قابل اعاده نمىباشد و نمىتوان آن را پس از معدوم شدن دوباره موجود كرد .\r\n2 . لازمهء ماهيت « الف » ، يعنى امرى كه از لوازم ماهيت « الف » است و قابل انفكاك از آن نمىباشد ، مانع از موجوديت دوبارهء آن مىشود .\r\n3 . عارض مفارق « الف » ، يعنى يك امر خارجى كه احيانا بر ذات « الف » عارض مىگردد ، مانع از اعادهء آن است .\r\nاگر منشأ محال بودن اعاده ، يكى از دو امر نخست باشد - يعنى امرى كه عين ماهيت « الف » و يا لازمهء ماهيت آن است - بايد وجود ابتدايى « الف » نيز محال باشد .\r\nو چون « الف » يك‌بار به وجود آمده ، معلوم مىشود كه ذات آن و نيز لوازم ذات آن ، اباى از موجود شدن ندارند . پس نمىتوان گفت : ماهيت « الف » و يا لازمهء ماهيت آن ،\r\n\r\n\r\n","description":"","footnote":"\r\n( 1 ) . اگر اشكال شود كه : اين بيان در صورتى تمام خواهد بود كه مرگ ، براى روح و بدن هردو تكامل باشد ، و چنين چيزى ثابت نشده است . و امّا اگر مرگ را مايهء تكامل روح بدانيم و بس ، اشكال به جاى خود باقى است ، زيرا در اين صورت ، برگرداندن بدن ، از موارد اعادهء معدوم خواهد بود .\r\nدر جواب گوييم : شخصيت و حقيقت انسان را جان او تشكيل مىدهد نه بدنى كه دائما در تغيير و تحول است ، لذا انسانى كه با مجموع جان و بدن در روز حشر آورده مىشود همان انسانى است كه در دنيا بوده ، خواه مرگ فقط مايهء تكامل روح باشد و بدنى كه در معاد همراه با جان آدمى است مخلوقى جديد باشد و يا آن‌كه مرگ ، مايهء تكامل روح و بدن هردو باشد كه در اين صورت ، آن بدن ، همين بدن دنيوى خواهد بود كه تكامل يافته است . بنابراين ، جان و بدن آن انسان ، همان جان و بدنى است كه در دنيا بوده است . ( ط )\r\n","page_name":" 175 ","page_number":175},
  {"content":"\r\n\r\nمانع از اعادهء « الف » مىباشد . و اما اگر منشأ امتناع اعاده ، امر سوم باشد ، يعنى يك امر خارج از ذات « الف » كه احيانا بر آن عارض مىگردد ، در اين صورت ، اين امتناع ، قابل زوال بوده و با بر طرف شدن آن مانع خارجى ، امتناع نيز بر طرف مىگردد و در نتيجه ، اعادهء معدوم ممكن خواهد بود .\r\n\r\nپاسخ استدلال متكلمان\r\nپاسخ استدلال فوق اين است كه : منشأ امتناع اعادهء معدوم هيچ‌يك از امور سه‌گانهء فوق نيست ، بلكه منشأ آن امرى است كه لازمهء وجود معاد ( يعنى وجود دوم شىء ) است . زيرا لازمهء وجود دوم شىء آن است كه در عين حال كه وجود دوم شىء است ، وجود دوم آن نباشد ، بلكه وجود اوّل آن باشد . زيرا از طرفى معاد ، وجود دوم شىء اعاده شده است و از طرف ديگر ، طبق فرض ، شىء اعاده شده همان هويت شىء نخستين را دارد ، و اين تنها در صورتى امكان‌پذير است كه وجودش نيز همان وجود نخستين باشد . چراكه هويت و تشخص شىء به وجودش است . در نتيجه ، بايد وجود دوم شىء ، در عين حال كه وجود دوم آن است ، وجود دوم آن نباشد ، بلكه وجود اوّلش باشد و اين ، محال است .\r\n\r\nرابطهء معاد با مسئلهء اعادهء معدوم\r\nهمان‌گونه كه در آغاز اين فصل يادآور شديم ، ممتنع بودن اعادهء معدوم به برهان نياز ندارد و اگر خوب تصور شود ، تصديق خواهد شد . اما برخى از متكلمان چون گمان كردند كه معاد ، نوعى اعادهء معدوم است ، به جواز آن قائل شدند و ادله‌اى نيز براى اثبات جواز آن اقامه كردند . اينان وجود روح را به عنوان موجود كه پس از مرگ باقى مىماند ، منكر بودند و مىپنداشتند كه سراسر وجود آدمى جسمانى و مادى است و لذا ، انسان با فرارسيدن مرگ از بين مىرود و خداوند اين انسان از بين رفته را در\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nمعاد دوباره موجود مىگرداند . بنابراين ، معاد در واقع اعادهء معدوم مىباشد . « 1 »\r\nدر پاسخ به ايشان بايد گفت : مرگ انسان به معناى نابودى و انهدام انسان نيست ، زيرا حقيقت و شخصيت انسان را بدن مادى وى كه در زير زمين دفن مىگردد و اجزاى آن متلاشى و متفرق مىشود ، تشكيل نمىدهد ؛ بلكه حقيقت آدمى ، گوهر مجردى است كه براى هميشه باقى و پايدار مىباشد . انسان با فرارسيدن مرگ نابود نمىشود ، بلكه از نشئه‌اى به نشئه‌ى ديگر منتقل مىگردد . آرى ، مرگ براى انسان جز رهايى روح از قفس تن و انتقال از اين جهان به عالم ديگر نيست ، و معاد چيزى نيست جز تعلق جديد همان روح زنده به بدن .\r\nدر واقع مرگ نوعى تكامل براى روح آدمى است . يعنى چون روح به كمال لائق خود ( در هر راهى كه انتخاب كرد ) رسيد ، بدن را رها مىكند ، همانند جوجه كه با پر درآوردن خود ، ديوار محدود و قفس بستهء تخم را مىشكند و بر فراز قصرها به پرواز مىآيد .\r\n\r\n\r\n","description":"","footnote":"\r\n( 1 ) . علاوه بر آن‌كه گروهى از ايشان معتقدند كه عالم - لااقل عالم ماده - پيش از برپا شدن قيامت ، به كلى نابود و نيست خواهد شد ، و آن‌گاه خداوند دوباره آن را ايجاد خواهد كرد . اينان آيات مربوط به نفخ صور را بر همين پندار تطبيق داده و گفته‌اند : در نفخهء نخست ، همه نابود مىشوند و در نفخهء دوم ، دوباره موجود مىگردند .\r\n","page_name":" 177 ","page_number":177},
  {"content":"\r\n . \r\n","description":"","footnote":"","page_name":" 178 ","page_number":178},
  {"content":"\r\n\r\n\r\nبخش دوم تقسيم وجود به خارجى و ذهنى\r\n\r\n","description":"","footnote":"","page_name":" 179 ","page_number":179},
  {"content":"\r\n . \r\n","description":"","footnote":"","page_name":" 180 ","page_number":180},
  {"content":"\r\n\r\n\r\nمقدمه\r\nدر اين بخش دربارهء وجود ذهنى و مسائل پيرامون آن گفت‌وگو مىشود . مطالبى كه در اين‌جا مطرح مىگردد از جهتى مربوط به نوعى تقسيم براى وجود مىشود ، به اين صورت كه : وجود يا خارجى است و يا ذهنى . و به همين مناسبت است كه اين بحث در امور عامهء فلسفه ، كه از احكام كلى وجود و تقسيمات اوليهء « 1 » آن سخن مىگويد ، جاى گرفته است .\r\nاز جهت ديگر ، در رابطه با حقيقت علم و آگاهى مىباشد . در اين بخش توضيح داده مىشود كه چه رابطه و پيوندى ميان مفاهيم و تصورات ذهنى ما با واقعيت‌هاى خارجى برقرار است و در چه صورت مىتوان از سفسطه گريخت و از امكان شناخت واقع و علم به اشياى خارجى دم زد . و اين ، يكى از مباحث عمده‌اى است كه در علم شناخت‌شناسى ، كه دانش نوظهورى است ، مطرح بوده و بحث‌هاى فراوانى به‌ويژه در جهان غرب پيرامون آن صورت گرفته است .\r\n\r\nاشاره‌اى به تاريخچهء اين بحث\r\nمسئلهء وجود ذهنى از مسائل مستحدث فلسفى است كه براى نخستين‌بار حكيمان مسلمان آن را ساخته و پرداخته‌اند و حتى در كتاب‌هاى بو على سينا ، بزرگ حكيم\r\n\r\n\r\n","description":"","footnote":"\r\n( 1 ) . براى وجود تقسيمات گوناگونى انجام گرفته است كه هركدام موضوع بخشى از مسائل فلسفه را تشكيل مىدهد ، مانند : تقسيم وجود به وجود نفسى و غيرى ، تقسيم وجود به علت و معلول ، تقسيم وجود به واجب و ممكن ، تقسيم وجود به واحد و كثير ، تقسيم وجود به متقدم و متأخر ، تقسيم وجود به بالقوه و بالفعل ، تقسيم وجود به متحرك و ثابت و تقسيم وجود به مجرد و مادى .\r\n","page_name":" 181 ","page_number":181},
  {"content":"\r\n\r\nمشّا ، فصلى براى آن باز نشده است ، بلكه به گفتهء آگاهان فن ، « 1 » حتى لفظ « وجود ذهنى » در نوشته‌هاى وى و حكيمان پيش از او ، چون فارابى ، به چشم نمىخورد . و نيز به گفتهء ايشان « 2 » نخستين كسانى كه بحث وجود ذهنى را مطرح كرده و باب مستقلى را به آن اختصاص داده‌اند يكى امام فخر رازى ( متوفا در سال 606 ه . ق . ) در المباحث المشرقية « 3 » است و ديگرى ، محقق بزرگوار خواجه نصير طوسى ( متوفا در سال 672 ه . ق . ) در كتاب تجريد الاعتقاد . « 4 »\r\nانگيزهء طرح اين بحث توسط خواجه نصير طوسى و حكيمان پس از وى اين بود كه متكلمان تعريفى را كه فلاسفه براى علم ذكر كرده بودند - كه علم عبارت است از حصول صورت شىء نزد عقل - انكار كرده و خود نظريهء جديدى پرداختند و معتقد شدند كه علم از مقولهء اضافه است ، كه شرحش خواهد آمد . اين دسته از متكلمان با قول به اين‌كه علم از مقولهء اضافه است در حقيقت ، وجود ذهنى را از اساس انكار كردند و اين ، سبب شد كه حكماى مسلمان ، مسئلهء وجود ذهنى را مطرح كنند و درصدد اقامهء دليل براى اثبات آن برآيند . « 5 »\r\n\r\nفهرستى از مطالب اين بخش\r\nحضرت علّامه - كه رحمت خدا بر او باد - در اين بخش ، ابتدا نظريهء مشهور حكما را در مسئلهء وجود ذهنى توضيح مىدهند ، سپس دو نظريهء ديگر : يكى نظريهء اشباح و ديگرى نظريهء اضافه را در اين‌باره نقل كرده و به نقد آنها مىپردازند ، آن‌گاه ادلهء سه گانه‌اى را كه حكما براى اثبات نظريهء خويش اقامه كرده‌اند بيان مىكنند و به دنبال آن ، اشكال‌هاى هفتگانه‌اى را كه مسئلهء وجود ذهنى با آن مواجه است ، بيان كرده و در يك بررسى مفصل ، جواب‌هاى گوناگونى را كه براى حل برخى از آن شبهات از\r\n\r\n\r\n","description":"","footnote":"\r\n( 1 ) . ر . ك : شرح مبسوط منظومه ، ج 1 ، ص 272 .\r\n( 2 ) . همان .\r\n( 3 ) . ج 1 ، ص 41 : « الفصل السادس فى اثبات الوجود الذهنى » .\r\n( 4 ) . المقصد الاول ، المسألة الرابعة : فى انقسام الوجود الى الذهنى و الخارجى .\r\n( 5 ) . براى تحقيق بيشتر دربارهء تاريخچهء اين مبحث رجوع كنيد به : شرح مبسوط منظومه ، ج 1 ، ص 270 - 285 .\r\n","page_name":" 182 ","page_number":182},
  {"content":"\r\n\r\nسوى متفكران ارائه شده ، مطرح مىكنند و نارسايى هريك از آن جواب‌ها براى حل آن شبهات را آشكار مىسازند و سرانجام ، پاسخى را كه از سوى صدر المتألهين ارائه شده ، اختيار مىكنند و آن را كليد حلّ معماهايى مىدانند كه انديشه‌ها را به حيرت انداخته است و با همان كليد ، عمدهء اشكال‌هاى مسئلهء وجود ذهنى را پاسخ گفته و درهاى بسته را مىگشايند و براى اشكال‌هاى ديگر نيز جواب‌هاى مناسب ارائه مىدهند . اينك شرح اين مطالب را از نظر مىگذرانيم :\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nفي الوجود الخارجي و الوجود الذهني\r\nالمشهور بين الحكماء أنّ للماهيّات ، وراء الوجود الخارجىّ - و هو الوجود الذى يترتّب عليها فيه الاثار قدس سرّه المطلوبة منها - وجودا آخر لا يترتّب عليها فيه الاثار ؛ و يسمّى وجودا ذهنيّا . فالانسان الموجود فى الخارج قائم لا فى موضوع ، بما أنّه جوهر ؛ و يصحّ أن يفرض فيه أبعاد ثلاثة بما أنّه جسم ؛ و بما أنّه نبات و حيوان و انسان ، ذو نفس نباتيّة و حيوانيّة و ناطقة ، و يظهر معه آثار هذه الأجناس و الفصول و خواصّها . و الانسان الموجود فى الذّهن المعلوم لنا إنسان ذاتا ، واجد لحدّه ، غير أنّه لا يترتّب عليه شىء من تلك الاثار الخارجيّة .\r\n\r\nتقسيم وجود به خارجى و ذهنى\r\nغالب حكما برآنند كه ماهيات علاوه بر وجود خارجى - يعنى وجودى كه آثار « 1 » مطلوب از ماهيات در آن وجود بر آنها مترتب مىگردد - وجود ديگرى نيز دارند به نام وجود ذهنى ، كه آن آثار در آن وجود بر آنها مترتب نمىگردد . مثلا انسان موجود در خارج به لحاظ جوهر بودنش ، بىنياز از موضوع است ؛ و\r\n\r\n\r\n","description":"","footnote":"\r\n( 1 ) . مقصود از اثر در اين بحث ، همان كمال شىء است ، خواه كمال اوّل كه تماميت ذات و حقيقت شىء به آن است ، مانند حيوانيت و نطق در انسان ؛ و يا كمال دوم كه بعد از تماميت ذات شىء بر آن مترتب مىگردد ، نظير تعجب و خنده براى انسان . ( ط )\r\n","page_name":" 184 ","page_number":184},
  {"content":"\r\n\r\nبه لحاظ جسم بودنش ، ابعاد سه‌گانه در آن قابل تصوير است ؛ و از آن جهت كه نبات ، حيوان و انسان است داراى جان نباتى ، حيوانى و انسانى مىباشد و آثار و خواص اين اجناس و فصول همراه با او ظهور مىيابند . اما انسانى كه در ذهن موجود است و معلوم ما مىباشد گرچه از جهت ذات و ماهيت ، انسان است ، ولى هيچ‌يك از آن آثار خارجى را ندارد .\r\n\r\nنظريهء مشهور حكيمان مسلمان در مسئلهء وجود ذهنى\r\nبه عقيدهء غالب حكماى اسلامى هر ماهيتى دوگونه وجود مىتواند داشته باشد :\r\nيكى وجود خارجى و ديگرى وجود ذهنى .\r\nوجود خارجى : مقصود از وجود خارجى ، نحوهء وجودى است كه تمام آثار مورد انتظار از ماهيت در آن وجود بر ماهيت مترتب مىگردد . يعنى اگر يك ماهيت در خارج تحقق يابد و لباس وجود خارجى را بر تن كند آثارى را كه مربوط به ذات و ذاتيات آن مىشود - كه كمالات اوّليه ناميده مىشود - و نيز امورى را كه خارج از ذات آن ماهيت است و پس از تماميت ذات بر آن مترتب مىگردد - كه كمالات ثانيه خوانده مىشود - واجد خواهد بود .\r\nوجود ذهنى : مقصود از وجود ذهنى نحوهء وجودى است كه آثار مورد انتظار از ماهيت در آن وجود بر آن ماهيت مترتب نمىشود .\r\n\r\nآثار مطلوب از ماهيت\r\nبراى روشن‌تر شدن فرق ميان وجود خارجى و وجود ذهنى و اين‌كه مقصود از « آثار مطلوب از ماهيت » يا « آثار مورد انتظار از ماهيت » چيست ؟ مطلب را در قالب مثالى كه در متن آمده ، توضيح مىدهيم :\r\nماهيت انسان را در نظر مىگيريم . اگر اين ماهيت را باز كنيم ، مىبينيم كه از چند امر تشكيل شده است : 1 . جوهر 2 . جسم 3 . نبات 4 . حيوان 5 . ناطق . اين امور پنجگانه ، همه در ذات انسان مأخوذ هستند و در واقع ، انسان ماهيتى است متشكل از\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nاين امور پنجگانه . « 1 »\r\nحال مىپرسيم : آثار مطلوب از انسان چيست ؟ و چه امورى انتظار مىرود كه بر آن مترتب گردد ؟\r\nبىشك انتظار ما از جوهر ، اين است كه در وجودش نياز به موضوع نداشته و روى پاى خود بايستد . چون جوهر يعنى : ماهيّة اذا وجدت فى الخارج ، وجدت لا فى موضوع .\r\nو انتظار ما از جسم ، اين است كه واقعا در سه جهت طول و عرض و عمق ، امتداد داشته باشد و بتوان سه خط عمود برهم در آن تصوير كرد ، چون در تعريف جسم آورده‌اند : جوهر ممتد فى الجهات الثلاثة .\r\nو نيز اثر مطلوب از نبات ، اين است كه داراى نفس نباتى بوده و در نتيجه ، رشد و نموّ داشته باشد .\r\nهم‌چنين انتظار ما از حيوان ، اين است كه داراى نفس حيوانى باشد - كه كمالى اوّلى براى اوست - و امورى چون احساس و حركت ارادى را واجد باشد ، كه كمالات ثانوى حيوان محسوب مىشوند . « 2 »\r\nسرانجام انتظار ما از ماهيتى كه ناطق است اين است كه واقعا داراى مبدأ تفكر و انديشه ، كه همان نفس ناطقه است ، باشد - و اين امر ، كمال اوّلى براى آن است - و نيز آثارى را كه به عنوان كمال ثانوى بر نفس ناطقه مترتب مىشود ، داشته باشد ، مانند خنده و تعجب .\r\nتمام آن‌چه ذكر شد آثارى است كه از ماهيت انسان مطلوب مىباشد ، و اگر وجود اين ماهيت به گونه‌اى باشد كه تمامى اين آثار بر آن مترتب گردد ، آن وجود ، وجود خارجى ناميده مىشود ؛ و اگر وجود اين ماهيت به نحوى باشد كه هيچ‌يك از آثار\r\n\r\n\r\n","description":"","footnote":"\r\n( 1 ) . ازاين‌رو در تعريف انسان آورده‌اند : الانسان جوهر ذو ابعاد ثلاثة - كه ناظر به جسم بودن انسان است - نام - كه ناظر به نبات بودن او است - حساس متحرك بالارادة - كه نشان‌دهندهء حيوان بودن اوست - ناطق .\r\n( 2 ) . زيرا فصل حقيقى حيوان همان نفس حيوانى است كه مبدأ احساس و حركت ارادى مىباشد ، و خود احساس و حركت ارادى از عوارض حيوان است نه ذاتيات آن .\r\n","page_name":" 186 ","page_number":186},
  {"content":"\r\n\r\nفوق را نداشته باشد ، آن وجود ، وجود ذهنى ناميده مىشود .\r\nحكماى اسلامى معتقدند كه ماهيت انسان هردو نحوه وجود را مىتواند داشته باشد . يعنى همان‌طور كه اين ماهيت در خارج تحقق پيدا مىكند و موجود به وجود خارجى مىگردد ، در ذهن نيز تحقق مىيابد و موجود به وجود ذهنى مىشود .\r\nانسانى كه در ذهن موجود مىشود و يك علم و آگاهى را در ما پديد مىآورد ، با وجود آن‌كه ماهيتش همان ماهيت انسان است و تعريف انسان به‌طور كامل بر آن صدق مىكند - يعنى مىتوان درباره‌اش گفت : جوهرى است جسمانى ، داراى نفس نباتى ، حيوانى و نفس ناطقه - اما در عين حال ، هيچ‌يك از آثار ياد شده را ندارد ، نه وجودش قائم به خود است ، و نه واقعا طويل و عريض و عميق است ، نه رشد و نموّى دارد و نه ديگر كمالات اوّليه و ثانويهء انسان را . و لذا مؤلف بزرگوار فرمود :\r\n« و الانسان الموجود فى الذهن المعلوم لنا انسان ذاتا ، واجد لحدّه ، غير انّه لا يترتّب عليه شىء من تلك الاثار الخارجية » .\r\n\r\nتحليل نظريهء حكما\r\nنظريهء حكما در مسئلهء وجود ذهنى ، چنان‌كه از توضيحات فوق دانسته مىشود ، دو مطلب را دربر دارد :\r\nمطلب اول : اين‌كه علاوه بر وجود خارجى ، وجود ديگرى نيز داريم به نام وجود ذهنى كه جدا و منفك از وجود خارجى مىباشد . به عبارتى : همان‌گونه كه چيزهايى در ظرف خارج موجودند ، امورى نيز در وعاء ذهن تحقق دارند كه همان تصورات و ادراكات و به‌طور كلى ، علوم ما را تشكيل مىدهند . ويژگى اين موجودات ذهنى آن است كه واقع‌نما مىباشند ، يعنى وجودشان براى نفس ، عين ظهور واقعيات خارجى بوده و پيدايش آنها در ذهن ما ، كشف اشياء بيرونى است .\r\nاين قسمت از مدعاى حكما بسيار روشن است ، گرچه برخى از متكلمان - چنان‌كه خواهد آمد - آن را انكار كرده‌اند ، ولى انسان با اندك تأملى ، اين مطلب را\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nمىپذيرد كه وقتى نسبت به چيزى علم مىيابد و از آن آگاه مىگردد - فى المثل كسى را كه تاكنون نديده بود مىبيند يا صدايى را كه تاكنون نشنيده بود مىشنود و يا مزه‌اى را كه تاكنون نچشيده بود مىچشد - تغييرى در او پديد آمده و واجد چيزى مىشود كه پيش از اين ، فاقد آن بوده است ، و چنين نيست كه حالت فعلى وى با حالت پيشين او يكسان بوده باشد . آن‌چه كه او هم‌اكنون واجد آن است و پيش از اين فاقد آن بود ، همان است كه حكما آن را وجود ذهنى مىنامند . البته فلاسفه در مقام اثبات اين مدعا به اين مقدار بسنده نكرده‌اند ، بلكه براهينى نيز براى اثبات آن اقامه كرده‌اند كه شرحش خواهد آمد .\r\nمطلب دوم : مطلب دومى كه حكما مدعى آنند ، اين است كه ذات و ماهيت اشيا در وجود ذهنى آنها محفوظ است . يعنى آن‌چه در ذهن موجود مىشود از جهت ماهيت ، هيچ فرقى با مابازاى خارجى خود ندارد . مثلا مفهوم ذهنى سفيدى و سياهى ، ماهيتش همان ماهيت سفيدى و سياهى خارجى بوده و هيچ تفاوتى با آن ندارد . هم‌چنين تصورى كه از خاك ، طلا ، آهن و غير آن داريم ، از جهت ماهيت با خاك ، طلا و آهنى كه در خارج موجود است هيچ تفاوتى ندارد . فرق اين موجودات ذهنى ، با آن موجودات خارجى فقط و فقط در نحوهء وجود آنهاست ، نه در ماهيتشان .\r\nحاصل آن‌كه حكما مىگويند : وقتى انسان از جهان خارج آگاه مىشود ، خودش مىشود جهانى بنشسته در گوشه‌اى ، يعنى تمام اين ماهيات خارجى كه او از آنها آگاه شده ، عينا در ذهنش تحقق مىيابد .\r\n\r\nبيانى از استاد مطهرى در تبيين نظريهء حكما\r\nاستاد مطهرى در تبيين اين نظريه بيانى شيوا دارد كه ذكر آن در اين‌جا ما را در فهم سخن حكما يارى مىدهد . ايشان مىگويد :\r\nاين فرضيه ( يعنى فرضيهء مشهور حكما در مسئلهء وجود ذهنى ) بر اين اساس است كه ادراكات ما از اشيا يعنى حضور همان ذات اشيا - نه وجود اشيا - در\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nذهن ما . ذات اشيا در دو موطن مىتوانند وجود پيدا كنند : يك موطن ، موطن عين است و عالم خارج از ذهن ما ، و موطن ديگر موطن نفس ماست . پس يك ذات است كه در دو موطن دو نوع وجود پيدا مىكند ، دو سنخ وجود پيدا مىكند كه بر آن سنخ وجود يك نوع آثار مترتب است و بر اين سنخ وجود ، نوع ديگرى از آثار مترتب است ، در عين اين‌كه ذات هردو يكى است ، و اين مطلب به ذهن خيلى سنگين مىآيد كه انسان قبول بكند و بگويد كه اين ذوات و ماهياتى كه در خارج هستند ، همين ذوات ، نوع ديگرى وجود در عالم ذهن ما پيدا مىكنند . يعنى انسان خيال مىكند كه در اين سخن ، بايد يك نوع مجاز و استعاره‌گويى باشد و الّا واقعيت نمىتواند چنين چيزى باشد . ولى ما اگر همين مطلب را به صورت معكوس بنگريم ، تصورش كمى آسان‌تر است ، يعنى قابل تصورتر خواهد بود . اگر به ما بگويند آيا همين دنيايى كه در بيرون وجود دارد ، در ذهن ما وجود ديگرى دارد ، پس ما الآن براى خودمان يك دنيا هستيم به همان اندازه كه بيرون را ادراك مىكنيم ؛ آيا ما به نسبتى كه دنياى بيرون را مىدانيم و كشف مىكنيم خود يك دنيايى هستيم ، خود همان دنيا هستيم با اختلاف در نحوهء وجود ، اين حرف خيلى برايمان سنگين است .\r\nولى اگر مطلب را به صورت معكوس فرض كنيم و بگوييم : الآن يك دنيايى در ذهن ما وجود دارد ، مثلا ما تصورى از طبيعت داريم ، تصورى از حركت داريم ، تصورى از رنگ داريم ، تصورى از حرارت ، از برودت ، از شكل ، از كميت و كيفيت ، از همهء اين‌ها داريم ، آيا همين‌هايى كه ما تصور مىكنيم در خارج وجود دارد ؟ نمىگوييم آيا آن چيزى كه در خارج هست ، همان در ذهن ما وجود دارد يا نه . مىگوييم آيا كميت را كه ما الآن تصور كرديم در عالم عين وجود دارد ، يا آن‌چه كه در عالم عين وجود دارد نه كميت است و نه هيچ‌چيز ديگر ؟ يعنى يا اصلا وجود ندارد و يا اگر وجود دارد ممكن است كه مثلا يك واقعيت مجرد از ماده‌اى باشد . مىگوييم ما از ماده تصورى داريم ، آيا آن چيزى هم كه در عالم بيرون وجود دارد همين چيز است كه ما تصورش را كرده‌ايم ، همين است كه در خارج وجود دارد يا اصلا يك چيزى است صددرصد مخالف با اين ؟\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nپس مسئلهء وجود ذهنى را ما مىتوانيم اسمش را بگذاريم مسئلهء وجود عينى . يعنى اگر از عين شروع بكنيم و بگوييم اين ماهياتى كه در عالم اعيان وجود دارد آيا وقتى ما ادراك مىكنيم همين‌ها هستند كه در ذهن ما وجود پيدا مىكنند ، اين مىشود بحث وجود ذهنى . اما اگر از ذهن شروع بكنيم و بگوييم در ذهن ما تصورى از انسان ، از حيوان ، از درخت . . . هست آيا همين دنيايى كه ما تصور مىكنيم كه دنياى علم و دنياى ادراك ما هست ، آيا همين دنيا در عالم خارج هست يا اصلا در عالم خارج هيچ چيزى نيست ( حرفى كه سوفسطايىها مىگويند ) يا هست اما چيزى صددرصد مغاير با اين و فقط منشاء است براى او ( مثل حرفى كه به بار كلى نسبت مىدهند ) آن‌وقت اين بحث مىشود بحث وجود عينى . « 1 »\r\n\r\nنظريهء اشباح و نقد آن\r\nو ذهب بعضهم إلى أن المعلوم لنا ، المسمّى بالموجود الذهنىّ ، شبح الماهيّة لا نفسها ؛ و المراد به عرض و كيف قائم بالنفس ، يباين المعلوم الخارجىّ فى ذاته ، و يشابهه و يحكيه فى بعض خصوصيّاته ؛ كصورة الفرس المنقوشة على الجدار الحاكية للفرس الخارجىّ . و هذا فى الحقيقة سفسطة ، ينسدّ معها باب العلم بالخارج من أصله .\r\nگروهى از حكما گفته‌اند : آن‌چه معلوم ما مىباشد به نام وجود ذهنى ، شبح ماهيت است و نه خود آن ، يعنى عرض و كيفيتى است قائم به نفس كه از جهت ذات و ماهيت مغاير با معلوم خارجى مىباشد ولى در عين حال در بعضى از خصوصيات ، شبيه و منعكس‌كنندهء آن است ، مانند تصوير اسب بر روى ديوار كه از اسب خارجى حكايت مىكند . اين نظريه در واقع نوعى سفسطه « 2 » است كه با قبول آن ، باب علم به جهان خارج به‌طور كلى بسته مىشود .\r\n\r\n\r\n","description":"","footnote":"\r\n( 1 ) . شرح مبسوط منظومه ، ج 1 ، ص 264 و 266 .\r\n( 2 ) . زيرا تصورات موجود در ذهن انسان ، برطبق اين رأى ، با آن‌چه در خارج است مغايرت تام دارد ؛ بنابراين ، به طور كلى به هيچ چيزى علم تعلق نمىگيرد . و اين همان سفسطه است . ( ط )\r\n","page_name":" 190 ","page_number":190},
  {"content":"\r\n\r\nدر برابر نظريهء مشهور حكما دو نظريهء ديگر در مسئلهء وجود ذهنى ، ارائه شده است كه يكى از آنها نظريهء اشباح است . صاحبان اين نظريه ، بخش نخست كلام حكما را - مبنى بر اين‌كه علاوه بر اشيايى كه در خارج موجود است ، امورى نيز در ذهن تحقق دارد - مىپذيرند ولى بخش دوم سخن ايشان را انكار كرده ، و مىگويند : آن‌چه از اشياى خارجى به ذهن مىآيد ، ماهيت آن اشيا نيست بلكه شبح آنهاست . يعنى چيزى به ذهن مىآيد كه ذاتا و ماهيتا با شىء خارجى مغاير است ولى نوعى مشابهت و تناسب با آن دارد و مىتواند برخى از ويژگىهاى آن را نشان دهد و حكايت كند .\r\nبنابر نظريهء اشباح ، رابطهء مفاهيم ذهنى با اشياى خارجى يك رابطهء ما هوى نيست ، بلكه رابطه‌اى است نظير رابطهء عكس يك شىء با خود آن شىء . مثلا تصورى كه ما از اسب در ذهن خود داريم نظير عكسى است كه از آن بر روى ديوارى ترسيم شده است . عكس اسب بر روى ديوار از مجموعه‌اى از رنگ‌ها تشكيل شده و بنابراين ، از جهت ماهيت ، عرضى از مقولهء كيف است ، درحالىكه خود اسب ، نوعى جوهر جسمانى است ، ولى با اين همه ، عكس اسب ، از اسب حكايت مىكند و ما را به آن منتقل مىسازد .\r\nمفهوم اسب در ذهن ما نيز عرضى از مقولهء كيف است و لذا از جهت ماهيت ، با اسب خارجى كه از مقولهء جوهر است تباين تام دارد ، اما با اين همه ، از آن حكايت مىكند و آن را نشان مىدهد .\r\n\r\nنقد نظريهء اشباح\r\nنظريهء اشباح ، كه البته نظريهء شايعى است و به‌ويژه در ميان مادى مسلكان رواج دارد ، به سفسطه و مسدود شدن باب علم و آگاهى از جهان خارج مىانجامد . زيرا اگر علوم و ادراكات ما تطابق ما هوى با اشياى خارجى نداشته و تنها شبحى از آن باشند ، آن‌چه براى ما معلوم مىباشد ، شبح اشيا است و نه خود اشيا و در نتيجه ، ما براى هميشه از ادراك امور بيرونى ، چنان‌كه هستند ، محروم خواهيم بود .\r\nبايد توجه داشت كه تنها راه ارتباط ما با حقايق بيرونى ، همين مفاهيم و تصورات\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nذهنى ماست ، تصوراتى كه از كوه و دشت و دريا ، زمين و آسمان و انسان‌ها و ديگر امور داريم . اگر اين تصورات تطابق ما هوى با امور خارجى نداشته باشند و در نتيجه تصورات ما « چيزهايى » باشند و امور خارجى « چيزهايى ديگر » باشند كاملا مباين با تصورات ذهنى ، در اين صورت ، ما هرگز از امور بيرون از خود آگاه نخواهيم شد ، و در واقع همهء علوم ما جهل مركب خواهد بود . و اين همان سفسطه و انسداد باب علم به خارج است .\r\n\r\nدفاع از نظريهء اشباح\r\nممكن است گفته شود : هم‌چنان‌كه ما با ديدن تصوير اسب به خود اسب منتقل مىشويم ، با تصور شبح ذهنى اسب نيز به حقيقت خارجى اين حيوان منتقل شده و از آن آگاه مىگرديم . به بيان ديگر ، همان‌گونه كه عكس اسب ، حاكى از اسب واقعى است و آن را نشان مىدهد ، شبح ذهنى اسب نيز حاكى از آن مىباشد و همان اسب بيرونى را به ما نشان مىدهد .\r\n\r\nدفع دفاع مذكور\r\nدر پاسخ به اين سخن بايد گفت : عكس يك شىء وقتى مىتواند حاكى از خود آن شىء باشد ، كه ما قبلا خود آن شىء را ديده باشيم . اما اگر از آغاز فقط عكس و شبح اشيا را ديده باشيم و هرگز با خود اشيا مواجه نشده باشيم - چنان‌كه بنابر نظريهء اشباح ما فقط شبح‌هاى اشيا را درك مىكنيم و هرگز خود آنها را درك نكرده و نخواهيم كرد - در اين صورت ، محال است كه اين شبح‌ها از حقايق ديگرى حكايت كنند .\r\nيعنى ما هرگز نخواهيم فهميد اين شبح ، شبح چه چيزى است و از چه چيزى حكايت مىكند ، زيراكه خود آن چيز را هرگز درك نكرده‌ايم . « 1 »\r\n\r\n\r\n","description":"","footnote":"\r\n( 1 ) . حضرت علامه - كه رحمت خدا بر او باد - در نهاية الحكمة ( ص 35 ) در ردّ نظريهء اشباح همين مطلب را متذكر شده و مىگويد : « على انّ فعلية الانتقال من الحاكى الى المحكّى تتوقّف على سبق علم بالمحكىّ ، و المفروض توقّف العلم بالمحكىّ على الحكاية » . يعنى در صورتى انسان از چيزى به چيز ديگر منتقل مىشود و يكى ، ديگرى را نشان -\r\n","page_name":" 192 ","page_number":192},
  {"content":"\r\n\r\nازاين‌روست كه حكيم فرزانه استاد مطهرى در نقد نظريهء اشباح مىنويسد :\r\n[ بنابر نظريهء اشباح 
  ] فرقى ميان علم و جهل مركب نخواهد بود . همهء علم‌ها جهل مركب خواهد بود و كوچك‌ترين ارزش براى ادراكات نخواهد بود و به عبارت ديگر ، به هيچ‌وجه علوم و ادراكات بشرى كشف و واقعيات نخواهد بود ، بلكه هرگز بشر توجه و التفات به خارج پيدا نمىكرد و صور علمى و ادراكى مانند ساير حالات نفسانى بود از قبيل لذت و درد و غيره .\r\n. . . [ اگر 
  ] آن‌چه در خارج وجود دارد ذات ديگرى باشد ، پس هيچ نوع انطباقى ميان علم و معلوم نيست و آن‌چه در خارج است ممكن است چيزى باشد كه هرگز به تصور ما نيامده و نخواهد آمد ، بلكه اگر هيچ نوع انطباقى ميان علم و معلوم نباشد هيچ دليلى در كار نيست كه اساسا چيزى در خارج وجود دارد . اگر واقع‌نمايى را از علم بگيريم تمام انديشه‌هاى ما جهل اندر جهل و ظلمات بعضها فوق بعض خواهد بود . « 1 »\r\n\r\nنظريهء اضافه\r\nو ذهب بعضهم إلى إنكار الوجود الذهنىّ مطلقا ، و أنّ علم النفس بشىء إضافة خاصّة منها إليه . و يردّه : العلم بالمعدوم ، إذا لا معنى محصلا للاضافة الى المعدوم .\r\nدسته‌اى ديگر وجود ذهنى را به‌طور كلى انكار كرده ، معتقدند كه علم ما به يك شىء ، اضافهء خاصى است كه ما با آن شىء پيدا مىكنيم . علم ما به معدوم [ ناقض اين نظريه است و 
  ] آن را ابطال مىكند ، چراكه اضافه به معدوم تصوير صحيحى ندارد .\r\nبرخى از متكلمان كه در رأس آنها ابو الحسن اشعرى « 2 » قرار دارد وجود ذهنى را از\r\n\r\n\r\n","description":"","footnote":"\r\n- مىدهد كه انسان از پيش با آن شىء دوم آشنا باشد ، درحالىكه بنابر فرض ، آشنايى با آن شىء دوم خودش منوط بر همين انتقال مىباشد .\r\n( 1 ) . شرح مختصر منظومه ، ج 1 ، ص 53 و 54 .\r\n( 2 ) . على بن اسماعيل اشعرى از نسل ابو موسى اشعرى است ( 260 - 330 يا سيصد و بيست و اند . ه . ق ) . وى شاگرد -\r\n","page_name":" 193 ","page_number":193},
  {"content":"\r\n\r\nاساس منكر شده ، و وجود چيزى به نام مفاهيم و صورت‌هاى علميه در ذهن را نپذيرفتند و عقيده داشتند كه علم و آگاهى ما از اشيا ، در واقع اضافه و نسبتى است كه ميان ما و اشياى بيرونى برقرار مىگردد .\r\n\r\nاضافه يك امر انتزاعى است\r\nشايان ذكر است كه نسبت و اضافه ، يك امر انتزاعى است كه مابازاء مستقلى براى آن وجود ندارد و فقط منشاء انتزاع دارد ، امورى مانند پدرى ، فرزندى ، بالايى و محاذات ، امورى اضافى هستند و هيچ‌كدام مابازاى خارجى ندارند . يعنى اگر حسن پدر حسين باشد ، اينطور نيست كه حسن علاوه بر رنگ و قد و وزن و حالات روحى و جسمى گوناگونى كه دارد واجد امرى ديگر به نام پدرى نيز باشد . بلكه ذهن با توجه به اين‌كه نطفهء حسين از حسن تكوّن يافته است اضافه و نسبتى را به نام پدرى انتزاع كرده و حسن را پدر و حسين را فرزند او مىخواند و گرنه ، پدرى و فرزندى مابازاى خاصى ندارد .\r\nمثالى ديگر : اگر كتابى را روى كتاب ديگر قرار دهيد اضافهء بالايى و پايينى ميان آنها برقرار خواهد شد ، اما اين اضافه وجود خاصى در خارج ندارد ، يعنى اين كتاب وقتى بالاى آن كتاب قرار گرفت يك وصف حقيقى در آن به وجود نيامده و چيزى بر وجود كتاب افزوده نشده است ، بلكه ذهن وقتى آن را با كتاب مىسنجد و موقعيت مكانى آن دو را نسبت به يكديگر در نظر مىگيرد مىگويد : اين كتاب بالا و آن كتاب پايين است .\r\nبه عقيدهء اين گروه از متكلمان علم ، اضافه و نسبتى است كه ميان عالم و معلومات او برقرار مىشود و بنابراين ، چيزى در ذهن به نام وجود ذهنى تحقق ندارد .\r\n\r\n\r\n","description":"","footnote":"\r\n- ابو على جبايى بود و بدين ترتيب در ميان معتزله تربيت شد و مانند آنان به سلاح منطق و فلسفه مسلح گرديد ، و در حدود چهل سالگى از طريقهء معتزله دست برداشت و باقى حيات را در مبارزه با آن گذراند و كتب بسيار در اثبات روش خود نوشت . وى مؤسس مذهب اشعرى است . از جملهء مؤلفات وى اللمعة ، الموجز ، ايضاح البرهان ، التبيين عن اصول الدين و الابانة را بايد نام برد .\r\n","page_name":" 194 ","page_number":194},
  {"content":"\r\n\r\n\r\nنقد نظريهء اضافه\r\nهمان‌طور كه دانستيم ، اضافه ، نسبتى است كه ميان دو شىء برقرار مىشود . بنابراين ، ميان يك شىء و خودش و نيز ميان يك شىء موجود و يك امر معدوم هرگز اضافه‌اى نمىتواند برقرار شود ، زيرا معدوم ، چيزى نيست كه بخواهد طرف اضافه واقع شود .\r\nاز طرفى ، ما علم به معدوم داريم و امورى را تصور مىكنيم كه هرگز در خارج موجود نبوده‌اند تا ميان ما و آنها اضافه‌اى برقرار شود ، مانند : انسان چهارسر ، اسب بالدار و . . . نظريهء فوق از تبيين حقيقت اين علوم عاجز و ناتوان است . علاوه بر آن‌كه همانطور كه پيش از اين يادآور شديم ، هر كسى وجدانا به هنگام آگاهى از چيزى ، يك حالت وجودى در خود مىيابد و احساس مىكند كه واقعا چيزى بر او افزوده شده ، درحالىكه اضافه ، صرفا يك امر انتزاعى است و چيز مشت‌پركنى كه در خارج وجود منحازى داشته باشد ، نيست .\r\n\r\nادلهء وجود ذهنى\r\n- دليل اوّل و احتجّ المشهور على ما ذهبوا إليه من الوجود الذهنىّ بوجوه :\r\nالأوّل : أنّا نحكم على المعدومات بأحكام إيجابيّة ؛ كقولنا : « بحر من زيبق كذا » و قولنا : « اجتماع النقيضين غير اجتماع الضدّين » ، إلى غير ذلك ؛ و الايجاب إثبات ، و إثبات شىء لشىء فرع ثبوت المثبت له ؛ فلهذه الموضوعات المعدومة وجود ، و إذ ليس فى الخارج ففى موطن آخر ، و نسمّيه الذّهن .\r\nمشهور حكما براى اثبات وجود ذهنى ادله‌اى به اين شرح بيان كرده‌اند :\r\n\r\nدليل اول : گاهى معدومات [ را موضوع قضيه قرار داده و 
  ] بر آنها احكام ايجابى\r\n، بار مىكنيم ؛ مثلا مىگوييم : « دريايى از جيوه چنين است » ، « اجتماع\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nنقيضين مغاير با اجتماع ضدين است » . « 1 » ترتب اين احكام بر آن امور معدوم نوعى اثبات است ، و اثبات شيئى براى شىء ديگر متوقف بر ثبوت آن شىء ديگر مىباشد ، پس اين موضوعات معدوم بايد يك نحوه ثبوت و وجودى داشته باشند . و چون در خارج هيچ نحوه ثبوتى ندارند ، بايد در موطن و محل ديگرى موجود باشند كه نامش را ذهن مىنهيم .\r\n\r\nبيان يك نكته دربارهء ادلهء وجود ذهنى\r\nپيش از آن‌كه به شرح و تفسير ادله‌اى كه حكما براى اثبات مدعاى خويش بيان كرده‌اند بپردازيم ، لازم است به يك پرسش پاسخ دهيم و آن اين‌كه : آيا اين ادلهء سه گانه مدعاى حكما در مسئلهء وجود ذهنى را به‌طور كامل اثبات مىكند ، يا تنها براى اثبات بخشى از مدعاى ايشان كافى است ؟ توضيح اين‌كه همانطور كه پيش از اين يادآور شديم مدعاى حكيمان دو چيز است :\r\n1 . اين‌كه وجود بر دو قسم است : وجود خارجى و وجود ذهنى .\r\n2 . اين‌كه موجودات ذهنى اتحاد ما هوى با موجودات خارجى دارند .\r\nدر برابر نظر حكما دو نظريه وجود دارد ، يكى نظريهء اضافه كه اصل وجود ذهنى ( مطلب اول ) را انكار مىكند و ديگر ، نظريهء اشباح كه پس از پذيرفتن اصل وجود ذهنى ، اتحاد ما هوى آن با موجودات خارجى ( مطلب دوم ) را انكار مىنمايد .\r\nسؤالى كه در اين‌جا مطرح مىشود اين است كه آيا ادله‌اى كه بيان مىشود هردو مطلب را اثبات مىكند و در نتيجه ، نظريهء اضافه و نظريهء اشباح هر دو را ابطال مىكند ، يا تنها براى اثبات مطلب اوّل و ردّ نظريهء اضافه اقامه شده و نبايد انتظار اثبات امر دوم را از اين ادله داشته باشيم ؟\r\n\r\n\r\n","description":"","footnote":"\r\n( 1 ) . ممكن است اشكال شود كه هدف از ادله‌اى كه براى وجود ذهنى اقامه مىشود اثبات وجود ذهنى براى « ماهيات » است و امور محال و ممتنع ، پوچ هستند و هيچ ماهيتى ندارند . تنها چيزى كه هست آن است كه عقل براى يك امر باطل الذات و پوچ ، مفهومى را مىسازد ، از قبيل مفهوم شريك بارى ، اجتماع دو نقيض و مانند آن .\r\nپاسخ اين شبهه آن است كه ، به مقتضاى حمل ، همين مفهومى كه عقل آن را ساخته ، بايد يك نحوه ثبوتى داشته باشد ؛ و چون اين ثبوت در خارج نيست ، بايد در جاى ديگرى باشد كه نامش را ذهن مىنهيم . ( ط )\r\n","page_name":" 196 ","page_number":196},
  {"content":"\r\n\r\n\r\nموقعيت تاريخى ادلهء وجود ذهنى\r\nبراى يافتن پاسخ اين پرسش ، كافى است به تاريخچهء اين مسئله كه پيش از اين اشاره‌اى به آن داشتيم ، مراجعه كنيم . سير تاريخى اين مسئله به اين صورت است كه ابتدا كسانى چون ابو الحسن اشعرى ، وجود صورت‌هاى ذهنى را انكار كردند و گفتند : حقيقت علم ، اضافه‌اى بيش نيست ، آن‌گاه فلاسفه براى ردّ سخن آنان مسئلهء وجود ذهنى را مطرح كرده و ادله‌اى براى اثبات آن اقامه كردند - همان ادله‌اى كه در متن آمده و مورد بررسى قرار خواهد گرفت - آن‌گاه مسئلهء وجود ذهنى با اشكال‌هاى متعددى مواجه شد « 1 » ، كه شرحش خواهد آمد ، اين اشكال‌ها موجب سرگردانى بسيارى از متفكران گشت تا آن‌جا كه براى حل آن ، نظريات گوناگونى بيان داشتند كه يكى از آنها نظريهء اشباح است كه براساس آن ، تطابق ما هوى ميان امور ذهنى و اشياى خارجى انكار مىشود . « 2 »\r\n\r\nادلهء مذكور تنها يك بخش از مدعاى حكما را اثبات مىكند\r\nبنابراين ، در پاسخ به سؤال فوق بايد گفت : اين ادله تنها براى اثبات اصل وجود ذهنى و ابطال قول به اضافه اقامه شده و نظرى به تطابق ما هوى موجودات ذهنى با اشياى خارجى ندارد . براى اين منظور بايد همان راهى را طى كرد كه به هنگام نقد نظريهء اشباح بيان شد ، و حاصلش اين است كه : انكار تطابق ما هوى ميان مفاهيم ذهنى و اشياى خارجى به سفسطه مىانجامد و باب علم به جهان بيرون را مىبندد . « 3 »\r\n\r\n\r\n","description":"","footnote":"\r\n( 1 ) . البته پاره‌اى از اين اشكال‌ها پيش از اين هم مطرح بوده است .\r\n( 2 ) . چنان‌كه صدر المتألهين - ره - مىنويسد : « اعلم ان قوما من المتأخرين لمّا ورد عليهم الاشكالات المذكورة فى الوجود الذهنى و تعسّر عليهم التخلّص عن الجميع اختاروا انّ الموجود فى الذهن ليس حقائق المعلومات ، بل اشباحها و اظلالها المحاكية عنها بوجه » . ( اسفار ، ج 1 ، ص 314 ) .\r\n( 3 ) . البته صدر المتألهين - ره - معتقد است كه ادلهء وجود ذهنى براى اثبات مطلب دوم نيز كافى است ، و لذا در پاسخ به نظريهء اشباح مىگويد : « و يرد عليهم انّه لو تمّ دلائل الوجود الذهنى لدلّت على انّ للمعلومات بانفسها وجودا فى الذهن لا لأمر آخر مبائن لها بحقيقتها » ( اسفار ، ج 1 ، ص 315 ) .\r\nاما بنابر نقل استاد مطهرى در شرح مبسوط منظومه ( ج 1 ، ص 323 ) علامهء طباطبايى عقيده داشتند كه حكما -\r\n","page_name":" 197 ","page_number":197},
  {"content":"\r\n\r\nحاصل آن‌كه ادلهء سه‌گانه‌اى كه هم‌اكنون مطرح مىشود ، تنها عهده‌دار اثبات اصل وجود ذهنى است و ناظر به اين نيست كه آيا موجود ذهنى از جهت ذات و ماهيت با موجود خارجى مطابق هست يا نه ؟ اكنون مىپردازيم به بررسى اين ادله .\r\n\r\nاثبات وجود ذهنى براساس قاعدهء فرعيت\r\nنخستين دليلى كه در متن ذكر شده ، مبتنى بر قاعدهء فرعيت « 1 » است . قاعدهء فرعيت مىگويد : اثبات حكم و صفتى براى يك موضوع منوط بر وجود آن موضوع است .\r\nيعنى اگر مىگوييم : « حسن خوشحال است . » اين صفت در صورتى براى حسن ثابت خواهد بود كه او موجود باشد . بنابراين ، ثبوت حكم و صفت براى چيزى كه معدوم مطلق است و در هيچ طرف و موطنى تحقق ندارد غير ممكن و محال مىباشد .\r\nعلماى منطق براساس همين قاعده گفته‌اند : قضاياى موجبه كه در آن به ثبوت چيزى براى چيز ديگر حكم مىشود ، در صورتى صادق خواهند بود كه موضوعشان موجود باشد ، بر خلاف قضاياى سالبه كه در صورت انتفاى موضوع نيز صادق مىباشند ، مانند قضيهء « پدر عيسى ( ع ) غذا نمىخورد و راه نمىرفت . »\r\nحال مىگوييم : در ميان قضاياى موجبه به قضايايى برمىخوريم كه موضوع آنها در خارج تحقق ندارد ، مانند قضيهء « كوهى از طلا سنگين‌تر از كوهى از آهن به همان حجم است » و يا « دريايى از جيوه بالطبع سرد است » ، بلكه در پاره‌اى از موارد ، موضوع قضيه محال است كه در خارج موجود باشد ، مانند « اجتماع نقيضين مغاير با اجتماع ضدين است » .\r\nبىشك اين قضايا ، قضاياى صادقى هستند . بنابراين ، به مقتضاى قاعدهء فرعيت بايد موضوع آنها در يك موطنى موجود و محقق باشد ، و چون در خارج موجود\r\n\r\n\r\n","description":"","footnote":"\r\n- تطابق ما هوى ميان ادراكات ذهنى و اشياى خارجى را مسلّم گرفتند و بعد به دنبال نفى قول به اضافه رفته‌اند ، و اين براهين را تنها براى نفى قول به اضافه اقامه كرده‌اند . استاد مطهرى خود نيز عقيده داشتند كه اثبات تطابق ما هوى ميان ادراكات ذهنى و اشياى خارجى با اين ادله ، محل اشكال است .\r\n( 1 ) . در گذشته دربارهء قاعدهء فرعيت سخن گفته شد . ر . ك : همين نوشتار ، بخش اول ، فصل ششم .\r\n","page_name":" 198 ","page_number":198},
  {"content":"\r\n\r\nنيستند - بلكه در بعضى از موارد محال است كه در خارج موجود باشند - بايد در موطن ديگرى كه همان ذهن است ، موجود باشند .\r\n\r\nدليل دوم [ موجوات خارجى همگى جزئى و متشخص هستند 
  ]\r\nالثانى : أنّا نتصوّر امورا تتّصف بالكليّة و العموم ؛ كالانسان الكلّىّ ، و الحيوان الكلّىّ ، و التصوّر إشارة عقليّة لا تتحقّق إلّا بمشار إليه موجود ، و إذ لا وجود للكلّىّ بما هو كلّى فى الخارج ، فهى موجودة فى موطن آخر ، و نسمّيه الذهن .\r\nدليل دوم : چيزهايى را تصور مىكنيم كه كليت و عموميت دارند ، مانند انسانى كلى و حيوان كلى ؛ و تصور كردن يك شىء در واقع ، با عقل اشاره كردن به آن است ؛ و اشاره منوط به وجود مشار اليه [ همان امر متصوّر 
  ] مىباشد . و [ از طرف ديگر ، 
  ] كلى از آن جهت كه كلى است ، در خارج وجود ندارد ، پس بايد در محل ديگرى موجود باشد ، كه ذهنش مىناميم .\r\nدر دليل دوم ، تكيه بر آن است كه موجودات خارجى همگى جزيى و متشخص هستند و قابل انطباق بر امور متعدد نمىباشند و به بيان ديگر ، هر شىء خارجى خودش ، فقط خودش هست نه چيزى ديگر . به عنوان مثال ، افراد گوناگون انسان كه در خارج تحقق دارند ، هركدام جدا و متباين از يكديگرند . در خارج ، انسانى يافت نمىشود كه بر دو يا چند نفر صدق كند ، هم حسن باشد و هم حسين ، و اين به دليل آن است كه اگر انسان موجود در خارج بر دو يا چند نفر صدق كند اجتماع صفات متضاد در يك چيز لازم مىآيد . يعنى چنين انسانى بايد هم صفات اين فرد را داشته باشد و هم صفات آن فرد ديگر را ، مثلا هم بلند باشد و هم كوتاه ، هم شجاع باشد و هم ترسو ، هم مؤمن باشد و هم كافر ، درحالىكه اين صفات در يك موضوع قابل اجتماع نيستند .\r\nبا توجه به مطلب بالا ، مقدمات استدلال به اين صورت تنظيم مىشود :\r\nمقدمهء نخست : ما امورى را تصور مىكنيم كه كليت و عموميت دارند و بر\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nمصاديق متعدد منطبق مىشوند ، مانند كتاب ، قلم ، انسان كه امورى كلى و منطبق بر افراد بىشمارى هستند .\r\nمقدمه دوم : تصور يك شىء در واقع اشارهء عقلى به آن شىء است ، زيرا ادراك و علم ، يك اشارهء عقلى به معلوم است .\r\nمقدمه سوم : اشاره در جايى امكان‌پذير است كه مشار اليه ( - چيزى كه به آن اشاره مىشود ) وجود داشته باشد ، چراكه به معدوم مطلق هرگز نمىتوان اشاره كرد .\r\nمقدمات سه‌گانهء فوق ، جملگى بديهى و بىنياز از اثبات هستند .\r\nمقدمهء چهارم : در جايى كه يك امر كلى را تصور مىكنيم ، مشار اليه ما چون كلى است نمىتواند در خارج موجود باشد ، كه توضيح آن گذشت . نتيجه آن‌كه به هنگام تصور يك امر كلى ، آن امر بايد در موطنى غير از خارج موجود باشد و آن موطن همان ذهن است .\r\n\r\nدليل سوم [ صرف و خالص هر حقيقتى را مىتوانيم تصور كنيم 
  ]\r\nالثالث : أنّا نتصوّر الصّرف من كلّ حقيقة ، و هو الحقيقة محذوفا عنها ما يكثّرها بالخلط و الانضمام ؛ كالبياض المتصوّر بحذف جميع الشوائب الأجنبيّة ، و صرف الشّىء لا يتثنّى و لا يتكرّر ، فهو واحد ، وحدة جامعة لكلّ ما هو من سنخه ؛ و الحقيقة بهذا الوصف غير موجودة فى الخارج ، فهى موجودة فى موطن آخر ، نسمّيه الذهن .\r\nدليل سوم : صرف و خالص هر حقيقتى را مىتوانيم تصور كنيم ، يعنى يك حقيقت را با حذف هر آنچه آميزش و انضمامش با آن موجب تعدد و تكثر آن حقيقت مىگردد ، مىتوان تصور كرد ، مانند سفيدى خالص و محض كه با حذف هر خصوصيت و قيد بيگانه‌اى تصور شده است . [ از طرف ديگر ، 
  ] صرف و خالص يك چيز ، تعدد و تكثر بردار نيست ، و لذا هميشه « يكى » است ، و از وحدتى برخوردار است كه دربر گيرندهء هرچه از سنخ آن است مىباشد ؛ امّا حقيقت با ويژگى صرافت و خلوص در خارج نيست ، پس بايد در موطن ديگرى باشد كه نامش را ذهن مىنهيم .\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nدر اين دليل ، تكيه بر آن است كه حقايق خارجى صرافت و محوضت ندارند ، بلكه همواره مشوب و مخلوط با ضمائم و قيود گوناگون مىباشند ، درحالىكه ما صرف از هر ماهيتى را تصور كنيم . ماهيت اگر از هرگونه قيد و خصوصيت و ضميمه مجرد باشد و فقط و فقط خودش باشد ، صرف خواهد بود .\r\nبه عنوان مثال ، اگر سفيدى به‌گونه‌اى تحقق پيدا كند كه چيزى جز سفيدى نباشد ، هيچ خصوصيت و ويژگىاى نداشته باشد ، نه اختصاص به موضوع خاصى داشته باشد ، نه مكان خاص ، يا زمان خاص و نه هيچ‌چيز ديگرى ، در اين صورت ، صرف سفيدى خواهد بود ؛ و سفيدى با اين وصف هرگز در خارج تحقق پيدا نمىكند .\r\n\r\nصرف يك ماهيت هرگز متكثر نمىشود\r\nصرف يك حقيقت و ماهيت هرگز متكثر و متعدد نمىشود ، زيرا كثرت در صورتى مىتواند در يك ماهيت راه يابد كه قيود و اعراض گوناگونى به آن ماهيت ضميمه گردد تا ميان افراد مختلف آن ، ميز و جدايى و فرق به وجود آيد و به اين صورت ، ماهيت داراى افراد متكثر و متعدد شود . و اگر ماهيتى صرف باشد ، از هر قيد و خصوصيتى مجرد بوده و ميان افراد فرضى آن هيچ امتياز و فرقى نخواهد بود ، و اگر هيچ فرقى ميان دو يا چند چيز فرضى نباشد ، آنها يك چيز خواهند بود ، نه چند چيز .\r\nپس صرف از هر حقيقتى هميشه واحد است .\r\n\r\nوحدت ماهيت صرف ، همراه با عموميت است\r\nوحدتى كه ماهيت صرف دارد ، يك وحدت همراه با عموميت است ، يعنى وحدتى است كه همهء افراد گوناگون آن ماهيت را و هرچه از سنخ آن ماهيت است ، دربر مىگيرد . سفيدى صرف ، گرچه يك چيز است ، اما بر همهء سفيدىهاى خاص و متمايز خارجى منطبق شده و همه را دربر مىگيرد .\r\nاين دليل شباهت زيادى به دليل دوم دارد ، با اين فرق كه در دليل دوم ، بر روى كليت پاره‌اى از تصورات تكيه شده و اين‌كه ماهيت به وصف كليت در خارج\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nموجود نمىشود و در اين دليل ، بر روى صرافت پاره‌اى از مفاهيم تأكيد شده و اين‌كه ماهيت به وصف صرافت در خارج موجود نمىشود . مقدمات اين دليل به اين صورت تنظيم مىشود :\r\nمقدمهء نخست : ما ماهيت را به‌طور صرف و بدون خصوصيات فردى تصور مىكنيم .\r\nمقدمهء دوم : تصور ، يك اشارهء عقلى است .\r\nمقدمهء سوم : اشاره بدون مشار اليه قابل تحقق نيست .\r\nمقدمهء چهارم : ماهيت به‌طور صرف و بدون مشخصات فردى نمىتواند در خارج موجود شود .\r\nنتيجه : وقتى صرف يك حقيقت را تصور مىكنيم ، بايد آن حقيقت در موطن ديگرى غير از خارج تحقق داشته باشد ، و آن موطن همان ذهن است .\r\n\r\nيك نكته\r\nممكن است گفته شود : ادلهء سه‌گانهء فوق ، گرچه اصل وجود ذهنى را فى الجمله اثبات مىكند ، امّا براى تبيين كامل نظريهء حكما ، حتى همان قسمت اوّل نظريهء ايشان ، كفايت نمىكند . توضيح اين‌كه : فلاسفه مدعى هستند تمام علوم و ادراكات و تصورات ما ، اشيايى هستند كه در ذهن ما موجودند ، خواه در خارج معدوم باشند يا نباشند ، و خواه كلى باشند يا نباشند ، و خواه صرف باشند يا نباشند . اما هيچ‌كدام از ادلهء ياد شده ، اين نتيجهء كلى را ارائه نمىدهد . زيرا دليل اوّل تنها اثبات مىكند كه امورى كه در خارج معدومند و در عين حال ، موضوع قضاياى موجبه واقع مىشوند ، در ذهن وجود و تحقق دارند ، و اين دليل امورى را كه در خارج موجودند ، شامل نمىشود . دليل دوم نيز فقط اين را اثبات مىكند كه تصورات كلى ما در ذهن ما موجود هستند و شامل تصورات جزيى نمىشود ، و از دليل سوم تنها اين نتيجه به دست مىآيد كه حقايقى كه به‌طور صرف تصرف مىشوند در ذهن موجودند و دربارهء تصور حقايق غير صرف و مشوب به عوارض ، قضاوتى ندارد .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nدر پاسخ مىگوييم : با ضميمه كردن يك مقدمه به استدلال‌هاى بالا مىتوان اين نقص و كمبود را بر طرف كرد ، و آن اين‌كه بگوييم : « و لا نرتاب انّ جميع ما نعقله من سنخ واحد » ؛ « 1 » يعنى همهء ادراكات و علوم ما از يك سنخ است . نحوهء درك ما از امور عدمى نظير نحوهء درك ما از امور وجودى است ، و نيز نحوهء درك ما از كليات همانند علم ما به جزئيات است ، هم‌چنين آگاهى ما از يك حقيقت صرف ، نظير آگاهى ما از يك حقيقت مشوب و مخلوط با قيود است . پس اگر ثابت شود كه علم ما به بعضى از چيزها به واسطهء وجود ذهنى آنهاست ، علم ما نسبت به ساير امور نيز به همين صورت خواهد بود .\r\n\r\nاشكال‌هاى نظريهء وجود ذهنى\r\n- اشكال اوّل قد استشكل على وجود الماهيّات فى الذّهن - بمعنى حصولها بأنفسها فيه - اشكالات :\r\nالاشكال الأوّل : أنّ القول بحصول الماهيّات بأنفسها فى الذّهن يستلزم كون الشىء الواحد جوهرا و عرضا معا ، و هو محال . بيان الملازمة : أنّ الجوهر المعقول فى الذهن جوهر ، بناء على انحفاظ الذاتيّات ؛ و هو بعينه عرض ، لقيامه بالنّفس قيام العرض بمعروضه . و أمّا بطلان اللازم ، فللزوم كونه قائما بالموضوع و غير قائم به .\r\nبر نظريه اول ، كه مىگفت : ماهيات در ذهن وجود دارند - بدين معنا كه خود آنها [ و نه شبحشان 
  ] در ذهن تحقق دارند - اشكال‌هايى وارد شده [ كه به بررسى آنها مىپردازيم : 
  ]\r\n\r\nاشكال اوّل : اعتقاد به تحقق داشتن خود ماهيات در ذهن ،\r\nمستلزم آن است كه يك امر ، هم جوهر باشد و هم عرض ، و اين محال است . توضيح ملازمه آن است كه جوهرى كه در ذهن ، تعقل و تصور مىشود [ از طرفى ، 
  ] جوهر است - زيرا برطبق نظريهء مورد بحث ، ذاتيات شىء تصور شده محفوظ مىماند - و [ از طرف ديگر ، 
  ] همان شىء ، عرض نيز هست . چون وابسته به نفس است ،\r\n\r\n\r\n","description":"","footnote":"\r\n( 1 ) . نهاية الحكمة ، ص 35 .\r\n","page_name":" 203 ","page_number":203},
  {"content":"\r\n\r\nهمانند وابستگى يك عرض به معروض خود . اما دليل آن‌كه يك شىء نمىتواند هم جوهر باشد و هم عرض ، آن است كه در اين صورت آن شىء بايد هم وابسته به موضوع باشد و هم نباشد .\r\nدر اين قسمت اشكال‌هايى كه بر نظريهء حكما در مسئلهء وجود ذهنى وارد شده ، بررسى مىشود . اين اشكال‌ها عمدتا متوجه قسمت دوم مدعاى حكما مىباشد ( يعنى قول به اين‌كه آن‌چه به ذهن مىآيد همان ماهيت خارجى است ) . فقط اشكال هفتم است كه به قسمت اول از مدعا حكما ( يعنى اصل وجود ذهنى ) مربوط مىباشد . نخستين اشكال از دو مقدمه تشكيل شده است :\r\nمقدمهء نخست : اگر به هنگام تصور چيزى ، ماهيت آن چيز در ذهن بيايد ، بايد به هنگام تصور يك ماهيت جوهرى - مانند انسان يا جسم - آن‌چه را كه تصور كرده‌ايم ، هم جوهر باشد و هم عرض .\r\nمقدمهء دوم : يك شىء نمىتواند هم جوهر باشد و هم عرض .\r\nنتيجه : به هنگام تصور يك شىء ، ماهيت آن شىء به ذهن نمىآيد .\r\nتبيين مقدمهء نخست : تمام علوم و ادراكات و تصورات ما حالاتى هستند كه بر ذهن ما عارض مىشوند و قائم به نفس ما مىباشند ، يعنى وجودشان وابسته و متكى به نفس ماست ، مانند ديگر حالات نفسانى از قبيل غم و شادى و اراده ؛ اين‌ها همه امورى هستند كه براى نفس تحقق مىيابند و مستقل از نفس ، قابل پيدايش نيستند .\r\nچنين امورى را در اصطلاح « عرض » مىنامند . عرض يعنى چيزى كه بر غير عارض مىشود ، و قائم به آن مىباشد . چيزى كه « عرض » به آن اتكا دارد ، « موضوع » ناميده مىشود ، و لذا در تعريف عرض مىگويند : عرض چيزى است كه در تحقق خود نياز به موضوع دارد . « 1 »\r\nاز طرف ديگر ، بنابر نظريهء وجود ذهنى ، ذات و ماهيت اشيا در وجود ذهنى آنها محفوظ مىماند . بنابراين ، هنگامى كه جوهرى را تصور مىكنيم ، آن‌چه به ذهن\r\n\r\n\r\n","description":"","footnote":"\r\n( 1 ) . العرض ماهية اذا وجدت ، وجدت فى موضوع .\r\n","page_name":" 204 ","page_number":204},
  {"content":"\r\n\r\nمىآيد جوهر مىباشد . در نتيجه ، شىء واحد هم جوهر است و هم عرض .\r\nتبيين مقدمهء دوم : يك‌چيز نمىتواند هم جوهر باشد و هم عرض ، زيرا جوهر ماهيتى است كه در وجودش به محل و موضوعى كه به آن تكيه داشته باشد ، نيازمند نيست . و عرض يعنى ماهيتى كه در وجودش به موضوعى كه به آن تكيه داشته باشد ، نيازمند است . بنابراين ، جوهر قائم به موضوع نيست و عرض قائم به موضوع هست ، و واضح است كه يك‌چيز نمىتواند هم قائم به موضوع باشد و هم نباشد ، زيرا اجتماع نقيضين لازم مىآيد .\r\n\r\nاشكال دوم [ ماهيتى كه در ذهن تحقق مىيابد از مقولهء « كيف » است 
  ]\r\nالاشكال الثانى : أنّ الماهيّة الذهنيّة مندرجة تحت مقولة الكيف ، بناء على ما ذهبوا إليه من كون الصّور العلميّة كيفيّات نفسانيّة ؛ ثمّ إنّا اذا تصوّرنا جوهرا ، كان مندرجا تحت مقولة الجوهر - لانحفاظ الذاتيّات - و تحت مقولة الكيف ، كما تقدّم ؛ و المقولات متباينة به تمام الذوات ، فيلزم التناقض فى الذّات . و كذا إذا تصوّرنا مقولة اخرى غير الجوهر ، كانت الماهيّة المتصوّرة مندرجة تحت مقولتين . و كذا لو تصوّرنا كيفا محسوسا ، كان مندرجا تحت الكيف المحسوس و الكيف النفسانىّ ، و هو اندراج شىء واحد تحت نوعين متباينين من مقولة ؛ و استحالته ضروريّة .\r\nاشكال دوم : ماهيتى كه در ذهن تحقق مىيابد از مقولهء « كيف » « 1 » است ، زيرا گفته‌اند : صورت‌هاى علمى جملگى از كيفيات نفسانى هستند . پس هنگامى كه جوهرى را تصور مىكنيم ، آن‌چه به ذهن مىآيد هم از مقولهء جوهر است ، چرا كه ذاتيات ماهيت تصور شده تغيير نمىكند ، و هم در مقولهء كيف داخل است ، چنان‌كه گذشت ؛ حال آن‌كه مقولات كاملا از هم جدايند « 2 » و بنابراين ، تناقض\r\n\r\n\r\n","description":"","footnote":"\r\n( 1 ) . كيف عرضى است كه ذاتا نه تقسيم‌پذير است و نه نسبت‌پذير . ( ط )\r\n( 2 ) . دليل آن‌كه مقولات كاملا از هم جدا مىباشند آن است كه اگر چنين نباشند حتما در جزيى از ذات باهم مشترك خواهند بود . بنابراين ، بايد يك جنس بالاتر وجود داشته باشد كه آنها را تحت پوشش قرار دهد ، حال آن‌كه بنابر -\r\n","page_name":" 205 ","page_number":205},
  {"content":"\r\n\r\nدر ذات لازم مىآيد . و نيز اگر مقولهء ديگرى را ، غير جوهر ، تصور كنيم ماهيت تصور شده از دو مقوله خواهد بود ؛ هم‌چنين اگر كيف محسوسى را تصور كنيم ، صورت ذهنى ما ، هم در كيف محسوس داخل خواهد بود و هم در كيف نفسانى . و اين به معناى آن است كه يك امر واحد در دو نوع جداگانه از يك مقوله داخل باشد كه محال بودن آن بديهى و روشن است .\r\nاشكال دومى كه نظريهء وجود ذهنى با آن مواجه است نيز از دو مقدمه تشكيل مىشود :\r\nمقدمهء نخست : حصول ماهيات اشيا در ذهن مستلزم اين است كه يك شىء در دو مقولهء متباين مندرج باشد و نيز مستلزم آن است كه يك شىء در دو نوع مختلف از يك مقوله مندرج باشد .\r\nمقدمهء دوم : اندراج يك شىء در دو مقولهء متباين و نيز اندراج آن در دو نوع مختلف از يك مقوله محال است .\r\nنتيجه : قول به حصول ماهيات اشيا در ذهن غير قابل قبول است .\r\nتبيين مقدمهء نخست : مشهور حكما برآنند كه صورت‌هاى علمى و مفاهيم ذهنى ، كيفياتى هستند كه بر نفس عارض مىشوند ، يعنى اعراضى هستند كه ذاتا نه قسمت پذيرند و نه نسبت‌پذير ؛ « 1 » و اين اعراض قائم به نفس مىباشند . بنابراين ، صورت‌هاى علمى از كيفيات نفسانى به شمار مىروند . حال مىگوييم : بنابر نظريهء وجود ذهنى ، هنگامى كه جوهرى را - مانند انسان - تصور مىكنيم ، صورت ذهنى ما بايد هم جوهر باشد و هم كيف . بايد جوهر باشد چون ذاتيات شىء در وجود ذهنى آن محفوظ است ؛ و بايد كيف باشد چون همهء صورت‌هاى ذهنى كيف نفسانى هستند .\r\nاين بدان معناست كه يك شىء در دو مقولهء متباين داخل مىباشد .\r\nو نيز هنگامى كه چيزى را تصور مىكنيم كه به لحاظ وجود خارجيش نه جوهر است و نه كيف ، بلكه در مقولهء ديگرى داخل است - مانند خط و عدد كه دو نوع كميت‌اند -\r\n\r\n\r\n","description":"","footnote":"\r\n- فرض ، اين مقولات ، خود بالاترين اجناس هستند و فوق آنها ديگر جنسى نيست . اين خلاف فرض است . نتيجه آن‌كه ، اين مقولات هركدام ماهيتى بسيط هستند و به‌طور كامل از يكديگر جدا مىباشند . ( ط )\r\n( 1 ) . در فصل هشتم از بخش ششم ، به خواست خداوند دربارهء كيفيت و انواع گوناگون آن به تفصيل بحث خواهد شد .\r\n","page_name":" 206 ","page_number":206},
  {"content":"\r\n\r\nصورت ذهنى ما در دو مقولهء متباين مندرج مىباشد ، مثلا هم كيف است و هم كم .\r\nهم‌چنين اگر انواع ديگرى از مقولهء كيف را تصور كنيم ، مانند سياهى و سفيدى ، آن‌چه را كه تصور كرده‌ايم از طرفى محسوس است و از طرف ديگر ، كيف نفسانى .\r\nيعنى يك شىء در دو نوع مختلف از يك مقوله مندرج مىباشد .\r\nحاصل آن‌كه بنابر نظريهء وجود ذهنى ، اشيا با همان ماهياتى كه دارند در ذهن موجود مىشوند و از طرفى ، همهء صورت‌هاى علمى ، كيف نفسانى هستند .\r\nدر نتيجه ، هنگامى كه چيزى را كه از مقولهء كيف نيست ، تصور مىكنيم ، آن چيز مصداق دو مقولهء متباين خواهد بود ، و نيز هنگامى كه چيزى را تصور مىكنيم كه نوع ديگرى از مقوله كيف مىباشد ، آن چيز مصداق دو نوع مختلف از يك مقوله خواهد بود .\r\nتبيين مقدمهء دوم : اندراج يك شىء در دو مقولهء متباين و نيز اندراج آن در دو نوع از يك مقوله محال است ، زيرا معنايش آن است كه يك شىء و يك وجود ، دو ذات و دو ماهيت داشته باشد ، درحالىكه ماهيت بيانگر حدّ وجود است و هر وجودى تنها يك حدّ داشته و از يك ماهيت طرد عدم مىكند . بنابراين ، فرض اين‌كه يك شىء در عين حال كه يك شىء است دو ذات داشته باشد ، اعم از آن‌كه در دو مقولهء متباين مندرج باشد يا در دو نوع از يك مقوله ، موجب تناقض در ذات مىشود ، زيرا مستلزم آن است كه يك شىء ، در عين حال كه مثلا كيف است ، كيف نباشد بلكه كم باشد ، و يا در عين حال كه كيف نفسانى است ، كيف نفسانى نباشد بلكه كيف محسوس باشد .\r\n\r\nمقايسه‌اى ميان اشكال اوّل و اشكال دوم\r\nقالوا : و هذا الاشكال أصعب من الأوّل ، إذ لا كثير إشكال فى كون شىء واحد جوهرا و عرضا ، لأنّ التباين الذاتىّ الذى بين المقولات إنّما هو بين الجوهر و الكيف و الكمّ و غيرها ؛ و أمّا مفهوم العرض ، بمعنى القائم بالموضوع ، فهو عرض عامّ صادق على تسع من المقولات ؛ و من الجائز أن\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nيعمّ الجوهر الذهنىّ أيضا و يصدق عليه ؛ لأنّ المأخوذ فى رسم الجوهر أنّه « ماهيّة إذا وجدت فى الخارج وجدت لا فى موضوع » فمن الجائز أن يقوم فى الذّهن فى موضوع ، و هو إذا وجد فى الخارج كان لا فى موضوع . هذا ؛\r\nو أمّا دخول الماهيّة الواحدة تحت مقولتين ، كالجوهر و الكيف ، و كالكمّ و الكيف ، و المقولات متباينات به تمام الذوات ؛ فاستحالته ضروريّة لا مدفع لها .\r\nگفته‌اند : اين اشكال دشوارتر از اشكال اول است ، زيرا اين‌كه يك امر واحد ، هم جوهر باشد و هم‌عرض ، چندان مشكلى پديد نمىآورد ، چون مسئلهء جدايى و تباين ذاتى كه در مقولات مطرح است در واقع بين جوهر و كيف و كم و ساير مقولات است ، اما مفهوم « عرض » - يعنى چيزى كه وابسته به موضوع است - خود ، عرض عامى است كه بر نه عدد از مقولات صدق مىكند ، و هيچ مانعى ندارد كه شامل جوهر ذهنى نيز بشود و بر آن هم صدق كند ؛ زيرا در تعريف جوهر آورده‌اند كه : « جوهر ماهيتى است كه اگر در خارج موجود شود وجودش وابسته به موضوع نمىباشد » . پس مانعى ندارد كه جوهر اگر در ذهن موجود شود ، وجودش وابسته به موضوع باشد ، درحالىكه اگر در خارج موجود شود وجودش مستقل از موضوع مىباشد .\r\nاما اين‌كه يك ماهيت در دو مقوله داخل باشد ، مانند جوهر و كيف ، يا كم و كيف ، با توجه به جدايى كامل مقولات از يكديگر ، محال بودنش روشن است و هيچ‌چيز اين استحاله را بر طرف نمىسازد .\r\nبراى توضيح مطلب اين قسمت لازم است مقدمهء كوتاهى را از نظر بگذرانيم و آن اين‌كه : بنابر تقسيم‌بندى ارسطو ، كه مورد قبول غالب حكماى پس از وى نيز واقع شده ، هر شىء ممكن الوجودى در يكى از مقولات دهگانهء زير داخل مىباشد :\r\n1 . جوهر ، 2 . كيف ، 3 . كم ، 4 . اضافه ، 5 . متى ، 6 . أين ، 7 . فعل ، 8 . انفعال ، 9 . جده ، 10 . وضع .\r\nشرح هريك از اين مقولات در بخش ششم به خواست خداى متعال خواهد آمد .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nاين مقولات هريك ، جنس عالى براى افراد و مصاديق خود بوده و بنابراين ، جزء ذات و ماهيت مصاديق خود مىباشند . از طرفى ، هريك از اين مقولات با ديگر مقولات تباين كامل دارند ، مثلا ماهيت كم كاملا با ماهيت كيف مباين است و هيچ وجه اشتراك ذاتى ميان آنها وجود ندارد . زيرا اگر چنين ما به الاشتراكى ميان آن دو وجود داشته باشد ، همان ما به الاشتراك ، جنس عالى براى اين دو مقوله خواهد بود ، درحالىكه بنابر فرض ، كم و كيف ، هركدام جنس عالى براى افراد خود بوده و جنسى بالاتر از آنها وجود ندارد .\r\nاما در عين حال ، نه مقوله از اين مقولات دهگانه - يعنى همه مقولات به استثناى جوهر - در يك امر باهم مشترك‌اند . و آن اين‌كه وجود همهء آنها وابسته به موضوع مىباشد ، و بدون موضوع و محل نمىتوانند موجود شوند و ازاين‌رو ، به آنها « عرض » گفته مىشود ، چراكه بر غير خود عارض مىشوند . تأكيد مىكنيم كه عنوان « عرض » ، يك عنوان ما هوى نيست كه در ذات مصاديق خود مأخوذ باشد ، چراكه در اين صورت ، ما تنها دو مقوله خواهيم داشت : مقولهء جوهر و مقولهء عرض ؛ در حالى كه شمار مقولات به ده مىرسد . بنابراين ، عنوان « عرض » يك عنوان « عرضى » است و نه ذاتى ، و در واقع عرض عامى است كه بر نه مقوله از مقولات دهگانه منطبق مىگردد ، چنان‌كه در متن آمده است : « و امّا مفهوم العرض ، بمعنى القائم بالموضوع ، فهو عرض عام صادقّ على تسع من المقولات » .\r\nپس از توجه به مقدمهء ياد شده ، مىپردازيم به مقايسهء اشكال اوّل با اشكال دوم :\r\nگفته‌اند : اشكال دوم دقيق‌تر و علاج آن دشوارتر از اشكال اوّل است ، زيرا در اشكال اوّل آمده است كه قول به حصول ماهيات اشيا در ذهن مستلزم آن است كه شىء واحد هم جوهر باشد و هم كيف ، و يا هم كم باشد و هم كيف . از طرف ديگر ، عنوان جوهر و عنوان عرض ، تباين ذاتى با يكديگر ندارند ، زيرا اگرچه عنوان جوهر يك عنوان ما هوى است و در ذات مصاديق خود اخذ شده است ، ولى عنوان عرض چنين نيست . و لذا مىتوان جوهر و عرض بودن شىء واحد را توجيه كرد و گفت :\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nجوهر يعنى « ماهيتى كه اگر در خارج موجود شود ، نياز به موضوع ندارد » ، و اين هيچ منافاتى با آن ندارد كه اگر آن ماهيت در ذهن موجود شود ، نياز به موضوع داشته باشد و در نتيجه ، عرض باشد . مثلا هنگامى كه انسانى را تصور مىكنيم ، ماهيت انسان به ذهن مىآيد . اين ماهيت از آن جهت كه « اگر در خارج موجود شود نياز به موضوع ندارد » جوهر است ؛ و از اين جهت كه « هم‌اكنون كه در ذهن موجود است وابسته به موضوع مىباشد » عرض است ، و اين هيچ تناقضى را دربر ندارد . و بدين صورت مىتوان اشكال اول را پاسخ گفت .\r\nاما چنين بيانى براى پاسخ به اشكال دوم كفايت نمىكند ، زيرا مقولات هركدام در ذات مصاديق خود اخذ شده‌اند و از طرفى ، تباين ذاتى با يكديگر دارند و در نتيجه ، اجتماع دو مقوله در يك شىء و به تعبيرى ، اندراج يك شىء در دو مقوله ، موجب تناقض در ذات شده و باعث مىشود كه شىء واحد ، در عين حال كه مثلا كيف است ، كيف نباشد بلكه جوهر يا مقولهء ديگرى باشد .\r\n\r\nتلاش‌هاى ناموفق براى حلّ اشكال‌هاى وجود ذهنى\r\nو بالتوجّه إلى ما تقدّم من الاشكال و نحوه ، ذهب بعضهم إلى إنكار الوجود الذهنىّ من أصله ، بالقول بأنّ العلم باضافة من النفس إلى الخارج ، فالمعلوم مندرج تحت مقولته الخارجيّة فقط . و قد عرفت ما فيه .\r\nو بعضهم إلى أنّ الماهيّات الخارجيّة موجودة فى الذّهن بأشباحها ، لا بأنفسها ، و شبح الشىء يغاير الشىء و يباينه ؛ فالصورة الذهنيّة كيفيّة نفسانيّة ، أمّا المقولة الخارجيّة فغير باقية فيها ، فلا إشكال . و قد عرفت ما فيه .\r\nبا توجه به اين اشكال و اشكال‌هايى نظير آن ، عده‌اى وجود ذهنى را به‌طور كلى انكار كرده و گفته‌اند : علم ، چيزى جز اضافه‌اى از نفس به خارج نيست و بنابراين ، معلوم فقط در مقوله خارجى خود داخل مىباشد . اشكال وارد بر اين\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nنظريه قبلا گذشت .\r\nگروه ديگرى معتقد شدند كه آن‌چه در ذهن موجود مىشود ، شبح ماهيات خارجى است نه خود آنها ، و شبح يك شىء غير از خود آن و جداى از آن مىباشد . بنابراين ، صورت ذهنى فقط كيفيت نفسانى است ، و مقولهء خارجى در آن باقى نمىماند ، و لذا اشكال بر طرف مىشود . ضعف اين نظر هم پيش از اين بيان شد .\r\nبراى پاسخ‌گويى به دو اشكال فوق ، به ويژه اشكال دوم كه علاج آن دشوارتر است ، تلاش‌هاى فراوانى از سوى صاحب‌نظران انجام گرفته است . برخى از ايشان در اثر ناكامى در حل آن اشكال و اشكال‌هاى نظير آن ، كه در دنبالهء همين بحث مطرح خواهد شد ، نظريات ديگرى در مسئلهء وجود ذهنى برگزيده و با ديگر حكما به مخالفت پرداختند ، مانند نظريهء اضافه و نظريهء اشباح .\r\n\r\nتقريرى ديگر از اشكال دوم\r\nپيش از آن‌كه به بررسى و پژوهش در اين آرا و نظريات بنشينيم ، لازم است بار ديگر اشكال دوم را كه اشكال عمدهء مسئلهء وجود ذهنى است ، از نظر بگذرانيم و مقدمات آن را كاملا مشخص سازيم تا به خوبى معلوم گردد كه هريك از پاسخ‌هاى ارائه شده ، ناظر به كدام يك از مقدمات اشكال مىباشد . اشكال دوم مبتنى بر پنج مقدمه است و در صورتى كه كسى يكى از آن مقدمات را انكار كند از اشكال خلاصى خواهد يافت . اين پنج مقدمه عبارتند از :\r\n1 . هنگامى كه چيزى را ادراك مىكنيم ، صورتى در ذهن ما نقش مىبندد و حالتى وجودى در ما پديد مىآيد .\r\n2 . علم و معلوم در ذهن يك چيز بيش نيست ، مثلا وقتى ما حسن را تصور مىكنيم و صورتى از وى در ذهن ما پيدا مىشود اين صورت ، هم علم ماست ، زيرا ادراك ماست ، و هم معلوم ماست ، زيرا آن‌چه بالذات بر ما مكشوف است و نام حسن را بر آن مىنهيم ، همان صورت است و بس . اما حسن خارجى مستقيما معلوم و\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nمتصور ما نيست ، بلكه به تبع اين صورت ، معلوم و متصور ما مىشود و ازاين‌رو ، حكما صورت ذهنى را معلوم بالذات و شىء خارجى را معلوم بالعرض اصطلاح كرده‌اند .\r\n3 . هنگام علم و ادراك ، نفس ماهيت اشيا در ذهن وجود پيدا مىكند . اين مقدمه همان عقيدهء حكما در باب وجود ذهنى است كه در اين بخش مطرح است .\r\n4 . علم و ادراك مطلقا از مقولهء كيف است .\r\n5 . مقولات با يكديگر تباين ذاتى دارند . محال است شىء واحد در دو مقوله داخل باشد ، زيرا لازم مىآيد شىء واحد بيش از يك ذات و ماهيت داشته باشد .\r\nبراساس اين مقدمات پنجگانه اشكال به اين صورت تقرير مىشود :\r\nبه حكم مقدمهء نخست ، هنگام علم و ادراك ، چيزى در ذهن پديد مىآيد و اين چيز ، با توجه به مقدمهء سوم ، نفس ماهيت اشيا است . از طرفى ، به مقتضاى مقدمهء دوم ، علم و معلوم در ذهن يك چيزند و باهم متحدند ، و به حكم مقدمهء چهارم ، علم از مقولهء كيف است و در نتيجه ، همهء ماهيات تصور شده از هر مقوله‌اى كه باشند ، در ذهن ، در مقولهء كيف داخل‌اند و اين محال است ، زيرا مقولات باهم تباين ذاتى دارند و ممكن نيست شىء واحد در دو مقوله داخل باشد . « 1 »\r\n\r\nاكنون مىپردازيم به بررسى پاسخ‌هايى كه در برابر اين اشكال ارائه شده است .\r\n« 2 »\r\n\r\n1 . نظريهء اضافه يا انكار مقدمهء اول\r\nكسانى مانند ابو الحسن اشعرى و به پيروى از او فخر رازى در برخى از كتاب‌هايش ، مقدمهء نخست را منكر شدند و گفتند : حقيقت علم ، نسبت و اضافه‌اى است كه ميان عالم و شىء خارجى برقرار مىشود و بنابراين ، به هنگام ادراك ، چيزى در ذهن پديد نمىآيد و لذا ، زمينه‌اى براى طرح اشكال وجود ندارد . به بيان ديگر ، معلوم بالذات همان شىء خارجى است نه صورت ذهنى ، و شىء خارجى در مقولهء خود\r\n\r\n\r\n","description":"","footnote":"\r\n( 1 ) . ر . ك : شرح منظومه ، ج 1 ، ص 60 و 61 .\r\n( 2 ) . شايان ذكر است كه مؤلف بزرگوار - ره - نظريهء اضافه و نظريهء اشباح را به عنوان پاسخ از اشكال ذكر نكرده است ، چراكه اين دو نظريه ، درست در برابر حكما قرار دارد و در واقع طراحان آن ، اشكال را پذيرفته و بدان ملتزم گشته‌اند ، ولى ما براى تنظيم مطالب ، اين دو نظريه را نيز در سلك پاسخ‌هايى كه به اين اشكال داده شده ، آورديم .\r\n","page_name":" 212 ","page_number":212},
  {"content":"\r\n\r\nمندرج مىباشد نه آن‌كه قائم به نفس ما باشد تا يك كيف نفسانى محسوب شود . بنابراين نظريه ، علم كه نسبتى است ميان عالم و معلوم ، از مقولهء اضافه است ، نه كيف نفسانى .\r\nما پيش از اين ، قول به اضافه را مطرح و نارسايى آن در تفسير علم و ادراك را بيان كرديم و گفتيم : علم ما به امورى كه در خارج معدومند ناقض اين نظريه مىباشد ، چراكه اضافهء به معدوم ، معناى محصّلى ندارد ، لذا در اين‌جا به همين مقدار بسنده مىكنيم .\r\n\r\n2 . نظريهء اشباح يا انكار مقدمهء سوم\r\nگروهى ديگر كه راه حلى براى اشكال نيافتند ، مقدمهء سوم را انكار كرده و گفتند :\r\nآن‌چه هنگام ادراك يك شىء به ذهن مىآيد ، نه ماهيت آن ، بلكه شبح آن مىباشد .\r\nبنابراين ، صورت ذهنى يك شىء تنها در مقولهء كيف مندرج است .\r\nپيش از اين ، نظريهء اشباح را بررسى كرده و آورديم كه نظريهء اشباح به سفسطه و انسداد باب علم به خارج مىانجامد و ازاين‌رو ، قابل اعتنا نيست .\r\n\r\n3 . نظريهء مغايرت ميان علم و معلوم يا انكار مقدمهء دوم\r\nو قد اجيب عن الاشكال بوجوه :\r\nمنها : ما عن بعضهم : أنّ العلم غير المعلوم ، فعند حصول ماهيّة من الماهيّات الخارجيّة فى الذهن أمران : أحدهما : الماهيّة الحاصلة نفسها على ما كانت عليه فى الخارج ، و هو المعلوم ، و هو غير قائم بالنّفس ، بل قائم بنفسه ، حاصل فيه حصول الشىء فى الزمان و المكان . و الاخر : صفة حاصلة للنفس ، قائمة بها ، يطرد بها عنها الجهل ، و هو العلم ؛ و على هذا فالمعلوم مندرج تحت مقولته الخارجيّة ، من جوهر أو كمّ او غير ذلك ، و العلم كيف نفسانىّ ؛ فلا اجتماع أصلا لمقولتين و لا لنوعين من مقولة .\r\nو فيه : أنّه خلاف ما نجده من أنفسنا عند العلم ، فانّ الصورة الحاصلة فى نفوسنا عند العلم بشىء هى بعينها التى تطرد عنّا الجهل و تصير وصفا لنا\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nنتّصف به .\r\nپاسخ‌هاى گوناگونى به اين اشكال داده شده ، از جمله اين‌كه : « علم غير از معلوم » است . بنابراين ، هنگامى كه ماهيتى از ماهيات خارجى در ذهن مىآيد ما دو امر داريم : امر اوّل ، ماهيتى است كه به همان صورت كه در خارج بوده به ذهن آمده است ، و اين همان « معلوم » ماست كه وابسته به نفس نبوده بلكه قائم به خود است ، و حصولش در ذهن بسان تحقق يك شىء در زمان و مكان مىباشد . امر دوّم ، وصفى است براى نفس و وابسته به آن‌كه به وسيلهء آن ، جهل از نفس زدوده مىشود ، و اين همان « علم » است . بنابراين ، « معلوم از همان مقولهء خارجى خود مىباشد ، هرچه باشد : جوهر يا كم يا غير آن ، ولى « علم » هميشه كيف نفسانى است . ازاين‌رو ، نه اجتماع دو مقوله در يك شىء لازم مىآيد و نه اجتماع دو نوع از يك مقوله .\r\nضعف اين جواب در آن است كه با آن‌چه آشكارا در خود مىيابيم ، ناسازگار مىباشد . زيرا [ ما وجدانا درك مىكنيم 
  ] صورتى كه هنگام علم به يك شىء در نفس ما تحقق مىيابد همان چيزى است كه جهل را از ما مىزدايد و وصفى مىشود كه ما بدان متصف مىگرديم .\r\nفاضل قوشچى « 1 » براى حلّ اشكال ياد شده و اشكال‌هايى مانند آن ، گفته است كه اين اشكال‌ها مبتنى بر اتحاد علم و معلوم در ذهن است ، « 2 » درحالىكه علم و معلوم در ذهن ما دو چيز جدا از هم‌اند كه هركدام حكم خاص خود را دارند . به عنوان مثال ، وقتى ما درختى را تصور مىكنيم دو چيز در ذهن ما تحقق پيدا مىكند :\r\nالف : ماهيت درخت ، كه متصوّر و معلوم ماست . نسبت اين ماهيت به ذهن ،\r\n\r\n\r\n","description":"","footnote":"\r\n( 1 ) . علاء الدين على بن محمد سمرقندى ، عالم و رياضىدان و متكلم ايرانى ( فوت در استانبول ، در سال 879 ه . ق . ) وى به فرمان سلطان الغ بيگ مأمور تشكيل رصدخانهء سمرقند گرديد ، و زيج الغ بيگى را به پايان رسانيد . پس از مرگ سلطان به سفر حج رفت و مورد توجه اوزوق آق قويلو شد و از جانب وى به سفارت و عقد مصالحه به دربار سلطان محمد خان ثانى به استانبول رفت . پس از عقد صلح بار ديگر به استانبول بازگشت و مدرس مدرسهء اياصوفيا شد . از تأليفات اوست : حاشيهء شرح كشّاف تفتازانى ، شرح تجريد خواجه ، رسالهء محمديه ، هيئت فارسى ، العقود الزواهر ، محبوب الحمايل .\r\n( 2 ) . مقدمهء دوم از مقدمات پنجگانهء اشكال .\r\n","page_name":" 214 ","page_number":214},
  {"content":"\r\n\r\nنسبت مظروف به ظرف است ، مانند نسبت اشياء مادى به زمان و مكان . هريك از اشياء مادى در زمان و مكان خاصى موجود مىشوند ، ولى بودن آنها در زمان و مكان ، بدان معنا نيست كه آنها قائم به زمان و مكان مىباشند - چراكه زمان و مكان عرضند ، و معنا ندارد كه جوهر قائم به عرض باشد - بلكه بدين معناست كه زمان و مكان ظرف حصول اشيا هستند . ماهيت درخت در ذهن - كه از آن به صورت حاصلهء درخت در ذهن تعبير مىشود - نيز همين نسبت را با نفس دارد . يعنى امرى است قائم به خود كه در ظرف نفس حاصل مىشود ، و در همان مقولهء خارجى خود داخل مىباشد ، هرچه باشد ، نه آن‌كه قائم به نفس بوده و لزوما يك كيف نفسانى باشد .\r\nب : انعكاس ماهيت درخت بر صفحهء نفس . وقتى ماهيت درخت در نفس حاصل مىشود ، انعكاس و تصويرى از آن بر صفحهء نفس به‌وجود مىآيد و اين تصوير ، همان علم است ، كه صفتى قائم به نفس و كيف نفسانى است كه جهل را از نفس بر طرف كرده و او را عالم مىسازد .\r\nنفس از اين جهت مانند يك كرهء بلورين است كه در ميان آن ، جسمى را نهاده باشند . آن بلور ، ظرف و محل آن جسم است و آن جسم ، قائم به خود مىباشد نه بلور ، ولى در عين حال ، انعكاسى كه از آن جسم بر ديوارهاى بلور مىافتد ، قائم به بلور است .\r\nبنابراين ، اجتماع دو مقوله و يا دو نوع از يك مقوله لازم نمىآيد ، زيرا دو چيز داريم : يكى معلوم كه داخل در همان مقولهء خارجى خود مىباشد ، جوهر يا كم يا هر چيز ديگر ؛ و ديگرى علم كه كيف نفسانى و قائم به نفس است .\r\n\r\nنقد و بررسى\r\nفاضل قوشچى هيچ دليلى بر ادعاى خود ، مبنى بر تعدد علم و معلوم ندارد و در واقع ، تنها دليل او اشكال‌هايى است كه بر قول به اتحاد آن دو ، وارد مىشود . به بيان ديگر ، تنها انگيزهء او براى ارائهء نظريهء تعدد علم و معلوم ، حلّ اشكال‌هاى مسئلهء\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nوجود ذهنى است ، و اگر از راهى ديگر بتوان آن اشكال‌ها را پاسخ گفت - كه مىتوان - ديگر مجالى براى اين طرح باقى نمىماند .\r\nافزون بر آن‌كه ادعاى وى بر خلاف وجدان است ، زيرا هركس با مراجعه به يافته‌هاى وجدانى خويش درمىيابد كه به هنگام تصور يك شىء ، تنها يك‌چيز در نفس او حاصل مىشود ، و همان‌چيز است كه جهل را از او بر طرف كرده و او را عالم مىسازد ، همان‌طور كه هنگام شادى ، يك چيز در ما حاصل مىشود و همان ، وصف براى ما شده و ما را به خود متصف مىسازد ، يعنى « شادمانمان » مىكند ؛ ديگر كيفيات نفسانى نيز از همين قبيلند ، مانند اراده ، لذت ، درد و غم .\r\n\r\n4 . نظريهء انقلاب يا انكار مقدمهء سوم\r\nو منها : ما عن بعض القائلين بأصالة الماهيّة : أنّ الصورة الحاصلة فى الذهن منسلخة عن ماهيّتها الخارجيّة ، و منقلبة إلى الكيف . بيان ذلك : أنّ موجوديّة الماهيّة متقدّمة على نفسها ، فمع قطع النظر عن الوجود لا ماهيّة أصلا ؛ و الوجود الذهنىّ و الخارجىّ مختلفان بالحقيقة ، فاذا تبدّل الوجود بصيرورة الوجود الخارجىّ ذهنيّا ، جاز أن تنقلب الماهيّة ، بأن يتبدّل الجوهر او الكمّ او غير ذلك كيفا ؛ فليس للشىء بالنظر إلى ذاته حقيقة معيّنة ، بل الكيفيّة الذهنيّة إذا وجدت فى الخارج ، كانت جوهرا او غيره ؛ و الجوهر الخارجىّ إذا وجد فى الذهن ، كان كيفا نفسانيّا ؛ و أمّا مباينة الماهيّة الذهنيّة للخارجيّة ، مع أنّ المدّعى حصول الأشياء بأنفسها فى الذهن ، و هو يستدعى أصلا مشتركا بينهما - فيكفى فى تصويره أن يصوّر العقل أمرا مبهما مشتركا بينهما ، يصحّح به أنّ ما فى الذهن هو الّذى فى الخارج ؛ كما يصوّر المادّة المشتركة بين الكائن و الفاسد المادّيّين .\r\nو فيه أوّلا : أنّه لا محصّل لما ذكره من تبدّل الماهيّة و اختلاف الوجودين فى الحقيقة ، بناء على ما ذهب إليه من أصالة الماهيّة و اعتباريّة الوجود .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nو ثانيا : أنّه فى معنى القول بالشّبح ، بناء على ما التزم به من المغايرة الذّاتيّة بين الصورة الذهنيّة و المعلوم الخارجىّ ؛ فيلحقه ما لحقه من محذور السّفسطة .\r\nجواب ديگر را بعضى از معتقدين به اصالت ماهيت بيان كرده‌اند . ايشان گفته‌اند : صورتى كه در ذهن موجود مىشود از ماهيت خارجيش جدا گشته و به كيف تبديل مىشود ، توضيح اين‌كه : « وجود » ماهيت ، بر خود ماهيت تقدم دارد ، به دليل آن‌كه با قطع نظر از « وجود » اساسا ماهيتى در كار نيست . از طرف ديگر ، وجود ذهنى و وجود خارجى ، دو حقيقت مختلف دارند . بنابراين ، اگر « وجود » دگرگون شود ، به اين صورت كه وجود خارجى به وجود ذهنى تبديل گردد ، مانعى ندارد كه ماهيت نيز دگرگون شود ، به اين شكل كه « جوهر » يا « كم » يا غير آن تبديل شود به « كيف » . پس يك « شىء » با قطع نظر از نحوهء وجودش ، حقيقت ثابت و معينى ندارد ، بلكه كيف نفسانى اگر در خارج موجود شود ، جوهر يا غير آن خواهد بود ، و نيز جوهر خارجى اگر در ذهن موجود شود كيف نفسانى خواهد بود .\r\nممكن است گفته شود : مباين بودن ماهيت موجود در ذهن با ماهيت موجود در خارج ، با اين مدعاى شما كه اشيا ، خودشان به ذهن مىآيند ، سازگار نيست ؛ زيرا اين مدعا اصل مشتركى را بين آن‌چه در ذهن است و آن‌چه در خارج مىباشد ، مىطلبد .\r\nدر جواب مىگوييم : براى تصوير اين اصل مشترك كافى است عقل ، امر مبهمى را تصوير كند كه ميان آن دو مشترك بوده و مصحّح « اين همانى » بين وجود ذهنى و خارجى باشد ؛ همان‌طور كه [ در مسئلهء تغيير و دگرگونى اشياى مادى 
  ] مادهء مشتركى بين شىء از بين رفته و شىء به وجود آمده تصوير مىكند .\r\nاين راه‌حل در مسئلهء وجود ذهنى دو اشكال دارد :\r\nاولا : براساس اصالت ماهيت و اعتبارى بودن وجود ، كه اصل مورد قبول طراح اين راه حل است ، مسئلهء تبدل ماهيت و نيز اختلاف وجود ذهنى و وجود خارجى توجيه و تبيين صحيحى ندارد .\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nثانيا : اين راه حل در واقع همان قول به شبح است ، و در اساس ، با آن تفاوتى ندارد ، چراكه ايشان ملتزم شده‌اند كه صورت ذهنى با معلوم خارجى تغاير ذاتى دارد . در نتيجه ، اين سخن نيز ، همانند قول به شبح ، مشكل سفسطه را در پى خواهد داشت .\r\nجوابى كه در اين قسمت نقل مىشود از آن سيد صدر الدين شيرازى معروف به سيد سند « 1 » است . او مىگويد : منشأ اشكال‌هاى مسئلهء وجود ذهنى اين است كه گمان شده به هنگام تصور يك شىء ، آن شىء با حفظ همان ماهيت خارجىاش در ذهن موجود مىشود . « 2 » يعنى اگر آن‌چه تصور كرده‌ايم در خارج جوهر است در ذهن هم جوهر مىباشد ، و اگر در خارج كميت است در ذهن هم كميت مىباشد ، و به همين ترتيب . آن‌گاه اشكال مىشود كه چون صورت‌هاى علمى ما همگى كيفيات نفسانى هستند ، لازم مىآيد كه شىء واحد هم جوهر باشد و هم كيف نفسانى . اما بايد گفت كه واقعيت چيز ديگرى است .\r\nدرست است كه همان شيئى كه در خارج است به ذهن مىآيد ، اما نه با حفظ ماهيت خارجىاش . شىء خارجى وقتى به ذهن مىآيد منقلب و دگرگون مىشود و ماهيتش ، هرچه باشد ، به كيف نفسانى تبديل مىگردد . توضيح اين‌كه :\r\nماهيت متفرع بر وجود است و وجود يك شىء ، بر ماهيت آن تقدم دارد ، چراكه شىء تا وقتى كه موجود نشده ، معدوم صرف است و معدوم صرف ، هيچ ماهيتى نمىتواند داشته باشد . پس شىء ابتدا بايد موجود شود تا به دنبال وجود و در مرتبهء دوم ، ذات و ماهيت خاصى را واجد گردد . بنابراين ، با قطع نظر از وجود شىء\r\n\r\n\r\n","description":"","footnote":"\r\n( 1 ) . محمد بن ابراهيم حسينى دشتكى شيرازى ، معروف به صدر الدين دشتكى و سيد سند ، از اعاظم حكماى دورهء اسلامى و از افراد صاحب‌نظر است . تا زمان ميرداماد افكار و آرا و آثار او و معاصر نامدارش جلال الدين دوانى ، در ميان فضلا و طالبان حكمت مطرح بود . برخى از آرا و افكار او هنوز در ميان فلاسفه اسلامى مطرح است و برخى افكار مقبول دارد كه اكنون مورد قبول فلاسفهء بعد از صدرا است . اين مرد در سال 828 ه . ق . متولد شده و در سال 903 ه . ق . درگذشته است . معقول را نزد مردى به نام سيد فاضل فارسى و قوام الدين كربالى ( شاگرد سيد شريف ) تحصيل كرده است . ( نقل از : خدمات متقابل اسلام و ايران ، ص 516 ) .\r\n( 2 ) . اين همان مقدمهء سوم از مقدمات پنجگانهء اشكال دوم است كه سيد سند آن را انكار مىكند .\r\n","page_name":" 218 ","page_number":218},
  {"content":"\r\n\r\nنمىتوانيم دربارهء ذات و ماهيت آن قضاوتى داشته و بگوييم : جوهر است يا كم است و يا كيف و يا امرى ديگر .\r\nاز طرف ديگر ، وجود خارجى و وجود ذهنى از دو سنخ گوناگون و داراى دو حقيقت مختلف مىباشند . بنابراين ، هيچ بعدى ندارد كه يك شىء به گونه‌اى باشد كه اگر در خارج موجود شود جوهر باشد ، و همان شىء اگر در ذهن موجود شود كيف نفسانى باشد . چون از طرفى ، ماهيت فرع بر وجود است و از طرف ديگر ، وجود خارجى و وجود ذهنى باهم فرق دارند .\r\nبه عقيدهء سيد سند - ره - همان شىء خارجى به ذهن مىآيد نه چيزى ديگر ، امّا در حالى به ذهن مىآيد كه در ماهيت آن انقلاب رخ داده ، و ذاتش دگرگون شده است . در نظر او مطابقت ميان موجود ذهنى - كه يك كيف نفسانى است - و موجود خارجى - كه در مقولهء جوهر و يا مقولهء ديگرى مندرج است - مانند مطابقت يك مفهوم كلى با مصاديق فراوان خود مىباشد . با آن‌كه مفهوم كلى ، يك حقيقت مجرد است و مصاديق كثير آن همه مادى هستند . اين مطابقت بدين صورت است كه اگر كلى در خارج بيايد و در خارج موجود شود عين افرادش خواهد بود و نيز آن افراد اگر با حذف عوارض خارجى به عقل بيايند همان كلّى خواهند بود . در اين‌جا نيز مطابقت به اين صورت است كه جوهر خارجى اگر در ذهن موجود شود عين كيف نفسانى است و كيف نفسانى نيز اگر در خارج موجود شود عين جوهر خواهد بود .\r\nيعنى انتقال از خارج به ذهن و از ذهن به خارج ، توأم با انقلاب در ذات و ماهيت مىباشد .\r\nحاصل آن‌كه به عقيدهء سيد سند ، ماهيت شىء همراه با تغيير نحوهء وجود آن شىء ، تغيير مىكند . انسان اگر در خارج موجود شود جوهر است و همان انسان اگر در ذهن موجود شود كيف نفسانى مىباشد و انسان فى حدّ ذاته ( در مرتبهء ذاتش ) با قطع نظر از نحوهء وجودش ، ماهيت مشخصى ندارد .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\nيك اشكال بر نظريهء انقلاب\r\nجملهء « و امّا مباينة الماهية الذهنيّة للخارجيّة مع انّ المدّعى حصول الاشياء بانفسها فى الذّهن . . . » اشاره به اشكالى است كه سيّد سند بر خود وارد كرده و آن‌گاه از آن پاسخ داده است .\r\nاشكال اين است كه : شما مدعى هستيد همان انسان و درخت و جواهر و اعراضى كه در خارج هستند خودشان به ذهن مىآيند ، و در ذهن منقلب به كيف مىشوند . يعنى يك نوع اين همانى و مطابقت ميان جوهر خارجى و كيف ذهنى برقرار است به گونه‌اى كه مىتوان گفت : « آن‌چه در ذهن است همان چيزى است كه در خارج است » . و اين در صورتى امكان‌پذير است كه يك امر مشترك ميان موجود خارجى و موجود ذهنى محفوظ باشد . به‌طور كلى ، وقتى مىتوان گفت : الف منقلب به ب شده ، كه چيزى از الف در ب باقى باشد ، يعنى بايد امر واحدى كه ابتدا الف بوده و اكنون ب شده در ب وجود داشته باشد . درحالىكه به عقيدهء شما ماهيت ذهنى كاملا با ماهيت خارجى مباين بوده و هيچ‌وجه اشتراكى ميانشان وجود ندارد .\r\n\r\nپاسخ سيد سند به اشكال فوق\r\nسيد سند - ره - در پاسخ مىگويد : براى اين منظور همين مقدار كفايت مىكند كه عقل يك امر مبهم و يك مفهوم عامى را مانند « شىء » يا « ممكن » در نظر بگيرد و آن را ما به الاشتراك ميان موجود خارجى و موجود ذهنى قرار دهد و بگويد : همان « شيئى » كه در خارج بود به ذهن آمد ، همان‌گونه كه وقتى در عالم ماده چيزى به چيزى ديگر تبديل مىشود - مثل چوب كه مىسوزد و به زغال تبديل مىشود ، يا آب كه مىجوشد و به بخار تبديل مىگردد - ماده‌اى را كه ابهام صرف است و هيچ تعينى ندارد ، به عنوان امر مشترك ميان حالت پيشين كه از بين رفته و حالت پسين كه به وجود آمده ، در نظر مىگيريم و مىگوييم : ماده‌اى كه چوب بود هم‌اكنون زغال شده است . در اين‌جا نيز مىگوييم : شيئى كه در خارج جوهر بود اكنون كه به ذهن آمده كيف نفسانى شده است .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\nنقد و بررسى\r\nدو اشكال اساسى بر نظريهء سيد سند وارد مىشود :\r\nاشكال اوّل : نظريهء سيد سند ، با مبانى او سازگار نيست . سيد طرفدار اصالت ماهيت و اعتبارى بودن وجود است . معناى اصالت ماهيت اين است كه ماهيت اصل و اساس واقعيت است و وجود يك امر اعتبارى و منتزع از ماهيت مىباشد . از طرفى ، ماهياتى كه از مقولات مختلف هستند ، تباين ذاتى با يكديگر دارند و هيچ امر مشتركى ميان آنها وجود ندارد تا مصحح انقلاب و تبديل و تبدل آنها به يكديگر باشد .\r\nبنابراين ، سيد سند نمىتواند از تبدل ماهيت و انقلاب ماهيتى به ماهيت ديگر سخن بگويد .\r\nآرى ، بنابر اصالت وجود مىتوان انقلاب در ماهيت را در بعضى موارد تصوير كرد ، يعنى در جايى كه يك وجود واحد سيّال در اثر حركت جوهرى ، دائما ماهيتش تغيير مىكند و در هر لحظه ماهيتى غير از ماهيت پيشين از او انتزاع مىشود . امّا حتى بنابر اصالت وجود نيز نمىتوان در مورد بحث ، انقلاب ماهيتى به ماهيت ديگر را تصوير كرد . زيرا اين انقلاب در جايى پذيرفتنى است كه يك وجود ، دو ماهيت را پياپى واجد شود ، حال آن‌كه در محل بحث ، دو وجود جدا و منفك در كار است كه هركدام براى خود ماهيتى دارد : يكى وجود خارجى و ديگرى وجود ذهنى .\r\nهم‌چنين ، اين ادعاى سيد سند كه « وجود خارجى و وجود ذهنى از دو سنخ مختلف هستند » با قول به اصالت ماهيت سازگار نيست ، چراكه وجود ، بنابر اصالت ماهيت ، امرى اعتبارى است كه از ماهيات واقعيت‌دار انتزاع مىشود و در يك كلمه ، وجود چيزى نيست كه حقايق مختلف و سنخ‌هاى گوناگون داشته باشد .\r\nحاصل آن‌كه بنابر اصالت ماهيت نمىتوان از تبدل و انقلاب ماهيت و نيز اختلاف ميان وجود ذهنى و وجود خارجى دم زد .\r\nاشكال دوم : سيد سند تطابق ما هوى ميان موجود ذهنى و موجود خارجى را انكار مىكند و معتقد است كه اشياء خارجى با حفظ ماهياتشان به ذهن نمىآيند ، مثلا صورت ذهنى انسان ، نه جوهر است و نه جسم است و . . . ، بلكه يك كيف نفسانى\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nاست و اين ، در واقع ، به نظريهء اشباح برمىگردد و مستلزم سفسطه و انسداد باب علم به جهان خارج مىباشد . گرچه سيد سند خود مدعى است كه سخن او با قول به شبح تفاوت دارد ، ولى در واقع به همان بازمىگردد .\r\n\r\n5 . نظريهء محقق دوانى يا انكار مقدمهء چهارم\r\nو منها : ما عن بعضهم : أنّ العلم لمّا كان متّحدا بالذّات مع المعلوم بالذّات ، كان من مقولة المعلوم ؛ إن جوهرا فجوهر ، و إن كمّا فكمّ ، و هكذا . و أمّا تسميتهم العلم كيفا ، فمبنىّ على المسامحة فى التعبير ؛ كما يسمّى كلّ وصف ناعت للغير كيفا فى العرف العامّ ، و إن كان جوهرا .\r\nو بهذا يندفع إشكال : اندراج المقولات الاخر تحت الكيف .\r\nو أما إشكال : كون شىء واحد جوهرا و عرضا معا ، فالجواب عنه ما تقدّم : أنّ مفهوم العرض عرض عامّ شامل للمقولات التسع العرضيّة و للجوهر الذهنى ؛ و لا إشكال فيه .\r\nو فيه : أنّ مجرّد صدق مفهوم مقولة من المقولات على شىء لا يوجب اندراجه تحتها ، كما ستجىء الاشارة إليه .\r\nعلى : أنّ كلامهم صريح فى كون العلم الحصولىّ كيفا نفسانيا ، داخلا تحت مقولة الكيف حقيقة ، من غير مسامحة .\r\nبرخى ديگر در مقام جواب گفته‌اند : علم ، با معلوم بالذات [ يعنى متعلق حقيقى علم 
  ] اتحاد ذاتى دارد ، و لذا از همان مقولهء معلوم مىباشد : اگر « معلوم » جوهر باشد « علم » نيز جوهر است و اگر از مقولهء « كم » باشد « علم » نيز كم است و به همين ترتيب . اما اين‌كه در لسان حكما از علم به عنوان « كيف » ياد مىشود ، در واقع نوعى سهل‌انگارى و مسامحه در تعبير است ، چنان‌كه ملاحظه مىشود در عرف عمومى مردم هرچه كه وصف‌دهندهء به غير باشد نامش را كيف مىنهند ، اگرچه جوهر باشد . با اين بيان ، اشكال دوم - يعنى اشكال اجتماع ساير مقولات با مقولهء كيف - حل مىشود . اما اشكال اول - يعنى اجتماع جوهر و عرض در\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nيك امر - جوابش همان است كه قبلا گفته شد : مفهوم عرض ، خود عرضى است عام كه همهء مقولات نه‌گانه و هم‌چنين جوهر موجود در ذهن را شامل مىشود ، بدون آن‌كه محذورى در آن باشد .\r\nاين جواب نيز قابل قبول نيست ، زيرا چنان‌كه خواهد آمد ، صدق مفهوم مقوله‌اى از مقولات بر يك شىء به تنهايى ، ايجاب نمىكند كه آن شىء در آن مقوله داخل باشد و از مصاديق آن به شمار آيد .\r\nعلاوه بر آن‌كه حكما بىهيچ مسامحه‌اى با صراحت گفته‌اند : علم حصولى كيف نفسانى است ، و واقعا در مقولهء كيف داخل مىباشد .\r\nمحقق دوانى در مقام پاسخ به اشكال ياد شده ، مقدمهء چهارم از مقدمات پنجگانه‌اى را كه اشكال مبتنى بر آن است ، منكر شده و گفته است كه علم و معلوم بالذات در واقع يك چيزاند و تغايرشان ، اعتبارى است نه حقيقى ؛ و چون معلوم بالذات در همان مقولهء معلوم بالعرض - يعنى شىء خارجى - مندرج مىباشد ، علم نيز در همان مقوله داخل مىباشد . يعنى همان‌گونه كه انسان خارجى جوهر است ، صورت علمى انسان نيز جوهر مىباشد و همان‌گونه كه سفيدى خارجى كيف محسوس است ، صورت علمى آن نيز كيف محسوس است نه چيزى ديگر .\r\nمحقق دوانى مىگويد : اين‌كه حكما علم را « كيف » ناميده‌اند ، از باب مسامحه است ، همان‌طور كه عامهء مردم از باب تسامح در تعبير ، هرچه را كه وصف‌دهندهء به شىء باشد « كيف » مىنامند اگرچه يك صورت جوهرى باشد نه عرض ، مثل آن‌كه مىگويند : طلا بودن كيفيتى است براى فلان فلز .\r\nمحقق دوانى با انكار اين‌كه علم حقيقتا « كيف نفسانى » باشد ، اشكال اندراج يك شىء در دو مقولهء مختلف يا دو نوع از يك مقوله ( يعنى اشكال دوم ) را حل مىكند و براى حلّ اشكال اجتماع جوهر و عرض در يك شىء ( يعنى اشكال اول ) همان مطلبى را كه در مقام مقايسهء اشكال اول و دوم بيان شد ، مىپذيرد و مىگويد : هيچ مانعى ندارد كه يك چيز هم جوهر ذهنى باشد و هم عرض ، كه چون شرح آن گذشت ، ديگر لزومى براى تكرار آن نيست .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nنقد و بررسى\r\nدر كلام محقق دوانى دو اشكال وجود دارد : يكى اين‌كه او گمان كرده براى آن‌كه يك شىء در مقوله‌اى مندرج باشد همين اندازه كفايت مىكند كه مفهوم آن مقوله بر آن شىء صدق كند . به عقيدهء او صورت ذهنى انسان ، صرفا به خاطر آن‌كه مفهوم جوهر در آن اخذ شده است ، در مقولهء جوهر مندرج مىباشد ؛ و ازاين‌رو گفته است كه علم و معلوم بالذات - كه در واقع يك چيزاند - در مقولهء معلوم بالعرض - يعنى شىء خارجى - مندرج مىباشند . اما همان‌طور كه در توضيح نظريهء صدر المتألهين خواهيم گفت ، اين مقدار براى اندراج شىء در يك مقوله كفايت نمىكند .\r\nاشكال ديگرى كه بر محقق دوانى وارد مىشود اين است كه او كلام حكما را كه « علم ، كيف نفسانى است » بر تشبيه و مسامحه حمل كرده است ، درحالىكه با مراجعه به كلمات ايشان دانسته مىشود كه آنها به جدّ و بدون هيچ مسامحه‌اى علم را كيف نفسانى مىدانند .\r\n\r\n6 . نظريهء صدر المتألهين « 1 »\r\nو منها : ما ذكره صدر المتألهين رحمه اللّه فى كتبه ، و هو الفرق فى إيجاب الإندراج بين الحمل الأوّلىّ و بين الحمل الشائع ؛ فالثّانى يوجبه دون الأوّل . بيان ذلك :\r\n\r\n\r\n","description":"","footnote":"\r\n( 1 ) . صدر الدين شيرازى ، محمد بن ابراهيم ، معروف به « ملا صدرا » و « صدر المتألهين » فيلسوف بزرگ ايرانى ، در اواخر قرن دهم در شيراز به دنيا آمد و در سال 1050 در بصره دار فانى را وداع گفت . وى در جوانى به اصفهان رفت و نزد مير محمد باقر ، مشهور به ميرداماد ، حكمت آموخت ، و علوم شرعى را نزد شيخ بهاء الدين عاملى فرا گرفت ، و در رياضى نيز مهارت يافت . مدتى در قم به افاضه مشغول گرديد ، و سپس به دعوت شاه عباس دوم به شيراز بازگشت ، و در موطن خود به تدريس و افاده مشغول شد . او هفت سفر به حج رفت و در آخرين سفر در بصره درگذشت و همانجا مدفون شد . صدر المتألهين در فلسفهء اولى تمام فلاسفهء پيشين را تحت الشعاع قرار داد ، اصول و مبانى اوليهء اين فن را تغيير داد و آن را بر اصول خلل‌ناپذير استوار كرد .\r\nفلسفهء صدرا از يك نظر به منزلهء چهارراهى است كه چهار جريان ، يعنى حكمت مشايى ارسطويى و سينايى ، و حكمت اشراقى سهروردى ، و عرفان نظرى محى الدينى ، و معانى و مفاهيم كلامى با يكديگر تلاقى كرده و مانند چهار نهر سر به هم برآورده ، و رودخانه‌اى خروشان به وجود آورده‌اند . از نظر ديگر ، به منزلهء « صورتى » است كه بر چهار عنصر مختلف پس از يك سلسله فعل و انفعال‌ها اضافه شود و به آنها ماهيت و واقعيت نوين بخشد ، كه با ماهيت هريك از مواد آن صورت متغاير است . ( ر . ك : فرهنگ معين ، ج 5 ، ص 989 - 990 و خدمات متقابل اسلام و ايران ، ص 544 ) .\r\n","page_name":" 224 ","page_number":224},
  {"content":"\r\n\r\nأنّ مجرّد أخذ مفهوم جنسىّ او نوعىّ فى حدّ شىء و صدقه عليه لا يوجب اندراج ذلك الشىء تحت ذلك الجنس او النوع ؛ بل يتوقف الاندراج تحته على ترتّب آثار ذلك الجنس او النوع الخارجيّة على ذلك الشىء .\r\nفمجرّد أخذ الجوهر و الجسم مثلا فى حدّ الانسان - حيث يقال :\r\n« الانسان جوهر جسم نام حسّاس متحرّك بالارادة ناطق » - لا يوجب اندراجه تحت مقولة الجوهر او جنس الجسم ، حتّى يكون موجودا لا فى موضوع باعتبار كونه جسما ، و هكذا .\r\nو كذا مجرّد أخذ الكمّ و الاتصال فى حدّ السطح - حيث يقال : « السطح كمّ متّصل قار منقسم فى جهتين » - لا يوجب اندراجه تحت الكمّ و المتصل مثلا ؛ حتّى يكون قابلا للانقسام بذاته من جهة أنّه كمّ ، و مشتملا على الفصل المشترك من جهة أنّه متّصل ، و هكذا .\r\nو لو كان مجرّد صدق مفهوم على شىء موجبا للاندراج ، لكان كلّ مفهوم كلىّ فردا لنفسه ، لصدقه بالحمل الأوّلىّ على نفسه ، فالاندراج يتوقف على ترتّب الاثار ، و معلوم : أنّ الاثار إنّما يكون فى الوجود الخارجىّ دون الذهنىّ .\r\nاز جملهء جواب‌ها ، بيانى است كه صدر المتألهين در كتاب‌هاى خويش آورده است . به اعتقاد وى ميان حمل اوّلى و حمل شايع ، نسبت به ايجاب اندراج شىء در يك مقوله ، تفاوت وجود دارد ؛ به اين شكل كه اگر مقوله‌اى به حمل شايع در موردى صدق كند لزوما آن مورد در آن مقوله داخل خواهد بود ، اما اگر حمل ، اوّلى باشد چنين الزامى وجود ندارد . توضيح مطلب آن است كه :\r\nقرار گرفتن يك مفهوم جنسى يا نوعى در حدّ و تعريف يك شىء و صدقش بر آن ، به تنهايى ، موجب داخل شدن آن شىء در آن جسم يا نوع نمىگردد ، بلكه لازم است آثار خارجى آن جنس يا نوع بر آن شىء مترتب گردد تا بتوان آن را از مصاديق آن جنس يا نوع به شمار آورد .\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nبه عنوان مثال : قرار گرفتن مفهوم « جوهر » و « جسم » در تعريف انسان - آن‌جا كه گفته مىشود : انسان جوهرى است جسمانى ، داراى رشد و احساس كه با اراده حركت مىكند و قادر بر تفكر مىباشد - به تنهايى موجب داخل شدن انسان [ به عنوان يك مفهوم كلى 
  ] در مقولهء « جوهر » يا جنس « جسم » نمىگردد تا لازم آيد مفهوم انسان به لحاظ جوهر بودنش ، وابسته به موضوع نباشد ؛ و به لحاظ جسم بودنش ، بتوان ابعاد سه‌گانه را [ طول و عرض و عمق 
  ] در آن تصوير كرد و به همين ترتيب .\r\nهمچنين قرار گرفتن مفاهيم « كمّ » ( مقدار ) و « اتصال » ( يكپارچگى ) در تعريف سطح - آن‌جا كه گفته مىشود : سطح ، مقدارى است يكپارچه كه اجزائش باهم بوده و در دو جهت ( طول و عرض ) انقسام‌پذير مىباشد - به تنهايى موجب اندراج سطح [ به عنوان يك مفهوم كلى 
  ] در مقولهء « كم » يا جنس « متصل » نمىگردد ، تا گفته شود : مفهوم سطح از آن جهت كه « كم » است ، ذاتا پذيراى انقسام مىباشد ، و از آن جهت كه متصل است واجد فصل مشترك بين اجزاء مىباشد و به همين ترتيب .\r\nبه‌طور كلى ، اگر صدق يك مفهوم بر چيزى بيانگر اندراجش در آن مفهوم بود ، لازم مىآمد هر مفهوم كلى ، فرد و مصداقى براى خودش باشد ، زيرا هر مفهومى ، به حمل اوّلى ، بر خودش صدق مىكند . بنابراين ، اندراج چيزى در يك مقوله منوط است به ترتب آثار آن مقوله ؛ و روشن است كه آثار ، در « وجود خارجى » مترتب مىگردد نه در « وجود ذهنى » .\r\nدر اين قسمت پاسخ نهايى اشكال وارد شده بر نظريهء وجود ذهنى مطرح مىشود .\r\nاين پاسخ از طرف حكيم فرزانه ، مؤسس حكمت متعاليه ، ملا صدراى شيرازى ارائه شده ، و در مورد قبول حكماى پس از وى قرار گرفته است . پاسخ وى مبتنى بر فرق نهادن ميان حمل ذاتى اوّلى و حمل شايع صناعى است . ابتدا توضيحى پيرامون اين دو نوع حمل « 1 » بيان مىكنيم و سپس به حل اشكال مىپردازيم .\r\n\r\n\r\n","description":"","footnote":"\r\n( 1 ) . در فصل يازدهم از بخش اول ، دربارهء حمل اوّلى و حمل شايع بحث كرديم و در آينده نيز ، به خواست خداى متعالى ، در فصل سوم از بخش هشتم ، كه به همين امر اختصاص دارد ، دراين‌باره بيشتر گفت‌وگو خواهيم كرد . از اين‌رو ، در اين‌جا مطلب را به اختصار بيان مىكنيم .\r\n","page_name":" 226 ","page_number":226},
  {"content":"\r\n\r\n\r\nحمل اوّلى و حمل شايع\r\nحمل اوّلى بيانگر اتحاد مفهومى موضوع و محمول است ، ولى حمل شايع صناعى بيانگر اتحاد وجودى موضوع و محمول مىباشد . در حمل اوّلى ، موضوع ، تعريف شده و مفهومش باز و روشن مىگردد . مثلا وقتى مىگوييم : « مثلث شكلى است كه سه ضلع بر او احاطه كرده است . » در اين‌جا ماهيت مثلث را تعريف كرده و توضيح داده‌ايم كه حقيقت اين ماهيت ، چنين چيزى است . ولى در حمل شايع ، اندراج موضوع در محمول بيان مىشود . حمل شايع بدين معناست كه موضوع از افراد محمول محسوب مىگردد و اين ، در جايى امكان‌پذير است كه آثار محمول بر موضوع مترتب شود .\r\n\r\nهر حملى دليل بر اندراج موضوع در محمول نيست\r\nاگر يك مفهوم جنسى ( مانند : جوهر ، جسم ، كيف و كم ) و يا يك مفهوم نوعى ( مانند : انسان ، سفيدى ، سياهى ، مثلث و يا مربع ) و به‌طور كلى ، يك مفهوم ما هوى ، به حمل اوّلى بر چيزى صدق كند ، دليل بر آن نخواهد بود كه آن چيز از افراد و مصاديق آن ماهيت به شمار آمده و مندرج در آن ماهيت مىباشد .\r\nآرى ، اگر يك مفهوم ما هوى به حمل شايع بر چيزى صدق كند ، دليل بر اندراج آن شىء در آن ماهيت مىباشد . اما يك ماهيت تنها در صورتى به حمل شايع بر چيزى صدق مىكند كه آثارش بر آن شىء مترتب شود . بنابراين ، نمىتوان گفت مثلا طبيعت كلى انسان - كه در ذهن ما موجود است - چون مفهوم جوهر و مفهوم جسم در آن مأخوذ مىباشد و اين مفاهيم ، به حمل اوّلى بر آن صدق مىكند ، مندرج در مقولهء جوهر بوده و از افراد جسم محسوب مىگردد و در نتيجه ، همهء آثار جوهر و جسم را دارد ، يعنى وجودش قائم به خود بوده و داراى طول و عرض و عمق مىباشد . چراكه حمل جوهر و حمل جسم بر طبيعت كلى انسان ، حمل اوّلى است و تنها اتحاد مفهومى آن دو را بيان مىكند و نه اندراج و ترتب آثار را .\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nهم‌چنين وقتى مىگوييم : طبيعت كلّى سطح ، كميت متصل قار الذاتى است كه در دو جهت انقسام‌پذير است ، نمىتوان نتيجه گرفت كه مفهوم كلى سطح ، در مقولهء كم مندرج است و در نتيجه ، احكام و آثار آن را دارد ، يعنى انقسام‌پذير مىباشد ، و يا آن‌كه واقعا متصل بوده و مىتوان خطى را در آن در نظر گرفت كه فصل مشترك « 1 » ميان دو نيمهء آن سطح باشد .\r\nدليل بر اين مدعا كه صرف حمل يك مفهوم بر چيزى و صدقش بر آن دليل بر اين نخواهد بود كه آن چيز در آن مفهوم مندرج بوده و از افراد آن محسوب مىگردد ، آن است كه اگر چنين باشد ، بايد هر مفهوم كلى مصداق خودش باشد - زيرا هر مفهومى خودش بر خودش حمل مىشود - و چنين چيزى قابل قبول نيست . مثلا مفهوم كلى معدوم مطلق ، به حمل اوّلى معدوم مطلق است ، امّا مسلما مصداق معدوم مطلق نيست ، يعنى مفهوم معدوم مطلق واقعا نيستى محض نيست ، بلكه مفهومى است موجود در ذهن ، مانند ديگر مفاهيم ذهنى كه در ذهن موجودند .\r\nو نيز مفهوم جزيى به حمل اوّلى جزيى است ، ولى روشن است كه مصداق جزيى نيست ، بلكه يكى از مفاهيم كلى است كه مصاديق بىشمارى دارد .\r\n\r\nلزوم تفكيك ميان حمل اوّلى و حمل شايع در ايجاب اندراج\r\nحاصل آن‌كه : بايد ميان حمل اوّلى و حمل شايع فرق نهاد . حمل اوّلى تنها بيانگر اخذ مفهوم محمول در حدّ و تعريف موضوع است و اين ، به تنهايى ، براى مندرج بودن موضوع در محمول و براى آن‌كه موضوع از افراد محمول باشد ، كفايت نمىكند ، بر خلاف حمل شايع . حمل شايع در جايى امكان‌پذير است كه آثار محمول بر موضوع مترتب باشد ، و اين ترتب آثار تنها در وجود خارجى شىء است نه در وجود ذهنى آن .\r\nبا توجه به مقدمهء فوق مىپردازيم به حلّ اشكال :\r\n\r\n\r\n","description":"","footnote":"\r\n( 1 ) . فصل مشترك ، چيزى است كه در عين حال كه ابتداى يك جزء است ، انتهاى جزء ديگر نيز مىباشد . ر . ك : فصل نهم از بخش ششم .\r\n","page_name":" 228 ","page_number":228},
  {"content":"\r\n\r\nفتبيّن : أنّ الصورة الذهنيّة غير مندرجة تحت ما يصدق عليها من المقولات ، لعدم ترتّب آثارها عليها ؛ لكنّ الصورة الذهنيّة إنّما لا تترتّب عليها آثار المعلوم الخارجىّ من حيث هى وجود مقيس إلى ما بحذائها من الوجود الخارجىّ . و أمّا من حيث إنّها حاصلة للنفس حالا او ملكة تطرد عنها الجهل ، فهى وجود خارجىّ موجود للنفس ناعت لها ، يصدق عليه حدّ الكيف بالحمل الشائع ، و هو أنّه « عرض لا يقبل قسمة و لا نسبة لذاته » ، فهو مندرج بالذات تحت مقولة الكيف ، و إن لم يكن من جهة كونه وجودا ذهنيّا مقيسا إلى الخارج داخلا تحت شىء من المقولات ، لعدم ترتّب الاثار ؛ اللهمّ إلّا تحت مقولة الكيف بالعرض .\r\nبا توجه به مطالب بالا روشن مىگردد كه صورت ذهنى ، در مقوله‌اى كه بر آن صدق مىكند ، داخل نبوده و مصداق آن محسوب نمىشود ، چون فاقد آثار آن مقوله است ، البته بايد توجه داشت كه صورت ذهنى ، در مقايسه با وجود خارجىاى كه در ازاى آن قرار دارد ، منشأ آثار نيست ، و اما از آن جهت كه حالت يا ملكه‌اى است كه براى نفس حاصل مىشود و جهل را از آن مىزدايد ، يك وجود خارجى است كه براى نفس تحقق يافته و وصف‌دهندهء به آن مىباشد و ازاين‌رو ، حدّ « كيف » به حمل شايع بر آن صدق مىكند ، يعنى « عرضى است كه ذاتا - [ يعنى خودش فى نفسه ، بدون در نظر گرفتن موضوع 
  ] - نه تقسيم‌پذير است و نه نسبت‌پذير » . و بنابراين ، حقيقتا در مقوله « كيف » داخل مىباشد ، گرچه همين صورت ذهنى ، از آن جهت كه وجودى است ذهنى در مقايسه با وجود خارجى ، در هيچ مقوله‌اى داخل نيست ؛ چون اثرى بر آن مترتب نمىگردد . بله ، مىتوان آن را از مقولهء كيف به شمار آورد ، اما بالعرض نه بالذات .\r\nاشكال اين بود كه حكما از طرفى مىگويند : به هنگام تصور يك شىء ، نفس ماهيت آن شىء در ذهن موجود مىشود . از طرف ديگر ، مىگويند : علم - كه همان صورت اشيا در ذهن است - از مقولهء كيف مىباشد . لازمهء جمع ميان اين دو سخن آن است كه شىء واحد در دو مقوله مندرج باشد ، و چنين چيزى محال است ؛ زيرا مقولات تباين ذاتى با يكديگر دارند .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n\r\nصورت ذهنى مندرج در مقولهء خارجى خود نيست\r\nصدر المتألهين - ره - در پاسخ مىگويد : اين‌كه گفته مىشود : « به هنگام تصور يك شىء نفس ماهيت آن شىء به ذهن مىآيد » بدان معنا نيست كه آن‌چه به ذهن مىآيد در آن ماهيت مندرج بوده ، و از افراد بىشمار مىآيد . بلكه بدين معناست كه آن ماهيت به حمل اوّلى بر آن صورت ذهنى صدق مىكند ، و چنان‌كه گفتيم ، حمل اوّلى دليل بر اندراج موضوع در محمول ، و نشانهء بودن موضوع از افراد محمول نمىباشد .\r\nپس اگر گفته مىشود : « به هنگام تصور سطح ، نفس ماهيت سطح به ذهن مىآيد » ؛ مقصود اين است كه صورت ذهنى سطح به حمل اوّلى سطح است ، يعنى به حمل اوّلى ، كمى است متصل و قارّ الذات كه در دو جهت قابل انقسام مىباشد . و اگر يك مفهوم ما هوى به حمل اوّلى بر شيئى حمل شود ، اين نوع حمل و اين همانى ، دليل بر اندراج شىء در آن ماهيت نيست . يك شىء در صورتى در يك ماهيت مندرج مىباشد كه آثار آن ماهيت را داشته باشد و آثار ، تنها در وجود خارجى مترتب مىشود نه در وجود ذهنى . پس چون صورت ذهنى سطح ، آثار سطح را ندارد ، به حمل شايع سطح نيست و مندرج در مقولهء كم نمىباشد .\r\n\r\nصورت ذهنى تنها مندرج در مقولهء كيف است\r\nالبته همين صورت ذهنى از جهت ديگرى ، خودش يك موجود خارجى است و آثارى بر آن مترتب مىشود ، و از اين جهت در مقولهء كيف مندرج مىباشد . و اين سخن حكما كه : « علم يك كيف نفسانى است » ناظر به همين جهت است .\r\n\r\nصورت ذهنى دو حيثيت دارد\r\nتوضيح اين‌كه صورت ذهنى دو حيثيت و دو جنبه دارد و به لحاظ هر جنبه‌اى داراى حكم خاصى مىباشد :\r\nاز يك‌جهت ، موجودى ذهنى است در برابر موجود خارجىاى كه در ازاى آن قرار دارد و شأنش تنها حكايت و ارائه آن است بدون آن‌كه آثار خارجى محكىّ\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nخود را واجد باشد . صورت ذهنى ، از اين جهت ، در هيچ مقوله‌اى مندرج نيست .\r\nمثلا اگر صورت ذهنى جسم را باجسام خارجى مقايسه كنيم ، اين صورت ذهنى ، يك موجود ذهنى و فاقد اثر است كه در هيچ مقوله‌اى مندرج نمىباشد ، در برابر اجسام بيرونى كه موجودات خارجىاى هستند كه آثار جسميت بر آنها مترتب شده و به حمل شايع جسم مىباشند .\r\nاما همين صورت ذهنى از آن جهت كه يك حال يا ملكه‌اى است كه براى نفس حاصل مىشود موجودى خارجى است كه آثار خاص خود را دارد ، از جمله اين‌كه منشأ علم و آگاهى براى نفس است ، بلكه عين علم و آگاهى است . صورت ذهنى از اين جهت ، مانند ديگر حالات و ملكات نفسانى ، در مقولهء كيف مندرج بوده ، و حدّ كيف ، به حمل شايع بر آن صدق مىكند .\r\nپس صورت ذهنى اگر با محكىّ خودش سنجيده شود ، يك وجود ذهنى است كه منشأ هيچ اثرى نمىباشد و لذا در هيچ مقوله‌اى مندرج نيست . و اگر گفته مىشود : « كيف نفسانى است » از باب سرايت دادن حكم يك جنبه و حيثيت صورت ذهنى به جنبهء ديگر آن مىباشد . يعنى صورت ذهنى از اين جهت ، حقيقتا كيف نفسانى نيست بلكه بالعرض و المجاز كيف نفسانى مىباشد . و اگر آن را از آن جهت كه علم است - يعنى از آن جهت كه حال يا ملكه‌اى « 1 » است كه براى نفس حاصل مىشود - لحاظ كنيم ، يك موجود خارجى خواهد بود كه حقيقتا در مقولهء كيف مندرج مىباشد .\r\nحاصل آن‌كه صورت ذهنى ، يك وجود است كه داراى دو جهت و دو حيثيت مىباشد ، و هر حيثيتى حكم خاص خود را دارد : از آن جهت كه حال يا ملكه‌اى براى نفس است ، موجودى خارجى بوده و فرد بالذات كيف مىباشد ؛ و از آن جهت كه حاكى از خارج است ، موجودى ذهنى بوده و اثرى بر آن مترتب نمىگردد ، و لذا\r\n\r\n\r\n","description":"","footnote":"\r\n( 1 ) . كيفيات نفسانى در صورتى كه به گونه‌اى در نفس رسوخ داشته باشند كه زوالشان دشوار يا ناممكن باشد ، « ملكه » ناميده مىشوند و در غير اين صورت ، « حال » خوانده مىشوند . صورت ذهنى نيز اگر در جان رسوخ داشته باشد ملكه و در غير اين صورت ، حال خواهد بود .\r\n","page_name":" 231 ","page_number":231},
  {"content":"\r\n\r\nحقيقتا در هيچ مقوله مندرج نيست ، اما مجازا و از باب سرايت دادن حكم يك جنبهء شىء به جنبهء ديگر آن ، مىتوان اين جنبهء آن را نيز از مقوله كيف دانست . يعنى صورت ذهنى از آن جهت كه حاكى از خارج است ، « كيف بالعرض » مىباشد .\r\nاز اين‌جا روشن مىشود كه نظريهء حكما مستلزم اجتماع جوهر و عرض در يك شىء و نيز اجتماع دو مقوله در يك شىء نيست . زيرا صورت ذهنى مثلا انسان ، به حمل اوّلى فقط جوهر است و در اين حمل ، ديگر عرض و يا كيف نفسانى نيست .\r\nاز طرف ديگر ، همان صورت ذهنى ، به حمل شايع فقط عرض و كيف نفسانى است ، نه جوهر . پس در مفهوم اين صورت ذهنى و هر صورت ذهنى ديگر ، فقط يك مقوله اخذ شده است . از طرف ديگر ، آن صورت ذهنى و هر صورت ذهنى ديگر ، فقط در يك مقوله مندرج مىباشد .\r\nاستاد مطهرى دراين‌باره مىگويد :\r\nفرضا ما علم و ادراك را از مقولهء كيف بدانيم ، انسان ذهنى كيف است ، يعنى به حمل شايع صناعى كيف است ، فرد كيف و مصداق كيف است ، ولى همين انسان جوهر است ، يعنى به حمل اوّلى ذاتى جوهر است ولى مصداق جوهر نيست . آن‌چه محال است اين است كه شىء واحد مصداق دو مقوله باشد و يا در مفهوم و ماهيت شىء واحد دو مقوله اخذ شده باشد ، ولى با توضيح صدر المتألهين هيچ‌كدام از اين دو اشكال لازم نمىآيد . از اين‌جا معلوم شد كه معنى وجود ماهيت در ذهن ، كه مقدمهء سوم اشكال است ، اين نيست كه آن‌چه در ذهن است مصداق و فرد آن ماهيت است ، و معلوم شد كه تباين ذاتى مقولات ، كه مقدمهء پنجم اشكال است ، به اين معناست كه يك شىء در آن واحد مصداق دو مقوله واقع نمىشود و هم‌چنين در حدّ يك شىء ، دو مقوله هرگز قرار نمىگيرد ، پس آن‌چه محال است لازم نمىآيد و آن‌چه لازم مىآيد محال نيست . « 1 »\r\n\r\n\r\n","description":"","footnote":"\r\n( 1 ) . شرح منظومه ، ج 1 ، ص 71 .\r\n","page_name":" 232 ","page_number":232},
  {"content":"\r\n\r\n\r\nمناقشهء محقق سبزوارى در سخن صدر المتألهين\r\nو بهذا البيان يتضح : اندفاع ما أورده بعض المحققين على « كون العلم كيفا بالذات و كون الصورة الذهنيّة كيفا بالعرض » ، من أنّ وجود تلك الصّور فى نفسها و وجودها للنفس واحد ، و ليس ذلك الوجود و الظهور للنفس ضميمة تزيد على وجودها تكون هى كيفا فى النفس ، لأنّ وجودها الخارجىّ لم يبق بكليّته ، و ماهيّاتها فى أنفسها كلّ من مقولة خاصّة ، و باعتبار وجودها الذهنىّ لا جوهر و لا عرض ؛ و ظهورها لدى النفس ليس سوى تلك الماهيّة و ذلك الوجود ، إذ ظهور الشىء ليس أمرا ينضمّ إليه ، و إلّا لكان ظهور نفسه ؛ و ليس هناك أمر آخر ؛ و الكيف من المحمولات بالضميمة ؛ و الظهور و الوجود للنفس لو كان نسبة مقوليّة ، كان ماهيّة العلم إضافة ، لا كيفا ؛ و إذا كان إضافة إشراقيّة ، كان وجودا ؛ فالعلم نور و ظهور ، و هما وجود ، و الوجود ليس ماهيّة .\r\nيكى از محققين بر اين مطلب كه « علم ، كيف بالذات و صورت ذهنى ، كيف بالعرض است » اشكال كرده و گفته است : وجود فى نفسهء اين صور ، همان وجودشان براى نفس بوده ، و چنين نيست كه وجود و ظهور اين صور براى نفس ، ضميمه‌اى براى نفس باشد كه بر آن افزوده شده است ، تا آن ضميمه ، كيف نفسانى به شمار آيد . چراكه وجود خارجى اين صور به ذهن منتقل نشده ، و ماهيت‌هاى آن صور نيز هركدام از مقولهء خاص خود مىباشد ، و اما به اعتبار وجود ذهنيشان ، آنها نه جوهرند و نه عرض . ظهور اين صور در پيشگاه نفس نيز چيزى جز آن ماهيت و اين وجود ذهنى نيست ، زيرا كه ظهور يك شىء ، چيزى نيست كه به آن شىء ضميمه شده باشد ، و اگر چنين بود آن ضميمه ، ظهور خودش مىبود . چيز ديگرى نيز در كار نيست . درحالىكه « كيف » محمول بالضميمه است . و امّا ظهور و وجود اين صور براى نفس نيز ، اگر نسبت مقولى باشد ، ماهيت علم از مقولهء اضافه خواهد بود نه كيف . و اگر اضافهء اشراقى باشد معنايش آن است كه علم از سنخ وجود است . پس علم ، نور و ظهور است ، و اين دو وجودند و وجود ، ماهيت نيست .\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nدر اين قسمت اشكالى كه محقق بزرگوار ، ملّا هادى سبزوارى « 1 » - ره - بر نظريهء صدر المتألهين وارد ساخته ، بررسى شده است . محقق سبزوارى اين بخش از كلام صدر المتألهين را كه « علم ، كيف بالذات و صورت‌هاى ذهنى ، كيف بالعرض مىباشند » نپذيرفته و آن را ردّ كرده است .\r\nآن‌چه در متن آمده عين عبارت محقق سبزوارى در شرح منظومه « 2 » است . براى توضيح كلام وى ضرورى است اشاره‌اى داشته باشيم به برخى از مطالبى كه در شرح منظومه پيش از اين قسمت بيان شده ، چراكه در ارتباط كامل با آن مىباشد .\r\n\r\nنظرى بر آن‌چه محقق سبزوارى در شرح منظومه آورده\r\nمحقق سبزوارى در شرح منظومه ، پس از بيان نظريهء صدر المتألهين - مبنى بر اين‌كه صورت‌هاى ذهنى ، به حمل اوّلى ، هركدام از مقولهء خاص خود مىباشند ، اما به حمل شايع كيف نفسانى هستند - به صورت « ان قلت قلت » شبهاتى را كه پيرامون نظريهء ملا صدرا مطرح شده و يا ممكن است مطرح شود ، ذكر كرده و به آنها پاسخ\r\n\r\n\r\n","description":"","footnote":"\r\n( 1 ) . حاج ملا هادى سبزوارى پس از ملّا صدرا ، مشهورترين حكماى الهى سه چهار قرن اخير است . حاجى سبزوارى در 1212 ، در سبزوار متولد شد ، هفت ساله بود كه پدرش مرد ، و در ده سالگى براى تحصيل به مشهد مقدس رفت ، و ده سال اقامت كرد . شهرت حكماى اصفهان او را به اصفهان كشانيد . در حدود هفت سال از محضر ملا اسماعيل دربكوشكى اصفهانى استفاده كرد و ضمنا در همان وقت دو سه سالى اواخر دورهء حكيم نورى را درك كرد . سپس به مشهد مراجعت كرد و چند سالى در مشهد به تدريس پرداخت . آن‌گاه عازم بيت اللّه شد . در مراجعت اجبارا دو سه سالى در كرمان اقامت كرد . در مدت اقامت در كرمان براى اين‌كه نفس خود را تربيت كند ، و رياضت دهد ، سعى كرد ناشناخته بماند ، و در همه مدت به كمك خادم مدرسه ، به خدمت طلاب قيام مىكرد . بعد دختر همان خادم را به زنى گرفت و رهسپار سبزوار شد . قريب چهل سال بدون آن‌كه حتى يك نوبت از آن شهر خارج شود در آن شهر توقف كرد و به كار مطالعه و تحقيق و تدريس و تأليف و عبادت و رياضت نفس و تربيت شاگردان پرداخت ، تا عمرش به پايان رسيد .\r\nحكيم سبزوارى فوق العاده خوش‌بيان و خوش‌تقرير بود . با شور و جذبه تدريس مىكرد ، او گذشته از مقامات علمى و حكمى ، از ذوق عرفانى سرشارى برخوردار بود ، به علاوه مردى با انضباط ، اهل مراقبه ، متعبد ، متشرع و بالاخره سالك الى اللّه بود . مجموع اين‌ها سبب شده بود كه شاگردان او به او تا سرحد عشق ارادت بورزند .\r\nحكيم سبزوارى به فارسى و به عربى شعر مىسروده و در اشعارش به « اسرار » تخلص مىكرده است . او در سال 1289 ، در يك حالت جذبه مانندى ، درگذشت . ( ر . ك : خدمات متقابل اسلام و ايران ، ص 537 - 539 ) .\r\n( 2 ) . ص 31 و 32 . محقق سبزوارى در تعليقهء خويش بر اسفار نيز اين اشكال را ذكر كرده است . ر . ك : اسفار ، ج 1 ، ص 298 .\r\n","page_name":" 234 ","page_number":234},
  {"content":"\r\n\r\nمىگويد ، تا مىرسد به اين‌جا كه :\r\nان قلت : اذا كانت المقولات المعقولات كيفا بالذّات ، كان مفهوم الكيف مأخوذا فيها ، كأخذ كلّ طبيعة فى فردها ، و مفاهيم المقولات ايضا امّا نفسها او جزءها ، فلزم اجتماع المتقابلين . و اذا كانت كيفا بالعرض ، فلا بدّ ان ينتهى الى ما بالذّات . فما هذا الكيف بالذّات ؟ فان كان الوجود - كما فى قوله : و من حيث وجودها فى النفس ، و كما فى عبارة تلميذه فى الشوارق - فالوجود ليس بجوهر ، و لا عرض . « 1 »\r\nحاصل اين اشكال آن است كه اگر صورت‌هاى ذهنى و ماهيات معلوم در ذهن ، كيف بالذات باشند ، در ذات و ماهيت آنها « مفهوم كيف » مأخوذ خواهد بود ، همان‌گونه كه هر طبيعتى در فرد خود مأخوذ مىباشد و در نتيجه ، اجتماع دو مقولهء متباين در يك چيز لازم مىآيد . مثلا در صورت ذهنى انسان ، از طرفى ، مفهوم « كيف » مأخوذ است - چون اين صورت ذهنى ، بنابر فرض ، فرد بالذات كيف است - و از طرف ديگر مفهوم جوهر نيز در آن مأخوذ مىباشد ، چون ذاتيات شىء در وجود ذهنى آنها باقى و محفوظ مىماند . و اين محال است ، زيرا همان‌طور كه امكان ندارد يك چيز در دو مقولهء مباين مندرج باشد ، هم‌چنين محال است كه در يك شىء دو مقولهء مباين اخذ شده باشد .\r\nبراساس بيان صدر المتألهين ، گرچه صورت ذهنى در دو مقوله مندرج نبوده و دو مقوله به حمل شايع بر آن صدق نمىكند ، امّا مفهوم دو مقوله در آن مأخوذ مىباشد .\r\nاگر گفته شود : صورت‌هاى ذهنى ، « كيف بالعرض » هستند ، مىگوييم : « ما بالعرض » بايد به « ما بالذات » منتهى شود . « 2 » ما در صورتى مىتوانيم صورت‌هاى ذهنى را كيف بالعرض بدانيم كه يك كيف بالذات وجود داشته باشد . حال مىپرسيم\r\n\r\n\r\n","description":"","footnote":"\r\n( 1 ) . ر . ك : شرح منظومه ، ص 31 .\r\n( 2 ) . اين يك قاعدهء كلى فلسفى است كه « كلّ ما بالعرض لا بدّ و ان ينتهى الى ما بالذات » . ر . ك : قواعد كلى فلسفى در فلسفهء اسلامى ، ج 2 ، ص 382 - 387 .\r\n","page_name":" 235 ","page_number":235},
  {"content":"\r\n\r\nاين كيف بالذات چيست ؟ اگر گفته شود : كيف بالذات همان وجود اين صورت‌هاى ذهنى است ، مىگوييم : وجود ، نه جوهر است و نه عرض ، چراكه وجود در برابر ماهيت بوده و از همهء اقسام ماهيت بيرون مىباشد ، و لذا نمىتوان وجود اين صور را كيف بالذات دانست .\r\nمحقق سبزوارى در مقام پاسخ از اين اشكال برآمده و مىگويد :\r\nقلنا : وجود تلك الماهيات كونها و تحقّقها - و ليس المراد من قوله : من حيث وجودها ، ذلك الوجود ، بل لعلّه وجود خاصّ له ماهيّة خاصّة ، هى ماهية العلم . [ و 
  ] ذلك الوجود الخاصّ ظهورها على النّفس ، و هذا كمال ثان لوجود تلك الصّور ، و وجود آخر ، لانّ وجودها فى الخارج كان متحقّقا ، و لم يكن هذا الوجود ، فماهية العلم كيف بالّذات ، و تلك الصّور المعلومة كيف بالعرض . « 1 »\r\nحاصل كلام محقق سبزوارى در پاسخ به اشكال ياد شده اين است كه : كيف بالذات همان وجود است امّا نه وجود صورت‌هاى ذهنى ، زيرا وجود صورت‌هاى ذهنى همان بودن و تحقق آنهاست ، يعنى وجود صورت ذهنى انسان چيزى جز همان بودن و تحقق صورت ذهنى انسان نيست و چون صورت ذهنى انسان ، جوهر است ديگر كيف بالذات نخواهد بود . بلكه شايد « 2 » وجود ديگرى علاوه بر اصل وجود اين صورت‌هاى ذهنى در كار بوده ، و همان وجود ، علم و كيف بالذات باشد ؛ و اين وجود خاص عبارت است از ظهور صورت‌هاى ذهنى بر نفس . اين وجود ، كمال دومى است براى ماهيات معلوم ، افزون بر اصل وجود و تحقق آنها . چراكه اين ماهيات در خارج وجود و تحقق داشتند اما فاقد اين كمال دوم بودند و از اين‌رو ، ظهورى براى نفس نداشتند .\r\nمحقق سبزوارى با اين بيان ، اشكال وارد بر نظريهء صدر المتألهين را به اين\r\n\r\n\r\n","description":"","footnote":"\r\n( 1 ) . شرح منظومه ص 31 .\r\n( 2 ) . محقق سبزوارى اين قسمت را با ترديد و با كلمهء « لعل » بيان مىكند ، چراكه خود معتقد به آن نيست .\r\n","page_name":" 236 ","page_number":236},
  {"content":"\r\n\r\nصورت پاسخ گفته است : هنگام علم به يك چيز ، دو امر در ذهن تحقق پيدا مىكند ، يكى صورت ذهنى كه حقيقتا از مقولهء خاص خود است و مجازا كيف مىباشد و ديگرى ، ظهور اين صورت بر نفس ؛ و همين ظهور صورت بر نفس ، علم است و كيف بالذات مىباشد .\r\nبنابراين ، اين‌طور نيست كه دو مقولهء مباين در حدّ يك‌چيز اخذ شده باشد . « 1 »\r\nاما محقق مذكور به دنبال اين پاسخ مىگويد :\r\nو لكن بعد الّتيا و الّتى ، لست افتى بكون العلم كيفا حقيقة ، و ان اصرّ هذا الحكيم المتألّه عليه فى كتبه . لانّ وجود تلك الصّور فى نفسه و وجودها للنفس واحد .\r\nيعنى با همهء اين چند و چون‌ها ، من فتوا نمىدهم كه علم حقيقتا كيف باشد ، گرچه صدر المتألهين در كتاب‌هايش بر آن اصرار دارد . و آن‌گاه عين عبارتى را كه در متن نقل شده ، براى ابطال نظريهء صدرا مىآورد .\r\n\r\n\r\n","description":"","footnote":"\r\n( 1 ) . خطاى محقق سبزوارى از همين‌جا نشأت مىگيرد . يعنى پاسخ نادرست وى به اشكال دقيقى كه آن را طرح كرده ، او را به انكار كيف بالذات بودن صورت ذهنى سوق داده است . لذا در همين‌جا پاسخ صحيح را ذكر مىكنيم تا ريشهء خطا خشكانده شود .\r\nاشكال اين بود كه اگر بگوييم « صورت ذهنى كيف بالذات است » لازمه‌اش آن است كه در يك‌چيز ( يعنى صورت ذهنى ) مفهوم دو مقولهء مختلف اخذ شده باشد ، و اين محال است ، زيرا به معناى اجتماع متقابلين در يك چيز است .\r\nپاسخ محقق سبزوارى آن بود كه ما دو وجود داريم : يكى وجود فى نفسهء صورت ذهنى و ديگرى ، وجود لغيرهء آن . هركدام از اين دو وجود ماهيت خاص خود را دارد و در هر ماهيتى تنها مفهوم يك مقوله مأخوذ مىباشد . اما اين پاسخ سست‌تر از آن است كه حتى خود محقق سبزوارى بتواند به آن تن دهد . و لذا سرانجام اشكال را مىپذيرد و سخن صدر المتألهين را انكار مىكند .\r\nاما پاسخ صحيح به اشكال آن است كه صورت ذهنى دو حيثيت مختلف دارد :\r\nيكى حيثيت مفهومى كه همان جنبهء حكايى آن است . از اين جهت صورت ذهنى يك موجود ذهنى است و مفهوم همان مقوله‌اى كه از آن حكايت مىكند در آن مأخوذ مىباشد : در صورت ذهنى انسان ، مفهوم جوهر مأخوذ است و در صورت ذهنى طول و عرض ، مفهوم كم .\r\nحيثيت ديگر ، حيثيت مصداقى آن است ، يعنى آن‌چه كه صورت ذهنى واقعا هست ، نه آن‌چه كه نشان مىدهد . از اين جهت است كه صورت ذهنى ، يك موجود خارجى و مندرج در مقولهء كيف بوده ، و حدّ كيف در آن مأخوذ مىباشد .\r\nپس وقتى مىگوييم : « در صورت ذهنى انسان مقولهء جوهر مأخوذ است » ، موضوع قضيه ، حيثيت مفهومى صورت ذهنى انسان است ، و وقتى مىگوييم : « در صورت ذهنى انسان مقولهء كيف مأخوذ است » ، موضوع قضيه ، حيثيت مصداقى آن است . و همين اختلاف جهت و حيثيت ، براى بر طرف شدن محذور « اجتماع المتقابلين فى شىء واحد » كفايت مىكند .\r\n","page_name":" 237 ","page_number":237},
  {"content":"\r\n\r\n\r\nبازگشت به اصل بحث و بررسى مناقشهء مرحوم سبزوارى\r\nدر اين بيان ، محقق سبزوارى آن‌چه را كه خود به عنوان دفاع از نظريهء صدرا ، در جواب از « ان قلت » آورده ، ردّ مىكند و مىگويد : اين‌چنين نيست كه هنگام تصور يك شىء ، دو چيز در ذهن تحقق پيدا كند : يكى وجود فى نفسهء صورت ذهنى و ديگرى وجود آن صورت براى نفس عالم ، چراكه وجود فى نفسهء صورت ذهنى ، همان وجود آن صورت براى نفس عالم است . « 1 »\r\nبه ديگر سخن ، وجود و ظهور صورت‌هاى ذهنى براى نفس ، عين وجود فى نفسهء آنهاست ، نه آن‌كه امرى زائدى باشد كه به آنها ضميمه شده باشد تا بتوان گفت :\r\nآن وجود زائدى كه به صورت ضميمه شده ، ماهيتش ماهيت كيف بوده و كيف بالذات مىباشد و در نتيجه ، وجود فى نفسهء صورت‌هاى ذهنى كيف بالعرض مىباشد .\r\nمحقق سبزوارى براى اثبات اين‌كه هنگام پيدايش علم ، چيزى كه بتوان آن را كيف بالذات به شمار آورد در نفس تحقق نمىيابد ، مىگويد : وقتى شيئى در ذهن موجود مىشود پنج امر داريم كه بايد هريك را مورد بررسى قرار دهيم تا مشخص گردد كه آيا مىتوان يكى از آنها را كيف بالذات دانست يا نه ؟ اين پنج امر عبارتند از :\r\n1 . وجود خارجى آن شىء .\r\n2 . ماهيت آن شىء .\r\n3 . وجود ذهنى آن شىء .\r\n4 . ظهور آن شىء در پيشگاه نفس .\r\n5 . ظهور آن شىء براى نفس ، يعنى اضافهء ميان نفس و آن شىء ظاهر .\r\nاما وجود خارجى شىء اساسا به ذهن نمىآيد و در خارج باقى مىماند ، زيرا آن‌چه از اشياى خارجى به ذهن مىآيد تنها ماهيات آنهاست نه وجود خارجيشان .\r\n\r\n\r\n","description":"","footnote":"\r\n( 1 ) . به‌طور كلى ، وجود لغيرهء عرض همان وجود فى نفسهء آن مىباشد ، يعنى عرض يك وجود است كه دو جنبه و دو حيثيت دارد : از جهتى ، وجودى است « در خود » - در برابر وجود رابط كه فانى در غير است - از طرف ديگر ، وجودى است « براى غير » ، يعنى وجودى كه در خود دارد براى غير مىباشد . در فصل سوم از بخش سوم ، به خواست خداوند ، توضيح بيشترى دراين‌باره خواهد آمد .\r\n","page_name":" 238 ","page_number":238},
  {"content":"\r\n\r\nپس نمىتوان صورت ذهنى را به اعتبار وجود خارجىاش كيف بالذات دانست . و لذا محقق سبزوارى فرمود : « لأنّ وجودها الخارجى لم يبق بكليّته » .\r\nو اما ماهيت آن شىء از مقولهء خاص خود مىباشد . اگر انسان و سنگ و چوب را تصور كنيم ، ماهيت صورت ذهنى ما از مقولهء جوهر ، و اگر خط و سطح را تصور كنيم ، ماهيت صورت ذهنى از مقولهء كم خواهد بود و به همين ترتيب . در نتيجه ، نمىتوان ماهيت آن شىء را كيف بالذات دانست . و لذا فرمود : « و ماهيتها فى انفسها كلّ من مقولة خاصّة » . و اما امر سوم ، يعنى وجود ذهنى شىء ، نه جوهر است و نه عرض ؛ زيرا وجود در برابر ماهيت است و شىء در مرتبهء وجودش در هيچ مقوله‌اى داخل نيست ؛ پس نمىتوان آن را كيف بالذات محسوب كرد . و لذا محقق سبزوارى فرمود : « و باعتبار وجودها الذّهنىّ لا جوهر و لا عرض » .\r\nو اما امر چهارم ، يعنى ظهور شىء در پيشگاه نفس ، چيز سومى غير از امر دوم و سوم نيست ، تا آن را كيف بالذات به شمار آوريم . توضيح اين‌كه ظهور شىء همان وجود شىء است ، نه آن‌كه ضميمه‌اى باشد كه بر آن شىء افزوده شده باشد . ظهور شىء ، مانند گرمى و يا سردى جسم نيست كه خارج از وجود جسم است و بايد به آن ضميمه گردد ، بلكه همان وجود شىء است . چراكه اگر ظهور صورت در پيشگاه نفس ، امرى باشد كه از خارج به آن ضميمه شده باشد ، آن ضميمه ، ظهور خودش مىبود نه ظهور صورت . در نتيجه ، صورت ذاتا ظاهر براى نفس نبوده و اسناد ظهور به آن ، بالعرض و مجازى خواهد بود ، همان‌گونه كه اسناد گرمى يا سردى به جسم مجازى است . درحالىكه مىدانيم صورت ، حقيقتا نزد نفس ظهور دارد ، نه مجازا .\r\nحاصل آن‌كه : ظهور صورت‌هاى ذهنى در پيشگاه نفس ، چيز سومى علاوه بر ماهيات و وجود ذهنى آن ماهيات نيست كه ما آن را كيف بالذات قرار دهيم . و غير از اين‌ها ، چيز ديگرى در نفس وجود ندارد كه ما آن را كيف بالذات بدانيم . « 1 »\r\n\r\n\r\n","description":"","footnote":"\r\n( 1 ) . مرحوم محمد تقى آملى - كه رحمت خداوند بر او باد - در درر الفوائد در توضيح اين قسمت مىگويد : « لأن المراد -\r\n","page_name":" 239 ","page_number":239},
  {"content":"\r\n\r\nاز طرف ديگر ، مىدانيم كه كيف ، محمول بالضميمة است ، يعنى وجود زائدى است كه بر نفس يا غير آن عارض شده و به آن وصف مىدهد . پس اگر وجودى در كار نباشد كه بر نفس عارض شده و به آن ضميمه گشته باشد ، چيزى به نام كيف نيز در كار نخواهد بود . از توضيحات فوق دانسته مىشود كه ظهور صورت نزد نفس چيزى علاوه بر وجود صورت ذهنى كه بر نفس عارض شده باشد ، نيست و لذا محقق سبزوارى فرمود : « و ظهورها لدى النفس ليس سوى تلك الماهية و ذلك الوجود . . . » .\r\nپيش از آن‌كه به بررسى امر پنجم بپردازيم بجاست مقدارى دربارهء اصطلاح « محمول بالضميمه » گفت‌وگو كنيم .\r\n\r\nمحمول بالضميمه و خارج محمول\r\nوقتى محمولى بر موضوعى حمل مىشود دو حالت متصور است :\r\nحالت اول : اين‌كه محمول واقعيتى جدا از واقعيت موضوع ندارد ، يعنى در خارج هيچ نوع دوگانگى و كثرتى ميان موضوع و محمول برقرار نيست ، و اين ذهن است كه با قدرت تجزيه و تحليلى كه دارد از يك واقعيت ، مفاهيم گوناگونى را انتزاع كرده و بر آن حمل مىكند . مانند قضيهء : انسان ممكن است ، يا انسان معلول است ، يا انسان واحد است . امكان ، معلوليت و وحدت ، هيچ‌كدام واقعيتى جدا از واقعيت انسان ندارند ، يعنى داراى مابازاى خارجى نيستند ، بلكه فقط منشأ انتزاع دارند . به بيان ديگر ، خود يك مرتبهء وجودى در خارج ندارند . اين دسته از محمولات را اصطلاحا « خارج محمول » مىنامند ، يعنى محمولى كه از ذات موضوع استخراج شده و بر آن حمل شده است .\r\n\r\n\r\n","description":"","footnote":"\r\n- بظهورها لدى النفس هو موجوديتها بوجود النفس و تقوّمها بها ، و هو ليس الا كونها و تحققها بتحقق النفس ، لا بوجود آخر ينضم الى النفس ، و الّا كان هذا الوجود ظهور الماهية فى نفسها ، اى تصير مستقلة بالوجود لا ظهورها لدى النفس . » ( درر الفوائد ، ج 1 ، ص 121 ) .\r\nمرحوم آشتيانى در تعليقهء خود بر عبارت « و الّا كان ظهور نفسه » مىنويسد : « اى لو كان الظهور و الوجود للشىء ضميمة تزيد على وجود الشىء ، لكان ذلك الشىء ظهور نفسه ، لا ظهور ذلك الشىء ، لان المفروض انّ ذلك الشىء موجود و ظاهر فى نفسه ، و ذلك الظهور ضميمة عليه . فهو مع قطع النظر عنه موجود و ظاهر فى نفسه . و ذلك الظهور يجب ان يكون ظهور نفسه ، حتى يمكن ان يصير ضميمة على وجوده . فهو اذن ظهور نفسه ، لا ظهور الشىء . » ( تعليقه بر شرح منظومهء حكمت سبزوارى ، ص 211 و 212 ) .\r\n","page_name":" 240 ","page_number":240},
  {"content":"\r\n\r\nحالت دوم : اين‌كه همان‌طور كه محمول در ظرف تشكيل قضيه تصورى جدا از تصور موضوع دارد ، كه بر موضوع عارض شده و به اتحاد آن با موضوع حكم مىشود ، در خارج نيز واقعيتى جدا از واقعيت موضوع دارد كه بر موضوع عارض شده و يك نوع اتحاد و يگانگى با آن پيدا مىكند . مانند قضيهء : انسان متعجب است يا خندان است ؛ تعجب و خنده ، هردو ، در خارج واقعيتى جدا از ذات انسان دارند كه به انسان ضميمه شده و آن را به متعجب و خندان متصف مىكنند . به عقيدهء حكما ، كليه مقولات نه‌گانهء عرضى ، از جمله كيف ، محمول بالضميمه مىباشند ، يعنى امورى هستند بيرون از ذات موضوع كه به آن ضميمه مىشوند .\r\n\r\nبازگشت به كلام محقق سبزوارى\r\nدر صورتى مىتوان گفت : « ظهور شىء در پيشگاه نفس كيف بالذات است » كه اين ظهور داراى واقعيت خاص و وجود منحازى براى خود باشد كه بر نفس عارض شود ، امّا دانستيم اين ظهور واقعيتى جدا از وجود صورت ذهنى ندارد ، و همان‌طور كه در بررسى امر سوم بيان شد ، وجود صورت ذهنى را نمىتوان كيف بالذات دانست .\r\nو اما امر پنجم ، يعنى ظهور شىء براى نفس ، كه همان اضافهء ميان نفس و صورت ذهنى است ، نيز نمىتواند كيف بالذات باشد . زيرا رابطه و اضافه بر دو قسم است :\r\nاضافهء مقولى و اضافهء اشراقى . براى بررسى واقعيت اضافهء ميان نفس و صورت ذهنى لازم است توضيحى دربارهء اين دو نوع اضافه بيان شود .\r\n\r\nاضافهء مقولى و اضافهء اشراقى\r\nاضافهء مقولى آن است كه دو شىء مستقل از هم موجود بوده و ميان آنها رابطه‌اى برقرار باشد ؛ مانند دو برادر ، كه هركدام وجودى مستقل از ديگرى دارد ، و اين دو وجود مستقل ، رابطهء اخوت با يكديگر دارند ؛ يا سقف اتاق و كف اتاق كه هركدام مستقل از ديگرى وجودى براى خود دارد ولى در عين حال ، ميان آنها برقرار اضافهء فوقيت و تحتيت مىباشد . حاصل آن‌كه اضافهء مقولى رابطه‌اى است كه ميان دو\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nشىء مستقل برقرار مىشود . بنابراين ، در جايى كه نسبت مقولى تحقق مىيابد سه امر وجود دارد كه هركدام مابازاى خاص خود را دارند . اين سه امر عبارتند از :\r\nمضاف ، مضاف اليه و اضافه .\r\nاما اضافهء اشراقى يك اضافهء يك‌طرفى است كه در آن ، اضافه و مضاف اليه در واقع يك‌چيزند ، و تغايرشان اعتبارى است . اضافهء اشراقى همان اضافهء ايجاديى است كه علت هستىبخش نسبت به معلول خود پيدا مىكند . اين اضافه كه همان ايجاد معلول است ، عين مضاف اليه ، يعنى وجود معلول مىباشد . بنابراين ، در اضافهء اشراقى دو چيز مستقل نداريم يكى مضاف و ديگرى مضاف اليه كه امر سومى به نام رابطه و نسبت ميانشان تحقق پيدا كرده باشد ، بلكه مضاف است كه با افاضه و ايجاد خود ، مضاف اليه را مىآفريند و وجود آن مضاف اليه ، چيزى جز همان ايجاد نيست .\r\nاز اين‌جا دانسته مىشود كه اضافهء اشراقى از سنخ وجود است و در هيچ‌يك از مقولات داخل نيست ، نه مقولهء اضافه ، نه مقولهء كيف و نه ديگر مقولات .\r\nحال مىگوييم : اگر اضافهء ميان نفس و صورت ذهنى - كه همان علم است - يك نسبت مقولى باشد ، در اين صورت ، ماهيت علم از مقولهء اضافه « 1 » خواهد بود ، نه كيف و اين ، بر خلاف مدعاى صدر المتألهين است .\r\nاگر گفته شود : اين اضافه ، اضافهء اشراقى نفس به صورت ذهنى - يعنى افاضه و ايجاد صورت ذهنى - است ما مىگوييم : در اين صورت ، علم به شىء همان ايجاد صورت ذهنى آن شىء خواهد بود ، و ايجاد شىء همان وجود شىء است و در نتيجه علم ، وجود خواهد بود و وجود در برابر ماهيت است و در هيچ‌يك از اقسام آن داخل نمىشود .\r\nاز بررسى فوق ، به خوبى روشن شد كه هنگام تصور يك شىء ، چيزى كه بتوان آن را كيف بالذات ناميد ، تحقق نمىيابد ، و اين نتيجه به دست آمد كه علم از سنخ وجود است و نمىتوان آن را كيف بالذات به شمار آورد .\r\n\r\n\r\n","description":"","footnote":"\r\n( 1 ) . اضافه ، هيئتى است كه از نسبت متكرّر ميان دو شىء به دست مىآيد . در فصل يازدهم از بخش ششم ، توضيح بيشتر دراين‌باره خواهد آمد .\r\n","page_name":" 242 ","page_number":242},
  {"content":"\r\n\r\n\r\nپاسخ به مناقشهء محقق سبزوارى\r\nوجه الاندفاع : أنّ الصّورة العلميّة هى الموجودة للنّفس ، الظّاهرة لها ، لكن لا من حيث كونها موجودا ذهنيّا مقيسا إلى خارج لا تترتّب عليها آثاره ، بل من حيث كونها حالا او ملكة للنفس تطرد عنها عدما ، و هى كمال للنفس زائد عليها ناعت لها ؛ و هذا أثر خارجىّ مترتّب عليها ؛ و إذا كانت النّفس موضوعة لها مستغنية عنها فى نفسها ، فهى عرض لها ، و يصدق عليها حدّ الكيف . و دعوى : أن ليس هناك امر زائد على النفس منضمّ اليها ، ممنوعة .\r\nفظهر : أنّ الصورة العلميّة من حيث كونها حالا او ملكة للنفس كيف حقيقة و بالذات ، و من حيث كونها موجودا ذهنيّا كيف بالعرض ؛ و هو المطلوب .\r\nپاسخ اين اشكال از مطالب فوق روشن مىگردد و توضيحش آن است كه :\r\nصورت علمى ، خودش براى نفس وجود و ظهور دارد ، اما نه از آن جهت كه موجودى است ذهنى كه با خارج مقايسه شده و فاقد آثار آن مىباشد ، بلكه از اين جهت كه حال يا ملكه‌اى است براى نفس كه عدمى را [ كه همان جهل است 
  ] از آن مىزدايد . از اين جهت ، صورت علمى ، كمالى براى نفس است كه زائد بر آن و وصف‌دهندهء به آن مىباشد ، و اين خود اثرى است خارجى كه بر صورت علمى مترتب مىگردد . و چون نفس ، محلى است براى آن صورت كه تحققش وابسته به آن صورت نمىباشد ، صورت علمى ، عرض براى او بوده و تعريف « كيف » بر آن صدق خواهد كرد ، و اين ادعا كه : ما چيزى زائد بر نفس نداريم كه به آن ضميمه شده باشد ، قابل قبول نيست .\r\nبنابراين ، صورت علمى ، از آن جهت كه حال يا ملكه‌اى است براى نفس ، « كيف بالذات » مىباشد ، و از آن جهت كه موجودى است ذهنى ، « كيف بالعرض » مىباشد ، و اين همان چيزى است كه درصدد بيانش بوديم .\r\nحضرت علامه - ره - در پاسخ به اشكال محقق سبزوارى بر اين نكته تكيه مىكند كه صورت ذهنى دو حيثيت مختلف دارد و از هر حيثيت ، حكم خاصى بر آن بار\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nمىشود . و چون حيثيت‌ها مختلف است تناقضى پديد نمىآيد .\r\nصورت ذهنى اگر با مصاديق بيرونى خود مقايسه گردد و از آن جهت كه آيينه‌اى براى آنها است در نظر گرفته شود ، يك موجود ذهنى است كه اثرى بر آن مترتب نشده و در هيچ مقوله‌اى مندرج نمىباشد ، و اگر هم چيزى بر آن حمل شود ، حملش اوّلى خواهد بود نه شايع صناعى .\r\nو همان صورت ذهنى اگر از آن جهت كه حال و يا ملكه‌اى براى نفس است در نظر گرفته شود ، منشأ اثر بوده و در نتيجه ، موجودى خارجى مىباشد كه موجوديتش براى نفس است . اين موجود خارجى در مقولهء كيف مندرج مىباشد ؛ زيرا حدّ كيف ، به حمل شايع ، بر آن صدق مىكند ، يعنى عرضى است كه ذاتا نه نسبت‌پذير است و نه قسمت‌پذير .\r\nاما عرض بودن صورت ذهنى به خاطر آن است كه اولا چيزى است كه براى غير تحقق پيدا كرده و قائم به محل مىباشد ، و ثانيا محلّش ، كه همان نفس است ، در اصل وجودش به آن نياز ندارد . و عرض عبارت است از چيزى كه در محلى كه مستغنى از آن است تحقق پيدا كند . و چون نه قسمت‌پذير است و نه نسبت‌پذير ، ناگزير ، كيف مىباشد .\r\nو اما اين‌كه محقق سبزوارى - ره - ادعا كرد كه به هنگام حصول علم و معرفت ، چيزى بر نفس افزوده نشده و وجودى به آن ضميمه نمىگردد ، ادعايى باطل است .\r\nچراكه هر انسانى در خود مىيابد كه هنگامى كه به چيزى علم پيدا مىكند و از آن آگاه مىگردد ، تغييرى در او به وجود آمده و چيزى بر او افزوده مىشود .\r\nحاصل آن‌كه صورت ذهنى ، دو حيثيت و دو جهت مختلف دارد و از يك جهت ، كيف بالذات و از جهت ديگر ، كيف بالعرض مىباشد .\r\n\r\nدنبالهء اشكال‌هاى نظريهء وجود ذهنى\r\n- اشكال سوم الاشكال الثالث : أنّ لازم القول بالوجود الذهنىّ و حصول الأشياء بأنفسها فى الأذهان كون النفس حارّة باردة ، عريضة طويلة ، متحيّزة متحرّكة ، مربّعة\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nمثّلثة ، مؤمنة كافرة ، و هكذا ، عند تصوّر الحرارة و البرودة ، إلى غير ذلك ، و هو باطل بالضرورة ؛ بيان الملازمة : أنّا لا نعنى بالحارّ و البارد ، و العريض و الطويل ، و نحو ذلك ، إلّا ما حصلت له هذه المعانى و قامت به .\r\nو الجواب عنه : أنّ المعانى الخارجيّة ، كالحرارة و البرودة و نحوهما ، إنّما تحصل فى الأذهان بماهيّاتها لا بوجوداتها العينيّة ، و تصدق عليها بالحمل الأوّلىّ دون الشائع ؛ و الّذى يوجب الاتصاف حصول هذه المعانى بوجوداتها الخارجيّة و قيامها بموضوعاتها ، دون حصول ماهيّاتها لها و قيام ما هى هى بالحمل الأوّلىّ .\r\n\r\nاشكال سوم : لازمهء اعتقاد به وجود ذهنى و اين‌كه اشيا خودشان به ذهن مىآيند ،\r\nآن است كه نفس با تصور گرمى ، گرم و با تصوّر سردى ، سرد و نيز با تصور عرض ، طول ، مكان ، حركت ، چهار ضلعى ، سه ضلعى ، ايمان و كفر ، عريض و طويل و مكانمند و متحرك و مربع و مثلث و مؤمن و كافر گردد ، اما چنين چيزى ضرورتا باطل است . بيان ملازمهء مذكور اين است كه مراد از گرم ، سرد و مانند آن ، چيزى نيست جز آن‌چه واجد گرمى ، سردى و . . . بوده و اين معانى در آن تحقق يافته است ، [ و نفس نيز بنابر پذيرش نظريهء وجود ذهنى ، با تصور اين معانى ، واجد آنها مىگردد . 
  ]\r\nدر پاسخ به اين اشكال مىگوييم : آن‌چه به ذهن مىآيد ماهيت معانى خارجى ، مانند : گرمى ، سردى و . . . است ، نه وجود خارجى آنها ؛ و اين معانى به حمل اوّلى بر وجود ذهنى صدق مىكند و نه به حمل شايع ؛ و آن‌چه موجب اتصاف به اوصافى چون گرم ، سرد و . . . مىگردد حصول و قيام وجود خارجى اين معانى به موضوعاتشان است ، نه صرف حصول ماهيت آنها و آن‌چه به حمل اوّلى ، گرمى و سردى و . . . مىباشد .\r\nاشكال سومى كه بر نظريهء حكما - مبنى بر اين‌كه علم عبارت است از حصول نفس ماهيات اشيا در ذهن - وارد شده ، از دو مقدمه به شرح زير تشكيل مىگردد :\r\nمقدمهء نخست : اگر هنگام تصور يك شىء ، ماهيت آن شىء به ذهن آيد - آن‌گونه\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nكه حكما مدعى هستند - بايد نفس آدمى هنگام تصور حرارت ، حارّ ( - گرم ) و هنگام تصور برودت ، بارد ( - سرد ) و هنگام تصور ايمان ، مؤمن و هنگام تصور كفر ، كافر شود .\r\nمقدمه دوم : تالى شرطيهء فوق ضرورتا باطل است . يعنى بالضرورة نفس انسان ، هنگام تصور حرارت يا برودت ، حارّ يا بارد نمىشود ، و نيز با صرف تصور ايمان يا كفر ، مؤمن يا كافر نمىگردد .\r\nنتيجه : چنين نيست كه هنگام تصور يك شىء ، ماهيت آن شىء به ذهن آيد .\r\nتبيين مقدمهء نخست : براى روشن شدن ملازمه‌اى كه در مقدمهء نخست بيان شده ، كافى است بدانيم كه لفظ مشتق بر ذاتى كه مبدأ اشتقاق قائم به آن و حاصل در آن است ، اطلاق مىگردد . بر اين اساس حارّ بر چيزى اطلاق مىگردد كه حرارت قائم به آن و حاصل در آن مىباشد و نيز بارد ، يعنى چيزى كه برودت قائم به آن است و مؤمن و يا كافر ، يعنى كسى كه ايمان و يا كفر در او حاصل مىباشد .\r\nاز طرف ديگر ، اگر عقيدهء حكما صحيح باشد و در حال تصور يك شىء ماهيت آن شىء در ذهن موجود شود ، هنگامى كه آدمى حرارت را تصور مىكند ، ماهيت و حقيقت حرارت در نفس او حاصل مىشود و نيز هنگامى كه برودت ، ايمان و يا كفر را تصور مىكند ، ماهيات اين امور در نفس او تحقق مىيابند . در نتيجه ، انسانى كه حرارت را تصور كرده داراى حرارت ( - حارّ ) و انسانى كه برودت را تصور كرده ، داراى برودت ( - بارد ) خواهد بود و نيز انسانى كه ايمان و يا كفر را تصور كرده ، داراى ايمان و يا كفر ( - مؤمن و يا كافر ) خواهد بود . بدين صورت ، ملازمه‌اى كه در مقدمهء اول بيان شده ، ثابت مىشود .\r\nتبيين مقدمهء دوم : مقدمه دوم را به دو نحوه مىتوان بيان كرد .\r\nبيان اول : اين‌كه بگوييم : اوصافى چون حارّ ، بارد ، عريض و طويل ، اوصافى جسمانى هستند و هرگز نفس انسانى كه يك امر مجرد است ، به چنين اوصافى متصف نمىشود . و نيز بديهى است كه آدمى به مجرد تصور ايمان و آگاهى از معنا و\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nمفهوم آن ، مؤمن نشده و احكام مؤمن بر او مترتب نمىگردد ، و نيز به مجرد تصور كفر ، كافر نمىشود . يعنى بطلان تالى ، روشن و بىنياز از بيان بوده . و بالبداهه انسان با تصور يك « عرض » به عنوان « عرضى » « 1 » متصف نمىگردد .\r\nبيان دوم : اين‌كه بگوييم : لازمهء چنين چيزى اجتماع متقابلان است . يعنى اگر نفس با تصور حرارت ، حارّ و با تصور برودت بارد شود در جايىكه حرارت و برودت را باهم تصور مىكند بايد هم حارّ باشد و هم بارد . و نيز در جايى كه ايمان و كفر را با هم تصور مىكند ، بايد هم مومن باشد و هم كافر ، حال آن‌كه حارّ و بارد و نيز مؤمن و كافر از اوصاف متقابل و غير قابل اجتماع هستند . « 2 »\r\n\r\nپاسخ اشكال سوم\r\nحل صحيح اين اشكال ، مانند دو اشكال پيشين و پاره‌اى از اشكالات پسين ، مرهون ابتكار صدر المتألهين در فرق نهادن ميان حمل اوّلى و حمل شايع است .\r\nتوضيح اين‌كه وقتى گفته مىشود : حارّ يعنى چيزى كه داراى « حرارت » است ؛ مقصود « حرارت به حمل شايع » است . در نتيجه ، حارّ چيزى است كه آن‌چه را به حمل شايع حرارت است دارا باشد ؛ هم‌چنين بارد يعنى چيزى كه آن‌چه را به حمل شايع برودت است دارا باشد . به‌طور كلى ، مقصود از « مبدأ اشتقاق » در آن‌جا كه مىگويند : « مشتق بر ذاتى اطلاق مىشود كه مبدأ اشتقاق قائم به آن است » ، چيزى است كه به حمل شايع صناعى مبدأ اشتقاق است ، نه به حمل اوّلى .\r\n\r\n\r\n","description":"","footnote":"\r\n( 1 ) . مقصود از « عرض » امورى چون حرارت ، برودت ، سفيدى و سياهى است كه عارض بر غير مىشوند . و مقصود از « عرضى » اوصاف و مشتقاتى است كه از اعراض ساخته مىشوند ، مانند ابيض ، اسود ، حارّ و بارد .\r\n( 2 ) . كلام حضرت علامه - ره - در نهاية الحكمة صريح در بيان دوم است . ايشان در نهايه ( ص 37 ) بطلان تالى را از اين طريق كه مستلزم اجتماع متقابلين است ، بيان كرده و فرموده‌اند : « لازم القول بالوجود الذهنى كون النفس حارة باردة معا ، و مربّعا مثلّثا معا ، الى غير ذلك من المتقابلات ، عند تصوّرها هذه الاشياء » . اما كلامشان در بدايه بر دو بيان قابل تطبيق است ، گرچه با بيان نخست هماهنگ‌تر مىباشد . ( دقت شود . )\r\nصدر المتألهين - ره - در اسفار به هردو بيان اشاره كرده و مىفرمايد : « انه يلزم على القول بالوجود الذهنى ان يصير الذهن حارا حين تصور الحرارة ، باردا عند تصور البرودة . . . فيلزم اتصاف النفس بصفات الاجسام و الامور المتضادة ، و بطلانه ضرورىّ » . ( اسفار ، ج 1 ، ص 308 ) .\r\n","page_name":" 247 ","page_number":247},
  {"content":"\r\n\r\nاز طرف ديگر ، حكما نه صريحا گفته‌اند و نه لازمهء كلامشان آن است كه هنگام تصور حرارت ، چيزى كه به حمل شايع حرارت است به ذهن مىآيد و در نفس حاصل مىشود ، آنها تنها مدعى آنند كه هنگام تصور حرارت ، ماهيت حرارت به ذهن مىآيد بدون آن‌كه خواص و آثار خارجىاش بر آن مترتب شود . پس آن‌چه به ذهن مىآيد به حمل اوّلى ، حرارت است نه به حمل شايع ، زيرا براى آن‌كه چيزى به حمل شايع حرارت باشد بايد آثار و خواص حرارت را داشته باشد .\r\nحاصل آن‌كه : اگر وجود خارجى حرارت ، برودت ، ايمان و كفر و ديگر اعراض در چيزى تحقق پيدا كند ، آن چيز به اين امور متصف مىشود ، ولى اگر فقط مفاهيم و ماهيات اين اشيا منهاى وجود خارجيشان ، در چيزى تحقق پيدا كند ، اين به تنهايى براى اتصاف آن موضوع به اين امور كافى نيست . بنابراين ، ملازمه‌اى كه در مقدمهء اول اشكال بيان شده ، ناتمام است .\r\n\r\nاشكال چهارم\r\nالاشكال الرابع : أنّا نتصوّر المحالات الذاتية ، كشريك البارى ، و اجتماع النقيضين و ارتفاعهما ، و سلب الشىء عن نفسه ، فلو كانت الأشياء حاصلة بأنفسها فى الأذهان ، استلزم ذلك ثبوت المحالات الذاتيّة .\r\nو الجواب عنه : أنّ الحاصل من المحالات الذاتيّة فى الأذهان مفاهيمها بالحمل الأوّلىّ ، دون الحمل الشائع ، فشريك البارى فى الذهن شريك البارى بالحمل الأوّلىّ ، و أمّا بالحمل الشائع فهو كيفيّة نفسانيّة ممكنة مخلوقة للبارى ، و هكذا فى سائر المحالات .\r\nاشكال چهارم : ما امورى را كه ذاتا محالند تصور مىكنيم ، امورى چون : شريك خداوند ، اجتماع دو نقيض و ارتفاع آنها و نفى شىء از خودش . حال اگر اشيا ، خودشان به ذهن بيايند ، لازم مىآيد محالات ذاتى ، موجود و ثابت باشند .\r\nجواب آن است كه آن‌چه به ذهن مىآيد مفاهيم اين امور است ، يعنى چيزى به ذهن مىآيد كه به حمل اوّلى ، اين امور ممتنع مىباشد و نه به حمل\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nشايع . شريك خداوند كه در ذهن تصور شده ، به حمل اوّلى شريك خداوند است اما به حمل شايع ، كيفيتى نفسانى است كه ممكن و مخلوق خداوند مىباشد ، و همينطور نسبت به ساير موارد ذكر شده .\r\nاشكال چهارمى كه بر نظريهء وجود ذهنى وارد شده اين است كه اين نظريه مستلزم ثبوت محالات ذاتى است ، و هر نظريه‌اى كه چنين لازمه‌اى داشته باشد مسلما باطل است .\r\nتوضيح اين‌كه : بنابر عقيدهء حكما ، به هنگام تصور شىء ، حقيقت و ماهيت آن شىء در ذهن موجود و ثابت مىشود . از طرفى ، ما امورى چون شريك خداوند و اجتماع دو نقيض را - كه تحقق و ثبوتشان ذاتا محال و ناممكن است - تصور مىكنيم ، به دليل آن‌كه اين امور را موضوع قضيه قرار داده و بر آنها حكم مىكنيم - مثل آن‌كه مىگوييم : اجتماع نقيضين غير از اجتماع ضدين است - و چنان‌كه مىدانيم ، قضيه بدون تصور طرفين آن در ذهن تشكيل نمىشود و حكم كردن بر چيزى فرع تصور آن چيز است . در نتيجه ، نظريهء حكما مستلزم ثبوت امورى است كه ثبوت آنها ذاتا محال مىباشد .\r\n\r\nپاسخ اشكال چهارم\r\nآن‌چه ثبوت و تحققش محال است مصداق اجتماع نقيضين و مصداق شريك خداوند است نه مفهوم آن . به ديگر سخن ، آن‌چه به حمل شايع اجتماع نقيضين است و يا به حمل شايع شريك خداوند است ثبوت و تحققش ناممكن مىباشد ، نه چيزى كه به حمل اوّلى اين امور است .\r\nاز سوى ديگر ، آن‌چه به ذهن مىآيد مفهوم اجتماع نقيضين و يا مفهوم شريك خداوند است - يعنى اجتماع نقيضين به حمل اوّلى و شريك خداوند به حمل اوّلى - نه مصداق آنها .\r\nحكيمان هرگز مدعى نشده‌اند كه مصاديق اين امور در ذهن تحقق مىيابند ، بلكه تصريح دارند آن‌چه به ذهن مىآيد به حمل شايع فقط علم است - علم به اجتماع نقيضين و علم به شريك خداوند و مانند آن - و اين علم ، يك عرض است كه از مقولهء كيف مىباشد .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nبه بيان ديگر ، لازمهء سخن حكما ، ثبوت مفاهيم محالات ذاتى است و اين ، هيچ اشكال و محذورى در پى ندارد . آن‌چه ناممكن و غير قابل قبول است ثبوت مصاديق محالات ذاتى است كه لازمهء سخن حكيمان نيست . پس آن‌چه محال است لازمهء سخن حكيمان نيست ، و آن‌چه لازمهء سخن حكيمان است محال نيست .\r\n\r\nاشكال پنجم\r\nالاشكال الخامس : أنّا نتصوّر الأرض بما رحبت بسهولها و جبالها و براريها و بحارها ، و ما فوقها من السّماء بأرجائها و النجوم و الكواكب بأبعادها الشاسعة ؛ و حصول هذه المقادير العظيمة فى الذهن ، بمعنى انطباعها فى جزء عصبىّ او قوّة دماغيّة - كما قالوا به - من انطباع الكبير فى الصغير ؛ و هو محال . و دفع الاشكال بأنّ « المنطبع فيه » منقسم إلى غير النهاية ، لا يجدى شيئا ؛ فانّ الكفّ لا تسع الجبل ، و إن كانت منقسمة الى غير النهاية .\r\nو الجواب عنه : أنّ الحقّ ، كما سيأتى ، أنّ الصّور إلادراكيّة غير ماديّة ، بل مجرّدة تجرّدا مثاليّا ، فيها آثار المادّة من مقدار و شكل و غيرهما دون نفس المادّة ؛ فهى حاصلة للنفس فى مرتبة تجرّدها المثالىّ ، من غير أن تنطبع فى جزء بدنىّ أو قوّة متعلّقة بجزء بدنىّ ؛\r\nو أمّا الافعال و الانفعالات الحاصلة فى مرحلة المادّة عند الاحساس بشىء أو عند تخيّله ، فانّما هى معدّات تتهيّأ بها النفس لحصول الصور العلميّة الجزئيّة المثاليّة عندها .\r\nاشكال پنجم : ما زمين را با همهء گستره‌اش ، همراه با دشت‌ها و كوه‌هايش ، خشكىها و درياهايش تصور مىكنيم ، هم‌چنين آسمان را با نواحى دوردست آن ، و ستارگان را با ابعاد وسيعشان ؛ اگر تصور اين امور - آن‌چنان‌كه دانشمندان علوم طبيعى گفته‌اند - به اين نحو باشد كه صور آنها در يك جزء از دستگاه عصبى يا قوه‌اى از قواى مغز منقش گردد ، انتقاش بزرگ در كوچك لازم مىآيد كه امرى است محال ، و صرف اين‌كه محل انتقاش صور اين اشيا ، سطحى است\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nكه تا بىنهايت مىتوان آن را تقسيم كرد ، براى رفع اشكال كافى نيست ، زيرا سطح كوچكى چون كف دست ، گنجايش كوه را ندارد ، گرچه قابل انقسام به اجزاى نامحدود باشد .\r\nدر جواب گوييم : حقيقت - همان‌طور كه خواهد آمد « 1 » - آن است كه تصورات جزيى ما مادى نيستند ، بلكه تجرد مثالى دارند ، بدين معنا كه فاقد خود ماده‌اند ولى آثار ماده را ( يعنى مقدار ، شكل و مانند آن را ) دارا هستند ، و لذا اين صور در مرحلهء تجرد مثالى نفس تحقق مىيابند ، بدون آن‌كه در يك جزء از اجزاى بدن و يا قوه‌اى كه متعلق به يك جزء از بدن است ، نقش بسته باشند .\r\nممكن است بگوييد : پس چرا هنگام احساس يا تخيل چيزى ، فعل و انفعالاتى در بدن رخ مىدهد ؟ در جواب گوييم : اين فعل و انفعالات ، مقدماتى هستند كه به وسيلهء آنها نفس براى حصول اين صور نزد خود آمادگى پيدا مىكند .\r\nحاصل اشكال پنجم آن است كه نظريهء وجود ذهنى ، مستلزم انطباع بزرگ در كوچك است ، به دليل آن‌كه ما امورى عظيم و پهناور ، مانند كوه‌ها ، درياها و دشت‌ها را تصور مىكنيم و بنابر نظريهء وجود ذهنى ، آن‌چه به ذهن مىآيد با خارج مطابق مىباشد ؛ در نتيجه هنگام تصور يك كوه مرتفع ، صورتى از آن كوه كه دقيقا مطابق با آن است در يك جزء عصبى و يا يك قوهء ادراكى - مانند قوهء خيال - كه به مراتب كوچك‌تر از آن است ، منطبع مىگردد .\r\n\r\nدفع يك توهم\r\nممكن است گفته شود : انطباع مقدار بزرگ در مقدار كوچك مانعى ندارد ، زيرا منطبع فيه - يعنى مقدار كوچكى كه مقدار بزرگ در آن منطبع شده - هرقدر هم كوچك باشد داراى اجزاى نامحدود است ، يعنى هرقدر آن را تقسيم كنيم باز هم قابل انقسام خواهد بود « 2 » و ازاين‌رو ، شىء بزرگ مىتواند در آن منطبع شده و هر جزيى\r\n\r\n\r\n","description":"","footnote":"\r\n( 1 ) . فصل اول و دوم از بخش يازدهم .\r\n( 2 ) . قابليت انقسام تا بىنهايت يكى از ويژگىهاى امور مادى است كه به واسطهء كميت متصلى كه بر آنها عارض مىشود ، در آنها راه مىيابد .\r\n","page_name":" 251 ","page_number":251},
  {"content":"\r\n\r\nاز آن بر جزيى از اجزاى بالقوهء آن مقدار كوچك منطبق شود .\r\nدر پاسخ بايد گفت : انطباع كبير در صغير محال است و اين يك امر بديهى است ، هركس با اندك توجهى مىيابد كه يك كوه بزرگ نمىتواند در كف يك دست جاى گيرد ، گرچه آن كف بىنهايت جزء بالقوه داشته باشد . سخن مذكور در واقع شبهه‌اى است در برابر يك امر بديهى ، و لذا نبايد بدان اعتنا كرد .\r\nبراى روشن شدن مغالطه‌اى كه در اين گفتار راه يافته ، بايد به اين نكته توجه كرد كه بزرگى و كوچكى از اوصاف كم متصل - يعنى خط و سطح و حجم - است ؛ ولى عدم تناهى كه در بيان مذكور آمده ، وصف براى عددى است كه بر اجزاى فرضى يك مقدار عارض مىشود ، يعنى وصف براى كم منفصل است . بنابراين ، نامتناهى بودن تعداد اجزاى فرضى ، اشكال وارد بر كوچك بودن حجم را دفع نمىكند . افزون بر آن‌كه اين عدد غير متناهى هرگز فعليت نمىيابد ، چراكه اجزاى ياد شده بالفعل وجود ندارند . آن‌چه بالفعل موجود است يك مقدار واحد است و هرگاه تقسيمى صورت پذيرد يك عدد خاص و محدود از اجزاء تحقق مىيابد . « 1 »\r\n\r\nپاسخ اشكال پنجم\r\nاشكال فوق در صورتى وارد مىشود كه صورت‌هاى ادراكى جزيى - كه عبارتند از صورت‌هاى حسى و صورت‌هاى خيالى « 2 » - مادى بوده و احكام ماده ، از جمله محال\r\n\r\n\r\n","description":"","footnote":"\r\n( 1 ) . ر . ك : تعليقة على نهاية الحكمة ، ص 69 ، شمارهء 50 .\r\n( 2 ) . ادراكات انسان از خارج بر سه قسم است و به بيانى داراى سه مرتبه است :\r\nالف . صورت‌هاى حسى كه عبارت است از صورت‌هايى كه در حال مواجهه و ارتباط مستقيم ذهن با خارج ، با به كار افتادن يكى از حواس پنجگانه يا بيشتر در ذهن منعكس مىشود ، مثل صورتى كه هنگام مواجهه با دوست خود از آن وى در ذهن پيدا مىشود و يا حالتى كه به هنگام صحبت كردن كسى در خود مىيابيم و از آن به شنيدن تعبير مىكنيم .\r\nب . صورت‌هاى خيالى ؛ صورت حسى پس از محو شدن ، اثرى از خود در ذهن به جاى مىگذارد و يا به تعبير قدما ، پس از پيدايش صورت حسى در قوهء حاسه ، صورت ديگرى در قوهء ديگرى كه آن را خيال يا حافظه مىناميم ، پيدا مىشود ، و پس از آن‌كه صورت حسى محو شد آن صورت خيالى باقى مىماند و هر وقت انسان بخواهد آن صورت را احضار مىنمايد . صورت‌هاى حسى و خيالى هردو جزيى هستند و بر مصاديق كثيره منطبق نمىشوند .\r\nج . صورت‌هاى عقلى ؛ ذهن انسان پس از ادراك چند صورت حسى و خيالى جزيى مىتواند صورت كلىاى بسازد -\r\n","page_name":" 252 ","page_number":252},
  {"content":"\r\n\r\nبودن انطباع بزرگ در كوچك ، در آنها جارى باشد . اما همان‌گونه كه در بخش يازدهم به اثبات خواهد رسيد ، صورت‌هاى حسى و خيالى ، كه ادراكات جزيى ما را تشكيل مىدهند ، امورى مجرد هستند كه در نفس ، كه آن‌هم موجودى مجرد است ، حاصل مىشوند . بنابراين ، اساسا مجالى براى طرح اشكال فوق باقى نمىماند ، زيرا محال بودن انطباع بزرگ در كوچك مربوط به جايى است كه يك امر مادى بزرگ بخواهد در يك امر مادى كوچك منطبع شود . « 1 »\r\nالبته تجرد صورت‌هاى حسى و خيالى تجرد مثالى است - و لذا در مرتبهء تجرد مثالى نفس حاصل مىشوند - نه تجرد عقلانى ، بر خلاف ادراكات كلى كه تجرد عقلانى داشته و در مرتبهء تجرد عقلانى نفس حاصل مىشوند .\r\nتجرد مثالى آن است كه چيزى ماده نداشته باشد ولى شكل ، رنگ ، اندازه و ديگر آثار اين چنينى ماده را داشته باشد . صورت‌هاى حسى و خيالى اين‌گونه‌اند ، يعنى از طرفى ماده ندارند و لذا فاقد قوه و استعداد بوده و تغيير و تحول در آنها رخ نمىدهد و نيز از قيد مكان و زمان رها مىباشند ؛ ولى در عين حال آثار ماده را - مانند رنگ ، اندازه و شكل - دارند .\r\nدر اين‌جا بايد يادآور شويم كه ما منكر اين واقعيت نيستيم كه به هنگام ديدن\r\n\r\n\r\n","description":"","footnote":"\r\n- كه بر مصاديق عديده منطبق شود ، مانند انسان ، كتاب و قلم .\r\nآن‌چه در اشكال پنجم مورد بحث است تنها صورت‌هاى حسى و خيالى است كه داراى مقدار هستند و اما صورت‌هاى عقلى ، اساسا مقدار ندارند تا متصف به بزرگى و كوچكى شوند و آن‌گاه مسئلهء انطباق بزرگ در كوچك دربارهء آنها مطرح شود . به همين دليل در پاسخ بر صورت‌هاى جزيى - يعنى صورت‌هاى حسى و خيالى - تأكيد شده و سخنى از صورت‌هاى كلى به ميان نيامده است .\r\n( 1 ) . حضرت علّامه - ره - در اصول فلسفه و روش رئاليسم ، همين امر را دليلى بر تجرد صورت‌هاى ادراكى قرار داده و فرموده است كه چون صورت ادراكى ، اين حكم ماده - يعنى عدم انطباق بزرگ در كوچك - را ندارد ، معلوم مىشود كه مادى نيست ، بلكه مجرد است :\r\n« هيچگاه نمىتوانيم بپذيريم كه اين منظرهء پهناور جهان ، با همهء خصوصيات شگفت‌آورى كه دارد با همهء خطها و سطح‌ها و جسم‌هاى يك‌پارچه و صاف كه از وى به ما جلوه مىكند ، در يك پارچه ماده ناچيز عصبى يا مغزى كه اجزاى جدا از هم و متراكم و بالاخره از مجموع بدن ما كوچك‌تر است گنجيده و جاى گرفته باشد . و از طرف ديگر ، اختلافاتى كه هنگام به كار انداختن حواس ( خطاى حواس ) در محسوسات مىبينيم نخواهد گذاشت كه بگوييم واقعيت جهان مادى خارج از خودمان را در جاى خودش ادراك نموده و نائل مىشويم . پس اين صورت ادراكى نه در مادهء ما جايگزين است و نه در مادهء خارج از ما . » ( اصول فلسفه و روش رئاليسم ، ج 1 ، ص 59 ، 60 )\r\n","page_name":" 253 ","page_number":253},
  {"content":"\r\n\r\nچيزى و يا شنيدن صدايى و يا چشيدن مزه‌اى ، يكسرى فعل و انفعالات مادى در چشم و گوش و ديگر اجزاى مادى بدن ما رخ مىدهد كه در علم فيزيولوژى مشروحا بيان شده است ، و نيز اذعان داريم كه هنگام تخيل امورى كه آنها را از پيش احساس كرده‌ايم ، فعاليت‌هاى مادى خاصى در مغز و اعصاب انجام مىگيرد ، اما مدعى هستيم كه تمامى اين‌ها مقدمات و زمينه‌هايى را فراهم مىسازد براى آن‌كه صورت ادراكى مجردى را نفس - كه خود نيز مجرد است - ايجاد كند ، صورتى كه از نفس صادر مىشود و قائم به آن است ، و ادراك در واقع حضور همين صورت ادراكى نزد نفس است . بنابراين ، ادراك - كه در واقع همان صورت مدرك است - پديده‌اى است مجرد كه وراى تمامى اين فعل و انفعالات مادى به وجود مىآيد . و اين امور تنها نقش اعدادى و مقدمه‌اى براى پديد آمدن آن دارند ؛ و به بيان ديگر ، اين فعل و انفعالات مادى نفس را براى حصول صورت ادراكى نزد او مستعد مىسازند .\r\nدر فصل اول و دوم از بخش يازدهم ، اين ادعا از راه عدم انطباق احكام ماده بر صورت‌هاى ادراكى به اثبات رسيده كه به خواست خداوند شرحش خواهد آمد .\r\n\r\nاشكال ششم\r\nالاشكال السادس : أنّ علماء الطبيعة بيّنوا : أنّ الاحساس و التخيّل بحصول صور الأجسام المادّيّة بما لها من النسب و الخصوصيّات الخارجيّة فى الأعضاء الحاسّة و انتقالها إلى الدّماغ ، مع مالها من التصرّف فيها بحسب طبائعها الخاصّة ، و الانسان ينتقل إلى خصوصيّة مقاديرها و أبعادها و أشكالها بنوع من المقايسة بين أجزاء الصورة الحاصلة عنده ، على ما فصّلوه فى محلّه ، و مع ذلك لا مجال للقول بحضور الماهيّات الخارجيّة بأنفسها فى الأذهان .\r\nو الجواب عنه : أنّ ما ذكروه من الفعل و الانفعال المادّى عند حصول العلم بالجزئيّات فى محلّه ، لكنّ هذه الصّور المنطبعة المغايرة للمعلومات\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nالخارجيّة ليست هى المعلومة بالذات ، بل هى معدّات تهيّىء النفس لحضور الماهيّات الخارجيّة عندها بوجود مثالى غير مادّىّ ، و إلّا لزمت السّفسطة لمكان المغايرة بين الصّور الحاصلة فى أعضاء الحس و التخيّل و بين ذوات الصور .\r\nبل هذا من أقوى الحجج على حصول الماهيّات بأنفسها عند الانسان بوجود غير مادّىّ ، فانّ الوجود المادّىّ لها كيفما فرض لم يخل عن مغايرة ما بين الصور الحاصلة و بين الامور الخارجيّة ذوات الصّور ؛ و لازم ذلك السّفسطة ضرورة .\r\nاشكال ششم : دانشمندان علوم طبيعى به خوبى تبيين كرده‌اند كه احساس كردن اجسام و يا تخيل نمودن آنها به واسطهء آن است كه صورت‌هاى مادى آنها با همهء نسبت‌ها و ويژگىهايى كه در خارج دارند ، در عضوهاى ادراكى ما همراه با تصرفاتى كه هريك از اين اعضاء با توجه به ساختمان خاصشان در آنها مىكنند ، تحقق پيدا كرده و به مغز منتقل مىگردند ؛ و آدمى با سنجش خاصى كه بين اجزاء اين صور انجام مىدهد ، به اندازه‌ها و ابعاد و اشكال خاص اين اجسام منتقل مىگردد ، كه تفصيل آن را در جاى خود بيان كرده‌اند . با توجه به اين نظريه ديگر مجالى براى آن نمىماند كه گفته شود : خود ماهيات اشياى خارجى در اذهان حضور مىيابند .\r\nجواب اين شبهه آن است كه فعل و انفعالات و تحولات مادى كه هنگام تحقق علم به امور جزيى ، پديد مىآيند ، مورد انكار ما نيست ، لكن سخن در اين است كه صورت‌هاى مادى نقش بسته در عضوهاى مادى بدن ما كه با معلومات خارجى مغايرند ، معلوم بالذات ما نيستند ، بلكه مقدماتى هستند كه نفس را آماده مىكنند تا ماهيات خارجى با وجودى مثالى و غير مادى نزدش حاضر شوند ، زيرا اگر همين صورت‌هاى تحقق يافته در عضوهاى ادراكى ، معلوم بالذات ما باشند سفسطه لازم مىآيد ، به دليل آن‌كه اين صورت‌ها با ماهيات خارجى ، كه صاحبان اين صورند ، مغاير مىباشند .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nبلكه به عقيده ما ، همين مسئلهء لزوم سفسطه ، از قوىترين براهينى است كه اثبات مىكند خود ماهيات خارجى با وجودى « غير مادى » نزد انسان حاصل مىشوند ، چراكه اگر وجودشان در ذهن ما مادى باشد ، به نحوى با امور خارجى كه صاحبان اين صورند ، مغاير خواهند بود و اين به وضوح ، مستلزم سفسطه مىباشد .\r\nاشكال ششم ناظر به تفسير مادى پديدهء ادراك است . حاصل اين اشكال آن است كه مسائلى كه در علم فيزيولوژى و علوم نظير آن براساس تجربيات فراوان به اثبات رسيده ، براى تبيين پديدهء ادراك كافى است و با توجه به آن‌چه در اين علوم بيان شده ، جايى براى آن نيست كه بگوييم : ماهيات خارجى اشيا خودشان به ذهن مىآيند .\r\nبنابر نظريات جديد علمى ، ادراك چيزى نيست جز همان فعل و انفعالات مادى كه در اعضاى حاسهء بدن مانند چشم و گوش پديد آمده و سپس به مغز منتقل مىگردد . مثلا هنگامى كه در برابر جسمى قرار مىگيريم اشعهء مستقيم يا منعكس از آن جسم وارد چشم شده ، از حجاب شفاف قرنيه و مايهء زلاليه و صفحه عنبيه گذشته داخل سوراخ مردمك مىشود و از عدسى چشم عبور كرده و مطابق خاصيت مخصوص عدسىها در نقطه‌اى معين از شبكيه ، به نام نقطهء زرد ، تصويرى از نور ايجاد مىكند ، و از آن‌جا رموزى به مغز منتقل مىشود و پديدهء ادراك ، محصول همين امور مادى است .\r\nمدرك بالذات ما در واقع همان تصويرى است كه از آن جسم در صفحهء شبكيه مىافتد .\r\nممكن است گفته شود : تصويرى كه در نقطهء زرد شبكيه مىافتد ، بسيار كوچك است ، درحالىكه امورى كه ما مشاهده مىكنيم بزرگ هستند و بزرگى آنها را هم ما درك مىكنيم .\r\nدر پاسخ مىگوييم : نسبت اجزاى صورتى كه در شبكيه مىافتد با يكديگر ، دقيقا مطابق با نسبتى است كه در خارج ميان اين اجزاء برقرار است ، و انسان با مقايسه\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nكردن آن اجزاء با يكديگر به اندازهء واقعى آنها پى مىبرد . « 1 »\r\nحضرت علّامه - ره - در بيان اين نظريه مىگويند :\r\nممكن است در بيان گذشته « 2 » خورده‌گيرى نموده و بگوييد : ادراك همان خاصهء مادى است كه در سلسلهء عصب يا مغز حاصل مىشود ، و موضوع بزرگى و كوچكى و دورى و نزديكى را كاوش‌هاى علمى حل كرده [ است 
  ] . علم امروزه عقيده دارد به اين‌كه دستگاه ادراك بصرى يك دستگاه دقيق عكاسى بيش نيست ، و همه اشعه در نقطه زرد چشم گرد آمده و ابصار محقق مىشود ، و ما به جز همان نقطه چيزى نمىبينيم . چيزى كه هست از كوچك‌ترين جزيى كه در اين نقطه مشاهده مىكنيم بقيهء اجزاء را اندازه مىگيريم و از نسبت و فواصل اجزا ، بزرگ‌ترى و كوچك‌ترى نسبى به دست مىآيد . و البته در اين مرحله اختلاف كيفيات ديگر از قبيل سايه‌ها و مانند آنها نيز مؤثر است . تا اين‌جا تنها اختلاف نسبى مؤثر مىباشد . و چون با رؤيت‌هاى ديگرى ، حجم باصرهء خود را تقريبا با بدن خود ، و بدن خود را با جسم‌هاى خارج از خود اندازه گرفته‌ايم ، ازاين‌روى مىدانيم كه تقريبا نسبت حاضر را تا چه اندازه بايد بزرگ نمود تا به حقيقت نزديك شده ، و انطباق پذيرد . و در نتيجه هنگام رؤيت خارج ، به انضمام اين افكار جهان پهناورى را تحت ابصار مىآوريم و مىپنداريم كه شخص اين ابصار با اين بزرگى را درك مىكنيم . « 3 »\r\n\r\nپاسخ اشكال ششم\r\nحاصل پاسخى كه حضرت علامه در اين‌جا به اين اشكال مىدهند ، آن است كه اگر ادراك ، محصول مادى همين فعل و انفعالات بوده و چيزى وراى آنها وجود نداشته باشد ، سفسطه لازم مىآيد و تمام علوم ما در واقع جهل مركب بوده و ما به هيچ وجه\r\n\r\n\r\n","description":"","footnote":"\r\n( 1 ) . نكته‌اى كه در اين پاسخ از آن غفلت شده ، اين است كه ما اشياى بزرگ را واقعا بزرگ مىبينيم ، نه آن‌كه آنها را كوچك ببينيم و سپس از روى مقايسات و نسبت‌سنجىها بفهميم كه آنها بزرگ هستند . نهايت مطلبى كه در اين بيان آمده ، اين است كه انسان به اندازهء واقعى اشياى بيرون از خود پى مىبرد ، و اين به وضوح غير از اين است كه انسان اشيا را به اندازهء واقعى خودشان ببيند . و آن‌چه هست ، همين امر دوم است كه اين نظريه از تبيين آن عاجز مىباشد .\r\n( 2 ) . اشاره است به برهانى كه حضرت علامه براى اثبات تجرد صورت ادراكى بيان كرده‌اند .\r\n( 3 ) . اصول فلسفه و روش رئاليسم ، ج 1 ، مقالهء سوم ، ص 61 - 64 .\r\n","page_name":" 257 ","page_number":257},
  {"content":"\r\n\r\nراهى براى شناخت جهان خارج از خود نخواهيم داشت .\r\nتوضيح اين‌كه : محصول مادى اين فعل و انفعالات ، هرچه باشد ، تطابق كامل با واقعيت خارجى ندارد و در نتيجه ، اگر مدرك بالذات ما همين امور مادى باشد ، آن‌چه ما درك مىكنيم ، چيزى است و آن‌چه در جهان بيرون از ماست ، چيز ديگرى مىباشد . و چون مدرك ما تطابق كامل با مابازاى خارجى خود ندارد ، واقعيت خارجى را آن‌گونه كه هست به ما ارائه نمىدهد و از طرفى ، ما هيچ راهى براى شناسايى جهان بيرون از خود نداريم جز همين صورت‌هاى ادراكى . و آيا اين چيزى است جز سفسطه و بسته شدن راه آگاهى به خارج ؟ !\r\nبراى رهايى از دام سفسطه چاره‌اى نيست جز آن‌كه بگوييم : صورت‌هاى ادراكى ما مطابقت كامل با مابازاى بيرونى خود دارند ؛ و اين تنها در صورتى امكان‌پذير است كه اين صورت‌ها ، مجرد از ماده باشند ، چراكه اگر مادى باشند هرگز بطور كامل با امور خارجى تطبيق نخواهند كرد . و لذا حضرت علامه - ره - فرمودند : « بل هذا - اى وجود المغايرة بين الصّور الحاصلة فى اعضاء الحس و الخيال و بين ذوات الصّور المستلزمة للسفسطة - من اقوى الحجج على حصول الماهيّات بأنفسها عند الانسان بوجود غير مادىّ » .\r\nدر پايان يادآور مىشويم كه تمام مطالبى كه در علوم تجربى دربارهء فعل و انفعالات مادىاى كه به هنگام ادراك رخ مىدهد ، بيان شده ، بر فرض صحت « 1 » هيچ تصادم و منافاتى با مدعاى ما ندارد . ما مىگوييم : بر فرض كه هزاران فعل و انفعال مادى هم رخ دهد ، همهء آنها نقش اعدادى دارند ، و نفس را براى آن‌كه صورت مجرد نزدش حاصل گردد مستعد مىسازند ، و آن‌چه حقيقت ادراك را تشكيل مىدهد همين حصول و حضور صورت مجرد نزد نفس است . « 2 »\r\n\r\n\r\n","description":"","footnote":"\r\n( 1 ) . كه صحت آنها بايد در همان علوم و با روشى مناسب بررسى شود ، و چه بسا بطلان بسيارى از آنها در آينده روشن گردد ، چنان‌كه هم‌اكنون بطلان بسيارى از آراى گذشتگان دراين‌باره روشن شده است .\r\n( 2 ) . توضيح بيشتر دربارهء حقيقت علم و ادراك در بخش يازدهم خواهد آمد ، انشاء اللّه .\r\n","page_name":" 258 ","page_number":258},
  {"content":"\r\n\r\n\r\nاشكال هفتم\r\nالاشكال السابع : أنّ لازم القول بالوجود الذهنىّ كون الشىء الواحد كليّا و جزئيّا معا ، و بطلانه ظاهر . بيان الملازمة : أنّ ماهيّة الانسان المعقولة ، مثلا ، من حيث تجويز العقل صدقها على كثيرين كليّة ، و من حيث حصولها لنفس عاقلها الشخصيّة و قيامها بها جزئيّة ، متشخصّة بتشخّصها ، متميّزة من ماهيّة الانسان المعقولة لغير تلك النفس من النفوس ، فهى كليّة و جزئيّة معا .\r\nو الجواب عنه : أنّ الجهة مختلفة ، فهى من حيث إنّها وجود ذهنىّ مقيس إلى الخارج كلّيّة ، تقبل الصدق على كثيرين ، و من حيث إنّها كيفيّة نفسانيّة من غير مقايسة إلى الخارج جزئيّة .\r\nاشكال هفتم : لازمهء اعتقاد به « وجود ذهنى » آن است كه شىء واحد هم كلى باشد و هم جزيى ؛ و روشن است كه چنين چيزى محال است . توضيح ملازمهء [ بين اعتقاد به وجود ذهنى و اجتماع كليت و جزئيت در شىء واحد 
  ] آن است كه : اگر صورت عقلى انسان را به عنوان مثال مورد توجه قرار دهيم ، ملاحظه مىشود اين صورت ، از آن جهت كه به حكم عقل مىتواند بر موارد عديده صدق كند ، امرى است كلى ؛ و از آن جهت كه عرض است و براى نفس خاصى كه آن را تعقل كرده ، حاصل شده و قائم به او مىباشد ، امرى است جزيى كه با تشخص موضوع خود ( يعنى همان نفسى كه آن را تعقل كرده ) تشخص و تعيّن پيدا كرده و از « ماهيت انسانى » كه معلوم نفس ديگرى است ، متمايز مىباشد ، و لذا صورت عقلى انسان ، هم كلى است و هم جزيى .\r\nجواب اين اشكال آن است كه : در اينجا دو جهت مختلف وجود دارد .\r\nصورت عقلى انسان ازآن‌رو كه يك وجود ذهنى است كه با خارج مقايسه مىشود ، صورتى كلى است كه مىتواند بر افراد متعدد صدق كند . و از آن جهت كه بدون مقايسه با خارج آن را به عنوان يك كيف نفسانى در نظر مىگيريم ، امرى جزيى مىباشد .\r\nهفتمين اشكالى كه بر نظريهء وجود ذهنى وارد شده اين است كه : اگر علوم و\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nادراكات ما صورت‌هاى ذهنيى باشد كه از اشيا در نفس ما حاصل مىشود ، لازم مىآيد امر واحد ، هم كلى باشد و هم جزيى . « 1 » زيرا بنابر نظريهء وجود ذهنى ، صورت‌هاى عقلى « 2 » ما ، مانند صورت عقلى انسان ، گياه و جسم ، هم كلى هستند و هم جزيى .\r\nكلى هستند به خاطر آن‌كه صورت‌هاى عقلى از عوارض و لواحق تجريد شده‌اند ، و وقتى عوارض و لواحق از صورت ذهنى حذف شود آن صورت بر همهء افراد خود قابل انطباق خواهد بود . مثلا صورت عقلى انسان نه خصوصيات حسن را دارد و نه خصوصيات حسين را و نه خصوصيات هر فرد ديگرى را ، بلكه فقط بر ما به الاشتراك ذاتى آنها ، كه همان انسانيت است ، دلالت دارد ، و از آن حكايت مىكند ، و لذا بر همهء افراد انسان قابل صدق و انطباق مىباشد .\r\nو همين صورت‌هاى عقلى جزيى هستند ، به دليل آن‌كه اعراضى هستند كه در يك موضوع جزيى و متشخص - كه همان نفس عالم است - تحقق پيدا كرده‌اند و موضوع ، خود يكى از مشخصات است كه موجب جزئيت و تشخص امور عارض بر خود مىگردد . مثلا اگر ده نفر ماهيت انسان را تعقل كنند ، ده صورت تحقق پيدا مىكند كه هركدام وجود خاص خود را دارند و از صورت‌هاى ديگر ، متمايز و غير قابل انطباق بر آن مىباشند . يعنى همان‌گونه كه حسن و حسين كه هردو انسانند ، از يكديگر متمايزند و برهم منطبق نمىشوند و به عبارتى ، جزيى هستند ، صورتى كه در نفس حسن هست نيز از صورتى كه در نفس حسين حاصل است ، متمايز و\r\n\r\n\r\n","description":"","footnote":"\r\n( 1 ) . مقصود از جزيى در اين‌جا « شخصى » است نه جزيى در برابر كلى به معناى « مالا ينطبق على اكثر من واحد » . توضيح اين‌كه جزيى در برابر كلى ، از معقولات ثانيهء منطقى است و تنها بر مفاهيم ذهنى منطبق مىشود . مثلا گفته مىشود :\r\nصورت‌هاى حسى جزيى هستند ، زيرا تنها بر يك فرد قابل انطباق مىباشند . و امّا موجودات خارجى اساسا قابل انطباق بر چيزى نيستند ، نه يك فرد و نه چند فرد ؛ و به همين دليل نه كلى هستند و نه جزيى ( به معناى مالا ينطبق على اكثر من واحد ) ، بلكه جزيى به معناى « متشخص » هستند . بنابراين ، موجودات خارجى داراى تشخص و تعين مىباشند و اين تشخص و تعين با كليت منافات دارد . و در اشكال هم تكيه بر همين معناست كه مثلا صورت عقلى انسان ، از آن جهت كه عارض بر موضوع خاصى مىشود به تبع تشخص آن موضوع متشخص مىشود . و وقتى متشخص شد ديگر نمىتواند كلى باشد ، درحالىكه همين صورت عقلى ، كلى و قابل انطباق بر كثيرين است .\r\n( 2 ) . صورت‌هاى عقلى در برابر صورت‌هاى حسى و خيالى است كه جزيى مىباشند و در اين اشكال موردنظر نيستند .\r\nو لذا در متن فرمود : « انّ ماهية الانسان المعقولة » در برابر ماهيت محسوسه و متخيلهء انسان .\r\n","page_name":" 260 ","page_number":260},
  {"content":"\r\n\r\nجدا مىباشد ، يعنى هردو صورت جزيى و متشخص هستند .\r\nاز طرف ديگر ، مىدانيم كه كليت و جزئيت متقابل بوده و قابل اجتماع نيستند .\r\nبنابراين ، نظريهء وجود ذهنى باطل خواهد بود . « 1 »\r\n\r\nپاسخ اشكال هفتم\r\nقضيه شرطيه‌اى كه در اين اشكال بيان شده صحيح و غير قابل مناقشه است ، امّا تالى اين شرطيه باطل نيست و لذا دليل بر بطلان مقدّم آن ، يعنى نظريهء وجود ذهنى ، نخواهد بود . بنابراين ، ما مىپذيريم كه لازمهء نظريهء وجود ذهنى آن است كه مثلا صورت عقلى انسان هم كلى باشد و هم جزيى ( به معناى متشخص ) ، اما اين لازمه را باطل نمىدانيم .\r\nتوضيح اين‌كه اگر امر واحد از يك‌جهت هم كلى باشد و هم جزيى ، تناقض لازم مىآيد ، اما اگر يك شىء از يك‌جهت كلى باشد و از جهت ديگر كلى نباشد بلكه جزيى باشد ، هيچ محذورى رخ نمىدهد و تناقضى لازم نمىآيد . تناقض در صورتى است كه وحدت جهت در دو قضيه محفوظ باشد . « 2 »\r\nما پيش از اين گفته بوديم : صورت‌هاى ذهنى دو حيثيت مختلف داشته و از هر حيثيت ، احكام ويژه‌اى دارند . اين صورت‌ها از آن جهت كه با خارج از خود و به عبارتى با محكيات خود سنجيده مىشوند ، « موجوداتى ذهنى » هستند كه احيانا بر مصاديق عديده منطبق شده و در نتيجه ، كلى مىباشند . و همين صورت‌ها از آن جهت كه حال يا ملكه‌اى براى نفس هستند كه بر آن عارض شده و جهل را از آن بر طرف مىكنند « موجوداتى خارجى » هستند و مانند ديگر موجودات خارجى ، تشخص و تعين دارند و از اين جهت ، كلى نيستند .\r\n\r\n\r\n","description":"","footnote":"\r\n( 1 ) . اين اشكال اختصاصى به نظريهء مشهور حكما ندارد بلكه بر نظريهء اشباح نيز وارد مىشود .\r\n( 2 ) . مثلا اگر بگوييم : حسن از آن جهت كه نطفه‌اش از حسين تكوّن يافته ، فرزند است ، و حسن از آن جهت كه نطفهء تقى از او تكون يافته ، پدر است ، هيچ تناقضى لازم نمىآيد . تناقض در صورتى است كه حسن از يك جهت هم فرزند باشد و هم فرزند نباشد ، بلكه پدر باشد .\r\n","page_name":" 261 ","page_number":261},
  {"content":"\r\n\r\nحاصل آن‌كه صورت‌هاى عقلى از آن جهت كه « موجوداتى ذهنى » هستند ، كلىاند و همين صورت‌ها از آن جهت كه « موجوداتى خارجى » هستند ، كلى نبوده بلكه متشخص و جزيى مىباشند ، و اين دو قضيه هيچ منافاتى باهم ندارند ، چراكه جهات و حيثيت‌ها مختلف است .\r\n\r\nيك نكته\r\nعمدهء اشكال‌هايى كه بر نظريهء وجود ذهنى وارد شده ، از راه تفكيك ميان حمل اوّلى و حمل شايع صناعى كه مبتكر آن صدر المتألهين است ، حل مىشوند ، « 1 » امّا اشكال هفتم از آن راه قابل حلّ نيست ، زيرا حمل كليّت و حمل جزئيت بر صورت عقلى انسان ، هردو ، حمل شايع است ، چراكه صورت عقلى انسان به حمل شايع كلى است ، يعنى مصداق كلى است . و همين صورت عقلى ، به حمل شايع جزيى است ، يعنى مصداق جزيى است نه آن‌كه مفهومش ، همان مفهوم كلى و يا مفهوم جزيى باشد .\r\nبه همين دليل حضرت علامه - ره - از راه ديگرى به اين اشكال پاسخ دادند ، و آن اين‌كه : جهت و حيثيت در اين دو قضيه متفاوت است ، و همان‌طور كه اختلاف در حمل ، تناقض را بر طرف مىكند ، اختلاف در جهت نيز تنافى را منتفى مىسازد .\r\n\r\n\r\n","description":"","footnote":"\r\n( 1 ) . به استثناى اشكال پنجم و ششم كه از راه تجرد صورت‌هاى ادراكى و لزوم سفسطه در صورت مادى بودنشان ، پاسخ داده شدند .\r\n","page_name":" 262 ","page_number":262},
  {"content":"\r\n\r\n\r\nبخش سوم تقسيم وجود به مستقل و رابط و تقسيم وجود مستقل به لنفسه و لغيره\r\n\r\n","description":"","footnote":"","page_name":" 263 ","page_number":263},
  {"content":"\r\n . \r\n","description":"","footnote":"","page_name":" 264 ","page_number":264},
  {"content":"\r\n\r\nالفصل الأوّل [ الوجود فى نفسه و الوجود فى غيره 
  ]\r\nو من الوجود : ما هو فى غيره ، و منه : خلافه ؛ و ذلك أنّا إذا اعتبرنا القضايا الصّادقة ، كقولنا : « الانسان ضاحك » وجدنا فيها وراء الموضوع و المحمول أمرا آخر به يرتبط و يتّصل بعضهما إلى بعض ، ليس يوجد إذا اعتبر الموضوع وحده ، و لا المحمول وحده ، و لا إذا اعتبر كلّ منهما مع غير الاخر ، فله وجود ؛ ثمّ إنّ وجوده ليس ثالثا لهما ، واقعا بينهما ، مستقلّا عنهما ؛ و إلّا احتاج إلى رابطين آخرين يربطانه بالطرفين ، فكان المفروض ثلاثة خمسة ، ثمّ الخمسة تسعة ، و هلمّ جرّا ؛ و هو باطل .\r\nفوجوده قائم بالطرفين ، موجود فيهما ، غير خارج منهما و لا مستقل بوجه عنهما ، لا معنى له مستقلا بالمفهوميّة ؛ و نسمّيه : « الوجود الرابط » و ما كان بخلافه ؛ كوجود الموضوع و المحمول ، و هو الّذى له معنى مستقل بالمفهوميّة نسميّه : « الوجود المحمولىّ » و « الوجود المستقلّ » ؛ فاذن الوجود منقسم إلى « مستقلّ » و « رابط » و هو المطلوب .\r\n\r\n1 . وجود مستقل و رابط\r\nوجود بر دو قسم است : وجودى كه موجوديت و تحققش در غير خودش است و وجودى كه تحققش در غير خودش نيست . توضيح اين‌كه : اگر يك\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nقضيهء مطابق با واقع را ، مانند قضيهء « انسان خندان است » ، مورد بررسى قرار دهيم ، در آن ، علاوه بر موضوع و محمول ، امر ديگرى را مىيابيم كه به وسيلهء آن ، موضوع و محمول باهم ارتباط و اتصال پيدا مىكنند ، چيزى كه اگر هريك از موضوع و محمول را به تنهايى مدّ نظر قرار دهيم ، يافت نمىشود ، و نيز اگر هركدام از آن دو را همراه با چيز ديگرى ملاحظه كنيم ، آن را نخواهيم يافت ، پس آن چيز وجود و تحقق دارد ، و در عين حال وجودش به گونه‌اى نيست كه به عنوان امر سومى مطرح گردد كه بين موضوع و محمول قرار گرفته و مستقل از آن دو باشد ، چراكه در اين صورت به دو رابط ديگر نياز است تا آن را با هر يك از دو طرفش ( يعنى موضوع و محمول ) مرتبط كند در نتيجه ، آن‌چه فرض كرده‌ايم سه تا است پنج تا مىشود ، و پنج تا هم نه تا مىگردد ، و همين‌طور ادامه پيدا مىكند . و اين چيزى نيست جز يك تسلسل محال .\r\nبنابراين ، وجود اين امر وابسته به دو طرف و موجود در آن است ، به نحوى كه به هيچ وجه خارج و يا مستقل از آنها نمىباشد ، و نيز معنايى كه يك مفهوم مستقل را تشكيل دهد ، ندارد . ما نام چنين وجودى را « وجود رابط » مىنهيم ، و وجودهاى ديگر را كه معانى آنها مفاهيم مستقلى دارند ، مانند : وجود موضوع و محمول ، « وجود محمولى » و « وجود مستقل » مىناميم . بنابراين ، وجود به دو قسم « مستقل » و « رابطه » تقسيم مىگردد ، و اين همان چيزى است كه درصدد بيانش بوديم .\r\nدر اين فصل دربارهء تقسيم وجود به وجود مستقل و وجود رابط گفت‌وگو مىشود .\r\nاين بحث هم دربارهء مفهوم وجود مىتواند مطرح شود ، و هم دربارهء حقيقت عينى و خارجى وجود . و لذا بايد ميان اين دو بحث تفكيك و حساب هركدام را جداگانه روشن كرد . مقصود مؤلف بزرگوار در اين فصل گفت‌وگو دربارهء حقيقت عينى وجود و تقسيم اين حقيقت ، به وجود مستقل و وجود رابط است ، اما براى روشن شدن جوانب گوناگون بحث ، لازم است ابتدا دربارهء مفهوم مستقل وجود و مفهوم رابط وجود توضيحى داده شود و به‌طور كلى ، تفاوت ميان مفاهيم مستقل و مفاهيم\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nرابط تبيين گردد ، و سپس به اصل مطلب يعنى تقسيم حقيقت عينى وجود به وجود مستقل و رابط پرداخته شود . « 1 »\r\n\r\nمفهوم مستقل وجود و مفهوم ربطى وجود\r\nما در ذهن خود يك معناى اسمى و مستقل از وجود داريم كه لفظ « هستى » در فارسى بر آن دلالت مىكند ، و يك معناى حرفى و ربطى از آن داريم كه لفظ « است » براى آن وضع شده است . تفاوت ميان اين دو معنا و مفهوم ، همان تفاوتى است كه ميان مفاهيم « ابتداء » ، « استعلاء » و « ظرفيت » از طرفى و مفاهيم « من » ، « على » و « فى » از طرف ديگر و به‌طور كلى ، ميان مفاهيم اسمى و مفاهيم حرفى « 2 » وجود دارد . لذا بايد ديد مفاهيم اسمى و مفاهيم حرفى چه فرقى با يكديگر دارند ؟\r\n\r\nفرق ميان مفاهيم اسمى و مفاهيم حرفى\r\nدراين‌باره نظرات گوناگونى بيان شده و بحث‌هاى فراوانى به‌ويژه در ميان دانشمندان علم اصول صورت پذيرفته است ، امّا آن‌چه صحيح است و غالب محققان برآنند اين است كه مفاهيم اسمى و مفاهيم حرفى از دو سنخ كاملا جدا بوده و تباين ذاتى با يكديگر دارند . مفاهيم اسمى مفاهيمى « فى نفسه » و « مستقل » هستند كه جداى از هر مفهوم ديگر و بىارتباط با آن ، در ذهن تصور مىشوند . آدمى اگر ده‌ها و صدها از اين قبيل مفاهيم را در ذهن خود رديف كند ، اين مفاهيم بيگانه از هم و بىارتباط باهم ، بسان دانه‌هاى پراكنده‌اى كه در سلكى درنيامده و رشته‌اى ميان آنها ارتباط برقرار نكرده ، كنار يكديگر قرار مىگيرند ، و هرگز اتصال و پيوستگى ميان آنها برقرار نخواهد شد ، چنان‌كه اگر با الفاظى كه براى هريك از آن\r\n\r\n\r\n","description":"","footnote":"\r\n( 1 ) . به‌ويژه آن‌كه حضرت علامه در استدلال خود براى اثبات وجود رابط در خارج ، به وجود مفاهيم ربطى در قضايا تمسك جسته‌اند .\r\n( 2 ) . مقصود از مفاهيم حرفى ، همان مفاهيم نسبى است ، يعنى مفاهيمى كه نوعى نسبت و رابطه ميان مفاهيم مستقل برقرار مىكنند ، اعم از آن‌كه مدلول حرف باشند يا مدلول هيئت كلمه و يا هيئت جمل ناقصه و يا تامه باشند .\r\nبنابراين ، مفاهيم حرفى اعم از مفاهيم حروف هستند .\r\n","page_name":" 267 ","page_number":267},
  {"content":"\r\n\r\nمفاهيم وضع شده ، آنها را به ذهن مخاطب اخطار دهيم و مثلا بگوييم : « خريدن ، مثنوى ، كتاب‌فروشى ، مولوى ، كتاب » ، مخاطب هرگز به يك معناى تام كه سكوت در برابر آن روا باشد ، دست نخواهد يافت ، بلكه فقط تصوراتى جداگانه و بىارتباط باهم در ذهنش ترسيم مىگردد .\r\nاما ما در ذهن خود مفاهيم ديگرى نيز داريم كه به بركت آنها ميان اين مفاهيم مستقل ارتباط برقرار مىكنيم و به آنها وحدت و يگانگى داده و آنها را در سلك واحد قرار مىدهيم ، گويى همه دست‌به‌دست هم داده و مجموعا امرى واحد را افاده مىكنند ، چنان‌كه در جملهء « من از كتاب‌فروشى كتاب مثنوى مولوى را خريدم » ملاحظه مىشود . در اين جمله ، چندين نسبت و ربط وجود دارد كه به بركت آنها ميان مفاهيم مستقلى كه در آن جمله هست ، اتصال و ارتباط برقرار شده است ، مانند نسبت‌هايى كه كلمهء « از » و كلمهء « را » و اضافهء كتاب به مثنوى ، افاده مىكنند .\r\n\r\nمفاهيم حرفى مفاهيمى « فى غيره » هستند\r\nجان كلام در اين است كه اين مفاهيم نسبى ، كه به آنها معانى حرفى گفته مىشود ، عين ربط و تعلق به غيراند ، يعنى مفاهيمى « فى غيره » هستند كه قائم به طرفين خود بوده و بيرون از آنها نمىباشند ، اما عين طرفين و يا جزء طرفين و يا عين يكى از دو طرف و نيز جزء آن نمىباشند . بيان ديگر ، مفاهيمى هستند كه ربط ، ذاتى آنهاست نه آن‌كه يك امر عارض بر ذات آنها باشد .\r\nبراى اثبات اين مطلب مىگوييم : جملهء « حسن شجاع است » حاكى از سه مفهوم است : يكى مفهوم « حسن » ، ديگرى مفهوم « شجاع » و سومى ، مفهومى كه كلمهء « است » بر آن دلالت دارد . مفهوم « حسن » و مفهوم « شجاع » بىشك از مفاهيم اسمى و مستقلند . سخن تنها در معناى كلمهء « است » مىباشد . مدعا آن است كه مفهوم اين كلمه عين ربط و تعلق به طرفين خود بوده و ربط ، ذاتى آن مىباشد . دليل اين مدعا آن است كه اگر ربط و تعلق ، ذاتى آن نباشد ، ناچار يك امر عرضى براى آن خواهد\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nبود و اين امر عرضى ، به مقتضاى قاعدهء « كلّ ما بالعرض ينتهى الى ما بالذّات » ، بايد به چيزى منتهى شود كه ربط ، ذاتى آن است . و چون بنابر فرض ، در قضيهء موردنظر سه مفهوم بيشتر وجود ندارد ، بايد پذيرفت كه مفهوم كلمهء « است » ، كه رابط ميان دو مفهوم مستقل « حسن » و « شجاع » است ، مفهومى است كه ربط ، ذاتى آن بوده و عين تعلّق و بستگى به طرفين خود مىباشد .\r\nحاصل آن‌كه برخى از مفاهيم ذهنى كه از آنها به معانى حرفى تعبير مىشود ، مفاهيمى هستند كه ميان مفاهيم مستقل ربط مىدهند و خود ، عين ربط و تعلق به طرفين مىباشند ، يعنى مفهوم و معنايشان قائم به طرفين بوده ، هيچ‌گونه استقلالى از طرفين خود ندارند ، به‌گونه‌اى كه بدون طرفين خود هرگز قابل تصور و تعقل نمىباشند .\r\n\r\nتفاوت ميان مفهوم مستقل و مفهوم ربطى وجود\r\nاز آن‌چه دربارهء معانى اسمى و معانى حرفى و فرق ميان آنها بيان شد ، تفاوت ميان مفهوم مستقل و مفهوم ربطى وجود نيز كاملا روشن مىگردد . مفهوم مستقل وجود ، يك مفهوم اسمى است كه جدا از هر مفهوم ديگرى قابل تصور مىباشد ، و همين معنا و مفهوم است كه محمول قضاياى بسيطه مانند : « خدا موجود است » ، « انسان موجود است » و « شجاعت موجود است » واقع مىشود ، و لذا به آن « وجود محمولى » نيز مىگويند .\r\nاما مفهوم ربطى وجود ، يك مفهوم حرفى و غير مستقل است كه عين تعلق به طرفين مىباشد ، به‌گونه‌اى كه منهاى طرفين خود تحققى در ذهن نمىتواند داشته باشد .\r\nو نيز معلوم مىگردد كه واژهء وجود ، مشترك لفظى ميان اين دو مفهوم مىباشد ، چراكه اين دو مفهوم ، هم‌چون ديگر مفاهيم اسمى و مفاهيم حرفىاى كه به موازات آنهاست ، تباين ذاتى باهم داشته و از دو سنخ كاملا جدا مىباشند .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n\r\nآيا وجود رابط در خارج تحقق دارد ؟\r\nسؤالى كه در اين‌جا مطرح مىشود اين است كه آيا همان‌گونه كه مفهوم وجود دو گونه است : مفهوم مستقل و مفهوم ربطى ، مصداق وجود و حقيقت عينى آن نيز دو گونه است ؟ به بيان ديگر ، آيا همان‌گونه كه در ذهن ما علاوه بر مفاهيم مستقل و نفسى ، مفاهيمى هست كه عين ربط و تعلق به غير بوده و ميان مفاهيم اسمى ارتباط برقرار مىكند ، در خارج نيز علاوه بر وجودهاى مستقل و فى نفسه ، وجودهايى نيز تحقق دارند كه رابط ميان آن وجودهاى مستقل باشند ، وجودهايى كه خود ، وجود شيئى نيستند بلكه رابط ميان دو شىء موجود مىباشند ، وجودهايى كه تعلق و رابطهء محض بوده و حقيقت و هويّتشان چيزى به جز بستگى به غير نيست ؟\r\nپاسخ حضرت علامه - ره - به پرسش بالا ، مثبت است . ايشان معتقدند كه در خارج ، علاوه بر وجودهاى مستقل ، وجودهاى رابط نيز عينيت و تحقق دارند . دليل ايشان بر اين مدعا به شرح زير است :\r\n\r\nدليل بر تحقق خارجى « وجود رابط »\r\nمقدمات استدلالى را كه حضرت علامه - ره - براى اثبات تحقق خارجى « وجود رابط » آورده‌اند به اين صورت مىتوان تنظيم كرد :\r\n1 . قضيهء « انسان خندان است » ، يك قضيهء صادق خارجى است .\r\n2 . صادق بودن قضيهء فوق بدين معناست كه مفاد آن قضيه با خارج مطابقت دارد و معناى مطابقت يك قضيه با خارج آن است كه همهء اجزا و اركان آن در خارج ثبوت و تحقق دارند .\r\n3 . در قضيهء فوق « 1 » ، علاوه بر موضوع و محمول كه دو مفهوم مستقل‌اند ، مفهوم سومى نيز تحقق دارد كه رابط ميان موضوع و محمول بوده و بين آنها اتصال و پيوستگى برقرار مىسازد ، به گونه‌اى كه اگر انسان را به تنهايى ، و يا خنده را به\r\n\r\n\r\n","description":"","footnote":"\r\n( 1 ) . مقصود قضيهء ذهنيه است ، نه قضيهء لفظيه .\r\n","page_name":" 270 ","page_number":270},
  {"content":"\r\n\r\nتنهايى در نظر بگيريم ، خبرى از اين مفهوم خاص نيست . هم‌چنين اگر انسان را مثلا با مفهوم سنگ و چوب در نظر بگيريم و يا خنده را با سنگ و چوب ملاحظه كنيم ، آن نسبت و رابطه ميان آنها برقرار نمىباشد .\r\n4 . مفهومى كه رابط ميان موضوع و محمول است ، عين ربط و تعلق به طرفين بوده ، و هيچ نحوه استقلالى از آن دو ندارد ، چراكه در غير اين صورت ، خود ، ذاتا يك مفهوم مستقل و بىارتباط با موضوع و محمول خواهد بود و در نتيجه ، براى برقرار كردن ارتباط ميان اين سه مفهوم نياز به دو رابط ديگر مىباشد و در نتيجه ، تعداد اجزاى قضيه به پنج مىرسد . آن دو رابط نيز ، چون بنابر فرض عين ربط و تعلق نيستند ، ذاتا دو مفهوم مستقل در كنار آن سه مفهوم خواهند بود و براى برقرار ساختن ارتباط ميان آنها به چهار رابط ديگر نياز است و در نتيجه ، شمار اجزاى قضيه به نه مىرسد و اين سلسله ، به همين ترتيب ادامه مىيابد و به تسلسل مىانجامد ، يعنى يك قضيه بايد بىنهايت جزء داشته باشد درحالىكه قضيه امرى محصور و محدود است ، و نمىتواند بىنهايت جزء بالفعل داشته باشد .\r\nنتيجه‌اى كه از اين چهار مقدمه به دست مىآيد آن است كه قضيهء « انسان خندان است » حاكى از تحقق و عينيت سه چيز است : يكى وجود انسان و ديگرى وجود خنده و سومى رابط ميان آن دو . يعنى در خارج ، علاوه بر انسان و خنده ، امرى ديگر نيز وجود دارد كه قائم به آن دو بوده و عين ربط و تعلق به آنها مىباشد ، وجودى كه بيرون از طرفين خود نبوده و هرگز از آنها جدا نمىشود ، اما عين و يا جزء آن دو نيز و يا عين و يا جزء يكى از آن دو نيز نيست ، بلكه وجودش « در طرفين » است و لذا به آن وجود « فى غيره » گفته مىشود .\r\n\r\nدو نكته\r\n1 . حضرت علامه - ره - در نهاية الحكمة « 1 » همين استدلال را به صورت كامل‌ترى آورده است و آن‌چه در بالا بيان شد با توجه به مجموع كلمات ايشان است . اساس\r\n\r\n\r\n","description":"","footnote":"\r\n( 1 ) . نهاية الحكمة ، ص 28 .\r\n","page_name":" 271 ","page_number":271},
  {"content":"\r\n\r\nاستدلال ايشان همان مقدمهء دوم است . در بدايه در اين قسمت اين مقدمه صريحا ذكر نشده ، « 1 » و در نهايه به آنها اشاره شده است ، آن‌جا كه مىفرمايند : « و ذلك انّ هناك قضايا خارجيّة تنطبق بموضوعاتها و محمولاتها على الخارج » . يعنى ما قضاياى خارجيه‌اى داريم كه موضوع و محمول آن در خارج مصداق دارد . گويا مىخواهند بفرمايند كه صدق اين قضايا منوط به تطابق كامل مفاد آنها با خارج است . پس اگر در قضيه علاوه بر موضوع و محمول ، امر سومى نيز باشد كه حقيقتش عين ربط ميان موضوع و محمول است ، در خارج نيز بايد در ازاى آن ، چيزى باشد كه عين ربط ميان مصداق موضوع و مصداق محمول باشد و آن چيز همان « وجود رابط » است كه در پى اثباتش هستيم .\r\n2 . حضرت علامه - ره - پس از بيان اين‌كه در قضيهء « انسان خندان است » ، علاوه بر موضوع و محمول ، امر ديگرى هست كه رابط ميان آن دو است ، بلافاصله مىفرمايند : « فله وجود » و سپس به تبيين حقيقت اين موجود پرداخته و اثبات مىكنند كه اين موجود ، امرى مستقل از طرفين خود نيست ، بلكه وجودش در طرفين و قائم به آن دو مىباشد . يعنى ابتدا وجود امرى علاوه‌بر موضوع و محمول در قضيه را بيان مىكنند و سپس نتيجه مىگيرند كه اين امر در خارج هست و آن‌گاه اثبات مىكنند كه اين امر موجود در خارج ، عين ربط به طرفين خود مىباشد .\r\nاما اين استدلال مورد نقد برخى از دانشمندان معاصر قرار گرفته است ، به عقيدهء ايشان در استدلال فوق ، بين مفاهيم و احكام منطقى با مفاهيم و احكام فلسفى ، خلطى صورت گرفته و احكام قضيه ، كه مربوط به مفاهيم ذهنى است ، به مصاديق خارجى سرايت داده شده است . « 2 »\r\n\r\n\r\n","description":"","footnote":"\r\n( 1 ) . البته حضرت علامه در خاتمهء بخش چهارم از كتاب بدايه ، براى اثبات وجودى بودن امكان و وجوب ، كه كيفيت نسبت هستند ، استدلالى ذكر كرده‌اند كه شبيه دليلى است كه در اين‌جا براى اثبات تحقق خارجى خود نسبت بيان آورده‌اند ، و در آن‌جا به اين اصل تصريح كرده‌اند كه صدق قضاياى خارجى ، منوط به تطابق كامل مفاد آن با خارج است .\r\n( 2 ) . استاد مصباح ، كه از متفكران عاليقدر و در شمار شاگردان مبرّز حضرت علامه بوده و داراى آراء و نظريات شايستهء -\r\n","page_name":" 272 ","page_number":272},
  {"content":"\r\n\r\n\r\nاحكام وجود رابط :\r\n\r\nحكم نخست\r\nو يظهر ممّا تقدّم أوّلا : أنّ الوجودات الرابطة لا ماهيّة لها ؛ لأنّ الماهيّة ما يقال فى جواب ما هو ، فلها لا محالة وجود محمولىّ ذو معنى مستقلّ بالمفهوميّة ، و الرابط ليس كذلك .\r\nاز آن‌چه گذشت روشن مىشود كه : اوّلا : وجودهاى رابط ، ماهيت ندارند ، چرا كه ماهيت چيزى است كه در پاسخ سؤال از چيستى اشيا مىآيد ، و لذا حتما وجود محمولى و معنايى مستقل در مفهوميت خواهد داشت ، و حال آن‌كه وجود رابط چنين نيست .\r\nاز آن‌چه در بيان حقيقت وجود رابط بيان شد ، به دست مىآيد كه وجودهاى رابط ، ماهيت ندارند ، به دليل آن‌كه مفاهيم ما هوى مفاهيمى هستند كه در پاسخ سؤال از ذات و حقيقت اشيا بيان مىشوند ، و چنين مفاهيمى لزوما مفاهيمى مستقل و داراى وجود مستقل و محمولى مىباشند . پس وجود رابط و غير مستقل ، ماهيت نخواهد داشت . « 1 »\r\nبه بيان ديگر ، نسبت‌ها و روابط خارجى ، از آن جهت كه نسبت و رابطه‌اند ، مورد لحاظ استقلالى قرار نمىگيرند تا از حقيقت و ذات آنها به وسيلهء « ما هو » سؤال شود و آن‌گاه مفاهيمى مستقل به عنوان ماهيت آنها ذكر شود .\r\nالبته ، همان‌گونه كه در فصل آتى بيان خواهد شد ، امكان آن هست كه به اين وجودها نيز لحاظ استقلالى تعلق بگيرد كه در اين صورت ، مفاهيم مستقلى از آنها به\r\n\r\n\r\n","description":"","footnote":"\r\n- تأمل در فلسفه مىباشند ، در تعليقه‌اى كه بر نهايه دارند ، در ذيل استدلال حضرت علامه بر وجود رابط آورده‌اند :\r\n« قد ابتدأ الاستاذ باثبات الرابطة بين القضايا و كونها قائمة بالطرفين غير مستقلة عنها . و ركّز على القضايا الخارجية التى تنطبق بموضوعاتها و محمولاتها على الخارج ، و كأنّه أراد بذلك اثبات الرابطة بين مصاديق الموضوعات و المحمولات فى الخارج ، حتّى يصح تقسيم الوجود العينى الى الرابط و المستقل ايضا ، ذلك التقسيم الذى يناسب البحث الفلسفى و يعتنى به الفيلسوف القائل باصالة الوجود .\r\nلكن يلاحظ عليه انّ ثبوت الموضوعات و المحمولات فى الخارج لا يكفى دليلا على ثبوت الرابطة كنوع من الوجود العينى ، و الرابطة فى القضايا ان دلّت على شىء خارجى فانّما تدل على اتحاد مصداق الموضوع و المحمول ، و هو اعمّ من ثبوت امر رابط بينهما . فانّ اتحاد الجوهر و العرض او اتحاد المادة و الصورة فى الخارج مثلا لا يستلزم وجود رابط بينهما ، بل يكفى كون احدهما من مراتب وجود الآخر . و الحاصل انه لا يمكن به مثل هذا البيان اثبات الوجود الرابط فى الاعيان و اثباته رهن لتبيين كيفية ارتباط المعلول بالعلة » . ( تعليقة على نهاية الحكمة ، ص 58 )\r\n( 1 ) . اين قضيه ، عكس نقيض قضيهء پيشين ، يعنى قضيهء « ماهيات داراى وجود مستقل هستند » ، مىباشد .\r\n","page_name":" 273 ","page_number":273},
  {"content":"\r\n\r\nذهن خواهد آمد كه همان ماهيت آنها را تشكيل مىدهد . لذا بهتر آن است كه گفته شود : « وجود رابط از آن جهت كه وجود رابط است ، ماهيت ندارد » ، زيرا لحاظى كه به وجود رابط بما هو رابط تعلق مىگيرد هميشه لحاظ غير استقلالى است . ( دقت شود . )\r\n\r\nحكم دوم\r\nو ثانيا : أنّ تحقّق الوجود الرابط بين أمرين يستلزم اتحادا مّا بينهما ، لكونه واحدا غير خارج من وجودهما .\r\nو ثانيا : تحقق وجود رابط ميان دو امر ، مستلزم نوعى اتحاد بين آن دو است .\r\nزيرا وجود رابط در عين حال كه « يك » شىء است داخل در وجود هر دوى آنها مىباشد .\r\nتحقق وجود رابط ميان دو چيز ، موجب مىگردد كه نوعى اتصال و پيوستگى و اتحاد وجودى ميان آن دو برقرار شود ، به دليل اين‌كه آن وجود رابط ، حقيقت واحدى است كه در عين وحدت ، قائم به طرفين و موجود در طرفين مىباشد ، يعنى يك چيز است در دو چيز ، و يك حقيقت است كه مستهلك در دو حقيقت مىباشد ، و اين تنها در صورتى امكان‌پذير است كه آن دو حقيقت ، نوعى يگانگى و پيوستگى و اتحاد با يكديگر داشته باشند ، و گرنه هرگز وجود رابط ، با حفظ وحدت شخصى خود نمىتواند در آنها تحقق يابد .\r\n\r\nيك نكته\r\nحضرت علّامه در نهاية الحكمة به جاى استلزام ، واژهء « ايجاب » را كه اخصّ از استلزام است ، به كار برده و فرموده‌اند : « انّ تحقّق الرابط بين طرفين يوجب نحوا من الاتحاد بينهما » . و اين تعبير اشاره به آن است كه آن‌چه مايهء اتحاد ميان طرفين وجود رابط است ، همان وجود رابط مىباشد ، به‌گونه‌اى كه اگر آن وجود رابط زايل گردد ، اتحاد و پيوستگى ميان دو طرف نيز از بين مىرود . و چون كلام حضرت علامه در نهايه مفسّر كلام ايشان در بدايه است ، ما در شرح كلام ايشان تعبير ايجاب را آورديم .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nحكم سوم\r\nو ثالثا : أنّ الرّابط إنّما يتحقّق فى مطابق الهليّات المركّبة ، الّتى تتضمّن ثبوت شىء لشىء ؛ و أمّا الهليّات البسيطة ، الّتى لا تتضمّن إلّا ثبوت الشىء ، و هو ثبوت موضوعها ، فلا رابط فى مطابقها ؛ إذ لا معنى لارتباط الشىء بنفسه و نسبته إليها .\r\nو ثالثا : وجود رابط فقط در مواردى يافت مىشود كه مطابق هليات مركبه‌اند ؛ [ يعنى واقعياتى كه هليات مركبه حكايتگر آنها هستند 
  ] . هليه مركبه قضيه‌اى را مىگويند كه ثبوت شيئى براى شىء ديگر را بيان مىكند . اما در مطابق هليات بسيطه ، يعنى قضايايى كه فقط ثبوت موضوعشان را بيان مىكنند ، وجود رابط يافت نمىشود ، زيرا معنا ندارد يك شىء با خودش مرتبط و به آن منسوب گردد .\r\nپيش از اين گفتيم : وجود رابط ، ميان دو امرى كه هيچ يگانگى و پيوستگى باهم ندارند ، تحقق پيدا نمىكند . اكنون مىگوييم : در جايى كه هيچ‌گونه دوئيت و مغايرتى در كار نباشد نيز نسبت و رابطه برقرار نمىشود . نسبت و رابطه در جايى تحقق دارد كه مغايرت و اتحاد هر دو باهم باشند . ازاين‌روست كه گفته مىشود :\r\nوجود رابط تنها در مطابق و مابازاى قضاياى مركبه تحقق دارد ، و در مطابق قضاياى بسيطه وجود رابط در كار نيست . توضيح اين‌كه قضاياى مركبه ، قضايايى هستند كه محمول در آنها امرى غير از وجود و مرادف‌هاى آن مىباشد . اين قضايا بر ثبوت صفتى براى موصوفى دلالت مىكند - مانند قضيهء حسن شجاع است - و چون صفت امرى مغاير با موصوف است و هركدام مابازاى خاصى دارند و از طرف ديگر ، نوعى اتحاد و پيوستگى ميان آنها برقرار است ، هر دو شرط براى تحقق نسبت و رابطه فراهم مىباشد .\r\nامّا قضاياى بسيطه قضايايى هستند كه محمول آنها وجود و يا مرادف‌هاى آن است . اين قضايا بر اصل ثبوت و تحقق موضوع دلالت مىكند ، مانند قضيهء انسان موجود است . در اين قضايا مصداق و مابازاى موضوع و محمول يك‌چيز بيشتر\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nنيست ، يعنى چنين نيست كه در خارج ، انسانى باشد و وجودى باشد جداى از انسان كه عارض بر آن شده باشد . يك واقعيت است كه ذهن دو مفهوم از آن انتزاع و يكى را بر ديگرى حمل مىكند . به بيان ديگر ، ميان وجود شىء و خود آن شىء هيچ‌گونه مغايرت و دوئيت خارجى برقرار نيست ، و لذا در مطابق اين قضايا نسبت و رابطه‌اى وجود ندارد ، چراكه معنا ندارد شيئى با خودش مرتبط و به وجودش منسوب گردد .\r\n\r\nيك نكته\r\nآن‌چه دربارهء قضاياى بسيط بيان شد مربوط به محكّى و مطابق اين قضاياست ، نه نفس قضيه كه در ذهن تشكيل مىشود . چراكه مفهوم موضوع مغاير با مفهوم محمول و در عين حال ، مرتبط با آن است و لذا ميان آنها نسبت و رابطه برقرار مىشود . زيرا همان‌گونه كه در فصل سوم از بخش اول به تفصيل گذشت ، وجود و ماهيت ، گرچه در خارج عين يكديگرند ، اما در ذهن مغاير و زايد بر يكديگر مىباشند .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nالفصل الثانى [ كيفيّة اختلاف الرّابط و المستقلّ 
  ]\r\nاختلفوا فى انّ الاختلاف بين الوجود الرابط و المستقلّ هل هو اختلاف نوعىّ ، بمعنى أنّ الوجود الرابط ذو معنى تعلّقىّ لا يمكن تعقّله على الاستقلال ، و يستحيل أن يسلخ عنه ذلك الشأن فيعود معنى اسميّا بتوجيه الالتفات إليه بعد ما كان معنى حرفيّا ؟ اولا اختلاف نوعيّا بينهما ؟\r\nو الحقّ هو الثّانى ، لما سيأتى فى مرحلة العلّة و المعلول أنّ وجودات المعاليل رابطة بالنسبة إلى عللها ؛ و من المعلوم أنّ منها ما وجوده جوهرىّ و منها ما وجوده عرضىّ ، و هى جميعا وجودات محموليّة مستقلّة ، تختلف حالها بالقياس إلى عللها و أخذها فى نفسها ، فهى بالنّظر إلى عللها وجودات رابطة ، و بالنظر إلى أنفسها وجودات مستقلّة ؛ فاذن المطلوب ثابت .\r\nو يظهر ، ممّا تقدّم ، أنّ المفهوم تابع فى استقلاله بالمفهوميّة و عدمه لوجوده الّذى ينتزع منه ، و ليس له من نفسه الّا الابهام .\r\n\r\n2 . نحوه اختلاف بين رابط و مستقل\r\nاختلاف ميان وجود رابط و وجود مستقل چگونه است ؟ آيا اختلاف نوعى بين آن دو برقرار است ، بدين معنا كه وجود رابط معنايى متعلق به غير دارد به\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nگونه‌اى كه نمىتوان آن را به نحو مستقل تعقل كرد ، و محال است اين حالت از او گرفته شده و با لحاظ استقلالى آن ، از معناى حرفى به معناى اسمى تبديل گردد ؟ يا اين‌كه چنين اختلاف نوعيى بين آن دو وجود نيست ؟ اين مسئله مورد بحث واقع شده و در آن اختلاف كرده‌اند .\r\nحقيقت آن است كه ميان وجود رابط و وجود مستقل اختلاف نوعى نيست ، زيرا همان‌گونه كه در بخش مربوط به علت و معلول خواهد آمد ، وجودهاى معلول نسبت به عللشان رابط هستند ، [ ولى در عين حال 
  ] مىدانيم كه وجود برخى از آنها جوهرى و وجود برخى ديگر ، عرضى است كه هر دو ، وجود محمولى و مستقل مىباشند . [ ملاحظه مىشود كه 
  ] اگر وجودهاى معلول را با عللشان بسنجيم ، به گونه‌اى هستند و اگر خودشان را به تنهايى در نظر بگيريم ، به گونه‌اى ديگر خواهند بود ، يعنى آنها با توجه به عللشان وجودهاى رابط ، و با توجه به خودشان وجودهاى مستقل هستند .\r\nاز آن‌چه گذشت روشن مىشود كه يك مفهوم ، در استقلال مفهومى و عدم آن تابع وجودى است كه مفهوم از آن انتزاع مىشود و از طرف خود چيزى جز ابهام ندارد .\r\nدر فصل پيشين دانستيم كه برخى از وجودها ، عين ربط و تعلق و وابستگى به غير هستند . اين وجودها اگر از آن جهت كه ربط و نسبت ميان طرفين هستند لحاظ شوند ، داراى مفهومى حرفى و « فى غيره » مىباشند ، مفهومى كه بدون تعقل دو طرفش ، قابل تصور نيست ، در برابر وجودهاى مستقل كه خود ، چيزى در كنار ديگر چيزهايند و ذات و حقيقتى براى خود دارند ، به گونه‌اى كه مىتوان هريك از آنها را جدا و مستقل از ديگر وجودها تعقل كرد .\r\nپرسشى كه مطرح مىشود اين است كه آيا اختلاف ميان اين دو قسم از وجود ، يعنى وجود رابط و وجود مستقل ، اختلافى نوعى است يا نه ؟ مقصود از اختلاف نوعى آن است كه وجود رابط هميشه به صورت رابط و به عنوان نسبت و اضافه تعقل شده و هرگز نمىتوان آن را به صورت مستقل لحاظ كرد . به بيان ديگر ، وجود\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nرابط ، همان‌گونه كه در خارج وابسته به غير و فانى در آن است و از خود هيچ ندارد و منهاى طرف وابستگىاش هيچ‌وپوچ است ، در ذهن نيز هميشه به همين صورت منعكس مىگردد ، يعنى هميشه معنايى حرفى و نسبى و وابسته به غير و « فى غيره » دارد و هرگز نمىتوان از آن معنايى مستقل و جدا از غير تعقل كرد . اين در صورتى است كه بگوييم اختلاف ميان آنها نوعى است .\r\nاما اگر بگوييم اختلاف ميان وجود رابط و مستقل ، اختلاف نوعى نيست ، معنايش آن است كه وجودى را كه در خارج عين ربط و تعلق است ، مىتوان « فى نفسه » و مستقل از غير لحاظ كرد ، كه در اين صورت يك معناى اسمى از آن در ذهن ترسيم خواهد شد ، معنايى كه جدا از هر مفهوم ديگر قابل تصور است .\r\nپاسخ حضرت علامه به پرسش ياد شده آن است كه اختلاف ميان وجود رابط و مستقل ، اختلاف نوعى نيست ، و مىتوان وجود رابط را مستقل از غير لحاظ و مفهومى نفسى و مستقل از آن انتزاع كرد .\r\n\r\nاستدلال علامه بر نوعى نبودن اختلاف ميان وجود رابط و مستقل\r\nاستدلالى كه براى اثبات اين مدعا بيان شده است از سه مقدمه تشكيل مىشود :\r\nمقدمهء نخست : وجود معلول نسبت به علتش ، وجودى رابط است .\r\nتفصيل اين مطلب به خواست خداى سبحان در فصل سوم از بخش هفتم خواهد آمد ، در اين‌جا همين اندازه اشاره مىكنيم كه بنابر اصول به اثبات رسيده در حكمت متعاليه و تبيين دقيقى كه در اين مكتب فلسفى از رابطهء عليّت و معلوليت صورت گرفته ، وجود معلول عين فقر و اضافه و فناى در علت است . يعنى هويت معلول عين ايجاد و عين احتياج و وابستگى به علت مىباشد ، و لذا هر معلولى نسبت به علت خودش ، رابط است .\r\nمقدمهء دوم : همهء وجودهاى خارجى ، معلول ذات پاك خداوندند . اين مقدمه در بخش دوازدهم ، يعنى الهيات بالمعنى الاخص ، به اثبات خواهد رسيد .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nمقدمهء سوم : ما از وجودهاى خارجى مفاهيم ما هوى جوهرى و عرضى انتزاع مىكنيم . اين مفاهيم ما هوى كه مفاهيمى مستقل و اسمى هستند ، همه از ما سوى اللّه گرفته مىشوند ، چراكه آن ذات نامحدود است ، و ماهيتى از او انتزاع نمىشود . پس تمام مفاهيم ما هوى مربوط به وجودهاى معلولى هستند .\r\nنتيجهء روشن مقدمات سه‌گانهء فوق آن است كه مىتوان وجود رابط را به‌طور مستقل لحاظ و از آن مفهومى اسمى و « فى نفسه » انتزاع كرد ، بلكه در واقع تمام مفاهيم ما هوى موجود در ذهن ما ، محصول لحاظ استقلالى وجودهاى رابط خارجى است .\r\n\r\nاستقلال و عدم استقلال مفهوم تابع وجودش است\r\nاز مطالب بيان شده به دست مىآيد كه استقلال و عدم استقلال مفهوم ، تابع نحوهء وجودى است كه مفهوم از آن انتزاع مىشود ، و مفهوم فى نفسه و با قطع نظر از نحوهء وجودى كه مفهوم از آن انتزاع مىشود ، نه مستقل است و نه رابط .\r\nحضرت علامه در نهاية الحكمة در ادامهء اين مطلب ، كلامى دارند كه حاصلش چنين است : حدود جواهر و اعراض را اگر فى أنفسها و با قطع نظر از وجودشان در نظر بگيريم نه مستقلند و نه رابط و از اين جهت ، مبهم مىباشند . و اگر آنها را با توجه به وجود خارجيشان در نظر بگيريم ، دو حالت دارند :\r\nحالت اول اين‌كه وجود آنها را در رابطه با خودشان ملاحظه كنيم و نه در رابطه با علتشان . در اين صورت ، يكى انسان و ديگرى گوسفند و سومى سياهى و چهارمى سفيدى خواهد بود ، يعنى ماهيات گوناگون جوهرى و عرضى ، كه هريك مفاهيم مستقلى هستند به تبع لحاظ استقلالى وجود خارجى ، از آنها به دست مىآيد .\r\nحالت دوم اين‌كه وجود آنها را با علتشان بسنجيم و در ارتباط با علت لحاظشان كنيم كه در اين صورت ، روابطى وجودى مىباشند كه مفهوم مستقلى از آنها به دست نمىآيد و لذا ماهيتى نيز نخواهند داشت . « 1 »\r\n\r\n\r\n","description":"","footnote":"\r\n( 1 ) . متن كلام علامه در نهاية الحكمه ( ص 30 و 31 ) چنين است : « فحدود الجواهر و الاعراض ماهيات جوهرية و -\r\n","page_name":" 280 ","page_number":280},
  {"content":"\r\n\r\n\r\nشرح كلام حضرت علّامه از زبان استاد مصباح\r\nاستاد مصباح در شرح كلام حضرت علّامه مىگويد :\r\nوقتى گفتيم مفهوم مستقل و رابط كه از وجود مستقل و رابط گرفته مىشود قابل تبديل است ، يعنى مىشود مفهوم رابط بگردد و مفهوم مستقل شود ، نتيجه مىشود كه خود مفهوم را صرف‌نظر از خصوصيت استقلال يا خصوصيت رابط وقتى در نظر مىگيريم ، خود مفهوم نه مستقل است و نه رابط ، بلكه بستگى دارد به اين‌كه به آن مصداقى كه مفهوم از آن انتزاع شده نظر استقلالى شده باشد كه در اين صورت مفهوم هم مستقل خواهد بود ، و اگر نظر ربطى كرده باشيم - كه در واقع هم ربط است - در اين صورت مفهومى كه از آن گرفته مىشود ، مفهوم رابط خواهد بود و صرف‌نظر از اين دو ، خود مفهوم نه رابط است و نه مستقل .\r\nاين مطلب را به اين صورت مىتوان تقرير كرد كه وقتى وجود يا مستقل است و يا رابط ، مقسم بايد نسبت به اقسام ، لا به شرط لحاظ شود . انسان وجود دارد ، از اين وجود يك مفهومى گرفته مىشود ، اين مفهوم گاهى به صورتى گرفته مىشود كه عقل نظر استقلالى به آن موجود كرده است و چون نظر استقلالى كرده مفهوم مستقلى از آن مىگيرد ، كه همان ماهيت انسان است . و اگر اين نظر استقلالى نباشد تنها مفهومى كه از آن گرفته مىشود مفهوم وجود رابط است .\r\nپس اين وجودى كه بر هر دو حمل مىشود ، استقلالى بودن يا رابط بودنش تابع چگونگى نظر به آن مصداق خارجى است ، اگر آن مصداق را به صورت مستقل لحاظ كرده باشيم مفهومى كه از آن گرفته مىشود مفهوم مستقل خواهد بود ، و اگر آن را به صورت معناى حرفى و ربطى در نظر گرفته باشيم ، مفهومى كه از آن گرفته مىشود مفهوم ربطى خواهد بود . اما خود مفهوم ، صرف‌نظر از اين لحاظها نه مستقل است و نه رابط . « 1 »\r\n\r\n\r\n","description":"","footnote":"\r\n- عرضية بقياس بعضها الى بعض و بالنظر الى أنفسها ، و روابط وجوديّة بقياسها إلى المبدإ الأوّل تبارك و تعالى ، و هى فى أنفسها مع قطع النّظر عن وجودها لا مستقلّة و لا رابطة »\r\n( 1 ) . درس‌هاى نهاية الحكمة ، جلسهء 12 .\r\n","page_name":" 281 ","page_number":281},
  {"content":"\r\n\r\nالفصل الثالث من الوجود فى نفسه ما هو لغيره و منه ما هو لنفسه\r\nو المراد بكون وجود الشىء لغيره أن يكون الوجود الّذى له « فى نفسه » - و هو الّذى يطرد عن ماهيّته العدم - هو بعينه يطرد عدما عن شىء آخر لا عدم ذاته و ماهيّته ، و إلّا كان لوجود واحد ماهيّتان ، و هو كثرة الواحد ؛ بل عدما زائدا على ذاته و ماهيّته ، له نوع مقارنة له ؛ كالعلم الّذى يطرد بوجوده العدم عن ماهيّته الكيفيّة ، و يطرد به بعينه عن موضوعه الجهل ، الّذى هو نوع من العدم يقارنه ؛ و كالقدرة فانّها كما تطرد عن ماهيّة نفسها العدم ، تطرد بعينها عن موضوعها العجز .\r\nو الدّليل على تحقّق هذا القسم وجودات الأعراض ؛ فانّ كلّا منها كما يطرد عن ماهيّة نفسه العدم ، يطرد بعينه عن موضوعه نوعا من العدم ؛ و كذلك الصّور النوعيّة الجوهريّة ، فانّ لها نوع حصول لموادّها تكملها و تطرد عنها نقصا جوهريّا ؛ و هذا النوع من الطّرد هو المراد بكون « الوجود لغيره » و كونه ناعتا .\r\nو يقابله ما كان طاردا لعدم نفسه فحسب ، كالأنواع التامّة الجوهريّة كالانسان و الفرس ؛ و يسمّى هذا النوع من الوجود « وجودا لنفسه » ؛ فاذن\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nالمطلوب ثابت ، و ذلك ما أردناه .\r\nو ربما يقسّم الوجود لذاته إلى الوجود بذاته ، و الوجود بغيره ؛ و هو بالحقيقة راجع إلى العليّة و المعلوليّة ، و سيأتى البحث عنهما .\r\n\r\n3 . تقسيم وجود به وجود لغيره و لنفسه\r\nمراد از آن‌كه وجود چيزى « لغيره » ( براى ديگرى ) مىباشد آن است كه وجودى كه « فى نفسه » و به‌طور مستقل دارد - يعنى همان وجودى كه عدم را از ذات و ماهيتش بر طرف مىكند - همان وجود ، نوعى از عدم را از شىء ديگرى نيز مىزدايد . البته آن وجود ، عدم را از ذات و ماهيت شىء ديگر طرف نمىكند ، زيرا در اين صورت يك وجود [ يعنى همان وجود مستقل موردنظر 
  ] دو ماهيت خواهد داشت ، و اين بدين معناست كه يك شىء ، چند شىء باشد ، بلكه عدمى را كه زائد بر ذات و ماهيت آن شىء ديگر است ولى نوعى مقارنت و همراهى با آن دارد ، از آن طرد مىكند ، مانند « وجود علم » كه از طرفى ، عدم را از ماهيت علم - همان ماهيتى كه از مقوله كيف است - طرد مىكند و از طرف ديگر ، از موضوع خودش جهل را ، كه عدمى است همراه با آن موضوع ، بر طرف مىكند ؛ و نظير وجود قدرت كه همچنان‌كه عدم را از ماهيت خود طرد مىكند ، عجز را نيز از موضوع خود مىزدايد .\r\nوجود اعراض ، دليل تحقق اين قسم از وجود است ، زيرا هركدام از آنها هم‌چنان‌كه از ماهيت خودشان عدم را طرد مىكنند ، بعينه از موضوعشان نيز نوعى از عدم را بر طرف مىكنند ، و هم‌چنين صورت‌هاى نوعى جوهرى ، به دليل آن‌كه يك نحو حصولى براى مواد خود دارند كه مايهء كمال آنها شده و كمبود جوهرى آنها را بر طرف مىكنند . و مقصود از آن‌كه موجوديت شيئى براى شىء ديگر است ، و وصف‌دهندهء به آن مىباشد چيزى جز اين نحوه « عدم‌زدايى » نيست .\r\nدر برابر اين قبيل وجودها ، وجودهايى است كه عدم را فقط از خود بر طرف مىكنند ، مانند انواع تام جوهرى ، انواعى چون انسان و اسب . اين قسم\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nاز وجود را وجود « لنفسه » ( براى خود ) مىنامند . [ پس ما دو نوع وجود مستقل داريم 
  ] و اين همان چيزى است كه مىخواستيم اثباتش كنيم .\r\nاز طرفى ، وجود « لنفسه » را به وجود « بذاته » [ كه قائم به خود مىباشد و نيازى به علت ندارد 
  ] و وجود « بغيره » [ كه معلول غير مىباشد 
  ] تقسيم مىكنند .\r\nو چون اين تقسيم مربوط به بحث عليت و معلوليت است بحث دربارهء آن به بخش‌هاى آينده موكول مىگردد .\r\nگفتيم : وجودهاى خارجى بر دو قسم‌اند : وجود فى نفسه يا مستقل ، و وجود فى غيره يا رابط . و نيز گفتيم : وجود فى غيره را مىتوان لحاظ استقلالى كرد كه در اين صورت ، وجود فى نفسه مىشود . اكنون مىگوييم : وجود فى نفسه - اعم از آن‌كه واقعا فى نفسه باشد ، مانند واجب تعالى ، و يا آن‌كه با لحاظ استقلالى عقل فى نفسه شده باشد ، مانند همهء ماهيت‌هاى خارجى - نيز بر دو قسم است : وجود لنفسه و وجود لغيره .\r\nوجود لغيره وجودى است كه مىتوان صفتى را از آن انتزاع كرد و آن صفت را به غير نسبت داد . مانند شجاعت كه وقتى براى نفس تحقق پيدا مىكند ، وصف شجاع بودن از آن انتزاع شده و به نفس ، كه وجود و ماهيت ديگرى دارد ، نسبت داده مىشود و ازاين‌روست كه به وجود لغيره ، وجود ناعتى نيز گفته مىشود ، يعنى وجودى كه صفت‌ساز براى غير خود مىباشد . امّا وجود لنفسه چنين ويژگىاى ندارد ، يعنى نمىتوان صفتى را از آن انتزاع كرد و به غير نسبت داد ، چراكه وجودش براى خودش هست و نه براى چيزى ديگر ، مانند وجود انسان ، به عنوان يك نوع تام جوهرى . اين وجود ، وجود انسان است و وجودى است براى خودش ، و نه براى چيزى ديگر ، و لذا وصف‌ساز و نعت‌دهندهء به وجودى ديگر نمىباشد .\r\n\r\nتوضيح بيشتر دربارهء وجود لغيره و تفاوت آن با وجود فى غيره\r\nوجود لغيره ، وجودى است كه دو جهت دارد : از يك جهت ، عدم را از ذات و ماهيت خود طرد كرده ، و به ماهيت خود ظهور و تحقق مىدهد ؛ و از جهت ديگر ، نقص و\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nكمبودى را از شىء ديگرى بر طرف كرده و به آن وصف خاص مىدهد .\r\nتوضيح اين‌كه وجود لغيره قسمى از وجود فى نفسه است ، و لذا ماهيت دارد ، يعنى وجودى است كه ذات و ماهيتى را موجود و محقق مىسازد ، بر خلاف وجود فى غيره ( - رابطه ) كه هيچ ذات و ماهيتى را محقق و موجود نمىكند . به بيان ديگر ، وجود لغيره چون فى نفسه است ، « وجود الشىء » است ولى وجود فى غيره « وجود الشىء » نيست . از اين جهت ، وجود لغيره ذاتى دارد كه مستقلا قابل تصور است .\r\nاما از طرف ديگر ، وجود لغيره وجودى است كه به محل نياز دارد ، و بدون محل نمىتواند در خارج محقق شود ، يعنى وجودى است كه « براى غير » تحقق پيدا مىكند ، و به همين دليل به آن محل وصف داده و نقص و كمبودى را از آن بر طرف مىسازد .\r\nبه عنوان مثال ، وجود علم ، از آن جهت كه يك وجود فى نفسه است ، ذات و ماهيت مستقلى دارد كه از مقولهء كيف است و از اين جهت خود ، شيئى است در كنار ساير اشيا ، و به تعبير حضرت علّامه ، وجودى است كه از ماهيت علم طرد عدم مىكند . و امّا از آن جهت كه يك نحوه وجودى است كه قائم به نفس بوده و براى نفس تحقق مىيابد و نه براى خود ، كمالى براى نفس مىباشد و جهل را كه نوعى نقص و ندارى براى نفس است تبديل به علم و آگاهى مىكند . وجودهاى عرضى همه از اين قبيل‌اند ، زيرا عرض ماهيتى است كه وجودش براى موضوع مىباشد .\r\nدر ميان جواهر نيز صورت‌هاى نوعيه از اين قبيل‌اند ، زيرا وجودشان براى ماده است . مثلا صورت حيوانى براى ماده‌اى كه فى نفسها بىجان و مرده است تحقق مىيابد ، و آن را متصف به حىّ مىكند . وجود اين صورت نوعيه علاوه بر آن‌كه وجود يك ماهيت خاص است ، وجود حيات براى ماده‌اى كه محل آن مىباشد نيز هست ، و از اين جهت كمالى براى آن ماده بوده و نقصى جوهرى را از آن بر طرف مىسازد ، امّا در عين حال ماده ، وجودى دارد غير از وجود اين صورت نوعيه ،\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nهمان‌گونه كه نفس ، وجودى دارد غير از وجود علم و وجود قدرت .\r\nبه بيان حضرت علامه ، وجود لغيره ، از ذات و ماهيت موضوع و محل خود طرد عدم نمىكند ، بلكه عدمى را كه زائد بر ذات آن است و نوعى مقارنت با آن دارد ، بر طرف مىكند . چراكه در غير اين صورت ، وجود واحد داراى دو ماهيت خواهد بود ، مثلا وجود علم ، بايد هم وجود علم باشد ، كه يك كيف است ، و هم وجود نفس ، كه يك جوهر است . و اين بدين معناست كه يك چيز در عين حال كه يك چيز است ، چند چيز باشد .\r\n\r\nتقسيم وجود لنفسه به وجود بنفسه و وجود بغيره\r\nوجودى كه فى نفسه و لنفسه است به دو قسم منقسم مىشود : يكى وجودى كه از هر جهت مستقل است و هيچ وابستگىاى به غير ندارد ، يعنى نه تنها تصورش وابسته به تصور طرفينش نيست - بر خلاف وجود فى غيره - و نه تنها وجودش نياز به محل و موضوع ندارد - بر خلاف وجود لغيره - بلكه وجودش نياز به علّت نيز نداشته ، خودبه‌خود موجود مىباشد . به چنين وجودى كه همان واجب الوجود بالذات است « وجود بذاته » گفته مىشود .\r\nقسم ديگر ، وجودى است كه براى تحققش به علت نياز دارد ، يعنى به واسطهء وجودى ديگر موجود مىگردد ، چنين وجودى را كه همان وجودهاى امكانى هستند ، « وجود بغيره » مىنامند .\r\n\r\nچكيدهء بحث\r\nحاصل مطالب گذشته اين شد كه وجود بر چهار قسم است :\r\n1 . وجود فى غيره ، كه به آن وجود رابط و وجود ربطى نيز اطلاق مىشود .\r\n2 . وجود فى نفسه لغيره ، كه به آن وجود رابطى و ناعتى نيز گفته مىشود .\r\nوجودهاى اعراض و صورت‌هاى جوهرى منطبع در ماده همه از اين قبيل‌اند .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n3 . وجود فى نفسه لنفسه بغيره ، كه به آن وجود امكانى نيز گفته مىشود . همهء انواع جوهرى به استثناى جواهر منطبع در ماده از اين قبيل‌اند .\r\n4 . وجود فى نفسه لنفسه بنفسه ، كه همان وجود واجب تبارك و تعالى است .\r\nدر ميان اين چهار قسم ، تنها قسم اول است كه مورد اختلاف ميان حكيمان مسلمان مىباشد ، و بسيارى آن را انكار كرده‌اند .\r\n\r\nتوضيحى دربارهء برخى از واژه‌هاى مربوط به اين بخش\r\nدر رابطه با اقسام چهارگانهء وجود ، واژه‌هاى مختلفى به كار مىرود ، كه برخى از آنها به نحو اشتراك لفظى و يا به نحو تشكيك ، اطلاقات گوناگونى دارد ، و لذا لازم است توضيحى دربارهء برخى از آنها داده شود :\r\nالف . وجود مستقل : اين واژه به نحو تشكيك اطلاقات گوناگونى دارد ، گاهى بر خصوص وجود بنفسه ( قسم چهارم ) اطلاق مىگردد و گاهى مقصود از آن وجود لنفسه است ، خواه بنفسه باشد و خواه نباشد ، و در بعضى از موارد نيز مقصود از آن وجود فى نفسه است در برابر وجود فى غيره ، و در اين صورت شامل هر سه قسم اخير مىشود ، چنان‌كه در كلام حضرت علامه ملاحظه شد .\r\nب . وجود نفسى : اين واژه گاهى در برابر وجود فى غيره به كار مىرود و مقصود از آن مجموع سه قسم اخير مىباشد ، و گاهى نيز به معناى وجود لنفسه ، در برابر وجود لغيره ، استعمال مىشود . و البته استعمال شايع آن در معناى دوم است .\r\nج . وجود محمولى : اين واژه گاهى بر خصوص قسم دوم يعنى وجود رابطى اطلاق مىشود ، و گاهى در برابر قسم اول به كار مىرود و مقصود از آن تمام اقسام سه‌گانهء اخير مىباشد ، چنان‌كه در كلام حضرت علامه ملاحظه شد .\r\nد . وجود فى غيره : اين واژه اصطلاح براى وجود رابط است امّا گاهى در وجود رابطى نيز به كار مىرود و فى المثل گفته مىشود كه وجود اعراض فى غيره مىباشد ،\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nكه البته اين اطلاق از باب تسامح است .\r\nه وجود رابطى : اين واژه نيز دو اصطلاح دارد ، گاهى مقصود از آن معناى حرفى وجود است كه رابط ميان موضوع و محمول واقع مىشود ، در برابر معناى اسمى وجود كه محمول قضيه قرار مىگيرد ، و گاهى نيز مقصود از آن وجود للغير مىباشد .\r\nالبته اصطلاح شايع آن ، خصوصا پس از زمان صدر المتألهين ، همان اصطلاح دوم است . « 1 »\r\n\r\n\r\n","description":"","footnote":"\r\n( 1 ) . صدر المتألهين در اسفار ؛ به تبع استاد خود ميرداماد در كتاب الافق المبين ، پيشنهاد كرده است كه واژهء وجود رابطى فقط به معناى دوم به كار مىرود ، و به معناى حرفى وجود ، وجود رابط اطلاق شود ، تا كاملا ميان آن دو تفكيك شده و اشتباهى صورت نگيرد .\r\n","page_name":" 288 ","page_number":288},
  {"content":"\r\n\r\n\r\nبخش چهارم مواد سه‌گانه : وجوب ، امكان و امتناع\r\n\r\n","description":"","footnote":"","page_name":" 289 ","page_number":289},
  {"content":"\r\n . \r\n","description":"","footnote":"","page_name":" 290 ","page_number":290},
  {"content":"\r\n\r\n\r\nمقدمه\r\n\r\nتبعى بودن بحث از امتناع\r\nدر اين بخش دربارهء مواد سه‌گانه ، يعنى وجوب ، امكان و امتناع بحث و گفت‌وگو مىشود . البته بحث از وجود و امكان ، مقصود بالذات و بحث از امتناع ، تبعى و طفيلى مىباشد . توضيح اين‌كه همان‌طور كه در آغاز اين نوشتار بيان شد ، فلسفهء اولى از احكام موجود مطلق سخن مىگويد ، و از جملهء اين احكام آن است كه موجود يا واجب الوجود است و يا ممكن الوجود ، همان‌گونه كه يا فى نفسه است و يا فى غيره ، و همان‌طور كه يا ذهنى است و يا خارجى و . . . و چون ممتنع از اقسام موجود نيست و از عوارض ذاتى آن به شمار نمىرود ، بلكه از احكام عدم مىباشد ، بحث از آن را نمىتوان در زمرهء مسائل فلسفهء اولى محسوب داشت . به‌طور كلى ، گفت‌وگو از عدم و احكام آن در فلسفهء اولى ، يك بحث تبعى مىباشد .\r\n\r\nماده و گوناگون آن\r\n« مواد » جمع « ماده » و از ريشهء « مدد » مىباشد و در لغت دو معنا براى آن بيان شده است : يكى مددكننده و ديگرى امتداددهنده ، اما در اصطلاح علوم چند معنا دارد :\r\n1 . در منطق ، قضايايى كه قياس از آنها تشكيل مىشود ، با صرف‌نظر از شكل و هيئت تركيبى آن ، « مادهء قياس » ناميده مىشود . مثلا گفته مىشود : « مواد » گوناگونى كه در قياس به كار مىروند عبارتند از : يقينيات ، مظنونات ، مشهورات و . . . و نيز گفته\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nمىشود : قياس به لحاظ « ماده‌اش » بر پنج قسم است : برهان ، جدل ، مغالطه ، خطابه و شعر .\r\n2 . در فيزيك ، به موجودى كه صفات خاصى ، مانند : جرم ، جذب و دفع و اصطكاك‌پذيرى داشته باشد ، ماده مىگويند و آن را در برابر نيرو و انرژى به كار مىبرند .\r\n3 . در فلسفه ، ماده به موجودى گفته مىشود كه زمينهء پيدايش موجود ديگرى باشد ، مثلا گفته مىشود : خاك مادهء گياه است ، چراكه گياه از آن به وجود مىآيد .\r\nدربارهء ماده به اين اصطلاح ، در آينده بحث مبسوطى خواهيم داشت . ان شاء اللّه . « 1 »\r\n4 . در منطق ، كيفيت واقعى نسبت ميان موضوع و محمول قضيه ، يعنى وجوب ، امكان و امتناع ، ماده ناميده شده و به اين سه امر ، « مواد سه‌گانه » گفته مىشود .\r\nتوضيح اين‌كه منطق‌دانان مىگويند : هرگاه قضيه‌اى تشكيل شود و ميان محمول و موضوعى رابطه و نسبتى برقرار گردد ، نسبت آن محمول به موضوع خود در واقع و نفس الامر از سه حال بيرون نيست :\r\nحالت اول : اين‌كه ثبوت محمول براى ذات موضوع ، ضرورت و حتميت داشته باشد ، مانند قضيهء : « چهار زوج است » ، كه در آن زوجيت براى عدد چهار ضرورت و حتميت دارد و سلبش از آن محال مىباشد . يعنى عدد چهار ذاتا به گونه‌اى است كه « بايد » زوج باشد . در اين موارد ، نسبت محمول به موضوع ضرورت و وجوب است .\r\nحالت دوم : اين‌كه ثبوت محمول براى موضوع محال باشد . مانند قضيهء « چهار فرد است » ، كه در آن ثبوت فرديّت براى عدد چهار محال مىباشد . يعنى عدد چهار ذاتا به گونه‌اى است كه « نبايد » فرد باشد . در چنين مواردى محمول ضرورتا از موضوع سلب مىشود و نسبت محمول به موضوع امتناع است .\r\n\r\n\r\n","description":"","footnote":"\r\n( 1 ) . در بخش ششم ، فصل دوم و چهارم .\r\n","page_name":" 292 ","page_number":292},
  {"content":"\r\n\r\nحالت سوم : اين‌كه ثبوت محمول براى موضوع نه ضرورت داشته باشد ، نه امتناع . مانند قضيهء : « حسن فقيه است » ، كه فقاهت براى حسن نه ضرورى است و نه ممتنع . يعنى حسن به لحاظ ذاتش مىتواند فقيه باشد و مىتواند فقيه نباشد . در اين موارد نسبت محمول به موضوع ، امكان است .\r\nبنابراين ، ثبوت هر محمولى براى هر موضوعى در واقع و نفس الامر از سه حال بيرون نيست : يا واجب است ، يا ممتنع و يا ممكن . اين امور سه‌گانه يعنى ضرورت ، امتناع و امكان را كه كيفيت واقعى نسبت ميان موضوع و محمول قضيه هستند ، در منطق « مواد سه‌گانه » مىنامند .\r\nموضوع بحث در اين بخش ، به همين اصطلاح اخير مربوط است .\r\n\r\nمواد سه‌گانه در منطق و فلسفه\r\nدانستيم كه بحث از مواد سه‌گانه هم در منطق مطرح مىشود و هم در فلسفه . در عين حال مىدانيم كه يك مسئله نمىتواند بعينه هم در منطق مطرح باشد و هم در فلسفه ، چراكه فلسفه از موجود مطلق و احكام و عوارض ذاتى آن گفت‌وگو مىكند در حالى كه منطق از معرّف و حجت و امور مربوط به آن دو بحث مىكند . پس چگونه است كه اين بحث در هر دو علم مطرح مىشود ؟\r\nدر پاسخ بايد گفت : در اين‌جا دو ديدگاه و دو حيثيت مختلف وجود دارد : در منطق از مواد سه‌گانه به عنوان حكمى از احكام قضيه بحث مىشود ، امّا در فلسفه از مواد سه‌گانه از آن جهت بحث مىشود كه از احكام و اقسام اوّلى وجود است .\r\nدر فلسفه گفته مىشود : موجود بر دو قسم است : ممكن و واجب . و لذا گفتيم :\r\nبحث از امتناع در فلسفه يك بحث تبعى و طفيلى مىباشد . اما در منطق گفته مىشود : در هر قضيه‌اى نسبت محمول به موضوع در واقع و نفس الامر ، يا وجوب است يا امتناع است و يا امكان .\r\nبه بيان ديگر : مقصود از وجوب ، امكان و امتناع در فلسفه ، خصوص وجوب\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nوجود و امكان وجود و امتناع وجود است ، « 1 » بر خلاف منطق كه در آن ، معناى عامى از آن دو موردنظر است . در فلسفه مىگوييم : هر مفهومى يا واجب است يا ممتنع و يا ممكن ، يعنى يا وجود براى آن ضرورت دارد و يا عدم براى آن ضرورت دارد و يا نه وجود براى آن ضرورى است و نه عدم . ولى در منطق مىگويند : نسبت يك مفهوم به مفهوم ديگر ، يا وجوب است يا امكان و يا امتناع .\r\n\r\n\r\n","description":"","footnote":"\r\n( 1 ) . به عبارت ديگر ، در فلسفه از وجوب ، امكان و امتناعى كه مادهء هليهء بسيطه هستند ، بحث مىشود و فلسفه ، نظرى به هليات مركبه ندارد ، بر خلاف منطق كه دربارهء كيفيت نسبت ميان موضوع و محمول به‌طور عام و كلى بحث مىكند .\r\n","page_name":" 294 ","page_number":294},
  {"content":"\r\n\r\nالفصل الأوّل فى تعريف الموادّ الثّلاث و انحصارها فيها\r\nكلّ مفهوم إذا قيس إلى الوجود ، فامّا أن يجب له ، فهو الواجب ؛ او يمتنع ، و هو الممتنع ؛ او لا يجب له و لا يمتنع ، و هو الممكن ؛ فانّه إمّا أن يكون الوجود له ضروريّا ، و هو الأوّل ؛ او يكون العدم له ضروريّا ، و هو الثّانى ؛ و إمّا أن لا يكون شىء منهما له ضروريّا ، و هو الثّالث . و أمّا احتمال كون الوجود و العدم كليهما ضروريّين ، فمرتفع بأدنى التفات .\r\n\r\n1 . تعريف مواد سه‌گانه و بيان انحصار مواد در آنها\r\nبراى هر مفهومى در مقايسه با وجود ، سه حالت متصور است ، به اين ترتيب كه وجود براى آن يا لازم و ضرورى است ، كه به آن « واجب » گويند ، و يا محال است ، كه آن را « ممتنع » نامند ، و يا نه لزوم دارد و نه امتناع ، كه آن را « ممكن » نامند ، زيرا يا وجود براى آن مفهوم ضرورت و حتميت دارد ، ( قسم اول ) ، و يا عدم برايش ضرورت دارد ( قسم دوم ) ، و يا اين‌كه وجود و عدم ، هيچ‌كدام براى آن ضرورت ندارند ، ( قسم سوم ) . اما اين‌كه وجود و عدم هر دو ضرورت داشته باشند احتمالى است كه با كمترين توجه بر طرف مىشود .\r\nدر شرح اين قسمت چند مطلب بايد يادآورى شود :\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n\r\nچرا مقسم مواد ثلاث ، مفهوم قرار داده شد نه ماهيت ؟\r\n1 . مفهوم ، واژهء عامى كه كليهء معانى موجود در ذهن را شامل مىشود ، و از اين جهت اعم از ماهيت است . ماهيت تنها معقولات اولى را دربر مىگيرد اما مفهوم ، معقولات ثانى فلسفى و معقولات ثانى منطقى و غير آن را نيز شامل مىشود . در گذشته‌هاى دور ، حكما مقسم مواد سه‌گانه را ماهيت قرار داده و مىگفتند : ماهيت يا اقتضاى وجود دارد و يا اقتضاى عدم دارد و يا اقتضاى هيچ‌كدام را ندارد . اما چون اين بيان با اشكال‌هاى عديده‌اى مواجه شد بعدها به جاى ماهيت ، مفهوم را قرار دادند ، « 1 » و لذا حضرت علامه فرمودند : « كلّ مفهوم اذا قيس . . . » .\r\n\r\nمقسم مواد سه‌گانه مفهوم بما هو مفهوم نيست\r\n2 . در اين‌جا كه مىفرمايند : « كل مفهوم اذا قيس الى الوجود . . . » مفهوم از آن جهت كه حاكى از مصداق واقعى و يا فرضى خود است ، موردنظر مىباشد ، نه از آن جهت كه مفهومى از مفاهيم است ، چراكه وجود براى هيچ مفهومى از آن جهت كه مفهوم است ، واجب و يا ممتنع نيست ، يعنى تمام مفاهيم ، ممكن هستند و اين تقسيم در آن راهى ندارد . بنابراين ، مقصود از عبارت فوق آن است كه : هر مفهومى به لحاظ مصداقش ، در مقايسه با وجود از سه حال بيرون نيست : يا وجود براى مصداق آن مفهوم واجب است و يا ممتنع است و يا آن‌كه نه واجب است و نه ممتنع .\r\n\r\nبيان انحصار مواد در وجوب ، امكان و امتناع\r\n3 . حاصل كلام حضرت علامه آن است كه « هر مفهومى يا واجب است و يا ممتنع است و يا ممكن . » اين يك قضيهء منفصلهء حقيقيه است كه بيانگر انحصار مواد در اين سه چيز مىباشد . « 2 » اين منفصله در واقع محصول دو تقسيم ثنايى دائر بين نفى و اثبات است كه در طول هم صورت مىپذيرد و مبيّن انحصار مواد در اين سه امر\r\n\r\n\r\n","description":"","footnote":"\r\n( 1 ) . ر . ك : اصول فلسفه و روش رئاليسم ، ج 3 ، ص 74 و 75 .\r\n( 2 ) . اين حصر يك حصر عقلى است ، و حصر عقلى بايد مبتنى بر تقسيم ثنايى و دوران بين نفى و اثبات باشد .\r\n","page_name":" 296 ","page_number":296},
  {"content":"\r\n\r\nمىباشد ، اين دو تقسيم عبارتند از :\r\nالف - هر مفهومى يا وجود برايش ضرورى است و يا نه .\r\nب - مفهومى كه وجود براى آن ضرورى نيست يا عدم برايش ضرورى است و يا نه .\r\nقسم اول واجب ، قسم دوم ممتنع و قسم سوم ممكن است .\r\n\r\nمواد سه‌گانه بىنياز از تعريف‌اند\r\nو هى بيّنة المعانى ؛ لكونها من المعانى العامة الّتى لا يخلو عن أحدها مفهوم من المفاهيم ؛ و لذا كانت لا تعرّف إلّا بتعريفات دوريّة ؛ كتعريف الواجب ب « ما يلزم من فرض عدمه محال » ثمّ تعريف المحال و هو الممتنع ب « ما يجب أن لا يكون » او « ما ليس بممكن و لا واجب » و تعريف الممكن ب « ما لا يمتنع وجوده و عدمه » .\r\nامور مذكور معانى و مفاهيمى روشن و بديهى دارند ، زيرا چنان عموميتى دارند كه حتما يكى از آنها در هر مفهومى از مفاهيم حضور دارد ، و لذا تعريفهايى كه براى آنها ذكر شده « دورى » است . مثلا در تعريف واجب گفته‌اند : « چيزى است كه از فرض عدمش محال لازم آيد . » و آنگاه در تعريف محال ، كه همان ممتنع است ، گفته‌اند : « آنچه نبودنش ضرورت و وجوب دارد » ، يا « آنچه نه ممكن است و نه واجب » . و در تعريف ممكن آورده‌اند : « آنچه نه وجودش ممتنع مىباشد و نه عدمش . »\r\nمفهوم وجوب ، امكان و امتناع از تصورات بديهى هستند كه خودبه‌خود و بدون نياز به وساطت مفهومى ديگر ، بىهيچ ابهام و اجمالى در ذهن مرتسم مىشوند . اين مدعا با توجه به سه مقدمهء ذيل كاملا مستدل مىگردد :\r\n\r\nملاك بداهت\r\nمقدمهء اول : ملاك بداهت و استغناى يك مفهوم از تعريف ، همان بساطت آن مفهوم است . يعنى هر مفهوم بسيطى بديهى و بىنياز از تعريف است ، و هر مفهوم بديهى و\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nبىنياز از تعريفى ، بسيط مىباشد ، زيرا تعريف عبارت است از تحصيل معرفت به ذات شىء ، و اين جز با تجزيه و تحليل مفهوم آن شىء به اجزا و عناصر اوليهء وى صورت نمىگيرد ، همان‌گونه كه شناسايى مركبات خارجى و آشنايى با اجزا و عناصر آنها ، از راه تجزيه و تحليل خارجى آنها صورت مىپذيرد ، و ازاين‌روست كه گفته‌اند : « تعريف شىء عبارت است از تحليل آن به اجزاء اوليه‌اش » .\r\nبنابراين ، اگر مفهومى بسيط باشد ، شناسايى آن هرگز نيازمند به تعريف آن نيست ، بلكه اساسا تعريف كردن آن امكان‌پذير نيست .\r\nاصولا تعريف براى آن است كه تصوّر اجمالى ما از شىء ، با بيان اجزا و عناصر اوليه‌اش ، به تصور تفصيلى تبديل شود . مثلا ممكن است ما تصورى از خط داشته باشيم ، اما به نحو اجمال و توأم با ابهام و بطور سربسته ، يعنى بدون آن‌كه اجزايش براى ما روشن باشد ، و بدون آن‌كه ويژگىاى كه آن را از ديگر اشيا ممتاز مىسازد دانسته باشيم . حال اگر خط را براى ما تعريف كنند و بگويند : « خط كميتى است متصل و قار الذات كه در يك جهت امتداد دارد » آن مفهوم باز و تفصيل داده شده ، به گونه‌اى كه وجه امتياز آن از ساير مفاهيم براى ما كاملا روشن مىگردد .\r\nحاصل آن‌كه تعريف در جايى است كه مفهومى تصور شده باشد اما به نحو اجمال و سربسته . حال اگر مفهومى بسيط باشد ، تصور آن هميشه به يك صورت خواهد بود ، يعنى اجمال و تفصيل در مورد آن راه ندارد . اجمال و تفصيل در جايى است كه مفهومى مركب باشد . به همين دليل است كه مىگوييم : مفاهيم بسيط مستغنى از تعريف‌اند و بلكه تعريف كردن آنها امكان‌پذير نيست .\r\n\r\nمفاهيم عام\r\nمقدمهء دوم : دانستيم كه ملاك بداهت يك مفهوم ، بساطت آن است . اكنون اين پرسش مطرح مىشود كه از چه راه مىتوان به بساطت يك مفهوم راه يافت ؟ در پاسخ مىگوييم : يكى از راه‌هاى پى بردن به بساطت يك مفهوم ، عموميت آن مفهوم است .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nيعنى مفاهيمى كه شمول و فراگيرى آنها به گونه‌اى است كه نمىتوان مفهومى عام‌تر از آنها در نظر گرفت كه به عنوان جنس براى آنها مطرح شود ، ناچار بسيط مىباشند .\r\nزيرا يك مفهوم اگر مركب باشد ، به دلايلى كه در جاى خود بيان شده ، حتما از يك جزء اعم ( جنس ) ، كه ما به الاشتراك آن با اشيائى ديگر است ، و از يك جزء ديگر مساوى ( فصل ) كه اختصاص به آن دارد ، تركيب يافته است . امكان ندارد يك مفهوم ، مركب از دو مفهومى باشد كه هردو مساوى با آن مفهوم ، يا هردو اخص از آن ، يا هردو اعم از آن ، و يا يكى اعم و ديگرى اخص از آن باشند ، بلكه لزوما بايد يكى از آنها اعم و ديگرى مساوى با آن مفهوم باشد .\r\nبنابراين ، اگر مفهومى به گونه‌اى بود كه عام‌تر از آن قابل تصور نبود ، آن مفهوم بسيط خواهد بود . چون اگر مركب باشد بايد جنسى داشته باشد كه از خودش عام‌تر باشد ، و بنابر فرض چنين جنسى ندارد .\r\n\r\nمواد ثلاث از مفاهيم عامند\r\nمقدمهء سوم : مفهوم وجوب ، امتناع و امكان از مفاهيم عامى هستند كه مجموع آنها همهء مفاهيم ، حتى محال‌هايى را كه هيچ شيئيتى ندارند دربر مىگيرند ، يعنى هرچه را تصور كنيم از يكى از اين امور سه‌گانه بيرون نمىباشد ، و لذا آنها بسيط مىباشند - چراكه اگر مركب بودند بايد مفهومى عام‌تر از آنها داشته باشيم تا به منزلهء جنس آنها باشد ، و اين با عموميت آنها منافات دارد - و چون بسيطاند ، مستغنى از تعريف خواهند بود . « 1 »\r\nاز مطالب بالا ، كلام حضرت علامه - كه در بيان بديهى بودن مفاهيم مواد سه‌گانه\r\n\r\n\r\n","description":"","footnote":"\r\n( 1 ) . ممكن گفته شود : مفهومى بسيط است كه اعمّ از آن را نتوان در نظر گرفت و اين در صورتى است كه خود مفهوم به تنهايى همهء موارد را در برگيرد ، و امتناع و امكان چنين نيستند . آرى در مورد وجوب مىتوان گفت كه از عموميت كاملى برخوردار بوده و مساوى و بلكه مساوق با وجود مىباشد و همان‌گونه كه از گسترهء مفهوم وجود چيزى بيرون نيست از قلمرو مفهوم وجوب نيز چيزى خارج نمىباشد . ازاين‌رو برخى گفته‌اند : در ميان اين سه مفهوم ، آن‌چه بديهى است همان مفهوم وجوب و ضرورت است . و امتناع ( به معناى ضرورت عدم ) و امكان ( به معناى سلب ضرورت وجود و عدم ) هردو با همان مفهوم ضرورت شناخته مىشوند . ( دقت شود ) .\r\n","page_name":" 299 ","page_number":299},
  {"content":"\r\n\r\nفرمودند : « لكونها من المعانى العامة » - كاملا تبيين مىشود و نيز مقدمات غير مذكور در كلام ايشان معلوم مىگردد .\r\n\r\nدورى بودن تعاريفى كه براى مواد سه‌گانه بيان شده است\r\nاز آن‌چه بيان شد ، دانسته مىشود كه آن‌چه در تعريف مواد سه‌گانه ذكر شده ، جملگى « تعريف لفظى » هستند كه غرض از آن تنها تنبيه و يادآورى است ، و نمىتوان آنها را به عنوان « تعريف حقيقى » در نظر گرفت .\r\nحضرت علامه - رحمة اللّه عليه - در پايان اين فصل با اشاره به پاره‌اى از تعريفهايى كه براى مواد سه‌گانه بيان شده ، مىفرمايند : اين تعريفها دورى هستند ، و لذا نمىتوان آنها را به عنوان تعريف حقيقى پذيرفت .\r\nدورى بودن اين تعريفها از آن جهت است كه در تعريفى كه براى واجب بيان كرده‌اند ( چيزى كه از فرض عدمش محال لازم مىآيد ) مفهوم محال ، كه همان ممتنع است ، اخذ شده و در عين حال ، در تعريف ممتنع ( آن‌چه كه نبودنش وجوب و ضرورت دارد ) مفهوم وجوب اخذ شده است . در نتيجه ، اگر اين تعريف‌ها ، تعريف حقيقى باشند شناسايى وجوب ، متوقف بر شناسايى امتناع ، و شناسايى امتناع نيز متوقف بر شناسايى وجوب مىباشد ، يعنى شناسايى وجوب با يك واسطه متوقف بر شناسايى خودش مىباشد !\r\nاز طرف ديگر ، در تعريف ممكن ( آن‌چه كه نه وجودش ممتنع مىباشد و نه عدمش ) امتناع اخذ شده ، و در تعريف امتناع ( آن‌چه كه نه ممكن است و نه واجب ) امكان مأخوذ است ، و لذا شناسايى امكان با يك واسطه متوقف بر خودش مىباشد !\r\nحاصل آن‌كه تعريف وجوب ، امكان و امتناع وابسته به يكديگر است و لذا اين تعريف‌ها را نمىتوان به عنوان تعريف حقيقى پذيرفت .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nالفصل الثانى [ انقسام كلّ من الموادّ الى ما بالذّات و ما بالغير و ما بالقياس 
  ]\r\nكلّ واحدة من الموادّ ثلاثة أقسام : ما بالذّات ، و ما بالغير ، و ما بالقياس الى الغير ؛ إلّا الامكان ، فلا إمكان بالغير و المراد بما بالذّات : أن يكون وضع الذّات كافيا فى تحقّقه ، و إن قطع النّظر عن كلّ ما سواه ؛ و بما بالغير : ما يتعلّق بالغير ؛ و بما بالقياس إلى الغير : أنّه إذا قيس إلى الغير كان من الواجب أن يتصف به .\r\n\r\n2 . تقسيم هريك از مواد به « بالذات » و « بالغير » و « بالقياس »\r\nهريك از وجوب ، امكان و امتناع سه قسم دارند : « بالذات » ، « بالغير » و « بالقياس الى الغير » ، مگر امكان كه فاقد قسم دوم ( بالغير ) است . مراد از « بالذات » بودن يك « ماده » آن است كه خود ذات ، با قطع نظر از هرچيز ديگرى ، براى اتصاف به آن ماده كفايت كند ، و مراد از « بالغير » بودن يك ماده آن است كه تحقق آن ماده وابسته به امرى خارج از ذات باشد ، و مراد از « بالقياس الى الغير » بودن يك ماده آن است كه ذات در مقايسه با شىء ديگر ، لزوما به آن متصف گردد .\r\nدانستيم كه هرگاه مفهومى را به اعتبار مصداقش با وجود بسنجيم ، رابطهء وجود با آن از سه حال بيرون نيست : يا اين رابطه ضرورتا برقرار است ، و يا ضرورتا برقرار نيست ( و به بيان ديگر ، محال است وجود با آن رابطه داشته باشد ) ، و يا اين رابطه\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nمىتواند برقرار باشد و مىتواند برقرار نباشد . در صورت نخست ، آن مفهوم ، واجب و در صورت دوم ، ممتنع و در صورت سوم ، ممكن خواهد بود .\r\nاكنون مىگوييم : هريك از وجوب ، امتناع و امكان در نظر ابتدائى بر سه قسم « 1 » است : بالذات ( يا ذاتى ) ، بالغير ( يا غيرى ) و بالقياس ( يا قياسى ) ، كه مجموعا نه قسم مىشوند : 1 . وجوب بالذات . 2 . وجوب بالغير . 3 . وجوب بالقياس . 4 . امتناع بالذات .\r\n5 . امتناع بالغير . 6 . امتناع بالقياس . 7 . امكان بالذات . 8 . امكان بالقياس . 9 . امكان بالغير . در ميان اين نه قسم ، تنها يك قسم است كه تحققش محال مىباشد ، و آن امكان بالغير است ، كه توضيح آن در پايان همين فصل خواهد آمد .\r\n\r\nما بالذات\r\nدر صورتى هريك از وجوب ، امتناع و امكان ، بالذات خواهد بود كه شىء فى نفسه و به لحاظ ذاتش ، با قطع نظر از هر امر ديگرى ، خودبه‌خود به يكى از آنها متصف شود . پس اگر ذات « الف » به گونه‌اى باشد كه با قطع نظر از هر امر ديگرى ، خودش اقتضاى « 2 » وجود و اباى از عدم داشته باشد ، در اين صورت « الف » واجب بالذات مىباشد ، و اگر ذاتش به گونه‌اى است كه با قطع نظر از هر امر ديگرى و خودبه‌خود عدم برايش ضرورت داشته باشد ، ممتنع بالذات خواهد بود ، و اگر ذاتش به گونه‌اى باشد كه اگر به تنهايى در نظر گرفته شود نه اقتضاى وجود دارد و نه اقتضاى عدم و در نتيجه هم مىتواند موجود باشد و هم معدوم ، در اين صورت ممكن بالذات خواهد بود . حاصل آن‌كه مقصود از « بالذات » بودن يك ماده آن است كه خود ذات ، با قطع نظر از هرچيز ديگرى ، براى اتصاف به آن ماده كفايت مىكند .\r\n\r\n\r\n","description":"","footnote":"\r\n( 1 ) . تعبير تقسيم در اين‌جا صحيح نيست ، زيرا همان‌طور كه خواهد آمد ، اطلاق مثلا وجوب بر وجوب ذاتى و غيرى از طرفى ، و بر وجوب قياسى از طرف ديگر ، به نحو اشتراك لفظى است ، و تقسيم در صورتى صحيح است كه مقسم ، مشترك معنوى ميان تمام اقسام باشد . توضيح بيشتر دراين‌باره در دنبالهء بحث خواهد آمد .\r\n( 2 ) . تعبير به اقتضا كه موهم دوگانگى ميان ذات شىء و وجود آن مىباشد ، از باب مسامحه است ، چراكه در واجب بالذات ، هيچ انفكاكى ميان ذات شىء و هستى آن نيست .\r\n","page_name":" 302 ","page_number":302},
  {"content":"\r\n\r\n\r\nما بالغير\r\nدر صورتى كه اتصاف شىء به هريك از وجوب ، امتناع و امكان از ناحيهء ذات آن نبوده بلكه به سبب امرى خارج از ذاتش باشد ، آن ماده ، « بالغير » ناميده مىشود . پس اگر « الف » به لحاظ ذاتش نه اقتضاى وجود داشته باشد و نه اقتضاى عدم ، اما به سبب امرى خارج از ذات ، وجود براى آن ضرورى شده باشد ، در اين صورت « الف » واجب بالغير خواهد بود ، يعنى غير به آن وجوب وجود داده است . و به عكس اگر عدم براى « الف » كه ذاتا ممكن است ، به واسطهء امرى خارج از ذاتش ضرورى شود ، در اين صورت « الف » ممتنع بالغير خواهد بود ، يعنى امتناع وجودش از ناحيهء غير است نه از جانب خودش .\r\n\r\nما بالقياس\r\nوجوب ، امتناع و امكان بالقياس در جايى است كه شىء در مقايسه با امرى ديگر ، يعنى در يك فرض و زمينهء خاص ، به يكى از اين امور متصف شود . يعنى كار نداريم كه مثلا « الف » واقعا وجود برايش ضرورت دارد يا ندارد ، و اگر وجود برايش ضرورت دارد اين ضرورت ، از ناحيهء خودش هست ( وجوب بالذات ) و يا از ناحيهء غير ( وجوب بالغير ) ، بلكه مىخواهيم ببينيم مثلا اگر « ب » موجود باشد ، در فرض وجود « ب » ، آيا « الف » ضرورتا موجود است و نمىتواند موجود نباشد و يا ضرورتا معدوم است ، و يا هم مىتواند موجود باشد و هم مىتواند موجود نباشد . در صورت نخست ، « الف » در مقايسه با « ب » ، وجوب بالقياس و در صورت دوم ، امتناع بالقياس و در صورت سوم ، امكان بالقياس دارد .\r\nبه بيان ديگر ، هرگاه دو چيز را باهم مقايسه كنيم يا علاقهء لزوميه ميان آنها برقرار است و يا علاقهء عناديه و يا اين‌كه نه علاقهء لزوميه ميان آنها برقرار است و نه علاقهء عناديه . در صورت اول ، رابطهء ميان آنها وجوب بالقياس و در صورت دوم ، امتناع بالقياس و در صورت سوم ، امكان بالقياس مىباشد . « 1 »\r\n\r\n\r\n","description":"","footnote":"\r\n( 1 ) . در واقع هريك از وجوب ، امتناع و امكان بالذات و بالغير ، بيان‌كنندهء نحوهء رابطهء ميان موضوع و محمول در قضيهء -\r\n","page_name":" 303 ","page_number":303},
  {"content":"\r\n\r\n\r\nيك نكته\r\nاز آن‌چه بيان شد دانسته مىشود كه وجوب بالذات و وجوب بالغير و امتناع بالذات و امتناع بالغير و نيز امكان بالذات از اوصاف « نفسى » هستند ، يعنى معانىاى هستند كه شىء فى نفسه و بدون نياز به آن‌كه با امر ديگرى مقايسه گردد ، به آنها متصف مىشود ، مانند : علم ، قدرت ، سفيدى و سياهى . البته در بعضى موارد ديگرى اين وصف را به شىء مىدهد و گاهى خودبه‌خود آن را دارا مىباشد .\r\nاما وجوب ، امتناع و امكان بالقياس از اوصاف « نسبى » هستند ، يعنى معانىاى هستند كه شىء در مقايسه با امر ديگرى به آنها متصف مىشود ، مانند : بزرگ‌ترى و كوچك‌ترى .\r\nدر نتيجه ، اطلاق واجب بر واجب بالذات و واجب بالغير از يك طرف ، و اطلاق آن بر واجب بالقياس از طرف ديگر ، به نحو « اشتراك لفظى » است نه اشتراك معنوى . زيرا معناى قياسى و معناى نفسى ، يك جامع مشترك ندارند كه لفظ براى آن وضع شود و آن‌گاه به نحو اشتراك معنوى بر هر دو اطلاق گردد . در مورد امتناع و امكان نيز قضيه از همين قرار است . از سوى ديگر ، مىدانيم كه تقسيم در جايى صحيح است كه مقسم ، مشترك معنوى ميان اقسام باشد .\r\nاز اين‌جا دانسته مىشود اين تعبير كه : « كلّ واحدة من الموادّ ثلاثة اقسام » خالى از مسامحه نيست ، و صحيح آن است كه بگوييم : هريك از مواد سه‌گانه را دوگونه مىتوان اعتبار كرد : يكى به‌طور « نفسى » و ديگرى به‌طور « قياسى » . يعنى گاهى شىء را فى نفسه در نظر مىگيريم و آن را به يكى از اين امور متصف مىكنيم ، و\r\n\r\n\r\n","description":"","footnote":"\r\n- بسيطه‌اند ، اما وجوب ، امتناع و امكان بالقياس ، حاكى از نحوهء ارتباط ميان مقدم و تالى در شرطيهء متصله‌اند ، شرطيهء متصله‌اى كه از دو قضيهء بسيطه ، تشكيل شده است .\r\nتوضيح اين‌كه وجوب بالقياس « الف » نسبت به « ب » يعنى اين‌كه اگر « ب » موجود است لزوما « الف » موجود است . خواه نسبت وجود به « ب » در قضيهء : « ب » موجود است ، ( يعنى مقدم شرطيهء فوق ) وجوب باشد يا امتناع و يا امكان ، و نيز خواه بالذات باشد يا بالغير . هم‌چنين نسبت وجود به « الف » در قضيهء : « الف » موجود است ، ( يعنى تالى شرطيهء فوق ) هرچه مىخواهد باشد . وجوب بالقياس ناظر به اين دو نسبت نيست ، بلكه رابطهء ميان مقدم و تالى را تبيين مىكند . بر خلاف وجوب بالذات و وجوب بالغير كه بيان‌كنندهء نسبت وجود « الف » به « الف » مىباشند . سخن دربارهء امتناع و امكان نيز به همين صورت است . با اين بيان ، فرق ميان ما بالقياس و ما بالغير كاملا تبيين مىگردد .\r\n","page_name":" 304 ","page_number":304},
  {"content":"\r\n\r\nگاهى آن را در زمينهء فرض وجود يا عدم چيز ديگرى به يكى از آنها متصف مىكنيم .\r\nدر صورت نخست ، شىء موردنظر هريك از وجوب ، امتناع و امكان را يا ذاتا داراست و يا غير به او داده است .\r\n\r\nموارد وجوب بالذات ، بالغير و بالقياس\r\nفالوجوب بالذّات كما فى الواجب الوجود ، تعالى ، فانّ ذاته بذاته يكفى فى ضرورة الوجود له من غير حاجة إلى شىء غيره .\r\nو الوجوب بالغير كما فى الممكن الموجود الواجب وجوده بعلّته .\r\nو الوجوب بالقياس إلى الغير كما فى وجود أحد المتضائفين إذا قيس إلى وجود الاخر ، فانّ وجود العلو إذا قيس اليه وجود السّفل يأبى إلّا أن يكون للسّفل وجود ، فلوجود السّفل وجوب بالقياس الى وجود العلو ، وراء وجوبه بعلّته .\r\n« وجوب بالذات » مانند آن‌چه در واجب الوجود - تعالى - است كه وجود براى ذاتش ، بدون نياز به چيزى ديگر ، ضرورت دارد .\r\n« وجوب بالغير » مانند آن‌چه در موجود ممكن است كه به واسطهء علت پديد آورنده‌اش وجود برايش ضرورى گشته است .\r\nو « وجوب بالقياس الى الغير » مانند آن‌چه در وجود يكى از دو متضائف در مقايسه با وجود متضائف ديگر تحقق دارد . مثلا وقتى وجود « پائينى » را با وجود « بالايى » مىسنجيم ، مىبينيم : اگر « بلايى » وجود داشته باشد ، حتما « پائينى » هم تحقق دارد و بنابراين ، وجود « پائينى » در مقايسه با وجود « بالايى » وجوب دارد ، علاوه بر آن وجوبى كه از علتش دريافت مىكند .\r\n\r\n1 . وجوب بالذات\r\nنسبت وجود به ذات بارى تعالى كه علت نخستين همهء موجودات است ، به نحو وجوب و ضرورت مىباشد ، و او اين وجوب و ضرورت را نه از غير ، بلكه از خود\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nدارد ، چراكه هرچه غير او فرض شود معلول و مخلوق او است و معنا ندارد كه معلول ، وجود علت خود را ضرورى گرداند . بنابراين ، او واجب الوجود بالذات است ، و نسبت وجود به ذات وى ، وجوب ذاتى مىباشد . با توجه به ادلهء توحيد ، وجوب بالذات منحصر به همين مورد است .\r\n\r\n2 . وجوب بالغير\r\nتمام موجودات ، غير از خداى سبحان ، واجب بالغير هستند . زيرا به مقتضاى قاعدهء « الشّىء ما لم يجب لم يوجد » « 1 » يك شىء تا وجود برايش واجب و ضرورى نگردد ، موجود نمىشود . بنابراين ، آن‌چه در خارج تحقق دارد ، جملگى واجب الوجودند ، و چون همهء اين موجودات به استثناى خداى سبحان ذاتا ممكن‌اند ، لا محاله اين وجوب و ضرورت را از علت خويش دريافت كرده‌اند و در نتيجه ، واجب بالغير مىباشند .\r\nحاصل آن‌كه نسبت وجود به موجودى كه ممكن بالذات است ، وجوب بالغير مىباشد .\r\n\r\n3 . وجوب بالقياس\r\nدو امر متضايف نسبت به يكديگر ، وجوب بالقياس دارند . تضايف ، چنان‌كه خواهد آمد ، « 2 » يكى از اقسام تقابل است ، و متضايفين دو امر وجودى هستند كه تصور هر كدام همراه با تصور ديگرى مىباشد و در موضوع واحد و از جهت واحد قابل اجتماع نمىباشند ، گرچه قابل ارتفاع هستند ، مانند : پدرى و فرزندى ، عليت و معلوليت ، برادرى ، محاذات ، بالايى و پائينى .\r\nمتضايفين از امورى هستند كه گرچه در يك شىء از جهت واحد جمع نمىشود ولى بدون يكديگر نيز تحققشان محال است . پس اگر يكى از متضايفين موجود باشد ، لزوما ديگرى نيز موجود است . « 3 » مثلا اگر بالايى موجود باشد قطعا پائينى هم\r\n\r\n\r\n","description":"","footnote":"\r\n( 1 ) . در فصل پنجم از همين بخش دربارهء اين قاعده و دليل آن ، گفت‌وگو خواهد شد .\r\n( 2 ) . ر . ك : فصل پنجم و ششم از بخش هشتم .\r\n( 3 ) . راز اين مطلب آن است كه متضايفين دو نسبت هستند كه در مفهوم آنها وابستگى به يكديگر اخذ شده است و لذا -\r\n","page_name":" 306 ","page_number":306},
  {"content":"\r\n\r\nموجود است و به عكس .\r\nهم‌چنين ميان علت تامه و معلولش و نيز دو معلولى كه به يك منتهى مىشوند وجوب بالقياس برقرار مىباشد ، يعنى وجود علت در ظرف وجود معلول و نيز وجود معلول در ظرف وجود علت تامه ضرورى مىباشد ، و نيز وجود يكى از دو معلول يك شىء ثالث ، در ظرف وجود معلول ديگر ، ضرورى و واجب مىباشد .\r\n\r\nمواد امتناع بالذات ، بالغير و بالقياس\r\nو الامتناع بالذّات ، كما فى المحالات الذّاتيّة ، كشريك البارى ، و اجتماع النّقيضين ؛ و الامتناع بالغير ، كما فى وجود المعلول الممتنع لعدم علّته ، و عدمه الممتنع لوجود علّته ؛ و الامتناع بالقياس إلى الغير ، كما فى وجود أحد المتضائفين إذا قيس إلى عدم الاخر ، و فى عدمه اذا قيس إلى وجود الاخر .\r\n« امتناع بالذات » مانند آن‌چه در محال‌هاى ذاتى ، چون شريك خداوند و اجتماع دو نقيض ، يافت مىشود ؛ و « امتناع بالغير » نظير امتناعى كه وجود معلول به واسطهء عدم علتش ، يا عدم معلول به واسطهء وجود علتش بدان متصف مىگردد ، و « امتناع بالقياس الى الغير » مانند امتناعى كه وجود يكى از دو متضائف در فرض عدم متضائف ديگر بدان متصف مىشود ، و همين‌طور امتناعى كه عدم يكى از آن دو در مقايسه با وجود ديگرى دارد .\r\n\r\n1 . امتناع بالذات\r\nامتناع بالذات در جايى است كه وجود براى چيزى ذاتا محال باشد . يعنى ذات شىء به گونه‌اى باشد كه اباى از موجود شدن داشته باشد و عدم برايش ضرورى باشد ؛ محال‌هاى ذاتى همه از اين قبيل‌اند . مانند شريك‌بارى ( واجب الوجود دوم ) ؛ چراكه\r\n\r\n\r\n","description":"","footnote":"\r\n- همراه باهم تعقل مىشوند و تصور يكى بدون ديگرى غير ممكن مىباشد . مثلا بالايى نسبتى است كه سقف به كف دارد از آن جهت كه كف نسبت پائينى به آن دارد ، و پائينى هم نسبتى است كه كف به سقف دارد از آن جهت كه سقف بالاى آن است . و لذا بالايى را بدون پائينى و پائينى را بدون بالايى نمىتوان تعقل كرد . در واقع اين تلازم و وجوب بالقياس اولا ميان مفاهيم متضايف برقرار است و سپس به وجود آنها هم سرايت مىكند .\r\n","page_name":" 307 ","page_number":307},
  {"content":"\r\n\r\nبه مقتضاى ادلهء توحيد ، واجب الوجود ، ثانىبردار نيست ، و اساسا فرض ثانى براى او يك فرضى محال است . « 1 » و نيز مانند اجتماع نقيضين كه حكم به امتناع آن ، بديهىترين قضيه نزد عقل است . « 2 »\r\n\r\n2 . امتناع بالغير\r\nمعلول در صورتى كه علت وجودش تحقق نداشته باشد ، وجودش ممتنع خواهد بود و اين امتناع ، امتناع بالغير است ، چراكه نبود علت وجود يك شىء ، خود ، علّت تامه براى عدم آن است ، و همان‌گونه كه علّت تامهء وجود شىء ، وجود آن شىء را واجب مىگرداند ، علّت تامهء عدم شىء نيز ، عدم آن شىء را ضرورى و وجودش را ممتنع مىگرداند . زيرا همان‌گونه كه شىء تا واجب نگردد موجود نمىشود ، تا ممتنع نگردد ، معدوم نمىشود .\r\nاز بيان فوق هم‌چنين دانسته مىشود كه معلول در اثر بودن علت وجودش ، عدمش ممتنع و محال مىگردد ، چراكه بودن علت وجود يك شىء ، وجود آن را ضرورى مىگرداند و چيزى كه وجودش ضرورى باشد ، عدمش ممتنع مىباشد . و اين امتناع نيز بالغير است .\r\nبنابراين ، هر ممكن بالذاتى ، با اين‌كه بالذات ممكن الوجود است ، در واقع و نفس الامر يا واجب الوجود بالغير است و يا ممتنع الوجود بالغير . چون اگر علت وجودش تحقق داشته باشد ، واجب الوجود بالغير است و اگر علت وجودش تحقق نداشته باشد ، ممتنع الوجود بالغير است و حالت سومى براى آن متصور نيست .\r\n\r\n3 . امتناع بالقياس\r\nهرگاه ميان وجود دو چيز رابطهء وجوب بالقياس برقرار باشد ، ميان وجود هريك و عدم ديگرى رابطهء امتناع بالقياس برقرار خواهد بود . « 3 » بنابراين ، وجود هريك از\r\n\r\n\r\n","description":"","footnote":"\r\n( 1 ) . ر . ك : فصل دوم از بخش دوازدهم .\r\n( 2 ) . ر . ك : فصل هشتم از بخش يازدهم .\r\n( 3 ) . البته اين در صورتى است كه رابطهء وجوب بالقياس دو جانبه باشد - مانند متضائفين ، علت تامه و معلولش ، دو -\r\n","page_name":" 308 ","page_number":308},
  {"content":"\r\n\r\nمتضايفين در فرض عدم ديگرى ، و نيز عدمش در فرض وجود ديگرى امتناع بالقياس دارد . مثلا اگر بالايى موجود نباشد محال است پائينى موجود باشد ؛ و اگر بالايى موجود باشد محال است پائينى موجود نباشد .\r\nهمين بيان دربارهء معلول و علت تامه‌اش نيز جارى است ، يعنى وجود هريك از اين‌ها در فرض عدم ديگرى و نيز عدم هريك در فرض وجود ديگرى ممتنع و محال مىباشد . رابطهء ميان دو معلول يك علت نيز به همين صورت است .\r\n\r\nموارد امكان بالذات و بالقياس\r\nو الامكان بالذّات ، كما فى الماهيّات الامكانيّة ، فانّها فى ذاتها لا تقتضى ضرورة الوجود و لا ضرورة العدم ، و الامكان بالقياس إلى الغير ، كما فى الواجبين بالذّات المفروضين ، ففرض وجود أحدهما لا يأبى وجود الاخر و لا عدمه ، إذ ليس بينهما عليّة و معلوليّة و لا هما معلولا علّة ثالثة .\r\nو أمّا الامكان بالغير فمستحيل ، لأنّا إذا فرضنا ممكنا بالغير ، فهو فى ذاته إمّا واجب بالذّات ، او ممتنع بالذّات ، او ممكن بالذّات ، إذا الموادّ منحصرة فى الثّلاث ؛ و الأوّلان يوجبان الانقلاب ، و الثالث يوجب كون اعتبار الامكان بالغير لغوا .\r\n« امكان بالذات » نظير آن‌چه در ماهيات امكانى است ، زيرا ماهيات با توجه به ذاتشان نه اقتضاى ضرورت وجود دارند و نه اقتضاى ضرورت عدم ؛ و « امكان بالقياس الى الغير » نظير آن‌چه در دو واجب بالذات فرضى ، ملاحظه مىشود ، كه فرض وجود يكى از آن دو ، هم با وجود واجب ديگر سازگار است و هم با عدم آن ؛ چراكه نه يكى از آنها علت براى ديگرى است و نه هر دو معلول علت سومى مىباشند .\r\nاما « امكان بالغير » امرى است محال ، چراكه اگر يك شىء امكان غيرى\r\n\r\n\r\n","description":"","footnote":"\r\n- معلول يك علت - نه يك جانبه ، مانند وجوب جزء علت تامه در فرض وجود معلول ، كه به اين صورت بيان مىشود : اگر معلول موجود باشد لزوما هريك از اجزاى علت تامه‌اش موجود است . در اين موارد ، امتناع بالقياس نيز يك‌جانبه است به اين صورت كه : اگر هريك از اجزاى علت تامه موجود نباشد ممتنع است كه معلول موجود باشد .\r\n","page_name":" 309 ","page_number":309},
  {"content":"\r\n\r\nداشته باشد ، ذاتا و با قطع نظر از آن غير يا واجب است ، يا ممتنع و يا ممكن [ و فرض ديگرى ندارد 
  ] ؛ چون مادهء ديگرى در كار نيست . [ و هر سه فرض مذكور با اشكال مواجه است ، بدليل آن‌كه 
  ] فرض اوّل و دوم ، مستلزم انقلاب در ذات است و فرض سوم نيز اعتبار امكان بالغير را لغو مىگرداند .\r\n\r\n1 . امكان بالذات\r\nامكان بالذات ، در جايى است كه چيزى با نظر به ذاتش نه اقتضاى وجود داشته باشد و نه اقتضاى عدم ، يعنى خودبه‌خود نه موجود بودن برايش ضرورت داشته باشد و نه معدوم بودن . اگر موجود باشد يك علّت بيرونى وجودش را ضرورى كرده و اگر هم معدوم باشد ، علت بيرونى عدمش را ضرورى ساخته است . همهء ماهيات از اين قبيل‌اند . مفاهيم ما هوى همه ممكن بالذات هستند ، زيرا ذاتا نه اقتضاى وجود دارند و نه اقتضاى عدم ، بلكه نسبت به هستى و نيستى بىتفاوت و لا اقتضاء مىباشند . « 1 »\r\n\r\n2 . امكان بالقياس\r\nامكان بالقياس در جايى است كه تلازم و يا تعاندى ميان دو شىء برقرار نباشد ، « 2 » اگر « الف » و « ب » به گونه‌اى باشند ، كه وجود يكى در فرض وجود ديگرى نه وجوب داشته باشد و نه امتناع ، در اين صورت رابطهء ميان آنها امكان بالقياس خواهد بود ، و اين در جايى است كه اوّلا رابطهء عليت و معلوليت ميان آنها برقرار نباشد و ثانيا هر دو معلول يك علت ثالث نباشند ، چراكه در غير اين صورت ، وجود هريك در فرض وجود ديگرى ، واجب مىباشد .\r\nاز طرف ديگر ، مىدانيم هريك از موجودات اين عالم ، يا معلول ديگرى است و يا علت آن و يا منتهى مىشوند به يك علت ثالث كه همان خداى سبحان است و لذا ميان\r\n\r\n\r\n","description":"","footnote":"\r\n( 1 ) . در فصل هفتم از همين بخش دربارهء ملازم بودن امكان بالذات با ماهيت گفت‌وگو خواهد شد .\r\n( 2 ) . آن‌گونه كه محقق سبزوارى در شرح منظومه فرموده است ؛ امكان بالقياس عبارت است از عدم ضرورت وجود و عدم شىء در مقايسه با غير خودش ، و بازگشتش به آن است كه هنگامى كه شىء با غير خودش سنجيده مىشود ، آن غير اباى از وجود شىء و يا عدم آن نداشته باشد .\r\n","page_name":" 310 ","page_number":310},
  {"content":"\r\n\r\nهر چيزى و هر چيزى ، ميان هر حادثه‌اى و هر حادثه‌اى در اين عالم ضرورت حاكم است .\r\nحاصل آن‌كه رابطهء امكان بالقياس در ميان اشياى موجود تصوير نمىشود ، و لذا حضرت علامه به پيروى از ديگر حكما ، براى امكان بالقياس به رابطهء ميان دو واجب الوجود بالذات فرضى ، مثال زده‌اند . اگر فرض كنيم در اين عالم دو واجب الوجود بالذات تحقق دارد ، ميان اين دو واجب نه رابطهء عليت برقرار است و نه هر دو معلول يك امر سومى مىباشند . و لذا تلازم و يا تعاندى باهم نداشته و كاملا منقطع و بىارتباط باهم خواهند بود و در نتيجه ، ميان آنها امكان بالقياس برقرار مىباشد .\r\n\r\nتحقق امكان بالغير محال است\r\nهمان‌گونه كه در آغاز اين فصل اشاره كرديم ، تحقق امكان بالغير محال مىباشد .\r\nيعنى محال است كه شيئى ممكن باشد و اين امكان را ديگرى به او عطا كرده باشد ، زيرا چيزى كه آن را ممكن بالغير فرض كرده‌ايم از سه حال بيرون نيست : يا واجب بالذات است يا ممتنع بالذات و يا ممكن بالذات . چراكه شىء به حسب ذات خودش يا ضرورت وجود دارد و يا ضرورت عدم دارد و يا نه ضرورت وجود دارد و نه ضرورت عدم ، و فرض ديگرى دربارهء او راه ندارد و اين همان است كه مىگويند : موادّ منحصر در وجوب ، امتناع و امكان است .\r\nپس اگر آن شىء ، واجب بالذات و يا ممتنع بالذات باشد و در عين حال امكان بالغير يافته باشد ، لازم مىآيد وجوب ذاتى و امتناع ذاتى زايل شده باشد ، يعنى يك امر ذاتى منقلب شده باشد و اين محال است ، زيرا انقلاب در ذات محال مىباشد .\r\nو اگر آن شىء ، ممكن بالذات باشد - يعنى ذاتا و از پيش خود امكان داشته باشد - در اين صورت اعتبار امكان بالغير و اين‌كه يك عامل خارجى امكان ديگرى به آن شىء داده باشد ، لغو خواهد بود ، زيرا بود و يا نبود آن غير - كه بنابر فرض معطى امكان به شىء است - هيچ تأثيرى در استواء نسبت آن شىء به وجود و عدم ندارد .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nالفصل الثالث [ واجب الوجود ماهيّته انيّته 
  ]\r\nواجب الوجود ماهيّته إنيّته بمعنى أن لا ماهيّة له وراء وجوده الخاصّ به ؛ و ذلك أنّه لو كانت له ماهيّة و ذات وراء وجوده الخاصّ به ، لكان وجوده زائدا على ذاته عرضيّا له ، و كلّ عرضىّ معلّل بالضّرورة ، فوجوده معلّل .\r\nو علّته إمّا ماهيّته او غيرها ، فان كانت علّته ماهيّته - و العلّة متقدّمة على معلولها بالوجود بالضرورة - كانت الماهيّة متقدّمة عليه بالوجود ؛ و تقدّمها عليه إما بهذا الوجود ، و لازمه تقدّم الشىء على نفسه و هو محال ؛ و إمّا بوجود آخر ، و ننقل الكلام إليه و يتسلسل ؛ و إن كانت علّته غير ماهيّته ، فيكون معلولا لغيره و ذلك ينافى وجوب الوجود بالذّات .\r\n\r\n3 . ماهيت واجب الوجود همان وجود است\r\nهويّت و ماهيّت واجب الوجود همان ثبوت و تحققش مىباشد ، بدين معنا كه هيچ ماهيتى غير از وجود خاص به خودش ندارد ، زيرا اگر واجب ، ماهيت و ذاتى علاوه بر وجود خاص خودش مىداشت در اين صورت وجودش زائد بر آن ذات و عرضىّ براى آن مىبود . و چون هر عرضى به‌طور حتم محتاج به علت است ، وجود او نيز محتاج به علت خواهد بود .\r\nاين علت از دو حال خارج نيست ، يا همان ماهيت واجب است و يا چيز\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nديگرى است . در صورت اول - با توجه به آن‌كه علت لزوما تقدم وجودى بر معلول خويش دارد [ و در رتبهء قبل از آن موجود مىباشد 
  ] - ماهيت واجب تقدم وجودى بر وجود واجب خواهد داشت [ و بايد در مرتبهء مقدم بر آن موجود باشد . 
  ] حال ، تحقق ماهيت در رتبهء قبل ، يا به واسطهء همين وجود است كه در اين صورت تقدم شىء بر خودش لازم مىآيد كه امرى است محال و نشدنى ، و يا به واسطهء وجود ديگرى مىباشد كه در اين صورت ، نقل كلام به آن وجود دوم مىكنيم و تسلسل لازم مىآيد . اما اگر علت وجود واجب چيزى ديگر ، غير از ذات او باشد ، وجود واجب معلول بيگانه خواهد بود ، و اين با وجوب ذاتى واجب ناسازگار است .\r\nهمان‌گونه كه پيش از اين اشارت رفت ، در اين بخش ، از انقسام وجود به واجب و ممكن ، و احكام هريك از اين دو قسم گفت‌وگو مىشود . يكى از احكامى كه دربارهء واجب الوجود بيان مىشود ، آن است كه « ماهيت واجب الوجود همان انيّت و تحقق و هستى اوست » كه موضوع بحث اين فصل مىباشد .\r\nشايان ذكر است كه فلاسفه معمولا اين بحث را هم در امور عامه مطرح مىكنند و هم در الهيات به معناى اخص ؛ در امور عامه به مناسبتى كه ذكر شد ، و در الهيات به معناى اخص ، به خاطر آن‌كه موضوعش واجب الوجود است ، و يكى از احكام واجب الوجود همين است كه واجب ، ماهيتى زائد بر وجودش ندارد . حضرت علامه در نهاية الحكمة نيز اين بحث را هم در امور عامه با عنوان « ان واجب الوجود بالذات ، ماهيّته انيّته » و هم در الهيات بالمعنى الاخص با عنوان « انّ الواجب لذاته لا ماهيّة له » مطرح كرده‌اند .\r\nپيش از ورود در اصل بحث يادآورى چند مطلب ضرورى است :\r\n\r\nمقصود از ماهيت در عنوان فصل\r\n1 . واژهء « ماهيت » دو اصطلاح دارد :\r\nالف . ماهيت به معناى « ما يقال فى جواب ما هو » يعنى آن‌چه در پاسخ از چيستى\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nاشيا بيان مىشود . و چون چيستى شىء در برابر هستى شىء است ، ماهيت در اين اصطلاح در برابر وجود است . در بحث‌هاى گذشته و نيز بحث‌هاى آينده ، هرجا از ماهيت گفت‌وگو مىشود ، همين اصطلاح موردنظر مىباشد ، مگر آن‌كه تصريح به خلاف شود .\r\nب . ماهيت به معناى « ما به الشىء هو هو » ، يعنى آن‌چه كه شىء به واسطهء او ، آن شىء است و به عبارت ديگر ، هويّت و حقيقت شىء . اين اصطلاح از ماهيت شامل وجود هم مىشود . زيرا اگر چيزى داشته باشيم كه هستى صرف باشد ، و جز هستى چيز ديگرى نباشد ، و حتى در ذهن هم به دو حيثيت مختلف ، يكى چيستى و ديگرى هستى ، تفكيك نشود ، ماهيت چنين چيزى - يعنى آن‌چه آن شىء به واسطهء او ، آن شىء است - همان وجود او مىباشد .\r\nمقصود از ماهيت در عنوان اين فصل كه « واجب الوجود ماهيّته انيّته » اصطلاح دوم ماهيت است ، چنان‌كه مقصود از واجب الوجود ، واجب الوجود بالذات ، و مراد از إنيّت ، تحقق و هستى اوست . اما آن‌جا كه گفته مىشود : « انّ الواجب بالذات لا ماهيّة له » ، اصطلاح نخستين ماهيت مقصود است .\r\n\r\nهمهء امور عرضى محتاج به علت‌اند\r\n2 . عرضى در برابر ذاتى است و مقصود از آن ، امورى است كه بيرون از ذات شىء مىباشند . توضيح اين‌كه امورى كه براى يك شىء ثابت مىشوند ، بر دو قسم‌اند :\r\nالف - امور ذاتى ؛ ب - امور عرضى .\r\nذاتيات شىء ، امورى هستند كه ذات شىء متقوّم به آنهاست ، مانند : مبدأ نطق براى انسان ، مبدأ حركت ارادى براى حيوان ، مبدأ نموّ براى گياه و جسميت براى هر سه . و مقصود از امور عرضى ، چيزهايى است كه بيرون از ذات و حقيقت شىء مىباشد . « 1 »\r\nاگر چيزى عين ذات و يا جزء ذات شىء ، و به عبارت جامع ، ذاتىّ شىء باشد ،\r\n\r\n\r\n","description":"","footnote":"\r\n( 1 ) . در فصل سوم از بخش پنجم دربارهء ذاتى و عرضى گفت‌وگو خواهد شد .\r\n","page_name":" 314 ","page_number":314},
  {"content":"\r\n\r\nثبوتش براى آن نياز به جعل و ايجاد ندارد ، و لذا جاعل و علّت نمىخواهد . چراكه ثبوت شىء براى خودش ضرورى مىباشد ، و هرجا رابطهء ضرورت برقرار باشد ، جايى براى عليت و تأثير نيست ، و لذا گفته‌اند : « ذاتىّ شىء لم يكن معلّلا » ، يعنى ثبوت امر ذاتى براى شىء ، نياز به علت ندارد .\r\nاما اگر چيزى ذاتى شىء نباشد ، بلكه عرضى و بيرون از حقيقت شىء باشد ، خواه عرضىّ لازم باشد و خواه مفارق ، ثبوتش براى آن علّت مىخواهد . و لذا گفته‌اند : « كلّ عرضىّ معلّل » يعنى امور عرضى علت مىخواهند .\r\n\r\nعلت وجود ، تقدم وجودى بر معلول خود دارد\r\n3 . علت وجود هميشه تقدم وجودى بر معلول خود دارد . يعنى اگر « الف » ايجاد كنندهء « ب » باشد بايد « الف » پيش از « ب » موجود باشد . زيرا امر معدوم بطلان محض است ، و بطلان محض نمىتواند چيزى را به وجود آورد . و لذا گفته‌اند :\r\n« العلّة متقدمة على معلولها بالوجود بالضرورة » . قيد « بالوجود » گوياى اين مطلب است كه تقدم علت بر معلول ، تقدم وجودى است ، يعنى علت بايد پيش از معلول موجود باشد .\r\nپس از روشن شدن مطالب فوق مىپردازيم به بيان دليلى كه براى اثبات نزاهت واجب الوجود از ماهيت و « چيستى » اقامه شده است .\r\n\r\nواجب تعالى « ماهيت » به معناى چيستى ندارد\r\nبرهانى كه براى اثبات اين مدعا اقامه شده است به صورت يك قياس استثنايى به اين صورت قابل تنظيم است :\r\nمقدمهء نخست : اگر واجب تعالى ماهيتى علاوه بر وجود خاصش داشته باشد ، وجود واجب نيازمند به علّت خواهد بود .\r\nمقدمهء دوم : وجود واجب نيازمند به علت نيست . ( نقيض تالى )\r\nنتيجه : واجب تعالى ماهيتى علاوه بر وجود خاصش ندارد . ( نقيض مقدم )\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nهر دو مقدمهء اين استدلال به تبيين نياز دارد .\r\nتبيين مقدمهء اول : اگر واجب تعالى ماهيتى علاوه بر وجود خاصش داشته باشد ، وجود واجب بيرون از ذات او و يك امر عرضى براى آن خواهد بود ، زيرا همان‌طور كه گفتيم ، هر امر بيرون از ذاتى ، عرضى ناميده مىشود . از طرفى ، به مقتضاى قاعدهء « كلّ عرضىّ معلّل » ثبوت امور عرضى براى ذات ، به علت نياز دارد . در نتيجه ، وجود واجب تعالى نيازمند به علت خواهد بود .\r\nبه‌طور كلى اگر در تحليل عقل ، ماهيت چيزى غير از وجودش و وجودش غير از ماهيت او باشد ، قطعا اتصاف آن ماهيت به اين وجود و ثبوت اين وجود براى آن ماهيت ، به علت نياز دارد تا وجود را به ماهيت عطا كند و ماهيت را طورى قرار دهد كه متصف به وجود و مصداق موجود گردد ، زيرا بر فرض اين‌كه وجود ، عين ماهيت نباشد نسبت به آن ، عرضى خواهد بود و هر شىء عرضى معلّل مىباشد ، پس ثبوت وجود براى ماهيت معلّل خواهد بود .\r\nتبيين مقدمهء دوم : وجود واجب تعالى علت ندارد ، زيرا اگر وجود او علت داشته باشد ، اين علت از دو حال بيرون نيست : يا همان ذات و ماهيتى است كه براى واجب فرض شده ، و يا چيزى است بيرون از ذات واجب . و هر دو فرض باطل است .\r\nاما فرض نخست باطل است ، زيرا اگر علت وجود واجب ، ماهيت او باشد آن ماهيت بايد پيش از وجود واجب ، موجود باشد ، چراكه همان‌گونه كه در امر سوم گذشت ، علت وجود ، لزوما تقدم وجودى بر معلول دارد . از طرفى ، موجود بودن ماهيت به وجودى نياز دارد كه عارض بر آن شود . حال اگر بگوييم : اين وجود عارض شده ، همان وجودى است كه معلول اين ماهيت مىباشد ، لازم مىآيد آن وجود بر خودش مقدم شده باشد ، يعنى لازم مىآيد وجود واجب ، پيش از آن‌كه توسط ماهيت واجب محقق گردد ، عارض بر آن شده و آن را متصف به وجود كرده باشد ؛ و مىدانيم كه مقدم شدن شىء بر خودش محال است ، زيرا معنايش آن است كه شىء پيش از آن‌كه موجود شود ، موجود باشد !\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nو اگر بگوييم : وجود ديگرى عارض بر ماهيت شده و آن را موجود كرده ، نقل كلام به آن وجود دوم مىكنيم و مىگوييم : آن وجود هم بنابر فرض ، امرى عرضى و محتاج به علت است ، و علتش هم برطبق فرض ، همان ماهيت واجب است .\r\nدر نتيجه ، ماهيت واجب بر اين وجود دوم نيز تقدم دارد و بايد پيش از آن ، موجود به وجود سومى باشد و باز نقل كلام به آن وجود سوم مىكنيم ، و لا جرم تسلسل لازم مىآيد .\r\nاما بطلان فرض دوم به خاطر آن است كه با وجوب ذاتى واجب منافات دارد ، زيرا اگر علت وجود واجب چيزى غير از ذات و ماهيت او باشد ، معنايش آن است كه واجب تعالى را چيزى ديگر به وجود آورده است و او معلول غير خودش مىباشد .\r\nحاصل آن‌كه وجود واجب تعالى به هيچ‌وجه علّت ندارد ، نه علتى از درون و نه علتى از بيرون ؛ يعنى معلّل نيست و در نتيجه ، عرضى نمىباشد ، و وقتى عرضى نبود ذاتى خواهد بود ، يعنى ذات واجب همان وجود و هستى اوست .\r\n\r\nبيانى از استاد جوادى آملى\r\nحضرت استاد جوادى آملى سرّ نزاهت واجب تعالى از ماهيت را اين‌گونه بيان مىكنند :\r\nسرّ آن‌كه واجب منزّه از ماهيت به معناى جواب « ما هو » است ، اين است كه ماهيت عبارت از ذاتى است كه از همهء عوارض حتى از هستى ، مجرد است يعنى در مقام ذات ، فاقد همهء عوارض و محمول‌ها مىباشد و هنگامى كه در تحليل عقل از همهء آنها تجريد شد ، از آنها امتياز پيدا مىكند ، آن‌گاه عقل مىيابد كه ماهيت در مقام ذات عارى از همهء عوارض محموله حتى از وجود مىباشد ، ولى در واقع با آنها متحد و آميخته است و چون در تحليل ذهنى ، معروض غير از عارض است و عارض در حريم ذات معروض راه ندارد و گرنه ذاتى او مىشد نه عارض ، عقل مىگويد اين معروض غير از عارض است و عارض بيرون از معروض است . پس هستى ماهيت خارج از او بوده و ناچار به سبب ، استناد دارد ، زيرا فقط « ذاتى » است كه ثبوت آن براى ذات نيازمند به سبب نيست ولى « غير ذاتى » حتما محتاج به سبب مىباشد و در حقيقت ، عامل\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nوحدت موضوع و محمول و عروض اين عرض بر آن ذات و اين وجود بر آن ماهيت همان سبب خواهد بود . « 1 » [ آن‌گاه يكى از تالى فاسدهايى كه شرحش گذشت مترتب مىشود . 
  ]\r\n\r\nمنشأ انتزاع وجوب ذاتى\r\nو قد تبيّن بذلك : أنّ الوجوب بذاته وصف منتزع من حاقّ وجود الواجب ، كاشف عن كون وجوده بحتا فى غاية الشدّة غير مشتمل على جهة عدميّة ، إذ لو اشتمل على شىء من الأعدام ، حرم الكمال الوجودىّ الّذى فى مقابله ؛ فكانت ذاته مقيّدة بعدمه ، فلم يكن واجبا بالذّات صرفا له كلّ كمال .\r\nاز اين بيان روشن مىگردد كه وجوب ذاتى ، وصفى است گرفته شده از صميم و حاق وجود واجب ، و بيانگر آن‌كه وجود واجب ، وجودى است صرف و خالص ، در نهايت قوّت و شدّت ، بدون آن‌كه دربردارندهء هيچ جهت عدمى باشد ، چراكه اگر ذره‌اى عدم و نيستى در او راه داشته باشد ، از كمال وجوديى كه در برابر آن عدم قرار دارد محروم و در نتيجه ، ذاتش مقيد به فقدان آن كمال خواهد بود ، و اين بدان معناست كه او واجب بالذاتى نيست كه وجود محض و واجد همهء كمالات مىباشد .\r\nاز آن‌جا كه واجب تعالى ، ذات و ماهيتى غير از وجود ندارد ، نمىتوان گفت كه وجوب ، وصفى است كه از نحوهء رابطهء ميان ماهيت واجب و وجود او انتزاع شده است . زيرا ذات واجب همان وجود واجب است و حتى در ظرف تحليل عقل ، اين دو از يكديگر جدا نيستند . لذا بايد گفت : وجوب ذاتى ، وصفى است كه از حاق ذات و وجود واجب انتزاع مىشود - نه از نحوهء رابطهء ميان ماهيت و وجود واجب « 2 » - و اين وصف بيانگر آن است كه آن وجود ، هستى صرف بوده و در نهايت شدت مىباشد و هيچ نقصان و كمبودى در او راه ندارد . چراكه اگر نقصى در او راه داشته\r\n\r\n\r\n","description":"","footnote":"\r\n( 1 ) . شرح حكمت متعاليه ، بخش دوم از جلد ششم ، ص 141 .\r\n( 2 ) . در پايان همين بخش دراين‌باره باز هم گفت‌وگو خواهيم كرد .\r\n","page_name":" 318 ","page_number":318},
  {"content":"\r\n\r\nباشد ، معنايش اين است كه آن وجود ، پاره‌اى از كمالات وجودى را ندارد و در نتيجه ، مقيد و محدود است ، و هر وجود محدودى منشأ انتزاع ماهيت است ، و وجودى كه منشأ انتزاع ماهيت باشد ، واجب بالذات نخواهد بود ، زيرا واجب بالذات هستى صرف است و ماهيت ندارد .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nالفصل الرابع واجب الوجود بالذّات واجب الوجود من جميع الجهات\r\nإذ لو كان غير واجب بالنسبة إلى شىء من الكمالات الّتى تمكن له بالامكان العام ، كان ذاجهة إمكانيّة بالنسبة إليه ، فكان خاليا فى ذاته عنه متساوية نسبته إلى وجوده و عدمه ، و معناه تقيّد ذاته بجهة عدميّة ، و قد عرفت فى الفصل السابق استحالته .\r\n\r\n4 . واجب الوجود بالذات ، در همه ابعاد واجب الوجود است\r\nاگر واجب الوجود نسبت به كمالى كه براى او ممتنع نيست ، وجوب و ضرورت نداشته باشد ، لزوما در رابطهء با آن كمال خاص ، جهت امكانى خواهد داشت ؛ و در نتيجه ذاتش از آن كمال خالى و نسبتش به بود و نبود آن يكسان خواهد بود . و اين بدان معناست كه ذات واجب به يك جهت عدمى مقيد گشته است ، و در فصل گذشته دانستيم كه چنين چيزى محال است .\r\nمعناى اين‌كه واجب الوجود بالذات ، از جميع جهات واجب الوجود مىباشد ، آن است كه هر كمالى كه ثبوتش براى او ممتنع و محال نيست ، « 1 » بالضرورة براى او ثابت مىباشد . پس هر محمولى را به او نسبت دهيم يا بالضرورة براى او ثابت است - و\r\n\r\n\r\n","description":"","footnote":"\r\n( 1 ) . امورى كه كمال محدودند و محدوديت قيد آنهاست براى آن ذات ممتنع مىباشند و لذا اين‌گونه كمالات از محل بحث بيرونند .\r\n","page_name":" 320 ","page_number":320},
  {"content":"\r\n\r\nاين در صورتى است كه آن محمول حاكى از كمالى از كمالات باشد بىآن‌كه شائبه‌اى از نقصان در آن باشد ، مانند علم ، حيات و قدرت - و يا آن‌كه بالضرورة از او سلب مىشود ، و اين در صورتى است كه در آن محمول شائبه‌اى از نقصان بوده باشد ، مانند عجز ، جهل ، جسميت ، حركت ، رنگ و شكل . بنابراين ، چيزى كه نسبتش به آن ذات به نحو امكان خاص باشد ، قابل تصور نيست .\r\nحاصل آن‌كه هر كمالى كه براى واجب تعالى امكان عام داشته باشد - يعنى ثبوتش براى او ممتنع نباشد - ضرورتا براى او ثابت مىباشد ، زيرا اگر ضرورتا براى او ثابت نباشد ، نسبت واجب به آن كمال ، امكان خاص خواهد بود ، يعنى ذات واجب از آن كمال تهى بوده و نسبتش به بود و نبود آن كمال يكسان مىباشد ، يعنى مىتواند آن را داشته باشد و مىتواند آن را نداشته باشد ، و معناى اين سخن آن است كه ذات واجب محدود بوده ، و وجود صرف و داراى همهء كمالات نيست ، حال آن‌كه در فصل پيشين به اثبات رسيد كه واجب تعالى وجود نامحدود است و مقيد به هيچ قيد عدمى نبوده و هيچ نقصان و كمبودى در او راه ندارد .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nالفصل الخامس فى انّ الشىء ما لم يجب لم يوجد و بطلان القول بالاولويّة\r\nلا ريب أنّ الممكن ، الّذى يتساوى نسبته إلى الوجود و العدم عقلا ، يتوقف وجوده على شىء يسمّى علّة و عدمه على عدمها .\r\nو هل يتوقّف وجود الممكن على أن يوجب العلّة وجوده ، و هو الوجوب بالغير ؟ أو أنّه يوجد بالخروج عن حدّ الاستواء ، و إن لم يصل إلى حدّ الوجوب ؟ و كذا القول فى جانب العدم ، و هو المسمّى بالأولويّة ؛ و قد قسّموها إلى الأولويّة الذاتيّة و هى الّتى يقتضيها ذات الممكن و ماهيّته ، و غير الذاتيّة و هى خلافها ، و قسّموا كلّا منهما إلى « كافية » فى تحقّق الممكن و « غير كافية » .\r\n\r\n5 . شىء تا واجب نگردد موجب نمىشود و اعتقاد به اولويت باطل است\r\nبىترديد هر امر ممكنى ، به حكم آن‌كه نسبتش به وجود و عدم عقلا يكسان است ، وجودش متوقف بر چيزى به نام علت مىباشد ، و عدمش نيز متوقف بر نبودن آن علت خواهد بود .\r\nحال آيا وجود ممكن متوقف است بر اين‌كه علت ، وجودش را واجب و ضرورى گرداند ؟ به عبارت ديگر ، آيا ممكن تا وجوب غيرى پيدا نكند موجود نمىشود ؟ يا آن‌كه با خارج شدن از حالت تساوى نسبت به وجود و عدم ،\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nموجود مىگردد ، گرچه به حدّ وجوب و ضرورت نرسيده باشد ؟ و همين‌طور در ناحيه عدم ، [ رجحان پيدا كردن عدم براى معدوم شدن آن كافى است . 
  ] نام اين عقيده را « اولويّت » نهاده‌اند . صاحبان اين عقيده ، اولويّت و ترجيح را به دو بخش تقسيم كرده‌اند :\r\n1 . اولويت ذاتى ، يعنى رجحانى كه ذات ممكن مقتضى آن است .\r\n2 . اولويت غير ذاتى ، كه با تأثير عامل خارج از ذات تحقق مىيابد .\r\nهريك از اين دو بخش نيز به نوبهء خود تقسيم شده است به : اولويتى كه براى موجود شدن ممكن ، كافى است و اولويتى كه كافى نيست .\r\nموضوع بحث در اين فصل قاعدهء معروفى است كه مىگويد : شىء ممكن تا به حدّ وجوب و ضرورت نرسد موجود نمىگردد . و چون اين قاعده ، فرع بر اصل عليت مىباشد ، حضرت علامه ابتدا اشاره‌اى به اين اصل مىكنند و سپس به اصل مطلب مىپردازند .\r\n\r\nاصل عليت\r\nاصل عليت مىگويد : ممكن براى آن‌كه موجود و يا معدوم شود ، به يك مرجح بيرونى نياز دارد كه علت ناميده مىشود . به عبارت ديگر ، وجود و عدم يك پديدهء ممكن ، وابسته به غير مىباشد .\r\nمسئلهء نياز ممكن به علت ، يك امر بديهى است ، و به استدلال نياز ندارد . در فصل هشتم از همين بخش ، دراين‌باره گفت‌وگو خواهد شد و لذا در اين‌جا به همين اندازه اكتفا مىشود .\r\n\r\nرابطهء ميان علت و معلول از ديدگاه حكيمان\r\nسؤالى كه در اين‌جا مطرح مىشود آن است كه رابطهء ميان علت و معلول چه رابطه‌اى است ؟ آيا ميان آنها ضرورت برقرار است يا نه ؟\r\nفلاسفه مىگويند : اين رابطه يك رابطهء ضرورى است . يعنى در صورت وجود علت تامهء شىء ، وجود آن شىء ضرورى و قطعى بوده و آن شىء چاره‌اى جز\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nموجود شدن ندارد . لذا مىگويند : ممكن ، گرچه به حسب ذات خود نه ضرورت وجود دارد و نه ضرورت عدم ، ولى در واقع و نفس الامر ، يا وجودش ضرورى است و يا عدمش . در صورت نخست ، واجب الوجود بالغير و در صورت دوم ، ممتنع الوجود بالغير است ؛ چراكه در واقع و نفس الامر يا علت تامهء وجودش تحقق دارد و يا ندارد ، و احتمال سومى در كار نيست . در صورتى كه علّت تامهء وجودش تحقق داشته باشد ، وجود معلول ضرورى و قطعى است ، و در صورتى كه علت تامهء وجودش محقق نباشد ، همان نبود علت تامهء وجود ، علت تامهء عدم بوده و عدم شىء را ضرورى مىگرداند .\r\nمثلا اگر يك گلوله را در نظر بگيريم ، اين گلوله ذاتا نه اقتضاى حركت دارد و نه اقتضاى عدم حركت ، و لذا خودبه‌خود نه متحرك خواهد بود و نه ساكن ، بلكه هم حركتش و هم سكونش مستند به غير مىباشد و اين همان اصل عليت است . از طرف ديگر ، اگر علت تامهء حركت موجود باشد ، گلوله ضرورتا حركت مىكند و در غير اين صورت حركت كردن آن محال و ممتنع مىباشد . اين سخن فلاسفه است كه از آن به « جبر علىّ و معلولى » نيز تعبير مىشود .\r\n\r\nرابطهء ميان علت و معلول از ديدگاه متكلمان يا نظريهء اولويّت\r\nدر برابر ، برخى از متكلمان به اولويت قائل شده و گفته‌اند : لزومى ندارد علت براى به وجود آوردن معلول ، وجود معلول را ضرورى گرداند ، بلكه همين اندازه كه طرف وجود را بر عدم رجحان دهد و ممكن را از حالت استواء نسبت به وجود و عدم خارج گرداند براى موجود شدن آن كفايت مىكند . « 1 » به عقيدهء اين گروه ، رابطهء ميان\r\n\r\n\r\n","description":"","footnote":"\r\n( 1 ) . اين دسته از متكلمان گمان كرده‌اند كه تعميم سخن حكما به افعال ارادى ناصواب است و موجب جبرى بودن اين گروه از افعال مىشود . و لذا گفته‌اند : وقتى انسان كارى را انجام مىدهد ، در صورتى كه همهء مبادى و شرايط انجام كار هم تحقق داشته باشد ، انجام آن كار ، ضرورت پيدا نمىكند ، بلكه نهايتا اولويّت مىيابد ، چراكه اگر انجام آن ضرورى و واجب باشد ، فاعل در انجام آن مجبور بوده و چاره‌اى از انجامش نخواهد داشت ، و اين با اختيار و ارادهء فاعل منافات دارد . همين مطلب دربارهء افعال بارى تعالى نيز مطرح مىشود ، و لذا ايشان فلاسفه را متهم كرده‌اند كه آنها خداوند را فاعل مضطر و مجبور مىدانند ، كه پاسخ آن در فصل ششم از بخش دوازدهم به خواست خداى متعال خواهد آمد .\r\n","page_name":" 324 ","page_number":324},
  {"content":"\r\n\r\nعلت و معلول - لااقل در افعال اختيارى - رابطهء اولويت است ، يعنى معلول با آن‌كه علت تامه‌اش موجود است ، وجودش ضرورى و قطعى نيست ، بلكه فقط نسبت به عدم اولويت دارد .\r\n\r\nاقسام اولويّت\r\nمتكلمان تقسيماتى براى اولويّت ذكر كرده‌اند ، از جمله اين‌كه اولويت يا ذاتى است و يا غيرى .\r\n\r\nاولويّت ذاتى\r\nآن است كه اولويّت از ذات ممكن نشأت گرفته باشد نه آن‌كه علت ، آن را به او داده باشد . پس چيزى كه ذاتا نسبتش به وجود و عدم يكسان نيست ، بلكه به وجود نزديك‌تر از عدم بوده و موجود شدن ذاتا برايش رجحان دارد ، اولويّت ذاتى نسبت به وجود دارد ، و نيز چيزى كه به مقتضاى ذاتش عدم برايش رجحان دارد ، اولويّت ذاتى نسبت به عدم دارد .\r\n\r\nاولويّت غيرى\r\nآن است كه اين رجحان از ناحيهء غير ، كه همان علت است ، به شىء داده شود . يعنى ذات شىء نسبتش به وجود و عدم يكسان است ولى يك عامل خارجى ، يكى از آن دو طرف را براى شىء راجح مىگرداند ، و آن را به وجود و يا عدم نزديك‌تر مىسازد . هريك از اولويت ذاتى و غيرى نيز بر دو قسم است : كافى و غير كافى .\r\n\r\nاولويّت كافى\r\n، اولويّتى است كه براى تحقق طرف رجحان يافته كفايت مىكند .\r\nپس اگر وجود شىء ، اولويّت كافى بر عدمش داشته باشد ، آن شىء موجود مىگردد ، و وجودش به هيچ چيز ديگر نياز نخواهد داشت ، خواه اين اولويت ذاتى باشد و خواه غيرى . البته در ميان متكلمان مسلمان كسى به اولويت ذاتى كافى براى اشيا قائل نشده است ، زيرا اين نحوه از اولويّت موجب بىنيازى از علت مىگردد و چنين پديده‌اى در واقع ، خودبه‌خود موجود مىباشد و از اين جهت ، با واجب\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nالوجود بالذات فرقى ندارد . « 1 »\r\n\r\nو اولويت غير كافى\r\nآن اولويتى است كه براى تحقق طرف رجحان يافت كفايت نمىكند ، به‌گونه‌اى كه تعيّن آن طرف رجحان يافته نياز به عامل ديگرى دارد .\r\n\r\nردّ نظريهء اولويّت\r\nو الأولويّة بأقسامها باطلة :\r\nأمّا الأولويّة الذاتيّة ، فلأنّ الماهيّة قبل الوجود باطلة الذّات لا شيئيّة لها حتى تقتضى أولويّة الوجود كافيّة او غير كافية ؛ و بعبارة أخرى : الماهيّة من حيث هى ليست إلّا هى ، لا موجودة و لا معدومة و لا أىّ شىء آخر .\r\nو أمّا الاولويّة الغيريّة ، و هى الّتى تأتى من ناحية العلّة ، فلأنّها لمّا لم تصل إلى حدّ الوجوب لا يخرج بها الممكن من حدّ الاستواء ، و لا يتعيّن بها له الوجود أو العدم ، و لا ينقطع بها السؤال : إنّه لم وقع هذا دون ذاك ؟ ؛ و هو الدّليل على أنّه لم تتمّ بعد للعلّة علّيّتها .\r\nفتحصّل : أنّ الترجيح إنّما هو بايجاب العلّة وجود المعلول ، بحيث يتعيّن له الوجود و يستحيل عليه العدم ، او إيجابها عدمه ؛ فالشىء - أعنى الممكن - ما لم يجب لم يوجد .\r\nاولويت با همهء اقسامش باطل است : اما بطلان اولويت ذاتى به خاطر آن است كه ماهيت قبل از آن‌كه موجود شود ، چيزى نيست و بهره‌اى از ثبوت و شيئيت ندارد تا بتواند مقتضى رجحان وجود بر عدم باشد ، چه به نحوى كه براى تحقق آن ماهيت كفايت كند و چه به نحوى كه كفايت نكند . به ديگر سخن : ماهيت در ذات خودش جز خودش چيزى نيست ، نه موجود است و نه معدوم و نه هيچ‌چيز ديگر .\r\nاما بطلان اولويت غيرى ، يعنى اولويت و ترجيحى كه از ناحيهء علت مىآيد ،\r\n\r\n\r\n","description":"","footnote":"\r\n( 1 ) . و لذا حكيم سبزوارى در حاشيهء خود بر شرح منظومه مىگويد : « و منهم من يقول بالاولوية الذاتية الغير الكافية . و اما الكافية ، فلا قائل بها منهم . كيف ؟ و هى توجب انسداد باب اثبات الصانع تعالى ، و هم مليّون اهل الرشاد ، مبرئون من الالحاد » . ( شرح منظومه ، ص 70 ، غررّ فى بعض احكام الوجوب الغيرى )\r\n","page_name":" 326 ","page_number":326},
  {"content":"\r\n\r\nدليلش آن است كه اين رجحان ، چون به حدّ ضرورت و وجوب نرسيده ، نمىتواند ممكن را از حالت تساوى نسبت به وجود و عدم خارج كرده ، موجود بودن يا معدوم بودن آن را معيّن كند ، « 1 » و هنوز مجال براى اين پرسش هست كه : چرا مثلا آن شىء موجود شد ، نه معدوم ؟ درستى اين پرسش دليل آن است كه علت مفروض ، علت تام نيست .\r\nنتيجه كلام آن‌كه ترجيح يكى از دو طرف وجود و عدم بر ديگرى فقط به اين است كه علت ، وجود معلول را ايجاب كند و يا آن‌كه عدمش را ايجاب كند . بنابراين ، يك امر ممكن تا وقتى به حدّ وجوب و ضرورت نرسيده است ، موجود نمىگردد .\r\n\r\nبطلان اولويت ذاتى :\r\nاولويت ذاتى آن است كه ماهيت و ذات ممكن ، اقتضاى وجود داشته باشد ، يعنى خودبه‌خود وجود برايش اولاى از عدم باشد ، و اين غير قابل قبول است ، خواه كافى باشد و خواه غير كافى ؛ زيرا ماهيت پيش از آن‌كه موجود گردد چيزى نيست تا اقتضاى وجود داشته باشد . زيرا هر چيزى ثبوت و تحقق و آثارش را به واسطهء وجودش دارد و اگر موجود نباشد فاقد هرگونه اثرى خواهد بود و به بيان ديگر ، ماهيت در مرتبهء ذاتش چيزى جز ذاتش را ندارد . مثلا انسان در مرتبهء ذاتش فقط انسان است ، و چيز ديگرى نيست و نه تنها وجود و عدم بلكه امكانش هم امرى بيرون از مرتبهء ذاتش مىباشد . حاصل آن‌كه به ماهيت در اين مرتبه جز ذاتش را نمىتوان نسبت داد .\r\n\r\nبطلان اولويت غيرى :\r\nقول به اولويت غيرى به نحوهء ارتباط ميان علت و معلول مربوط مىشود . قول به اولويت غيرى معنايش آن است كه علت به معلول خود اولويّت وجود مىدهد ، يعنى وجود معلول با بودن علت تامه‌اش فقط رجحان مىيابد نه وجوب و ضرورت . امّا حق آن است كه علت ، وجود معلول را ضرورى مىگرداند و تا معلول به حدّ ضرورت نرسد و همهء راه‌هاى عدم آن بسته نشود ،\r\n\r\n\r\n","description":"","footnote":"\r\n( 1 ) . و واسطه‌اى ميان تساوى نسبت به وجود و عدم و تعيّن يكى از آن دو وجود ندارد . ( ط )\r\n","page_name":" 327 ","page_number":327},
  {"content":"\r\n\r\nموجود نمىگردد . زيرا اگر علّت به معلول خود ضرورت ندهد ، معنايش آن است كه راه عدم براى آن معلول هنوز باز است و آن معلول با آن‌كه علتش وجود دارد مىتواند معدوم باشد . بنابراين ، معلول با بودن علتش ، هم مىتواند معدوم باشد و هم مىتواند موجود باشد ، پس هنوز در حدّ امكان است و نسبتش به وجود و عدم يكسان مىباشد و براى آن‌كه موجود و يا معدوم شود به عامل ديگرى نياز دارد تا يكى از آن دو را براى او متعين سازد ، و اين نشان مىدهد كه آن‌چه را علت تامه فرض كرده‌ايم علت تامه نيست ، زيرا با وجود علّت تامه ، ديگر جايى براى سؤال از اين‌كه معلول چرا موجود شد ، باقى نمىماند .\r\nاستاد مطهرى دراين‌باره چنين مىگويد :\r\nعلت را هركس به اين اندازه مىشناسد كه وجوددهنده به معلول است .\r\nحالا مىخواهيم بفهميم كه آيا همان‌طورى كه علت ، وجوددهنده به معلول است ضرورت‌دهنده به وى نيز هست يا نه ، و معناى اين جمله اين است كه آيا با فرض تحقق علت تامهء شىء تحقق يافتن معلول قطعى و جبرى و تخلّف‌ناپذير است يا نه ؟\r\nاندك تأملى روشن مىكند كه اگر علّت ، ضرورت‌دهنده نباشد وجوددهنده نيز نخواهد بود ، زيرا معلول با قطع‌نظر از علت ، « امكان وجود » دارد و البته امكان وجود شىء به تنهايى كافى براى موجوديت آن شىء نيست ، و الّا مىبايست هر حادثه ممكنى بدون علت و موجبى به وجود آيد ، و اين همان صدفه و اتفاق است كه مساوى با نفى عليت و معلوليت عمومى است ، و چنان‌كه ديديم مساوى با نفى همهء علوم و فرو رفتن در ورطهء سوفسطايىگرى است .\r\nبعد از اين‌كه معلوم شد امكان ذاتى وجود شىء به تنهايى كافى نيست ، اگر فرض كنيم كه معلول مفروض ما ، از ناحيه علت نيز حالش همان حالى است كه قبل از تحقق علت داشت ، پس فرض تحقق علت و عدم تحقق علت نسبت به معلول مساوى است ، و همان‌طورى كه در فرض عدم تحقق علت ، وجود يافتن معلول مساوى با صدفه و اتفاق است و امتناع عقلى دارد ، در صورت\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nتحقق علت نيز وجود يافتن معلول امتناع عقلى دارد . پس اگر علت ضرورت دهنده به معلول خويش نباشد ، وجوددهنده به آن نيز نخواهد بود ، يعنى واقعا علت ، علت نخواهد بود . پس عليت از اين لحاظ مساوى با ضرورت و جبر است و نظام علّى و معلولى قهرا نظام ضرورى و جبرى خواهد بود . « 1 »\r\n\r\nضرورت به شرط محمول\r\nما تقدّم من الوجوب هو الّذى يأتى الممكن من ناحيّة علّته ، و له وجوب آخر يلحقه بعد تحقّق الوجود أو العدم ، و هو المسمّى بالضرورة به شرط المحمول ؛ فالممكن الموجود محفوف بالضرورتين : السابقة ، و اللاحقة .\r\nآن‌چه مورد بحث قرار گرفت وجوبى است كه ممكن از علت خويش دريافت مىكند ، اما ممكن را وجوب ديگرى است كه پس از موجود شدن و يا معدوم شدن بدان ملحق مىگردد ، به نام « ضرورت به شرط محمول » . بنابراين ، ممكنى كه لباس هستى بر تن كرده با دو وجوب و ضرورت احاطه شده : ضرورت پيش از وجود و ضرورت پس از آن .\r\nتاكنون دانستيم كه نسبت وجود به ماهيت ، گرچه فى حدّ نفسه و به حسب ذات امكان است ، اما اگر ماهيت همراه با علت تامه‌اش در نظر گرفته شود ، نسبت وجود به آن ، نسبت ضرورت و وجوب مىباشد . چراكه به مقتضاى قاعدهء « الشىء مالم يجب لم يوجد » علت تامه ، ابتدا وجود معلول خود را ضرورى و واجب مىگرداند و آن‌گاه آن را موجود مىكند . اين وجوب و ضرورت ، وجوبى است كه از ناحيهء علت به ماهيت داده مىشود ، و وجوبى است كه عقل آن را پيش از وجود ماهيت اعتبار مىكند ، و به آن « وجوب غيرى » مىگويند .\r\nدر اين‌جا وجوب و ضرورت ديگرى نيز هست كه ماهيت پس از تلبّس به وجود ، بدان متصف مىگردد . به اين صورت كه يك ماهيت پس از آن‌كه موجود شد ، مادام كه موجود است و مشروط بر آن‌كه موجود باشد ، ضرورتا موجود\r\n\r\n\r\n","description":"","footnote":"\r\n( 1 ) . پاورقىهاى اصول فلسفه و روش رئاليسم ، ج 3 ، ص 77 .\r\n","page_name":" 329 ","page_number":329},
  {"content":"\r\n\r\nمىباشد . زيرا اگر در همان حال كه موجود است ، معدوم هم باشد ، اجتماع نقيضين لازم مىآيد . پس ماهيتى كه موجود شده ، محال است كه در همان ظرف موجوديتش ، معدوم باشد . اين وجوب و ضرورت را « ضرورت به شرط محمول » مىنامند .\r\nازاين‌رو گفته‌اند : ماهيت موجود شده را دو ضرورت فراگرفته است ، يكى ضرورتى كه در مرتبهء قبل از تحقق ماهيت از ناحيهء علت به آن داده مىشود و ديگر ، ضرورتى كه ماهيت پس از آن‌كه تحقق يافت ، متصف به آن مىشود .\r\n\r\nفرق ميان ضرورت به شرط محمول در اصطلاح منطق و فلسفه\r\nميان اصطلاح ضرورت به شرط محمول در منطق و ضرورت به شرط محمول در فلسفه تفاوتى است كه نبايد از آن غافل بود . نظر منطق‌دانان به عالم ذهن است . هر گاه موضوع قضيه‌اى مقيد به محمول آن قضيه شود ، ثبوت آن محمول براى آن موضوع ضرورى خواهد بود ، و منطق‌دانان اين ضرورت را ضرورت به شرط محمول مىنامند . مثلا اگر گفته شود : « حسن سفيد پوست است » ثبوت اين محمول براى موضوع ممكن است ، يعنى مادهء قضيه امكان است . ولى اگر گفته شود : « حسن به شرط آن‌كه سفيد پوست باشد ، سفيد پوست است » در مادهء قضيه در اين‌جا وجوب و ضرورت است ، زيرا اين حمل از قبيل حمل شىء بر خودش مىباشد ، و حمل شىء بر خودش ضرورى و سلبش از آن ممتنع مىباشد .\r\nاما نظر فلاسفه در ضرورت به شرط محمول به اعتبارات ذهنى نيست ، بلكه نظرشان به متن واقعيت است . آنها مىخواهند بگويند هر ماهيتى كه متلبّس به وجود است نسبت وجود بدان ماهيت ضرورى است ، زيرا ماهيت متلبس به وجود ، بالضرورة موجود است . و بازگشت اين سخن به اين گفتار حكيمانه است كه « الشىء لا ينقلب عمّا هو عليه » شىء از آن‌چه بر آن است ، دگرگون نمىشود .\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nالفصل السادس فى معانى الامكان\r\nالامكان المبحوث عنه ههنا هو لا ضرورة الوجود و العدم بالنسبة إلى الماهيّة المأخوذة من حيث هى ، و هو المسمّى ب « الامكان الخاص » و « الخاصّى » .\r\nو قد يستعمل الامكان بمعنى سلب الضرورة عن الجانب المخالف ، سواء كان الجانب الموافق ضروريّا او غير ضرورىّ ؛ فيقال : الشىء الفلانىّ ممكن اى ليس بممتنع ؛ و هو المستعمل فى لسان العامّة ، أعمّ من الامكان الخاصّ ؛ و لذا يسمّى « امكانا عاميّا » و « عامّا » .\r\nو قد يستعمل فى معنى أخصّ من ذلك ، و هو سلب الضرورات الذاتيّة و الوصفيّة و الوقتيّة ؛ كقولنا : الانسان كاتب بالامكان ، حيث إنّ الانسانيّة لا تقتضى ضرورة الكتابة ، و لم يؤخذ فى الموضوع وصف يوجب الضرورة ، و لا وقت كذلك ؛ و تحقّق الامكان بهذا المعنى فى القضيّة بحسب الاعتبار العقلىّ ، بمقايسة المحمول إلى الموضوع ، لا ينافى ثبوت الضرورة بحسب الخارج بثبوت العلّة ؛ و يسمّى « الامكان الأخصّ » .\r\nو قد يستعمل بمعنى سلب الضرورة من الجهات الثّلاث و الضرورة\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nبه شرط المحمول أيضا ؛ كقولنا : « زيد كاتب غدا بالامكان » و يختصّ بالامور المستقبلة الّتى لم تتحقّق بعد حتّى يثبت فيها الضرورة به شرط المحمول ، و هذا الامكان إنّما يثبت بحسب الظنّ و الغفلة عن أنّ كلّ حادث مستقبل إمّا واجب أو ممتنع لانتهائه إلى علل موجبة مفروغ عنها ؛ و يسمّى « الامكان الاستقبالىّ » .\r\n\r\n6 . معانى امكان\r\nامكانى كه تاكنون مورد بحث قرار گرفت همان عدم ضرورت هستى و نيستى براى ماهيتى است كه ذاتش جدا از هر امر ديگرى لحاظ شده است ، اين امكان را « امكان خاص » و « خاصّى » مىنامند .\r\nاما گاهى امكان به معناى « نفى ضرورت از طرف مقابل » به كار مىرود ، خواه طرف موافق ضرورى باشد خواه نباشد ، مثلا گفته مىشود : فلان‌چيز ممكن است ، به اين معنا كه [ طرف مقابل قضيه يعنى نيستى آن چيز ، ضرورت ندارد ، و به عبارت ديگر 
  ] آن چيز ممتنع نمىباشد . امكان در محاورات عامهء مردم به همين معنا به كار مىرود ، و دايرهء آن وسيع‌تر از امكان خاص مىباشد ؛ از همين روى آن را « امكان عامى » و « عام » ناميده‌اند .\r\nگاهى نيز امكان در معنايى به كار مىرود كه محدودتر از معناى اول مىباشد ، يعنى نفى ضرورت ذاتى ، وصفى و وقتى ؛ مانند : « انسان ممكن است نويسنده باشد . » با توجه به آن‌كه انسانيت مقتضى ضرورت نويسندگى نيست ، و در موضوع قضيه نيز وصف يا زمان خاصى كه نويسندگى را ضرورى كند ، قرار ندارد . اما بايد دانست كه تحقق اين معنا از امكان در قضيه ، كه عقل آن را در اثر سنجش محمول با موضوع قضيه اعتبار مىكند ، منافاتى با اين ندارد كه محمول در اثر ثبوت علت ، ضرورت خارجى داشته باشد . اين معنا را « امكان اخص » مىنامند .\r\nامكان در معناى محدودترى نيز به كار مىرود ، كه علاوه بر ضرورت‌هاى سه‌گانه فوق ، ضرورت به شرط محمول را نيز نفى مىكند ؛ مانند : حسين فردا\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nممكن است نويسنده باشد . اين نوع امكان ويژهء امورى است كه در زمان آينده تحقق مىيابند و هنوز واقع نشده‌اند تا ضرورت به شرط محمول داشته باشند .\r\nثبوت اين امكان در واقع با نوعى گمان و غفلت همراه است ، غفلت از آن‌كه پديده‌هاى مربوط به آينده يا واجبند و يا محال ، چراكه يك پديده ، درهرحال ، به عللى منتهى مىگردد كه يكى از دو طرف را براى آن حتمى و قطعى مىكند .\r\nاين معنا را « امكان استقبالى » مىنامند .\r\n\r\n[ اصطلاحات گوناگون امكان 
  ]\r\nامكان اصطلاحات گوناگونى دارد كه به پاره‌اى از آنها در اين فصل اشاره مىشود .\r\n\r\n1 . امكان خاص يا خاصّى\r\nامكان خاص به معناى سلب ضرورت وجود و عدم از ذات موضوع است و قسيم وجوب ذاتى و امتناع ذاتى مىباشد . در اين اصطلاح وقتى مىگوييم : « انسان ممكن است » معنايش آن است كه انسان نه اقتضاى وجود دارد و نه اقتضاى عدم ، و به عبارتى ، نه وجود برايش ضرورت ذاتى دارد و نه عدم .\r\nوجه تسميه : اين معناى از امكان به دليل آن‌كه نسبت به معناى دوم كه براى آن ذكر خواهد شد ، محدودتر است ، « امكان خاص » ناميده شده ، و چون در تعبيرات خواص به كار مىرود ، به آن « امكان خاصى » ( منسوب به خاصه ) نيز مىگويند .\r\n\r\n2 . امكان عام يا عامى\r\nامكان عام از جانب مخالف قضيه سلب ضرورت مىكند . در اين اصطلاح وقتى گفته مىشود : « انسان ممكن است » معنايش اين است كه سلب وجود از انسان ( يعنى جانب مخالف قضيه ) ضرورت ندارد و به عبارتى ، وجود انسان ممتنع نمىباشد . اما بيان نمىكند كه ثبوت وجود براى انسان ( يعنى جانب موافق قضيه ) ضرورى است ، يا نه . بنابراين ، هردو احتمال در مورد آن مىرود .\r\nحاصل آن‌كه امكان عام در قضيهء موجبه ، فقط نفى امتناع مىكند ، اما وجوب را نه اثبات مىكند و نه سلب ، و لذا هم با وجوب جمع مىشود ، مانند : « خداوند ممكن\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nاست » و هم با امكان خاص جمع مىشود ، مانند : « انسان ممكن است » . و در قضيهء سالبه فقط وجوب را نفى مىكند ، اما امتناع را نه اثبات مىكند و نه سلب ، و لذا هم با امتناع جمع مىشود ، مانند : « شريك بارى ممكن است موجود نباشد » ، و هم با امكان خاص سازگار است ، مانند : « انسان ممكن است موجود نباشد » . مفاد اين دو قضيه آن است كه وجود براى شريك بارى ، و انسان ضرورت ندارد ، اما بيان نمىكند كه آيا امتناع هم ندارد و يا دارد .\r\nوجه تسميه : از اين‌جا دانسته مىشود كه هرجا امكان خاص صادق باشد ، امكان عام نيز صادق است ، اما در بعضى از موارد ، امكان عام صادق است ولى امكان خاص صادق نيست و در نتيجه ، اين امكان ، اعم از امكان خاص مىباشد و به همين دليل به آن « امكان عام » گفته‌اند . و چون در زبان عامهء مردم ، مقصود از امكان همين اصطلاح مىباشد - مثلا وقتى مىگويند : ممكن است روح وجود داشته باشد ، مقصودشان آن است كه وجود روح محال نيست - به آن « امكان عامّى » ( منسوب به عامه ) نيز مىگويند .\r\n\r\n3 . امكان اخص\r\nامكان اخص در برابر ضرورت ذاتى ، وصفى و وقتى است ، و هر سه ضرورت را نفى مىكند .\r\nتوضيح اين‌كه در قضيه ، گاهى محمول براى ذات موضوع ضرورت دارد ، مانند قضيهء « انسان ناطق است » ، اين نوع ضرورت را ضرورت ذاتى مىنامند ؛ اما گاهى محمول براى ذات موضوع ضرورت ندارد ولى موضوع قضيه ، مقيد به وصفى شده كه با توجه به آن وصف ، محمول براى موضوع ضرورى مىباشد . فى المثل ، متحرك بودن انگشتان دست ، براى ذات انسان ضرورت ندارد ، امّا اگر انسان مقيد به نويسندگى شده ، و گفته شود : « انسان نويسنده مادامى كه نويسنده است انگشتانش در حركت مىباشد » در اين صورت ، حركت انگشتان براى او ضرورى مىباشد ؛ و\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nاين ضرورت را « ضرورت وصفى » مىنامند .\r\nو نيز گاهى محمول براى ذات موضوع ضرورت ندارد ، اما موضوع مقيد به زمان خاصى شده كه با توجه به آن زمان محمول براى موضوع ضرورت مىيابد ، مثل آن‌كه گفته شود : « كرهء زمين وقتى كه نور آفتاب بر آن بتابد بالضرورة روشن است » .\r\nاين ضرورت را « ضرورت وقتى » مىنامند .\r\nامكان اخص بيانگر آن است كه محمول ، نه براى ذات موضوع ضرورت دارد و نه موضوع به وصف و يا وقتى مقيد شده است كه به لحاظ آن وصف و يا وقت ، محمول برايش ضرورى باشد ، مانند قضيهء « انسان ممكن است نويسنده باشد » .\r\nبنابراين ، امكان اخص هم ضرورت ذاتى را نفى مىكند و هم ضرورت وصفى و وقتى را .\r\nوجه تسميه : از اين‌جا دانسته مىشود كه هرگاه امكان اخص صادق باشد ، امكان خاص نيز صادق است ، اما چنين نيست كه هرگاه امكان خاص صادق باشد ، امكان اخص نيز صدق كند ، زيرا سلب ضرورت ذاتى مستلزم سلب ضرورت وقتى و وصفى نيست . بنابراين ، امكان اخص ، اخص از امكان خاص مىباشد و به همين دليل ، اين نام را بر آن نهاده‌اند .\r\n\r\n4 . امكان استقبالى\r\nامكان استقبالى علاوه بر ضرورت ذاتى ، وصفى و وقتى ، ضرورت به شرط محمول را نيز نفى مىكند ، و لذا معناى آن اخص از ديگر معانى امكان است ، حتى امكان اخص .\r\nبراى روشن شدن معناى امكان استقبالى بايد معناى ضرورت به شرط محمول توضيح داده شود . پيش از اين گفتيم كه بازگشت ضرورت به شرط محمول به آن است كه شىء از آن‌چه بر آن است دگرگون نمىشود . حوادث مربوط به زمان گذشته و يا حال ، وجودا يا عدما تعيّن يافته‌اند و امكان ندارد كه غير از آن‌چه هستند ، باشند . مثلا اگر در فلان ساعت در فلان خيابان تصادفى رخ داد ، اين تصادف با حفظ همهء قيودش ضرورتا تحقق دارد و محال است از آن مرتبهء وجودى كه اشغال كرده\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nحذف گردد ، يعنى محال است تصادفى كه در فلان ساعت در فلان خيابان رخ داده ، در همان ساعت در همان خيابان رخ نداده باشد . اين ضرورت را ضرورت به شرط محمول مىنامند . در طرف عدم نيز مسئله از همين قرار است . مثلا اگر من در دو قرن پيش معدوم هستم ، ضرورتا معدوم هستم و محال است در آن مقطع زمانى موجود باشم ، چراكه محال است عدم به وجود منقلب شود و يا وجود به عدم منقلب گردد .\r\nهمهء امورى كه به زمان گذشته و يا حال مربوط هستند ، از اين نوع ضرورت برخوردارند ، چراكه وجودا و يا عدما تعين يافته‌اند و ازاين‌رو ، يا وجودشان ضرورى است و يا عدمشان .\r\nاما حادثه‌اى كه به آينده مربوط است ، مانند وقوع زلزله در يك ماه بعد ، وجودا و يا عدما تعين نيافته است ، و لذا ضرورت به شرط محمول ندارد ، ممكن است واقع شود و ممكن است واقع نشود . اين امكان را امكان استقبالى مىنامند .\r\n\r\nمناقشه در تحقق امكان استقبالى\r\nحضرت علّامه ، پس از بيان معناى امكان استقبالى ، آن را ردّ كرده و مىگويد : به لحاظ واقع و نفس الأمر ميان گذشته و حال از يك طرف ، و آينده از طرف ديگر ، تفاوتى وجود ندارد و همان‌گونه كه حوادث مربوط به گذشته و حال وجودا و عدما تعين يافته و ضرورتا بر همان حال مىباشند ، حوادث مربوط به آينده نيز در واقع و نفس الأمر تعين دارند ، و لذا وجود و يا عدمشان ضرورى مىباشد . چراكه آينده به گذشته و حال وابسته است ، و معلول يك سلسله علل است كه در متن واقع تغييرناپذير است . مثلا زلزلهء يك ماه بعد ، معلول عوامل خاصى است ، و آن عوامل اگر تحقق داشته باشد ، آن زلزله ضرورتا رخ مىدهد و اگر وجود نداشته باشد ، ضرورتا رخ نمىدهد ، اما چون ما نمىدانيم كه آيا واقعا آن عوامل وجود دارند يا ندارند ، مىگوييم : ممكن است زلزله رخ دهد و ممكن است رخ ندهد . اين امكان منشأش جهل ما به واقع است ، و گرنه ، در واقع و نفس الامر چيزى جز ضرورت نيست .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n\r\nسخن حكيم سبزوارى دربارهء امكان استقبالى\r\nحكيم سبزوارى نيز همين عقيده را دارند و لذا پس از طرح امكان استقبالى مىگويد :\r\nهذا شىء اعتبره الجمهور من المنطقيين ، و امّا التحقيق الحكمى فيؤدّى ان الاستقبال و الماضى و الحال متساوية فى عدم التعيين فى نظرنا ، و فى التعيين فى نفس الأمر ، و فى الضرورة و الامتناع فى الواقع ، و الامكان باعتبار نفس المفهوم . « 1 »\r\nيعنى اين چيزى است كه اكثر منطق‌دانان ، آن را اعتبار كرده‌اند ، ولى تحقيق فلسفى حكم مىكند كه گذشته و حال و آينده ، نه از نظر ما باهم تفاوت دارند و نه از نظر واقع و نفس الأمر . همان‌گونه كه ما از حوادث آينده بىاطلاعيم و احتمال وقوع و عدم وقوع هردو را مىدهيم ، احيانا از حوادث گذشته و حال نيز ناآگاهيم و احتمال هر دو را مىدهيم . پس از ديد ما هر دو طرف وجود و عدم ، يكسان است .\r\nاما از نظر واقع و نفس الأمر ، همان‌طور كه گذشته و حال وجودا و يا عدما تعيّن يافته و ضرورى است ، آينده نيز تعين يافته و تخلف‌ناپذير است . « 2 »\r\n\r\nدو اصطلاح ديگر براى امكان\r\nو قد يستعمل الامكان بمعنيين آخرين :\r\nأحدهما : ما يسمّى الامكان الوقوعىّ ، و هو كون الشىء بحيث لا يلزم من فرض وقوعه محال ، اى ليس ممتنعا بالذات او بالغير ؛ و هو سلب الامتناع عن الجانب الموافق ، كما أنّ الامكان العامّ سلب الضرورة عن الجانب المخالف .\r\nو ثانيهما : الامكان الاستعدادىّ ، و هو ، كما ذكروه ، نفس الاستعداد ذاتا ،\r\n\r\n\r\n","description":"","footnote":"\r\n( 1 ) . شرح منظومه ، ص 64 .\r\n( 2 ) . استاد مطهرى در شرح منظومه ( ج 1 ، ص 252 ) پس از نقل اين كلام محقق سبزوارى ، آن را نپذيرفته و مىگويد :\r\n« حقيقت اين است كه اين ايراد صحيح نيست . نقطهء مقابل امكان استقبالى ضرورت بالغير نيست ، كه گفته شود ، فرقى ميان گذشته و حال با مستقبل نيست ، بلكه ضرورت به شرط محمول است . يعنى سخن در ضرورتى است كه به واسطهء تحقق و فعليت يافتن پديد مىآيد . بدون شك ميان گذشته و حال از يك طرف ، و آينده از طرف ديگر اين تفاوت هست كه گذشته و حال فعليت يافته و تغييرپذير نيست ، ولى آينده در حدّ قوه است و قابليت دو طرف در او هست . »\r\n","page_name":" 337 ","page_number":337},
  {"content":"\r\n\r\nو غيره اعتبارا ، فانّ تهيّؤ الشّىء لأن يصير شيئا آخر ، له نسبة إلى الشىء المستعدّ ، و نسبة إلى الشىء المستعدّ له ؛ فبالاعتبار الأوّل يسمّى « استعدادا » فيقال مثلا : النطفة لها استعداد أن تصير إنسانا ؛ و بالاعتبار الثانى يسمّى « الامكان الاستعدادىّ » فيقال : الانسان يمكن أن يوجد فى النّطفة .\r\nگاهى امكان به دو معناى ديگر به كار مىرود :\r\n1 . امكان وقوعى : امكان وقوعى يك پديده بيانگر آن است كه از فرض تحقق يافتن آن پديده امر محالى لازم نمىآيد ، يعنى تحققش نه امتناع ذاتى دارد و نه امتناع غيرى . و اين در واقع نفى امتناع از طرف موافق [ قضيه 
  ] است ، چنان‌كه امكان عام ، ضرورت را از طرف مخالف [ قضيه 
  ] سلب مىكند .\r\n2 . امكان استعدادى : همان‌طور كه ديگران گفته‌اند ، امكان استعدادى ذاتا همان استعداد است ، و فقط يك نحوه مغايرت اعتبارى با آن دارد . توضيح آن‌كه : حالت آمادگى يك پديده [ مانند نطفه 
  ] براى تبديل شدن به پديدهء ديگر [ مانند انسان 
  ] ، از طرفى با پديدهء اول ( مستعد ) مرتبط است و از طرف ديگر ، با پديدهء دوم ( مستعد له ) پيوند خورده است . حال ، اگر اين آمادگى خاص در ارتباط با مستعد ملاحظه شود ، « استعداد » ناميده مىشود ، و مثلا مىگويند :\r\n« نطفه استعداد آن را دارد كه انسان شود . » و اگر در ارتباط با مستعدّ له در نظر گرفته شود ، « امكان استعدادى » نامش نهند ، و مثلا مىگويند : « انسان امكان آن را دارد كه در نطفه پديد آيد . »\r\nدر اين قسمت به دو اصطلاح ديگر براى واژهء امكان اشاره مىشود : يكى « امكان وقوعى » و ديگرى « امكان استعدادى » .\r\n\r\nامكان وقوعى\r\nامكان وقوعى در برابر امتناع وقوعى است ، همان‌گونه كه امكان ذاتى در برابر امتناع ذاتى است . يك شىء گاهى به گونه‌اى است كه ذاتش ملاك و مناط حكم عقل به استحاله مىباشد ، يعنى وقتى عقل آن را با قطع‌نظر از هر امر ديگرى ملاحظه\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nمىكند ، درش تناقض يافته و به امتناع وقوعش حكم مىكند ، مانند : تقدّم شىء بر خود ، تسلسل در سلسلهء علل و توقف شىء بر خود . چنين چيزى ممتنع ذاتى است .\r\nدر برابر ممكن ذاتى ، كه ذاتش مناط و ملاك حكم عقل به امتناع نيست .\r\nامّا گاهى ذات شىء مناط حكم عقل به استحاله نيست ، يعنى در ذاتش تناقضى وجود ندارد ، ولى اگر تحقق پيدا كند مستلزم محال مىباشد . يعنى شرايطى وجود دارد كه اگر آن شىء در آن شرايط تحقق پيدا كند ، وقوعش مستلزم يك امر محال مىباشد . مثلا حرارت در صورت نبودن آتش و هر وسيلهء گرمازاى ديگر ، امتناع وقوعى دارد ، زيرا اگر اين حرارت تحقق يابد ، معلول بدون علت تحقق يافته . و تحقق معلول بدون علت ممتنع ذاتى است . حال اگر شيئى نه امتناع ذاتى داشته باشد و نه امتناع وقوعى ، امكان وقوعى دارد ، يعنى علاوه بر آن‌كه ذاتش ممكن است ، وقوعش نيز ممكن مىباشد .\r\nاز اين‌جا دانسته مىشود كه امكان وقوعى بيانگر سلب امتناع بالذات و امتناع بالغير از طرف موافق قضيه است . يعنى اگر گفته شود : « الف امكان وقوعى دارد » ، معنايش آن است كه وجودش نه امتناع ذاتى دارد و نه امتناع غيرى ؛ همان‌طور كه امكان عام از طرف مخالف قضيه سلب ضرورت مىكند ، يعنى اگر گفته شود : « الف امكان عام دارد » ، معنايش آن است كه عدم ضرورى نيست ، كه لازمه‌اش سلب امتناع از طرف موافق قضيه است .\r\n\r\nفرق ميان امكان وقوعى و امكان عام\r\nبايد توجه داشت كه امكان عام فقط ضرورت ذاتى را از طرف مخالف قضيه سلب مىكند و بنابراين ، لازمه‌اش نفى امتناع ذاتى از جانب موافق قضيه است ، و نفيا و اثباتا متعرض ضرورت بالغير و امتناع بالغير نمىباشد . بنابراين ، مضمون امكان عام ، اعم از امكان وقوعى است ، چراكه امكان وقوعى علاوه بر امتناع ذاتى ، امتناع غيرى را نيز از طرف موافق قضيه سلب مىكند .\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n\r\nامكان استعدادى\r\nبا ملاحظهء اشياء موجود در عالم طبيعت دانسته مىشود كه هريك از اين اشيا به گونه‌اى هستند كه قابليت و آمادگى تبديل به اشياى ديگر در آنها هست ، در غير اين صورت ، جهان طبيعت فاقد هرگونه تغيير و تحولى مىبود . اما نكته‌اى كه بايد بدان توجه داشت اين‌كه ارتباط مذكور ميان هر شيئى با هر شيئى برقرار نيست ، يعنى چنان نيست كه هر بذرى فرضا قابليت آن را داشته باشد كه هر گياهى را بروياند ، بلكه از دانهء گندم ، تنها گياه گندم و از دانهء جو ، فقط گياه جو مىرويد .\r\nحاصل آن‌كه هر شيئى در عالم طبيعت خصوصيتى دارد كه به واسطهء آن خصوصيت مىتواند به شىء يا اشياء خاصى تبديل شود . مثلا نطفهء انسان خصوصيتى دارد كه به واسطهء ان خصوصيت مىتواند به انسان تبديل شود . اين خصوصيت از يك طرف ، به نطفه مربوط است و از طرف ديگر ، به انسان . حال اگر آن خصوصيت را به نطفه نسبت دهيم ، يعنى آن را وصف براى نطفه قرار دهيم ، « استعداد » ناميده مىشود و مىگوييم : « نطفه استعداد انسان شدن دارد » . اما اگر همين خصوصيت را به انسان نسبت دهيم ، يعنى آن را وصف براى انسان در نظر بگيريم ، « امكان استعدادى » ناميده مىشود و مىگوييم : « انسان امكان دارد در نطفه پديد آيد » .\r\nبنابراين ، امكان استعدادى ذاتا همان استعداد بوده و مغايرتش با آن اعتبارى است . يعنى يك حقيقت است كه به اعتبار اضافه‌اش به مستعد ، استعداد ناميده مىشود و به اعتبار اضافه‌اش به مستعد له ، امكان استعدادى خوانده مىشود .\r\n\r\nفرق ميان امكان استعدادى و امكان ذاتى\r\nو الفرق بينه و بين الامكان الذاتىّ : أنّ الامكان الذاتىّ ، كما سيجئ ، اعتبار تحليلىّ عقلىّ يلحق الماهيّة المأخوذة من حيث هى ، و الامكان الاستعدادىّ صفة وجوديّة تلحق الماهيّة الموجودة ؛ فالامكان الذاتىّ يلحق الماهيّة الانسانيّة المأخوذة من حيث هى ، و الامكان الاستعدادىّ يلحق النّطفة\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nالواقعة فى مجرى تكوّن الانسان .\r\nو لذا كان الامكان الاستعدادىّ قابلا للشدّة و الضعف ، فامكان تحقّق الانسانيّة فى العلقة أقوى منه فى النّطفة ؛ بخلاف الامكان الذاتىّ ، فلا شدّة و لا ضعف فيه . و لذا أيضا ، كان الامكان الاستعدادىّ يقبل الزّوال عن الممكن ، فانّ الاستعداد يزول بعد تحقّق المستعدّ له بالفعل ؛ بخلاف الامكان الذاتىّ فانّه لازم الماهيّة ، هو معها حيثما تحقّقت .\r\nو لذا أيضا كان الامكان الاستعدادىّ ، و محلّه المادّة بالمعنى الأعمّ ، يتعيّن معه الممكن المستعدّ له ، كالانسانيّة الّتى تستعدّ لها المادّة ؛ بخلاف الامكان الذاتىّ الذى فى الماهيّة ، فانّه لا يتعيّن معه لها الوجود او العدم .\r\nو الفرق بين الامكان الاستعدادىّ و الوقوعىّ : أنّ الاستعدادىّ إنّما يكون فى المادّيّات و الوقوعىّ أعمّ موردا .\r\nفرق ميان امكان استعدادى و امكان ذاتى در آن است كه امكان ذاتى ، چنان‌كه خواهد آمد ، « 1 » يك وصف اعتبارى است كه به واسطهء تحليل عقلى ، ماهيت از آن جهت كه ماهيت است ، بدان متصف مىگردد . اما امكان استعدادى ، يك وصف وجودى است و فقط ماهيت موجود بدان متصف مىگردد . به عنوان مثال : امكان ذاتى ، وصف انسانى است كه فقط به ذاتش نظر شده ولى امكان استعدادى ، وصف نطفه‌اى است كه در مسير تكوّن انسان قرار گرفته است . و ازاين‌روست كه :\r\nاوّلا : امكان استعدادى قابل شدت و ضعف است ، مثلا امكان تحقق انسانيت در علقه بيش از امكان تحققش در نطفه است ، بر خلاف امكان ذاتى كه شدت و ضعف در آن راه ندارد .\r\nو ثانيا : امكان استعدادى يك پديده ، قابل زوال و نابودى است ، زيرا وقتى آن‌چه آمادگى براى به وجود آمدنش بود ( يعنى مستعد له ) فعليت پيدا كرد ، آن حالت آمادگى از بين مىرود ، بر خلاف امكان ذاتى كه هميشه همراه و ملازم ماهيت است و از آن منفك نمىشود .\r\n\r\n\r\n","description":"","footnote":"\r\n( 1 ) . فصل هفتم .\r\n","page_name":" 341 ","page_number":341},
  {"content":"\r\n\r\nو ثالثا : امكان استعدادى - كه محل استقرارش ماده به معناى اعم آن « 1 » مىباشد - به گونه‌اى است كه توسط آن ، پديدهء مستعدّ له [ براى آن ماده 
  ] معيّن و مشخص مىگردد ، مانند انسانيتى كه نطفه ، استعداد تبديل شدن به آن را دارد .\r\n[ به عبارت ديگر ، براى نطفه ، انسان شدن تعين دارد و اين‌گونه نيست كه نسبتش با انسان و غير انسان يكسان باشد 
  ] ، بر خلاف امكان ذاتى كه محلش ماهيت است . چراكه امكان ذاتى ، هيچ‌كدام از وجود و عدم را براى ماهيت تعيين نمىكند ، [ بلكه تعيين هركدام با دخالت عامل خارجى مىباشد . 
  ]\r\nو اما فرق امكان استعدادى با امكان وقوعى در آن است كه دايرهء امكان استعدادى محدود به پديده‌هاى مادى است ، ولى گسترهء امكان وقوعى وسيع‌تر از آن مىباشد .\r\nحضرت علامه قدس سرّه پس از بيان معناى امكان استعدادى ، به مقايسهء آن با امكان ذاتى پرداخته و تفاوت‌هايى را كه ميان آن دو وجود دارد ، تبيين مىكند . حقيقت آن است كه فرق‌هاى فراوانى ميان آن دو هست به گونه‌اى كه برخى هيچ وجه اشتراكى ميان آن دو قائل نشده‌اند . اما حضرت علّامه - طاب ثراه - يك امر را به عنوان فرق اساسى و ريشه‌اى ميان امكان استعدادى و امكان ذاتى مطرح كرده و آن را منشأ ديگر تفاوت‌هايى كه ميان امكان استعدادى و امكان ذاتى وجود دارد ، معرفى مىكند ، اگر چه در كلمات ديگران ، مانند محقق سبزوارى در شرح منظومه ، اين امور در كنار يكديگر ذكر شده بىآن‌كه برخى متفرع بر برخى ديگر شده باشد .\r\n\r\nفرق اساسى ميان امكان ذاتى و امكان استعدادى\r\nفرق اساسى ميان امكان ذاتى و امكان استعدادى آن است كه امكان ذاتى ، مفهومى اعتبارى و امرى انتزاعى است كه وجود جداگانه‌اى در خارج ندارد ، و فقط\r\n\r\n\r\n","description":"","footnote":"\r\n( 1 ) . مادهء به معناى اعم سه مورد را شامل مىشود : 1 - موارد ماده به معناى خاص آن ، يعنى جوهرى كه پذيراى صور منطبع در خودش مىباشد ، مانند : مادهء عناصر نسبت به صورت‌هاى عنصرى . 2 - آن‌چه نفس مجرد به آن تعلق گرفته است ، مانند بدنى كه نفس ناطق مدبّر آن است . 3 - موضوع عرض ، مانند جسم كه موضوع اندازه‌ها و چگونگىها مىباشد . ( ط )\r\n","page_name":" 342 ","page_number":342},
  {"content":"\r\n\r\nمعروضش كه منشأ انتزاعش مىباشد ، مابازاى خارجى دارد . يعنى وقتى مىگوييم :\r\nانسان ممكن الوجود است ، چنين نيست كه در خارج امرى به نام امكان كه وجود خاصى براى خودش دارد ، بر انسان عارض شده باشد ، آن‌گونه كه علم ، شجاعت ، و لذت بر انسان عارض مىشوند ، بلكه وقتى ذهن ماهيت انسان را من حيث هى اعتبار مىكند و آن را نه مقتضى وجود مىبيند و نه مقتضى عدم ، وصف امكان را از آن انتزاع كرده و بر آن حمل مىكند . دراين‌باره در فصل بعد و نيز در خاتمهء اين بخش باز هم گفت‌وگو خواهيم كرد .\r\nاما امكان استعدادى امرى وجودى بوده و مابازاى خارجى دارد و به عبارتى ، امرى حقيقى است نه امرى اعتبارى . « 1 » در مباحث آينده به مناسبت‌هاى گوناگون مجددا دربارهء امكان استعدادى صحبت خواهيم كرد . « 2 » در آن‌جا به خوبى تبيين خواهد شد كه امكان استعدادى يك عرض است كه بر ماده عارض مىشود ، و نسبتش به ماده نسبت جسم تعليمى ( حجم ) - كه نوعى كميت است - به جسم طبيعى مىباشد . پس همان‌گونه كه جسم طبيعى جوهرى است داراى امتداد در جهات سه‌گانه ، بىآن‌كه ذاتا اقتضاى امتداد خاص و طول و عرض و عمق معينى داشته باشد و اين جسم تعليمى است كه به عنوان يك عرض مىآيد و به امتداد جسم طبيعى تعيّن داده و آن را داراى حجم مشخصى مىسازد ، هم‌چنين ماده ، جوهرى است كه قابليت و قوّه و پذيرش صرف است ، اما اين‌كه قابليت براى چه چيزى باشد ، در ذات آن مأخوذ نيست ، و اين امكان استعدادى است كه به عنوان يك كيفيت بر آن عارض شده و به آن تعين مىدهد ، يعنى به ماده‌اى كه قابليت صرف است ، جهت مىدهد ، و آن را با شىء يا اشياى خاصى مرتبط مىسازد .\r\n\r\n\r\n","description":"","footnote":"\r\n( 1 ) . گاهى اين‌گونه تعبير مىشود كه امكان ذاتى از معقولات ثانيهء فلسفى است كه اتصافشان خارجى و عروضشان ذهنى مىباشد ، اما امكان استعدادى از معقولات اوليه و مفاهيم ما هوى است كه هم اتصافشان خارجى است و هم عروضشان .\r\n( 2 ) . ر . ك : فصل دهم از بخش ششم ؛ و فصل اول و سيزدهم از بخش دهم .\r\n","page_name":" 343 ","page_number":343},
  {"content":"\r\n\r\n\r\nدو نكته\r\nنكتهء اول : چون امكان استعدادى يك امر وجودى است و مابازاى خارجى دارد ، موصوف و معروض آن نيز حتما بايد يك امر موجود در خارج باشد . بنابراين ، امكان استعدادى حتما بر ماهيت موجود عارض مىشود نه بر ماهيت معدوم ، و لذا حضرت علامه - ره - فرمود : « و الامكان الاستعدادىّ صفة وجودية تلحق الماهية الموجودة » . بر خلاف امكان ذاتى ، كه چون يك امر اعتبارى است به ماهيات موجود اختصاص ندارد ، بلكه بر ماهيات معدوم نيز عارض مىشود ، چنان‌كه مىگوييم :\r\n« انسان دو سر ممكن الوجود است » . و لذا حضرت علامه فرمود : « الامكان الذاتىّ اعتبار تحليلىّ عقلىّ يلحق الماهية المأخوذة من حيث هى » .\r\nنكتهء دوم : معروض امكان استعدادى يك شىء با معروض امكان ذاتى آن شىء تفاوت دارد . مثلا امكان ذاتى انسان ، بر ماهيت انسان عارض مىشود ، خواه موجود باشد و خواه معدوم ؛ اما امكان استعدادى انسان بر نطفهء موجود عارض مىشود و آن را در مسير انسان شدن قرار مىدهد . پس معروض امكان ذاتى يك ماهيت ، همان ماهيت است كه من حيث هى اعتبار شده ، اما معروض امكان استعدادى يك پديده ، مادهء آن پديده است ، ماده‌اى كه وجود دارد .\r\n\r\nتفاوت‌هاى ديگر ميان امكان استعدادى و امكان ذاتى\r\nحضرت علامه قدس سرّه امر فوق را - كه امكان ذاتى يك امر انتزاعى و اعتبارى است و امكان استعدادى يك امر حقيقى و داراى مابازاى خارجى است - به عنوان تفاوت اصلى ميان امكان ذاتى و امكان استعدادى مطرح مىكنند و تفاوت‌هاى ديگر آن دو را ناشى از همان تفاوت مىدانند . اين تفاوت‌ها عبارتند از :\r\n\r\n1 . امكان استعدادى قابل شدّت و ضعف است\r\nامكان استعدادى يك شىء به شدت و ضعف متصف مىشود . مثلا امكان استعدادى انسان ، هم در نطفه هست هم در علقه و هم در مضغه ؛ اما اين امكان ، در اين سه چيز\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nيكسان نيست ، بلكه در علقه شديدتر از نطفه و در مضغه شديدتر از علقه است . زيرا هرچه مادهء انسان مراحل بيشترى را طى كند و به انسانيت نزديك‌تر شود ، قهرا استعداد انسان شدن در آن شديدتر مىگردد ، و وقتى استعداد انسان شدن شديدتر شد ، امكان استعدادى انسان نيز شديدتر مىشود ، چراكه امكان استعدادى ذاتا همان استعداد بوده و مغايرتشان اعتبارى است .\r\nاما امكان ذاتى قابل شدت و ضعف نيست . زيرا امكان ذاتى بدين معناست كه شىء ذاتا نه اقتضاى وجود دارد و نه اقتضاى عدم ، و چنان‌كه واضح است ، لا اقتضاء بودن شىء نسبت به وجود و عدم ، شدت و ضعف‌بردار نيست و معنا ندارد كه كم و زياد شود . يك شىء يا اقتضاى وجود و يا عدم را دارد و يا ندارد ، و اگر نداشت ، اين ندارى و فقدان ، شدت و ضعف‌بردار نيست .\r\nيك نكته : حضرت علامه قدس سرّه در فصل اول از بخش دهم ، نيز دربارهء امكان استعدادى سخن گفته ، اما در آن‌جا شدت و ضعف‌پذير بودن امكان استعدادى را اصل قرار داده و از آن نتيجه گرفته كه امكان استعدادى امرى وجودى است . « 1 » و اين نشان مىدهد كه به عقيدهء ايشان ، امور اعتبارى و مفاهيم انتزاعى قابل شدت و ضعف نيستند ، و لذا اگر چيزى ، به شدت و ضعف متصف شد ، نمىتواند امرى اعتبارى باشد بلكه حتما مابازاى خارجى دارد . در نتيجه ، امكان ذاتى كه امرى انتزاعى است هرگز قابل شدت و ضعف نخواهد بود .\r\n\r\n2 . امكان استعدادى زائل شدنى است\r\nامكان استعدادى يك شىء ممكن است از بين برود و نابود شود و چنين نيست كه هميشه ملازم و همراه موضوع خود باشد . امكان استعداد يك شىء در دو صورت از بين مىرود ، يكى آن‌كه آن شىء از حالت قوه بدرآيد و فعليت پيدا كند ، و ديگر\r\n\r\n\r\n","description":"","footnote":"\r\n( 1 ) . متن كلام ايشان چنين است : « و هذا الامكان امر خارجىّ . لا معنى عقلىّ اعتبارىّ لا حقّ بماهيّة الشىء ، لأنّه يتّصف بالشدّة و الضعف ، و القرب و البعد » .\r\n","page_name":" 345 ","page_number":345},
  {"content":"\r\n\r\nآن‌كه در اثر آفات بيرونى و شرايط نامساعد ، آن استعداد بى آن‌كه به فعليت برسد از بين برود ، « 1 » مثلا امكان استعدادى گياه گندم كه در دانهء گندم وجود دارد در دو صورت از بين مىرود :\r\nصورت اول : اين‌كه آن دانهء گندم در شرايط مساعد رشد كند و تبديل به گياه گندم شود . وقتى گياه گندم فعليت يافت ، امكان استعدادى آن از موضوعش زائل مىشود ، زيرا قوهء يك شىء - كه همان امكان استعدادى آن است - با فعليت همان شىء قابل اجتماع نيست ، چراكه حيثيت قوه ، حيثيت فقدان است و حيثيت فعليت ، حيثيت وجدان است و اين دو باهم قابل اجتماع نيستند .\r\nصورت دوم : اين‌كه دانهء گندم تحت تأثير عوامل بيرونى فاسد شده و قابليت گياه گندم شدن را از دست بدهد ، مثل آن‌كه خرد شده و آرد گردد . در اين صورت نيز امكان استعدادى گياه گندم شدن از آن سلب مىگردد .\r\nاما امكان ذاتى هرگز از موضوع خود سلب نمىشود . ماهيت در هر مرتبه‌اى باشد و تحت هر شرايطى واقع شود ، ذاتا نه اقتضاى وجود دارد و نه اقتضاى عدم ، و لذا هميشه به امكان ذاتى متصف مىباشد . در فصل آينده دراين‌باره بيشتر گفت‌وگو خواهد شد .\r\n\r\n3 . امكان استعدادى تعيّن‌دهنده است\r\nيكى ديگر از تفاوت‌هاى امكان ذاتى با امكان استعدادى آن است كه امكان استعدادى يك شىء به آن شىء تعين مىدهد . مثلا امكان استعدادى انسان ، كه در نطفه وجود دارد ، نسبت و رابطه‌اى ميان نطفه و انسانيت برقرار مىسازد ، و آن را در مسير انسان شدن قرار مىدهد . چنين نيست كه نسبت نطفه به انسان شدن و انسان نشدن يكسان باشد ، بلكه در آن اقتضاى انسان شدن وجود دارد و اين اقتضا به بركت همان امكان استعدادى است كه در نطفه استقرار دارد .\r\nاما امكان ذاتى چنين خاصيتى ندارد ، و به هيچ‌يك از طرفين خود - يعنى وجود و\r\n\r\n\r\n","description":"","footnote":"\r\n( 1 ) . در متن به صورت دوم اشاره نشده است .\r\n","page_name":" 346 ","page_number":346},
  {"content":"\r\n\r\nعدم - تعين نمىدهد . به عبارتى ، نسبت ماهيت كه امكان ذاتى دارد ، به وجود و عدم يكسان است و هيچ‌كدام برايش رجحانى ندارد .\r\n\r\nفرق ميان امكان استعدادى و امكان وقوعى\r\nحضرت علامه در پايان اين فصل ، به تفاوت ميان امكان وقوعى و امكان استعدادى اشاره كرده و مىفرمايند كه امكان وقوعى اعم از امكان استعدادى است ، زيرا امكان استعدادى فقط در امور مادى يافت مىشود ولى امكان وقوعى در مجردات نيز وجود دارد .\r\nدليل اختصاص امكان استعدادى به امور مادى آن است كه امكان استعدادى همان قوّه و استعداد تغيير و تبديل اشيا به يكديگر است ، و محلّ اين قوّه همان « ماده » مىباشد ، و لذا امكان استعدادى فقط در امورى يافت مىشود كه نوعى تعلق به ماده دارند و به اصطلاح ، « مادى » مىباشند . اما امورى كه مجرد از ماده‌اند ، فاقد هر گونه قوه و استعداد و قابليت تغيير و تحولى هستند ، و لذا امكان استعدادى چيزى در آنها وجود ندارد و امكان استعدادى خودشان نيز در چيز ديگرى نبوده است . اما همين امور مجرد به امكان وقوعى متصف مىشوند ، چراكه از وقوع آنها محالى لازم نمىآيد .\r\nبنابراين ، هرچه امكان استعدادى داشته باشد امكان وقوعى نيز دارد - و اين روشن است و نياز به اثبات ندارد - اما بعضى از چيزها ، مانند مجردات ، امكان وقوعى دارند ، - چون از وقوعشان محالى لازم نمىآيد و به عبارتى ، نه امتناع ذاتى دارند و نه امتناع غيرى - ولى امكان استعدادى ندارند ، چراكه مسبوق به ماده نبوده و يكباره پديد مىآيند .\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nالفصل السابع فى أنّ الامكان اعتبار عقلىّ ، و أنّه لازم للماهيّة\r\nأمّا أنّه اعتبار عقلىّ ، فلانّه يلحق الماهيّة المأخوذة عقلا مع قطع النّظر عن الوجود و العدم ، و الماهيّة المأخوذة كذلك اعتباريّة بلا ريب ، و هذا الاعتبار العقلىّ لا ينافى كونها بحسب نفس الأمر إمّا موجودة او معدومة ، و لازمه كونها محفوفة بوجوبين او امتناعين .\r\n\r\n7 . امكان ، يك اعتبار عقلى است ملازم با ماهيت\r\nامكان ذاتى يك اعتبار عقلى است ، زيرا وصف ماهيتى است كه عقل آن را جدا از هستى و نيستى مورد توجه قرار داده ، و چون خود ماهيت از اين ديدگاه يك امر اعتبارى مىباشد ، اوصافى كه از اين زاويه بدان‌ها متصف مىگردد نيز بىترديد اعتبارى خواهند بود . البته اين‌كه گفته شد : عقل ماهيت را جداى از هستى و نيستى در نظر مىگيرد ، منافاتى با آن ندارد كه ماهيت در واقع و نفس الأمر ، درهرحال ، يا موجود است و يا معدوم و در نتيجه ، قطعا دو وجوب و يا دو امتناع آن را فراگرفته است .\r\n\r\nامكان يك اعتبار عقلى است\r\nپيش از اين گفتيم كه امكان ذاتى امرى اعتبارى است كه با تحليل عقلى انتزاع شده و بر ماهيت حمل مىگردد ، بر خلاف امكان استعدادى . حضرت علامه قدس سرّه در اين فصل\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nبراى اثبات اين مدّعا مىفرمايند :\r\nماهيت در واقع و نفس الأمر از دو حال بيرون نيست : يا موجود است و يا معدوم . اگر ماهيت موجود باشد ، دو وجود و ضرورت آن را فراگرفته است : يكى وجوب غيرى و ديگرى وجوب به شرط محمول . و اگر معدوم باشد دو امتناع آن را احاطه كرده است : يكى امتناع غيرى و ديگرى امتناع به شرط محمول . « 1 » پس ماهيت در واقع و نفس الأمر يا وجود برايش ضرورت دارد و يا امتناع ، و از اين جهت به امكان متصف نمىشود .\r\nاما عقل مىآيد و در حاق ذهن ، ماهيت را با قطع نظر از وجود و عدم « اعتبار » مىكند و آن را من حيث هى در نظر مىگيرد ، و آن‌گاه مىبيند كه ماهيت اين چنينى نه اقتضاى وجود دارد و نه اقتضاى عدم ، بلكه هم مىتواند جامهء وجود را بر تن كند و هم جامهء عدم را ، و لذا موصوف به امكان مىشود . بنابراين ، ماهيت هنگامى به امكان متصف مىشود كه با قطع نظر از وجود و علت وجودش ، و عدم و علت عدمش ، « اعتبار » شود ، و ماهيت اين چنينى قطعا امرى اعتبارى است ، حتى كسانى كه قائل به اصالت ماهيت هستند ، ماهيت موجود را اصيل مىدانند ، و ماهيت را با قطع‌نظر از وجود و عدم ، امرى اعتبارى به شمار مىآورند . از سوى ديگر ، چيزى كه وصف براى امرى اعتبارى باشد ، قهرا خودش نيز اعتبارى خواهد بود . يك امر اصيل مىتواند احكام تحليلى و اعتبارى داشته باشد ، اما هرگز يك امر اعتبارى نمىتواند احكام اصيل باشد . بنابراين ، امكان كه وصف براى امرى اعتبارى است ، خودش نيز اعتبارى مىباشد .\r\n\r\nسازگارى امكان ذاتى با وجوب و امتناع غيرى و به شرط محمول\r\nاز اين‌جا معلوم مىشود كه اتصاف ماهيت به امكان ذاتى كه با تحليل عقلى صورت مىگيرد ، منافاتى با آن ندارد كه ماهيت در واقع و نفس الأمر يا موجود باشد و يا\r\n\r\n\r\n","description":"","footnote":"\r\n( 1 ) . مناسب‌تر آن است كه اين امتناع ، امتناع به شرط عدم محمول ناميده شود .\r\n","page_name":" 349 ","page_number":349},
  {"content":"\r\n\r\nمعدوم ؛ و اگر موجود باشد دو وجوب آن را فراگرفته است : وجوب غيرى و وجوب به شرط محمول ؛ و اگر معدوم باشد نيز دو امتناع آن را فراگرفته است :\r\nامتناع غيرى و امتناع به شرط محمول . به عبارت ديگر ، امكان ذاتى با وجوب غيرى و وجوب به شرط محمول و نيز با امتناع غيرى و امتناع به شرط محمول جمع مىشود ، چراكه هركدام به اعتبار خاصى بر ماهيت عارض مىشوند ، و به بيان ديگر : هركدام در فرض خاصى اعتبار مىشوند .\r\nتوضيح اين‌كه اگر ماهيت با قطع‌نظر از وجود و عدم ، و علّت وجود و علّت عدمش در نظر گرفته شود ، به امكان ذاتى متصف مىشود ؛ و اگر از آن جهت كه با علت وجودش مرتبط است لحاظ شود ، به وجوب غيرى متصف مىگردد ؛ و اگر مشروط به وجود و متلبّس به وجود در نظر گرفته شود ، وجوب به شرط محمول دارد . بنابراين ، امكان ذاتى ، وجوب غيرى و وجوب به شرط محمول ، هركدام در فرض خاصى اعتبار مىشوند . نسبت به امتناع غيرى و امتناع به شرط محمول نيز قضيه به همين صورت است . بنابراين ، ماهيت در عين حال كه امكان ذاتى دارد ، مىتواند به وجوب و يا امتناع غيرى ، و نيز وجوب و يا امتناع به شرط محمول متصف گردد .\r\n\r\nامكان ، لازمهء ماهيت است\r\nو أمّا كونه لازما للماهيّة ، فلأنّا إذا تصوّرنا الماهيّة من حيث هى ، مع قطع النظر عن كلّ ما سواها ، لم نجد معها ضرورة وجود او عدم ، و ليس الامكان إلّا سلب الضرورتين ، فهى بذاتها ممكنة ، و أصل الامكان و إن كان هذين السلبين ، لكنّ العقل يضع لازم هذين السّلبين ، و هو استواء النسبة ، مكانهما ؛ فيعود الامكان معنى ثبوتيّا ، و إن كان مجموع السلبين منفيّا .\r\nامكان يك وصف لازم و انفكاك‌ناپذير از ماهيت است ، به دليل آن‌كه ما وقتى ماهيت را به تنهايى و جداى از هر چيز ديگر تصور مىكنيم ، نه بودش را\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nضرورى مىيابيم و نه نبودش را ؛ و امكان هم چيزى نيست جز عدم ضرورت هستى و نيستى . بنابراين ، ماهيت ذاتا ممكن است . و اصل امكان را گرچه همين عدم ضرورت هستى و نيستى ( سلب الضرورتين ) تشكيل مىدهد ، اما عقل به جاى آن ، تساوى نسبت شىء با وجود و عدم را قرار مىدهد و در نتيجه امكان ، داراى يك معناى ثبوتى مىگردد ، اگرچه مجموع عدم ضرورت هستى و عدم ضرورت نيستى خود يك مفهوم عدمى و منفى دارد .\r\nمعناى اين‌كه امكان لازمهء ماهيت است آن است كه ماهيت هرگز از آن جدا نمىشود و هميشه متصف به آن مىباشد . دليل اين مدعا آن است كه ماهيت براى اتصف به امكان به انضمام هيچ ضميمه‌اى نياز ندارد . « 1 » زيرا امكان چيزى نيست جز عدم ضرورت وجود و عدم ضرورت عدم ؛ و عقل وقتى ماهيت را با قطع‌نظر از هر امر ديگرى در نظر مىگيرد ، اين دو ضرورت را از آن سلب مىكند . يعنى براى سلب اين دو ضرورت از ماهيت به هيچ مؤونهء زائدى نياز نيست ، و اين نشان مىدهد كه براى انتزاع امكان از ماهيت و اتصاف ماهيت به امكان ، ذات ماهيت كفايت مىكند و به بيان ديگر : امكان از مقام ذات ماهيت انتزاع شده و يك وصف ذاتى براى آن مىباشد و چنين اوصافى هرگز از موضوع خود منفك نمىشوند . « 2 »\r\n\r\nاشاره به يك توهم و پاسخ آن\r\nدر پايان اين فصل حضرت علامه قدس سرّه اشاره‌اى دارند به يك توهم و پاسخ از آن توهم .\r\nتوهم اين است كه امكان ، چنان‌كه خود بدان اعتراف داريد ، عبارت است از سلب ضرورت وجود و سلب ضرورت عدم ، و بنابراين امكان چيزى جز سلب\r\n\r\n\r\n","description":"","footnote":"\r\n( 1 ) . مثلا در قضيهء « انسان ممكن الوجود است » موضوع قضيه نفس ماهيت انسان است ، بدون آن‌كه متحيّث به هيچ حيثيت و مقيد به هيچ قيدى شده باشد ، چراكه محمول از حاق ذات موضوع انتزاع شده و يك وصف ذاتى براى آن مىباشد ، و چنين اوصافى هرگز از موضوع خود منفك نمىشوند .\r\n( 2 ) . افزون بر بيان فوق مىتوان گفت : اگر وصف امكان از ماهيت زايل گردد ، لا محاله ماهيت به وجوب ذاتى و يا امتناع ذاتى متصف خواهد شد ، زيرا شىء از اين سه امر خالى نيست . و اگر چيزى واجب الوجود ذاتى باشد ، هميشه وجود برايش ضرورى خواهد بود ، و امكان ندارد كه در يك مقطع ، ممكن الوجود بوده باشد و هم‌چنين در ناحيهء امتناع ذاتى . بنابراين ، محال است كه امكان از ماهيت جدا شود .\r\n","page_name":" 351 ","page_number":351},
  {"content":"\r\n\r\nوجود و سلب امتناع نيست ، و مجموع اين دو سلب نيز يك معناى منفى دارد كه از آن به « سلب الضرورتين » ياد مىشود و از سلب نمىتوان عنوانى براى موضوع انتزاع كرد و به موضوع نسبت داد . بنابراين ، نمىتوان امكان را در كنار وجوب و امتناع قرار داد و آن را وصف ماهيت دانست .\r\nپاسخ اين توهم آن است كه لازمهء « سلب الضرورتين » آن است كه نسبت شىء به وجود و عدم يكسان باشد ، و اين لازمه يك امر وجودى است و مىتوان آن را وصف مستقلى براى ماهيت دانست و در برابر وجوب و امتناع مطرح ساخت . « 1 »\r\n\r\n\r\n","description":"","footnote":"\r\n( 1 ) . حضرت علامه قدس سرّه در نهاية الحكمة ( ص 43 ) با تفصيل بيشترى اين توهم و پاسخ آن را مطرح ساخته‌اند .\r\n","page_name":" 352 ","page_number":352},
  {"content":"\r\n\r\nالفصل الثامن فى حاجة الممكن الى العلّة و ماهى علّة احتياجه اليها ؟\r\nحاجة الممكن إلى العلّة من الضروريّات الأوّليّة ، الّتى مجرّد تصوّر موضوعها و محمولها كاف فى التصديق بها ؛ فانّ من تصوّر الماهيّة الممكنة المتساوية النسبة إلى الوجود و العدم ، و تصوّر توقّف خروجها من حدّ الاستواء إلى أحد الجانبين على أمر آخر يخرجها منه إليه لم يلبث أن يصدّق به .\r\n\r\n8 . نيازمندى ممكن به علت و منشأ آن\r\nنيازمندى ممكن به علت از بديهيات اوليه به شمار مىرود كه تصور موضوع و محمولش به تنهايى براى پذيرش آن كافى است ، پس اگر كسى ماهيت را كه امرى ممكن است و نسبتش با وجود و عدم يكسان مىباشد ، تصور كند و هم‌چنين اين را تصور كند كه بيرون آمدن ماهيت از مرحلهء تساوى به سوى يكى از دو طرف وجود و عدم ، متوقف بر امر ديگرى است كه ايفاگر اين نقش باشد ، بىدرنگ آن را تصديق كرده و مىپذيرد .\r\nدر اين فصل ابتدا « قانون عليت » بيان مىشود و آن‌گاه دربارهء اين كه « مناط و ملاك نياز به علت چيست ؟ » گفت‌وگو مىشود و اختلاف نظرى كه ميان حكيمان و متكلمان دراين‌باره وجود دارد طرح ، و ميان آنها داورى مىشود .\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n\r\nقانون عليت\r\nمفاد قانون عليت آن است كه « ممكن در وجود و عدمش به يك مرجح بيرونى نياز دارد » . اين قانون نه‌تنها يك « اصل بديهى » است كه براى تصديق آن نيازى به فكر و انديشه و ترتيب قياس و اقامهء برهان نيست ، بلكه از « بديهيات اوليه » به شمار مىرود كه در تصديق آن به چيزى جز تصور صحيح موضوع و محمول نياز نيست .\r\n\r\nبديهيات اوليه\r\nتوضيح مطلب اين است كه قضايا در منطق به دو دستهء كلى تقسيم مىشوند :\r\nقضاياى نظرى و قضاياى بديهى .\r\nقضاياى نظرى آن دسته از قضايا را گويند كه تصديق و پذيرش آنها به فكر و انديشه و ترتيب قياس نياز دارد . و قضاياى بديهى ، قضايايى هستند كه پذيرش و تصديق آنها متوقف بر فكر و انديشه و اقامهء دليل و برهان نيست .\r\nقضاياى بديهى نيز خود بر دو دسته‌اند : بديهيات اوليه و بديهيات ثانويه . بديهيات اوليه قضايايى هستند كه صرف تصور موضوع و محمول و نسبت ميان موضوع و محمول آن قضايا براى تصديق و پذيرش آنها كفايت مىكند ، يعنى آدمى براى پذيرش و باور به آنها نه‌تنها به فكر و انديشه نياز ندارد ، بلكه به هيچ چيز ديگر جز تصوّر اجزاى قضيه نيازمند نيست ، مانند قضيهء : « اجتماع نقيضين محال است . » اين دسته از قضايا اساسىترين عناصر معلومات و دانسته‌هاى انسان و زيربناى تفكر او مىباشند .\r\nاما قضاياى بديهى ثانوى آن دسته از قضاياى بديهى هستند كه صرف تصور موضوع و محمولشان براى تصديق آنها كفايت نمىكند ، مانند قضيهء « الآن روز است » كه تصديق آن متوقف بر مشاهده است و قضيهء « هر فلزى در اثر حرارت منبسط مىشود » كه تصديق آن متوقف بر تجربه و تكرار مشاهده است ، و قضيهء « قرآن كتاب پيامبر اسلام است » كه به واسطهء نقل‌هاى فراوان و متواتر آن را پذيرفته‌ايم .\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n\r\nقانون عليت از بديهيات اوليه است\r\nقضيهء مورد بحث ما ، يعنى اين كه « ممكن در وجود و عدمش به يك مرجح بيرونى ( علت ) نياز دارد » ، از قضاياى بديهى اولى است كه صرف تصور موضوع و محمولش ، براى تصديق آن كافى است . يعنى اگر معناى امكان را خوب بفهميم و بدانيم كه شىء ممكن چيزى است كه نسبتش به وجود و عدم يكسان است و ذاتا اقتضايى نسبت به هيچ‌كدام ندارد و از طرف ديگر ، متوقف بودن رجحان يكى از دو طرف وجود و عدم آن بر مرجح خارجى را نيز تصور كنيم ، و از خود بپرسيم : آيا چيزى كه نسبتش به وجود و عدم يكسان است ، براى آن‌كه يكى از وجود و عدم براى آن تعين يابد به مرجح بيرونى نياز دارد يا ندارد ؟ بىدرنگ پاسخ مثبت به اين پرسش خواهيم داد .\r\n\r\nاصلى كه قانون عليت مبتنى بر آن است\r\nقانون عليت خود مبتنى بر يك اصل ديگر است و آن اين كه : « ترجّح بدون مرجّح محال است » . يعنى هرگاه شيئى قابل پذيرش دو طرف باشد ، و نسبتش به هردو طرف متساوى باشد ، محال است كه بدون عامل مرجّح و خودبه‌خود ، يك طرف را بپذيرد . ازاين‌روست كه عقل حكم مىكند به اين كه ممكن در وجود و عدمش به يك مرجح بيرونى نياز دارد . براى روشن شدن مفاد اين قاعده توجه به مثال‌هاى زير مفيد است : « 1 »\r\nمثال اول : فرض كنيد جسمى روى خط مستقيم در جهت معينى حركت مىكند ، و در خلال حركت به عاملى برخورد مىكند كه مانع ادامهء حركت آن جسم در آن جهت معين است ، و فرض كنيد كه امر دائر است بين اين كه آن جسم به طرف راست يا به طرف چپ متمايل شود ، ولى هيچ عاملى در واقع و نفس الامر وجود ندارد كه موجب مزيت طرف راست يا طرف چپ بشود . آيا در اين صورت ممكن\r\n\r\n\r\n","description":"","footnote":"\r\n( 1 ) . مثال‌ها مأخوذ از پاورقىهاى استاد مطهرى قدّس سره بر اصول فلسفه و روش رئاليسم ، ( ج 3 ، ص 192 ) است .\r\n","page_name":" 355 ","page_number":355},
  {"content":"\r\n\r\nاست براى آن جسم خودبه‌خود و بدون آن‌كه هيچ مرجحى در كار باشد ، يك طرف تعيّن يابد و بىهيچ دليلى به طرف راست و يا به طرف چپ متمايل شود ؟\r\nبىشك چنين چيزى محال است .\r\nمثال دوم : ترازويى را در نظر بگيريد كه دو كفه‌اش در حال تعادل ايستاده است .\r\nالبته اگر ما بخواهيم يكى از آن دو كفه بر ديگرى بچربد بايد كارى كنيم كه فشار قوهء ثقل بر آن طرف بيشتر شود . مثل آن‌كه وزنه‌اى روى آن طرف بگذاريم ، يا آن‌كه از طرف ديگر چيزى كم كنيم . حالا فرض كنيد هيچ عملى كه موجب ازدياد قوهء فشار ثقل بر يك طرف باشد ، و مرجح آن طرف شود ، انجام نشده ، و هيچ عاملى ، چه از عواملى كه ما مىتوانيم درك كنيم و چه از عواملى كه نمىتوانيم درك كنيم ، پيدا نشده و شرايط كاملا مساوى است ، آيا عقلا ممكن است كه خودبه‌خود به يك طرف متمايل شود ؟ بىترديد چنين چيزى محال است ، و اين همان حكم بديهى عقل است به اين كه ترجّح بدون مرجح محال است .\r\n\r\nملاك نياز به علت چيست ؟\r\nو هل علّة حاجة الممكن إلى العلّة هى الامكان ، او لحدث ؟ الحقّ هو الأوّل ، و به قالت الحكماء .\r\nحال ، آيا علت نيازمندى ممكن به علت ، امكان است يا حدوث ؟ پاسخ صحيح همان است كه حكما گفته‌اند ، يعنى « امكان » .\r\nسؤالى كه در اين قسمت مطرح است و در پاسخ به آن ميان حكيمان و متكلمان اختلاف‌نظر وجود دارد ، اين است كه « علت نياز ماهيت به علت چيست ؟ » يعنى عقل چه خصوصيتى در ماهيت مىبيند كه به خاطر آن خصوصيت حكم به احتياج آن به علت مىكند ؟ به ديگر سخن : كدامين ويژگى از ويژگىهاى شىء سبب شده است كه وجود آن شىء ناشى از علت باشد ؟\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n\r\nنظر حكيمان دراين‌باره\r\nحكيمان معتقدند كه مناط و ملاك احتياج به علت ، امكان شىء است . به عقيدهء ايشان هر ممكنى چون ممكن است و تنها به خاطر آن‌كه نسبتش به وجود و عدم يكسان است ، به علت نياز دارد . در نتيجه ، ملاك استغناى از علت وجوب ذاتى و امتناع ذاتى است . اگر شيئى واجب الوجود بالذات باشد خودبه‌خود و بدون نياز به عامل مرجح ، موجود مىباشد ، و نيز اگر شيئى ممتنع الوجود بالذات باشد ، خودبه‌خود معدوم مىباشد ، نه موجود بودن آن نياز به علت دارد و نه معدوم بودن اين . اما اگر شيئى ممكن بود و ذاتا نه اقتضاى وجود داشت و نه اقتضاى عدم ، در وجود و عدمش نياز به علت خواهد داشت .\r\n\r\nديدگاه متكلمان در اين مسئله\r\nاما متكلمان معتقدند كه ملاك احتياج به علت ، حدوث است ، نه امكان ، يعنى شىء چون حادث است و سابقهء نيستى دارد ، به علت نياز دارد . به نظر ايشان قانون عليت بايد به اين صورت بيان شود كه : « هر حادثى به علت نياز دارد . » در نتيجه ، ملاك استغناى از علت ، قدم زمانى خواهد بود . يعنى هر موجودى كه قديم زمانى باشد و وجودش سابقهء نيستى نداشته باشد ، حتما واجب الوجود و مستغنى از علت مىباشد .\r\nدر اين مسئله حق با حكماست ، يعنى ملاك احتياج به علت چيزى جز امكان نيست . صحت اين مدعا با بررسى ادله‌اى كه فلاسفه براى اثبات رأى مختار خويش و ابطال زعم متكلمان آورده‌اند ، روشن مىشود .\r\n\r\nدليل اول حكما بر اين كه مناط نياز به علت امكان است\r\nو استدلّ عليه بأنّ الماهيّة باعتبار وجودها ضروريّة الوجود ، و باعتبار عدمها ضروريّة العدم ، و هاتان الضرورتان به شرط المحمول ، و ليس الحدوث إلّا ترتّب إحدى الضرورتين على الاخرى ، فانّه كون وجود الشىء بعد عدمه ، و معلوم أنّ الضرورة مناط الغنى عن السبب و ارتفاع الحاجة ،\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nفما لم تعتبر الماهيّة بامكانها لم يرتفع الوجوب ، و لم تحصل الحاجة إلى العلّة .\r\nحكما براى اثبات مدعاى خويش گفته‌اند : ماهيت به لحاظ وجودش ضرورتا موجود است ، و به لحاظ عدمش ضرورتا معدوم مىباشد . و اين دو ضرورت ، ضرورت به شرط محمولند . از طرف ديگر ، « حدوث » و پيدايش ، چيزى جز آن نيست كه يكى از اين دو ضرورت پس از ديگرى قرار گيرد ، زيرا حدوث عبارت است از آن‌كه يك شىء بعد از معدوم بودنش موجود شود ، و روشن است كه ضرورت ، ملاك و منشأ غناى از سبب است نه نيازمندى به آن .\r\nبنابراين ، تا ماهيت را با امكانش مورد توجه قرار ندهيم ، وجوب و ضرورت بر طرف نشده و نياز به علت حاصل نمىگردد .\r\nفلاسفه مىگويند : نمىتوان ملاك نيازمندى شىء به علت را حدوث آن دانست ، زيرا حدوث ( به معناى پيدايش ) ، وصفى است كه از ملاحظهء ترتب هستى ماهيت بر نيستى آن انتزاع مىشود . يعنى وقتى ملاحظه مىكنيم كه مثلا « الف » در يك مقطع زمانى نبود و سپس به وجود آمد ، بدين لحاظ كه هستىاش مسبوق به نيستى است ، آن را « حادث » مىناميم . ( مقدمه اول )\r\nاز طرف ديگر ، ماهيت به اعتبار عدمش و تا وقتى كه معدوم است بالضرورة معدوم مىباشد ، و آن‌گاه كه به وجود آمد و متلبّس به هستى شد بالضرورة موجود مىباشد . به بيان ديگر ، ماهيت از آن جهت كه هريك از وجود و يا عدم برايش در متن واقع تعين يافته ، ضرورى الوجود و يا ضرورى العدم مىباشد . پس « الف » در آن مقطع زمانى كه معدوم بوده ، بالضرورة معدوم است و در مقطع زمانى بعد كه به وجود آمد ، بالضروره موجود مىباشد . ( مقدمهء دوم )\r\nاز سوى ديگر ، ضرورت ملاك استغناى از علت است . يعنى ماهيت از آن جهت كه وجود و يا عدم برايش ضرورت يافته ، علت نمىخواهد . اساسا علت براى آن است كه به شىء ضرورت بدهد . ( مقدمه سوم )\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nحاصل اين سه مقدمه آن است كه حدوث ، وصفى است كه از ترتب وجود شىء بر عدم آن انتزاع مىشود ، يعنى از ترتب ضرورت وجود بر ضرورت عدم . و چون ضرورت ملاك استغناى از علت است ، نمىتوان حدوث را ملاك نيازمندى به علت دانست .\r\nبنابراين ، وجوب و ضرورت تنها وقتى بر طرف مىشود كه ماهيت جدا از وجود و عدمش اعتبار شود ، زيرا در اين صورت است كه نه اقتضاى وجود دارد و نه اقتضاى عدم . پس عقل تا ماهيت را با امكانش مدّ نظر قرار ندهد آن را نيازمند به علت نمىبيند ، و اين نشان مىدهد مناط و ملاك حاجتمند بودن ماهيت ، همان امكان و لا اقتضاء بودن ماهيت است .\r\n\r\nدليل دوم [ ماهيت وقتى موجود مىشود كه علت آن را ايجاد كند 
  ]\r\nبرهان آخر : إنّ الماهيّة لا توجد إلّا عن ايجاد من العلّة ، و إيجاد العلّة لها متوقّف على وجوب الماهيّة المتوقّف على إيجاب العلّة ، و قد تبيّن ممّا تقدّم ، و إيجاب العلّة متوقّف على حاجة الماهيّة إليها ، و حاجة الماهيّة إليها متوقّفة على إمكانها ؛ إذ لو لم تمكن ، بأن وجبت او امتنعت ، استغنت عن العلّة بالضرورة ؛ فلحاجتها توقّف مّا على الامكان بالضرورة ؛ و لو توقّفت مع ذلك على حدوثها ، و هو وجودها بعد العدم ، سواء كان الحدوث علّة و الامكان شرطا ، او عدمه مانعا ، او كان الحدوث جزء علّة و الجزء الاخر هو الامكان ، او كان الحدوث شرطا ، او عدمه الواقع فى مرتبته مانعا ؛ فعلى أىّ حال يلزم تقدّم الشىء على نفسه بمراتب . و كذا لو كان وجوبها او إيجاب العلّة لها هو علّة الحاجة بوجه .\r\nفلم يبق إلّا ان يكون الامكان وحده علّة للحاجة ، إذ ليس فى هذه السلسلة المتصلة المترتّبة عقلا قبل الحاجة إلّا الماهيّة و إمكانها .\r\nبرهانى ديگر : ماهيت وقتى موجود مىشود كه علت آن را ايجاد كند ، ايجاد كردن علت نيز متوقف است بر واجب شدن ماهيت ، و ماهيت وقتى واجب\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nمىشود كه علت آن را ايجاب كند ؛ اين مقدار از سخن با توجه به مباحث گذشته روشن است ؛ حال مىگوييم : ايجاب كردن علت متوقف است بر نيازمندى ماهيت به علت ، و اين نيازمندى ، خود بر امكان ماهيت توقف دارد ، به دليل آن‌كه بالبداهه اگر ماهيت ممكن نبوده بلكه واجب يا ممتنع باشد ، بىنياز از علت خواهد بود . بنابراين ، نياز ماهيت به علت به نحوى متوقف بر امكان آن است ، حال اگر اين نيازمندى علاوه بر امكان ، بر حدوث ماهيت نيز متوقف باشد ، با توجه به آن‌كه حدوث همان هستى پس از نيستى است ، لازم مىآيد شىء چند مرحله بر خودش مقدم باشد ، خواه توقفش بر حدوث بدين نحو باشد كه حدوث ، علت نيازمندى و امكان ، شرط و يا عدمش ، مانع باشد و يا بدين نحو كه حدوث ، يك جزء علت و امكان ، جزء ديگر آن باشد ، و يا آن‌كه حدوث ، شرط و يا عدم حدوث در مرتبهء امكان ، مانع باشد ، درهرحال ، تقدم شىء بر خود به چند مرحله لازم مىآيد . اگر علت اين نيازمندى به نحوى وجوب ماهيت يا ايجاب علت باشد نيز همين محذور لازم مىآيد .\r\nپس در اين سلسله چيزى جز امكان نمىتواند علت اين نيازمندى باشد ، زيرا در اين سلسله ، كه حلقه‌هاى آن با تحليل عقلى ترتيب يافته‌اند ، قبل از « نيازمندى » چيزى جز ماهيت و امكان قرار ندارد .\r\n\r\nانتزاع مفاهيم گوناگون از يك پديده\r\nپيش از توضيح استدلال فوق لازم است مقدمه‌اى بيان شود و آن اين كه :\r\nعقل اين قدرت را دارد كه يك موجود را تحليل كرده و مفاهيم گوناگونى را از آن انتزاع كند . يعنى با آن‌كه در خارج يك وجود بيشتر نيست و يك شىء بيشتر تحقق ندارد ، اما عقل حيثيات گوناگونى را در آن تشخيص مىدهد و به لحاظ هركدام از اين حيثيت‌ها مفهومى را انتزاع كرده ، و آن شىء را به تمامى آنها متصف مىسازد .\r\nاين مفاهيم همه مفاهيمى اعتبارى و انتزاعىاند و تنها منشأ انتزاع دارند و مابازايى در خارج ندارند .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nنكتهء قابل توجه اين كه عقل گاهى ميان اين مفاهيم انتزاع شده ، نوعى ترتب و تقدم و تأخر قائل مىشود ، و صدق يكى را منوط و متوقف بر صدق ديگرى مىداند . البته اين تقدم و تأخرها ، تقدم و تأخر زمانى نيست بلكه نوعى تقدم و تأخر علّى و معلولى مىباشد ، اما نه به اين معنا كه در خارج دو چيز هست كه يكى هستى بخش به ديگرى مىباشد ، بلكه بدين معنا كه عقل در تحليل‌هاى خود يك حيثيت شىء را مناط حيثيت ديگر همان شىء مىداند . نمونهء بارز مطلب ياد شده ، در استدلالى كه اكنون درصدد بيان آن هستيم آمده است :\r\n\r\nتقرير دليل دوم\r\nحاصل اين دليل آن است كه اگر « حدوث » به نحوى از انحا ، ملاك و مناط احتياج ماهيت به علت باشد ، « تقدم شىء بر خود » لازم مىآيد . ( مقدمهء اول )\r\nو تقدم شىء بر خود بالبداهه محال است . ( مقدمهء دوم )\r\nبنابراين ، حدوث به هيچ نحو نمىتواند مدخليتى در احتياج ماهيت به علت داشته باشد . ( نتيجه )\r\nپايه و اساس استدلال همان مقدمهء نخست است و آن‌چه در متن آمده نيز براى تبيين همين مقدمه مىباشد و شرحش آن است كه : « حدوث » عنوانى است كه از وجود شىء به لحاظ مسبوق بودن آن به عدم انتزاع مىشود . يعنى وقتى ديديم ماهيتى در يك زمانى نبود و سپس به وجود آمد ، مىگوييم : آن ماهيت ، حادث است .\r\nبنابراين ، رتبهء حدوث پس از وجود ماهيت مىباشد . و به عبارتى ، تا چيزى موجود نشود ، به حدوث متصف نمىشود . پس « حادث بودن ماهيت متوقف است بر موجود بودن آن » .\r\nاز طرف ديگر ، تا علت ، ماهيت را ايجاد نكند ، ماهيت موجود نمىشود ، زيرا وجود ماهيت ، معلول غير است . ازاين‌رو ، « موجود بودن ماهيت متوقف است بر اين كه علت آن را ايجاد كند » .\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nو به مقتضاى قاعدهء « الشىء ما لم يجب لم يوجد » تا وجود براى ماهيت ضرورت و وجوب پيدا نكند ، علت نمىتواند آن را ايجاد كند ، لذا به حكم عقل ، ابتدا وجود براى ماهيت واجب مىشود و آن‌گاه علت آن را ايجاد مىكند . پس « ايجاد علت ماهيت را متوقف است بر وجوب ماهيت » .\r\nو چون ماهيت ذاتا وجوب و ضرورت ندارد و اين وجوب را از علت دريافت مىكند ، تا وقتى كه علت به آن وجوب ندهد ، واجب نمىگردد . بنابراين ، « وجوب ماهيت متوقف است بر ايجاب علت » .\r\nاز سوى ديگر ، علت در صورتى مىتواند وجوب و ضرورت به ماهيت بدهد و وجود آن را واجب گرداند ، كه ماهيت نياز و حاجت به آن داشته باشد و گرنه ، زمينه‌اى براى ايجاب آن وجود نخواهد داشت ، و لذا به حكم عقل « ايجاب علت متوقف است بر نياز ماهيت » .\r\nو در نهايت مىگوييم : ماهيت در صورتى نياز به علت دارد كه ممكن باشد . زيرا اگر ممكن نباشد ، يا واجب بالذات خواهد بود و يا ممتنع بالذات . و در هردو صورت بىنياز از علت خواهد بود ، چرا كه ضرورت ملاك استغناى از علت است .\r\nبنابراين « نياز ماهيت متوقف بر امكان آن مىباشد » . از تحليل فوق بدست مىآيد كه :\r\nحدوث ماهيت - متوقف است بر - وجود ماهيت - ايجاد علت - وجوب ماهيت\r\nايجاب علت - حاجت ماهيت - امكان ماهيت\r\nبنابراين ، امكان مسلما در نيازمند بودن ماهيت به علت مدخليت دارد ، و اگر امكان نبود ، ماهيت نيازى به علت نداشت . اين مقدار از بحث روشن است و جايى براى مناقشه در آن نيست . حال مىگوييم : اگر آن‌گونه كه متكلمان مىگويند ، علاوه بر امكان ، حدوث نيز در نيازمندى ماهيت به علت نقش « 1 » داشته باشد ، ماهيت بايد\r\n\r\n\r\n","description":"","footnote":"\r\n( 1 ) . اين كه امكان و حدوث هردو در نيازمندى ماهيت به علت ، مدخليت داشته باشند ، به پنج صورت قابل تصور است :\r\nصورت اول : حدوث ، علت و مقتضى نيازمندى ماهيت و امكان ، شرط تأثير اين علت باشد ، مانند آتش كه علت سوزاندن كاغذ است ، مشروط بر آن‌كه مجاور كاغذ باشد . -\r\n","page_name":" 362 ","page_number":362},
  {"content":"\r\n\r\nپيش از آن‌كه حادث شود ، حادث باشد . زيرا از طرفى ، بنابر فرض ، نيازمندى ماهيت به علت ، متوقف بر حدوث ماهيت است و در نتيجه ، حدوث ، مقدم بر نيازمندى ماهيت مىباشد و از طرف ديگر ، چنان كه از تحليل فوق به دست آمد ، نيازمندى ماهيت چهار مرتبه بر حدوث ماهيت مقدم مىباشد . در نتيجه ، حدوث پنج مرتبه بر خودش تقدم مىيابد .\r\nبه عبارت ديگر : بنابر تحليلى كه به عمل آمد ماهيت پيش از آن‌كه حادث شود بايد موجود شود ، و پيش از آن‌كه موجود شود بايد ايجاد شود ، و پيش از آن‌كه ايجاد شود بايد واجب شود ، و پيش از آن‌كه واجب شود بايد ايجاب شود ، و پيش از آن‌كه ايجاب شود بايد نيازمند به علت باشد . حال اگر نيازمندى آن به علت ، منوط بر امكان و حدوث ، هردو باشد ، بايد ماهيت پيش از آن‌كه نيازمند به علت باشد هم ممكن باشد و هم حادث . يعنى ماهيت بايد پيش از آن‌كه حادث شود ، حادث باشد !\r\nهم‌چنين از تحليل فوق به دست مىآيد كه وجوب ماهيت ، و يا ايجاد علت نيز نمىتوانند نقشى در نيازمندى ماهيت به علت داشته باشند ، زيرا اين امور نيز مانند حدوث ، در سلسلهء ياد شده ، متأخر از نيازمندى ماهيت به علت مىباشند ، و اگر در عين حال كه متأخر از آنند ، مقدم بر آن نيز باشند ، همان محذور تقدم شىء بر خود لازم مىآيد .\r\nبنابراين ، تنها چيزى كه مىتواند مناط و علت نيازمندى ماهيت به علت باشد ، همان امكان ماهيت است ، زيرا ديگر امور ، جملگى در تحليل عقل ، در رتبهء پس از\r\n\r\n\r\n","description":"","footnote":"\r\n- صورت دوم : حدوث ، علت نيازمندى ماهيت و عدم امكان ، مانع از تأثير اين علت باشد ، مانند مرطوب بودن كاغذ كه مانع از سوخته شدن آن است .\r\nصورت سوم : حدوث و امكان هردو باهم علت و مقتضى براى نيازمندى ماهيت باشند .\r\nصورت چهارم : امكان ، علت باشد و حدوث ، شرط ( عكس صورت اول ) .\r\nصورت پنجم : امكان ، علت باشد و عدم حدوث در مرتبهء امكان مانع باشد . ( اين كه گفته شد عدم حدوث در مرتبهء امكان مانع است به خاطر آن است كه مانع از يك شىء در همان مرتبهء مقتضى آن شىء است و در فرض مذكور ، امكان ، مقتضى است و عدم حدوث ، مانع مىباشد . پس بايد عدم حدوث در همان مرتبهء امكان ، به عنوان مانع در نظر گرفته شود ) .\r\n","page_name":" 363 ","page_number":363},
  {"content":"\r\n\r\nنيازمندى ماهيت به علت ، جاى دارند و تنها چيزى كه در رتبهء پيش از آن است ، امكان ماهيت مىباشد .\r\n\r\nاحتجاج متكلمان بر اين كه ملاك احتياج به علت حدوث است\r\nو بذلك يندفع ما احتجّ به بعض القائلين بأنّ علّة الحاجة إلى العلّة هو الحدوث دون الامكان ، من أنّه لو كان الامكان هو العلّة دون الحدوث ، جاز أن يوجد القديم الزمانىّ ، و هو الّذى لا أوّل لوجوده و لا آخر له ؛ و معلوم أنّ فرض دوام وجوده يغنيه عن العلّة ، إذ لا سبيل للعدم إليه حتى يحتاج إلى ارتفاعه .\r\nگروهى از معتقدان به اين كه منشأ نيازمندى به علت همان حدوث است و نه امكان ، استدلالى آورده‌اند كه جوابش از آن‌چه گفته شد معلوم مىگردد . ايشان گفته‌اند : اگر علت نيازمندى معلول ، امكان آن باشد و نه حدوثش ، تحقق قديم زمانى ( يعنى موجودى كه وجودش نه آغاز دارد و نه انجام ) بلامانع خواهد بود . حال آن‌كه [ معلوليت با قديم بودن قابل جمع نيست ، زيرا 
  ] با فرض دوام وجود ، ديگر جايى براى نياز به علت نخواهد بود ، چرا كه عدم ، راهى به سوى چنين موجودى ندارد تا براى بر طرف كردنش نيازمند به علت باشد .\r\nاستدلال متكلمان بر اين كه علت و مناط احتياج به علت ، حدوث است و نه امكان ، از دو مقدمه تشكيل مىشود :\r\nمقدمهء نخست : اگر علت نياز به علت ، امكان شىء باشد و حدوث هيچ نقشى در اين‌باره نداشته باشد ، تحقق معلولى كه قديم زمانى است ممكن خواهد بود .\r\nمقدمهء دوم : تحقق معلولى كه قديم زمانى باشد ممكن نيست .\r\nبنابراين ، چنين نيست كه علت نياز به علت ، تنها امكان شىء باشد و حدوث هيچ نقشى دراين‌باره نداشته باشد .\r\nمقدمهء نخست استدلال روشن و غير قابل مناقشه است و تنها مقدمهء دوم است كه نياز به تبيين دارد ، و متكلمان در تبيين آن گفته‌اند : اگر موجودى قديم زمانى باشد ،\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nهرگز سابقهء عدم و نيستى نداشته و از ازل موجود بوده و در نتيجه ، عدم هرگز نفوذى در آن نداشته است ، و چيزى كه هرگز به عدم و نيستى متصف نبوده ، چه نيازى به علت دارد ؟ نياز به علت براى آن است كه علّت ، عدم را از شىء بر طرف ساخته و به آن وجود بدهد و به عبارتى ، آن را از جرگهء معدومات بدرآورد و در زمرهء موجودات قرار دهد ، و اين تنها در جايى فرض دارد كه شىء سابقهء عدم و نيستى داشته باشد . حاصل آن‌كه قدم ، ملاك استغناى از علت است و معلوليت هرگز با قديم بودن جمع نمىشود .\r\nبنابراين ، تحقق معلولى كه در عين معلوليت قديم زمانى باشد ، محال است .\r\n\r\nدو پاسخ به احتجاج متكلمان\r\nوجه الاندفاع : أنّ المفروض أنّ ذاته هو المنشأ لحاجته ، و الذات محفوظة مع الوجود الدائم ، فله على فرض دوام الوجود حاجة دائمة فى ذاته ، و إن كان مع شرط الوجود له بنحو الضرورة به شرط المحمول مستغنيا عن العلّة ، بمعنى ارتفاع حاجته بها .\r\nو أيضا سيجىء : أنّ وجود المعلول ، سواء كان حادثا او قديما ، وجود رابط ، متعلّق الذات بعلّته ، غير مستقلّ دونها ؛ فالحاجة إلى العلّة ذاتيّة ملازمة له .\r\nجواب اين سخن آن است كه : طبق فرض ، ذات معلول ، منشأ نيازش به علت است ، و اين ذات همراه با آن موجود مستمر و قديم نيز محفوظ است . بنابراين ، در ذات معلولى كه وجود دائم و مستمر دارد ، حاجت دائم و مستمرى به علت نهفته است . البته اگر آن معلول به صورت ضرورت به شرط محمول ، مقيد به وجود گردد مستغنى از علت خواهد بود ، و لكن اين استغنا چيزى جز بر طرف شدن نيازش توسط علت نيست .\r\nو نيز خواهد آمد « 1 » كه وجود معلول ، خواه حادث باشد خواه قديم ، وجودى است رابط كه ذاتا به علتش تعلق دارد ، و به هيچ نحو مستقل از آن نمىباشد و\r\n\r\n\r\n","description":"","footnote":"\r\n( 1 ) . در فصل سوم از بخش هفتم .\r\n","page_name":" 365 ","page_number":365},
  {"content":"\r\n\r\nدر نتيجه ، نياز به علت ، امرى ذاتى و ملازم با آن خواهد بود .\r\nپاسخ نخست : از آن‌چه در بيان نظر حكما آورديم پاسخ اين احتجاج به دست مىآيد . « 1 » زيرا چنان‌كه گذشت ، منشأ و خاستگاه نيازمندى شىء به علت ، امكان آن است و امكان ، وصفى است ملازم با ذات و ماهيت شىء ممكن . و چنان‌كه معلوم است اگر شيئى قديم زمانى باشد هميشه ذات او همراهش است و هميشه اين ذات ، ممكن و لا اقتضا نسبت به وجود و عدم مىباشد و بنابراين ، يك نياز هميشگى به علت هستىبخش دارد .\r\nبه بيان ديگر ، اگر شيئى را در نظر بگيريم كه ذاتش از وجود و عدم خالى است - و معناى امكان نيز چيزى جز اين نيست - و لذا به لحاظ ذاتش هم مىتواند موجود باشد و هم مىتواند معدوم باشد ، و در عين حال از ازل موجود بوده ، و زمانى نبوده كه معدوم باشد ، بىشك آن شىء ، وجودش را از ازل از غير خود گرفته است .\r\nبنابراين ، قديم زمانى بودن هيچ منافاتى با معلوليت ندارد .\r\nالبته اگر ماهيت موردنظر را از آن جهت كه هميشه به وجود متصف بوده در نظر بگيريم ، وجود براى آن ضرورى خواهد بود و از اين جهت ، نيازى به علت ندارد ، چرا كه ضرورت ، ملاك استغناى از علت است ، اما اين بدين معناست كه ماهيتى كه نيازش توسط علت بر طرف شده ، ديگر نيازى به علت ندارد ، يعنى ماهيتى كه علت به آن وجود داده است ، نياز به علت ديگرى ندارد كه وجود ديگرى علاوه بر وجود نخستين به آن افاضه كند .\r\nپاسخ دوم : اين پاسخ مبتنى بر تحقيق عميقى است كه در حكمت متعاليه از رابطهء عليت و معلوليت شده است و شرحش به خواست خداوند در فصل دوم از بخش هفتم خواهد آمد . بنابراين تحقيق ، وجود معلول عين ربط به علت است و تعلق ذاتى\r\n\r\n\r\n","description":"","footnote":"\r\n( 1 ) . در واقع اين استدلال متكلمان نوعى مصادره بر مطلوب است ، زيرا مبتنى بر آن است كه منشأ نياز به علت همان حدوث است ، و اين به خوبى از آن‌چه در تبيين مقدمهء دوم استدلالشان آورده‌اند ، مشخص مىشود ، و لذا پس از اثبات اين كه منشأ نياز به علت فقط امكان است ، استدلال آنها خودبه‌خود پاسخ داده مىشود .\r\n","page_name":" 366 ","page_number":366},
  {"content":"\r\n\r\nبه آن دارد و به عبارتى ، رابطه و وابستگى معلول به علت و احتياج معلول به علت ، عين هويت و عين وجود معلول است . طبق اين نظر ، معلول چيزى نيست جز اضافه به علت و اشراق علت و افاضهء وجود از علت . در نتيجه ، هرچه گسترهء وجودى معلول بيشتر باشد ، در واقع تعلق و وابستگى و نياز آن به علت بيشتر خواهد بود .\r\nپس هيچ مانعى ندارد كه موجودى با آن‌كه معلول است ، قديم زمانى بوده باشد . چرا كه اين قدمت زمانى ، نه‌تنها آن را از علت مستغنى نمىسازد ، بلكه حاجت و نياز آن را به علت افزايش مىدهد .\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nالفصل التاسع الممكن محتاج الى علّته بقاء كما انّه محتاج اليها حدوثا\r\nو ذلك : لأنّ علّة حاجته إلى العلّة إمكانه اللازم لماهيّته ، و هى محفوظة معه فى حال البقاء ، كما أنّها محفوظة معه فى حال الحدوث ، فهو محتاج إلى العلّة حدوثا و بقاء ، مستفيض فى الحالين جميعا .\r\nبرهان آخر : إنّ وجود المعلول - كما تكرّرت الاشارة إليه و سيجىء بيانه - وجود رابط ، متعلق الذات بالعلّة ، متقوّم بها ، غير مستقل دونها ؛ فحاله فى الحاجة إلى العلّة حدوثا و بقاء واحد و الحاجة ملازمة .\r\n\r\n9 . ممكن علاوه بر حدوث در بقا نيز محتاج به علت است\r\nممكن ، همان‌گونه كه در پيدايش خود نيازمند به علت است ، در بقاى خود نيز به علت محتاج مىباشد . اين مدعا را با دو دليل مىتوان اثبات كرد :\r\nدليل نخست : منشأ نيازمندى يك شىء به علت ، امكان آن است كه قابل انفكاك از ذات و ماهيت شىء نيست ، و اين ذات نه‌تنها هنگام حدوث بلكه در حال بقا نيز همراه آن شىء است . بنابراين ، ممكن هم در حدوث و هم در بقا ، محتاج به علت بوده و در هر دو حال از علت خويش فيض وجود را دريافت مىكند .\r\nدليل دوم : وجود معلول - چنان‌كه مكررا يادآورى شد و توضيحش خواهد\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nآمد - وجودى است رابط كه ذاتش متعلق و وابسته به علت بوده و هيچ نحوه استقلالى از آن ندارد ، و لذا حالتش در حدوث و بقا از جهت نيازمندى به علت يكسان بوده و اين نيازمندى هميشه همراهش خواهد بود .\r\n\r\nرابطهء اين بحث با بحث پيشين\r\nمطلبى كه در اين فصل بيان مىشود ، در واقع نتيجهء بحث و گفت‌وگويى است كه در فصل پيشين بدان پرداختيم . در فصل گذشته گفتيم كه متكلمان ملاك و مناط احتياج معلول به علت را همان حدوث آن مىدانند . يعنى شىء از آن جهت نيازمند به علت است كه معدوم است و مىخواهد موجود شود . نتيجهء منطقى اين انديشه آن است كه معلول در بقاى خود ، نيازى به علت ندارد ، چرا كه احتياج معلول به علت براى آن بود كه علت ، آن را كه نبود به وجود بياورد ، و قهرا پس از آن‌كه حادث شد و به وجود آمد نيازش بر طرف شده و احتياجى به علت ندارد .\r\nبه عقيدهء اين گروه ، اگر علت پس از ايجاد معلول نيست و نابود شود ، معلول همچنان به وجود خود ادامه مىدهد مگر آن‌كه علت يا علل فانىكننده‌اى تحقق يابند و آن معلول را نابود كنند . تلقى ايشان از رابطهء عليت و معلوليت آن است كه معلول ، ذاتى مستقل از علت دارد كه علت با آن رابطه برقرار كرده و به آن وجود مىدهد ، و معلول با برقرار شدن اين رابطه وجودش را از علت دريافت كرده و موجود مىگردد ، و پس از آن‌كه موجود شد ، ديگر آن رابطه و اضافه‌اى كه علت با آن داشت از بين مىرود ، يعنى كار علت در رابطهء با معلول پايان مىيابد و لذا معلول ، ديگر نيازى به آن علت ندارد و حتى با از بين رفت آن نيز به وجود خويش ادامه مىدهد .\r\nاما حكيمان با توجه به مبنايى كه در مسئلهء پيشين اختيار كرده‌اند ، معتقدند كه معلول نه‌تنها در حدوث و پيدايش نياز به علت دارد ، بلكه در بقا و ادامهء هستىاش نيز محتاج به علت مىباشد ، و اگر لحظه‌اى رابطهء ميان علت و معلول قطع شود و معلول از علت خويش فيض هستى دريافت نكند ، نيست و نابود خواهد شد . حكما براى اثبات اين مدعا دو دليل اقامه كرده‌اند :\r\n\r\n","description":"","footnote":"","page_name":" 369 ","page_number":369},
  {"content":"\r\n\r\n\r\nدليل اول بر نيازمندى ممكن به علت در بقاء\r\nاين دليل مبتنى بر مقدماتى است كه همگى در فصل‌هاى پيشين به اثبات رسيده‌اند ، اين مقدمات عبارتند از :\r\nمقدمهء اول : علت نياز شىء به علت ، امكان آن است . پديده از آن جهت در هستى خويش محتاج به علت هستىبخش است كه ذاتش از وجود و عدم خالى است و نسبتش به اين دو يكسان مىباشد . اين مقدمه در فصل پيشين به اثبات رسيد .\r\nمقدمهء دوم : امكان ، وصفى است ملازم با ماهيت و هرگز از آن منفك نمىشود .\r\nاين مقدمه در فصل هفتم به خوبى تبيين شد .\r\nمقدمهء سوم : ماهيت شىء همان ذات شىء است و هميشه و درهرحال همراه آن مىباشد ، و اگر بر فرض ماهيتى تبديل به ماهيتى ديگر گردد ، خدشه‌اى به اصل مطلب وارد نمىشود ، زيرا درهرحال ، شىء داراى ماهيت خواهد بود ، چرا كه تنها واجب الوجود بالذات است كه ماهيت به معناى « چيستى » ندارد . در فصل سوم در اين‌باره بحث شد .\r\nنتيجه اين كه ، مناط و ملاك نياز به علت ( يعنى امكان ) هميشه همراه و ملازم با پديده مىباشد ، هم در حال پيدايش و هم در حال بقا و بنابراين ، پديده نه‌تنها در حال پيدايش بلكه در حال بقا نيز نيازمند به علت است و وجودش را از علت دريافت مىكند و اگر آنى ، ارتباطش با علت قطع شود و نيازش توسط علت بر طرف نگردد ، نيست و نابود مىگردد .\r\n\r\nدليل دوم [ بر نيازمندى ممكن به علت در بقاء 
  ]\r\nدليل دوم مبتنى بر همان مطلبى است كه در پايان فصل پيشين بدان اشاره كرديم و شرح كاملش را به فصل سوم از بخش هفتم ارجاع داديم . توضيح اين دليل آن است كه وقتى علت ، معلول را به وجود مىآورد و آن را ايجاد مىكند ، چنين نيست كه واقعيت و هستى معلول چيزى باشد و رابطه‌اش با علت ( كه همان ايجاد است )\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nچيزى ديگر ، تا اين توهم پيش آيد كه با بر طرف شدن رابطهء ميان علت و معلول ، خدشه‌اى بر وجود و هستى معلول وارد نمىگردد و در نتيجه ، معلول تنها در آغاز پيدايش به ارتباط با علت نياز دارد ولى پس از آن‌كه به وجود آمد ديگر به علت و ارتباط با آن نيازى ندارد . بلكه واقعيت و هستى معلول همان رابطه‌اش با علت است ، نه چيز ديگر . به عبارت ديگر ، ايجاد علت و وجود معلول ، دو مفهومند كه از يك واقعيت ، به دو اعتبار ، انتزاع شده‌اند . يك واقعيت است كه به لحاظ اضافه‌اش به علت ، ايجاد ناميده مىشود و به لحاظ تعلقش به معلول ، وجود خوانده مىشود .\r\nبنابراين ، هستى معلول چيزى جز اضافه و ربط به علت نيست . در نتيجه ، تعلق و وابستگى به علت ، در ذات و هويت آن نهفته است . پس اگر ارتباط معلول با علت لحظه‌اى قطع شود واقعيت و هستى معلول از بين مىرود ، چرا كه واقعيت معلول چيزى جز همان ارتباط با علت نيست . حاصل اين كه ، همان‌گونه كه معلول در حدوث خود محتاج به علت است ، در بقا نيز نيازمند به آن مىباشد .\r\n\r\nدليل متكلمان بر استغناى ممكن از علت در بقاء\r\nو قد استدلّوا : على استغناء الممكن عن العلّة فى حال البقاء بأمثلة عاميّة ؛ كمثال البناء و البنّاء ، حيث إنّ البناء يحتاج فى وجوده إلى البنّاء ، حتّى إذا بناه استغنى عنه فى بقائه .\r\nو ردّ : بأنّ البنّاء ليس علّة موجدة للبناء ؛ بل حركات يده علل معدّة لحدوث الاجتماع بين أجزاء البناء ؛ و اجتماع الأجزاء علّة لحدوث شكل البناء ، ثمّ اليبوسة علّة لبقائه مدّة يعتدّ بها .\r\nمتكلمان در مقام استدلال بر اين كه ممكن در حال بقا ، بىنياز از علت مىباشد به مثال‌هاى عاميانه‌اى تمسك جسته‌اند ، مانند مثال : ساختمان و سازندهء آن ، با توجه به اين كه ساختمان در پيدايش ، نياز به سازنده دارد ولى پس از آن‌كه ساخته شد ، در استمرار وجودش بىنياز از آن مىباشد .\r\nدر ردّ اين سخن آورده‌اند كه : سازندهء ساختمان ، علت به وجود آورندهء آن\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nنيست ، بلكه حركات دست او علل اعدادى و زمينه‌سازى هستند براى پيدايش اجتماع بين اجزاى ساختمان ؛ و اين اجتماع اجزاى ، علت پيدايش شكل بنا مىباشد ، و در مرحلهء بعد ، خشكى و پيوستگى بين اين اجزاى ، علت مىشود براى آن‌كه ساختمان تا زمان قابل توجهى باقى بماند .\r\nكسانى كه معلول را در بقا بىنياز از علت مىدانند مثال‌هاى عاميانه‌اى ذكر كرده‌اند و آنها را شاهد بر مدعاى خويش دانسته‌اند . گفته‌اند : ساختمان را بنّا مىسازد و بنابراين ، ساختمان معلول و فعل بنّا است ، و در عين حال مىبينيم كه ساختمان تنها در حدوث و پيدايش نياز به بنّا دارد و پس از آن‌كه به وجود آمد ديگر هيچ نيازى به آن ندارد ، به گونه‌اى كه اگر سازندهء ساختمان بميرد و از بين برود ، همچنان ساختمان پابرجا مىماند . كليهء مصنوعات بشر از همين قبيل است : ساعت ، اتومبيل ، هواپيما و . . . همگى در حدوث به سازنده و صانع نياز دارند ، اما وقتى سازنده آنها را ساخت ، مستقل از سازندهء خود به وجود خويش ادامه مىدهند .\r\n\r\nپاسخ به احتجاج متكلمان\r\nمنشأ اشتباه متكلمان آن است كه علت موجده را با علت معدّه خلط كرده‌اند . توضيح اين كه واژهء علت اصطلاحات گوناگونى دارد كه برخى اعم از ديگرى مىباشد . « 1 » گاهى علت به معنى « ما يتوقّف عليه الشىء » به كار مىرود كه معناى وسيعى دارد و حتى شامل معدّات نيز مىگردد ، اما علّتى كه مورد بحث ماست و مىگوييم معلول هم در حدوث و هم در بقا به آن نياز دارد ، و لحظه‌اى بدون آن نمىتواند موجود باشد ، « علت به وجود آورنده » است ، كه به آن « علت فاعلى » گفته مىشود ، يعنى علتى كه هستى و واقعيت معلول از او مىباشد . « 2 » اما علل معدّه كه تنها زمينه‌ساز\r\n\r\n\r\n","description":"","footnote":"\r\n( 1 ) . در فصل دوم از بخش هفتم دربارهء اصطلاحات گوناگون علت و تقسيمات مختلف آن گفت‌وگو خواهد شد .\r\n( 2 ) . براهينى كه حكما آورده‌اند نيز تنها علت فاعلى را دربر مىگيرد و نفيا و اثباتا دربارهء امور ديگرى كه هستى شىء متوقف بر آنهاست ، قضاوتى ندارد . البته علل داخلى ، كه به آنها علل قوام نيز گفته مىشود ، در جايى كه معلول مركب از ماده و صورت است ، در اين حكم با علت فاعلى شريك هستند ، امّا به ملاك و معيار ديگرى ، غير از آن‌چه در مورد علت فاعلى بيان شد .\r\n","page_name":" 372 ","page_number":372},
  {"content":"\r\n\r\nتحقق معلول هستند و شرايط افاضهء وجود از ناحيهء علت را فراهم مىسازند از موضوع بحث خارج مىباشند .\r\nدر مثال بنّا و ساختمان ، چنين نيست كه بنّا ايجادكنندهء ساختمان باشد و به آن وجود افاضه كند . ساختمان مجموعه‌اى از آهن و گچ و آجر و غير آن است كه هيچ كدام را بنا ايجاد نكرده است . آرى ، بنا علت فاعلى نسبت به حركات دست خويش است ، و پرواضح است كه حركات دست بنا همچنان‌كه در حدوث نيازمند به بناء هستند در بقا نيز محتاج به آن مىباشند .\r\nپس بنّا ، حركاتى را به وجود مىآورد ، و اين حركات علل معدّه براى پيدايش اجتماع ميان مواد اوليهء ساختمان هستند ، و چون علل معدّه‌اند از موضوع بحث خارج مىباشند . از طرف ديگر ، اجتماع مواد اوليهء ساختمان در كنار يكديگر ، علت پيدايش شكل و هيئت ساختمان است ، و حالت چسبندگىاى كه ميان اجزاى ساختمان وجود دارد و به‌طور كلى خواص فيزيكى و شيميايى آنها باعث مىشود مدتى اين ساختمان پابرجا بماند .\r\n\r\nوجوب و امكان از امور وجودى هستند\r\n\r\nخاتمة\r\nقد تبيّن من الأبحاث السابقة : أنّ الوجوب و الامكان و الامتناع كيفيّات ثلاث لنسب القضايا ؛ و أنّ الوجوب و الامكان أمران وجوديّان ، لمطابقة القضايا الموجّهة بهما للخارج مطابقة تامّة بما لها من الجهة ؛ فهما موجودان لكن بوجود موضوعهما لا بوجود منحاز مستقلّ ، فهما كسائر المعانى الفلسفيّة ، من الوحدة و الكثرة ، و القدم و الحدوث ، و القوّة و الفعل ، و غيرها ، أوصاف وجوديّة موجودة للموجود المطلق ، بمعنى كون الاتصاف بها فى الخارج و عروضها فى الذهن ؛ و هى المسمّاة ب « المعقولات الثانية » باصطلاح الفلسفة .\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nاز مطالب گذشته روشن گشت كه وجوب ، امكان و امتناع ، كيفيت‌هاى سه‌گانه‌اى هستند براى نسبت‌هاى قضايا ، و نيز معلوم شد كه وجوب و امكان دو امر وجودى مىباشند ، به دليل آن‌كه قضاياى مشتمل بر آنها به‌طور كامل همراه با جهت خاصى كه دارند با واقعيت خارجى مطابقت مىكنند . بنابراين ، آن دو نيز در خارج موجودند ، اما نه به‌طور جداگانه و مستقل ، بلكه به وجود موضوعشان . بنابراين ، وجوب و امكان همانند ساير معانى فلسفى ( چون وحدت و كثرت ، قدم و حدوث ، قوه و فعل و غير آن ) دو صفت وجوديند كه موجود مطلق بدان‌ها متصف مىگردد ، بدين معنا كه اتصافشان خارجى و عروضشان ذهنى است . چنين مفاهيمى در اصطلاح فلسفه معقول ثانى ناميده مىشود .\r\nدر اين قسمت دربارهء نحوهء وجود مواد سه‌گانه گفت‌وگو مىشود و اين كه آيا اين‌ها اوصافى خارجى هستند و يا اوصافى ذهنى ؟ و اگر اوصاف خارجى هستند آيا وجود مستقل و مابازاى جداگانه‌اى دارند يا آن‌كه وجودى مستقل از وجود موضوعشان ندارند .\r\nبراى روشن شدن موضوع بحث لازم است دربارهء مفاهيم خارجى و مفاهيم ذهنى گفت‌وگو كنيم . مفاهيمى كه در ذهن ما وجود دارند و ما آنها را به عنوان محمول بر موضوعاتى حمل مىكنيم در يك تقسيم‌بندى كلى بر دو قسم‌اند :\r\n\r\nمفاهيمى كه اتصافشان ذهنى است يا « معقولات ثانيهء منطقى »\r\n1 . مفاهيمى كه وصف براى امور ذهنى هستند و هرگز قابل حمل بر امور خارجى نمىباشند ، مانند مفهوم كلى ، جزيى ، معرّف ، حجت ، قضيه و به‌طور كلى ، همهء مفاهيم منطقى . مثلا : كلّى ، مفهومى است كه هرگز وصف براى يك شىء خارجى از آن جهت كه خارجى است واقع نمىشود . و به عبارت ديگر ، مفهومى است كه مصاديقش فقط در ذهن موجوداند نه در خارج . ماهيت انسان وقتى در ذهن بيايد مصداق كلى و موصوف به كليت مىشود نه آن‌گاه كه در خارج است . اين مفاهيم را « معقولات ثانيهء منطقى » مىنامند .\r\nبنابراين ، معقولات ثانيهء منطقى ، مفاهيمى هستند كه اتصافشان ذهنى است ، يعنى\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nوصف براى مفاهيم ذهنى هستند نه امور عينى و خارجى ، و البته هرچه اتصافش ذهنى باشد عروضش نيز لاجرم ذهنى خواهد بود ، يعنى در ذهن بر موضوع خود عارض مىشود نه در خارج ، چرا كه معنا ندارد وقتى موضوع ، يك امر ذهنى است وصف در خارج بر آن عارض شود .\r\n\r\nمفاهيمى كه اتصافشان خارجى است\r\n2 . مفاهيمى كه وصف براى امور خارجى هستند ، يعنى اشياى عينى و خارجى از آن جهت كه امور خارجى هستند به آنها متصف مىشوند . به عبارت ديگر ، مصاديقشان در خارج موجودند نه در ذهن ، مانند : مفهوم سفيدى ، سياهى ، گرما ، سرما ، عليت ، معلوليت ، وحدت ، كثرت ، قدم و حدوث . اين مفاهيم هيچ‌كدام در ذهن مصداق ندارند و به حمل شايع بر مفاهيم ذهنى از آن جهت كه مفاهيم ذهنى هستند حمل نمىشوند ، بلكه تنها وصف براى حقايق عينى و امور خارجى واقع مىشوند و به اصطلاح اتصافشان خارجى است .\r\n\r\nمعقولات اوليه\r\nمفاهيمى كه اتصافشان خارجى است خود بر دو دسته‌اند :\r\nدسته اول : مفاهيمى كه مابازاى خارجى دارند ، يعنى در خارج وجود فى نفسه دارند ، گرچه اين وجود فى نفسه ، متعلق به غير و براى غير بوده باشد ، مانند گرما و سرما كه هريك وجود خاص خود و مابازاى خارجى دارند . مثلا گرمى يك جسم ، چيزى است غير خود آن جسم كه در خارج بر آن عارض مىشود و آن را گرم مىسازد . كليهء مفاهيم ماهوى از اين قبيل هستند . اين دسته از مفاهيم كه هم اتصافشان خارجى است - يعنى وصف براى اشياى خارجى هستند - و هم عروضشان خارجى است - يعنى در خارج بر موضوعشان عارض مىشوند - معقولات اوليه ناميده مىشوند .\r\nدستهء دوم : مفاهيمى كه مابازاى خارجى و وجود فى نفسه و مستقلى ندارند ، بلكه\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nموجودند به وجود موضوعشان . اين دسته از مفاهيم ، مفاهيمى هستند كه با تحليل عقلى از امور خارجى انتزاع مىشوند و وجودى جدا از وجود منشأ انتزاعشان ندارند ، مانند مفهوم علت و معلول . وقتى گفته مىشود : « آتش علت حرارت است » و « حرارت معلول آتش است . » چنين نيست كه در خارج غير از آتش و حرارت ، دو چيز ديگر هم وجود داشته باشد به نام علت و معلول كه مجموعا بشوند چهار چيز .\r\nبلكه آن‌چه در خارج است همان آتش است كه به لحاظ رابطهء خاصى كه با حرارت دارد ، مفهوم علت از آن انتزاع مىشود و بر آن حمل مىگردد . بنابراين ، علّت گرچه وصف براى آتش خارجى است ، اما چنين نيست كه يك وجود فى نفسه و مستقل داشته باشد كه در خارج بر آتش عارض شده باشد و به اصطلاح عروضش خارجى باشد . بلكه اين ذهن است كه اين وصف را انتزاع مىكند و بر آتش حمل مىكند .\r\nكليه مفاهيم فلسفى از اين قبيل هستند و لذا به اين دسته از مفاهيم كه اتصافشان خارجى و عروضشان ذهنى است ، معقولات ثانيهء فلسفى مىگويند .\r\n\r\nبازگشت به اصل بحث\r\nوجوب و امكان از معقولات ثانيهء فلسفى به شمار مىروند ، يعنى اوّلا : دو امر وجودى هستند و از اوصاف خارجى محسوب مىشوند و به اصطلاح اتصافشان خارجى است و ثانيا : عروضشان ذهنى است ، يعنى وجود مستقلى ندارند كه در خارج بر موضوعشان عارض شده باشد . دليلى كه حضرت علامه براى اثبات اين مدعا اقامه كرده‌اند به اين صورت تنظيم مىشود :\r\nمقدمهء اول : وجوب و امكان كيفيت و چگونگى نسبت ميان موضوع و محمول قضيه مىباشند .\r\nمقدمهء دوم : در ميان قضاياى خارجى قضاياى صادقى داريم كه در آن چگونگى نسبت ميان موضوع و محمول بيان شده است ، « 1 » مانند : « انسان موجود است\r\n\r\n\r\n","description":"","footnote":"\r\n( 1 ) . اين دسته از قضايا در منطق قضاياى « موجّهه » ناميده مىشوند ، در برابر قضاياى « مطلقه » كه در آنها لفظى كه بيانگر چگونگى نسبت ميان موضوع و محمول باشد ، ذكر نشده است مانند قضيهء « انسان موجود است » .\r\n","page_name":" 376 ","page_number":376},
  {"content":"\r\n\r\nبالامكان » و « خدا موجود است بالضرورة » . اين قضايا به‌طور كامل و با همهء قيودشان صادق مىباشند .\r\nمقدمهء سوم : قضيه‌اى كه از خارج حكايت مىكند در صورتى صادق خواهد بود كه با خارج كاملا مطابقت داشته باشد .\r\nبنابراين ، امكان و ضرورت در قضيهء « انسان موجود است بالامكان » و قضيهء « خدا موجود است بالضرورة » ، با خارج مطابق مىباشند ، يعنى در خارج وجود دارند اما نه بدين معنا كه وجودى منحاز و مستقل داشته باشند ، زيرا همانطور كه در دنبالهء بحث خواهيم گفت ، اگر وجوب و امكان وجودى مستقل از وجود موضوعشان داشته باشند تسلسل لازم مىآيد ، بلكه وجودشان به تبع وجود موضوعشان مىباشد ، يعنى ذهن ، با تحليل‌هاى خاص خود ، اين مفاهيم را از واقعيات خارجى انتزاع و بر آنها حمل مىكند .\r\nاز اين‌جا دانسته مىشود كه وجوب و امكان مانند ديگر معقولات ثانيهء فلسفى هستند كه از طرفى ، اتصافشان خارجى است - يعنى وصف براى امور خارجى قرار مىگيرند - و از طرف ديگر ، عروضشان ذهنى است ، يعنى در ذهن بر موضوعشان عارض مىشوند نه در خارج ، چرا كه وجود فى نفسه‌اى ندارند تا در خارج بر چيز ديگرى عارض شود .\r\n\r\nوجوب و امكان وجود مستقل ندارند\r\nو ذهب بعضهم إلى كون الوجوب و الامكان موجودين فى الخارج بوجود منحاز مستقل . و لا يعبؤبه . هذا فى الوجوب و الامكان ، و أمّا الامتناع فهو أمر عدمىّ بلا ريب .\r\nگروهى پنداشته‌اند وجوب و امكان ، وجود خارجى جداگانه و مستقلى دارند ، كه البته حرف قابل اعتنايى نيست . اين راجع به وجوب و امكان بود ، اما امتناع بىترديد امرى عدمى است .\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nبه عقيدهء بعضى از متفكران ، وجوب و امكان از قبيل مفاهيم ماهوى و معقولات اوليه‌اند كه نه‌تنها اتصافشان خارجى است ، بلكه عروضشان نيز خارجى است . به عقيدهء ايشان وقتى گفته مىشود : « حسن ممكن الوجود است » امكان ، امرى است داراى وجود مستقل و مابازاى خاص خود كه در خارج بر « حسن » عارض شده است ، درست مانند آن‌جا كه مىگوييم : « حسن دانشمند است » . اين عقيده ، باطل و غير قابل قبول است زيرا :\r\nاگر وجوب و امكان در خارج وجودى مستقل و فى نفسه داشته باشند ، تسلسل لازم مىآيد و تسلسل باطل است . مثلا ، در آن‌جا كه گفته مىشود : « حسن ممكن است » اگر « امكان حسن » در خارج وجودى مستقل داشته باشد ، آن نيز مانند ديگر اشيا ، پديده‌اى از پديده‌ها خواهد بود و به امكان ديگرى متصف مىشود و آن امكان نيز امكان ديگرى دارد و به همين ترتيب سلسله ادامه مىيابد ، يعنى اگر « امكان حسن » در خارج موجودى مستقل باشد ، لازم مىآيد همراه با « حسن » موجوداتى بىشمار باشد .\r\n\r\nامتناع يك امر عدمى است\r\nآن‌چه تاكنون بيان شد راجع به وجوب و امكان بود و امّا امتناع ، بر خلاف وجوب و امكان ، امرى عدمى است ، يعنى چنين نيست كه وصف براى اشياى خارجى قرار گيرد و به اصطلاح اتصافش خارجى باشد ، زيرا چيزى كه موصوف به امتناع مىشود ، هرگز در خارج تحقق ندارد ، و وقتى موصوف در خارج نبود و از امور وجودى نبود صفت نيز قهرا نمىتواند از امور وجودى باشد . به بيان ديگر : موجود خارجى يا واجب است و يا ممكن و از اين دو حال بيرون نيست ، و لذا ممتنع در خارج مصداق ندارد و صفت براى موجودات خارجى واقع نمىشود .\r\n\r\nوجوب و امان از ديدگاهى ديگر\r\nهذا كلّه بالنظر إلى اعتبار العقل الماهيّات و المفاهيم موضوعات للاحكام ؛ و أمّا بالنظر إلى كون الوجود هو الموضوع لها حقيقة لأصالته ، فالوجوب : كون\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nالوجود فى نهاية الشّدة قائما بنفسه مستقلا فى ذاته على الاطلاق ، كما تقدّمت الاشارة إليه ؛ و الامكان : كونه متعلّق النفس بغيره متقوّم الذات بسواه ، كوجود الماهيّات ، فالوجوب و الامكان وصفان قائمان بالوجود غير خارجين من ذات موضوعهما .\r\nآن‌چه تاكنون گفته شد با توجه به آن بود كه در ذهن ما ماهيات و مفاهيم ، موضوع احكام واقع مىشوند [ و به عنوان اصل در نظر گرفته مىشوند 
  ] ، اما با نظر به آن‌كه وجود - به دليل اصالتش - موضوع واقعى احكام مىباشد [ بحث به گونه‌اى ديگر مطرح خواهد شد . از اين ديدگاه 
  ] وجوب بدين معناست كه وجود در نهايت شدت و قائم به خود است و ذاتا از هر چيز ديگرى مستقل مىباشد - همان‌طور كه پيش از اين بدان اشارت رفت « 1 » - و امكان يعنى آن‌كه وجود ، متعلق و وابسته به ديگرى است و ذاتش تكيه بر چيزى ديگر دارد ، مانند وجود ماهيات . بنابراين ، وجوب و امكان دو وصف قائم به وجود و داخل در ذات موضوع خويش هستند .\r\nآن‌چه تاكنون دربارهء وجوب و امكان و امتناع بيان شد بر اين اساس بود كه در قضايايى كه به صورت هليهء بسيطه تشكيل مىشوند و موضوعشان ماهيت و يا مفاهيم غير ماهوى است و محمولشان وجود است ، نسبت وجود به موضوع قضيه از سه حال بيرون نيست ، يا وجود براى موضوع ضرورت دارد ( وجوب ) و يا سلبش از موضوع ضرورى است ( امتناع ) و يا نه ثبوتش ضرورت دارد و نه سلبش ( امكان ) .\r\nبر اين مبنا وجوب و امكان ، بيانگر كيفيت نسبت ميان موضوع و محمول قضيه مىباشند . از اين ديدگاه وجوب شىء حاكى از آن است كه ذات شىء اقتضاى وجود دارد و امكان شىء بيانگر آن است كه نسبت ذات شىء به وجود و عدم يكسان است و به‌هرحال اين ، دو وصف كيفيت نسبت ميان ماهيت و وجود را بيان مىكنند .\r\nاين همه با توجه به آن است كه ماهيت اصل و اساس باشد و وجود به عنوان فرع\r\n\r\n\r\n","description":"","footnote":"\r\n( 1 ) . فصل سوّم .\r\n","page_name":" 379 ","page_number":379},
  {"content":"\r\n\r\nو محمول آن در نظر گرفته شود ، و اين با طرز تفكر اصالت ماهيت سازگارتر است تا اصالت وجود .\r\nاگر بخواهيم بنابر اصالت وجود سخن بگوييم : و حقيقت عينى وجود را موضوع و محور قرار دهيم بحث به‌گونه‌اى ديگر مطرح خواهد شد و وجوب و امكان معنا و مفهوم ديگرى خواهند يافت . بنابراين ديدگاه بايد بگوييم : وجود بر دو قسم است :\r\nواجب و ممكن .\r\nواجب : وجودى است كه قائم به خود و بىنياز از همه چيز است و در يك كلمه ، غناى محض و استقلال كامل دارد .\r\nو ممكن : وجودى است كه فقر و وابستگى محض و عين ارتباط با علت است .\r\nبنابراين تحليل ، وجوب و امكان دو وصف براى وجود خارجى هستند كه قائم به آن مىباشند و ازحاق آن ، بدون ملاحظهء هرچيز ديگرى انتزاع شده‌اند ، نه آن‌كه صفتى براى نسبت ميان وجود و ماهيت باشند .\r\n« و الحمد للّه ربّ العالمين »\r\n\r\n","description":"","footnote":"","page_name":" 380 ","page_number":380},
  {"content":"\r\n\r\n\r\nضميمه شرح حال علامهء طباطبايى و سه دستور العمل اخلاقى\r\n\r\n","description":"","footnote":"","page_name":" 381 ","page_number":381},
  {"content":"\r\n . \r\n","description":"","footnote":"","page_name":" 382 ","page_number":382},
  {"content":"\r\n\r\n\r\nشرح حال خودنوشت آيت حق علامه طباطبايى\r\n\r\nزندگى من\r\nنويسنده ، محمد حسين طباطبائى سال هزار و دويست و هشتاد و يك شمسى در تبريز در ميان يك خانواده علمى بوجود آمده‌ام در سن پنج سالگى مادر را و در سن نه سالگى پدر را از دست دادم و به مناسبت اين كه كم‌وبيش مايه معاش داشتيم سرپرست ما ( وصى پدر ) وضع زندگى ما ( من و برادر كوچكتر از خودم را كه داشتم ) به هم نزد و تحت مراقبت و پرستارى يكنفر خادم و يكنفر خادمه قرار گرفتيم . كمى پس از درگذشت پدر به مكتب و پس از چندى به مدرسه فرستاده شديم و بالاخره به دست معلم خصوصى كه به خانه مىآمد سپرده گشتيم و به اين ترتيب تقريبا مدت شش سال مشغول فراگرفتن فارسى و تعليمات ابتدايى بوديم .\r\nآن روزها تحصيلات ابتدايى برنامهء معينى نداشت . همين قدر به ياد دارم كه در فاصله ميان 1290 - 1296 كه مشغول بودم قرآن كريم را كه معمولا پيش از هر چيز ديگر خوانده مىشد و كتاب گلستان و بوستان سعدى و نصاب و اخلاق مصور و انوار سهيلى و تاريخ معجم و منشآت امير نظام و ارشاد الحساب را خواندم .\r\nسال 1297 وارد رشته‌هاى علوم دينيه و عربيه شدم و تا سال 1304 به قرائت متون سرگرم بودم .\r\nدر ظرف همين هفت سال در علم صرف كتاب امثله و صرف مير و تصريف و در نحو كتاب عوامل و انموذج و صمديه و سيوطى و جامى و مغنى و در بيان كتاب\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nمطول و در فقه كتاب شرح لمعه و مكاسب و در اصول كتاب معالم و قوانين و رسائل و كفايه و در منطق كبرى و حاشيه و شرح شمسيه و در فلسفه كتاب شرح اشارات و در كلام كتاب كشف المراد را خواندم و به همين ترتيب دروس متن ( در غير فلسفه و عرفان ) خاتمه يافت .\r\nسال 1304 براى تكميل تحصيلات خود عازم حوزهء نجف گرديدم و به مجلس درس مرحوم آية اللّه آقاى شيخ محمد حسين اصفهانى حاضر شدم يك دورهء خارج اصول كه تقريبا شش سال طول كشيد و چهار سال نيز خارج فقه معظم له را درك نمودم و همچنين هشت سال در خارج فقه مرحوم آية اللّه نائينى و يك دورهء خارج اصول معظم له حضور يافتم و كمى نيز به خارج فقه مرحوم آية اللّه آقاى سيد ابو الحسن اصفهانى رفتم . كليات علم رجال را نيز پيش مرحوم آية اللّه حجت كوه كمرى رفتم .\r\nدر فلسفه نيز به درس حكيم و فيلسوف معروف وقت مرحوم آقا سيد حسين بادكوبى موفق شدم . در ظرف شش سال كه پيش معظم له تلمذ مىكردم منظومهء سبزوارى و اسفار و مشاعر ملا صدرا و دوره شفاى بو على و كتاب اثولوجيا و تمهيد ابن تركه و اخلاق ابن مسكويه را خواندم .\r\nمرحوم بادكوبى از فرط عنايتى كه به تعليم و تربيت نويسنده داشت براى اين كه مرا به طرز تفكر برهانى آشنا ساخته به ذوق فلسفى تقويت بخشد امر فرمود كه به تعليم رياضيات پردازم . در امتثال امر معظم له به درس مرحوم آقا سيد ابو القاسم خوانسارى كه رياضيدان زبردستى بود حاضر شدم و يك‌دوره حساب استدلالى و يكدوره هندسه مسطحه و فضايى و جبر استدلالى از معظم له فراگرفتم .\r\nسال 1314 در اثر اختلال وضع معاش ناگزير به مراجعت شده به زادگاه اصلى خود ( تبريز ) برگشتم و ده سال و خورده‌اى در آن سامان به سر بردم كه حقا بايد اين دوره را در زندگى خود دورهء خسارت روحى بشمارم . زيرا در اثر گرفتارى ضرورى به معاشرت عمومى وسيلهء تأمين معاش ( كه از مجراى فلاحت بود ) از تدريس و\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nتفكر علمى ( جز مقدارى بسيار ناچيز ) بازمانده بودم و پيوسته با يك شكنجهء درونى به سر مىبردم .\r\nدر سال 1325 از سروسامان خود چشم پوشيده ، زادگاه اصلى را ترك گفتم و متوجه حوزهء قم گرديده بساط زندگى را در اين شهر گستردم و دوباره اشتغالات علمى را از سر گرفتم و تاكنون كه اوائل سال 1341 مىباشد روزگار خود را در اين سامان مىگذارد .\r\nالبته هركسى حسب حال خود در زندگى خود خوشى و تلخى و زشت و زيباهايى ديده و خاطره‌هايى دارد . من نيز به نوبهء خود و خاصه از اين نظر كه بيشتر دورهء زندگانى خود را با يتيمى با غربت يا مفارقت دوستان يا انقطاع وسائل و تهيدستى و گرفتارىهاى ديگر گذرانيده‌ام ، در مسير زندگى با فراز و نشيب‌هاى گوناگون روبه‌رو شده در محيطهاى رنگارنگ قرار گرفته‌ام . ولى پيوسته حس مىكردم كه دست ناپيدايى مرا از هر پرتگاه خطرناك نجات مىدهد و جاذبهء مرموزى از ميان هزارها مانع بيرون كشيده به سوى مقصد هدايت مىكند .\r\n من اگر خارم و گر گل چمن‌آرايى هست * كه از آن دست كه مىپروردم مىرويم \r\nدر اوايل تحصيل كه به صرف و نحو اشتغال داشتم علاقهء زيادى به ادامهء تحصيل نداشتم و ازاين‌رو هرچه مىخواندم نمىفهميدم و چهار سال به همين نحو گذرانيدم . پس از آن يكباره عنايت خدايى دامنگيرم شده عوضم كرد . و در خود يك نوع شيفتگى و بيتابى نسبت به تحصيل كمال حس نمودم . به‌طورى كه از همان روز تا پايان ايام تحصيل كه تقريبا هفده سال كشيد هرگز نسبت به تعليم و تفكر درك خستگى و دلسردى نكردم و زشت و زيباى جهان را فراموش نموده و تلخ و شيرين حوادث را برابر مىپنداشتم . بساط معاشرت غير اهل علم را به كلى برچيدم . در خورد و خواب و لوازم ديگر زندگى به حداقل ضرورى قناعت نموده باقى را به مطالعه مىپرداختم . بسيار مىشد ( و به‌ويژه در بهار و تابستان ) كه شب را تا طلوع آفتاب با مطالعه مىگذرانيدم و هميشه درس فردا را شب مطالعه مىكردم و اگر\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nاشكال پيش مىآمد با هر خودكشى بود حل مىنمودم و وقتى كه به درس حضور مىيافتم از آنچه استاد مىگفت قبلا روشن بودم و هرگز اشكال و اشتباه درس پيش استاد نبردم .\r\nاز آثار مختصرى كه هنگام تحصيل در نجف تهيه كرده‌ام :\r\n- رساله در برهان\r\n- رساله در مغالطه\r\n- رساله در تحليل\r\n- رساله در تركيب\r\n- رساله در اعتباريات ( افكارى كه ساختهء خود انسان است )\r\n- رساله در نبوات و منامات\r\nاز آثارى كه اوقات اقامت تبريز تأليف شده :\r\n- رساله در اثبات ذات\r\n- رساله در اسماء و صفات\r\n- رساله در افعال\r\n- رساله در وسائط ميان خدا و انسان\r\n- رساله انسان قبل الدنيا\r\n- رساله انسان فى الدنيا\r\n- رساله انسان بعد الدنيا\r\n- رساله در ولايت\r\n- رساله در نبوت\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n\r\nسلوك عملى علامه رحمه اللّه به نوشتهء آية اللّه ابراهيم امينى « 1 »\r\n. . . از من خواسته شده كه دربارهء اخلاق و رفتار حضرت آية اللّه علامه طباطبايى - رضوان اللّه عليه - چيزى بنويسم ، در صورتى كه اين امر به خوبى از من ساخته نيست . زيرا كسى مىتواند اخلاق و رفتار علامه را به نگارش درآورد كه با آن جناب كاملا مأنوس و محشور و شبانه‌روز ملازم او باشد . اما چون چنين شخصى وجود نداشت كه اين كار را برعهده بگيرد بدين جهت من در حدود اطلاعات خودم در اين‌باره اقدام مىكنم .\r\nاعتراف مىكنم كه نوشتار من نمىتواند اخلاق و رفتار استاد را به‌طور كامل منعكس سازد . بهتر است اين را به عنوان گوشه‌اى از اخلاق و رفتار استاد بناميم .\r\nعلامه طباطبايى تنها يك دانشمند نبود بلكه يك عالم ربانى و مهذب و يك انسان كامل ، باتقوا و بافضيلت بود . به نفس خويش همواره توجه داشت و در تهذيب و تكميل آن سعى و تلاش مىكرد و در اين راه مدارجى را پيموده بود . از آغاز جوانى به اين فكر افتاد و همواره درصدد تهذيب و تكميل خويشتن بود و خداوند بزرگ همچنين توفيقى را عنايت كرد و اسباب و وسايل كار را برايش فراهم ساخت . مرحوم استاد مىفرمودند :\r\n\r\n\r\n","description":"","footnote":"\r\n( 1 ) . به نقل از شناختنامهء علامهء طباطبايى ، ج 1 ، ص 123 - 132 .\r\n","page_name":" 387 ","page_number":387},
  {"content":"\r\n\r\nهنگامى كه از تبريز به قصد ادامهء تحصيل علوم اسلامى به سوى نجف اشرف حركت كردم از وضع نجف بىاطلاع بودم ، نمىدانستم كجا بروم و چه بكنم . در بين راه همواره به فكر بودم كه چه درسى بخوانم ، پيش چه استادى تلمذ نمايم و چه راه و روشى را انتخاب كنم كه مرضى خدا باشد . وقتى به نجف اشرف رسيدم ، لدى الورود رو كردم به قبه و بارگاه امير المؤمنين ( ع ) و عرض كردم :\r\nيا على من براى ادامهء تحصيل به محضر شما شرفياب شده‌ام ، ولى نمىدانم چه روشى را پيش گيرم و چه برنامه‌اى را انتخاب كنم ، از شما مىخواهم كه در آنچه صلاح است مرا راهنمايى كنيد .\r\nمنزلى اجاره كردم و در آن ساكن شدم ، در همان روزهاى اول قبل از اين كه در جلسه درسى شركت كرده باشم در منزل نشسته بودم و به آيندهء خود فكر مىكردم .\r\nناگاه درب خانه را زدند ، درب را باز كردم ديدم يكى از علماى بزرگ است ، سلام كرد و داخل منزل شد . در اتاق نشست و خيرمقدم گفت . چهره‌اى داشت بسيار جذاب و نورانى ، با كمال صفا و صميميت به گفتگو نشست و با من انس گرفت ، در ضمن صحبت اشعارى برايم خواند و سخنانى بدين مضمون برايم گفت :\r\nكسى كه به قصد تحصيل به نجف مىآيد خوب است علاوه بر تحصيل به فكر تهذيب و تكميل نفس خويش نيز باشد و از نفس خود غافل نماند .\r\nاين را فرمود و حركت كرد .\r\nمن در آن مجلس شيفتهء اخلاق و رفتار اسلامى او شدم سخنان كوتاه و بانفوذ آن عالم ربانى چنان در دل من اثر كرد كه برنامهء آينده‌ام را شناختم .\r\nتا مدتى كه در نجف بودم محضر آن عالم باتقوى را رها نكردم ، در درس اخلاقش شركت مىكردم و از محضرش استفاده مىنمودم . آن دانشمند بزرگ آقاى حاج ميرزا على آقاى قاضى - رضوان اللّه عليه - بود .\r\nاستاد علامه در حدود ده سال در نجف اشرف اقامت فرمودند و در اين مدت علاوه بر تحصيلات فقه و اصول و فلسفه و عرفان و رياضيات و رجال و درايه و تفسير ، در درس اخلاق و عرفان عملى آقاى قاضى حضور مىيافتند و از محضر\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nپربركتشان كسب فيض مىكردند و در اين راه به مراتب و درجاتى از تهذيب و تكامل نفس نائل آمدند . از اين دوران پربركت داستان‌هاى فراوان اخلاقى و سير و سلوك معنوى از استاد خويش به ياد داشتند كه گهگاهى به بعض آنها اشاره مىفرمودند .\r\nعلامه انسانى بود وارسته و مهذب و خوش‌اخلاق و مهربان و عفيف و متواضع و بااخلاص و بىهوى و هوس و صبور و بردبار و شيرين و خوش‌مجلس .\r\nنگارنده ، در حدود سى سال با استاد حشر و نشر داشتم در درس ايشان شركت مىكردم ، در جلسات خصوصى شب‌هاى پنجشنبه و جمعه نيز از محضر پربركتشان به مقدار ظرفيت وجودى خودم بهره‌مند مىشدم . به ياد ندارم كه در طول اين مدت حتى يك‌مرتبه عصبانى شده باشد و بر سر شاگردان داد بزند يا كوچكترين سخن تند يا توهين‌آميزى را بر زبان جارى سازد . خيلى آرام و متين درس مىگفت و هيچگاه داد و فرياد نمىكرد . خيلى زود با افراد انس مىگرفت و صميمى مىشد . با هر كسى حتى كوچكترين فرد طلاب چنان انس مىگرفت كه گويا از دوستان صميمى اوست . به سخن همه گوش مىداد و اظهار محبت مىفرمود . بسيار متواضع بود . هيچگاه نديدم كه به خود ببالد و از خويشتن تعريف و تمجيد كند . در تعليم و تربيت بخل نداشت ، عالىترين مطالب علمى را كه گاهى هم از ابتكارات فكرى خودش بود با كمال سادگى در اختيار علاقه‌مندان قرار مىداد . بدون اين كه خودستايى كند و بگويد : اين مطلب از ابتكارات من و مطلب مهمى است .\r\nدر بذل دانش حريص بود ، سؤال هيچكس را بلاجواب نمىگذاشت و جواب سائل را برطبق مراتب دركش مىداد . مطالب علمى را در عبارت‌هاى كوتاه بيان مىكرد و از عبارت‌پردازى خوشش نمىآمد . به كثرت و قلت شاگردانش چندان توجهى نداشت . گاهى حتى براى دو سه نفر هم درس مىگفت . غير طلاب را نيز از كسب فيض محروم نمىكرد . هركس و در هر لباس و هر سن خدمتش مىرسيد مىتوانست از محضرش استفاده كند و افراد زيادى استفاده‌ها كردند . از داخل و خارج كشور نامه‌هاى فراوانى خدمت ايشان مىرسيد كه پرسش علمى و دينى\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nداشتند . جواب نامه‌ها را با خط خودش مىنوشت و مىفرستاد .\r\nعلاوه بر درس‌هاى رسمى ، جلسهء اخلاق و سيروسلوكى داشت كه بعض علاقه‌مندان در آن شركت داشتند و كسب فيض مىنمودند . شب‌هاى پنجشنبه و جمعه نيز يك جلسه خصوصى سيارى داشت كه عده‌اى از افاضل طلاب به طور خصوصى در آن شركت مىكردند و كسب فيض مىنمودند . و همين جلسات منشأ بركات فراوانى شد ، در جلسات خصوصى غالبا ساكت و آرام بود ، اگر سؤال مىشد پاسخ مىداد و الا ساكت بود . گاهى مىشد كه سكوت بر جلسه حكمفرما بود ، اما وقتى به سخن مىآمد بسيار شيرين و خوش‌بيان بود . داستان‌هاى جالب علمى و اخلاقى فراوانى به ياد داشت كه با بيان آنها مجلس را صفا و نورانيت مىداد .\r\nحقايق و معارف اسلامى را با بيانى كوتاه و شيوا در اختيار علاقه‌مندان قرار مىداد ، به آيات قرآن و احاديث كاملا تسلط داشت و در موارد مناسب از آنها استفاده مىكرد . سخنان پرمغز استاد از درياى دانش مايه مىگرفت و همانند چشمهء جوشانى نفوس تشنه علاقه‌مندان را سيراب مىكرد مىفرمود :\r\nاين تعبير را دوست ندارم ، ما اينجا گرد آمده‌ايم تا با تعاون و هم‌فكرى ، حقايق و معارف اسلام را دريابيم . نگاهى نافذ و مهرانگيز داشت ، چهره نورانى او انسان را به ياد خدا مىانداخت .\r\nاستاد پياده‌روى را دوست مىداشت ، غالبا پياده به جلسات سيار مىرفت و در بين راه نيز به سؤال‌هاى علمى پاسخ مىداد .\r\nاستاد ، به مقتضاى كلم الناس على قدر عقولهم مراتب استعداد افراد را براى درك معارف و مطالب علمى رعايت مىفرمود و براى هركس به مقدار فهمش سخن مىگفت . گاهى يك مطلب را با عبارات مختلف براى اشخاص متفاوت بيان مىكرد .\r\nغالبا حقايق و معارف دقيق را در قالب الفاظ و كنايات و حتى داستان و شعر در اختيار افراد قرار مىداد ، و اگر در مخاطب استعداد بيشترى را احساس مىكرد همان مطلب را بىپرده در سطح بالاترى بيان مىكرد ، اما هيچ كس حتى افراد عادى را از\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nفيض علوم و معارف ، محروم نمىساخت و درخور فهمشان با آنان سخن مىگفت .\r\nشاگردانى در سطوح مختلف از محضرشان بهره‌مند مىشدند . چنان‌كه براى دانشمندان و افاضل جلساتى داشت و عالىترين مطالب را در اختيارشان قرار مىداد براى افراد عادى هم جلساتى داشت كه از محضرش استفاده مىنمودند .\r\nكارهاى علمى استاد نيز در يك سطح نبود ، از يك‌طرف عاليترين مطالب را در تفسير مىنوشت و دقيق‌ترين مطالب فلسفى را براى افاضل طلاب و اساتيد دانشگاه و دانشمندان خارجى مانند پرفسور كربن فرانسوى بيان مىكرد . از طرف ديگر حقايق و معارف دين را در سطح پايين حتى براى دانش‌آموزان مدارس به نگارش درمىآورد .\r\nاستاد علامه اهل مطالعه و تحقيق و تفكر بود . تمام عمر پربركتش را در مطالعه و تفكر و تأليف و تصنيف و تدريس صرف كرد و آثار گرانبهايى از خويشتن به يادگار گذاشت . در مطالعه و تفكر قدرت فوق العاده‌اى داشت . مىتوانست مدتى تمام حواسش را در يك مطلب متمركز سازد و بدون اينكه از آن خارج شود فقط درباره آن بينديشد . اكثر اوقاتش را در تأليف تفسير الميزان صرف كرد . الطاف الهى شامل حالش شده بود كه جز اشتغالات علمى اشتغالى نداشت . آنقدر فكر و مطالعه كرد كه پزشكان معالج دربارهء كسالتش گفتند سلولهاى مغزى او به مقدار توانايى خودشان كار كرده‌اند و ديگر تاب تحمل درك مطالب تازه را ندارند يا به تعبير پزشكى اشباع شده‌اند .\r\nبه تفسير و حديث و فلسفه بسيار علاقه‌مند بود . در ابتداء ، درس خارج فقه و اصول نيز شروع كرد و فضلاء از محضرش استفاده مىنمودند ، اما بعدا آنها را تعطيل كرد ، دربارهء علت تعطيل كردن درس فقه و اصول فرمود :\r\nدر حوزهء علميهء قم به حمد اللّه افرادى هستند كه فقه و اصول را تدريس مىنمايند ، ولى استاد فلسفه و تفسير به مقدار كافى نيست و در اين زمان حوزهء علميه قم و جامعهء اسلامى نياز شديدى به تفسير و فلسفه دارد . اشتغال من به اين علوم براى اسلام نافعتر مىباشد .\r\nاين خود يكى از شواهد اخلاص و فداكارى استاد مىباشد و در اين راه انصافا\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nاستقامت و پايدارى به خرج داد . با همه دشوارىها ساخت و تفسير گرانبهايى را مانند الميزان كه گنجينه‌اى است از علوم و معارف اسلامى و حقا مىتوان آن را به عنوان يك دائرة المعارف اسلامى معرفى كرد ، به يادگار گذاشت .\r\nهمه سختىها و نابخردىهاى كج‌انديشان را تحمل كرد و به درس فلسفه ادامه داد و اين علم گرانبها و ضرورى را از گوشه‌هاى انزوا و مخفىگاه‌ها خارج ساخت و به صورت يك علم رسمى حوزه‌هاى علميه درآورد كه اين نيز از شواهد اخلاص و پايدارى اين مرد الهى مىباشد .\r\nيكى از دانشمندان فرانسوى به نام پروفسور كربن ، براى شيعه‌شناسى ، سالى چند ماه از خارج به ايران مىآمد و در اينجا به تحقيق و كنجكاوى مىپرداخت .\r\nبه وسيلهء بعض اساتيد دانشگاه از محضر استاد علامه تقاضا كرده بود كه دراين‌باره كمكش كنند . حضرت علامه با وجود ضعف مزاج و كهولت سن دعوتش را اجابت نمود و هردو هفته يك مرتبه از قم به وسيلهء اتوبوس به تهران تشريف مىبرد و در آن جلسهء پربركت به پرسش‌هاى او پاسخ مىداد و معارف و حقايق گرانبهاى تشيع را در اختيار او و عده‌اى از اساتيد دانشگاه قرار مىداد و بدين وسيله شناخت صحيح تشيع را به جهان غرب صادر فرمود .\r\nعلامه دربارهء پروفسور كربن مىفرمود :\r\nاز الطاف خداست كه معارف اسلامى به وسيلهء اين دانشمند و همكارانش در جهان غرب اشاعه يابد . اينها در فرانسه مجله‌اى دارند كه معارف شيعه را در آن معرفى مىنمايند .\r\nاستاد بزرگوار بسيار مؤدب بود ، به سخنان ديگران خوب گوش مىداد . سخن كسى را قطع نمىكرد و اگر سخن حقى را مىشنيد تصديق مىكرد . از مباحثات جدلى گريزان بود ، ولى به سؤالها بدون خودنمايى پاسخ مىداد .\r\nمن در درس خارج فقه و اصول علامه مجاهد آية اللّه العظمى امام خمينى - روحى فداه - شركت مىكردم و درس فلسفه را خدمت استاد عاليقدر علامه\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nطباطبايى مىخواندم . و به اين هردو استاد ربانى بسيار علاقه‌مند بودم و عشق مىورزيدم . آن روزها من در مدرسه حجتيه قم ساكن بودم . در يكى از روزها از اين دو استاد دعوت كردم كه براى صرف ناهار به حجره تشريف بياورند . دعوتم را پذيرفتند و به حجره تشريف‌فرما شدند . در ضمن من علاقه داشتم كه دو استاد ربانى را در بحث‌هاى فلسفى به مباحثه دو طرفه وادار كنم ، اما در اين راه موفق نشدم ، زيرا هردو استاد بىهوى و هوس بودند و از مباحثه‌هاى جدلى مىگريختند .\r\nدر آن مجلس اگر امام خمينى را مخاطب قرار مىدادم و چيزى مىپرسيدم جواب مىدادند و علامه طباطبايى سكوت مىكردند و خوب گوش مىدادند ، اگر از علامه طباطبايى سؤال مىكردم ، جواب مىدادند و امام خمينى سكوت مىكردند و خوب گوش مىدادند .\r\nيك بار بدون اينكه فرد خاصى را مخاطب قرار دهم سؤالى را مطرح كردم . هردو بزرگوار چند دقيقه سكوت كردند ، سپس علامه طباطبايى نگاهى به صورت امام خمينى - مدّ ظله العالى - كردند و بدين وسيله كسب اجازه فرمودند . آن‌گاه جواب سؤال را دادند و امام خوب گوش مىدادند .\r\nاستاد علامه بسيار با عاطفه و مهربان بود . دوستانش را از ياد نمىبرد و همواره با آنان در ارتباط بود .\r\nبا شاگردان مخصوصش با مهربانى و عطوفت برخورد مىكرد و انس و الفت مىگرفت . و از احوال آنها كه به شهرستان‌ها منتقل شده بودند جويا مىشد .\r\nزندگى خانوادگى او بسيار باصفا و صميميت بود . در فوت همسرش بر خلاف انتظار ما بسيار اشك مىريخت و محزون و متأثر بود .\r\nروزى به ايشان عرض كردم ! ما صبر و بردبارى و تحمل مصائب را بايد از شما بياموزيم چرا اين‌چنين متأثر هستيد ؟ در جواب فرمود :\r\nآقاى امينى مرگ حق است ، همه بايد بميريم . من براى مرگ همسرم گريه نمىكنم . گريهء من از صفا و كدبانوگرى و محبت‌هاى خانم است . من زندگى\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nپرفراز و نشيبى داشته‌ام . در نجف اشرف با سختىهايى مواجه مىشديم . من از حوائج زندگى و چگونگى ادارهء آن بىاطلاع بودم . ادارهء زندگى به عهده خانم بود . در طول زندگى ما هيچ‌گاه نشد كه خانم كارى بكند كه من حداقل در دلم بگويم كاش اين كار را نمىكرد يا كارى را ترك كند كه من بگويم كاش اين عمل را انجام داده بود . در تمام دوران زندگى هيچ‌گاه به من نگفت چرا فلان عمل را انجام دادى ؟ يا چرا ترك كردى ؟ مثلا شما مىدانيد كه كار من در منزل است و هميشه در منزل مشغول نوشتن يا مطالعه هستم . معلوم است كه خسته مىشوم و احتياج به استراحت و تجديد نيرو دارم . خانم به اين موضوع توجه داشت . سماور ما هميشه روشن بود و چاى درست . در عين حال كه به كارهاى منزل اشتغال داشت ، هر ساعت يك فنجان چاى مىريخت و مىآورد در اتاق كار من مىگذاشت و دوباره دنبال كارش مىرفت تا ساعت ديگر . . . آقاى امينى من اين همه محبت و صفا را چگونه مىتوانم فراموش كنم .\r\nاستاد طبعى بسيار لطيف و زيبا داشت . به مناظر زيبا و درخت و سبزه و گل علاقه داشت . اشعار زيبايى مىسرود و اشعار فراوانى از شعرا را ازبر مىخواند .\r\nاستاد علامه در مراتب عرفان و سير سلوك معنوى مراحلى را پيموده بود . اهل ذكر و دعا و مناجات بود . در بين راه كه او را مىديدم غالبا ذكر خدا را بر لب داشت .\r\nدر جلساتى كه در محضرشان بوديم وقتى جلسه به سكوت مىكشيد ديده مىشد كه لب‌هاى استاد به ذكر خدا حركت مىكرد . به نوافل مقيد بود حتى گاهى ديده مىشد كه در بين راه مشغول خواندن نمازهاى نافله است . شب‌هاى ماه مبارك رمضان تا صبح بيدار بود . مقدارى مطالعه مىكرد و بقيه را به دعا و قرائت قرآن و نماز و اذكار مشغول بود .\r\nدر قم هفته‌اى حداقل يك بار به حرم حضرت معصومه عليها السلام مشرف مىشد . پياده مىرفت . در بين راه اگر پوسته پرتغال يا خيار يا موز مىديد با ته عصا آن را از مسير مردم كنار مىزد .\r\nدر ايام تابستان غالبا به مشهد مقدس مشرف مىشد . شب‌ها به حرم امام رضا ( ع )\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nمشرف مىشد و در بالاى سر مىنشست و با حال خضوع و خشوع به زيارت و دعا مىپرداخت . نماز مغرب و عشاء را در جماعت آية اللّه ميلانى شركت مىكرد و در بين مردم در گوشه‌اى مىنشست .\r\nبعد از نماز ، طلاب و ساير علاقه‌مندان اطرافش مىنشستند و مشكلاتشان را مىپرسيدند و جواب مىشنيدند .\r\nبا آيات قرآن كاملا مأنوس بود ، و به هر مناسبتى آيه يا آياتى را مىخواند . گويا آيات قرآن با روح و روانش عجين شده بود .\r\nبه پيامبر و ائمه اطهار عليهم السّلام بسيار علاقه داشت و با كمال ادب و احترام از آنها نام مىبرد . در مجالس روضه‌خوانى شركت مىكرد و براى مصائب اهل بيت شديدا اشك مىريخت .\r\nدر ماه‌هاى آخر عمرش ديگر به امور دنيا توجهى نداشت . از امور دنيا غافل بود و در عالم ديگرى سير مىكرد . ذكر خدا را بر لب داشت . از دنيا بريده بود و به جهان ديگر پيوسته بود . در روزهاى آخر عمرش حتى به آب و غذا هم توجه نداشت .\r\nچند روز قبل از وفاتش به يكى از دوستان فرموده بود من ديگر ميل به چاى ندارم و گفته‌ام سماور را در جهان آخرت روشن كنند . ميلم به غذا نمىكشد و غذا نمىخواهم و بعد از آن هم غذا ميل نفرمود ، با كسى سخن نمىگفت و حيرت‌زده به گوشهء اتاق نگاه مىكرد . در يكى از شب‌هاى آخر عمر در خدمت او بودم در بستر نشسته بود و با چشم‌هاى نافذش به گوشهء اتاق نگاه مىكرد ، ولى ياراى سخن گفتن نداشت . خواستم سخن و دستورى از او بشنوم و به يادگار داشته باشم ، ولى چندان اميدى به پاسخ شنيدن نداشتم . عرض كردم :\r\nبراى توجه به خدا و حضور قلب در نماز چه راهى را توصيه مىفرماييد ؟\r\nبه سوى من متوجه شد و لبهايش حركت كرد و با آهنگى بسيار ضعيف كه با سختى شنيده مىشد فرمود :\r\nتوجه ، مراوده ، توجه مراقبه ، توجه مراوده . . .\r\n\r\n","description":"","footnote":"","page_name":" 395 ","page_number":395},
  {"content":"\r\n\r\nو اين جمله را متجاوز از ده مرتبه تكرار نمود .\r\nحضرتش در حالى اين سخن را فرمود كه به همهء امور دنيا حتى آب و غذا هم بىتوجه بود ، ولى از امور معنوى و ياد خدا غافل نبود .\r\nاستاد ربانى در اين دستور العمل مىخواستند بفرمايند براى حضور قلب در نماز شرط اول اين است كه نمازگزار در آغاز نماز به خدا توجه پيدا كند و متوجه باشد كه در برابر خداى بزرگ ايستاده و با او سخن مىگويد و شرط دوم اين است كه سعى كند حال توجه را نگه دارد . مراقب و مواظب نفس خويشتن باشد كه از اين حال ملكوتى انصراف پيدا نكند . آنقدر با نفس خويش مبارزه كند و آنقدر سعى و جديت نمايد تا توجه به خدا و حضور قلب برايش به صورت ملكه درآيد .\r\nدر آخرين شبى كه روز بعد استاد را از منزل به بيمارستان بردند ، در محضرش بوديم . در حالت بيهوشى و اغماء بود . بعد از ساعتى به هوش آمد و در حدود سه ربع ساعت در بستر نشست ، با همان وضع سابق به گوشهء اتاق نگاه مىكرد و بعد از آن خوابيد . ما بيرون رفتيم و يكى از دوستان كه بعد از ما چند ساعت ديگر در حضور استاد باقى مانده بود ، مىگفت : استاد ساعتى بعد به هوش آمد و از جا حركت كرد به طورى كه گويا مىخواهد به پا خيزد . عرض كرديم : ميل داريد برخيزيد ؟\r\nفرمود : آن دو نفر را كه در انتظارشان بودم آمدند .\r\nو به گوشهء اتاق خيره خيره نگاه مىكرد . بعد از چند دقيقه خوابيد و بيهوش شد .\r\nروز بعد به بيمارستان منتقل شد و بعد از چند روز در بيمارستان وفات كرد و به لقاء الهى پيوست . عاش سعيدا و مات سعيدا ، قدس سرّه .\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n\r\nسه دستور العمل اخلاقى\r\n( 1 ) السلام عليكم !\r\nبراى موفق شدن و رسيدن به منظورى كه در پشت ورقه مرقوم داشته‌ايد « 1 » لازم است همّتى برآورده و توبه نموده ، به مراقبه و محاسبه بپردازيد . به اين نحو كه : هر روزه طرف صبح كه از خواب بيدار مىشويد ، قصد جدى كنيد كه هر عملى پيش آيد ، رضاى خدا ، عزّ اسمه ، را مراعات خواهم كرد . آن وقت در هر كارى كه مىخواهيد انجام دهيد ، نفع آخرت را منظور خواهيد داشت ، به طورى كه اگر نفع اخروى نداشته باشد ، انجام نخواهيد داد ، هرچه باشد . و همين حال را تا شب ، وقت خواب ، ادامه خواهيد داد .\r\nوقت خواب ، چهار - پنج دقيقه‌اى در كارهايى كه روز انجام داده‌ايد ، فكر كرده و يكىيكى از نظر خواهيد گذرانيد ، هركدام مطابق رضاى خدا انجام يافته ، شكر كنيد و هركدام ، تخلف شده استغفار كنيد و اين رويه را هرروز ادامه دهيد . اين روش اگرچه در بادى حال ، سخت و در ذائقه نفس تلخ مىباشد ، ولى كليد نجات و\r\n\r\n\r\n","description":"","footnote":"\r\n( 1 ) . مخاطب نامه فوق جوانى است كه سؤالى از محضر علامه طباطبايى نموده و ايشان پاسخ فوق را مرقوم داشته‌اند .\r\nمتن نامهء آن جوان چنين است .\r\nمحضر مبارك حضرت آيت اللّه العظمى جناب آقاى طباطبايى ! سلام عليكم و رحمة اللّه و بركاته\r\nجوانى هستم 22 ساله ، كه تنها ممكن است شما باشيد كه به اين سؤال من پاسخ گوييد . در محيط و شرايطى زندگى مىكنم كه هواى نفس و آمال بر من تسلط فراوان دارند و مرا اسير خود ساخته‌اند و سبب بازماندن من از حركت به سوى اللّه شده‌اند . درخواستى كه از شما دارم اين است كه بفرماييد بدانم به چه اعمالى دست بزنم تا بر نفس مسلط شوم و اين طلسم شوم را كه همگان گرفتار آنند بشكنم و سعادت بر من حكومت كند ؟ لطفا نصيحت نمىخواهم ، بلكه دستورات عملى براى پيروزى لازم دارم . ( 23 / 10 / 1355 )\r\n","page_name":" 397 ","page_number":397},
  {"content":"\r\n\r\nرستگارى است . و هر شب ، پيش از خواب توانستيد سور مسبّحات يعنى :\r\nسوره‌هاى حديد و حشر و صف و جمعه و تغابن را بخوانيد و اگر نتوانستيد ، تنها سوره حشر را بخوانيد و پس از بيست روز از حال اشتغال ، حالات خود را براى بنده در نامه بنويسيد . ان شاء اللّه موفق خواهيد بود . محمد حسين طباطبايى\r\n( 2 )\r\n[ بسمه تعالى 
  ] به عرض شريف مىرساند : نامه شريف دوم زيارت شد . قبلا نيز يك نامه ديگرى رسيده بود كه تاكنون ، پاسخ آن نوشته نشده . اصولا ، در زمستان گذشته ، در اثر كسالت مزاج و ناراحتى اعصاب ، نه‌تنها [ نامهء 
  ] جناب‌عالى ، بلكه نامه‌هاى زياد ديگرى كه در اين مدت رسيده تا امروزها ، براى هيچ‌كدام نتوانسته‌ام جواب بنويسم .\r\nامروزها كه كمى حالم رو به بهبود است ، تدريجا ، جواب مىفرستم . به‌هرحال ، عذر گذشته مىخواهم . عرض كنم : روشى كه براى ما در همه حال و همهء شرايط ، در حد ضرورت است ، روش بندگى و به عبارت ديگر ، خداشناسى است . و راه آن طبق آنچه از كتاب و سنت برمىآيد ، همانا ياد خدا و امتثال تكاليف عملى است ؛ يعنى همان مراقبه و محاسبه است كه در نامهء اولى خدمتتان عرض شده .\r\nفعلا به اين ترتيب كه هر صبح كه از خواب بيدار مىشويد ، تصميم بگيريد خدا را فراموش نخواهيد كرد . آن‌گاه به‌طور استمرار ، خود را در برابر خدا تصور كنيد .\r\nمحمد حسين طباطبايى\r\n( 3 )\r\n[ بسمه تعالى 
  ] برادر عزيز ! حالتى كه به شما رخ مىدهد ، حالت « جذبه » است . لازم است كه به مراقبت بپردازيد و با تمامى قوا ، به سوى خداى متعال توجه كنيد و خود را در برابر\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nحق ببينيد و تصور كنيد . و ضمنا روزانه ، اقلا با خداى خود ، عزّ اسمه ، ساعتى خلوت كرده و به ذكر او مشغول باشيد .\r\nبا استخاره ، يكى از دو ذكر شريف : « لا إله الا اللّه » روزى هزار مرتبه ، يا 1750 مرتبه ، يا اگر توانستيد سه هزار مرتبه مشغول شويد .\r\nو در خوردن و نوشيدن ، حرف زدن ، معاشرت و خواب از افراط و تفريط بپرهيزيد . فرصت را غنيمت شماريد ، چنان‌كه مىفرمايد :\r\nانّ لربّكم فى أيام دهركم نفحات ألا فتعرّضوا لها « 1 »\r\nوفقكم اللّه و اياكم ان شاء اللّه « 2 »\r\n\r\n\r\n","description":"","footnote":"\r\n( 1 ) . بحار الانوار ، ج 8 ، ص 221 .\r\n( 2 ) . مجله حوزه ، شماره 46 .\r\n","page_name":" 399 ","page_number":399},
  {"content":"\r\n . \r\n\r\n","description":"","footnote":"","page_name":" 400 ","page_number":400}
  ]