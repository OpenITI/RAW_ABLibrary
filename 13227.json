[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nمشاهير مدفون در حرم رضوى\r\n\" جلد اول \"\r\nعالمان دينى\r\nزير نظر : غلامرضا جلالى\r\nمدير گروه تراجم و انساب بنياد پژوهشهاى اسلامى آستان قدس رضوى\r\nپژوهشگران : ابراهيم زنگنه / اسماعيل رضايى / محمدجواد هوشيار / رسول سعيدى زاده / على جان سكندرى / سيد حسن حسينى / مجتبى الهى خراسانى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمشاهير مدفون در حرم رضوى / زير نظر غلامرضا جلالى ؛ پژوهشگران ابراهيم زنگنه / اسماعيل رضايى / محمدجواد هوشيار و . . . [ ديگران 
  ] . - ويرايش 2 . - مشهد : بنياد پژوهشهاى اسلامى ، 1386 -\r\nج : مصور .\r\n( شابك : دوره ) ISBN set : 978 - 964 - 971 - 202 - 4\r\n( شابك : ج 1 ) 1 - 203 - 971 - 964 - 978 : isbn set\r\nفهرستنويسى بر اساس اطلاعات فيپا .\r\nكتابنامه .\r\nمندرجات : ج . 1 . عالمان دينى . ج . 2 . شاعران وهنرمندان . ج 3 . رجال سياسى واجتماعى . 1 . مشهد - آرامگاه . 2 . آستان قدس رضوى - آرامگاهها . 3 . اسلام - سرگذشتنامه . الف - جلالى . غلامرضا . 1333 - ب . زنگنه . ابراهيم - 1314 ج . رضايي . اسماعيل . د . هوشيار ، محمد جواد . ه‍ بنياد پژوهشهاى اسلامى . و . عنوان .\r\n1386 5 م 9 ز / 2 / 264 bp 92 / 297\r\nكتابخانه ملى ايران\r\nمشاهير مدفون در حرم رضوى\r\nجلد اول : عالمان دينى\r\nزير نظر غلامرضا جلالى\r\nپژوهشهاى : ابراهيم زنگنه - اسماعيل رضايى - محمد جواد هوشيار -\r\nرسول سعيدى زاده - على جان سكندرى - سيد حسن حسينى - مجتبى الهى خراسانى\r\nچاپ دوم 1386 / 5000 نسخه / قيمت 65000 ريال\r\nچاپ وصحافى : مؤسسه وانتشارات آستان قدس رضوى\r\nبنياد پژوهشهاى اسلامى مشهد : صندوق پستى 366 - 91735\r\nتلفن ودورنگار واحد فروش بنياد پژوشهاى اسلامى : 2230803\r\nفروشگاههاى كتاب بنياد پژوهشهاى اسلامى ، مشهد : 2233923 ، قم : 7733029\r\nشركت به نشر . دفتر مركزى ( مشهد ) تلفن 7 - 8511136 ، دورنگار 8515560\r\nWeb site : www . islamic - rf . ir / email : info @ islamic - rf . ir\r\nحق چاپ محفوظ است\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nجلد اول\r\n\r\nفهرست مطالب\r\nدرآمد 31\r\nآ 1 / آخونديان - على ( 1316 - 1395 ه . ق ) / 37\r\n2 / آرام - محمد يوسف ( 1313 - 1394 ه ق ) / 38\r\n3 / آشتيانى - سيّد جلال الدّين ( 1304 - 1384 ه ش ) / 40\r\n4 / آشتيانى - مرتضى ( 1281 - 1365 ه . ق ) / 42\r\n5 / آشتيانى - ميرزا هاشم ( 1250 - 1328 ه ش ) / 44\r\n6 / آقابزرگ - زين الائمه ( - 1302 ه ق ) / 45\r\n7 / آقابزرگ - ملا آقا ( - 1087 ه ق ) / 46\r\n8 / آقا ميرى - سيد محمد طاهر ( 1280 - 1355 ق ) / 46\r\n9 / آقا نجفى شهرستانى - محمد تقى ( 1329 - 1395 ه ق ) / 47\r\nآقا نجفى - علم الهدى - على\r\n10 / آقا نجفى همدانى - محمد ( 1322 - 1417 ه ق ) / 48\r\n11 / آملى - ضياء الدّين ( 1283 - 1361 ه . ش ) / 49\r\n12 / آملى - محمّد تقى ( 1304 - 1391 ه ق ) / 54\r\nآيت‌اللّه‌زاده اصفهانى - موسوى اصفهانى - على\r\n13 / آيت‌اللّه‌زاده خراسانى - مهدى ( 1292 - 1364 ه ق ) / 57\r\n14 / آيت‌اللّهى - سيد محمد باقر ( 1322 - 1399 ه ق ) / 59\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nالف 15 / ابرقويى - محمود ( - 1314 ه . ش ) / 61\r\n16 / ابطحى سدهى - سيد محمد باقر ( 1290 - 1365 ه ش ) / 61\r\n17 / ابطحى سدهى - سيد محمد على ( 1294 - 1371 ه ق ) / 62\r\n18 / ابن ابى جمهور احسايى - محمد ( - زنده 904 ه ق ) / 62\r\n19 / ابو ترابى - سيد عباس ( 1295 - 1379 ه ش ) / 64\r\n20 / ابو ترابى - سيد على اكبر ( 1318 - 1379 ش ) / 65\r\nاديب اول - اديب نيشابورى - عبد الجواد\r\n21 / اديب بجنوردى - سيد حسين ( 1259 - 1341 ه ش ) / 66\r\n22 / اديب خاورى - حسن ( - 1386 ه ق ) / 68\r\n/ اديب دوم - اديب نيشابورى - محمّد تقى 23 / اديب نيشابورى - عبد الجواد ( 1281 - 1344 ه ق ) / 69\r\n24 / اديب نيشابورى - محمّد تقى ( 1315 - 1396 ه ق ) / 71\r\n25 / اديب هروى - محمّد حسن ( 1263 - 1347 ه ش ) / 73\r\n26 / اردبيلى - مير علينقى ( - زنده 1135 ه ق ) / 75\r\n27 / اردبيلى - مير علينقى ( - زنده 1135 ه ق ) / 77\r\n28 / اردوبادى - ابى الحسن على ( - 966 ه ق ) / 78\r\n29 / ازغدى - محمّد اسماعيل ( 1160 - 1231 ه ق ) / 78\r\n30 / استرآبادى - محمّد تقى ( - 1058 ه ق ) / 79\r\n31 / استرآبادى تهرانى - عبد النبى ( - 1340 ه ق ) / 79\r\n32 / اشرف الواعظين - حسن ( - 1381 ه ق ) / 80\r\n33 / اشكورى - سيد حسين ( - 1365 ه ق ) / 80\r\n34 / اصفهانى - ابراهيم ( 1290 - 1339 ه ) / 81\r\n/ اصفهانى - اسد اللّه - مرعشى شوشترى - مير اسد اللّه /\r\n35 / اصفهانى - حسنعلى ( 1279 - 1361 ه ق ) / 81\r\n\r\n","description":"","footnote":"","page_name":" 6 ","page_number":6},
  {"content":"\r\n\r\n36 / اصفهانى - محمّد باقر ( 1239 - 1319 ه . ق ) / 84\r\n37 / اصفهانى - مهدى ( 1303 - 1365 ه ق ) / 85\r\n38 / اصفهانى - ميرزا محمّد مهدى ( 1152 - 1218 ه ق ) / 88\r\n39 / اعدادى خراسانى - محمّد رضا ( 1307 - 1362 ه . ش ) / 89\r\n40 / امام‌جمعه - اسماعيل ( 1207 - 1262 ه ق ) / 91\r\n41 / امامى تربتى - عبد اللّه ( 1281 ه ق - 1362 ه ش ) / 92\r\nامين الاسلام - طبرسى - فضل بن حسن /\r\n42 / انصارى - محمود ( 1305 - 1377 ه ش ) / 93\r\n43 / ايازى - سيّد حيدر ( 1312 - 1401 ه ق ) / 95\r\n44 / ايروانى - سيّد مرتضى ( 1322 - 1410 ه ق ) / 96\r\n45 / ايسى محصل - على ( 1259 - 1359 ه ش ) / 96\r\nب 46 / بافقى - سيّد حسين ( - 1304 ه . ق ) / 99\r\n47 / بافقى - شرف الدّين على ( 894 - 974 ق ) / 99\r\n48 / بافقى - محمّد على ( - 1339 ه ق ) / 100\r\n49 / بالاخيابانى - عبد الحسين ( 1262 - 1344 ه ق ) / 101\r\nبالاخيابانى - محمّد رحيم - بروجردى - محمّد رحيم /\r\n50 / بجستانى - حسين ( 1275 - 1356 ه ش ) / 102\r\n51 / بجنوردى - محمّد تقى ( - 1314 ه ق ) / 103\r\n52 / بجنوردى - مرتضى ( - 1350 ه ق ) / 104\r\n53 / بحر العلوم رشتى - سيّد حسن ( 1314 - 1397 ه ق ) / 105\r\n54 / بختيارى - سيّد محمّد رضا ( - 1339 ه ش ) / 106\r\nبراتعلى - حاجى ميرزا - جلد دوم /\r\n55 / برسى - عبد الجواد ( - 1382 ه ق ) / 107\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n56 / بروجردى - سيّد محمّد رضا ( - 1363 ه ش ) / 107\r\n57 / بروجردى - على اكبر ( - 1348 ه ق ) / 108\r\n58 / بروجردى - محمّد رحيم ( 1224 - 1309 ه ق ) / 109\r\n59 / برهانى - سيّد حبيب اللّه ( - 1376 ه ق ) / 110\r\n60 / بسطامى - على ( 1316 - 1407 ه ق ) / 111\r\n61 / بسطامى - نوروز على ( 1237 - 1309 ه ق ) / 111\r\n62 / بمرودى قاينى - على ( - 1315 ه ق ) / 112\r\n63 / بنابى - على ( - 1305 ه ق ) / 113\r\n64 / بنى هاشمى بذرگر - على اكبر ( 1320 - 1376 ه ش ) / 113\r\n65 / بنى هاشمى كردكوهى - سيّد آقابزرگ ( - ح 1380 ه ق ) / 115\r\n66 / بهاء الدّين عاملى - محمد ( 953 - 1030 يا 1031 ه ق ) / 115\r\n67 / بهبهانى - شمس الدّين ( - 1248 ه ق ) / 117\r\n/ بيات - محمّد حسن - عارف نيشابورى - محمد حسين /\r\n68 / بيرجندى - عبد العلى ( - ح 934 ه ق ) / 118\r\n69 / بيرجندى - محمّد حسن ( - 1334 ه ش ) / 120\r\nپ 70 / پايين خيابانى - حسن ( - 1342 ه ق ) / 121\r\n71 / پشت‌مشهدى - سيّد عبد الرحيم ( - 1294 ه ق ) / 121\r\nپير پالان‌دوز - عباسى - محمّد عارف /\r\n72 / پيشنماز - سيّد محمّد ( - 1324 ه ق ) / 122\r\n73 / پيشنماز - محمّد على ( - 1290 ه ق ) / 122\r\nت 74 / تبريزى - على ( 1282 - 1340 ه ق ) / 123\r\n\r\n","description":"","footnote":"","page_name":" 8 ","page_number":8},
  {"content":"\r\n\r\n75 / تبريزى - غلامحسين ( 1260 - 1359 ه ش ) / 123\r\n/ تجلّى - نهاوندى - محمد /\r\n76 / تربتى - اسحاق ( 1157 - 1237 ه ق ) / 126\r\n77 / تربتى - حسين ( - 1305 ه ق ) / 127\r\n78 / تربتى - عباس ( - 1322 ه ش ) / 127\r\n79 / تربتى - محمّد ( سده 14 - 13 ) / 130\r\n80 / تربتى - محمّد صالح ( - 1246 ه ق ) / 130\r\n81 / تربتى - ميرزا نصر اللّه ( 1230 - 1298 ه ق ) / 131\r\n82 / تربتى خراسانى - على اكبر ( - 1331 ه ق ) / 132\r\n83 / ترشيزى - اسماعيل ( - 1323 ه ق ) / 132\r\n84 / تسترى - على ايوب ( - 1322 ه ق ) / 133\r\n85 / تقوى - مهدى ( 1286 - 1360 ه . ش ) / 133\r\n86 / تقوى بجنوردى - رضا ( 1275 - 1352 ه . ش ) / 134\r\n87 / توسلى - قربانعلى ( 1295 - 1370 ه . ش ) / 134\r\n88 / توسّلى - محمّد حسين ( ح 1275 - 1367 ه . ق ) / 135\r\n89 / تونى بشرويه‌اى - احمد ( سده 11 هجرى ) / 137\r\n90 / تهرانى - حسنعلى ( - 1325 ه ق ) / 137\r\n91 / تهرانى - عبد الوهاب ( - 1312 ه . ق ) / 138\r\n92 / تهرانى - غلامعلى ( - 1337 ه ق ) / 139\r\n93 / تهرانى - محمّد رضا ( - 1326 ه ق ) / 139\r\n94 / تهرانيان - محمّد كاظم ( 1240 - 1320 ه ش ) / 140\r\nث 95 / ثقفى - زين العابدين ( 1278 - 1370 ه ش ) / 142\r\n96 / ثقفى - محمّد ( 1313 - 1405 ه ق ) / 142\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nج 97 / جبرئيلى - غلام سرور ( 1306 - 1376 ه ش ) / 144\r\n98 / جزايرى - سيّد فخر الدّين ( 1268 - 1353 ه ش ) / 145\r\n99 / جعفرى - محمّد تقى ( 1304 - 1377 ه ش ) / 145\r\n100 / جلالى همدانى - سيّد محمد ( 1286 - 1362 ه ش ) / 147\r\nجناب - گرگانى - محمّد حسين\r\nچ 101 / چايچى - على اصغر ( 1295 - 1374 ه ش ) / 149\r\nح 102 / حائرى - سيّد حسين ( - 1365 ه ق ) / 150\r\n103 / حائرى - سيّد عليرضا ( 1304 ه . ق - ) / 150\r\nحائرى موسى - جلد دوم\r\nحائرى خراسانى - آرام - محمّد يوسف\r\nحائرى زعفرانى - رضوى - محمّد\r\nحاج آخوند - تربتى - عباس\r\nحاج عالم - آيت اللهى - سيّد محمّد باقر\r\nحاج رئيس - رئيس - محمود\r\n104 / حافظيان - سيّد ابو الحسن ( 1282 - 1360 ه ش ) / 151\r\n105 / حجازى طبسى - سيّد ابراهيم ( 1304 - 1377 ه ش ) / 153\r\n106 / حجت طباطبايى - محمّد باقر ( 1298 - 1380 ه ش ) / 155\r\n107 / حجت كاشانى - حسن ( - 1312 ه ش ) / 156\r\n108 / حرّ عاملى - احمد ( ح 1041 - 1120 ه ق ) / 156\r\n109 / حرّ عاملى - حسن ( 1000 - 1063 ه ق ) / 156\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n110 / حرّ عاملى - محمّد ( 1033 - 1104 ه ق ) / 157\r\n111 / حرّ عاملى - محمّد رضا ( - 1110 ه ق ) / 159\r\n112 / حرفوشى عاملى - ابراهيم ( - 1080 ه ق ) / 159\r\nحسين - سيّد ميرزا - رضوى - ميرزا حسين\r\n113 / حسينى - ابو جعفر محمّد ( - 452 ه ق ) / 159\r\nحسينى - كاشانى - سيد حسن\r\n114 / حسينى بجنوردى - اسماعيل ( 1241 - 1325 ه ش ) / 160\r\n115 / حسينى تبريزى - محمّد حسين ( - 1350 ه ق ) / 161\r\n116 / حسينى تبريزى - محمود ( 1320 - 1381 ه ق ) / 162\r\n117 / حسينى تهرانى - محمّد حسين ( 1345 - 1416 ه ق ) / 162\r\nحسينى جلالى - محمّد - جلالى همدانى - محمّد\r\n118 / حسينى خسروشاهى - سيّد احمد ( 1330 - 1397 ه . ق ) / 164\r\n119 / حسينى لواسانى - حسن ( 1308 - 1400 ه ق ) / 165\r\n120 / حسينى نيشابورى - ابراهيم ( - 1012 ه ق ) / 167\r\n121 / حسينى يزدى - حسن ( - 1380 ه ش ) / 167\r\n122 / حكمت‌نيا - محمّد باقر ( 1298 - 1380 ه ش ) / 168\r\n123 / حكيم زرگر - غلامحسين ( - 1359 ه ق ) / 170\r\nحكيم سديد - قمى سديد - جلد دوم\r\nخ 124 / خاتون‌آبادى - محمّد حسين ( - 1151 ه ق ) / 171\r\nخادم‌باشى - مجيد فياض - عبد المجيد\r\n125 / خادمى اصفهانى - سيّد حسين ( 1280 - 1363 ه ش ) / 172\r\n126 / خالصى - محمّد مهدى ( 1277 يا 1276 - 1343 ه ق ) / 174\r\n127 / خامنه‌اى - سيّد جواد ( 1313 - 1406 ه ق ) / 176\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n128 / خبوشانى - محمّد حسين ( - 1262 ه ق ) / 177\r\n129 / خبوشانى - محمّد على ( - 1236 ه ق ) / 178\r\n130 / خرازى نجفى - محمّد باقر ( 1315 - 1400 ه ق ) / 178\r\n131 / خراسانى - عباد ( - ح 1310 ه ق ) / 179\r\n132 / خراسانى - عبد اللّه ( - 1373 ه ق ) / 179\r\n133 / خراسانى - عبد الوهاب ( - 1268 ه ق ) / 180\r\n134 / خراسانى - على / 179 ( - ح 1356 ه ق ) / 180\r\n135 / خراسانى - فضل اللّه ( - 997 ه ق ) / 180\r\n136 / خراسانى - محمّد ( - زنده 1381 ه ق ) / 181\r\n137 / خراسانى - محمّد اسماعيل ( 1255 - 1330 ه ق ) / 181\r\nخراسانى - محمّد حسن - اديب هروى - محمّد حسن /\r\n138 / خراسانى - ملّا هاشم ( 1284 - 1352 ه ق ) / 182\r\n139 / خراسانى مشهدى - حسين ( - 1175 ه ق ) / 183\r\n140 / خراسانى نجفى - سيّد مهدى ( - ح 1273 ه ق ) / 183\r\n141 / خرقى - محمّد على ( 1248 - 1338 ه ش ) / 184\r\n142 / خلخالى - سيّد محمّد باقر ( - 1333 ه ق ) / 185\r\n/ خليفه سلطان - اصفهانى - اسد اللّه /\r\nد 143 / دامغانى - محمّد كاظم ( 1316 - 1401 ه ق ) / 186\r\n144 / درچه‌اىزاده - سيد ابو العلى ( - 1339 ه ش ) / 187\r\n145 / دزفولى نجفى - سيّد احمد ( 1280 - 1355 ه . ق ) / 188\r\n146 / دستغيب شيرازى - سيّد عبد الحسين ( 1283 - 1384 ه . ش ) / 189\r\n147 / دهكى قاينى - اسماعيل ( - 1335 ه . ق ) / 191\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nذ ذبيحى قوچانى نجفى - ذبيح اللّه - قوچانى - ذبيح اللّه\r\nر 148 / رئيس - محمود ( - 1372 ه ق ) / 194\r\n149 / رئيسى - محمّد تقى ( 1312 - 1404 ه ق ) / 194\r\n150 / راثى - حسين ( 1274 - 1337 ه . ش ) / 195\r\n151 / راشد محصل - محمّد حسين ( 1279 - 1353 ه . ش ) / 196\r\n152 / ربانى - صدر الدّين ( - 1363 ه ش ) / 197\r\n153 / رجائى - سيد محمّد رضا ( 1295 - 1360 ش ) / 198\r\n154 / رستمدارى - محمّد ( سده 10 هجرى ) / 198\r\n155 / رشتى نجفى - محمّد ( 1297 - 1352 ه ش ) / 199\r\n156 / رضوى - ابو الحسن ( 1246 - 1311 ه ق ) / 201\r\n157 / رضوى - ابو صالح ( - 1090 ه ق ) / 202\r\n158 / رضوى - احمد ( 1242 - 1304 ق ) / 202\r\n159 / رضوى - احمد ( - 1312 ه ق ) / 203\r\n160 / رضوى - اسماعيل ( 1242 - 1321 ه ق ) / 203\r\n161 / رضوى - حسن ( - 1278 ه ق ) / 204\r\n162 / رضوى - حسين ( 1258 - 1322 ه ق ) / 205\r\n163 / رضوى - زين العابدين ( - بعد از 1266 ه ق ) / 206\r\n164 / رضوى - صادق ( - 1269 ه ق ) / 207\r\n165 / رضوى - طاهر ( - 1325 ه ق ) / 208\r\n166 / رضوى - عبد الجواد ( - 1291 ه ق ) / 208\r\n/ رضوى - عبد الحسين - جلد سوم /\r\n167 / رضوى - عبد اللّه ( 1151 - 1239 ق ) / 209\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n168 / رضوى - على ( 1325 - 1387 ه ق ) / 209\r\n169 / رضوى - على ( - 1319 ه ق ) / 211\r\n170 / رضوى - على اصغر ( - 1332 ه ق ) / 211\r\n171 / رضوى - على نقى ( - 1250 ه ق ) / 212\r\n172 / رضوى - محمد ( 1283 - 1363 ه ق ) / 212\r\n173 / رضوى - محمد ( 1180 - 1253 يا 1255 ه ق ) / 213\r\n174 / رضوى - محمد ( 1190 - 1264 ه ق ) / 214\r\n/ رضوى - سيد محمّد ، قائم‌مقام التوليه - جلد سوم /\r\n175 / رضوى - محمّد ( 1090 - زنده تا 1135 ه . ق ) / 215\r\n176 / رضوى - محمّد ابراهيم ( 1273 - 1334 ه ق ) / 216\r\n177 / رضوى - محمّد باقر ( 1270 - 1342 ه ق ) / 217\r\n178 / رضوى - محمّد بن احمد ( سده 4 قمرى ) / 218\r\n179 / رضوى - محمّد تقى ( - 1149 ه ق ) / 218\r\n180 / رضوى - محمّد تقى ( - 1150 ه ق ) / 219\r\n181 / رضوى - محمّد تقى ( 1274 - 1365 ش ) / 220\r\n182 / رضوى - محمّد جعفر ( - 1025 ه ق ) / 222\r\n183 / رضوى - محمّد حسن ( 1250 - 1329 ه ق ) / 222\r\n184 / رضوى - محمّد على ( 1239 - 1311 ه ق ) / 223\r\n185 / رضوى - محمّد على ( - 1309 ه ق ) / 224\r\n/ رضوى - محمّد محسن - جلد سوم /\r\n186 / رضوى - محمّد معصوم ( - 1232 ه ق ) / 225\r\n/ رضوى - محمّد مهدى - جلد سوم /\r\n187 / رضوى - معصوم ( سده 14 قمرى ) / 225\r\n188 / رضوى - مهدى ( - 1267 ه ق ) / 226\r\nرضوى - هدايت اللّه - جلد سوم\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n189 / رضوى قاينى - حسن ( - زنده تا 1056 ه ق ) / 226\r\n190 / رفيع الدّين - سيّد محمّد ( - 1082 ه ق ) / 227\r\n191 / روغنى - شيخ محمّد صالح ( 1019 - 1116 ه . ق ) / 227\r\nز / زاهد - موسوى - عليرضا /\r\n192 / زاهدى - جعفر ( 1335 - 1419 ه ق ) / 230\r\n193 / زنجانى - ابو طالب ( 1259 - 1329 ه ق ) / 232\r\n194 / زنجانى - محمّد رضا ( - 1350 ه ق ) / 233\r\n/ زواره‌اى يزدى - مهدى - طباطبايى يزدى /\r\n/ زين الائمه - آقابزرگ - زين الائمه /\r\nس 195 / ساعدى خراسانى - محمد باقر ( 1036 - 1382 ش ) / 234\r\n196 / سبزوارى - ابو الحسن ( - ح 1313 ه ق ) / 237\r\n197 / سبزوارى - اسماعيل ( - 1262 ه ق ) / 237\r\n/ سبزوارى - حسين - فقيه سبزوارى - حسين /\r\n198 / سبزوارى - سيّد جعفر ( سده 13 قمرى ) / 238\r\n/ سبزوارى - سيد عبد اللّه - رضوى - عبد اللّه /\r\n199 / سبزوارى - سيّد محمّد ( 1118 - 1198 ه ق ) / 238\r\n/ سبزوارى - سيد مرتضى - واعظى سبزوارى /\r\n200 / سبزوارى - شرف الدّين محمّد ( سده 10 قمرى ) / 239\r\n/ سبزوارى - محمّد باقر - محقق سبزوارى /\r\n/ سبزوارى - محمّد رضا - قاينى - محمّد رضا - جلد دوم /\r\n201 / سبزوارى - مير شاه قاسم ( - قرن 12 ه . ق ) / 239\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n202 / سبزوارى - يحيى ( - 1366 ه ق ) / 240\r\n203 / سبط - مرتضى ( 1273 ه ق - 1347 ه ش ) / 240\r\n/ سبط الشيخ - دزفولى نجفى - سيد احمد /\r\n204 / سبط الشيخ - سيّد محمّد ( - 1366 ه ش ) / 241\r\n205 / سبط الشيخ - سيد محمد على ( 1330 - 1408 ه ق ) / 241\r\n206 / سجادى - سيّد عبد الحميد ( 1325 - 1369 ه . ش ) / 241\r\n207 / سدهى - سيّد محمّد رحيم ( - 1337 ه ق ) / 244\r\n208 / سرابى - سيّد مصطفى ( - 1350 ه ش ) / 244\r\n209 / سرابى - محمّد تقى ( - 1352 ه ق ) / 245\r\n210 / سرّاج - عبد اللّه ( - 378 ه ق ) / 245\r\n211 / سعيدى كاشمرى - محمّد صادق ( 1312 - 1375 ه ش ) / 246\r\n212 / سلطان الفقراء - محمود ( سده 13 ه ق ) / 248\r\n/ سلطان القرّاء - حسينى تبريزى - محمّد حسين /\r\n213 / سلطانى گلشيخى - ابراهيم ( 1284 - 1368 ه ش ) / 248\r\n214 / سمنانى - ميرزا عباس ( - 1291 ه ق ) / 250\r\n/ سيد قصير - رضوى - محمّد /\r\n215 / سيبويه - محمد حسن ( 1342 - 1401 ه . ق ) / 250\r\n216 / سيستانى - زين العابدين ( - 1355 ه ق ) / 251\r\n217 / سيستانى - على ( - 1340 ه ق ) / 252\r\nش / شانه‌چى - مدير شانه‌چى - كاظم /\r\n218 / شاه عبد العظيمى - مهدى ( - 1308 ه ق ) / 253\r\n219 / شاهرودى - حسين ( 1315 - 1410 ه ق ) / 253\r\n220 / شاهرودى - عباس ( - 1341 ه ق ) / 254\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n221 / شريفى شيرازى - مرتضى ( - 974 ه ق ) / 255\r\n222 / شفتى - ميرزا محمّد باقر ( - 1319 ه ق ) / 256\r\n223 / شفيعى - عبد الحسين ( 1263 - 1338 ه ش ) / 256\r\n224 / شكوه الواعظين ( - 1368 ه ق ) / 257\r\n/ شمس المحدثين - ودود - حسن /\r\n225 / شوشترى - على ( - 1366 ه ق ) / 258\r\n226 / شهرستانى - سيّد عبد الرضا ( 1340 - 1418 ه ق ) / 258\r\n227 / شهيدى - على اكبر ( 1315 - 1407 ه ق ) / 260\r\n/ شهيدى - نظام الدّين - جلد دوم /\r\n228 / شيخ الاسلام - عبد الرحمن ( - 1290 ه ق ) / 261\r\n229 / شيخ الاسلام - غلامحسين ( 1246 - 1319 ه ق ) / 261\r\n230 / شيخ الاسلام اصفهانى - على اكبر ( - 1350 ه ق ) / 262\r\n/ شيخ الحكماء - تهرانى - محمّد رضا /\r\n231 / شيخ الرئيس - حسين ( 1312 ه ق - 1403 ه ق ) / 262\r\n232 / شيخ العصر - غلامرضا ( - 1301 ه . ق ) / 263\r\n/ شيخ بهائى - بهاء الدّين عاملى - محمّد /\r\n/ شيخ رئيس - رئيسى - محمّد تقى /\r\n233 / شيخ‌زاده - محمّد جواد ( 1285 - 1356 ه ش ) / 263\r\n/ شيخ غلامحسين ترك - تبريزى - غلامحسين /\r\n/ شيخ محمّد كبير - قوچانى - محمّد /\r\n/ شيخ ورپا - واعظ كرمانى - على اكبر /\r\n234 / شيرازى - ابو الحسن ( 1293 - 1379 ش ) / 265\r\n235 / شيرازى - اسد اللّه ( - 1338 ه . ق ) / 266\r\nشيرازى - سيد ابو القاسم - جلد دوم\r\n236 / شيرازى - سيّد عبد اللّه ( 1271 - 1363 ه ش ) / 267\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n237 / شيرازى - محمّد حسين ( - 1343 ه ق ) / 269\r\n238 / شيرازى - نصر اللّه ( 1239 - 1291 ه ق ) / 269\r\n239 / شيروانى اصفهانى - محمّد ( - 1098 ه ق ) / 270\r\nص صاحب الزمانى - سيد حسن - جلد دوم\r\n240 / صادقى - قاسم ( 1315 - 1360 ه ش ) / 272\r\nصبورى - محمّد كاظم - جلد دوم\r\n241 / صدر العلماء - سيّد جعفر ( - 1335 ه ق ) / 273\r\n242 / صدر العلماء - ميرزا محسن ( - 1335 ه ق ) / 274\r\n/ صفاى اصفهانى - محمد حسين - جلد دوم /\r\n/ صفىآبادى - خبوشانى - محمّد حسين /\r\n/ ضياء الادباء - محمّد مهدى - جلد دوم /\r\nط 243 / طالقانى - نظر على ( - 1306 ه ق ) / 275\r\n244 / طاهر - مظفر حسين ( 1350 - 1408 ه . ق ) / 275\r\n245 / طباطبايى ساروى - محمّد ( - 1310 ه ق ) / 278\r\n246 / طباطبايى قمى - مهدى ( - ح 1358 ه ش ) / 278\r\n247 / طباطبايى نايينى - سيّد سعيد ( 1255 - 1337 ه ش ) / 279\r\n248 / طباطبايى يزدى - مهدى ( 1285 - 1346 ه ق ) / 280\r\n249 / طباطبايى يزدى مشهدى - عبد الحسين ( 1273 - 1336 ه ق ) / 280\r\n250 / طبرسى - فضل بن حسن ( - 548 ه ق ) / 281\r\n251 / طبسى - محمّد حسين ( - 1336 ه ق ) / 283\r\n252 / طبسى - ولى اللّه ( - 1363 ه ق ) / 284\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n253 / طبيب كابلى - سيّد عليخان ( قرن 13 ه . ق ) / 284\r\n/ طسوجى - ايسى محصل - شيخ على /\r\nع 254 / عابدى قائنى - سيّد محمّد ( 1325 - 1404 ه ق ) / 285\r\n255 / عارف الزين - احمد ( 1262 - 1339 ه ش ) / 286\r\n/ عارف عباسى - محمّد - عباسى - محمّد عارف /\r\n256 / عارف نيشابورى - محمّد حسن ( - 1262 ه ق ) / 287\r\n257 / عاملى - بدر الدّين ( - پيش از 1104 ه ق ) / 288\r\n258 / عاملى - حسن ( - 1300 ه ق ) / 288\r\n259 / عاملى - حسين ( - اوايل سده 11 قمرى ) / 289\r\n260 / عاملى - عبد العالى ( 926 - 993 يا 994 ه ق ) / 289\r\n261 / عاملى - على ( 1013 - 1103 ه ق ) / 290\r\n262 / عاملى بازورى - ابراهيم ( - بعد از 1030 ه ق ) / 291\r\n263 / عاملى جبعى - سيد حسين ( - 1069 ه ق ) / 291\r\n264 / عاملى جبعى - حسين ( 1056 - 1078 ه ق ) / 292\r\n265 / عباسى - محمّد عارف ( زنده در سده 10 ه . ق ) / 292\r\n266 / عبايى - حسين ( 1292 - 1374 ه ش ) / 293\r\n267 / عرب - على ( - 1383 ه ق ) / 294\r\n/ عرب‌زاده - آقا نجفى همدانى - محمّد /\r\n268 / عربىخوان - حسن ( - 1339 ه ق ) / 294\r\n269 / عصار - سيّد محمّد ( 1264 يا 1265 - 1356 ه ق ) / 295\r\n270 / عصار خراسانى - سيّد حسن ( - 1359 ه ق ) / 296\r\n271 / عطّار - محمّد على ( 986 - 1066 ه ق ) / 296\r\nعلامه حائرى مازندرانى - مازندرانى - محمّد صالح\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n/ علامه سمنانى - مازندرانى - محمّد صالح /\r\n272 / علم الهدى - سيّد ابراهيم ( - 1378 ه ش ) / 297\r\n273 / علم الهدى - على ( 1273 - 1359 ه ش ) / 298\r\n274 / علم الهدى - محمّد ( 1306 - 1367 ه . ش ) / 300\r\n275 / علمى اردبيلى - محمد ( 1288 - 1366 ه ش ) / 301\r\n276 / علوى - سيّد محمّد ( 1291 - 1367 ه ش ) / 303\r\n277 / علوى - سيّد محمود ( 1276 - 1340 ه ش ) / 304\r\n278 / عليزاده - على اكبر ( 1306 - 1378 ه ش ) / 305\r\n/ عماد الدّين تهران - فهرستى ، محمّد مهدى /\r\n279 / عيدگاهى - عبد الرحيم ( 1280 - 1334 ه ق ) / 306\r\n280 / عيدگاهى - محمّد ( - 1360 ه ش ) / 307\r\n281 / عيدگاهى - مرتضى ( 1303 - 1392 ه ق ) / 308\r\n282 / عيناثى - حسين ( سده 12 قمرى ) / 309\r\n283 / عيناثى - سيّد محمّد ( - 1085 ه ق ) / 309\r\nغ / غروى اصفهانى - مهدى - اصفهانى - مهدى /\r\n284 / غلامعلىپور - يعقوب ( 1298 - 1363 ش ) / 310\r\nف / فائقى - غلامعلى - تهرانى - غلامعلى /\r\n/ فارسى - نصر اللّه - مدرس شيرازى - نصر اللّه /\r\n/ فاضل بسطامى - بسطامى - نوروز على /\r\n285 / فاضل خراسانى - محمّد على ( - 1342 ه ق ) / 311\r\n/ فاضل سبزوارى - محمّد باقر - محقق سبزوارى /\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nفاضل قندهارى - عبد اللّه - جلد دوم\r\n286 / فرزلى - حسين ( قرن 11 ه . ق ) / 313\r\nفريد - نهاوندى - محمّد\r\n287 / فقاهتى سبزوارى - سيّد ابو الفضل ( - 1360 ه . ش ) / 313\r\n288 / فقيه - ذبيح اللّه ( 1267 - 1329 ه ش ) / 313\r\n289 / فقيه سبزوارى - حسين ( 1309 - 1384 ه ق ) / 314\r\n290 / فقيه سبزوارى - سيّد جواد ( 1309 - 1384 ه . ش ) / 315\r\n291 / فقيه قاينى - سيّد حسين ( 1239 - 1333 ه . ش ) / 318\r\n292 / فلسفى - ميرزا على ( 1299 - 1384 ه . ش ) / 320\r\n293 / فهرستى تهرانى - محمّد مهدى ( - 1315 ه ش ) / 325\r\n294 / فهرى زنجانى - سيد احمد ( 1301 - 1385 ه . ش ) / 325\r\nفياض - عبد المجيد - مجيد فياض - عبد المجيد\r\n295 / فيض گنابادى - عبد الرحيم ( 1276 - 1364 ه . ش ) / 328\r\nق 296 / قابچى - حسن ( - 1345 ه . ق ) / 330\r\n297 / قاسم ( - 1309 ه ق ) / 330\r\n298 / قاينى - ابو تراب ( - ح 1328 ه ق ) / 331\r\n299 / قاينى - سيد جواد ( سده 14 شمسى ) / 331\r\n300 / قاينى - شاه ميرزا ( - 1092 ه ق ) / 332\r\nقبلة الكتّاب - مشهدى - سلطان على ، جلد دوم\r\nقدس - رضوى - محمّد\r\nقدس خراسانى - جلد دوم\r\n301 / قزوينى - مجتبى ( 1318 - 1386 ه ق ) / 332\r\n302 / قزوينى - مهدى ( - 1313 ه ق ) / 334\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n303 / قزوينى - هاشم ( 1270 - 1339 ه ش ) / 334\r\nقصير - سيّد محمّد - رضوى - محمد\r\n304 / قصير ثانى - محمّد ( - 1278 ه . ق ) / 337\r\nقطب المحدثين - موسوى - موسى\r\n305 / قمى - حسن ( 1329 - 1428 ) / 338\r\nقوام الحكماء - حسينى بجنوردى - اسماعيل\r\n306 / قوچانى - ذبيح اللّه ( 1329 - 1414 ه ق ) / 340\r\n307 / قوچانى - رمضانعلى ( - 1366 ه ق ) / 341\r\n308 / قوچانى - سيّد رضا ( - 1368 ه ق ) / 342\r\n309 / قوچانى - محمّد ( 1294 - 1364 ه ق ) / 342\r\nك 310 / كاشانى - سيّد حسن ( - 1342 ه ق ) / 344\r\n311 / كاشانى - عبد اللّه ( - 1303 ه ق ) / 345\r\n312 / كاظمينى - محمد حسن ( - 1305 ه ش ) / 345\r\n313 / كافى - احمد ( - 1389 ه ق ) / 346\r\n314 / كافى مشهدى ( - 969 ه ق ) / 347\r\n315 / كامياب - سيّد رضا ( 1329 - 1360 ه ش ) / 347\r\nكاهانى - قوچانى - سيد رضا\r\nكبير - مهدى - واعظ - مهدى\r\n316 / كجورى - ابو القاسم ( 1279 - 1337 ه . ق ) / 349\r\n317 / كجورى - عبد النّبى ( 1333 - 1419 ه ق ) / 351\r\n318 / كجورى تهرانى - محمد باقر ( 1255 - 1313 ه ق ) / 353\r\n319 / كدكنى - هادى ( 1268 - 1353 ه ش ) / 354\r\nكركى - عاملى - عبد العالى\r\n\r\n","description":"","footnote":"","page_name":" 22 ","page_number":22},
  {"content":"\r\n\r\n320 / كركى جزائرى - على بن هلال ( - ح 904 ه ق ) / 355\r\n321 / كرمانشاهى - محمّد نجف ( - 1292 ه ق ) / 356\r\n322 / كرمانى - على ( - 1322 ه ق ) / 356\r\n323 / كفايى - ميرزا احمد ( 1300 - 1391 ه ق ) / 357\r\n324 / كفعمى - محمّد ( 1289 - 1362 ه ش ) / 359\r\n325 / كلباسى - محمّد تقى ( 1283 - 1325 ه ش ) / 360\r\n326 / كلباسى - محمّد حسين ( - 1340 ه ق ) / 361\r\n327 / كلباسى - محمود ( - 1365 ه ق ) / 361\r\n328 / كلباسى - ميرزا رضا ( 1295 - 1383 ه ق ) / 362\r\nكوثر قمى - عبد الكريم - جلد دوم\r\n329 / كوهستانى - محمّد ( - 1351 ه ش ) / 364\r\nكوهسرخى - ترشيزى - اسماعيل\r\nگ 330 / گرگانى - محمّد حسين ( - 1353 ه ق ) / 366\r\n331 / گلپايگانى - حبيب اللّه ( 1297 - 1384 ه ق ) / 367\r\n332 / گلپايگانى - سيّد محمد باقر ( 1245 - 1315 ه ق ) / 367\r\n333 / گلستانه - سيّد محمّد على ( 1277 - 1361 ه ق ) / 369\r\nگنابادى - على - معصومى - على\r\n334 / گيلانى - محمّد رفيع ( - 1160 ه ق ) / 370\r\nم 335 / مازندرانى - محمّد صالح ( 1297 - 1391 ه ق ) / 371\r\n336 / مجتهدپور - عبد اللّه ( 1270 - 1348 ه ش ) / 372\r\n337 / مجتهد تبريزى - محمّد يوسف ( - 1310 ه ق ) / 373\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nمجتهد جرفادقانى - گلپايگانى - محمد باقر\r\n338 / مجتهد خراسانى - ميرزا حبيب اللّه ( 1266 - 1327 ه ق ) / 374\r\nمجتهد رضوى - رضوى - محمّد ابراهيم\r\n339 / مجتهد قوچانى - ذبيح اللّه ( 1274 - 1335 ه ق ) / 376\r\nمجتهد كاشانى - كاشانى - عبد اللّه\r\n340 / مجتهد نيشابورى - محمّد باقر ( - 1327 ه ق ) / 378\r\n341 / مجتهدى - اسماعيل ( 1276 - 1369 ه ش ) / 378\r\n342 / مجتهدى - جعفر ( 1303 - 1374 ه ش ) / 379\r\n343 / مجتهدى - عبد اللّه ( - 1379 ق ) / 380\r\n344 / مجتهدى سيستانى - محمود ( 1311 - 1372 ه . ش ) / 382\r\n345 / مجيد فياض - عبد المجيد ( ح : 1277 - 1341 ه ق ) / 382\r\n346 / محامى - غلامحسين ( - 1333 ه ش ) / 383\r\n347 / محامى - محمّد رضا ( 1310 - 1377 ه ش ) / 385\r\n348 / محدث خراسانى - على ( 1329 - 1370 ه ق ) / 387\r\n349 / محقق - بمانعلى ( - 1335 ه ق ) / 388\r\n350 / محقق سبزوارى - محمّد باقر ( 1017 - 1090 ه ق ) / 389\r\n351 / محقق قوچانى - عبد الحسين ( - 1369 ه ق ) / 391\r\n352 / محلاتى - محمّد ( - 1306 ه ق ) / 391\r\n353 / محمدى - جعفر ( 1310 - 1368 ه ش ) / 392\r\n354 / مختارى - تاج الدّين على ( سده 10 قمرى ) / 392\r\n355 / مدرّس - سيّد محمّد جواد ( - 1335 ه ق ) / 393\r\n356 / مدرّس - عبد الرحمن ( 1268 - 1328 ه ق ) / 393\r\n357 / مدرس - ميرزا محمّد تقى ( - 1280 ه ق ) / 394\r\nمدرس رضوى - رضوى - حسين\r\nمدرس رضوى - رضوى - محمّد باقر\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n358 / مدرس غروى - رضا ( 1307 - 1370 ه ش ) / 394\r\n359 / مدرّس قصيرى - سيّد على اكبر ( سده 14 قمرى ) / 396\r\n360 / مدرّس يزدى - سيّد جلال ( 1327 - 1379 ه ق ) / 396\r\n361 / مدرّس يزدى - ميرزا احمد ( 1306 - 1391 ه ق ) / 397\r\n362 / مدرّسى حسينى - سيد محمد رضا ( 1310 - 1359 ه ش ) / 398\r\n363 / مدرسى خراسانى - سيّد مرتضى ( 1279 - 1342 ه . ش ) / 399\r\n364 / مدقق خراسانى - على اكبر ( 1315 - بعد از 1380 ه ق ) / 400\r\n365 / مدير شانه‌چى - كاظم ( 1306 - 1381 ه ش ) / 403\r\n366 / مرتضوى - احمد ( 1280 - 1347 ) / 405\r\n367 / مرتضوى - محمد ( 1262 - 1324 ه . ش ) / 406\r\n368 / مرعشى - سيّد كاظم ( 1337 - 1423 ه ق ) / 407\r\n369 / مرعشى شوشترى - مير اسد اللّه ( 888 - 963 ه ق ) / 408\r\n370 / مرواريد - حسنعلى ( 1329 - 1425 ه . ق ) / 410\r\n371 / مرواريد - محمد رضا ( 1299 - 1338 ه ق ) / 415\r\n372 / مروج خراسانى - على اكبر ( 1310 - 1400 ه ق ) / 418\r\nمشايخ - كجورى - ابو القاسم\r\nمشهدى - رضوى - محمّد زمان\r\n373 / مشهدى - ابراهيم ( - 1148 ه ق ) / 418\r\n374 / مشهدى - ابو محمّد ( - 1240 ه ق ) / 419\r\n375 / مشهدى - اسفنديار ( - 1125 ه ق ) / 420\r\n376 / مشهدى - سيد برهان الدّين ( - 919 ه ق ) / 420\r\n377 / مشهدى - سيّد محمّد صالح ( - 1246 ه ق ) / 420\r\n378 / مشهدى - عبد الخالق ( - ح 1320 ه ق ) / 420\r\n379 / مشهدى - فخر الدّين ( - 1097 ه . ق ) / 421\r\n380 / مشهدى - فضل اللّه ( - 914 ه ق ) / 422\r\n\r\n","description":"","footnote":"","page_name":" 25 ","page_number":25},
  {"content":"\r\n\r\n381 / مشهدى - محمّد ( 1182 - 1257 ه ق ) / 422\r\n382 / مشهدى - محمّد رحيم ( - 1117 ه . ق ) / 423\r\n383 / مصباح - سيّد اسد اللّه ( 1293 - 1362 ه ق ) / 423\r\n384 / مصباح - سيّد مرتضى ( 1324 - 1372 ه ق ) / 424\r\n385 / مصطفوى - سيّد جواد ( 1301 - 1368 ه ش ) / 425\r\n386 / معصومى - على ( 1301 - 1379 ه ق ) / 428\r\n387 / معين الغرباء - ابو القاسم ( - 1339 ه ق ) / 429\r\n388 / مقدس - حسن ( - 1409 ه ق ) / 430\r\n389 / مقدّس - حسين ( 1312 - 1408 ه ق ) / 431\r\n390 / ملاباشى - محمّد باقر ( - 1320 ه ق ) / 432\r\n391 / ملاباشى - مرتضى ( - 1387 ه ق ) / 433\r\nملا رفيعا - گيلانى محمد رفيع\r\nملّا محمّد مشكّك - رستمدارى - محمد\r\n392 / منجم - مهدى ( - 1337 ه ق ) / 434\r\n393 / مؤذن - محمّد على ( - 1078 ه ق ) / 434\r\n394 / مؤذّن علوى - حاج آقا ( 1285 - 1374 ه ش ) / 434\r\n395 / موسوى - سيّد موسى ( 1308 ه ق - ) / 435\r\n396 / موسوى - عليرضا ( - 1374 ه ق ) / 436\r\n397 / موسوى - عماد الدّين يحيى ( - 558 ق ) / 437\r\n398 / موسوى - موسى بن احمد ( قرن 6 ق ) / 437\r\n399 / موسوى اصفهانى - عبد الحميد ( 1314 - 1381 ه ق ) / 438\r\n400 / موسوى اصفهانى - على ( 1332 - 1393 ه ق ) / 439\r\n401 / موسوى تونى - ميرك ( - 1098 ه ق ) / 441\r\n402 / موسوى حجازى خراسانى - ابو القاسم ( - 1341 ه ش ) / 442\r\n403 / موسوى خلخالى - محمّد صادق ( 1307 - 1368 ه ش ) / 443\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n404 / موسوى گرمارودى - محمّد على ( 1292 - 1375 ه . ش ) / 444\r\n405 / موسوى ملايرى - عبد اللّه ( - 1344 ه ق ) / 449\r\n406 / موسويان - حسن ( 1300 - 1364 ه ش ) / 450\r\nمولانا ميرزا - شيروانى اصفهانى - محمد\r\nمولوى صاحب - نبىبخش\r\n407 / مولوى قندهارى - محمّد حسن ( 1280 - 1377 ه ش ) / 453\r\n408 / مؤيّد الاسلام - سيّد جلال الدّين ( 1242 - 1309 ه ش ) / 454\r\nمهدوى دامغانى - محمّد كاظم - دامغانى - محمّد كاظم\r\nميبدى - يزدى - حسين\r\nميرخدائى - محمد تقى - رضوى - محمد تقى\r\n409 / ميردامادى - حسن ( 1310 - 1367 ه ش ) / 456\r\n410 / ميردامادى - سيّد هاشم ( 1303 - 1380 ه ق ) / 458\r\nميرزا بابا - شيرازى - سيد ابو القاسم\r\n411 / ميرزا داود ( 1190 - 1240 ه ق ) / 460\r\nميرزا رفيعاى نايينى - رفيعا - محمد\r\n412 / ميرزا عبد الجواد ( 1188 - 1246 ه ق ) / 461\r\n413 / ميرزا عسكرى ( 1211 - 1280 ه ق ) / 462\r\n414 / ميرزا محمّد جعفر ( 1253 - 1335 ه ق ) / 463\r\n415 / ميرزا هاشم ( 1283 - 1343 ه ق ) / 464\r\n416 / ميرزا هاشم ( 1209 - 1269 ه ق ) / 464\r\n417 / ميرزا هدايت اللّه ( 1178 - 1248 ه ق ) / 465\r\n418 / ميلانى - سيّد محمّد هادى ( 1313 - 1395 ه ق ) / 467\r\nن 419 / ناظر - محمّد تقى ( - ح 1248 ه ق ) / 474\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nناظر - محمّد صادق - جلد سوم\r\nناظر - محمّد مهدى - جلد سوم\r\nنجف‌آبادى - ميردامادى - حسن\r\nنجف‌آبادى - ميردامادى - هاشم\r\n420 / نجفى - محمد حسين ( 1281 - 1339 ه ق ) / 475\r\nنجفى - مهدى - خديو گيلانى ، جلد دوم\r\n421 / نجفى فردوسى - عبد الحسين ( 1289 - 1365 ه ق ) / 476\r\n422 / نجفى مسجد شاهى - مهدى ( - 1393 ه ق ) / 477\r\n423 / نجوميان - اسماعيل ( 1262 - 1356 ه ش ) / 478\r\nنخودكى - اصفهانى - حسنعلى\r\n424 / نمازى شاهرودى - على ( 1332 - 1405 ه ق ) / 479\r\n425 / نوقانى - على اكبر ( 1300 - 1370 ه ق ) / 480\r\n426 / نوقانى - محمّد رضا ( ح 1237 - 1340 ه ش ) / 486\r\n427 / نوقانى - محمد مهدى ( 1305 - 1371 ه ش ) / 487\r\n428 / نهاوندى - حسن ( ح 1276 - 1330 ه ق ) / 488\r\n429 / نهاوندى - على اكبر ( 1278 - 1369 ه ق ) / 489\r\n430 / نهاوندى - محمّد ( - 1389 ه ق ) / 495\r\n431 / نهاوندى - محمّد ( 1291 - 1371 ه ق ) / 497\r\nو 432 / واعظ - احمد ( 1240 - 1303 ه ق ) / 500\r\n433 / واعظ - احمد ( 1320 ه ق - ) / 501\r\n434 / واعظ - مهدى ( 1255 - 1320 ه ق ) / 501\r\nواعظ پايين خيابانى - حسن - پايين خيابانى - حسن\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nواعظ تهرانى - محمّد باقر - كجورى تهرانى - محمد باقر\r\n435 / واعظ خراسانى - مهدى ( 1286 - 1370 ه ق ) / 502\r\n436 / واعظزاده مقدس - محمّد ( 1272 - 1362 ه ش ) / 505\r\n437 / واعظ طبسى - غلامرضا ( 1313 - 1355 ه ق ) / 505\r\n438 / واعظ كرمانشاهى - محمّد على ( - 1347 ه ق ) / 509\r\n439 / واعظ كرمانى - على اكبر ( - 1326 ه ش ) / 509\r\n440 / واعظ مشهدى - محمّد حسين ( 1140 - ح 1240 ه . ق ) / 510\r\n441 / واعظ مقدس - غلامرضا ( 1250 - 1345 ه ق ) / 511\r\nواعظ يزدى - بافقى - محمّد على\r\n442 / واعظ يزدى - احمد ( - 1310 ه ق ) / 512\r\n443 / واعظ يزدى - على ( - 1311 ه ق ) / 513\r\n444 / واعظى سبزوارى - سيد مرتضى ( 1284 - 1347 ه ش ) / 513\r\n445 / واله - محمّد ( 1310 - 1375 ه ش ) / 514\r\n446 / ودود - حسن ( 1303 - 1374 ه ق ) / 517\r\nه 447 / هاشمىنژاد - سيّد عبد الكريم ( 1311 - 1360 ه ش ) / 519\r\n448 / هروى - محمّد حسن ( 1181 - 1254 ه ق ) / 521\r\n449 / هروى مشهدى - سيّد محمّد ( 1257 - 1322 ه ق ) / 522\r\n450 / همدانى - عبد المجيد ( 1267 - 1346 ه ق ) / 522\r\nهمدانى - محمّد باقر - اصفهانى محمّد باقر\r\nى 451 / يزدى - حسين ( - 1352 ه ق ) / 525\r\n452 / يزدى - عبد الخالق ( - 1268 ه ق ) / 525\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n453 / يزدى - عبد اللّه ( 1278 - 1370 ه ش ) / 526\r\nيزدى - على - واعظ يزدى - على\r\n454 / يزدى - محمّد رضا ( - 1333 ه . ق ) / 527\r\n455 / يزدى - محمّد معصوم ( سدهء 12 هجرى ) / 527\r\n456 / يزدى بافقى - سيّد محمّد امين ( - 1340 ه ش ) / 528\r\nفهرست منابع 529\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\nدرآمد\r\nبراساس داده‌هاى متون دينى اولين جسد آدمى كه در زمين دفن شد پيكر هابيل بود . هنگامى كه قابيل در پى قبول شدن قربانى هابيل ، آتش حسد در دلش زبانه كشيد و برادر خود هابيل را كشت ، ندانست كه پيكر بىجان برادر را چه كند « پس خداوند كلاغى را برانگيخت كه زمين را مىكاويد تا به او نشان دهد كه چگونه كشتهء برادرش را پنهان ( دفن ) كند » . [ مائده / 3 
  ] .\r\nآيين خاكسپارى از كهن‌ترين آيينهاى آدمى است . حفارى گورهاى پيش از تاريخ ، نشان مىدهد كه انسان در كهن‌ترين ادوار حيات خود نيز مرگ را فرجام زندگى نمىدانسته است . همه جا و بدون استثنا ، در همهء مراحل فرهنگى خاكسپارى جنازه گوياى باور به زندگى پس از مرگ و شكلى از بقاء است .\r\nنشانه‌هايى وجود دارد كه انسانهاى پيش از تاريخ ، مراسم خاكسپارى را بر سر گورها و مراسمى را نيز به ياد مردگان برگزار مىكردند ؛ و نسبت به آرامگاه آنها بخصوص قبور بزرگان ، احترام مىگذاشتند و از روح آنها مدد مىجستند و براى خشنودى يا آمرزش روان آنها ، كارهاى معنوى انجام مىدادند و آنها را برحسب آيين ، عشيره ، مليّت و حرفه و صناعت در گورستانهاى مختلف دفن مىكردند و بر روى سنگ گور يا ديوار مقبره‌ها عباراتى را مىنوشتند تا منزلت متوفى آشكار شود .\r\nاين‌گونه باورها تا به امروز ادامه يافته است و در بيشتر ملتها ، تمدنها و فرهنگها گورستانها تقديس مىشود . در بيشتر شهرهاى پيشرفته غير مسلمان ، قبرستانها در\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nمركز شهر تأسيس شده‌اند و مردم روزهاى يكشنبه به اين گورستانها سرمىزنند و به تزيين قبرها ، باغها و گلستانهاى اطراف آنها مىپردازند .\r\nدر اسلام نيز قبور انسانهاى مؤمن مورد احترام قرار گرفته است . در منابع روايى ، مرده مؤمن از همان احترام زنده او برخوردار است و تفاوتى از اين حيث ميان زنده و مردهء انسان مؤمن نيست . لذا يك مسلمان از همان زمان احتضار و فرارسيدن مرگ تا مردن و غسل و كفن و تشييع و نماز خواندن بر وى و دفن پيكر او ، موضوع بسيارى از احكام و آداب شرعى است كه در كتابهاى فقهى مورد بحث قرار گرفته است و محدثان نيز در كتابهاى روايى در ابواب گوناگونى به بيان احاديث وارده از معصومين عليهم السلام پرداخته‌اند . شيخ حر عاملى در جلد دوم وسائل الشيعة از صفحهء 621 تا 939 احاديث فراوانى را آورده است . ايشان 49 باب در احتضار ، 34 باب در غسل ميت ، 36 باب در تكفين ، 40 باب در نماز ميت ، 91 باب در دفن و مسائل گوناگون آن و 7 باب در غسل مس ميت تدوين كرده است و اين‌همه نشانگر آن است كه در اسلام حرمت مسلمان پس از مرگ او نيز بايد مورد توجه قرار گيرد و با رعايت احكام و آداب اسلامى كه از پيشوايان دينى در اين‌باره رسيده و پرهيز از برنامه‌هاى انحرافى و تشريفاتى بر بعد عبرت‌آموزى اين مراسم و بيدارى و آمادگى مؤمنان براى سفر به جهان ابدى بيفزايند .\r\nاز زمان ظهور اسلام در شهر مدينه ، قبور يهود و مسلمانان از هم جدا بود . قبيلهء قريش از ديرباز قبرستان ويژه‌اى داشتند و شهدا نيز در مكانهاى اختصاصى خود دفن مىشدند . پيامبر اكرم و حضرت على ، فاطمه زهرا و بعدها ائمه معصومين عليهم السلام روزهاى شنبه ، دوشنبه ، پنج‌شنبه و جمعه به زيارت قبور مؤمنان ، بويژه قبور شهدا مىرفتند . پيامبر اكرم صلى اللّه عليه و آله در مورد زيارت قبور مؤمنان و صالحان سفارش بسيار مىكرد و از فرموده‌هاى ايشان است كه « قبور [ مؤمنان و صالحان 
  ] را زيارت كنيد ، زيرا شما را به ياد آخرت مىاندازد » .\r\nالبتّه بايد توجه داشت كه پيامبر اسلام صلى اللّه عليه و آله در ابتدا كه بيشتر گورها به مشركان تعلق داشت ، از زيارت آنها نهى مىكرد و اين امر سبب كاهش علقه مؤمنان با نياكان\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nآنان مىشد ، اما وقتى كه قبور مؤمنان زيادتر شد و مسلمانان نسبت به باورهاى خود راسخ‌تر شدند ، زيارت قبور را سفارش مىكرد ، چنان‌كه ابن ماجه ( در سنن 1 / 117 باب ما جاء فى زيارة القبور ) از پيامبر اكرم صلى اللّه عليه و آله روايت كرده است كه آن حضرت فرمود : « كنت نهيتكم عن زيارة القبور ، فزوروها فإنّها تزهّد فى الدنيا ، و تذكّر فى الآخرة » .\r\nاز آغاز حيات اسلام در مدينه ، مناسك خاصى در تدفين مؤمنان اجرا مىشد .\r\nجنازه‌ها در مكان مناسب دفن مىشد تا بدن متوفى از تعرض درندگان و نيز متلاشى شدن پيش روى انسانهاى ديگر پنهان بماند و خود موجب آلودگى محيط نشود و سطح قبرها كمى بلندتر از زمين قرار مىگرفت و روى آنها نام مردگان و پيامهاى خاص حك مىشد و حاضران در گورگاهها ، موقع زيارت قبور به مردگان سلام مىكردند و با صداى بلند آنها را مخاطب قرار مىدادند و از خداوند براى آنها طلب رحمت و آمرزش مىكردند و آيات يا سوره‌هايى از قرآن بويژه سوره حمد ، سوره توحيد ، معوذتين ، انا انزلنا ، يس ، الرحمن و آية الكرسى ، چنان كه در مصادر حديثى و فقهى شيعه و نيز منابع اهل سنت از جمله كتاب الفقه على المذاهب الاربعة ( 1 / 540 ) آمده است ، بر سر مزارها خوانده مىشد و به تدريج برخى از مزارها به مسجد تبديل شد .\r\nساختن مسجد بر روى قبور يا پيرامون آن و خواندن نماز در آن ، موضوعى است فقهى كه بايد به نظر فقهاى اسلام مراجعه كرد . اما قدر متيقّن اين است كه قرآن كريم پس از تشريح چگونگى اطلاع مردم از قبر اصحاب كهف ، به بيان اختلاف مردم دربارهء نحوهء تكريم و گراميداشت آنان مىپردازد و مىفرمايد :  وَ كَذلِكَ أَعْثَرْنا عَلَيْهِمْ لِيَعْلَمُوا أَنَّ وَعْدَ اللَّهِ حَقٌّ وَ أَنَّ السَّاعَةَ لا رَيْبَ فِيها إِذْ يَتَنازَعُونَ بَيْنَهُمْ أَمْرَهُمْ فَقالُوا ابْنُوا عَلَيْهِمْ بُنْياناً رَبُّهُمْ أَعْلَمُ بِهِمْ قالَ الَّذِينَ غَلَبُوا عَلى أَمْرِهِمْ لَنَتَّخِذَنَّ عَلَيْهِمْ مَسْجِداً  ( كهف 18 / 21 ) و بدين‌گونه [ مردم آن ديار را 
  ] بر حال ايشان آگاه ساختيم تا بدانند كه وعدهء خدا راست است و [ در فرارسيدن 
  ] قيامت هيچ شكى نيست ، هنگامى كه ميان خود در كارشان با يكديگر نزاع مىكردند ، پس [ عده‌اى 
  ] گفتند : بر روى [ قبر 
  ] آنها\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nساختمانى بنا كنيد ، پروردگارشان به [ حال 
  ] آنان داناتر است . [ سرانجام 
  ] كسانى كه بر كارشان غلبه يافتند گفتند : حتما بر [ غار 
  ] ايشان مسجدى بنا خواهيم كرد .\r\nروشن است كه پيشنهاد ساختن مسجد بر روى قبر اصحاب كهف از سوى مؤمنان مطرح شده و هدف آنان جاودانه ساختن ياد جوانمردان كهف و گراميداشت مزار مؤمنان خداجو بوده است .\r\nسيره و رفتار مسلمانان در طول تاريخ نيز حكايت از بناى مسجد بر قبور صالحان و شايستگان دارد . بخصوص پيكر پاك رسول خدا صلى اللّه عليه و آله در خانه آن حضرت و در كنار مسجد النبى توسط حضرت على عليه السّلام به خاك سپرده شد و با ازدياد جمعيت مسلمانان و تنگ شدن عرصهء مسجد ، قسمت شرقى مسجد - كه خانه پيامبر و خانه‌هاى همسران حضرت بود - به محدوده مسجد النبى افزوده شد و هم‌اكنون نمازگزاران در آنجا به نماز مىايستند .\r\nاهميت توجه به مزارها و قبور اوليا سبب شد بسيارى از بزرگان كتابهايى در مزارشناسى بنويسند . تذكره هزار مزار عيسى بن جنيد شيرازى ، مقصد الاقبال سلطانيه سيد اصيل الدّين عبد اللّه واعظ ، رياض الالواح ، روضة الاطهار ، مزارات تبريز ، مزارات كرمان در شمار اين كتابها است .\r\nبتدريج زيارت قبور كه يك سنت اسلامى بود به يك فرهنگ عمومى تبديل شد و مزارات خراسان و مشاهد مشرفه و عتبات عاليات كه به‌طور عمده مربوط مىشوند به مدفن ائمه اطهار عليهم السلام و فرزندان و برادران و خواهران آنان يعنى امامزادگان و نيز بزرگان از علما و صلحا ، بخصوص در ميان شيعيان مورد اقبال قرار گرفت و افراد مؤمن با حضور خود در كنار آرامگاه اين انسانهاى برجسته و صالح از روح آنان مدد مىگرفتند و خود موقع مرگ وصيت مىكردند تا بدن آنها كنار قبور پيشوايان دينى و اولياى الهى دفن شود . همين امر سبب پيدايش و گسترش گورستانهاى زيادى در شهرهاى مذهبى شد . بويژه كه نقل جنائز از نظر فقهى بدون اشكال شرعى تشخيص داده شد و جمعى از فقها مانند شيخ طوسى در مصباح و نهايه و شهيد اول در ذكرى ، انتقال و حمل جنازه مردگان را - براى دفن اوليه يا دفن\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nمجدد - به مكانهاى مقدس همچون حرمين شريفين ( مكه و مدينه ) يا نجف اشرف يا كربلا يا كاظمين و ديگر اعتاب مقدسه مانند مشهد و دفن در كنار قبور امامزادگان و بزرگان از علما و صلحا جايز دانستند . ( بنگريد به : وسائل الشيعة 2 / 833 و جامع احاديث الشيعة 3 / 393 ، باب استحباب الدفن فى الحرمين و المشاهد المشرّفة و حكم نقل الموتى اليها من غيرها ) .\r\nمشهد چنان كه اشاره شد ، يكى از اين شهرها است كه دليل پيدايش و گسترش آن را در وجود بارگاه ملكوتى امام رضا عليه السّلام ( 148 - 203 ه ق ) هشتمين پيشواى شيعيان بايد جست . از صدها سال پيش بزرگان زيادى زندگى خود را در اين شهر سپرى كردند و يا پس از درگذشت در اين ارض اقدس دفن شدند يا بدن آنها برحسب وصيتشان از شهرهاى دور و نزديك به اينجا انتقال يافت و بتدريج علاوه بر خاكسپارى در رواقهاى حرم ، و صحنها و بهشت ثامن الائمه عليه السّلام ، گورستانهاى شهر ، مثل گورگاه سراب ، نوغان ، قتلگاه و قبر مير و بعدها گل‌شهر ، خواجه ربيع و بهشت رضا به وجود آمد كه تعدادى از آنها امروزه از ميان رفته‌اند .\r\nازآنجاكه عالمان و انديشمندان و هنرمندان الگوهاى يك جامعه هستند و بايسته است ياد و آثارشان در ميان مردم زنده بماند تا نسلهاى بعد جايگاه بلند و خدمات ارزنده آنان را به دست فراموشى نسپارند ، بنياد پژوهشهاى اسلامى آستان قدس رضوى همراه با خدمات ديگر فرهنگى و اسلامى خود چند سال پيش تصميم گرفت مزارات خراسان را كه در گوشه و كنار شهرها و روستاهاى دورافتاده اين استان پهناور پراكنده هستند ، شناسايى كند و به معرفى آنها بپردازد به اين منظور تدوين تراجم علماى مدفون در حرم رضوى در اولويت قرار گرفت و جلد نخست آن به تدوين شرح حال عالمان دينى اختصاص يافت .\r\nاثر حاضر و بقيه مجلدات آن محصول اين تلاش چندساله است . چاپ اول اين جلد كه سال 1382 از سوى بنياد پژوهشهاى اسلامى آستان قدس رضوى منتشر شده با همكارى آقايان ابراهيم زنگنه و غلامرضا جلالى فراهم آمده بود و در اين چاپ همه مجلدات با نظارت آقاى غلامرضا جلالى مدير گروه تراجم و انساب و همكارى\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nاعضاى هيئت علمى گروه يادشده نوشته شده است . جاى آن است كه از زحمات همه عزيزانى كه در نوشتن اين اثر مشاركت داشته‌اند تقدير گردد ، بويژه آقاى اسماعيل رضايى كه نمونه‌خوانى و نيز آقاى محمود رسولى كه حروفچينى و صفحه‌آرايى همه مجلدات را به عهده داشته‌اند .\r\nبنياد پژوهشهاى اسلامى\r\nعلى اكبر الهى خراسانى\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nآ\r\n\r\n( 1 ) آخونديان - على ( 1316 - 1395 ه . ق )\r\nشيخ على آخونديان يزدى خراسانى فرزند محمّد از عالمان دينى يزد در سال 1316 ق در تفت متولد شد .\r\nدر كودكى به اتّفاق خانواده به نير رفت و روخوانى قرآن و برخى كتابهاى ديگر مانند ديوان حافظ را در آنجا نزد غلام على نور اللّه و آخوند ملّا حسن خان آموخت . پس از آن به روستاى بنادكوك ديزه منتقل شد و در خدمت استادانى چون شيخ حسن و آخوند ملّا على اكبر بن ملّا باقر فارسى بخشى از ادبيات عرب را فراگرفت . در سال 1333 ق با خانوادهء خويش رهسپار مشهد گرديد و در ابتدا به دليل برخى مشكلات تحصيل را رها كرد و به كارگرى مشغول شد . ولى از سال 1336 ق با اقامت در مدرسهء عباسقلى خان فراگيرى علوم حوزوى را ادامه داد و بقيه مقدمات را نزد شيخ قربان على بربرى ، شيخ على اكبر سعدآبادى و محقّق نوقانى آموخت . سطوح متوسط و عالى را نيز در محضر بزرگانى مانند حاج ميرزا حسن لواسانى ، سيد محمد رضا بختيارى و حاج شيخ هاشم قزوينى به پايان برد . آنگاه مدتى در حوزهء درس خارج فقه و اصول آيات ، شيخ مرتضى آشتيانى ، حاج آقا حسين قمى ، ميرزا مهدى اصفهانى و سيد يونس اردبيلى شركت جست و از محضر ايشان بهره برد . كتاب شجرة الانسان در آداب و اخلاق از تأليفات اوست .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nآخونديان در سال 1316 ش ( 1356 ق ) به امر برخى از علماى بزرگ ، در بخش « زورآباد مشهد » سكنى گزيد و به تبليغ و حل و فصل امور شرعى مردم پرداخت و در كنار آن سردفترى ازدواج و طلاق را پذيرفت ولى پس از مدتى در سال 1322 ش از اين شغل كناره‌گيرى كرد و به انجام فعاليت‌هاى مذهبى پرداخت . او سرانجام در سال 1395 ق در مشهد درگذشت .\r\nمفاخر يزد : 1 / 2 - 3\r\nسيد حسن حسينى\r\n\r\n( 2 ) آرام - محمد يوسف ( 1313 - 1394 ه ق )\r\nآية اللّه شيخ محمد يوسف آرام معروف به « حائرى شاهرودى » فرزند شيخ زين العابدين فرزند ملا شريف ، از علماى معاصر مىباشد و سالها در كربلا و مشهد به تحصيل و تدريس مشغول بوده است .\r\nسال 1313 ه . ق در روستاى خان‌خورد ، از توابع بخش بيارجمند شهرستان شاهرود به دنيا آمد . در كودكى پدر و مادر خود را از دست داد و تحت سرپرستى خواهران خود تحصيلات ابتدايى را در زادگاهش خواند و همراه برادرش شيخ ابو القاسم خاتمى به منظور تحصيل علوم دينى پياده به مشهد آمد و در مدرسه نواب سكونت يافت . ادبيات را نزد ميرزا عبد الجواد نيشابورى و فلسفه را خدمت ملا عباسعلى پدر حاجى فاضل سركشيك ، و علامه شيخ اسد اللّه يزدى و\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nاديب بجنوردى آموخت و سطوح خارج را در درس شيخ حسن برسى و ميرزا محمد آقازاده و حاج آقا حسين قمى شركت نمود و براى تكميل تحصيلات به عتبات رفت و در نجف ، مدرسهء قوام حجره گرفت و به حلقهء درس آيات نائينى ، كمپانى ، عراقى و سيد ابو الحسن اصفهانى پيوست و خود نيز به تدريس سطوح عاليه مبادرت ورزيد و پس از چهار سال تحصيل در نجف از اساتيد خود كمپانى و اصفهانى اجازه اجتهاد دريافت نمود . مرحوم آية اللّه آرام حدود 35 سال در كربلا بود . و به تدريس و اقامه نماز جماعت در مسجد « عطارها » كه مسجد جامع اين شهر بود ، ادامه داد .\r\nتا اينكه آية اللّه ميرزا مهدى شيرازى بار ديگر به حوزه كربلا رونق داد . پس از فوت مرحوم شيرازى در سال 1380 ه . ق مرحوم حائرى به درخواست شاگردان خود رساله‌اى به زبان فارسى و عربى به نام « زبدة المسائل » نوشت و نشر داد .\r\nبا توجه به رفتار نامناسب رژيم بعث با ايرانيان مقيم عراق ، ايشان به ايران آمد و پس از چند ماه توقف در قم به مشهد هجرت نمود و به دعوت آية اللّه العظمى سيد محمّد هادى ميلانى در اين شهر مقيم شد و در مسجد گوهرشاد نماز جماعت اقامه نمود و به تدريس دوره خارج فقه و اصول پرداخت . آخرين سالهاى زندگى به دليل پادرد خانه‌نشين شد و شب اربعين حسينى سال 1394 ه . ق به سراى جاودان شتافت و در رواق دار السياده حرم دفن شد .\r\nوى از تظاهر احتراز داشت ، به پيشوايان دين عشق مىورزيد و همه‌روزه زيارت عاشورا مىخواند و با قدرتهاى سلطه‌گر سر ناسازگارى داشت و با نفوذ بيگانگان مبارزه مىكرد . در نهضت 15 خرداد به حمايت از امام خمينى قدس سره برخاست و در مدرسهء سليميهء كربلا مجلس ختم و سخنرانى به مناسبت فاجعه مدرسه فيضيهء قم تشكيل داد .\r\nمنتخب المسائل ، حاشيه عروة ، زبدة المسائل ، زبدة المناسك ، حاشيه\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nعلى الوجيزه ، شرح كفاية ، حاشيه بر وجيزه و تقريرات درسهاى نائينى ، كمپانى و حاج آقا حسين قمى از آثار چاپ شده و خطى اوست . مهمترين اثر ايشان كتاب مدارك العروة است كه بالغ بر بيست مجلد مىباشد و 12 مجلد آن به‌طور منظم تنظيم و تحرير شده است .\r\nغلامرضا جلالى\r\n\r\n( 3 ) آشتيانى - سيّد جلال الدّين ( 1304 - 1384 ه ش )\r\nعلامه سيّد جلال الدّين آشتيانى ، حكيم و شارح حكمت صدرايى ، در سال 1304 ه ش در آشتيان از توابع اراك متولد شد و دوره ابتدايى تحصيلات خود را در همان‌جا به پايان رساند و در سال 1323 ه ش به راهنمايى آية اللّه ميرزا ابو القاسم دانش آشتيانى ، براى فراگيرى معارف اسلامى عازم حوزه علميه قم شد . پس از فراگيرى كتابهاى مقدماتى و شركت در شرح منظومه حكمت و مكاسب و شوارق مرحوم حاج شيخ مهدى امير كلاهى ، درس خارج فقه و اصول مرحوم آية اللّه العظمى بروجردى حاضر گرديد و مدت 8 سال در حوزه درس فلسفه و تفسير و اصول فقه علامه سيد محمد حسين طباطبايى شركت كرد و الهيات شفا و اسفار را نيز از خدمت ايشان تلمذ كرد .\r\nاستاد آشتيانى براى تكميل فلسفه و حكمت الهى در تهران از سيد محمّد كاظم عصار بهره برد و به قزوين مسافرت كرد و سفر نفس اسفار را همراه قسمتى از امور عامه ، از محضر فيلسوف محقق آية اللّه سيد ابو الحسن رفيعى\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nقزوينى آموخت . سپس جهت تكميل علوم نقلى به نجف هجرت كرد و مدت دو سال در محضر مراجع عصر به‌ويژه آيات ميرزا سيد حسن بجنوردى و سيد محسن حكيم و شيخ حسين حلى و ميرزا عبد الهادى شيرازى حضور يافت و پس از بازگشت در تهران نيز مدتى در حوزه درس حكيم محقق مرحوم ميرزا احمد آشتيانى و ميرزا مهدى آشتيانى شركت نمود و در قم از دانش آيات خوانسارى و سيد محمد حجت كوه‌كمرى و ميرزا رضى تبريزى استفاده كرد . ايشان در ايام جوانى به متون فلسفى و عرفانى تسلط يافت و در عين حال از كندوكاو در حوزه ادبيات عربى و فارسى غافل نماند .\r\nاستاد فقيد آشتيانى در سال 1338 ش به عنوان مدرس دانشگاه مشهد در رشته فلسفه و تصوف اسلامى انتخاب شد و در آذرماه 1345 به رتبه استادى نايل آمد و در سال 1349 مديريت گروه فلسفه و حكمت را در همان دانشگاه به عهده گرفت و خرداد سال 1375 از خدمت در دانشگاه بازنشسته شد و آبان 1376 به عنوان دانشمند برجسته توسط فرهنگستان علوم جمهورى اسلامى ايران معرفى گرديد .\r\nايشان ضمن تدريس در دانشگاه ساليان مديد در مدرسه امام صادق عليه السّلام از مدارس حوزه علميه مشهد و از بناهاى مرحوم آية اللّه العظمى سيّد محمّد هادى ميلانى به تدريس حكمت و عرفان مشغول بود .\r\nاز سال 1337 تا 1357 همكارى نزديك ميان علامه آشتيانى و دكتر سيد حسين نصر برقرار بود . دكتر نصر او را با هانرى كربن آشنا كرد و محصول اين همكارى مجلدات « منتخباتى از آثار حكماى الهى ايران » است .\r\nمرحوم سيّد جلال الدّين آشتيانى مصداق كامل همت ، تلاش ، اخلاص ، بصيرت ، فهم عميق و پژوهش علمى بود و نسبت به نظريات و آراى حكماى پيشين نگاه نقادانه داشت . تحليل‌هاى فلسفى و عرفانى آشتيانى در كتابهاى هستى از نظر فلسفه و عرفان ، شرح\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nمقدمه قيصرى بر فصوص الحكم و شرح حال و آراى فلسفى ملا صدرا ، شرح فصوص الحكم فارابى و شرح بر زاد المسافرين ملا صدرا به چشم مىخورد .\r\nآشتيانى عمر خود را مصروف حلقه‌هاى مفقوده سلسله فلسفه و حكمت اسلامى ايران كرد . ايشان در جستجوى دقيق خود توانست رابطه بين شيخ الرئيس و خواجه نصير و حكماى بين آنها را مشخص كند و سه مكتب شيراز ، اصفهان و تهران را معرفى كند . به اين منظور ايشان بيش از 30 مقاله و 30 تعليقه و مقدمه بر آثار عرفانى و فلسفى نوشت و آنها را به چاپ رساند .\r\nاستاد فقيد مجرد زيست و صاحب فرزند نبود . فرزندان او شاگردانش بودند كه به ايرانيان محدود نمىشدند و از كشورهاى اسلامى و غرب و ژاپن افراد زيادى از محضر او بهره بردند . تا اينكه در فروردين 1384 در مشهد بدرود حيات گفت و در دار الزهد حرم مطهر رضوى دفن شدند .\r\nغلامرضا جلالى\r\n\r\n( 4 ) آشتيانى - مرتضى ( 1281 - 1365 ه . ق )\r\nآية اللّه حاج شيخ مرتضى آشتيانى فرزند آية اللّه حاج ميرزا محمّد حسن آشتيانى ، از مشاهير علما و مجتهدان سدهء چهارده هجرى و دايى ميرزا مهدى آشتيانى فيلسوف معروف است . وى در سال 1281 ه ق / 1243 ه . ش هم‌زمان با روز درگذشت شيخ مرتضى انصارى\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nچشم به جهان گشود ، و به همين مناسبت پدرش كه از شاگردان شيخ بود ، او را مرتضى نام نهاد .\r\nآشتيانى مقدمات و سطوح را نزد پدر و عالمان ديگر فراگرفت ، در سفر به مكه ، همراه پدر به نجف رفت و دورهء فقه و اصول را نزد حاجى ميرزا حبيب اللّه رشتى ، حاج ميرزا حسين نورى و حاج ميرزا خليل و آخوند خراسانى گذراند و به درجهء اجتهاد نايل شد . حاج شيخ در اخلاق از شاگردان مرحوم شيخ محمد بهارى بود و در فلسفه دست داشت . شيخ مرتضى پس از بازگشت به تهران ، به درس و اقامهء جماعت پرداخت . بعد از پدرش در تهران مرجعيت روحانى يافت . حضور ايشان در تهران مصادف با انقلاب مشروطيت بود .\r\nحاج شيخ مرتضى و تنى چند از رجال دينى و سياسى وقت ، از جمله سيد محمد طباطبايى ، ملك المتكلمين ، سيد محمد رضا مساوات و حاج شيخ مهدى كاشى ، انجمنى تشكيل دادند و شبها كنار هم جمع مىشدند و به گفتگو و تحليل اوضاع سياسى و رويدادهاى فكرى و فرهنگى مىپرداختند . عين الدوله او را از توليت مدرسه مروى بر كنار نمود . ايشان همراه با ساير علماى تهران براى پيشبرد امر مشروطه به حرم حضرت عبد العظيم مهاجرت كرد و تحصن گزيد .\r\nحاج شيخ در سال 1340 ه ق به مشهد آمد و به تدريس و اقامه جماعت پرداخت . سال 1353 ه ق 1314 ه ش به دنبال واقعه مسجد گوهرشاد ، مجبور شد مشهد را ترك كند و چند سالى در زاويه حرم حضرت عبد العظيم مجاور شود . پس از سقوط رضا خان ، در سال 1360 ه ق به عتبات رفت ، دو سال در كربلا ماند و به تدريس پرداخت ، ولى به دليل داشتن كسالت مجبور شد به ايران برگردد و در مشهد ماندگار شود . ايشان به لحاظ اخلاص به اهل بيت عليهم السّلام در همه مواليد و وفيات مجلس بر پا مىنمود و خود از مردم پذيرايى مىكرد و گاه خود\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nمديحه‌خوانى مىنمود . وى 23 ذىحجه سال 1365 ه ق / 27 آبان 1325 ه . ش در 84 سالگى ، چشم از جهان فروبست و در محل دار السعاده ، پايين پاى حضرت رضا عليه السّلام دفن شد .\r\nمشاهير بزرگ اسلام 4 / 366 ، ضميمه تاريخ علماى خراسان / 245 - 246 ، تاريخ آستان قدس / 337 ، شرح حال رجال ايران 6 / 260 ، گنجينه دانشمندان 7 / 95 - 97 ، مكارم الآثار 2 / 487 ، گلزار معانى / 16 ، يادداشتهاى محمّد قزوينى 7 / 8 اعيان الشيعة 5 / 7 م ، مستدركات اعيان الشيعة 2 / 257 .\r\nغلامرضا جلالى\r\n\r\n( 5 ) آشتيانى ، ميرزا هاشم ( 1250 - 1328 ه ش )\r\nميرزا هاشم آشتيانى فرزند آية اللّه حاج ميرزا محمد حسن آشتيانى در سال 1250 ه ش به دنيا آمد و پس از تحصيلات مقدماتى و سطوح و خارج به درجه اجتهاد نايل شد . دورهء سوم مجلس شوراى ملى ( 1333 ه ق ) به نمايندگى از سوى مردم تهران به مجلس راه يافت و دورهء چهارم ، از طرف مردم سبزوار انتخاب شد و با همراهى سيد حسن مدرس و تنى چند از رجال ، حزب « اصلاح‌طلبان » را به وجود آوردند ، و 16 ربيع الاول 1339 ه ق ، همراه پنج نفر ديگر از علما ، طى بيانيه‌اى بىطرفى ايران در جنگ جهانى اول را منتشر ساخت . در جريان كودتاى 1299 ه ش رضا خان ، و روى كار آمدن كابينهء سيد ضياء ، ميرزا هاشم به مخالفت برخاست و به دستور سيد ضياء بازداشت شد .\r\nدر مجلس پنجم ( 22 بهمن 1302 ه ش ) تدين ، مهمترين مهرهء سياسى رضا خان در مجلس ، با اعتبارنامه آشتيانى مخالفت كرد ، ولى با دفاع مدرّس ، اعتبارنامه ايشان تصويب شد .\r\nميرزا هاشم در سال 1302 ه ش ، در كنار مدرس و مشير الدوله ، پيشنهاد جمهوريت از سوى رضا خان را رد كرد و در شمار مخالفين ماده واحده‌اى درآمد كه خلع قاجار و سلطنت\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nرضا خان را پيشنهاد كرده بود و به اين ترتيب ناسازگارى خود را با حاكميت پهلوى اعلان نمود . با اين حال ، پس از به سلطنت رسيدن رضا خان ، در انتخابات دورهء ششم مجلس شوراى ملى ، نام او در كنار دوازده نفرى قرار گرفت كه مدرس ليست آنها را به عنوان كانديداهاى مورد اعتماد خود منتشر ساخت و به اين ترتيب به مجلس راه يافت .\r\nميرزا هاشم ، در دورهء هفتم ( 14 مهر 1307 ه ش ) نيز يكى از كسانى بود كه با اكثريت آراء از تهران به مجلس رفت .\r\nدر رويداد ترور مدرس به دست مزدوران رضا خان ، نطق هيجان‌آفرينى در مجلس ايراد كرد و خواهان دستگيرى و مجازات عاملين آن شد .\r\nآية اللّه ميرزا هاشم آشتيانى در سال 1328 ه ش ، هشت سال پس از سقوط رضا خان ، به سراى ابدى شتافت و جنازهء ايشان به مشهد حمل و در رواق دارالسلام حرم مطهر رضوى به خاك سپرده شد .\r\nزندگينامه رجال و مشاهير ايران 1 / 38 - 40 ، تاريخ مختصر احزاب سياسى ايران جلدهاى 1 و 2 ، شرح حال رجال ايران 4 / 428 ، تاريخ آستان قدس / 338 ، گنجينهء دانشمندان 4 / 363 - 364 .\r\nغلامرضا جلالى\r\n\r\n( 6 ) آقابزرگ - زين الائمه ( - 1302 ه ق )\r\nآية اللّه حاج مولى آقابزرگ از مشاهير قرن 13 و 14 ه ق است . چون مورد وثوق مردم و بزرگان بود او را « زين الائمه » مىخواندند . ايشان سالها در مسجد آقا محمّد مهدى تبريزى مشهور به « ملك التجار » از مساجد معتبر و بزرگ تهران ، امامت جماعت داشت و پيش از آن مدتى مجاور آستان قدس رضوى بود و دوست داشت بار ديگر از معنويت اين سرزمين برخوردار باشد . در اواخر عمر به مشهد آمد و سال 1302 ه ق دار فانى را وداع گفت و در جوار مرقد امام هشتم عليه السّلام دفن شد .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nمطلع الشمس / 692 ، اعيان الشيعة 3 / 563 ؛ تذكرة مدينة الادب 3 / 185 .\r\nابراهيم زنگنه\r\n\r\n( 7 ) آقابزرگ - ملا آقا ( - 1087 ه ق )\r\nحاج ملا آقابزرگ از دانشمندان قرن 11 هجرى است . او در مدرسهء صالحيه معروف به نواب سكونت داشت و در همان‌جا به تدريس روى آورد . وى سركشيك آستان قدس رضوى و از اساتيد حوزه بود و در مدرسهء ميرزا جعفر تدريس مىكرد . ساختمان مصلاى مشهد ، كه از بناهاى دوره صفوى است ، در سال 1087 ه ق ، زير نظر او به پايان رسيد .\r\nحاج ملا آقابزرگ ، پس از بناى مصلّا درگذشت و در يكى از حجره‌هاى مدرسه ميرزا جعفر ، واقع در صحن كهنه ، به خاك سپرده شد .\r\nفردوس التواريخ / 107 ، اعيان الشيعة 3 / 563\r\nابراهيم زنگنه\r\n\r\n( 8 ) آقاميرى - سيد محمد طاهر ( 1280 - 1355 ق )\r\nفقيه ، مدرس و زاهد ، در نجف اشرف متولد شد . پس از مقدّمات چند سالى از محضر پدرش و ميرزاى بزرگ شيرازى استفاده نمود و پس از فوت ايشان از محضر علامه خراسانى بهره‌مند گرديد تا به مقام اجتهاد رسيد . در 1353 ق به زيارت مشهد رضوى مشرف شد و به سبب اصرار گروهى در آنجا ساكن گرديد و به تدريس پرداخت . وى در مشهد درگذشت و در جوار مرقد امام رضا عليه السّلام به خاك سپرده شد . از آثارش 5 حاشيه بر « رسائل » شيخ انصارى ، حاشيه بر « مكاسب » و حاشيه بر « كفاية الاصول » را مىتوان نام برد .\r\nاثرآفرينان ، 3 / 218 .\r\nابراهيم زنگنه\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\n( 9 ) آقانجفى شهرستانى - محمّد تقى ( 1329 - 1395 ه ق )\r\nآية اللّه حاج آقانجفى شهرستانى فرزند سيد محمد از نوادگان ميرزا محمد مهدى موسوى شهرستانى ، روز ششم جمادى الاولى سال 1329 ه ق در نجف متولد شد و سال 1331 ه ق به مشهد آمد ، سپس به تهران رفت و سال 1344 ه ق به نجف بازگشت . مقدمات را در آنجا خواند و سال 1349 ه ق بار ديگر به ايران آمد و در شهر قم از محضر آية اللّه العظمى مرعشى نجفى و حاج ميرزا محمد على اديب تهرانى و آية اللّه شيخ على اصغر صالحى كرمانى استفاده برد . دو سال بعد به نجف رفت و فقه و اصول را نزد سيد ابو الحسن اصفهانى و حاج شيخ محمد حسين كمپانى تلمذ كرد و پس از درگذشت مرحوم كمپانى ، در درس آية اللّه حاج شيخ محمد على كاظمينى و آية اللّه سيد ابو القاسم خويى حاضر شد و به سال 1367 ، پس از 16 سال تحصيل در شهر نجف به قم بازگشت و از سوى آية اللّه بروجردى براى تبليغ و اقامه نماز عازم لرستان شد و شش سال در خرم‌آباد و الشتر ، به ترويج اسلام پرداخت .\r\nآية اللّه شهرستانى سال 1373 ه ق به دعوت جمعى از مردم تهران و شميرانات در تجريش حضور يافت و در آخرين سالهاى حيات در مسجد آشتيانىهاى مركز ، واقع در خيابان آشتيان تهران به اقامه جماعت و نشر احكام مبادرت ورزيد ، تا اينكه اول محرم 1395 ه ق درگذشت و جنازه‌اش به مشهد منتقل و در آستانه حضرت رضا عليه السّلام دفن گرديد .\r\nگنجينه دانشمندان 2 / 498 - 499 ، آثار الحجه 2 / 273 ، منار الهدى / 170 ، سراج المعانى / 149 ، شخصيات ادركتها / 141\r\nابراهيم زنگنه\r\nآقانجفى - علم الهدى - على\r\n\r\n","description":"","footnote":"","page_name":" 47 ","page_number":47},
  {"content":"\r\n\r\n\r\n( 10 ) آقانجفى همدانى - محمد ( 1322 - 1417 ه ق )\r\nآية اللّه سيد محمد حسينى نجفى همدانى ( عرب‌زاده ) فرزند آية اللّه سيد على عرب از سادات اعرجى كاظمين و از علماى عارف و عرفاى فقيه و فقهاى اصولى و نيز از مفسران معاصر است .\r\nشب جمعه سوم ربيع الاول 1322 ه ق در نجف متولد شد و سال 1330 ه ق همراه پدر به ايران آمد و پيش از اتمام تحصيلات دار الفنون ، به حوزه وارد شد و 13 سال خدمت پدر كه از شاگردان مبرز ميرزاى شيرازى بزرگ و ملا حسينقلى همدانى بود تحصيل علم كرد .\r\nو سال 1343 ه ق براى فراگيرى بيشتر معارف اسلامى به نجف رفت و سطح را نزد آقا عماد رشتى ، نوهء آية اللّه ميرزا حبيب اللّه رشتى ، و خارج اصول را نزد ميرزا محمد حسين نائينى و بخشهايى از فقه و اصول ، كلام و فلسفه را نزد آية اللّه شيخ محمد حسين غروى اصفهانى ( كمپانى ) و سيد محمد حسين بادكوبه‌اى و نيز سلوك عملى را در محضر ميرزا على قاضى طباطبائى فراگرفت .\r\nتحصيل ايشان 30 سال به طول انجاميد و پس از ازدواج با دختر مرحوم نائينى ، روز 22 ذيحجه سال 1351 ه ق از مرحوم كمپانى و پنجم ربيع الاول 1352 از آية اللّه شيخ عبد الكريم حائرى اجازه اجتهاد دريافت نمود . و سال 1367 ه ق به ايران بازگشت و در شهر همدان سكونت گزيد . وى در مسجد كولانج و مسجد جامع همدان نماز جماعت را اقامه مىكرد و بيشترين وقت خود را مصروف نوشتن كتابهايى چون « انوار درخشان در تفسير قرآن » در 18 جلد ، « درخشان پرتوى از اصول كافى » در 6 جلد ، « معاد جسمانى و روحانى » ، و رسالهء « مسيحا مژده مهدى موعود » نمود .\r\nرفتار و گفتار آقانجفى اخلاقى بود ، ساعتى را بدون پژوهش و مطالعه نمىگذرانيد . در تواضع و فروتنى\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nكم‌مانند بود . از شهره شدن اجتناب مىكرد . امام خمينى قدس سره را اسوه و الگوى خود و انقلاب اسلامى را طليعه حكومت حق مىدانست .\r\nسرانجام در 96 سالگى ، سحرگاه يكشنبه 15 جمادى الاولى سال 1417 / 7 مهر 1375 ه ش در شهر همدان درگذشت و پيكر پاكش به مشهد منتقل ، و در رواق دار الزهد حرم دفن شد . مقام معظم رهبرى حضرت آية اللّه خامنه‌اى در اطلاعيه‌اى خدمات و پارسايى و جايگاه علمى ايشان را ستود .\r\nويژه‌نامهء روزنامهء همشهرى 17 آبان 1375 ، ص 2 - 4 و 14 مهر 1375 ، ص 1 - 3 .\r\nغلامرضا جلالى\r\n\r\n( 11 ) آملى - ضياء الدّين ( 1283 - 1361 ه . ش )\r\nآية اللّه حاج آقا ضياء الدّين آملى فرزند مرحوم آية اللّه العظمى حاج شيخ محمد تقى آملى از علماى وارسته و مجتهدان معاصر است . وى در تهران ديده به جهان گشود و هنگامى كه پدر براى ادامه تحصيلات راهى حوزه علميه نجف شد ، همراه پدر به نجف رفت و پس از گذراندن دروس مقدمات و سطوح عاليه از محضر حضرات آيات سيد ابو الحسن اصفهانى ، ميرزا حسين نايينى ، حاج آقا ضياء الدّين عراقى ، ميرزا ابو الحسن مشكينى و شيخ محمد كاظم شيرازى بهره برد و در اثر استعداد فراوانى كه داشت در 30 سالگى به درجهء رفيع اجتهاد نايل آمد .\r\nمرحوم آية اللّه العظمى سيد ابو الحسن اصفهانى در اجازه اجتهادى ايشان\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nنگاشته است :\r\n« جناب عالم فاضل مهذب كامل ، ثقةالاسلام قرة العين آقا ضياء الدّين آملى از كسانى مىباشد كه كوشش خود را در راه تحصيل علوم شرعيه به كار برده و عمر خويش را در تكميل معارف دين صرف كرده و نزد اينجانب در مباحث فقه و اصول حضور يافته تا آنكه به حمد اللّه به مرتبه اجتهاد نائل گشته است » .\r\nو همچنين مرحوم آية اللّه العظمى آقا ضياء عراقى يكى ديگر از اساتيد ايشان در اجازه اجتهادى كه براى ايشان نوشته چنين ياد مىكند :\r\n« از كسانى كه شيفته عروج بسوى بلنديهاى حق و يقين و داخل شدن در سلك علماء و مروجين شريعت پيامبر اكرم صلى اللّه عليه و آله [ مىباشند 
  ] عالم فاضل متوقد ، نحرير بارع ثقه مؤتمن بر فرائض و سنن ، جامع لباب فقه و اصول ، كوشاى در معقول و منقول ، صفوة الاعلام ، ركن الاسلام آقا شيخ ضياء الدّين آملى است كه نفس شريف خويش را به تعب افكنده و سالهاى درازى آن را از آسايش بازداشته و با كوشش تمام به تحصيل علوم اسلامى پرداخته تا آنكه به لطف خداوند به رتبه رفيع اجتهاد رسيده است » .\r\nآية اللّه حاج آقا ضياء الدّين آملى با دختر آية اللّه العظمى حاج آقا حسين قمى ازدواج نمود و پس از مدتى راهى تهران گرديد و چند سال در تهران و مدتى را نيز در شهر آمل به تدريس و تربيت نفوس مستعده همت گماشت و در همين سالهاى اقامت در آمل بود كه آية اللّه جوادى آملى به بهره‌برى از انفاس قدسيه ايشان در مدرسه امام حسن عسكرى عليه السّلام آمل مىپرداخت .\r\nايشان در شرح زندگانى خود از مرحوم حاج آقا ضياء الدّين آملى چنين ياد مىكند : « بركاتى را كه بنده در آن يك سال عمرم از مدرسه امام حسن عسكرى عليه السّلام در آمل به ياد دارم در ديگر مدارس به ياد ندارم . امالى مرحوم صدوق را كه در روزهاى تعطيل در محضر حضرت آية اللّه آملى\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nمىآموختم ، و همچنين مشغول سوره مباركه هود و آموختن تفسير آن شديم .\r\nآن بزرگوار در ترويج كتاب و سنت ، سعى بليغى داشتند و مىكوشيدند تا طلاب با علم الحديث آشنا باشند . از امالى مرحوم شيخ صدوق احاديث را انتخاب مىكردند و در روزهاى تعطيل تدريس مىكردند كه سند نهج البلاغة در آن بخش تبيين مىشد .\r\nآية اللّه حاج آقا ضياء الدّين آملى سالهاى درازى به نمايندگى از سوى آية اللّه العظمى بروجردى و بعد ، از سوى آية اللّه حكيم در كشور مصر به سر برد تا به نشر معارف اهل بيت و حمايت از حوزه تشيع بپردازد . ايشان در مصر رهبرى و زعامت شيعيان مصر را به عهده گرفته بود و براى تأسيس كرسى درس فقه جعفرى در دانشگاه الازهر مصر سعى بليغ كرد و بعد از ساليان درازى تلاش و خدمت به خاطر مخالفت جمال عبد الناصر رئيس جمهور وقت مصر با تشكل و پيشرفت شيعيان ، ايشان از مصر به تهران بازگشت .\r\nآية اللّه حاج آقا ضياء الدّين آملى ، بزرگ‌مردى وارسته و آزاده بود ، زهد و تقوا و پارسايى با گوشت و خون او آميخته شده بود . دنيا آن‌قدر در نظر او كوچك مىنمود كه با همه جلوه‌هايش همواره مورد بىاعتنايى وى قرار مىگرفت . تمام كمندها و قيدهاى دنيايى را از خود بريده بود دلبستگى و وابستگى او فقط به خداى متعال بود . او راه را يافته و دريافته بود كه در وراى دروس متداول ، حقايق ديگرى نيز در پس پرده نهفته است كه بايد به آنها دست‌يافت و لذا به قرآن و عترت متوسل شد و قلب و حيات و آخرت خويش را روشنايى و جاودانگى بخشيد . ايشان شيفته و دلباخته بىچون‌وچراى قرآن و عترت بود ، او حافظ قرآن بود و هيچ آيه و حديثى نبود كه از او پرسيده شود مگر آنكه خود به قرائت ابتدا و انتهاى آن مىپرداخت و با لطافت تمام ، معنى زيباى آيه و حديث را بيان مىكرد . ايشان مىفرمود در\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nپنجاه‌سالگى شروع به حفظ قرآن كردم و ظرف 4 سال آن را به پايان بردم . او همواره بر استماع قرآن و يا تلاوت و تكرار قرآن و يا تفكر و تدبر عميق در آيات آن اهتمام داشت .\r\nخودشان مىگفتند : وقتى پيش خود فكر و احساس مىكنم كه اين خداوند است كه با بشر سخن مىگويد تمام اعضاى بدنم مىخواهد از درون از هم گسيخته شود . او دلداده خداوند متعال بود هيچ شبى نبود كه در آن به تهجد و عبادت نپردازد همين‌كه اطمينان مىيافت اطرافيان به خواب رفته‌اند از جاى برمىخاست و تا هنگامه صبح به عبادت و مناجات با خدا مىپرداخت .\r\nايشان دل‌شده و شيداى سر از پا نشناخته ائمه اطهار عليهم السلام بودند . شيدائى او با معرفت و شناخت ژرف همراه بود . عشق عميقى به مولاى متقيان امير المؤمنين على عليه السّلام داشت .\r\nبه گونه‌اى كه يك‌بار در هنگام قرائت قرآن وقتى به آيه چهارم از سوره مباركه تحريم رسيد ، كه در آن عبارت « و صالح المؤمنين » به كار رفته است و در احاديث زياد و معتبر از اين آيه تعبير به مولاى متقيان امير المؤمنين على عليه السّلام شده است ، آن‌چنان فريادى از درون دل كشيد به گونه‌اى كه به حالت غشوه به روى زمين افتاد كه يكى از اطرافيان گمان مرگ او را نمود .\r\nاو همواره بر حضرت سيد الشهداء امام حسين عليه السّلام مىگريست كه شبها پس از برپايى نماز شب به آرامى به سينه خود مىزد و به ياد مصائب امام حسين عليه السّلام آرام و بىصدا چشمه اشك خويش را جارى مىساخت . هر سال چندين بار و به مناسبتهايى مختلف به زيارت حضرت امام رضا عليه السّلام مىشتافت . گاه در اين مسافرتها لباس خويش را به لباس ساده و عربى مبدل مىساخت . در گوشه مسجد مجد در اتاق بسيار ساده و بىپيرايه مىزيست و در همان مسجد نيز به اقامه جماعت مىپرداخت و با وجودى كه از عمر شريفش بيش از 75 سال مىگذشت اما چون سبكبال و سحرخيز بود مانند\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nپرنده جسور و داراى جست‌وخيز به فعاليت و حركت و مسافرت مىپرداخت و هيچ‌گاه ابراز خستگى نمىكرد . شادابى و روح عبادت و معنويت از چهره نورانى او مىتابيد . از مريد و مرادى به شدّت بيزار بود . همين‌كه احساس مىكرد كسى اندك ارادتى به او پيدا كرده است او را به گونه‌اى از خود مىراند تا مبادا از سير الى اللّه او بكاهد . او معتقد بود كه همه ارادتها بايد در ذات اقدس بارى تعالى احضار گردند و همه بايد رو به‌سوى خدا كنند و نه غير خداوند .\r\nنگارنده در حدود سال 1347 به خاطر درمان بيمارى درد مفاصل به تهران رفته و چند هفته‌اى در منزل آن مرحوم در محله حسن‌آباد ميهمان و از نزديك شاهد فعاليتهاى علمى ، اجتماعى ، تبليغى و اخلاقى آن فقيد سعيد بودم . در مسجد مجد ( واقع در چهارراه حسن‌آباد ) به جاى پدر اقامهء نماز جماعت مىكرد . چقدر برايم جالب بود كه مىديدم ايشان بين دو نماز مىايستاد و با خواندن آيه‌اى از قرآن يا حديثى نمازگزاران را با بيانى رسا ، شيوا و اثرگذار موعظه مىكرد .\r\nدر مسجد مجد اطاقى اختصاصى داشت كه كارهاى علمى خود را در آنجا دنبال مىكرد ؛ از جمله دورهء كتاب مصباح الهدى فى شرح عروة الوثقى تأليف پدر بزرگوارش را پس از بازنگرى ، تصحيح و آماده‌سازى براى چاپ تحويل چاپخانه مىداد .\r\nدر حل مشكلات گوناگون مردم در حد توان مخلصانه اقدام مىكرد . در مسائل سياسى به ياد دارم روزى در خدمت ايشان و جمعى از علماى تهران به محضر مرحوم آية اللّه العظمى حاج سيد احمد خوانسارى شرفياب شديم .\r\nمرحوم آية اللّه حاج آقا ضياء پس از ايراد سخنانى دربارهء نهضت اسلامى و شخصيت امام خمينى قدّس سرّه ، اظهار داشت ما آماده‌ايم هر دستورى را كه حضرت‌عالى دربارهء ادامه و پيشرفت نهضت بدهيد حتى تهيه اعلاميه و پخش آن انجام دهيم و ديگران هم سخنانى\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nمشابه ايراد كردند .\r\nسرانجام آية اللّه العظمى حاج آقا ضياء الدّين آملى در روز جمعه 19 شهريور 1361 / 21 ذيقعده 1402 قمرى پس از يك بيمارى طولانى در يكى از بيمارستانهاى تهران دعوت معبود خويش را اجابت كرد و به ملكوت اعلى پيوست .\r\nپيكر مطهرش به مشهد مقدس انتقال يافت و در جوار محبوبش امام رضا عليه السّلام در ايوان طلا به خاك سپرده شد .\r\nبرگرفته از يادداشتهاى داماد محترم ايشان حجة الاسلام و المسلمين صدوقى و استاد الهى خراسانى و مجله پيام انقلاب اسلامى ، شمارهء 48 .\r\nغلامرضا جلالى\r\n\r\n( 12 ) آملى - محمّد تقى ( 1304 - 1391 ه ق )\r\nآية اللّه حاج شيخ محمد تقى آملى از مشاهير علما و مجتهدان بلندپايه عصر حاضر بود . سالها در تهران به خدمات معنوى و فرهنگى مشغول بود . پدرش آية اللّه حاج شيخ محمد فرزند على آملى در قبرستان ابن بابويه شهر رى دفن شده است و فضائل ايشان در تذكرة المقابر فى احوال المفاخر تأليف شيخ محمد شريف رازى آمده است .\r\nآملى در روز 11 ذيقعده سال 1304 ه ق مصادف با سالروز ولادت امام رضا در تهران چشم به جهان گشود و زير نظر پدرش رشد كرد و مقدمات و سطوح را نزد دانشوران تهران آموخت .\r\nبه سال 1339 ه ق عازم نجف شد و 14 سال از محضر حضرات آيات نائينى\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nاصفهانى ، فيروزآبادى ، كمپانى ، خوانسارى و عراقى بهره برد و به درجهء اجتهاد نايل گرديد و در اين سفر بين ايشان و آية اللّه حاج شيخ محمد كوهستانى هم‌دوره‌اش ديدارى حاصل شد ، ايشان سال 1353 ه ق به تهران بازگشت و در محله حسن‌آباد اقامت گزيد . در مسجد مجد الدوله امامت جماعت را به عهده گرفت و در منزل خود تدريس مىكرد . آية اللّه حسن‌زاده آملى و آية اللّه جوادى آملى از نامدارترين شاگردان مكتب او هستند .\r\nآية اللّه حاج شيخ محمد تقى آملى در شمار شخصيتهاى بلندپايه حوزوى بود كه مرجعيت امام خمينى را در وقايع خرداد 1342 تأييد كردند و از توطئهء رژيم پهلوى نسبت به جان ايشان جلوگيرى كردند .\r\nحضرت آية اللّه العظمى حاج شيخ محمد تقى آملى بااين‌همه موقعيت علمى و فقهى و اجتماعى كه داشتند بسيار فروتن و متواضع بودند و پيوسته در جهت خودسازى و مبارزه با نفس تلاش مىكردند . حضرت آية اللّه جوادى آملى در كتاب اسرار عبادت در اين‌باره مىنويسند :\r\nمرحوم آية اللّه شيخ محمد تقى آملى حكيم و فقيه متأدب به آداب اسلامى و متواضع بود . بزرگوار و كريم بود . يك‌وقت فرمود در خواب ديدم دشمن به من حمله كرد من با آن دشمن درگير و گلاويز شدم ، دشمن مرا رها نمىكرد من براى اينكه از شر او نجات پيدا كنم هيچ چاره نداشتم جز آنكه دست او را به شدت گاز بگيرم تا مرا رها كند و در اين حال بيدار شدم و ديدم دستم در دهان خود من است و به شدت دستم را گاز گرفتم . در همان عالم خواب به من فهماندند كه دشمن تو كسى جز خودت نيست از خودت نجات پيدا كن .\r\nمرحوم آية اللّه العظمى شيخ محمد تقى آملى از جمله شخصيتهايى است كه توفيق ملاقات با حضرت امام زمان ( عج ) را پيدا كرد . دربارهء اين ملاقات ، مرحوم آية اللّه العظمى علامه طباطبايى ( ره ) صاحب تفسير الميزان از\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nقول استاد خودشان مرحوم قاضى نقل مىكند كه :\r\nبعضى از افراد زمان ما مسلما محضر مبارك آن حضرت را درك كرده و به خدمتش شرفياب شده‌اند و يكى از آنها شيخ محمد تقى آملى بود كه در مسجد سهله در مقام آن حضرت كه به مقام صاحب الزمان معروف است مشغول دعا و ذكر بود كه ناگهان آن حضرت را در ميانهء نورى بسيار قوى مىبيند كه به او نزديك مىشدند و چنان ابهت و عظمت آن نور او را مىگيرد كه نزديك بود قبض روح شود و نفسهاى او به شمارش افتاده و تقريبا يكى دو نفس به آخر مانده بود كه جان دهد آن حضرت را به اسماء جلاليه قسم مىدهد كه ديگر به او نزديك نگردد . بعد از دوهفته كه ايشان در مسجد كوفه مشغول ذكر بود حضرت بر او ظاهر شدند و لذا او مراد خود را مىيابد و به شرف ملاقات مىرسد .\r\nآية اللّه العظمى حاج شيخ محمد تقى آملى در كار تدريس و تبليغ و روشنگرى مردم بااين‌كه فرصت كافى نداشتند از تأليف كتب نيز غافل نماندند و توانستند با ارادهء قوى و همت عالى خود تأليفات ارزنده‌اى به يادگار گذاردند . تأليفات معظم‌له از اين قرار مىباشد :\r\n1 - مصباح الهدى فى شرح عروة الوثقى كه شرح مفصلى مىباشد بر عروة الوثقى مرحوم آية اللّه العظمى آقا سيد محمد كاظم طباطبايى يزدى كه تا به حال 12 جلد از اين شرح چاپ گرديده است . ايشان با اين شرح مشكلات و دشواريهاى كتاب عروة الوثقى را به خوبى حل كرده و فهم آن را بسيار آسان نمودند . 2 - شرح كفاية الاصول 3 - شرح منظومه سبزوارى 4 - شرح اشارات ابن سينا 5 - تقريرات اصول مرحوم آية اللّه العظمى آقا ضياء الدّين عراقى تا آخر آن 6 - تقريرات اصول مرحوم آية اللّه العظمى آقا سيد ابو الحسن اصفهانى 7 - كتاب التجاره 8 - كتاب الصلاة ( تقريرات مرحوم آية اللّه العظمى نائينى ) 9 - شرح و حاشيه‌اى بر كتاب مكاسب مرحوم شيخ انصارى 10 - رسائل متعدد\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nاز قبيل رضاع 11 - اصالة الصحه 12 - قاعده لا ضرر 13 - صحيحة لا تعاد و رساله‌هاى متعدد در اثبات صانع 14 - متفرقات در فقه ابواب رهن - وقف - وصيت و غير آن 15 - مجموعه كتب فارسى عقيدتى كه به چاپ رسيده و دربردارندهء سخنرانيهاى معظم‌له در مسجد مجد الدوله تهران است .\r\nسرانجام آية اللّه العظمى حاج شيخ محمد تقى آملى پس از عمرى تلاش بىوقفه در 29 شوال 1391 قمرى بعد از اقامهء دو ركعت نماز و سلام به مولايش حضرت ابا عبد اللّه الحسين ديدگان پرفروغ و حق‌بينش آهسته به روى هم قرار گرفت . دفتر حيات عاريت بسته شد و خورشيد درخشان عمرش غروب كرد . روح پاكش قدم به دنياى جاويد گذاشت تا در جوار قرب كردگار جايگزين شود . پيكر پاك و مطهر حضرت آية اللّه العظمى حاج شيخ محمد تقى آملى پس از تشييع باشكوه در تهران و مشهد و اقامهء نماز به امامت فرزندش آية اللّه حاج شيخ ضياء الدّين آملى رحمه اللّه در باغ رضوان مشهد در جوار مرقد على بن موسى الرضا عليه السّلام به خاك سپرده شد .\r\nغلامرضا جلالى\r\nآيت‌اللّه‌زاده اصفهانى - موسوى اصفهانى - على\r\n\r\n( 13 ) آيت‌اللّه‌زاده خراسانى - مهدى ( 1292 - 1364 ه ق )\r\nميرزا مهدى معروف به آيت‌الله‌زاده خراسانى فرزند آخوند ملا محمد كاظم ، در سال 1292 ه ق در نجف به دنيا آمد .\r\nمقدمات و سطح را نزد شيخ زين العابدين شاهرودى فراگرفت و مدتى در درس پدر خود شركت جست ، ولى چشم‌درد شديد او مانع ادامه تحصيل شد .\r\nسال 1319 ه ق به ايران آمد و در همه جا مورد استقبال مردم قرار گرفت و در تهران با مظفر الدّين شاه ديدار نمود ، به مشهد آمد و پس از مراجعت به نجف با توجه به شروع نهضت مشروطه\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nبه عنوان مشاور سياسى پدر فعاليت مىكرد و براى استقرار مشروطيت سخت كوشيد . تا جايى كه برخى از مطبوعات آن زمان از جمله روزنامه حبل المتين ، زحمتهاى ايشان را ستودند .\r\nدر سال 1327 ه ق در جريان اولتيماتوم روس ، ميرزا مهدى همراه پدر خود به قصد مبارزه با روسها آمادهء حركت از نجف شد و با درگذشت ناگهانى آخوند ، با لباس عزا ، همراه علما و مردم مؤمن به منظور جهاد عليه روس از نجف حركت كرد . در شهر كاظمين از طرف علمايى چون حاج شيخ عبد اللّه مازندرانى ، شيخ الشريعهء اصفهانى ، حاج شيخ محمّد حسين حائرى ، آقا ميرزا محمد تقى شيرازى ، به رياست هيئتى انتخاب گرديد كه مأموريت داشت براى بيرون راندن روسها با دولت ايران همكارى كند . ميرزا حسين نائينى ، شيخ عبد الحسين رشتى ، شيخ جواد جواهرى ، سيد ابو الحسن اصفهانى و سيد مصطفى كاشانى ، از اعضاى ديگر آن بودند ، آنها در كنار تماس با دولت ايران ، از شيخ خزعل خواستند تا در مبارزهء فراگير آنها شركت كند و مانع نفوذ انگليس در خوزستان شود .\r\nدر مدتى كه ميرزا مهدى و علماى ديگر در كاظمين بسر مىبردند ، بين ايشان و وثوق الدوله تماس برقرار بود و با آخرين تلگراف وثوق الدوله كه از بازگشت قشون روس و اصلاح امور ، خبر مىداد ، علما به نجف مراجعت كردند .\r\nميرزا مهدى در سال 1342 ه ق در جريان اعلان جنگ علماى عراق با انگليس ، همراه علماى تبعيدى به ايران آمد و پس از مدتى به بغداد بازگشت و طى ديدار با ملك فيصل اول ، پادشاه عراق ، امكان مراجعت علما را فراهم ساخت .\r\nآخرين سفر ميرزا مهدى به ايران در سال 1324 ه ش / 1364 ه ق اتفاق افتاد . او وقتى به تهران رسيد بيمار شد و ارديبهشت همان سال چشم از جهان فروبست و جسد او را به مشهد حمل كردند و در دار السعاده كنار قبر\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nامام هشتم عليه السّلام به خاك سپردند .\r\nمرگى در نور / 402 - 411 ، زندگينامه رجال و مشاهير ايران 1 / 60 - 61 ، تاريخ آستان قدس رضوى / 337\r\nغلامرضا جلالى\r\n\r\n( 14 ) آيت‌اللّهى - سيد محمد باقر ( 1322 - 1399 ه ق )\r\nآية اللّه سيد محمد باقر آيت اللهى شيرازى معروف به « حاج عالم » فرزند آية اللّه حاج سيد عبد الباقى مجتهد متوفى 1354 ه ق ) از علماى شيراز است . پدرش از مراجع تقليد و مادرش دختر آية اللّه حاج سيّد عبد الحسين نجفى لارى بود ، روز بيستم شعبان 1322 ه ق متولد شد . سال 1333 ه ق به شيراز آمد و طى 15 سال در خدمت پدرش و علمايى چون حاج شيخ على ابيوردى ، حاج شيخ جعفر محلاتى ، حاج ميرزا محمد صادق شيرازى با علوم اسلامى آشنا شد و سال 1346 ه ق عازم نجف گرديد و در محضر آيات سيّد ابو الحسن اصفهانى ، آقا ضياء الدّين عراقى ، حاج شيخ كاظم شيرازى و مشكينى ، علم آموخت و پس از مدتى به دليل كسالت به شيراز مراجعت كرد و در اصفهان نزد آيات ميرزا محمّد صادق احمدآبادى ، آقا شيخ محمّد خراسانى ، شيخ محمّد رضا مسجد شاهى ، آقا رحيم ارباب و شيخ محمّد حسين فشاركى مدارج علمى را يكى پس از ديگرى پشت سر نهاد و به درجه اجتهاد و اخذ اجازه نايل شد .\r\nوى تابستان 1349 ه ق مدتى در قم از محضر آية اللّه شيخ عبد الكريم حائرى يزدى مؤسس حوزه قم بهره برد و همان سال به مشهد آمد و در حوزه درس آيات حاج آقا حسين قمى و حاج ميرزا محمّد كفايى شركت جست و سال 1351 ه . ق به شيراز عزيمت نمود و به ترويج معارف الهى و اقامه نماز جمعه در مسجد آقا احمد شيراز پرداخت . او اين مسجد را تجديد بنا نمود و مدرسهء علميه ابراهيم را در صحن امامزاده ابراهيم بن موسى بن جعفر عليه السّلام تأسيس\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nكرد و در برخى از روستاهاى اطراف شيراز مسجد و غسالخانه ساخت .\r\nآية اللّه سيّد محمّد باقر آيت‌اللّهى در سال 1399 ه ق به قصد زيارت به مشهد آمد و در طول همين سفر روز پنجشنبه 25 شعبان در حال نماز داعى حق را لبيك گفت و در صحن آزادى در حجرهء جنب دار الضيافه دفن گرديد .\r\nتقريرات اصول آقا ضياء الدّين عراقى ، خارج مكاسب حاج شيخ محمّد كاظم شيرازى ، صلات جمعه و صلات مسافر نائينى و نيز كتاب شناخت دين و رساله‌اى در هيئت و نجوم از آثار علمى ايشان است .\r\nابراهيم زنگنه\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nالف\r\n\r\n( 15 ) ابرقويى - محمود ( - 1314 ه . ش )\r\nملا محمود ابرقويى ، فرزند ابو طالب از عالمان دينى يزد در سدهء 13 و اوايل سدهء 14 شمسى است . پدرش اهل مهرجرد ميبد بود و از آنجا به ابركوه مهاجرت كرد . ملا محمود تحصيلات خود را در يزد ، اصفهان ، مشهد و تهران به پايان رساند . وى در تهران از شاگردان آية اللّه شيخ فضل اللّه نورى بشمار مىرفت و با آية اللّه العظمى حاج آقا حسين قمى ( م 1366 ق ) همدرس بود .\r\nملا محمود براى تبليغ دين به شهرهاى مختلف سفر مىكرد و به امر به معروف و نهى از منكر اهتمام ويژه‌اى داشت . وى سرانجام در سال 1314 ش در مشهد وفات يافت و در حرم امام رضا عليه السّلام در جوار مقبرهء شيخ بهايى به خاك سپرده شد .\r\nمفاخر يزد 1 / 38 .\r\nسيد حسن حسينى\r\n\r\n( 16 ) ابطحى سدهى - سيد محمد باقر ( 1290 - 1365 ه ش )\r\nحاج سيد محمد باقر ابطحى سدهى متولد سال 1290 ه ش از بزرگان علماى حوزه علميهء اصفهان بود كه سالها بر مسند تدريس تكيه داشت . وى در اصل از سده ( خمينىشهر ) اصفهان بود كه پس از خواندن مقدمات و سطوح در خدمت آقا ميرزا هاشم چهارسوقى ،\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nمؤلف ميزان الانساب ، به تكميل علوم الهى پرداخت و به درجهء اجتهاد دست‌يافت و سالها به تدريس دانشهاى حوزوى اشتغال داشت تا اينكه به مشهد آمد و شعبان سال 1365 ه ش در سن 75 سالگى از دنيا رفت و در صحن آزادى حرم مطهر دفن شد .\r\nسنگ مزار آن مرحوم و ميزان الانساب / 33\r\nابراهيم زنگنه\r\n\r\n( 17 ) ابطحى سدهى - سيد محمد على ( 1294 - 1371 ه ق )\r\nحاج سيد محمّد على ابطحى سدهى فرزند سيّد مهدى حسينى از سلسله سادات معروف به سادات حكيمى ، در ماه صفر سال 1294 ه ق در سده متولد و در ماه رجب 1371 ه ق در سفر زيارت مشهد در اين شهر درگذشت و در رواق دار الضيافه دفن گرديد . ايشان از شاگردان آقا شيخ مرتضى يزدى و آقا سيّد محمّد باقر درچه‌اى و شيخ عبد الحسين محلاتى و جهانگير خان قشقايى و ميرزا هدايت اللّه چهارسوقى بود و در حدود پنجاه جلد كتاب و رساله تأليف نموده است كه از مهمترين آنها مىتوان به تعليقه بر فرائد ، ختام الغرر ، رساله در تعارض ادله ، رساله در تعادل و تراجيح ، رساله استدلالى در توحيد ، رساله در رضاع ، رساله در ولايت حاكم و شرح فارسى بر كفايه آخوند خراسانى ، اشاره كرد .\r\nابراهيم زنگنه\r\n\r\n( 18 ) ابن ابى جمهور احسايى - محمد ( - زنده 904 ه ق )\r\nمحمّد بن زين الدّين بن على بن ابراهيم بن حسام الدّين بن ابى جمهور احسائى ، از علماى نامدار شيعه و زنده تا ذيقعده سال 904 ه ق در احساء بحرين متولد شد و در همان‌جا به تحصيل پرداخت . سپس سالها در نجف نزد اساتيدى چون شيخ شرف الدّين حسن بن عبد الكريم فتال غروى درس\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nخواند و سال 877 ه ق عازم سفر حج شد و در بازگشت چندى در شام توقف كرد . يك ماه هم در كرك نوح در محضر شيخ الاسلام على بن هلال جزايرى حاضر شد و مانند معاصر خود محقق كركى ( م 940 ه ق ) از او سماع حديث كرد . بعد به خراسان آمد .\r\nابن ابى جمهور در فقه و حديث و كلام تخصص داشت و عارف مشرب بود و كتابهاى مفيدى در اين عرصه‌ها نوشته است .\r\nاز آثار بنام او زاد المسافرين در اصول دين است كه در سال 878 ه ق در سفر خود به مشهد تأليف كرد و به درخواست شاگردش مير محسن بن محمد رضوى مشهدى ( متوفى 931 ه ق ) آن را شرح كرد و نامش را كشف البراهين الاقطاب الفقهية و الوظائف الدينية على مذهب الامامية ، دراية النهاية فى الحكمة الاشراقية ، درر اللآلى المعادية فى الاحاديث الفقهية ، المجلى و غوالى اللآلى از آثار ديگر اوست .\r\nاحسايى گفتمانهايى با فاضل هروى از علماى عامه داشته است كه در كتاب مناظره ابن ابى جمهور منعكس است .\r\nاين كتاب مشتمل بر سه مجلس است :\r\nمجلس اول درباره امامت امير المؤمنين مىباشد و در خانهء سيد محسن بن مير محمّد رضوى صورت گرفته است و قاضى نور اللّه خلاصهء آن را در كتاب خود منعكس نموده است و مجلس دوم در مدرسه صورت گرفت . مجلس سوم دربارهء اعمال خدعه در امر خلافت بود .\r\nهمه اين مجالس در سال 878 ه ق انجام پذيرفت و مولى نوروز على بسطامى تمام آن را در فردوس التواريخ آورده است .\r\nآخرين سفر ابن ابى جمهور احسايى به مشهد در سال 896 ه ق اتفاق افتاد و پس از درگذشت در كنار قبر امام پاكان دفن شد .\r\nالذريعة 2 / 273 ، 12 / 10 ، 13 / 297 ، 18 / 22 ، 22 / 286 ؛ ترجمه الكنى و الالقاب 1 / 341 ، مفاخر اسلام 4 / 397 - 404 ، نامه دانشوران 3 / 378 ، دائرةالمعارف فارسى 1 / 14 ، دايرةالمعارف تشيع 1 / 293 ،\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nدائرةالمعارف بزرگ اسلامى 2 / 634 - 637 ، هدية الاحباب / 53 ، اعيان الشيعة 2 / 257 ، 263 ، 9 / 434 .\r\nغلامرضا جلالى\r\n\r\n( 19 ) ابو ترابى - سيد عباس ( 1295 - 1379 ه ش )\r\nآية اللّه حاج سيد عباس ابو ترابى ، از علماى بزرگ و مشهور قزوين بود ، در سال 1335 ه . ق / 1295 ه . ش در بيت علم و فضيلت ، در قزوين به دنيا آمد . پدرش آية اللّه سيد ابو تراب قزوينى ( 1309 - 1393 ق ) از شاگردان آيات عظام ميرزاى نائينى ، سيد ابو الحسن اصفهانى و آقا ضياء عراقى بوده است .\r\nسيد عباس ابو ترابى پس از فراگيرى علوم مقدماتى نزد آيات : شيخ محمود رئيسى ، شيخ يحيى مفيدى و پدر خود با مبانى علوم الهى آشنا شد . سال 1353 ه ق به حوزه علميه قم رفت و به تكميل دانش پرداخت در دروس آيات : حجت كوه‌كمرى و بروجردى و پس از وفات ايشان درس امام خمينى ، محقق داماد و علامه طباطبائى حاضر شد . بعد به زادگاهش بازگشت و به تدريس و اقامه جماعت پرداخت . در سال 1377 ش از سوى مقام معظم رهبرى به امامت جماعت مسجد امام حسين عليه السّلام تهران منصوب شد . وى دلى مهربان داشت و در كمك به مستمندان و نيازمندان سر از پا نمىشناخت و حسينيه‌اى براى مردم شهر قزوين در مشهد بنياد نهاد .\r\nسرانجام آن عالم بزرگوار پس از 84 سال زندگى صبح روز پنجشنبه 27 صفر 1421 / 12 خرداد 1379 ش در مسير زيارت حضرت على بن\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nموسى الرضا عليه السّلام همراه فرزندش حاج سيد على اكبر ابو ترابى در سانحه تصادف درگذشت و پس از تشييع بسيار باشكوه در تهران و قزوين به مشهد انتقال يافت و در صحن نو ( آزادى ) حجره بيست و چهار دفن شد .\r\nزبدة المقال فى خمس النبى ، تقريرات درس فقه آية اللّه بروجردى و آية اللّه حجت ، جهاد نفس ، حقيقت در سيماى حق ، مباحث توحيد ، يك دوره فقه و اصول از آثار قلمى ايشان است .\r\nآينه پژوهش 62 / 60 - 61\r\nغلامرضا جلالى\r\n\r\n( 20 ) ابو ترابى - سيد على اكبر ( 1318 - 1379 ش )\r\nحجة الاسلام و المسلمين حاج سيد على اكبر ابو ترابى فرزند آية اللّه حاج سيد عباس ابو ترابى سردار سرافراز جبهه‌هاى جنگ و اسارت و نماينده ولى فقيه در امور آزادگان و نماينده ولى فقيه در دانشگاه تهران ، و نماينده مردم تهران در دوره چهارم و پنجم مجلس شوراى اسلامى ، پس از تحصيل علوم اسلامى در مشهد در محضر استاد الهى خراسانى و برخى ديگر از بزرگان و در تهران عازم نجف اشرف شد و در ايام انقلاب به ايران برگشت . در جريان جنگ عراق عليه ايران اسير شد و پس از ده سال اسارت و مقاومت شجاعانه ، سرافراز وارد ميهن اسلامى شد و بار ديگر در خدمت انقلاب و مردم مؤمن قرار گرفت . او نمونه عينى و تجسم عملى ايثار و تقوا و تعهد و بىاعتنايى به زخارف دنيا ،\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nخدمت به مردم و عشق به اهل بيت بود .\r\nحجة الاسلام سيد على اكبر ابو ترابى در مسير زيارت قبر مطهر امام هشتم عليه السّلام همراه پدر در روز پنجشنبه 27 صفر 1421 / 12 خرداد 1379 ش ، در سانحهء تصادف ، چشم از جهان فروبست و پس از تشييع باشكوه در تهران و قزوين و مشهد در صحن نو ( آزادى ) حجره بيست و چهار حرم مطهر امام رضا عليه السّلام به خاك سپرده شد .\r\nآينه پژوهش 62 / 60 - 61\r\nغلامرضا جلالى\r\nاديب اول - اديب نيشابورى - عبد الجواد\r\n\r\n( 21 ) اديب بجنوردى - سيد حسين ( 1259 - 1341 ه ش )\r\nسيد حسين موسوى نسل ، معروف به اديب بجنوردى ، فرزند ميرزا ابو الحسن ، در سال 1300 ه ق در روستاى خراشا از توابع بجنورد پا به دنيا نهاد . در دوسالگى پدر را از دست داد . درسهاى مقدماتى را در زادگاه خود به پايان برد و در 15 سالگى به مشهد آمد و در مدرسهء نواب حجره گرفت .\r\nصرف و نحو را نزد حاج محقق قوچانى ، فاضل بسطامى ، شيخ عبد العزيز ، ملا عبد الخالق و ميرزا عبد الجواد اديب نيشابورى تكميل كرد . رياضيات را از ميرزا عبد الرحمن مدرس و هيئت را از مشكان طبسى آموخت . فقه و اصول را نزد حاج شيخ حسن برسى و ميرزا قدوس ابهرى و حكمت را در محضر شيخ ابو القاسم نيشابورى از شاگردان\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nحاج ملا هادى سبزوارى و عموى خود سيد محمد بجنوردى و حاجى فاضل تلمذ نمود . منطق را در پيشگاه حاجى محقق و خارج فقه را در خدمت آيات حاج شيخ حسنعلى تهرانى ، ميرزا محمد آقازاده و حاج آقا حسين قمى تحصيل كرد و در مجالس تفسير عرفانى مرحوم حاج ميرزا حبيب اللّه مجتهد نيز حضور مىيافت .\r\nاديب بجنوردى از سال 1324 ه ق كه مصادف با اعلان مشروطيت بود ، به خدمات نوين فرهنگى روى آورد و در اولين مدرسه مشهد ، يعنى مدرسه معرفت و پس از آن در مدرسه مظفرى و مؤسسات شركت فرهنگ به تدريس ادبيات ، منطق ، فيزيك و شيمى پرداخت .\r\nاديب در صدر مشروطيت از اعضاى مؤثر حزب دموكرات خراسان بود و با روزنامه‌هاى محلى و تهران همكارى مىكرد . در سال 1298 ه ش هم‌زمان با آمدن سيد محمّد سلطان العلماء و تأسيس فرهنگ خراسان ، به خدمت فرهنگ درآمد و به اتفاق دانش بزرگ‌نيا و انتخاب الملك‌رام و مستشار الملك ، دبيرستان دانش را تأسيس كردند .\r\nدر سال 1308 ه ش دانشكده معقول و منقول با تلاش اسدى ، در مشهد تأسيس گرديد و تدريس تاريخ ادبيات و تفسير به مرحوم اديب بجنوردى واگذار شد . ايشان هم‌زمان در مدرسه نواب منطق ، علوم ادب و منظومه تدريس مىنمود .\r\nاديب در سال 1314 ه ش به اصفهان منتقل و مأمور تأسيس دانشكده معقول و منقول در آن شهر شد و رياست دبيرستان صارميه نيز به ايشان واگذار گرديد . در مدرسهء صدر كتاب شوارق ، در مدرسه چهارباغ علم كلام و در مسجد حاج ميرزا هاشم تفسير مىگفت .\r\nاديب در سال 1316 ه ش به تهران منتقل شد و معاونت و مشاوره فنى كتابخانه ملى به ايشان واگذار گرديد و در همين سمت از فرهنگ بازنشسته شد\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nو از آن به بعد در دانشكده معقول و منقول به تدريس پرداخت و در كنار آن در مدرسهء سپهسالار منظومه و در مدرسهء شيخ عبد الحسين كلام تدريس مىكرد . در سالهاى آخر عمر به دليل پادرد ، در منزل خود درس مىگفت ، تا اينكه روز يكشنبه 4 شهريور 1341 پس از چند سال تحمل سختى دعوت حق را لبيك گفت و به سراى ابدى پر گشود . جنازه‌اش به مشهد منتقل گرديد و در مدرسه على نقى ميرزا كه امروزه بخشى از بست بالا و صحن جديد شده است به خاك سپرده شد .\r\nاز آثار قلمى مرحوم بجنوردى علاوه بر جزوه‌هاى درسى كه براى دانشجويان فراهم ساخته بود و مجموعهء اشعار كه در سال 1380 ش به چاپ رسيد ، مىتوان به سير طبيعت ، مقدمه‌اى بر توحيد مفضل ، دربارهء معراج و كتابى در منطق اشاره كرد كه هنوز به چاپ نرسيده‌اند .\r\nفرهنگ خراسان ، شماره 4 / 48 - 51 ، روزنامه آزادى 2 / 10 / 1327 ، ص 1 ، دانشوران بجنورد / 151 - 152 ، نامه فرهنگ شماره 7 سال 1331\r\nغلامرضا جلالى\r\n\r\n( 22 ) اديب خاورى - حسن ( - 1386 ه ق )\r\nحاج شيخ حسن معروف به اديب خاورى ، از مشايخ معرفت و سالكين طريقت و نايلان به حقيقت و انسان خوش‌مشرب ، بذله‌گو ، شيرين‌زبان و خنده‌رو بود و حافظه و استعداد غريبى داشت .\r\nاديب خاورى در علوم رمل و اعداد و جفر و طلسمات و تسخيرات و ادويه\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nاستادى بىنظير بود . با عرفا مراوده و با حكما و شعرا دوستى داشت . انوار اليقين در علم جفر ، خاتم الرمل ، منطق الاسرار در رمل و خلاصة الاعداد و الالواح در علم اعداد از آثار اوست .\r\nبهار المعارف وى مشتمل بر قصايد ، غزليات و ترجيعاتى است كه سروده است .\r\nوى قريب 115 سال عمر كرد و شب جمعه 17 رمضان سال 1386 از جهان درگذشت و در باغ رضوان دفن گرديد .\r\nمرآة الحجة / 100 - 113\r\nغلامرضا جلالى\r\nاديب دوم - اديب نيشابورى - محمّد تقى\r\n\r\n( 23 ) اديب نيشابورى - عبد الجواد ( 1281 - 1344 ه ق )\r\nميرزا عبد الجواد سال 1281 ه ق در « بيژن‌گرد » ، از روستاهاى نيشابور چشم به جهان گشود . در اوان كودكى ، بيمارى آبله چشم راستش را از او گرفت و سوى اندكى براى چشم چپش باقى ماند .\r\nميرزا حافظه بسيار خوبى داشت .\r\nپس از آشنايى با خواندن و نوشتن ، به تشويق پدرش ملا حسين ، عازم نيشابور شد و سال 1297 ه ق براى دانش‌اندوزى به حوزه پررونق مشهد آمد ، ابتدا به مدرسه خيرات خان رفت ، بعد مدرسه فاضل خان و در آخر در مدرسهء نواب حجره‌اى گرفت و ضمن فراگيرى مقدمات علوم ادب ، كتابهاى نهج البلاغة ، مغنى ، مطول ، مقامات\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nبديعى ، مقامات حريرى ، حاشيه و شمسيه را بدون استاد ياد گرفت و مقدارى فقه و اصول و حكمت و كلام را نزد اساتيد آن عصر حوزه ، تلمذ كرد و به نيشابور بازگشت و پس از درگذشت پدر ، در حدود سال 1310 ه ق بار ديگر به مشهد آمد و در يكى از حجره‌هاى مدرسه نواب مستقر شد و تا پايان عمر هرگز به سفر نرفت .\r\nميرزا انسانى سخت‌كوش بود ، او بااين‌كه قدرت بينايى بسيار اندكى داشت ، هرگز دست از مطالعه نكشيد .\r\nگاهى تا سپيده صبح چشم از كتاب برنمىداشت و سحرگاهان ترنم گنجشكان او را به خود مىآورد . به تدريج دانسته‌هاى ادبى و تاريخى او به جايى رسيد كه سخنان ارجمند او در گسترهء اين دانشها ، همهء صاحب‌نظران را به حيرت مىافكند . او در حكمت الهى و طبيعى نيز مهارت داشت و نظريات ملا صدرا را مىپسنديد و در نجوم ، جبر و مقابله و حساب و هندسه از دانايان بود و با موسيقى نيز آشنايى داشت . اما بدون ترديد تخصص او در علوم ادب بود . او تمام قاموس و برهان قاطع را حفظ داشت و افزون بر دوازده هزار بيت از اشعار عرب جاهلى را به خاطر سپرده بود . اديب هر شعرى را با همان حال و هواى خود شعر ، با لهجه‌اى بسيار دلنشين و سحرانگيز مىخواند .\r\nاديب اهل قناعت و مناعت طبع بود .\r\nاز وجوهات كمتر استفاده مىكرد . بيشتر از راه حق التدريس آستان قدس رضوى و عايدات اندك ارثى نيشابور ، روزگار مىگذرانيد . او همسر نگزيد و به تنهايى راه زندگى را به آخر برد . بيانى صريح داشت و در مبارزه با جهل و ريا بيداد مىكرد . زندگى نظام‌مندى داشت و هفته‌اى يك‌بار به حرم مطهر مشرف مىشد . در بيشتر درسهاى او ، متجاوز از سيصد طلبه شركت مىكردند .\r\nاديب پس از ساليان مديد سخت مريض شد و به بيمارستان منتصريه انتقال يافت و هرگز به حجره بازنگشت و حجره خود را با خاطره چهل‌ساله رها ساخت . در حال احتضار از يكى از\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nشاگردان خود خواست تا معلقه امرؤ القيس را براى او بخواند و خود زير لب زمزمه مىكرد ، در بيت 29 معلقه ، اديب براى هميشه چشم برهم نهاد و در شصت و سومين سال زندگى خود ، صبح جمعه ششم خرداد 1305 / 15 ذيقعده 1344 ه ق ، با تنى نحيف در گوشه‌اى از پاى ديوار غربى دار السياده حرم مطهر به خاك سپرده شد .\r\nميرزا عبد الجواد در طول حيات پربار خود ، چهره‌هاى برجسته‌اى چون ملك‌الشعراى بهار ، بديع الزمان فروزانفر ، محمّد پروين گنابادى ، محمّد تقى مدرّس رضوى ، محمود فرّخ ، محمّد تقى اديب نيشابورى ، محمّد على بامداد ، سيّد جلال الدّين تهرانى ، سيّد حسن مشكان طبسى را در مكتب خود پروراند و نسبت به رويدادهاى سياسى عصر خود بىتوجه نبود . بيشتر اين جريانهاى زندگىساز ، در اشعار اديب بازتاب يافته است . لآلى مكنون از آثار قلمى اوست كه سال 1333 ه ق در مشهد به چاپ رسيده است .\r\nمجله ارمغان ، سال هفتم ، شماره اول / 45 ، دانشوران خراسان / 145 ، شرح حال رجال ايران 3 / 237 ، ضميمه تاريخ علماى خراسان / 249 ، گنجينه دانشمندان 7 / 97 - 98 ، نامه فرهنگيان ، خطى مجلس شورا / 185 ، مجله دانشكده ادبيات مشهد ، سال 11 شماره 2 ، / 152 - 163 ، مجله دبستان ، سال دوم ، دى 1305 ، / 59 ، الذريعة 18 / 263\r\nغلامرضا جلالى\r\n\r\n( 24 ) اديب نيشابورى - محمّد تقى ( 1315 - 1396 ه ق )\r\nشيخ محمّد تقى اديب نيشابورى ، مشهور به اديب دوم ، در سال 1315 ه ق / 1274 ه ش در خيرآباد ، از بلوك عشق‌آباد نيشابور پا به جهان نهاد .\r\nپدرش اسد اللّه نام داشت و از دانش بىبهره نبود .\r\nمحمد تقى نزد پدر خواندن و نوشتن را فراگرفت و در 18 سالگى به دستور پدر عازم مشهد شد و نزد دايى خود حاج شيخ محمد كدكنى ( متوفى 1357\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nه ق ) مقدمات را فراگرفت و در اواخر سال 1333 ه ق وارد حوزه درس ميرزا عبد الجواد اديب نيشابورى گرديد .\r\nشيخ محمد تقى از محضر ميرزا عبد الجواد ، كمال استفاده را برد و در آموختن ادبيات عرب ، فارسى ، منطق ، فلسفه ، رياضيات ، تفسير ، حديث ، رجال ، فقه ، اصول ، طب ، علوم غريبه و علوم جديد رنجها كشيد . وى در كسب اين دانشها به‌جز ميرزا عبد الجواد ، از محضر اساتيد ديگر از جمله آقا ميرزا عسكرى مشهور به آقابزرگ حكيم ( متوفى 1355 ه ق ) ، شيخ حسن برسى ( متوفى 1340 ه ق ) ، شيخ اسد اللّه يزدى ( متوفى 1350 ه ق ) ، ميرزا باقر مدرس رضوى ( متوفى 1343 ه ق ) ، آقا سيد جعفر شهرستانى ، قوام الحكماء ، مشير الاطباء ، و حكيم فاضل خراسانى بهره برد .\r\nاديب نيشابورى متون ادبى ، منطقى و اصولى ، از جمله سيوطى ، مغنى ، شرح مطول ، شرح نظام ، حاشيه ملّا عبد اللّه ، معالم ، مقامات حريرى ، عروض و قافيه را در مدرسه‌هاى خيراتخان ، سليمانيه ، ميرزا جعفر ، مسجد تركها ، مسجد گوهرشاد و در سال 1325 ه ش ، چند ماهى در آموزش و پرورش تدريس كرد . او هميشه زودتر از ديگران در جايى ، بالاى حجره چهارزانو مىنشست و درس را شروع مىكرد .\r\nدر سال 1341 ه ش با پيشنهاد سيد جلال الدّين تهرانى ، استاندار و نايب‌التوليه وقت آستان قدس ، عنوان مدرسى آستان قدس را پذيرفت و در آرامگاه شيخ بهايى به تدريس پرداخت و اين امر هفت سال ادامه يافت تا اين\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nكه در زمستان 1348 پايش آسيب ديد و ازآن‌پس تا زمان ارتحال در منزل تدريس مىنمود . او در 21 آذر 1355 / بيستم ذىالحجه 1396 ه ق ، در 81 سالگى بدرود حيات گفت و در زاويهء غربى صحن عتيق دفن گرديد .\r\nاديب انسانى آزاده و عارف‌مسلك بود و نسبت به امور دنيوى ، مقامات و شخصيتها بىاعتنا بود و مناعت طبع داشت و از تملق و ريا دورى مىجست و آثار علمى و ادبى زيادى از خود بر جاى گذاشت . گوهر تابنده ، آئين‌نامه ، ستايش‌نامه ، طريقت‌نامه ، حديث جان و جانان ، رساله يعقوبيه ، مجمع راز ، فيروز جاويد ، آسايش‌نامه ، تاريخ ادبيات عرب ، تاريخ ادبيات ايران ، تابش جان و بينش روان ، البداية و النهايه ، گوهر مراد ، رساله قافيه و آرايش سخن در شمار آثار ماندگار اديب هستند .\r\nزندگى و اشعار اديب نيشابورى ، گنجينه دانشمندان 7 / 198 ، نگاه حوزه ، غلامرضا جلالى ، شماره 25 / 6 - 9\r\nغلامرضا جلالى\r\n\r\n( 25 ) اديب هروى - محمّد حسن ( 1263 - 1347 ه ش )\r\nشيخ محمد حسن خراسانى ، معروف به اديب هروى ، از ادباى برجسته و شعراى نامور و از دانايان علوم ادب به شمار مىرفت . پدرش ملا محمّد تقى از علماى مشهد و از خادمان كشيك دوم حرم مطهر امام رضا عليه السّلام بود و سال 1325 ه ق در 53 سالگى در مشهد درگذشت و در حرم دفن شد .\r\nشيخ محمّد حسن هروى در سال 1263 ه . ش ، در مشهد چشم به جهان گشود و علوم و معارف الهى را از\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nخدمت پدر فراگرفت و علوم ادب را نزد « اديب طوسى » و ميرزا محمّد باقر مدرّس و ميرزا عبد الرحمن مدرس تلمذ كرد و در سال 1319 ه ق و در آستانهء انقلاب مشروطيت به حضور ميرزا عبد الجواد نيشابورى رسيد و مدت شش سال در درس وى حاضر شد .\r\nعلوم ادب را نزد او تكميل كرد و به درجه‌اى از دانش رسيد كه استاد ، اجازه تدريس به وى داد و او را « رجل فاضل » خواند . وى علاوه بر آن از آيات ، شيخ محمّد حسين نائينى و سيّد هادى خراسانى حائرى ، نيز اجازه علمى و روايى دريافت كرد . آنها در اجازات خود مقامات علمى اديب را ستودند .\r\nاديب در زمان رضا خان جذب كارهاى آموزشى فرهنگ و هنر شد و بخشى از عمر خود را دبيرى و مدتى در آستان قدس مدرسى نمود و در سال 1336 ه ش بازنشسته شد و در سال 1347 ه ش در 85 سالگى زندگى را بدرود گفت و در دار السعاده حرم حضرت رضا عليه السّلام در كنار قبر پدرش دفن گرديد .\r\nاديب در آخرين سالهاى زندگى خود كارى جز خادمى حضرت و تأليف آثار تاريخى و ادبى نداشت . كتاب « الحديقة الرضوية » ، « تاريخ انقلاب طوس » و « دستور حسن » از آثار پربهاى اوست . وى دستور حسن را براى تدريس در مدارس نوشت و مكرر به چاپ رسيده است .\r\nاديب هروى اهميت ويژه‌اى به تدوين تاريخ ، بخصوص تاريخ معاصر مىداد و خود وى نقش مؤثرى در ضبط و ثبت رويدادهاى عصر خود ايفا كرده است . ايشان در هر دو كتاب گرانبهاى « تاريخ انقلاب طوس » و « الحديقة الرضوية » مشاهدات خود و معاصرينش را در زمينهء روزگار مشروطيت ، واقعهء به توپ بستن حرم مطهر توسط نيروهاى روس ، قيام گوهرشاد ، وقايع شهريور 1320 ، اشغال خراسان توسط قواى روس و قيام صولت السلطنه هزاره را با دقت و وسواس بسيار زيادى نوشته و به خاطره تاريخ سپرده است . او به لحاظ\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nدارا بودن شم تاريخى و اهتمام به امور سياسى ، پاى ادب را به قلمرو سياست كشانده است و بيشتر رويدادهاى سياسى روزگار خود را به نظم درآورده است .\r\nتاريخ آستان قدس / 337 ، زندگينامه رجال و مشاهير ايران 1 / 109 - 110 ، نقباء البشر 1 / 377 ، مجله نگاه حوزه ، شمارهء 25 / 6 - 9 .\r\nغلامرضا جلالى\r\n\r\n( 26 ) اردبيلى - سيد يونس ( 1296 - 1377 ه ق )\r\nآية اللّه حاج سيّد يونس اردبيلى ، فرزند سيّد محمّد تقى ، فرزند مير فتحعلى ، فرزند سيف‌على اردبيلى است كه همگى در كسوت روحانيت حيات پربار خود را سپرى كردند .\r\nمير فتحعلى اردبيلى ، جد ايشان ، از عرفاى بلندپايه‌اى است كه دستور العمل عرفانى در اختيار شيخ مرتضى انصارى گذاشته است .\r\nسيد يونس در سال 1296 ه ق در اردبيل چشم به جهان گشود ، تحصيلات مقدماتى خود را در همان شهرستان به انجام رسانيد و براى ادامه تحصيل به زنجان رفت و فقه و اصول را از آخوند ملا قربانعلى زنجانى ، فراگرفت و علوم معقول را نزد حكيم متأله آخوند ملا سبز على حكيم آموخت و در حدود سال 1310 ه ق عازم نجف شد و هم‌زمان با پىگيرى جريان نهضت مشروطه ، در خدمت آخوند خراسانى ، فاضل شربيانى ، سيّد محمّد كاظم يزدى و شيخ الشريعة اصفهانى ، علم آموخت .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nپس از آن به كربلا سفر كرد ، در حوزهء ميرزا محمّد تقى شيرازى رهبر نهضت علماى عراق عليه اشغالگران انگليسى ، شركت كرد و مورد توجه و وثوق ايشان قرار گرفت . رسيدگى به امور طلاب علوم دينى از سوى ميرزا به وى واگذار شد .\r\nآية اللّه اردبيلى در سال 1348 ه ق براثر چشم‌درد به اردبيل بازگشت و پنج سال بعد ، يعنى سال 1353 ه ق ، به مشهد آمد و به تدريس و اداره امور دينى شهر پرداخت .\r\nدر جريان كشف حجاب بيت آية اللّه سيد يونس اردبيلى ، خانهء پايدارى گرديد و ارسال تلگراف 21 نفرى علماى برجسته مشهد خطاب به رضا خان و اعزام حاج آقا حسين قمى به تهران در خانه ايشان برنامه‌ريزى شد . پس از كشتار فجيع گوهرشاد ، آخرين جلسه علماى مبارز خراسان در روز يكشنبه 12 ربيع الثانى 1354 / 23 خرداد 1314 نيز در بيت ايشان واقع شد . موضع‌گيرى آية اللّه اردبيلى در جريان گوهرشاد موجب شد ايشان با تنى چند از علما بازداشت شده و به تهران اعزام گردد .\r\nآية اللّه اردبيلى مدتى در بازداشتگاه بود سپس به اردبيل برگردانده شد و پس از شهريور 1320 و سقوط رضا خان ايشان به مشهد بازگشت و در برابر توده‌اىها ايستاد و فعاليتهاى باقروف وابسته سياسى روسها در آذربايجان را ناكام گذاشت .\r\nدر طول نهضت ملى بيت آية اللّه اردبيلى بار ديگر به مركز تصميم‌گيرى چهره‌هاى مذهبى و سياسى مشهد تبديل شد . آية اللّه كاشانى در سفر سال 1329 به مشهد ، به منزل ايشان وارد گرديد .\r\nآية اللّه سيّد يونس اردبيلى يك سال پيش از فوت ، يعنى سال 1376 ه ق به نجف اشرف سفر كرد و مورد استقبال جامعهء روحانيت و توده‌هاى مردم قرار گرفت و به تقاضاى بزرگان حوزه خارج فقه برخى از بحثهاى ضرورى را مطرح كرد و با حالت مريضى به تهران عزيمت كرد . در جماران زير نظر هيئت\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nپزشكان بود تا اينكه در 21 ذىالقعده سال 1377 ه ق / 1337 ه ش ، در 84 سالگى در تهران درگذشت و جنازه ايشان به مشهد حمل شد و در دار السعاده حرم مطهّر مدفون گرديد .\r\nآثار علمى بسيار پراهميّتى از مرحوم سيّد يونس اردبيلى بر جاى مانده است . دوره كامل فقه ، صلاة مسافر ، قاعده لا ضرر ، رساله‌اى در ترتّب و حاشيه بر عروة الوثقى آثار چاپ نشده ايشان است و رساله عمليه ايشان تحت عنوان « وجيزة المسائل » و فروعات علم اجمالى در علم اصول و معتقدات قاصر در اصول دين از آثار چاپ شده مرحوم آية اللّه سيّد يونس اردبيلى است .\r\nعلماى بزرگ شيعه / 416 - 417 ، دايرةالمعارف تشيع 2 / 64 ، تاريخ اردبيل 2 / 361 و 370 ، تاريخ علماى خراسان / 250 - 251 ، گنجينه دانشمندان 3 / 61 - 62 ، تاريخ آستان قدس / 337 ، مجله نگاه حوزه شماره 36 - 37 .\r\nغلامرضا جلالى\r\n\r\n( 27 ) اردبيلى - مير علينقى ( - زنده 1135 ه ق )\r\nمير علينقى اردبيلى از مشاهير علماى مجاور بود و براساس گزارش اعتماد السلطنة صاحب مطلع الشمس تا سال 1135 ه ق در قيد حيات بوده و به ترويج و نشر احكام اسلام و تدريس اشتغال داشته است و پس از مرگ در رواق دار السياده حرم دفن شد .\r\nمطلع الشمس 2 / 701 ، ستارگان در كنار خورشيد ولايت / 15 ، اعيان الشيعة 8 / 367 .\r\nابراهيم زنگنه\r\n\r\n( 28 ) اردوبادى - ابى الحسن على ( - 966 ه ق )\r\nابى الحسن على بن احمد اردوبادى ساكن مشهد و متوفى 966 ه ق و مؤلف رساله‌اى در اثبات واجب است .\r\nالذريعة 11 / 12\r\nغلامرضا جلالى\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n\r\n( 29 ) ازغدى - محمّد اسماعيل ( 1160 - 1231 ه ق )\r\nمولى محمّد اسماعيل ازغدى فرزند ملا حسين ، متخلص به وجدى از مشاهير اهل سلوك بود . در ازغد ، يكى از توابع شاهان‌دژ ( شانديز ) شهرستان مشهد ، در يك خانواده روحانى چشم به جهان باز كرد و پس از تحصيل علوم رايج آن عصر ، خدمت مولانا محراب رسيد و راه سير و سلوك پيش گرفت . مدتى به هرات رفت و مجلس درس و بحث در آنجا داشت و پس از آن سى سال در مشهد مجاور بود و بجز مولانا محراب از حسينعلى شاه اصفهانى بهره برد . و به مير عالم شاه هندى و قطب الدّين نيريزى و آقا محمّد كازرونى و محمّد هاشم شيرازى ، از بزرگان سلسله ذهبيه ، دست ارادت داد و سالها رياضت كشيد تا اينكه از مرشدين اين سلسله شد .\r\nايشان مكتوبى به تنى چند از اصحاب سلوك داد . آقابزرگ تهرانى ، تحت عنوان مكتوب المولى محمّد اسماعيل الازغدى ، از آن ياد كرده است . اين مكتوب را حاج محمّد زمان بن كلب‌على جلاير مشهدى متوفى سال 1286 ه ق به خط خود نوشته است .\r\nمثنوى با 12000 بيت از او به يادگار مانده است . او با ميرزا هدايت اللّه مجتهد امام‌جمعه مشهد ، و مولانا عبد الوهاب شيخ الاسلام معاصر بود و با اهل ظاهر ناسازگارى داشت .\r\nمولانا سيّد محمّد تقى كاشى پشت مشهدى و محمّد حسن هروى نزد او تلمذ كرده‌اند . پشت مشهدى روزها به مدرسه مولانا مىرفت و در ميان درس او اظهار فضل مىكرد . مولانا ازغدى مدتى با او مسالمت داشت ، تا اينكه روزى گفت : خوب است آنها كه بىخبرانند با صاحب‌نظران سخن از معنى نرانند ذهن سيد محمد تقى از معنى عارى شد تا چهارده روز چنين بود ، تا اينكه ازغدى به وى گفت چرا سخن نمىگويى ، و سرچشمه‌هاى علوم از قطب وى جارى شد .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nگويند زمانى كه در ازغد بود پدر پير خود را به دوش مىگرفت و براى نمازهاى روزانه به مسجد مىبرد و مىآورد .\r\nازغدى در سال 1231 ه ق درگذشت و در قتلگاه مشهد دفن شد .\r\nاعيان الشيعة 9 / 122 و 143 ، تاريخ علماى خراسان / 59 - 62 ، مطلع الشمس 2 / 704 ، الذريعة 22 / 159 ، الكرام البررة 1 / 131 ، سال فوت را 1232 مرقوم داشته است . مجمع الفصحاء 6 / 1156 ، حديقه الشعراء 3 / 1973 .\r\nابراهيم زنگنه\r\n\r\n( 30 ) استرآبادى - محمّد تقى ( - 1058 ه ق )\r\nمحمّد تقى استرآبادى فرزند أبي الحسن عبد الوهاب حسينى ، ساكن مشهد بود . صاحب طبقات اعلام الشيعة وى را به داشتن علم و ادب ستوده است . وى بالغ بر 50 اثر از خود به يادگار گذاشت كه برخى از آنها عبارتند از : شرحى بر فصوص ابو نصر فارابى به فارسى ، رساله‌اى در اخلاق ، تذكرة العابدين في الفقه ، مجمع الفرائد ، حواشي تلخيص المفتاح و مناسك حج كه در سال 1022 از نوشتن آن فارغ شد ، نوشت و به سال 1058 ه ق فوت كرد و در جوار امام هشتم عليه السّلام دفن شد .\r\nطبقات اعلام الشيعة / 363 ، استرآبادنامه ذبيحى / 148 - 149 ، مطلع الشمس 2 / 695 ، اعيان الشيعة 9 / 192 .\r\nغلامرضا جلالى\r\n\r\n( 31 ) استرآبادى تهرانى - عبد النبى ( - 1340 ه ق )\r\nشيخ عبد النبى فرزند شيخ على بن شيخ مولا جعفر از فقها و علماى قرن سيزده و چهارده ه ق است كه در تهران تولد يافت . پس از آموزش مقدمات علوم اسلامى نزد پدر و جمعى از فضلاى تهران ، به كربلا هجرت نمود و فقه و اصول را از على نقى برغانى ( م 1310 ه ق ) فراگرفت و سال 1300 ه ق عازم سامرا شد و به حوزهء درس\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nمولا اسماعيل قره‌باغى و ميرزاى شيرازى ( م 1312 ه ق ) ملحق گشت و پس از ارتحال ميرزا به كربلا بازگشت و به حوزهء برغانى پيوست .\r\nشيخ عبد النبى سال 1314 ه ق به تهران مراجعت نمود و سال 1324 ه ق به نجف و سپس به كوفه رفت و بار ديگر در سال 1332 ه ق به تهران بازگشت و رياست دينى يافت و حدود سال 1339 ه ق مشهد رضوى را مسكن خود قرار داد و به سال 1340 ه ق در اين شهر فوت نمود و در صحن مطهر به خاك سپرده شد . كتاب رموز الرياض از آثار قلمى اوست .\r\nدايرةالمعارف تشيع 2 / 113 ؛ الذريعة 11 / 252 ؛ نقباء البشر 3 / 1243 .\r\nغلامرضا جلالى\r\n\r\n( 32 ) اشرف الواعظين - حسن ( - 1381 ه ق )\r\nحاج ميرزا حسن معروف به « اشرف الواعظين » فرزند محمّد حسين حايرى يزدى ، خطيب توانايى بود و چند جلد كتاب وقايع الايام نوشت . در مشهد سكونت داشت و سال 1381 ه ق در تهران درگذشت و جنازه‌اش به مشهد منتقل شد .\r\nدفتر يادبود خطى كتابخانه وزيرى يزد 2 / 162\r\n\r\n( 33 ) اشكورى - سيد حسين ( - 1365 ه ق )\r\nپيكر پاك مرحوم سيّد حسين اشكورى ، متوفّاى 1365 ه . ق هشت سال بعد از وفاتش تر و تازه پديدار گرديد .\r\nسيّد حسين اشكورى در مدرسهء محموديّه - واقع در سرچشمهء تهران - سطوح عالى تدريس مىكرد و در مسجد « حورى » اقامهء جماعت مىنمود ، و اينك برادرزاده‌اش آية اللّه حاج سيّد مهدى اشكورى به جاى ايشان اقامت مىكنند .\r\nحجة الاسلام و المسلمين حاج آقا\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nضياء اشكورى در حق ايشان فرمود :\r\nعموى پدرم آقاى سيّد حسين اشكورى بسيار زاهد بود ، به تهجد و نماز شب التزام داشت ، و بسيار متقى و پرهيزكار بود .\r\nدر سالى كه ما از نجف اشرف آمده بوديم ، ايشان به قصد عتبه‌بوسى حضرت رضا عليه السّلام به مشهد مقدّس مشرّف شده بود ، اجل محتومش در مشهد فرارسيد ، و در صحن نو ، بين حوض و ايوان طلا به خاك سپرده شد .\r\nابراهيم زنگنه\r\n\r\n( 34 ) اصفهانى - ابراهيم ( 1290 - 1339 ه )\r\nشيخ ابراهيم فرزند شيخ اسماعيل از اساتيد فقه و اصول بود . در اصفهان چشم به جهان گشود و در سال 1318 ه ق به نجف هجرت نمود و در آنجا بيست سال اقامت نمود و به تدريس و تأليف پرداخت و در سال 1334 ه . ق به كرمانشاه سفر كرد و در سال 1339 ه . ق ازآنجا به مشهد آمد و در همين سال در مشهد درگذشت .\r\nاحكام النجاسات ، منجزات المريض ، المواقيت و الشكوك از آثار علمى اوست .\r\nتذكرة القبور / 45 . نقباء البشر 1 / 8 .\r\nغلامرضا جلالى\r\nاصفهانى - اسد اللّه - مرعشى شوشترى - مير اسد اللّه\r\n\r\n( 35 ) اصفهانى - حسنعلى ( 1279 - 1361 ه ق )\r\nحاج شيخ حسنعلى مقدادى اصفهانى ، مشهور به « نخودكى » فرزند ملّا على اكبر نيمه ذيقعده سال 1279 ه ق در اصفهان متولد شد . پدرش او را از همان كودكى در هر سحرگاه بيدار و با نماز و دعا آشنا ساخت و ازآن‌پس ، تا پانزده‌سالگى ، بيشتر شبها را تا صبح بيدار مىماند و از پانزده‌سالگى تا پايان عمر پربركتش هرساله ماه‌هاى رجب ،\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nشعبان ، رمضان و ايام البيض هر ماه را روزه‌دار بود و شبها تا صبح بيتوته مىكرد .\r\nحاج شيخ ، خواندن و نوشتن و زبان و ادبيات عرب را در اصفهان فراگرفت و فقه و اصول و منطق و فلسفه را نزد آخوند ملّا محمّد كاشى و ميرزا جهانگير خان قشقايى تلمذ كرد و تفسير را از محضر تنى چند از فحول دانشوران آن عصر بهره جست . او سال 1303 ه ق عازم مشهد شد و يك سال در اين شهر اقامت كرد و سال بعد براى تكميل معارف الهى به نجف مشرف گرديد و نزد سيّد محمّد فشاركى و سيّد مرتضى كشميرى و ملّا اسماعيل قره‌باغى دانش آموخت . سال 1311 ه ق بار ديگر به مشهد سفر كرد و تا سال 1314 ه ق در مشهد ماند .\r\nدر اين مدت در مدرسهء حاج حسن و فاضل خان سكونت داشت و براى رياضت حجره‌اى در صحن عتيق برگزيد و به مدت بيش از يك سال ، هر شب در حرم امام رضا عليه السّلام به ختم قرآن نايل مىگرديد و روزها را در محضر علما بسر مىبرد و در درس حاج محمّد على فاضل و مير سيّد على حائرى يزدى ، حاج آقا حسين قمى و ميرزا عبد الرحمن مدرّس شركت مىجست .\r\nايشان بر اين باور بود كه بعد از علم توحيد و ولايت و احكام شريعت كه آموزش آن واجب است ، بايد به تحصيل دانشهاى ديگر روى آورد ، چون جهل هر دانشى ناپسند است و مراد از حرمت برخى از فنون و علوم ، به كار گرفتن آنها است نه آموزش آنها ، ايشان فقه و تفسير و هيئت و رياضيات\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nرا به طلبه‌ها آموزش مىداد و فلسفه و علوم الهى را به اين شرط تدريس مىكرد كه ابتدا طلبه با اخبار معصومان آشنا باشد و در تزكيهء نفس بكوشد .\r\nدر سال 1315 ه ق حاج شيخ به اصفهان بازگشت و پس از توقف كوتاهى عازم نجف شد و تا سال 1318 ه ق در آنجا ماند ، در نجف در مسجد سهله ، كوفه ، مقبره كميل و ميثم تمار به زيارت و عبادت مىپرداخت . سال 1319 ه ق بار ديگر به اصفهان بازگشت ، به شيراز رفت و قانون ابو على سينا را نزد حاج ميرزا جعفر طبيب آموزش ديد و رمضان همان سال به بوشهر سفر كرد ، ازآنجا به قصد زيارت خانه خدا به حجاز رفت و پس از فرود آمدن از كشتى پياده راه مدينه را در پيش گرفت . احرام بست و با پاى پياده به مكه رهسپار گرديد . وى در اين سفر كه همان سال 1319 ه ق اتفاق افتاد ، با حاج شيخ فضل اللّه نورى و حاج شيخ محمّد جواد بيدآبادى هم‌سفر بود .\r\nدلباختگى به مقام ولايت حاج شيخ را چندين بار به عتبات كشيد ، تا اينكه در سال 1329 ه ق به مشهد عزيمت كرد و تا پايان عمر در مشهد اقامت داشت .\r\nوى ساليان مديدى كه در خدمت مردم نيك‌سرشت شهر شهادت بود ، شب و روز نمىشناخت . روزى پسرش به او گفت : خوب است براى مراجعه مردم وقتى مقرر شود . گفت : پسرم :\r\n« ليس عند ربنا صباح و لا مساء » آن كس كه براى رضاى خدا به خلق خدمت مىكند ، نبايد وقت معين كند .\r\nآخرين روزهاى زندگى مريض شد و به دستور پزشكان معالج ، به بيمارستان منتصريه مشهد انتقال يافت و در آنجا بسترى شد ، ولى ازدحام جمعيت موجب شد تا به منزل يكى از دوستان نزديك خود ، حاج عبد المجيد مولوى منتقل شود . يك ماه آخر عمر را در منزل ايشان بسترى بود ، تا آنكه يكى دو ساعت پس از طلوع آفتاب روز 17 شعبان سال 1361 ه ق شهريور 1321 در 82 سالگى چشم از عالم ماده\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nبست و جنازه‌اش در صحن عتيق در حرم مطهّر امام رضا عليه السّلام ، كنار ايوان عباسى دفن گرديد .\r\nسيد ذبيح اللّه امير شهيدى كه از ارادتمندان ايشان بود ، سنگى را بر روى قبر ايشان نصب كرد ، بر روى آن حك شده است : « تربت كيميا اثر مقتداى اهل نظر ، مرحوم حاج شيخ حسنعلى اصفهانى ، طاب ثراه 17 شعبان 1361 ه ق » .\r\nكرامات اين انسان بلورين جايگاه رفيعى را در چشم مردم براى او به وجود آورده بود . روز فوت حاج شيخ كه مصادف بود با روزهاى اشغال خراسان به دست نيروهاى ارتش سرخ شوروى ، حالت فوق‌العاده اعلان شد و سربازان روسى با مسلسلهاى خود در سراسر مسير تشييع جنازه از سمرقند به حرم ، به گشت مشغول بودند . على منصور ، استاندار وقت خراسان ، رحلت ايشان را به دربار اطلاع داد ، به احترام ايشان مشهد دربست تعطيل شد ، حتى ارمنىها و كليمىها نيز دست از كار كشيدند .\r\nنشان از بىنشانها / 1 - 34 ، علماى بزرگ شيعه / 376 - 377 ، ضميمه تاريخ علماى خراسان / 254 ، تاريخ آستان قدس / 338 ، گنجينه دانشمندان 7 / 111 - 113 ، شمه‌اى از كرامات حاج شيخ حسنعلى اصفهانى ، 1369 .\r\nغلامرضا جلالى\r\n\r\n( 36 ) اصفهانى - محمّد باقر ( 1239 - 1319 ه . ق )\r\nشيخ محمّد باقر در سال 1239 در آبادى قهى در بخش كوهپايه اصفهان متولد شد ، او مدتى در شهر اصفهان\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nتحصيل كرد و بعد به كرمان رفت و در حوزه درس حاج محمّد كريم خان رهبر گروه شيخيه به تحصيل پرداخت و مورد توجّه او قرار گرفت .\r\nشيخ محمّد باقر بعد از مدتى وارد فرقه شيخيه گرديد ، و از طرف حاج محمّد كريم خان قاجار براى سرپرستى پيروان شيخيه همدان به آن شهر رفت ، بعد از درگذشت محمّد كريم خان ، فرزندش به جاى او قرار گرفت و اين موضوع باعث مخالفت محمّد باقر با وى گرديد .\r\nمحمّد باقر معتقد بود كه وى از فرزند حاج محمّد كريم خان اعلم است و بايد او به جانشينى محمّد كريم خان تعيين گردد ، و اين مقام موروثى نيست ولى شيخيه كرمان به او اعتنايى نكردند و از فرزند محمّد كريم خان پيروى نمودند .\r\nمحمّد باقر در همدان ادعاى رهبرى فرقه شيخيه را نمود و گروهى هم از او پيروى كردند ، و اولين انشعاب در فرقه شيخيه پيدا شد . بعد از مدتى گروهى در همدان بر ضد فرقه شيخيه قيام كردند و نزاع درگرفت ، محمّد باقر ناگزير شد همدان را ترك گويد و به نائين برود .\r\nاو در نائين مسكن گزيد و همچنان با شيخيه‌هاى كرمان مخالف بود ، وى در سال 1319 ق در حالى كه هشتاد سال از عمرش مىگذشت در نائين درگذشت ، جنازه‌اش را به مشهد مقدس آوردند و در جوار بارگاه ملكوتى امام رضا عليه السّلام به خاك سپردند .\r\nاداره اسناد آستان قدس ، سند شماره 9 / 11985 .\r\nسيد حسن حسينى\r\n\r\n( 37 ) اصفهانى - مهدى ( 1303 - 1365 ه ق )\r\nآية اللّه ميرزا مهدى غروى اصفهانى ، فرزند ميرزا اسماعيل ، از چهره‌هاى بلندآوازه علم و عمل خراسان در سدهء چهاردهم هجرى است .\r\nوى محرم سال 1303 ه ق در اصفهان چشم به جهان گشود . خدمت پدرش ميرزا اسماعيل و ديگر علماى\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاصفهان كسب علم كرد . حدود 9 سالگى پدر را از دست داد و حدود 12 سالگى رهسپار نجف شد . او با توصيه آية اللّه حاج آقا رحيم ارباب اصفهانى ، از آغاز ورود به عراق با آية اللّه العظمى سيّد اسماعيل صدر ( م 1338 ه ق ) در ارتباط بود و با عوالم روحانى آشنا شد و اصول را نزد آخوند خراسانى و فقه را نزد سيّد محمّد كاظم يزدى تحصيل كرد .\r\nدر همين دوره ، پس از آشنايى با مبانى سير و سلوك شرعى مرحوم صدر ، با سيّد احمد كربلايى ( م 1332 ه ق ) و شيخ محمّد بهارى همدانى ، از شاگردان برجسته ملّا حسينقلى همدانى ( م 1311 ه ق ) و سيّد على قاضى و سيّد جمال الدّين گلپايگانى ، آشنا گرديد و از آنها بهره برد .\r\nهم‌زمان با انقلاب مشروطيت در ايران به اتفاق آية اللّه سيّد محمود شاهرودى و آية اللّه سيّد جمال الدّين گلپايگانى ، در اولين دوره درس ميرزاى نائينى شركت نمود و اين درس نزديك پنج سال ادامه يافت و عيد فطر 1338 ه ق در 35 سالگى اجازه اجتهاد را از ميرزاى نائينى دريافت نمود و همين اجازه را آقا ضياء الدّين عراقى ، سيّد ابو الحسن اصفهانى و حاج شيخ عبد الكريم يزدى نيز تأييد نمودند .\r\nاو از حدود 30 سالگى پس از توسلات و براى رها شدن از پريشانى خاطر ، به تحول شگرف دست‌يافت و ازآن‌پس اراده كرد داده‌هاى بلند قرآن و عترت را بدون ذرّه‌اى خلط و امتزاج با انديشه‌هاى ديگر ، به كار ببندد .\r\nميرزا سال 1340 ه ق به مشهد آمد .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاثر وجودى وى در حوزه خراسان در قرن اخير كم‌سابقه بود . او مكتب معارف آل محمّد صلى اللّه عليه و آله را با مجاهدات علمى و عملى خود در اين ديار رونق بخشيد و عدهء زيادى از صاحبان علم و فضيلت را بر گرداگرد وجود خود فراهم آورد . ايشان عقيده داشت : جز راه اهل بيت هر راه ديگرى به گمراهى مىانجامد و هركس هدايت را از غير آل محمّد صلى اللّه عليه و آله بجويد به آن نخواهد رسيد . او به راه خود اطمينان داشت و خصايص اخلاقى و كمالات ايشان نيز بر كسى پوشيده نبود . هم زاهد و وارسته بود و هم مهربان و جذاب .\r\nآثار زيادى از ميرزا مهدى بر جاى مانده است ، از جمله مىتوان به اين كتابها اشاره كرد :\r\n1 - معارف القرآن در اصول اعتقادات اسلامى و تميز علوم قرآنى از فلسفه و عرفان .\r\n2 - كتاب مصباح الهدى در اصول فقه .\r\n3 - المواهب السنيه فى بيان معاريض و التورية فى كلمات الائمه لاستنباط احكام الشرعية .\r\n4 - ابواب الهدى .\r\n5 - اعجاز قرآن .\r\n6 - غاية المنى و معراج القلوب و اللقاء فى الصلاة .\r\n7 - ابطال معارف اليونان .\r\n8 - كتاب القضاء و القدر .\r\nتعدادى از اين آثار سال 1395 ه ق به اهتمام سيّد محمّد باقر نجفى يزدى در مشهد منتشر شد .\r\nاز بزرگترين آثار وجودى مرحوم ميرزا تربيت شاگردان برجسته و متّقى بود . آيات و حجج اسلام حاج شيخ غلامحسين محامى ، حاج شيخ هاشم قزوينى ، حاج شيخ مجتبى قزوينى ، حاج شيخ كاظم دامغانى ، حاج شيخ زين العابدين تنكابنى ، حاج ميرزا جواد آقا تهرانى ، حاج سيّد جلال مدرّس ، حاج شيخ حسنعلى مرواريد ، حاج شيخ محمود كلباسى ، حاج شيخ على اكبر صدرزاده ، حاج سيّد حسين قاضى طباطبايى ، شيخ محمّد حسن\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nبروجردى ، شيخ هادى مازندرانى ، حاج شيخ على محدث خراسانى ، شيخ عبد اللّه يزدى ، حاج شيخ محمود حلبى تولائى ، حاج شيخ على نمازى ، حاج شيخ حسينعلى راشد و تعدادى ديگر از بزرگان از شاگردان مكتب ايشان هستند و تاكنون اين مكتب را كه مكتب تفكيك خوانده مىشود در خراسان زنده نگه داشته‌اند .\r\nمرحوم اصفهانى روز جمعه نوزدهم ذيحجه 1365 ه ق براثر سكته قلبى در مشهد درگذشت و زير طاق جنوبى دار الضيافه حرم امام رضا عليه السّلام در كنار حاج شيخ مهدى واعظ و حاجى قائم مقام دفن شد .\r\nعلماى بزرگ شيعه / 384 - 385 ، تاريخ آستان قدس / 337 ، نداى خراسان 15 / 1 / 42 ، خورشيد تابان در علم قرآن / 20 ، كتاب ابواب الهدى / 46 - 47 .\r\nغلامرضا جلالى\r\n\r\n( 38 ) اصفهانى - ميرزا محمّد مهدى ( 1152 - 1218 ه ق )\r\nميرزا مهدى اصفهانى فرزند هدايت اللّه ، برجسته‌ترين چهره روحانيت خراسان در عصر بازماندگان نادر شاه است . وى سال 1152 ه ق در اصفهان به دنيا آمد ، با ملا على نورى ، در حوزه بيدآبادى همدرس بود و در فقه و اصول از شاگردان آقا محمّد وحيد بهبهانى ( متوفى 1205 ه ق ) سرآمد مجتهدان شيعه در سده دوازدهم در علوم عقلى شاگرد حكيم ربانى و آقا محمّد بيدآبادى و شيخ مهدى فتونى است و از هر دو اجازهء اجتهاد دارد .\r\nميرزاى شهيد ، رياضى را نزد شيخ حسين عاملى مشهدى امام‌جمعه مشهد و متوفى 1175 ه ق آموخت و با دختر او ازدواج كرد . وى سال 1192 ه ق توليت آستان قدس رضوى را به عهده داشت و پس از ارتحال سيّد محمّد امام جمعه سبزوارى در سال 1198 ه ق نماز جمعه را اقامه نمود و به تدريس\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nفقه و اصول و اشارات شيخ و پاره‌اى از كتابهاى رياضى مشغول گرديد . سيّد مهدى بحر العلوم ، مولانا محمّد حسين خبوشانى ( متوفى 1262 ه ق ) ، مولى حمزه قاينى ، سيّد كاظم جزايرى ، سيّد دلدار على بن محمّد معين بن عبد الهادى رضوى نقوى هندى نصرآبادى از شاگردان وى هستند .\r\nميرزا مهدى شهيد از ملكات اخلاقى برجسته‌اى برخوردار و مورد علاقه عامّه مردم و اهل سلوك بود . او پس از محاصره مشهد توسط سربازان محمّد حسين خان سردار جهت دستگيرى نادر ميرزا و در دل شب نيازمنديهاى بىنوايان را تأمين مىكرد تا اينكه به دليل مخالفت با نادر ميرزا و حمايت از مردم ، صبح هنگام روز 11 ماه رمضان داخل حرم به دست خود وى يا تيمور نسقچى ، يكى از افسرانش مجروح شد و پس از دو روز در 13 رمضان سال 1218 به شهادت رسيد و در رواق پشت سر مبارك دفن گرديد و به عنوان شهيد چهارم اشتهار يافت . از تأليفات وى شرح بر كفايه مولى محمّد باقر سبزوارى ، رساله‌اى در تحقيق نوروز و رساله‌اى در ردّ رسالهء محاباتيه است .\r\nبازماندگان او طى دو قرن اخير خدمات معنوى ، علمى و فرهنگى ارزنده‌اى به مردم مشهد ارائه داده‌اند .\r\nگلشن مراد ، / 643 ، خدمات متقابل ايران و اسلام / 534 ، شهيدان راه فضيلت / 420 ، شجره طيبه / 410 ، تاريخ روضة الصفاى ناصرى 9 / 353 ، منتخب التواريخ / 688 ، اعيان الشيعة 10 / 75 - 77 .\r\nغلامرضا جلالى\r\n\r\n( 39 ) اعدادى خراسانى - محمّد رضا ( 1307 - 1362 ه . ش )\r\nمحمّد رضا اعدادى خراسانى فرزند شيخ مرتضى واعظ در سال 1307 ه ش در مشهد مقدس به دنيا آمد . تحصيلات حوزوى را تحت نزد عمويش شيخ صدرا آغاز كرد و در سطوح عالى علوم حوزوى از محضر اساتيد بزرگ مشهد نظير سيّد احمد مدرس يزدى ، شيخ\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nمحمّد كاظم دامغانى و شيخ هاشم قزوينى استفاده نمود . وى از آيات عظام چون سيّد ابو القاسم خويى و سيّد محمود شاهرودى اجازه تام الاختيار در مشهد داشت .\r\nفعاليت‌هاى فرهنگى و اجتماعى او براساس باورهايش بود . او در مقدمه‌اى كه بر كتاب منهاج السرور مىنويسد :\r\n« شكر هر نعمتى آن است كه آن نعمت را در مورد خودش كه اجازه داده شده ، مصرف نمايند . اگر در غير مورد مجاز مصرف كنند كفران نعمت است .\r\nمثلا وقتى انسان داراى ثروت شد شكرگزارى آن به اين است كه پس از توسعه مخارج و زندگى خودش به ديگران هم احسان كند . . . يكى از نعمت‌هايى كه فعلا به آن متنعميم با سواد بودن است . و بايد از اين نعمت شكرگزارى نمود و كفران آن مطالعه كتب و مجله‌هاى گمراه‌كننده است . لذا بر هر مسلمانى لازم است ، مقدارى كتاب سودمند اعم از تفسير ، نهج البلاغة ، قصص ، حكايات و امثال آن تهيه و مطالعه نمايد . »\r\nحجة الاسلام اعدادى با توجه به اين اعتقادات براى ترويج اسلام و معارف دينى اقدام به تأسيس انتشارات جعفرى در بازار بزرگ مشهد كرد و بيش از 120 عنوان كتاب در حوزه‌هاى مختلف دينى ، اجتماعى به زبانهاى فارسى و عربى منتشر ساخت و همچنين برخى آثار شخصيت‌هاى انقلابى را نشر و پخش نمود كه به خاطر آن مورد تعقيب و بازداشت قرار گرفت .\r\nفعاليت‌هاى او منحصر به مسايل دينى و فرهنگى نمىگرديد بلكه در حوزه\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nخدمات اجتماعى مانند ساختن مسجد و حمام و كمك‌رسانى به ايتام و نيازمندان تا حد توان تلاش مىكرد . ايشان بيش از 30 سفر به عنوان روحانى كاروان به مكه مكرمه مشرف شد .\r\nبنا به قول همسرش « حاج آقا اگر چه وجوه شرعى مردم را مىگرفتند ولى پارسايى و زهد ايشان مانع اين مىشد كه حتى يك ريال از وجوهات را در منزل صرف و خرج كند . به همين دليل همراه تحصيل علم بدنبال كسب درآمدهاى حلال با دسترنج خودش بود و شغلى را انتخاب كردند كه با ترويج معارف دينى و روحيه ايشان سازگارى داشت ، چون معتقد بود كه من كار مىكنم تا مخارج زندگى از اين طريق تأمين شود زيرا شهريه طلبگى سهم امام زمان ( عج ) است و ما در مقابل امام بسيار مسئول هستيم .\r\nسرانجام حاج شيخ محمّد رضا اعدادى خراسانى پس از عمرى تلاش براى ترويج اسلام در 19 فروردين 1362 در مشهد مقدس درگذشت و در غرفه 51 صحن آزادى حرم مطهر امام رضا عليه السّلام دفن گرديد . بيش از هزار جلد كتاب از كتابخانه ايشان وقف بر كتابخانه آستان قدس گرديده است .\r\nعلى سكندرى\r\n\r\n( 40 ) امام‌جمعه - اسماعيل ( 1207 - 1262 ه ق )\r\nمولانا حاج ميرزا اسماعيل امام جمعه در سال 1207 ه ق در سبزوار متولد شد . او فرزند ميرزا عبد الغفور است ، در اوايل جوانى در ارض اقدس تحصيل نمود و خدمت مولانا اسماعيل ازغدى با مراتب عرفانى آشنا شد و به عتبات رفت و در علوم عقلى و نقلى به تحصيل پرداخت و با شيخ احمد احسائى مراوده داشت ، و پس از درگذشت پدرش امامت جمعه و رياست عامه سبزوار به ايشان رسيد و به سال 1262 ه ق در زمان آصف الدوله درگذشت و در حرم مطهر امام رضا عليه السّلام دفن شد .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nتاريخ علماى خراسان / 87 ، اعيان الشيعة 3 / 382 .\r\nابراهيم زنگنه\r\n\r\n( 41 ) امامى تربتى - عبد اللّه ( 1281 ه ق - 1362 ه ش )\r\nحاج شيخ عبد اللّه امامى تربتى فرزند شيخ ذبيح اللّه فرزند حاج ملا عبد اللّه امام‌جمعه تربت و از احفاد حاج ملا خداداد تربتى از علماى اوايل عصر صفويه ، محرم 1320 ه ق / 1281 ش در تربت حيدريه متولد شد . مقدمات را در مكتب‌خانه آقا سيّد محمّد مشلول خواند و از مجالس وعظ مرحوم حاج آخوند ملا عباس تربتى ، پدر مرحوم حاج شيخ حسينعلى راشد كه از نادره مردان معنوى روزگار خود بود استفاده كرد . سپس به منظور ادامه تحصيل ، در ربيع الاول سال 1347 ه ق به حوزهء علميه مشهد آمد و ادبيات را از حاج شيخ محمّد تقى اديب نيشابورى و اساتيد ديگر فراگرفت و فقه و اصول را از آيات حاج ميرزا احمد مدرس يزدى و حاج شيخ هاشم قزوينى و حاج شيخ آقابزرگ شاهرودى ، حاج ميرزا احمد كفايى و حاج ميرزا مهدى اصفهانى بهره برد . سپس به قم رفت و آنجا در درس آيات حاج شيخ عبد الكريم حائرى يزدى ، مؤسس حوزهء علميه قم و آية اللّه حجت و آية اللّه خوانسارى شركت جست و سال 1357 ه ق به نجف مهاجرت كرد و در سلك تلاميذ آية اللّه حاج شيخ موسى خوانسارى و آية اللّه حاج شيخ كاظم شيرازى و آية اللّه حاج سيّد محمود شاهرودى درآمد و به درجه اجتهاد نايل شد . حدود سال 1364 ه ق به تربت حيدريه بازگشت و به تكاليف دينى خود قيام نمود .\r\nبازسازى مدرسه اسحاقيه ، اعزام مبلغ به روستاهاى تربت ، تهيه زمين براى تأسيس كتابخانه اماميه و اقدام به تجديد بناى مسجد حاج شيخ على اكبر در شمار كارهاى مفيد ايشان در اين دوره محسوب مىشود .\r\nدر سال 1357 ه ش ايشان نيز مانند\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nچهره‌هاى ديگر روحانيت خراسان تحت رهبرى امام خمينى قدس سره تربت را عليه رژيم پهلوى شوراند و پس از پيروزى انقلاب اسلامى ، از سوى مردم تربت در نخستين دورهء مجلس شوراى اسلامى به عنوان نماينده انتخاب شد و به مجلس راه يافت و پيش از اتمام دورهء مجلس ، در سال 1362 ه ش پس از مدتى بيمارى در تهران جان به جان‌آفرين سپرد و جنازه‌اش به تربت و ازآنجا به مشهد منتقل شد و در جوار حضرت ابو الحسن الرضا عليه السّلام دفن گرديد .\r\nگنجينه دانشمندان 3 / 333 - 334\r\nابراهيم زنگنه\r\nامين الاسلام - طبرسى - فضل بن حسن\r\n\r\n( 42 ) انصارى - محمود ( 1305 - 1377 ه ش )\r\nحجة الاسلام و المسلمين حاج شيخ محمود انصارى در سال 1305 ه . ش در مشهد مقدّس تولد يافت . پدر وى مرحوم ميرزا فضل اللّه ، كاسبى متديّن و زاهد پيشه بود و مورد توجّه عالمان مشهد قرار داشت .\r\nمرحوم حاج شيخ محمود دورهء تحصيلات ابتدايى را در مدرسه باقريه مشهد گذراند و گواهينامه ششم ابتدايى آن زمان را اخذ نمود ؛ امّا بنا به توصيه مرحوم آيت‌اللّه آقا ميرزا مهدى اصفهانى ، ادامه تحصيلات جديد را رها نموده ، براى تحصيل علوم دينى به مدرسه سليمان خان وارد شد و حسب سفارش مرحوم ميرزا ، حاج شيخ\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nزين العابدين تنكابنى معلّم اوّل ايشان گرديد و جامع المقدمات را نزد اين استاد عارف وارسته گذراند . ديگر بخشهاى ادبيات را نيز نزد مرحوم اديب نيشابورى ( دوم ) و آية اللّه وحيد خراسانى طى نمود . قوانين و شرح لمعه را نزد استاد مسلم فن ، حضرت آية اللّه حاج ميرزا احمد مدرّس يزدى و بخشى از لمعه را به شكل خصوصى در محضر آية اللّه حاج سيد جواد خامنه‌اى فرا گرفت و در رسائل و مكاسب و كفايه از محضر بزرگانى چون آية اللّه حاج شيخ كاظم دامغانى ، آية اللّه حاج شيخ مجتبى قزوينى ، آية اللّه حاج شيخ هاشم قزوينى بهره كافى برد . درس خارج اصول را از محضر مرحوم آية اللّه ميرزا جواد آقا تهرانى استفاده نمود ؛ البتّه از همان ابتدا از درس معارف مرحوم آية اللّه آقا ميرزا مهدى اصفهانى بهره‌مند مىشد و زيربنا و شالوده مكتب اعتقادى و فكرى ايشان در همان سالها بر اين اساس استوار شد .\r\nنامبرده با حضور آية اللّه العظمى ميلانى در مشهد به حلقه درس خارج ايشان پيوست و در كنار آن به تدريس همه كتابهاى ادبى ، معالم ، قوانين ، شرح لمعه و رسائل نيز مشغول گرديد .\r\nبه توصيه مرحوم ميرزا و اصرار آية اللّه سبزوارى ، به وعظ و خطابه روى آورد و با توجّه به جاذبه سخن و حافظه قوى ، در اين ميدان شهرتى بسزا يافت ، مجالس مهم مشهد و بيوت اساتيد و بزرگانى چون مرحوم آية اللّه العظمى ميلانى ، به ايراد سخن پرداخت ، و به خاطر صراحت در بيان حقايق ، دو بار از سوى ساواك ممنوع المنبر و خانه‌نشين شد .\r\nمرحوم حاج شيخ محمود انصارى كه متجاوز از پنجاه سال به وعظ و خطابه و نشر معارف اهل بيت اشتغال داشت وارسته‌اى خداترس ، با اخلاص ، حامى ولايت ، عاشق خدمت ، باعزت و مناعت طبع و خوددار از مصرف سهم مبارك امام بود .\r\nسرانجام در سوم بهمن 1377 ه ش در پى بيمارى طولانى دار فانى را وداع\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nگفت و در صحن آزادى در جوار حضرت ثامن الحجج عليه السّلام آرميد .\r\nابراهيم زنگنه\r\n\r\n( 43 ) ايازى - سيّد حيدر ( 1312 - 1401 ه ق )\r\nمرحوم ثقةالاسلام حاج سيّد حيدر ايازى فرزند سيّد اسماعيل در حدود سال 1312 ه ق در روستاى دهبار شش‌فرسنگى مشهد ديده به جهان گشود و در خانه‌اى مذهبى رشد كرد .\r\nنامبرده خيلى علاقه‌مند به نشر حقائق اسلام بود و به فرزندان خود مىگفت هرچه چه درس بخوانيد بازهم بايد براى مردم خدوم باشيد . گاهى از اوقات مىشد در يك مجلس دو بار منبر مىرفت تا وقت مجلس بىاستفاده نگذرد . در حدود توان خود اهل مطالعه بود ، در واضح شدن مسائل شرعى تحقيقات مناسب را داشت و ظاهرا در هيچ مجلسى بدون ذكر مسائل شرعى منبر نمىرفت . به مستحبات در حدود توان اهميّت مىداد . مرحوم حاج سيّد حيدر سالهاى سال در دهبار ، امام جماعت بود و مسائل حلال و حرام را بيان مىكرد و در حدود سى و شش سال آخر عمر را در مشهد سپرى كرد . ابتدا امام جماعت مسجد مسلم بن عقيل در سعدآباد بود و امرارمعاش را از منبر رفتن و ذكر مصائب اهل بيت سپرى مىكرد و از وجوهات شرعيه استفاده نمىكرد و بعد امام جماعت مسجد حيدريها در فلكهء دروازه قوچان شد و در رسيدگى به فقرا و محرومين كوشا بود . ايشان داراى پنج پسر و چهار دختر بود كه بيشتر آنها روحانى هستند . وى در شب تولد\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nامير المؤمنين سال 1401 ه ق در 89 سالگى درگذشت و در صحن آزادى حرم مطهّر بلوك 19 به خاك سپرده شد .\r\nغلامرضا جلالى\r\n\r\n( 44 ) ايروانى - سيّد مرتضى ( 1322 - 1410 ه ق )\r\nآية اللّه حاج سيّد مرتضى ايروانى از علماى برجسته تهران در سال 1322 ه ق در شهرستان تبريز متولد شد ، سطوح را همان‌جا در خدمت آية اللّه حاج ميرزا ابو الحسن انگجى و حاج سيّد محمّد مولانا و حاج ميرزا على اصغر ملكى ، فراگرفت و سال 1348 ه ق به منظور ادامه تحصيل به قم رفت و از محضر آيات حاج شيخ عبد الكريم حايرى يزدى و حجت كوه‌كمرى خارج فقه و اصول را دوره ديد ، علوم عقلى و فلسفه را نزد آية اللّه ميرزا محمد على شاه‌آبادى آموخت . سال 1355 ه ق به تهران رفت و چند دهه به اقامه جماعت و ترويج دين همت گماشت . در اواخر عمر به مشهد آمد و روز اربعين حسينى سال 1410 ه ق دار فانى را وداع گفت و در غرفهء 48 صحن آزادى حرم مطهّر حضرت رضا عليه السّلام به خاك سپرده شد . بر مزار او نوشته شده است : « مرقد شريف عالم ربانى اسوهء تقوا و فضيلت ، حضرت آية اللّه حاج سيّد مرتضى ايروانى قدس سره كه در سال 1322 قمرى متولد و در اربعين حسينى 1410 ه ق به عالم باقى شتافت ، حشره اللّه مع اجداده الطاهرين » .\r\nابراهيم زنگنه\r\n\r\n( 45 ) ايسى محصل - على ( 1259 - 1359 ه ش )\r\nآية اللّه حاج شيخ على ايسى محصّل ، معروف به « طسوجى » از علما و دانشمندان پرهيزكار و پارساى مقيم مشهد بود و در حوزهء علميه به تدريس اشتغال داشت .\r\nوى در سال 1259 ه ش در روستاى ديزج از توابع بخش طسوج آذربايجان\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nدر خانواده‌اى مذهبى پا به عرصه وجود نهاد ، مقدمات را در شهر طسوج فراگرفت و در سال 1280 ه ش براى ادامه تحصيل به مشهد آمد و نزد آية اللّه حاج ميرزا حبيب اللّه ملكى تبريزى و اساتيد ديگر به آموزش فقه و اصول و فلسفه پرداخت و پس از ده سال به طسوج برگشت و به اقامه نماز و ترويج دين همت گماشت . بعد به دعوت مردم خوى به اين شهر رفت و در مسجد جامع امام خمينى اين شهرستان به اقامه نماز و در كنار آن به تدريس مشغول گرديد ، تا اينكه به نجف هجرت نمود و مدت سى سال در محضر آيات سيد ابو الحسن اصفهانى ، سيّد محسن حكيم ، و حاج سيّد ابو القاسم خويى درس آموخت و به مقام رفيع اجتهاد دست‌يافت و اجازه دريافت نمود .\r\nآية اللّه طسوجى ضمن تحصيل به تدريس فقه و اصول و فلسفه و تفسير دست‌يازيد و شاگردان برجسته‌اى از جمله آية اللّه حاج شيخ عباس طسوجى مقيم قم و آية اللّه تقوى مقيم بمبئى هندوستان در محضر او درس خواندند .\r\nميل شديد به زيارت مرقد پاك امام هشتم موجب شد تا مرحوم ايسى در سال 1348 ه ش به مشهد آمد و طى ديدار با آية اللّه العظمى سيّد محمّد هادى ميلانى ، متقاعد شد بقيه عمر خود را به منظور تدريس در حوزه علميه مشهد در اين شهر بماند . و ايشان سال 1350 ه ش در مشهد رحل اقامت افكند و به تدريس خارج فقه و اصول و تأليف پرداخت . سرانجام در صدمين سال حيات پرثمر خود ، روز پنجشنبه 31 مرداد 1359 ه ش دار فانى را وداع\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nگفت و در صحن نو ( آزادى ) بلوك 3 بهشت ثامن الائمه سر به تيرهء تراب نهاد .\r\nاطلاعات گرفته شده از فرزند ارشد مرحوم آية اللّه طسوجى ، آقا حسين ايسى محصل مسئول امور دينى و بقاع متبركه اداره كل اوقاف خراسان ، گنجينه دانشمندان 8 / 261\r\nغلامرضا جلالى\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nب\r\n\r\n( 46 ) بافقى - سيّد حسين ( - 1304 ه . ق )\r\nآية اللّه سيّد حسين بافقى يزدى فرزند سيّد محمّد صادق از عالمان دينى يزد در سده 13 و اوايل سدهء 14 ه . ق .\r\nدر مشهد سكونت داشت و مدارج عالى اجتهاد را در محضر عالمانى چون حضرات آيات شيخ محمّد تقى بجنوردى و ميرزا نصر اللّه شيرازى مدرّس آستان قدس رضوى پيمود . وى در اين دوران با آية اللّه شيخ على نقى تربتى ( م حدود 1320 ق ) همدرس بود .\r\nآية اللّه بافقى دانشمندى فاضل و فقيهى بزرگ بود و سرانجام در سال 1304 ق در مشهد درگذشت و در همان‌جا به خاك سپرده شد . فرزند وى سيّد مهدى بافقى نيز از عالمان دينى به شمار مىرفت .\r\nمفاخر يزد 1 / 118 - 117\r\nسيد حسن حسينى\r\n\r\n( 47 ) بافقى - شرف الدّين على ( 894 - 974 ق )\r\nشرف الدّين على بافقى از عالمان دينى و شاعران يزد در سدهء 10 ق . در بافق متولد شد . در جوانى رهسپار شيراز گرديد و به فراگيرى علوم دينى پرداخت . پس از اتمام تحصيلات به هند رفت و مورد توجّه بزرگان آن ديار قرار گرفت . آنگاه به ايران بازگشت و به خدمت شاه‌طهماسب صفوى ( م 984 ق ) درآمد و از سوى او مدتها به\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nكلانترى بافق اشتغال داشت . در واقعهء قتل با يزيد پسر سلطان سليمان قانونى ( 926 - 984 ق ) با سرودن يك رباعى مورد عنايت شاه واقع شد .\r\nمنابع ، بافقى را دانشمندى برجسته و پرهيزگار و سخنورى بزرگ خوانده و آورده‌اند كه وى همواره به صدور فتوى ، تدريس و تربيت طلاب مىپرداخت .\r\nهمچنين شاعرى خوش‌قريحه بود و در سرايش قصيده و غزل مهارت داشت و از نديمان سام ميرزا برادر شاه‌طهماسب و استاد وحشى بافقى و مرادى بافقى ، برادر بزرگ وحشى بافقى ، به شمار مىرفت . ديوان شعر مشتمل بر 4 هزار بيت و رساله‌هايى در معما ، حفظالصحّه و بحران از آثار اوست .\r\nبافقى سرانجام در 80 سالگى در سال 974 ق در قزوين وفات يافت .\r\nغياث الدّين منصور دشتكى پيكرش را به مشهد منتقل كرد و در آنجا به خاك سپرد .\r\nريحانة الادب 3 / 196 ؛ تذكرهء شعراى يزد / 33 ؛ تذكرهء سخنوران يزد 1 / 166 ؛ فرهيختگان دار العباده / 160 ؛ الذريعة 9 / 510 - 511 ؛ تذكرهء هفت‌اقليم 1 / 149 ؛ تاريخ نظم و نثر در ايران ، 1 / 468 ؛ كليات ديوان وحشى بافقى / 2 ؛ كشف الظنون 1 / 778 ؛ تاريخ يزد ( آيتى ) / 296 ؛ آتشكدهء آذر / 313 .\r\nسيد حسن حسينى\r\n\r\n( 48 ) بافقى - محمّد على ( - 1339 ه ق )\r\nمرحوم حاج شيخ محمّد على بافقى ، معروف به « واعظ يزدى » فرزند حاج حسين مشهور به كسائى ( م 1310 ه ق ) از علما و شخصيتهاى مذهبى نيمه دوم قرن سيزدهم و نيمه اول قرن چهاردهم هجرى است .\r\nوى اهل بافق يزد بود و تحصيلات خود را در مشهد به پايان برد و در زمرهء علما و مبلغان برجستهء خراسان درآمد و سالها در جوار امام هشتم عليه السّلام به ارشاد و نشر دين اسلام و احكام اسلامى اشتغال ورزيد تا اينكه هفتم جمادى الاولى سال 1339 ه ق زندگى\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nرا بدرود گفت و در محل دار السياده حرم دفن گرديد .\r\nضميمه تاريخ علماى خراسان / 315 ، اعيان الشيعة 6 / 158 .\r\nابراهيم زنگنه\r\n\r\n( 49 ) بالا خيابانى - عبد الحسين ( 1262 - 1344 ه ق )\r\nآية اللّه حاج شيخ عبد الحسين بالا خيابانى ، فرزند شيخ محمّد رحيم بروجردى ، از دانشمندان و مجتهدين برجستهء خراسان در سدهء اخير بوده است .\r\nوى در سال 1262 ه ق در خانواده علم و عمل چشم به جهان گشود ، مقدمات را نزد پدر و اساتيد آن عصر خواند و عازم عتبات شد . مدتى در خدمت ميرزا محمّد حسن شيرازى حضور يافت و پس از نيل به درجهء اجتهاد به مشهد برگشت و به تدريس و تبليغ پرداخت . او كتابخانه مهمى را فراهم آورد ، در آستان قدس منصب خادمى ضريح مطهّر و مدرسى را به عهده گرفت و در انقلاب مشروطيت از مخالفين شد و پس از عمرى فعاليت دينى و اجتماعى ، سال 1344 ه ق در 82 سالگى زندگى را وداع گفت و جنازه‌اش در دار السياده حرم به خاك سپرده شد .\r\nنامه آستان قدس ، شماره 18 ، سال 1343 ، ص 86 ، نقباء البشر 3 / 1044 .\r\nغلامرضا جلالى\r\nبالاخيابانى - محمّد رحيم - بروجردى - محمّد رحيم\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\n( 50 ) بجستانى - حسين ( 1275 - 1356 ه ش )\r\nآية اللّه شيخ حسين بجستانى فرزند محمّد ابراهيم در سال 1275 ش در بجستان يكى از شهرهاى خراسان رضوى به دنيا آمد . وى پس از خواندن مقدمات و دروس سطح حوزوى از محضر بزرگانى چون : آيات عظام آقا حسين قمى ، ميرزا محمّد ، آقازاده ، حاج ميرزا احمد كفايى و حاج ميرزا مهدى غروى اصفهانى بهره‌مند شد .\r\nوى در سال 1341 ش از مشهد به تهران مهاجرت و ضمن اقامه نماز جماعت در مسجد رضوان اللّه واقع در خيابان شهباز تهران به تبليغ و نشر احكام و معارف دينى اشتغال داشت . در مورخ 3 / 11 / 1343 به اتهام ايراد مطالب انتقادى و دعا به امام خمينى و نفرين دشمنان ايشان ، توسط شهربانى دستگير و روانه زندان قزل قلعه گرديد .\r\nو پس از تحمل بيش از دو ماه زندان با تعهد و التزام عدم خروج از حوزه قضايى تهران ، آزاد شد . « 1 »\r\nآية اللّه بجستانى در سن هشتاد و يك‌سالگى در تهران فوت كرد و جنازه‌اش روز ششم مهر ماه سال 1356 به مشهد منتقل و در حرم مطهر دفن گرديد . « 2 »\r\n\r\n\r\n","description":"","footnote":"\r\n( 1 ) واعظ شهير به روايت اسناد ساواك ، حجة الاسلام حاج شيخ احمد كافى - مركز بررسى اسناد تاريخى 1383 ش / 34 و 37 .\r\n( 2 ) روزنامه خراسان 6 / 7 / 1356\r\nعلى سكندرى\r\n","page_name":" 102 ","page_number":102},
  {"content":"\r\n\r\n\r\n( 51 ) بجنوردى - محمّد تقى ( - 1314 ه ق )\r\nشيخ محمّد تقى بجنوردى از چهره‌هاى نامدار خراسان در سدهء 14 ه ق ، در اصل اهل بجنورد بود و پس از فراگيرى فقه و اصول نزد شيخ حسن نجفى صاحب جواهر و شيخ مرتضى انصارى ، به مشهد آمد و به تدريس پرداخت . شيخ مولى ابراهيم بن على اصغر سبزوارى نقابشكى ، از علماى برجسته سبزوار و متوفى 1328 ه ق و سيّد ميرزا ابراهيم علوى سبزوارى معروف به شريعتمدار ( م 1316 ه ق ) و شيخ على نقى تربتى ( م 1320 ه ق ) و شيخ محمّد على كاخكى ، از شاگردان وى بودند ، شيخ على نقى به گزارش آقابزرگ تهرانى ، طهارت و مكاسب شيخ را نزد او آموخت .\r\nبه نوشتهء اعتماد السلطنه ، مردم ولايت خراسان اعتماد عجيبى به وى داشتند . حاج سياح محلّاتى در كتاب خاطرات خود از تقوا و ورع شيخ محمّد تقى بجنوردى تجليل كرده است .\r\nاو مىنويسد : به ديدار شيخ محمّد تقى رفته بودم ، طبيب انگليسى نيز براى معالجه چشم وى به منزلش آمده بود .\r\nطبيب به من گفت به آقا بفهمانيد كه دو چيز به چشم شما صدمه زده است : يكى بىخوابى ، ديگرى گريه . بايد از اين به بعد كاملا بخوابيد و گريه نكنيد . و من به آقا گفتم . آقا گفت : « به او بگوييد من چشم را براى اين دو كار مىخواهم » .\r\nطبيب زياد حيرت كرد و به وضع زندگى او نگاه كرد و گفت : يا اول شخص دنياخواه هستيد ، يا حقيقتا آخرت طلب . ترجمه كردم و آقا گفت :\r\n« بگوييد تو هر فرضى مىكنى بكن ، ما مىدانيم شما با ما موافق نخواهيد بود ، اگر اظهار هم بكنيد مىدانيم ظاهرى است و حقيقت ندارد » . طبيب گفت :\r\n« اين مقدار مالى كه مردم به ملاها مىدهند و ملاها كرور كرور از مال مردم گرفته به راحتى خرج مىكنند ، گناه اين‌ها به گردن كيست ؟ شما با اين وضع همه را مىتوانيد بفريبيد ، حتى من مسيحى را نزديك است جذب كنيد ! هرگز\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nكشيشان ما اين‌طور نمىتوانند دل مردم را شكار كنند » . آقا گفت : « بگو كه شما هم به اين تن‌پروران كه نوكران نفس اماره‌اند دعا كنيد و الا شما الآن از روى زمين محو شده بوديد . »\r\nدر جريان نهضت تنباكو ، بيت شيخ محمّد تقى مجتهد ، قطب معنوى آن روز خراسان شمرده مىشد ، با اين حال ايشان چندان‌كه بايد با گسترش نهضت موافق نبود و شرايط را مناسب نمىديد .\r\nشايد از دسايس دولتهاى بيگانه كه نمايندگيهاى فعالى در خراسان داشتند ، بيمناك بود .\r\nوى شب چهاردهم صفر 1314 ه ق زندگى را بدرود گفت و در محل دار السياده حرم صفه دست چپ متصل به درب مسجد گوهرشاد به خاك سپرده شد .\r\nزندگانى و شخصيت شيخ مرتضى انصارى / 326 ، نقباء البشر 1 / 4 ، 4 / 1628 - 1629 ، مطلع الشمس 2 / 690 ، خاطرات حاج سياح / 305 ، ضميمه تاريخ علماى خراسان / 257 ، منتخب التواريخ / 616 و 631 و 686 و 700 ، زندگانى امام رضا عليه السّلام ، عمادزاده ، 3 / 420 ، اعيان الشيعة 9 / 192\r\nغلامرضا جلالى\r\n\r\n( 52 ) بجنوردى - مرتضى ( - 1350 ه ق )\r\nحاج شيخ مرتضى ، فرزند شيخ محمّد تقى بجنوردى ، از فضلا و زهاد معروف نيمه اول قرن چهاردهم ه ق در مشهد سكونت داشت و اقامه جماعت و ادارهء مراسم گراميداشت ائمه اطهار عليهم السّلام را در منزل پدر خود مرحوم آية اللّه شيخ محمّد تقى بجنوردى وجههء همت خود ساخته بود ، تا اينكه در 24 محرم\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n1350 ه ق چشم از جهان مادى فروبست و در كنار قبر پدر در دار السياده حرم امام رضا عليه السّلام دفن گرديد .\r\nفوائد الرضويه / 431 ؛ ضميمه تاريخ علماى خراسان / 358 ، دانشوران بجنورد / 26 - 27\r\nابراهيم زنگنه\r\n\r\n( 53 ) بحر العلوم رشتى - سيّد حسن ( 1314 - 1397 ه ق )\r\nآية اللّه حاج سيّد حسن مشهور به بحر العلوم رشتى ، فرزند آية اللّه سيّد حسين بحر العلوم معروف به حاج آقا مير ، مقتول به سال 1327 ه ق ، از علماى نامور رشت بود .\r\nوى حدود سال 1314 ه ق در رشت پا به دنيا نهاد و پس از شهادت پدر و برادرش در سال 1327 در قزوين ، به تحصيل علوم الهى روى آورد ، مقدمات و قسمتى از سطح را در رشت فراگرفت و به نجف رفت و در سلك تلاميذ آيات حاج ميرزا حسين نائينى ، آقا ضياء عراقى ، سيّد ابو الحسن اصفهانى ، حاج شيخ شعبان رشتى و حاج شيخ محمّد حسين اصفهانى درآمد و به درجهء اجتهاد نايل گرديد و پس از بازگشت به رشت به اقامه نماز جماعت و پاسخگويى به نيازهاى دينى مردم روى آورد ، تا اينكه در 82 سالگى درگذشت و 23 شهريور 1356 ه ش در محل بازار كفاشها در جوار امام رضا عليه السّلام دفن گرديد .\r\nگنجينه دانشمندان 5 / 185 ، پرونده مدفونين در حرم مطهّر حضرت رضا عليه السّلام موجود در شعبهء مدفونين .\r\nابراهيم زنگنه\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\n( 54 ) بختيارى - سيّد محمّد رضا ( - 1339 ه ش )\r\nآية اللّه حاج سيّد محمّد رضا بختيارى در اصل از بختيار ، از توابع اصفهان بود و مدت دو سال در بختيار و سه سال در اصفهان در محضر آقا نجفى مسجد شاهى تحصيل نمود ، بعد به عتبات رفت و مدت هفت سال در نجف و سه سال در سامرا به فراگيرى مبانى اجتهاد در محضر آيات آخوند ملا محمّد كاظم خراسانى ، سيّد محمّد كاظم طباطبايى يزدى و آية اللّه ميرزا محمّد تقى شيرازى به تحصيل مشغول شد .\r\nحضور آية اللّه بختيارى در عتبات هم‌زمان بود با اعلام جهاد علماى عراق عليه انگليس . ايشان نيز در جهاد شركت كرد و فرماندهى شصت هزار مجاهد را به عهده گرفت . پس از عمليات جنگى وقتى به شهر كاظمين وارد شد ، اهالى كارهاى خود را تعطيل كرده و بيش از دو هزار نفر مسلح كه همهء آنها از علما و رجال دولت بودند ، به استقبال وى رفتند . اين جنگ چندين ماه طول كشيد و پس از پايان جنگ آية اللّه بختيارى به مشهد آمد و مورد وثوق آية اللّه حاج آقا حسين قمى بود پس از كشتار مسجد گوهرشاد چند سالى در تربت حيدريه تبعيد بود و پس از شهريور 1320 به مشهد آمد و به تدريس علوم حوزوى پرداخت و متجاوز از چهل سال در اين شهر بود و پس از درگذشت ، در جلو سومين حجره سمت راست نقاره‌خانه واقع در صحن انقلاب دفن گرديد . چهلم درگذشت ايشان روز يكشنبه 11 ارديبهشت 1339 / 4 ذيقعده 1379\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nه ق در مشهد برگزار شد .\r\nروزنامه آفتاب شرق 11 / 2 / 1339\r\nغلامرضا جلالى\r\nبراتعلى - حاجى ميرزا - جلد دوم\r\n\r\n( 55 ) برسى - عبد الجواد ( - 1382 ه ق )\r\nحاج شيخ عبد الجواد برسى ، فرزند حاج شيخ حسن برسى از فضلا و چهره‌هاى علمى و اساتيد حوزه مشهد در سدهء اخير است . وى مقدمات و سطوح را در مشهد فراگرفت و به منظور تكميل تحصيلات خود عازم نجف شد و پس از مدتى به مشهد آمد ، چندى سردفتر اسناد رسمى بود ، ولى از ادامه اين كار پرهيز كرد و انزوا پيشه نمود و به مطالعه و پژوهش روى آورد تا اينكه در روز سه‌شنبه 20 رجب 1382 ه ق در مشهد جان به جان‌آفرين تسليم كرد و در صحن عتيق دفن گرديد . شيخ مهدى الهى قمشه‌اى از شاگردان ايشان محسوب مىشود .\r\nمقدمه اوكتائى بر جلد 6 فهرست كتابخانه آستان قدس ، گنجينه دانشمندان 7 / 152 ، شمس الشموس / 332 - 333 ، آشناى عرشيان / 47\r\nابراهيم زنگنه\r\n\r\n( 56 ) بروجردى - سيّد محمّد رضا ( - 1363 ه ش )\r\nآية اللّه حاج سيّد محمّد رضا ، فرزند فخر الدّين موسوى بروجردى ، از علما و ائمهء جماعات مشهد بود . نسبش از سوى پدر به سادات نوربخشى و از طرف مادر\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nبه سادات طباطبايى بروجرد مىرسد .\r\nدر بروجرد تولد يافت و پس از آشنايى با مقدمات و سطوح به مشهد آمد و نزديك 20 سال از محضر حاج آقا حسين قمى و ميرزا محمّد آقازاده استفاده نمود و براى ادامه تحصيلات به عراق سفر نمود و 12 سال در نجف از محضر آيات نائينى ، عراقى و سيّد ابو الحسن اصفهانى بهره برد و خود نيز به تدريس فقه و اصول پرداخت . وى از آيات اصفهانى و عراقى اجازهء اجتهاد دريافت كرد .\r\nدر پى كسالتى كه بر او عارض شد و رؤيايى كه ديد به مشهد بازگشت و در حوزهء اين شهر به تدريس و اقامهء جماعت و بيان احكام در مسجد جامع گوهرشاد و مسجد كوچه اشتغال ورزيد و اول مهر 1363 دعوت حق را لبيك گفت و در غرفهء شماره 6 صحن آزادى دفن گرديد . رساله‌اى در اجتهاد و تقليد و عدالت از آثار ايشان است كه به چاپ رسيده است .\r\nگنجينه دانشمندان 7 / 119 - 120 ، اثرآفرينان 2 / 49\r\nابراهيم زنگنه\r\n\r\n( 57 ) بروجردى - على اكبر ( - 1348 ه ق )\r\nميرزا على اكبر بروجردى ، فرزند آقا جمال مجتهد از علماى نامدار تهران در نيمهء اول قرن چهاردهم هجرى شمرده مىشود . پدرش در مسجد و مدرسه دوستعلى خان معيّر الممالك پيشنماز بود و تدريس مىكرد و پس از ارتحال او ميرزا على اكبر عهده‌دار اين\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nمسئوليتها شد و به ترويج و نشر دين همت گماشت و در نهضت مشروطه با شيخ فضل اللّه كه رابطه خويشاوندى داشت ، هم‌صدا گرديد . پس از نهضت به مشهد آمد و سال 1348 ه ق در مشهد درگذشت و در حجره عقب صفه غربى دار السياده سر بر خاك نهاد .\r\nاو فرزندى داشت به نام على اصغر كه در سال 1231 متولّد شد و داراى چندين اثر از جمله نور الأنوار ، ضياء النور ، و الحكايات الاخلاقية و عقائد الشيعة مىباشد .\r\nشرح حال رجال ايران 6 / 166 ، تاريخ آستان قدس / 336 ، نقباء البشر 4 / 1594 ، اعيان الشيعة 8 / 167\r\nابراهيم زنگنه\r\n\r\n( 58 ) بروجردى - محمّد رحيم ( 1224 - 1309 ه ق )\r\nحاج شيخ محمّد رحيم بروجردى فرزند محمّد ، پدر شيخ عبد الحسين مجتهد بالاخيابانى ، روز 17 ربيع الاول سال 1224 ه ق در بروجرد متولد شد و مقدمات و سطوح را نزد علماى آن عصر از جمله حاج مولى اسد اللّه بروجردى مشهور به حجة الاسلام و حاج سيّد محمّد شفيع جاپلقى آموخت و سال 1241 ه ق به نجف رفت و آنجا رحل اقامت افكند و نزد صاحب جواهر با رموز فقه و اصول آشنا گرديد و استاد شرح وى بر مختصر النافع را ستود و به وى اجازهء اجتهاد داد .\r\nمرحوم بروجردى مدتى در نجف تدريس كرد ، بعد به كربلا رفت و سال\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n1258 ه ق به درخواست اعيان و بزرگان خراسان به مشهد آمد و به تأليف آثار فقهى از جمله جوامع الكلم در شرح قواعد مبادرت ورزيد . سال 1263 ه ق به حج مشرف شد . سال 1266 ه ق به دنبال سركوب فتنه سالار ، از سوى اميركبير به توليت آستان قدس رضوى منصوب گرديد و اصلاحات زيادى را به عمل آورد ، سال 1283 به زيارت عتبات مقدسه رفت و در مراجعت كتابى در حالات و آداب زيارت حضرت امام رضا عليه السّلام به نام هدية الرضويه نوشت و كتابى در اعمال سنه تحرير كرد . او سال 1309 در 85 سالگى در مشهد درگذشت و در دار السياده حرم دفن گرديد . شيخ عبد الحسين بروجردى ( متوفى 1344 ه . ق ) فرزند ايشان است .\r\nتاريخ علماى خراسان / 120 - 123 ، نقباء البشر 2 / 723 ، لغت‌نامه دهخدا واژهء محمّد رحيم ، زندگانى امام رضا عليه السّلام ، عمادزاده ، 2 / 420 ، منتخب التواريخ / 631 و 686 و 700 ، تاريخ آستان قدس / 336 ، اعيان الشيعة 9 / 256 ، مطلع الشمس / 682 .\r\nغلامرضا جلالى\r\n\r\n( 59 ) برهانى - سيّد حبيب اللّه ( - 1376 ه ق )\r\nحاج سيّد حبيب اللّه برهانى فرزند حاج سيّد كريم رستم كلائى ، صاحب خصال نيك الهى و مناعت طبع و سخاوت كم‌مانند ، از علماى معاصر خطهء شمال بود . مقدمات را در حوزهء مازندران تكميل كرد و مدتى در مشهد مشغول تحصيل شد ، به قم رفت و از محضر حاج شيخ عبد الكريم حائرى يزدى ، مؤسس حوزه قم برخوردار گرديد ، بعد به نجف مهاجرت نمود و پاى درس بزرگانى چون آية اللّه نائينى و سيّد ابو الحسن اصفهانى شركت كرد و پس از اتمام تحصيلات به مازندران آمد و به انجام وظايف دينى و معنوى قيام نمود . سال 1376 ه ق چشم از سراى ناپايدار فروبست و جنازه‌اش به مشهد حمل شد و در يكى از حجره‌هاى غربى\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nباغ رضوان به خاك سپرده شد .\r\nگنجينه دانشمندان 3 / 260\r\nابراهيم زنگنه\r\n\r\n( 60 ) بسطامى - على ( 1316 - 1407 ه ق )\r\nآية اللّه شيخ على توحيدى از علماى مبارز شاهرود است . سال 1316 ه ق در بسطام به دنيا آمد . با مبانى علوم در بسطام و شاهرود آشنا شد و براى ادامه تحصيل به مشهد آمد و 7 سال از حوزه درس آقابزرگ حكيم و حاج آقا حسين قمى بهره برد ، سپس به قم رفت و يك سال در حوزه درس حاج شيخ عبد الكريم حائرى يزدى شركت كرد ، بعد به نجف مهاجرت نمود ، و 16 سال از محضر آيات نائينى و آقا ضياء الدّين عراقى و سيّد ابو الحسن اصفهانى استفاده كرد . پس از دريافت اجازه اجتهاد به شاهرود برگشت و در مدرسه قلعه به تدريس خارج فقه و اصول پرداخت و در مسجد همان مدرسه به اقامه نماز جماعت و ارشاد مردم همت گماشت تا اينكه 29 تير 1366 / 1407 ه . ق درگذشت و يك روز بعد برحسب وصيت جنازه‌اش به مشهد منتقل و در مقبره چهارم صحن آزادى حرم مطهّر دفن شد .\r\nگنجينه دانشمندان 7 / 131 - 132\r\n\r\n( 61 ) بسطامى - نوروز على ( 1237 - 1309 ه ق )\r\nحاج مولى نوروز على ، فرزند حاج باقر از علما و محدثان و مورخان ممتاز خراسان ، معروف به فاضل بسطامى در قرن سيزده هجرى است . وى سال 1237 ه ق در بسطام متولد شد ، در مشهد خدمت مولانا شمس علم آموخت و مدتى در محضر مولانا حاج ميرزا عسكرى امام‌جمعه ، مشغول نوشتن احكام و فتاوى گرديد و در اخبار و احاديث تبحر يافت و ازآن‌پس سى سال به نوشتن كتاب‌هاى زير وقت صرف كرد : التحفة الحسينية ،\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nالتحفة الرضويه ، سرور العارفين در احوال مختار بن ابى عبيده ثقفى ، نجات الخافقين در فضيلت زيارت امام حسين عليه السّلام ، وسيلة النجاة به زبان فارسى در مصائب امام حسين عليه السّلام تأليف سال 1271 ه ق ، ذخيرة المعاد فى الاخلاق و الموعظة و الارشاد ، چاپ 1288 تهران ، سراج المتهجدين تأليف در سال 1265 ، وسيلة الرضوان در ترجمه صحيفه رضويه ، الوجيزة فى مصائب المعصومين به زبان فارسى ، تأليف 13 محرم 1271 ه ق ، الإكسير در اصول دين و اخلاق ، الوسائل الحسينية لطى العوالم البرزخية به زبان فارسى مشتمل بر ده مقاله در احتضار ، مرگ و پس از مرگ ، البداء ، فردوس التواريخ در تاريخ طوس و علماى مشهد ، سفينة النجاة در شرح منظومه دوازده بند سيّد بحر العلوم و لؤلؤة البحرين در تلخيص سفينه مذكور .\r\nحاج ملّا صادق مشهور به فاضل بسطامى فرزند اوست . مولى نوروز على سال 1309 ه ق در مشهد درگذشت و در قبرستان قتلگاه دفن گرديد .\r\nتاريخ علماى خراسان / 132 ، مطلع الشمس / 691 ، الذريعة 10 / 21 ، 3 / 147 ، 25 / 52 ، 71 ، 77 ، 89 ، اعيان الشيعة 10 / 228 .\r\nغلامرضا جلالى\r\n\r\n( 62 ) بمرودى قاينى - على ( - 1315 ه ق )\r\nملا على صعودى بمرودى از علما ، شعرا و خوشنويسان اواخر قرن سيزده و اوايل قرن چهاردهم است .\r\nاز تاريخ تولد و شرح زندگى وى اطلاع روشنى در دست نيست . آنچه مسلم است ايشان در روستاى « بمرود » از توابع بخش زيركوه قاينات به دنيا آمد و قسمتى از دوران تحصيل خود را در مشهد گذراند . در بيشتر علوم رايج زمان خود بخصوص علم سياق ، نجوم ، لغت و تاريخ دست داشت و گاهى شعر مىگفت و صعودى تخلص مىكرد . از اشعار اوست :\r\n\r\n","description":"","footnote":"","page_name":" 112 ","page_number":112},
  {"content":"\r\n\r\n اى گشته اسير شور و شر ، در بمرود * محروم ز فيض خشك و تر ، در بمرود\r\nصد حيف كه با هزار آرمان برديم * اين عمر عزيز را به سر ، بمرود \r\nديوان اشعار ملا على ، كتاب مؤيد الفضلا در لغت و كتاب درّه نادره در تاريخ نادر شاه به خط وى نزد آقا حسين صعودى نوهء ايشان در مشهد نگهدارى مىشود .\r\nوى به سال 1315 ه ق دار فانى را وداع گفت و در مشهد به خاك سپرده شد .\r\nبزرگان قاين / 241 - 243\r\n\r\n( 63 ) بنابى - على ( - 1305 ه ق )\r\nشيخ على بنابى از علماى متبحر و فقهاى بزرگ و مرجع احكام و قضا بود .\r\nاو از كوته‌مير آذربايجان و از شاگردان ممتاز شيخ مرتضى انصارى بود . در فتنه شيخ عبيد اللّه جهاد كرد و سيف العلماء و مجتهد غازى عنوان يافت ، شمس الدّين محمود الحسينى تبريزى متوفاى 1338 از او اجازه نقل روايت اخذ نموده است ، شيخ على به سال 1305 ه ق در مشهد درگذشت .\r\nنقباء البشر 4 / 1297 ، اعيان الشيعة 8 / 302 .\r\nغلامرضا جلالى\r\n\r\n( 64 ) بنى هاشمى بذرگر - على اكبر ( 1320 - 1376 ه ش )\r\nاستاد سيّد على اكبر بنى هاشمى بذرگر فرزند سيّد محمّد از دانشمندان معاصر حوزه علميه مشهد است كه\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nسالها به تدريس دوره‌هاى سطح و خارج اشتغال داشت .\r\nوى روز 26 اسفند 1320 ه ش در روستاى گرماب از توابع شهرستان تربت حيدريه ، در يك خانواده مؤمن و متقى متولد شد . پدرش روحانى و از افراد بانفوذ منطقه بود و كشاورزى مىكرد و زندگى ساده و تا حدى مرفه داشت .\r\nمرحوم بنى هاشمى سال 1334 ه ش جهت تحصيل علوم دينى به مشهد آمد و در مدرسه « ابدال خان » ساكن شد . مقدمات را نزد مرحوم صدوق ، شيخ محمّد عيدگاهى و اديب نيشابورى فراگرفت و سطح را خدمت اساتيدى چون سيّد حسين شمس ، آية اللّه وحيد خراسانى و آية اللّه ميرزا احمد مدرّس تلمذ نمود و خارج را نزد برخى از اساتيد يادشده و مرحوم آية اللّه العظمى سيّد محمّد هادى ميلانى در مشهد و قم به پايان برد و مدت كوتاهى نيز از محضر امام خمينى قدس سره برخوردار گرديد و پس از مراجعت از قم در مشهد به تدريس سطح و خارج مبادرت ورزيد . او با حكمت و كلام آشنايى كامل داشت .\r\nمرحوم بنى هاشمى به امور سياسى بىتوجه نبود و از ابراز مخالفت عليه رژيم پهلوى پرهيز نمىكرد و از مواضع سياسى و انقلابى امام خمينى دفاع مىنمود . مظهر اخلاق نيك و صدق و صفا بود و ذكاوت ذاتى بالايى داشت و به مباحث علمى بسيار ارج مىنهاد ، بسيار صميمى بود و به مشكلات روحى و معيشتى طلبه‌ها رسيدگى مىكرد و افراد مستعد را به كوششهاى علمى بالاتر فرامىخواند . سيماى بشاش و طبيعت خودجوش وى به همگان اين فرصت را مىداد تا از خرمن وجودى او برخوردار باشند . ولى پيك اجل بهار عمرش را خزان كرد و شب يكشنبه 26 بهمن 1376 ه ش به علت بيمارى سرطان ريه در بيمارستان اميد مشهد زندگى را بدرود گفت و روز دوشنبه 27 بهمن پس از تشييع باشكوهى در ميان حزن و اندوه عموم طبقات شركت‌كننده\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nدر صحن نو ( آزادى ) حرم امام ابو الحسن الرضا عليه السّلام جلو غرفه بين ايوان طلا و كفشدارى گوشه غربى صحن به خاك سپرده شد . حاشيه بر عروه و تقريرات درسهاى خارج فقه و اصول اساتيدش از آثار علمى اوست .\r\nغلامرضا جلالى\r\n\r\n( 65 ) بنى هاشمى كردكوهى - سيّد آقابزرگ ( - ح 1380 ه ق )\r\nحاج سيّد آقابزرگ بنى هاشمى كردكوهى ، عالمى اديب ، متنفذ و ميهمان‌نواز و در بندر گز و كردكوى صاحب نفوذ معنوى بود و در ايام محرم و رمضان مبلغين از حوزه‌هاى قم و مشهد و نجف براى اعزام به تبليغ به خانه وى وارد مىشدند و با مساعدت او به روستاها و شهركها اعزام مىگرديدند .\r\nاو شعر مىگفت و طبعى روان داشت و اشعارش نزد فرزند دانشورش آقاى بنى هاشمى در كردكوى محفوظ است .\r\nاز جمله اشعار وى تضمين ابيات نصاب الصبيان در مدح حضرت على عليه السّلام است .\r\nاين اشعار وقتى براى مرحوم حاج آقا حسين قمى خوانده شد سخت موجب تأثر ايشان گرديد .\r\nمرحوم بنى هاشمى در حدود سال 1380 ه ق وفات نمود و پيكر بىجانش به مشهد منتقل گرديد و در جوار امام هشتم عليه السّلام به خاك سپرده شد .\r\nگنجينه دانشمندان 3 / 233 - 234\r\n\r\n( 66 ) بهاء الدّين عاملى - محمد ( 953 - 1030 يا 1031 ه ق )\r\nبهاء الدّين محمّد معروف به « شيخ بهائى » ، دانشمند نامدار قرن دهم و يازدهم هجرى و متبحر در فقه ، حديث ، نجوم ، رياضى ، هندسه ، طب و معمارى فرزند حسين بن عبد الصمد بن محمّد بن على بن حسين ، در اصل از جبل عامل لبنان است و نسبش به حارث همدانى ، صحابى معروف حضرت على عليه السّلام\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nمىرسد .\r\nحسين بن عبد الصمد ، پدر شيخ بهائى ، از فقها و محدثين بود و سال 966 ه ق به ايران آمد و در اصفهان به منزل شيخ على منشار ، از مهاجران جبل عامل وارد شد و به شاه‌طهماسب صفوى معرفى گرديد . او به درخواست شاه‌طهماسب در ايران ماند و شيخ الاسلام دار السلطنه قزوين شد .\r\nپس از هفت سال از قزوين به مشهد آمد و رياست امور دينى هرات را به عهده گرفت و مدتها در هرات بود و در سفر به خانهء خدا ، شاه صفوى شيخ الاسلامى هرات را به عهدهء شيخ بهائى گذاشت . در راه بازگشت به بحرين رفت و در سال 984 ه ق در 66 سالگى چشم از دنيا فروبست و در روستاى مصلى يكى از روستاهاى هجر دفن شد .\r\nشيخ بهائى غروب چهارشنبه سيزدهم ذيحجه سال 953 ه ق در بعلبك لبنان به دنيا آمد و همراه پدر به ايران آمد . مقدمات علوم اسلامى را در لبنان فراگرفت و در ايران بجز خدمت پدر ، نزد ملا عبد اللّه مدرّس يزدى ، ملا عبد اللّه شوشترى ، ملا افضل قاينى ، ملا على مذهّب و ملا محمّد باقر يزدى و عماد الدّين محمود با علوم معقول و طب و رياضى در شهرهاى قزوين ، مشهد و اصفهان آشنا شد و سرآمد دانشوران عصر خود گرديد .\r\nدر سال 1006 ه ق كه پايتخت از قزوين به اصفهان انتقال يافت ، شيخ بهائى در اصفهان به امامت مردم و تدريس فقه و حديث مشغول شد و چهره‌هاى بلندآوازه‌اى چون حكيم ملّا صدرا ، ملّا محمّد تقى مجلسى ، نظام الدّين محمّد قرشى ، ملّا صالح مازندرانى ، ملّا محسن فيض كاشانى ، ملّا خليل قزوينى صاحب شرح اصول كافى ، ملا حسنعلى شوشترى ، ملّا محمّد عاملى ، محقق سبزوارى ، شمس الدّين محمد خاتون‌آبادى صاحب شرح اربعين ، مير ابو القاسم فندرسكى ، سلطان العلماى اصفهانى در شمار شاگردان او هستند .\r\nشيخ بهائى به سير و سياحت دلبستگى داشت در سال 991 ه . ق به خانه خدا مشرف شد و در بازگشت به\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nعراق ، شام ، مصر ، حجاز و بيت المقدس سفر كرد و با دانشمندان و بزرگان فقها ، حكما و صوفيه و ارباب سلوك ديدار نمود . در آخرين سالهاى حيات خود از منصب شيخ الاسلامى اصفهان كه بزرگترين مقام دينى و معنوى ايران آن روز بود ، كناره گرفت و به سير و سلوك پرداخت تا آنكه روز سه‌شنبه ، دوازدهم شوال سال 1030 يا 1031 ه ق در اصفهان دعوت حق را اجابت كرد . طبق وصيتش جنازه‌اش به مشهد حمل شد و در جوار قبر امام رضا عليه السّلام دفن گرديد .\r\nاز شيخ بهائى بيش از 80 اثر علمى بر جاى مانده است ، جامع عباسى ، حاشيه من لا يحضره الفقيه ، جواب المسائل المدنيات ، سوانح الحجاز ، شرح شرح چغمينى قاضىزاده الرومى ، خلاصة الحساب ، حبل المتين در احكام دين ، عروة الوثقى در تفسير قرآن ، تشريح الافلاك ، بحر الحساب ، صمديه ، حدائق الصالحين در شرح صحيفه سجاديه ، اثنىعشريه در عبادات ، توضيح المقاصد ، تحفه حاتمى در اسطرلاب ، اربعين ، مفتاح الفلاح در ادعيه و كشكول ، از آثار برجسته او هستند .\r\nبناى بسيارى از آثار معمارى عصر شاه‌عباس صفوى و بخشهايى از حرم مطهّر امام رضا عليه السّلام به ايشان نسبت داده مىشود .\r\nمزارات خراسان / 72 ، منتخب التواريخ / 77 و 137 و 683 ، رياض العارفين / 58 - 59 ، مجمع الفصحا 4 / 13 ، روضات الجنات 7 / 306 - 309 ، زندگينامه رياضيدانان دورهء اسلامى / 170 ، الذريعة 2 / 29 ، الاعلام زركلى 6 / 102 ، امل الآمل 1 / 75 ، تعليقه امل الآمل / 67 - 71 ، اعيان الشيعة 9 :\r\n234 ، خلاصة الأثر : 182 ، لؤلؤ البحرين : 236 ، تاريخ عالم‌آراى عباسى 1 / 249 .\r\nغلامرضا جلالى\r\n\r\n( 67 ) بهبهانى - شمس الدّين ( - 1248 ه ق )\r\nشمس الدّين فرزند جمال الدّين بهبهانى ، از محققين زاهد و متقى\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nروزگار خود بود . در بهبهان متولد شد در كربلا رشد كرد و خدمت وحيد بهبهانى و ميرزا مهدى شهرستانى و بحر العلوم و علامه صاحب رياض ، دانش آموخت . به مشهد آمد و چندين دهه در يكى از حجره‌هاى صحن عتيق ، جنب آرامگاه شيخ حرّ عاملى بالغ بر 50 سال به عبادت و رياضت و تصنيف و تأليف مشغول شد . معالم الاصول را در 5 جلد شرح كرد ، بر قوانين و مطول حاشيه نوشت و كتاب جواهر الكلام را در اصول عقايد تأليف نمود و چندين تأليف نيز در علم نحو و صرف و بيان رساله‌هاى متفاوت ديگرى داشت .\r\nرمضان سال 1248 ه ق درگذشت و در همان حجره محل زندگيش دفن گرديد .\r\nفاضل بسطامى ، صاحب فردوس التواريخ كه از شاگردان وى است ، مىنويسد : او چنان به دنيا و زرق‌وبرق آن بىاعتنا بود كه همهء لباسهاى او را كسى به پنج ريال نمىخريد ، و مقام فقر و رياضت وى به مرتبه‌اى بود كه بيشتر روزها گرسنه بود و از راه استخاره روزگار مىگذرانيد .\r\nمطلع الشمس 2 / 684 ، فردوس التواريخ / 137 - 138 ، منتخب التواريخ / 677 و 691 ، تاريخ علماى خراسان / 77 ، فهرست كتابهاى خطى آستان قدس 6 / 35 - 36 ، اعيان الشيعة 7 / 352 - 351 .\r\nابراهيم زنگنه\r\nبيات - محمّد حسن - عارف نيشابورى - محمد حسين\r\n\r\n( 68 ) بيرجندى - عبد العلى ( - حدود 934 ه ق )\r\nنظام الدّين عبد العلى بن محمّد بيرجندى از دانشمندان نامى علوم رياضى قرن دهم هجرى است . وى علم حديث را نزد خواجه حافظ غياث ، فنون حكمى را نزد مولانا منصور فرزند مولانا معين الدّين كاشانى آموخت و در علوم ديگر شاگرد كمال الدّين شيخ حسين القنوى مولانا كمال الدّين مسعود شروانى ، و مولانا سيف الدّين احمد\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nتفتازانى بوده است .\r\nمؤلف حبيب السير ، دربارهء او مىنويسد : « مولانا عبد العلى بيرجندى جامع اصناف علوم محسوس و معقول است و حاوى انواع مسائل فروع و اصول در علوم نجوم و حكميات بىمثل و بدل است و در شيوهء زهد و تقوى ضرب المثل . . . آن جناب به صفت تواضع و پرهيزگارى و حلم و ديندارى اتصاف دارد و همواره نقش افاده و تأليف بر صحيفهء خاطر شريف مىنگارد . »\r\nمحقق بيرجندى به احتمال زياد در سال 934 ه ق در مشهد درگذشت و در قبرستان قتلگاه دفن شد . از او آثار علمى زيادى بر جاى مانده است . از شناخته‌شده‌ترين آنها مىتوان به اين كتابها اشاره كرد :\r\n1 - حاشيه بر شرح ملخّص در هيئت چغمينى كه در سال 913 نگارش شده است .\r\n2 - شرح آداب المناظره العضدية كه در سوم جمادى الثانى 932 نوشته شده است .\r\n3 - شرح بيست باب در معرفت اسطرلاب به زبان فارسى . متن اين رساله از آثار خواجه نصير الدّين طوسى است .\r\n4 - بيست باب در معرفت تقويم كه ملّا مظفر آن را شرح كرده است .\r\n5 - شرح تذكره خواجه نصير در هيئت .\r\n6 - عجايب البلدان كه براى وزير حبيب اللّه خان به فارسى نوشته .\r\n7 - شرح زيج الغ بيك .\r\n8 - كتاب ابعاد و اجرام .\r\n9 - تحرير مجسطى .\r\nگاهنامه سال 1307 شمسى تأليف سيّد جلال الدّين تهرانى / 129 ، فهرست كتابخانه آستان قدس 4 / 382 ، بهارستان ، آيتى / 218 - 219 ، حبيب السير 4 / 615 ، فرهنگ خراسان ، مرداد 42 ، / 63 ، اعيان الشيعة 8 / 29 - 30 .\r\nغلامرضا جلالى\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\n( 69 ) بيرجندى - محمّد حسن ( - 1334 ه ش )\r\nشيخ محمّد حسن فرزند آية اللّه شيخ محمّد باقر بن محمّد حسن آيتى بيرجندى ، از علما و مجتهدان سده چهاردهم خراسان است . در خانوادهء علم و فضيلت و تقوا در بيرجند متولد شد . پدرش عالمى فاضل و محققى ماهر بود كه داراى بيش از 20 عنوان كتاب از جمله وثيقة الفقهاء و بغية الطالب فى الامام الغائب مىباشد . و محمّد حسن پس از نشو و نما و خواندن مقدمات و مقدارى از سطوح نزد پدر ، براى ادامهء تحصيلات خود به مشهد آمد و سالها از محضر اساتيد آن عصر برخوردار شد و در همين شهر ساكن گرديد . سال 1334 ه ش در مشهد درگذشت و در دار السياده حرم دفن شد . شرحى بر تهذيب علامه نوشت كه ناتمام ماند .\r\nضميمه تاريخ علماى خراسان / 263 ، اعيان الشيعة 9 / 181 .\r\nابراهيم زنگنه\r\n\r\n","description":"","footnote":"","page_name":" 120 ","page_number":120},
  {"content":"\r\n\r\n\r\nپ\r\n\r\n( 70 ) پايين‌خيابانى - حسن ( - 1342 ه ق )\r\nحاج شيخ حسن پايين خيابانى ، متوفى جمادى الآخر 1342 ه ق ، از وعاظ بزرگ و منبرىهاى معروف آستان قدس رضوى بود و منبر پرشور و منحصربه‌فردى داشت . به مال دنيا به تمام معنى بىاعتنا و در ادبيات و مقامات علمى توانمند بود و كتابهايى را به صورت رساله‌هاى مستقل نوشته بود .\r\nفرزندانش همه از سخنوران بودند . حاج شيخ على محدث فرزند بزرگ او است كه خورشيد تابان را در معارف اسلامى نوشت و از شاگردان مرحوم ميرزا مهدى اصفهانى شمرده مىشد . حاج شيخ پس از ارتحال در دار الضيافه حرم امام رضا عليه السّلام مدفون گرديد .\r\nتاريخ علماى خراسان / 213\r\nابراهيم زنگنه\r\n\r\n( 71 ) پشت مشهدى - سيّد عبد الرحيم ( - 1294 ه ق )\r\nسيّد عبد الرحيم پشت مشهدى ، از\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nشاگردان شيخ مرتضى انصارى بود و پس از چندين سال تحصيل فقه و اصول به مشهد بازگشت و به سال 1294 ه ق درگذشت . برادرش سيّد مهدى نيز از علما بود .\r\nالكرام البررة 2 / 725 .\r\nغلامرضا جلالى\r\nپير پالان‌دوز - عباسى - محمّد عارف\r\n\r\n( 72 ) پيشنماز - سيّد محمّد ( - 1324 ه ق )\r\nسيد محمّد پيشنماز ، فرزند سيّد حسن هندى هروى ، ساكن مشهد بود و تا سال فوتش ، به جاى پدر خود در مسجد جامع گوهرشاد به اقامهء نماز مىپرداخت و پس از فوت او ، فرزندش سيّد يحيى اين امر را به عهده گرفت . سيد محمّد در محرم سال 1324 ه . ق درگذشت و در دار السعاده حرم مطهر به خاك سپرده شد كتاب مجموعة الرسائل العروضية اثر سيّد محمّد پيشنماز ، در سال 1317 ه ق به چاپ رسيده است .\r\nالذريعة 20 / 90 ، سند شماره 17 / 12016 اداره اسناد آستان قدس رضوى\r\nغلامرضا جلالى\r\n\r\n( 73 ) پيشنماز - محمّد على ( - 1290 ه ق )\r\nملا محمّد على فرزند ملّا عباس از علما و مجتهدان قرن سيزدهم خراسان بود كه پس از تحصيلات عالى و رسيدن به مقام اجتهاد ، به مشهد آمد و سالها در محلّه سرآسياب ، امامت جماعت را عهده‌دار بود و بين مردم به زهد و تقوا اشتهار داشت . پس از مرگش در سال 1290 ه ق مردم جسد او را با اندوه فراوان به‌طور باشكوهى تشييع و در حرم امام هشتم عليه السّلام دفن كردند . لوح مرقدش كنار الواح ديگر علماى اعلام و مشاهير ، در ازاره رواق پايين پاى مبارك نصب گرديده است .\r\nسفرنامه سديد السلطنه / 237\r\nغلامرضا جلالى\r\n\r\n","description":"","footnote":"","page_name":" 122 ","page_number":122},
  {"content":"\r\n\r\n\r\nت\r\n\r\n( 74 ) تبريزى - على ( 1282 - 1340 ه ق )\r\nشيخ ميرزا على آقا فرزند عبد العظيم در 28 شوال سال 1282 متولد شد و مقامات علوم اسلامى را نزد ملا نور محمّد مشهور به قدس اهرى فرا گرفت و به مشهد مهاجرت نمود و در اين شهر سكونت داشت . وقايع الأيام در چند جلد ، منتخب الفوائد در شش جلد ، تحفة الأحياء در شرح قصيدهء سيّد الشعراء ، ذخيرة المحشر در شرح باب حادى عشر از آثار اوست . وى به سال 1340 ه ق در اين شهر از دنيا رفت .\r\nالذريعة 10 / 18 ، اعيان الشيعة 8 / 266 .\r\nغلامرضا جلالى\r\n\r\n( 75 ) تبريزى - غلامحسين ( 1260 - 1359 ه ش )\r\nمرحوم آيت‌اللّه حاج شيخ غلامحسين تبريزى معروف به « شيخ غلامحسين ترك » به سال 1260 ه ش / 1303 ه ق در يكى از روستاهاى شبستر ، در خانواده‌اى\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nمذهبى ، چشم به جهان گشود . در مدرسهء طالبيه تبريز به تحصيل پرداخت و پس از اتمام سطح براى ادامهء تحصيلات به نجف رفت و آنجا اصول را نزد آخوند ملّا محمّد كاظم خراسانى و فقه را در محضر حاج سيّد محمّد كاظم يزدى و شريعت اصفهانى فراگرفت .\r\nپس از اتمام تحصيلات به تبريز بازگشت و به توصيه پدر ، با يكى از خويشاوندان خود ازدواج كرد و به فعاليتهاى مذهبى روى آورد و « جمعيت ديانت اسلامى » را در سال 1343 ه ق تأسيس كرد و معارف اسلامى را به سبكى نو در ميان جمعيت تدريس مىكرد . گفتار ايشان در نشريه‌اى به نام « تذكرات ديانتى » هر پانزده روز يك‌بار منتشر مىشد . نخستين شمارهء اين نشريه اول جمادى الاولى 1345 ه ق در شهر تبريز به چاپ رسيد و انتشار آن چند سال دوام آورد . علماى بزرگ قم و مشهد كارهاى ايشان را ستودند .\r\nآية اللّه تبريزى به گفتگو با صاحبان اديان ديگر اهميت مىداد و در مناظره‌ها شركت مىجست . و از مبارزات سياسى غافل نبود . در جريان كلاه پهلوى در سال 1311 ه ش حاج شيخ به مبارزه عليه اتحاد شكل و مظالم رضا خان پرداخت ، ولى حركت او سركوب شد و خود او پس از مدتى زندگى مخفى ، به استاندارى احضار شد و ايشان پس از ديدار با على منصور ، پدر حسنعلى منصور ، استاندار وقت آذربايجان و قاضى عسكر وقتى متوجه شد قرار است رضا خان به تبريز سفر كند ، به كربلا مشرف شد و مدتى آنجا اقامت كرد و پس از آرام شدن اوضاع به تبريز برگشت .\r\nدر يكى از روزها نامه‌اى از على اكبر داور به دست حاج شيخ رسيد .\r\nمضمون نامه دعوت از وى جهت همكارى قضايى با نظام عدليه بود او متوجه اين نكته شد كه شرايط براى فعاليتهاى دينى و سياسى آزاد ، از ميان رفته است ، اين بود كه به تنهايى عازم مشهد شد و همسر و فرزندان\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nخردسالش پس از مدتى به او پيوستند .\r\nهنوز مدتى از اقامت ايشان در محلهء پاچنار مشهد نگذشته بود كه همسر ايشان موقع بيرون آمدن از حمام بهاء الدوله ، به لحاظ داشتن حجاب مورد تعقيب پاسبان اداره ثبت قرار گرفت . پاسبان به طرف ايشان حمله كرد تا چادر را از سر ايشان بردارد و او كه در آخرين روزهاى باردارى خود به سر مىبرد ، براى حفظ حجاب ، خود را به سرعت درون منزل حاج كريم آقا ، يكى از محترمين محل انداخت و 18 روز بعد از اين رويداد به رحمت حق پيوست .\r\nحاج شيخ با علويه‌اى كه همشيره مرحوم آية اللّه سيّد على علم الهدى بود ، ازدواج كرد و از ايشان داراى فرزندانى شد . مرحوم آية اللّه تبريزى در نهضت گوهرشاد مشاركت داشت و پس از شهريور 1310 به منظور مقابله با انديشه‌هاى سيّد احمد كسروى كه از تبريز با او آشنا بود به انتشار تذكرات دينى در مشهد دست زد و مدتى هم نشريه راحت و نداى حق را در جواب شيخ مردوخ كردستانى نشر داد .\r\nبعد از ترور نافرجام كسروى ، شهيد نواب صفوى به مشهد آمد و با كمك حاج شيخ مدتى در يكى از روستاهاى اطراف مشهد مخفى شد . در جريان شهادت نواب ، مرحوم تبريزى براى او چهلم گرفت و مسئوليت يكى از شاخه‌هاى فدائيان اسلام را كه به نام مبارزان اسلام خوانده مىشد ، خود به عهده گرفت .\r\nحاج شيخ در مبارزات 15 خرداد سال 42 نيز فعال بود و فعاليتهاى سياسى خود عليه نظام شاهنشاهى را تا سال 1357 ادامه داد و پس از پيروزى انقلاب اسلامى ، نماز جمعه تا سال 1359 به امامت ايشان در مسجد گوهرشاد اقامه مىشد و تا زمانى كه ايشان زنده بود ، امام براى كسى حكم امامت جمعه را در مشهد صادر نكرد . او روز اول شعبان 1400 ه ق / 25 خرداد 1359 در 97 سالگى دعوت حق را پاسخ داد و به سراى ابدى شتافت و در قسمت شمالى دارالسلام حرم امام\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nهشتم عليه السّلام دفن شد .\r\nآثار علمى زيادى از مرحوم آية اللّه حاج شيخ غلامحسين تبريزى بر جاى مانده است . راهنماى حقيقت ، اصول مهذبه ، الدروس الدينية در 9 جلد ، گوهرهاى درخشان ، نداى راستى ، انوار لامعه ، الدرر الثمينة ، ترجمه اعتقادات مفيد و ترجمه وجوه اعجاز قرآن علامه بلاغى در شمار آثار قلمى ايشان هستند .\r\nآية اللّه تبريزى داراى فكرى بلند و به لحاظ معنوى انسانى پالايش يافته بود و خوف و خشيت الهى تا اعماق جانش نفوذ داشت . در اخلاق نمونه بود ، هيچ‌گاه حركتى نامناسب يا سخنى ركيك از او ديده يا شنيده نشده بود .\r\nاهل دعا و ابتهال بود و در خلوت و جلوت با خداى خود راز و نياز داشت .\r\nپيوسته در انديشهء كمك به افراد بىبضاعت ، بويژه ايتام به سر مىبرد .\r\nگنجينه دانشمندان 7 / 120 - 122 ، مصاحبه با فرزندان آن مرحوم حاج محمّد مهدى عبد خدايى و دكتر حاج شيخ هادى عبد خدايى منعكس در مجلهء نگاه حوزه ، شمارهء / 21 - 22 .\r\nغلامرضا جلالى\r\nتجلّى - نهاوندى - محمد\r\n\r\n( 76 ) تربتى - اسحاق ( 1157 - 1237 ه . ق )\r\nمولانا حاج ملّا اسحاق تربتى فرزند ملّا اسماعيل ، در شمار علماى بزرگ عصر خود بود . جد ششم وى حاج خداداد از دانشوران نامدار عصر صفوى است .\r\nحاج ملّا اسحاق در شهرستان تربت حيدريه به سال 1157 ه ق متولد شد و پس از تكميل تحصيلات ، در مشهد الرضا عليه السّلام مجاور گرديد و تمام عمر را به تدريس و افاده و نشر احكام و تأييد و ترويج شريعت قيام نمود .\r\nايشان چهل سال از اطراف مشهد خارج نشد . گورى را در قبرستان قتلگاه حفر كرده بود و همه‌روزه به آنجا مىرفت و كنار آن نماز مىخواند و به تأمّل\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nمىپرداخت . به مكه مشرف شد . پس از بازگشت از مكه در سال 1237 ه ق در مشهد درگذشت و در همان گور به خاك سپرده شد . حاشيه شرح لمعه از آثار چاپ شده ايشان است .\r\nالكرام البررة 1 / 121 - 122 ، فردوس التواريخ / 118 - 119 ، مطلع الشمس 2 / 705 ، تاريخ علماى خراسان / 62 ، منتخب التواريخ / 698 ، روضات الجنات 4 / 98 ، مكارم الآثار 4 / 1042 ، الذريعة 6 / 478 ، اعيان الشيعة 3 / 263 .\r\nغلامرضا جلالى\r\n\r\n( 77 ) تربتى - حسين ( - 1305 ه ق )\r\nشيخ حسين تربتى از علما ، فقها و حكماى برجسته قرن سيزدهم هجرى است . وى در اصل از تربت حيدريه بود و در سبزوار سكونت داشت و به تدريس و زعامت امور دينى مردم مشغول بود و كتابهاى مختلفى را به رشتهء تحرير درآورد . شرح روضة البهيّة تا آخر كتاب صوم ، شرح دعاء الندبه ، اجتهاد و تقليد ، المحاكمات بين المحققين الاصوليين ، كتاب النكاح ، كتاب الرضاع ، كتاب الوقف ، رساله‌اى در ردّ كسانى كه مدّعى قطعى بودن صدور احاديث هستند ، از آثار مرحوم تربتى است . وى كتاب اخير را در سال 1295 ه ق در روستاى « كوداسياب » ، از توابع سبزوار نوشت . شيخ محمّد تقى تربتى متوفى 1330 ه ق فرزند ايشان است .\r\nشيخ حسين پس از عمرى تلاش و كوشش علمى و دينى در سال 1305 ه ق به ديار ابد شتافت و در مشهد پايين پاى حضرت ابو الحسن الرضا عليه السّلام دفن شد .\r\nنقباء البشر 1 / 498 ، الكرام البررة 1 / 365 ، سفرنامه سديد السلطنه / 227 .\r\nابراهيم زنگنه\r\n\r\n( 78 ) تربتى - عباس ( - 1322 ه ش )\r\nملّا عباس تربتى ، معروف به « حاج آخوند » ، در روستاى « كاريزك\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nناگهانى » واقع در 15 كيلومترى شرق تربت حيدريه و ابتداى جلگه زاوه ، در يك خانواده متدين و پايبند به شئونات مذهبى چشم به جهان گشود . پدرش ملّا حسينعلى ، سواد مختصرى داشت ، قرآن و كتاب فارسى مىخواند . او فرزند خود را نخست به مكتب‌خانه ، سپس براى ادامه تحصيل به شهر تربت فرستاد .\r\nملّا عباس در شهر تربت حيدريه ، مدرسه حاج شيخ يوسفعلى ، نزد آخوند حاج ملّا عبد الحميد صرف و نحو را با دقت فراگرفت و پس از آن به تحصيل سطح فقه و اصول روى آورد و براى تكميل دانسته‌هاى خود به مشهد آمد و مدتى بعد به خواستهء پدر به روستا برگشت ، ازدواج كرد و به زراعت مشغول شد و آخر هر هفته به تربت مىرفت و كتابهاى معالم ، قوانين ، لمعه و شرايع را آموخت و همه الفيه ابن مالك را حفظ كرد .\r\nسال 1326 ه ق همراه قافله با پاى پياده به كربلا مشرف شد . اين سفر هفت ماه طول كشيد . پس از آمدن حاج شيخ على اكبر تربتى ، يكى از شاگردان آخوند خراسانى به تربت آمد و رحل اقامت افكند . آخوند ملّا عباس ، كفاية الاصول را نزد ايشان خواند و به اصرار استاد خود روز 12 ذيقعده 1328 ه ق به شهر تربت رفت و آنجا سكونت يافت و به تدريس مشغول شد و به اصرار حاج شيخ على اكبر ، به جاى او در مسجد نماز گزارد . ملّا عباس مردى هوشمند و ژرف‌بين بود . در قضاياى مشروطيت مادام كه نهضت را براى او تبيين مىكردند ، استقبال مىنمود . او با تأسّى به علماى مبارز عصر خود ، حكومت را غاصب مىدانست . ايشان در نامه‌هايى\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nكه براى حل مشكلات مردم به نمايندگان دولت مىنوشت ، هرگز آنها را با القاب مخاطب نمىساخت . از متصديان امور مىخواست تا مشكل مردم را حل كنند و خود هرگز خواسته‌هاى نارواى آنان را اجابت نمىكرد .\r\nحاج آخوند سال 1337 ه ق بار دوم به كربلا مشرف شد و پسرش مرحوم شيخ حسينعلى راشد را با خود برد و سال 1300 ه ش يكى دو ماه در مشهد اقامت گزيد و به درخواست مردم در ماه رمضان در مسجد گوهرشاد نماز ظهر و عصر مىخواند و پس از نماز به منبر مىرفت . سال 1301 ه ش به كمك زلزله‌زدگان تربت شتافت و سال 1306 ه ش به مكه مشرف شد .\r\nشخصيت معنوى حاج آخوند به گونه‌اى بود كه به رغم انعطاف روحى و تحمل ديگران ، تأثير عميقى روى آنها مىگذاشت . سرهنگ نوايى ، رئيس شهربانى وقت خراسان در نوبت اول مأموريتش كه هنوز جريان سال 1314 ه ش و حادثه گوهرشاد پيش نيامده بود ، شبى در منزل مرحوم آية اللّه ميرزا محمّد آقازاده گفت : « من به هيچ‌يك از اين آقايان اعتقاد ندارم ، فقط از حاج آخوند ملّا عباس است كه مىترسم ، اگر نفرين كند اثر مىكند . »\r\nحاج آخوند در زمان حضور روسها در خراسان 24 مهر 1322 ه ش / 17 شوال 1362 ه ق دو ساعت از طلوع آفتاب گذشته در شهر تربت خانه خودش فوت كرد و جنازه‌اش به مشهد انتقال يافت و در آخرين غرفه صحن نو در زاويه شمال غربى به خاك سپرده شد و چنان‌كه وصيت كرده بود ، اين آيه بر سنگ قبرش كه بر ديوار غرفه نصب شده نقر شد : « و كلبهم باسط ذراعيه بالوصيد » . و زير آن نوشتند : بنده صالح خدا ، عالم عامل مرحوم حاج شيخ عباس تربتى ، پسر مرحوم ملّا حسينعلى كاريزكى كه هفتاد و اند سال عمر خود را به درستى و پاكى و زهد و عبادت و ترويج دين و خدمت به نوع گذرانيد و در روز يكشنبه 17 شوال سال 1362 /\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n24 مهر سال 1322 ه . ش به رحمت ايزدى پيوست و سر بر اين آستان نهاد .\r\nخدا او و همهء اهل ايمان را بيامرزد .\r\n به تاريخش رقم زد كلك سالك * به حق دست ارادت داد عباس \r\nكتاب فضيلتهاى فراموش شده .\r\nغلامرضا جلالى\r\n\r\n( 79 ) تربتى - محمّد ( سده 14 - 13 )\r\nآخوند ملا محمّد تربتى از علما و فقهاى زاهد و متقى قرن 13 و 14 ه ق بود . از تربت حيدريّه براى تحصيل فقه و اصول به مشهد آمد و نزد سيّد محمّد علم الهدى و آقا ميرزا محمّد رضوى علم آموخت و در مشهد اقامت نمود و به امامت جماعت اشتغال داشت . زهد او موجب رويكرد مردم به ايشان شده بود و طلبه‌هاى زيادى در محضرش درس مىآموختند .\r\nملا محمّد نيمه دوم قرن چهاردهم ه ق درگذشت و در جوار امام رضا عليه السّلام دفن گرديد .\r\nفردوس التواريخ / 95 ، 119 - 120 ، اعيان الشيعة 9 / 190 .\r\nغلامرضا جلالى\r\n\r\n( 80 ) تربتى - محمّد صالح ( - 1246 ه ق )\r\nمولانا حاج محمّد صالح ، مدرّس و فقيه ، در اصل از مردم تربت حيدريه بود ، تحصيلات خود را در عتبات به انجام رسانيد و پس از نيل به مقامات عالى در علوم الهى به مشهد آمد و به تدريس و امامت جماعت مشغول گرديد و سال 1246 ه ق به سراى باقى شتافت و در قبرستان قتلگاه به خاك سپرده شد .\r\nتاريخ علماى خراسان / 75 ، مطلع الشمس 2 / 706 ، فردوس التواريخ / 119 ، تاريخ آستان قدس / 336 ، اعيان الشيعة 9 / 369\r\nابراهيم زنگنه\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n\r\n( 81 ) تربتى - ميرزا نصر اللّه ( 1230 - 1298 ه ق )\r\nآية اللّه ميرزا نصر اللّه تربتى ، متخلص به « فانى » از علما و فقها و حكماى نامدار و چهره‌هاى پرهيزكار قرن 13 ه ق ، در سال 1230 ه ق در شهر تربت حيدريه به دنيا آمد . او در حوزهء علميهء مشهد پس از تكميل مقدمات ، در خدمت حاج ملّا هادى سبزوارى با مبانى حكمت اسلامى آشنا شد و فقه و اصول را نزد اساتيد حوزه آموخت و با اجازهء آية اللّه ميرزا حسن شيرازى محكمهء شرع داير كرد و در كنار فعاليتهاى قضايى كتابهاى طهارت ، بيع ، حاشيه بر قوانين و فصول را نوشت .\r\nميرزا نصر اللّه سال 1278 ه ق به حج رفت و سال 1298 ه ق در مشهد فوت كرد و در صفه عقب مسجد بالاسر حرم مطهر امام رضا عليه السّلام دفن شد . وى دايى جدّهء پدرى آية اللّه ميرزا حسنعلى مرواريد بود . از اشعار اوست :\r\n دوش وقت سحر از بادهء دوشين سرمست * كه ببر بود مرا مغ‌بچهء باده‌پرست\r\nعقلم از طرهء او طائر افتاده به دام * دلم از جلوهء او ماهى افتاده به شست\r\nآن‌چنان تنگ كشيدم ببرش از سر شوق * كز ميان خاست دويى هم دومين ديده ببست\r\nنه ز خويشم خبرى نز تن و جانم اثرى * تن همه جان شد و جان نيز به جانان پيوست\r\nمن شدم دلبر و دلبر من و آسوده شديم * سينه از وسوسه خالى شد و دل از غم رست\r\nپس من و يار به يك‌بار نموديم عروج * تا كه اندر نظرم منظر اعلا شد پست\r\nجلوه‌ها كرد رخش ، آينه‌ها بردم پيش * در يكى جلوه بهر آينه رنگى بربست\r\nسير كرديم بسى در همه اطوار وجود * كه ز انجام شدم آگه و از سرّ الست\r\nنازها كرد و ز من بود همه عجز و نياز * غمزه‌ها كرد و من از غمزهء او بى خود و مست\r\nآن‌چنان محو جمالش شدم از جلوهء حسن * كه ز خود رفتم و آئينه بيفتاد و شكست\r\nاى خوش آن حالت و آن مستى و آن جذبهء عشق * جان فدايش كنم ار بار دگر بدهد دست \r\n\r\n","description":"","footnote":"","page_name":" 131 ","page_number":131},
  {"content":"\r\n\r\n فانيا هيچ مگو يا به ادب گوى سخن * هست كى نيست شود نيست كجا گردد هست \r\nضميمه تاريخ علماى خراسان / 124 ، فردوس التواريخ / 131 ، منتخب التواريخ / 616 و 686 و 700 ، سفرنامه سديد السلطنه / 231 ، تاريخ آستان قدس / 337 ، صدسال شعر خراسان / 414 ، اعيان الشيعة 10 / 220 .\r\nابراهيم زنگنه\r\n\r\n( 82 ) تربتى خراسانى - على اكبر ( - 1331 ه ق )\r\nحاج شيخ على اكبر تربتى خراسانى صاحب تفسير قرآن كريم معروف به تفسير حاج شيخ على اكبر ، از شاگردان برجسته آخوند ملا محمد كاظم خراسانى است و به سال 1331 ه ق در مشهد رضوى درگذشت .\r\nالذريعة 4 / 294 .\r\nغلامرضا جلالى\r\n\r\n( 83 ) ترشيزى - اسماعيل ( - 1323 ه ق )\r\nشيخ اسماعيل كوهسرخى از علماى برجستهء عصر حاضر بود . دانش خود را نزد مجدد شيرازى به كمال رساند و در مسجد گوهرشاد به اقامه نماز جماعت مىپرداخت و رياست حوزه علميه مشهد منحصر و متوجه ايشان بود .\r\nايشان اول ربيع الاول سال 1323 ه ق درگذشت و در رواق دار السياده دفن گرديد . نقل است كدورتى ميان ايشان و حاج ميرزا حبيب اللّه مجتهد خراسانى رخ داد و آخر امر او پشيمان شد و نامه‌اى به‌وسيله قوام الشريعة كه از علما و منبرى و پيشكارش بود ، نوشت تا به حاجى تقديم كند و پوزش بخواهد .\r\nضميمه تاريخ علماى خراسان / 299\r\nابراهيم زنگنه\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n\r\n( 84 ) تسترى - على ايوب ( - 1322 ه ق )\r\nسيد على ايوب تسترى ، متوفى 1322 ه ق از علماى برجسته و اهل ورع بود . در نجف مدت طولانى اقامت داشت و به مدارج علمى بالادست يافت و پس از به پايان بردن تحصيلات به شوشتر برگشت . مدتى بعد به قصد زيارت قبر امام رضا عليه السّلام به مشهد آمد و تا آخر عمر در اين شهر ماند و همان‌جا درگذشت .\r\nنقباء البشر 4 / 1296 .\r\nغلامرضا جلالى\r\n\r\n( 85 ) تقوى - مهدى ( 1286 - 1360 ه . ش )\r\nحاج ميرزا مهدى تقوى فرزند حاج شيخ محمّد و نوهء دخترى آية اللّه حاج شيخ حسنعلى تهرانى در سال 1286 ه . ش چشم به جهان باز كرد . در حوزه‌هاى مشهد و قم به تحصيل پرداخت . در درس خارج آية اللّه العظمى حاج شيخ عبد الكريم حائرى يزدى شركت كرد و از ايشان و آيات عظام نائينى ، سيّد ابو الحسن اصفهانى و نجفى مرعشى اجازاتى در امور حسبى دريافت نمود و در حوزهء مشهد به تدريس پرداخت . آية اللّه ميرزا حسنعلى مرواريد در زمرهء تلاميذ ايشان هستند .\r\nميرزا مهدى تقوى خادم رسمى كشيك اوّل حرم مطهّر بود و خدمت فوق ضريح به عهدهء ايشان واگذار گرديده بود . ايشان در ايام كشيك روزى 10 جزء قرآن را تلاوت مىكرد و روز سوم شهريور 1360 ه . ش چشم از جهان فروبست و در حرم مطهّر دفن گرديد .\r\nمقدمهء كتاب تنبيهات حول المبدأ و المعاد ، آية اللّه ميرزا حسنعلى مرواريد ، چاپ دوم 1418 و اطلاعات فرزند آن مرحوم محمّد آقا تقوى .\r\nابراهيم زنگنه\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\n( 86 ) تقوى بجنوردى - رضا ( 1275 - 1352 ه . ش )\r\nحاج شيخ رضا تقوى بجنوردى فرزند آية اللّه شيخ مرتضى بجنوردى در 1275 ه . ش چشم به جهان گشود . او عالمى وارسته و دلباختهء اهل بيت پيامبر صلى اللّه عليه و آله بود . او تحصيلات مقدماتى حوزوى را در مدرسهء باقريه فراگرفت و خارج فقه و اصول را نزد آية اللّه فقيه سبزوارى و آية اللّه حاج ميرزا احمد كفايى دوره ديد . ساليان مديدى در پايين پا حرم مطهّر اقامهء نماز جماعت نمود و مراسم سوگوارى منزل جد خود شيخ محمّد تقى بجنوردى را در وفيات بويژه محرم و صفر برعهده داشت و روز 24 آذر 1352 / 19 ذيقعده 1393 ه ق به رحمت ايزدى شتافت و در صحن انقلاب ، سمت غربى داخل ايوان ، كفشدارى شماره يك دفن گرديد .\r\nابراهيم زنگنه\r\n\r\n( 87 ) توسلى - قربانعلى ( 1295 - 1370 ه ش )\r\nحاج شيخ قربانعلى توسّلى نجفى ، از علماى خوشنام و خدمتگزار معاصر بود و در شهر تربت جام سكونت داشت . وى\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nدر حدود سال 1295 ه ش در حومهء ميانجام متولد شد ، دروس ابتدايى را در همان‌جا خواند ، سپس به مشهد آمد .\r\nادبيات و سطوح را نزد اساتيد آن زمان فراگرفت و تحصيلات جديد را تا سطح ديپلم ادامه داد .\r\nحدود سال 1314 ه ش به نجف رفت و مكاسب را خدمت آية اللّه العظمى خويى و كفايه را در خدمت آية اللّه ميرزا باقر زنجانى و رسائل را از محضر آية اللّه سيّد ابو القاسم رشتى فراگرفت و يك دوره خارج اصول را نزد آية اللّه خويى گذراند و فقه را در حوزه درس آية اللّه ميرزا باقر زنجانى و قسمتى را در پيشگاه مرحوم آية اللّه حاج شيخ موسى خوانسارى آموخت .\r\nمدتى نيز از درس آية اللّه آقا ضياء الدّين عراقى و آية اللّه سيّد ابو الحسن اصفهانى بهره برد و موفق به دريافت اجتهاد شد و پس از 15 سال به خراسان برگشت و به توصيه آية اللّه بروجردى به تربت جام رفت و از همان ابتدا كوشيد ميان اهل تشيع و تسنن وفاق به وجود آورد و برحسب اشاره آية اللّه بروجردى مدرسه مهديه و متصل به آن مسجدى ساخت و به تدريس و اقامهء جماعت مشغول شد تا اينكه چشم از جهان فروبست و سوم تيرماه 1370 ه ش در بازار كفاشهاى حرم مطهّر امام رضا عليه السّلام دفن گرديد . از آثار قلمى ايشان مىتوان به تقريرات درسهاى اساتيد خود و كتابى در موضوع ولايت اشاره كرد .\r\nگنجينهء دانشمندان 3 / 281 - 283 .\r\nغلامرضا جلالى\r\n\r\n( 88 ) توسّلى - محمّد حسين ( حدود 1275 - 1367 ه . ق )\r\nآية اللّه حاج شيخ محمّد حسين توسّلى فرزند ميرزا محمّد على سخت سرى و نوه عالم عامل و محقق كامل ميرزا محمّد تنكابنى در حدود 1275 ق در سخت‌سر ( رامسر فعلى ) از توابع تنكابن ديده به جهان گشود و تحصيلات مقدماتى را نزد پدر و سطوح\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nرا در تنكابن و تهران نزد اساتيد حوزهء از جمله مرحوم ميرزا محمّد حسن آشتيانى طى نمود . سپس به قصد زيارت به حجاز و عراق سفر كرد و در سامرّا و نجف رحل اقامت افكند و از محضر آيات عظام ميرزا محمّد حسن شيرازى ، ميرزا حبيب اللّه رشتى و شيخ زين العابدين مازندرانى فقه و اصول را تلمّذ نموده و به كسب اجازاتى نيز نائل آمد . آنگاه به ايران مراجعت نمود و مدت كوتاهى در ديار خود توقف شهر رامسر كرد . پس از آن به مشهد آمده و به بارگاه حضرت رضا عليه السّلام مشرف گرديد و توليت موقوفات مرحوم سپهسالار رشتى در مشهد مقدس را به عهده گرفت . وى تا اواخر عمر به تدريس ادبيات عرب و فقه در حوزه مشهد اشتغال داشت و شاگردانى را تربيت كرد . او از معدود علمايى بود كه در دوران استبداد رضاخانى كه به علما اجازه استفاده از لباس روحانيت داده نمىشد ، اجازه تعمّم داشت و همواره آزاده و شجاع و صريح اللهجه در خدمت بيان حق بود و با قناعت و مناعت طبع روزگار مىگذرانيد . ايشان به شعر پارسى و بويژه شاعر بلندآوازه شيعى فردوسى طوسى علاقمند بود .\r\nمرحوم استاد محمّد امينى اديب طوسى و مرحوم استاد محمّد كاظم طوسى از فرزندان ايشان هستند . - بعضى آثار خطى در تفسير و حديث از وى به جاى مانده است . در سال 1367 ق در سن 92 سالگى به رحمت ايزدى پيوست و در جوار مولا على بن موسى الرضا عليه السّلام در محلّى كه هم‌اكنون ايوان صحن قدس مىباشد به خاك سپرده شد .\r\nغلامرضا جلالى\r\n\r\n( 89 ) تونى بشرويه‌اى - احمد ( سده 11 هجرى )\r\nمولانا احمد فرزند محمّد برادر ملا عبد اللّه تونى بشرويه‌اى صاحب كتاب الوافيه از علماى متقى و پرهيزكار قرن\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nيازدهم بود و سالها در مشهد مجاور بود .\r\nوى اهل بشرويه ، از توابع فردوس و عالمى فاضل عابد و زاهد بود كه براى ادامهء تحصيل به عراق رفت و پس از نيل به درجه اجتهاد به ايران مراجعت نمود و اجازه‌اى به محمّد معصوم بن كمال الدّين حسين مشهدى به تاريخ 20 شعبان سال 1044 و مولى غلام رضا طبسى و مولى حسن هروى و ديگران اعطاء نمود . و در مشهد سكونت يافت .\r\nاو تمام عمر به تدريس و تحقيق مشغول بود . حاشيه بر شرح لمعه و دو رساله در حرمت غنا و رد صوفيه نوشت و در مشهد فوت كرد .\r\nرياض العلماء / 92 ، الذريعة 11 / 138 ، أمل الآمل 2 / 183 ، اعيان الشيعة 3 / 88 .\r\nغلامرضا جلالى\r\n\r\n( 90 ) تهرانى - حسنعلى ( - 1325 ه ق )\r\nحاج شيخ حسنعلى تهرانى فرزند حاج محمود تبريزى ، از دانشوران نامدار و زاهد قرن چهاردهم هجرى در مشهد رضوى بوده است .\r\nوى در شهر تهران پا به دنيا نهاد ، پس از آشنايى با مقدمات عازم نجف شد و سالها از محضر علامه ملّا على نهاوندى بهره برد . سپس به سامرا رفت و در شمار شاگردان مجدد شيرازى درآمد و تقويت درس وى را از اوّل بيع تا آخر خيارات را به رشته تحرير درآورد و به درجه اجتهاد دست‌يافت و به درس و بحث مشغول شد .\r\nدر زمان حيات ميرزا گاهى به جاى او امامت نماز جماعت را به عهده مىگرفت . پس از ارتحال ميرزا در سال 1314 ه ق از عتبات به تهران برگشت و مورد استقبال ارباب معرفت قرار گرفت .\r\nناسازگارى او با اركان رژيم قاجار موجب شد براى هميشه زادگاه خويش را به قصد مشهد ترك كند ، او سالها به پارسايى زيست و به تدريس فقه و اصول اهتمام ورزيد و مقبوليت عامه\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nيافت و كراماتى از او به ظهور رسيد .\r\nسرانجام اين عالم ربانى صبح روز شنبه ، 4 رمضان 1325 ه ق به سراى ماندگار شتافت و پيكر پاكش در صفه قوام شيرازى كه پنجرهء آن به توحيدخانه حرم امام رضا عليه السّلام گشوده مىشود به خاك سپرده شد .\r\nعلماى بزرگ شيعه / 330 - 331 ، منتخب التواريخ / 631 ، 644 ، 686 ، 700 ، تاريخ آستان قدس / 337 ، ضميمه تاريخ علماى خراسان / 288 ، گنجينهء دانشمندان 7 / 122 - 123 ، اعيان الشيعة 5 / 214 ، سند شمارهء 4 / 12036 اداره اسناد آستان قدس رضوى .\r\nغلامرضا جلالى\r\n\r\n( 91 ) تهرانى - عبد الوهاب ( - 1312 ه . ق )\r\nعبد الوهاب از علماى بزرگ تهران در زمان خود بوده است و بعد به مشهد مقدس رضوى مهاجرت كرد و در آنجا ساكن شد .\r\nپدرش كه از بازرگانان و اعيان تهران بود ، فرزند خود را به نجف اشرف فرستاد تا در آنجا تحصيل كند . او دستور پدر را به كار بست و روانه نجف گرديد ، مقدمات علوم را در نجف فرا گرفت و بعد وارد حوزه درس شيخ مرتضى انصارى و سيّد محمّد حسن شيرازى گرديد .\r\nعبد الوهاب مدتى در نجف تحصيل كرد و به مقامى از علم و كمال رسيد ، پدرش از تهران مخارج زندگيش را مىفرستاد ولى او ساده زندگى مىكرد و به دوستانش كمك مىنمود .\r\nهنگامى كه ميرزاى شيرازى به سامرا رفت او به تهران بازگشت و مدتى در تهران زندگى كرد ، امّا در اثر حوادثى كه در خانواده‌اش پديد آمد به مشهد مقدس مشرف شد و در آنجا سكونت كرد . هنگامى كه شيخ فضل اللّه نورى به مشهد آمد ، دوستانش از او خواستند تا با توجه به كمك‌هايى كه به شيخ فضل اللّه كرده بود ، از وى مساعدت بخواهد ولى او حاضر نشد به\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nديدن شيخ فضل اللّه برود . او روزهاى جمعه در منزل خود منبر مىرفت و از روى كتاب ذكر مصيبت مىنمود و خود مىگريست . شيخ عبد الوهاب در حدود سال 1312 ه . ق در مشهد درگذشت و در دار السعاده به خاك سپرده شد .\r\nفرهنگ خراسان 5 / 327 - 326 ؛ نقباء البشر 3 / 1246 ؛ مرزداران فقاهت / 136 - 135 .\r\nسيد حسن حسينى\r\n\r\n( 92 ) تهرانى - غلامعلى ( - 1337 ه ق )\r\nحاج شيخ غلامعلى فرزند محمّد تهرانى فائقى از خطبا و سخنوران نامور مشهد بود . هنگام جوانى در اواخر صفر 1337 ه ق درگذشت و جنازه‌اش در ميان اندوه مشايعت‌كنندگان در صحن عتيق حرم امام هشتم عليه السّلام دفن شد .\r\nكتاب « المواعظ الفائقيّة » از آثار ايشان است كه نسخهء خطى آن در كتابخانهء مركزى آستان قدس نگهدارى مىشود .\r\nپس از درگذشت بنا بر وصيت مرحوم حاج شيخ غلامعلى تهرانى 27 جلد كتاب خطى و 106 جلد كتاب چاپى او به كتابخانهء آستان قدس رضوى وقف شد .\r\nفهرست كتابخانه مركزى آستان قدس ج 6 / مقدمه\r\nابراهيم زنگنه\r\n\r\n( 93 ) تهرانى - محمّد رضا ( - 1326 ه ق )\r\nشيخ محمّد رضا تهرانى فرزند شعبانعلى واعظ معروف به « شيخ الحكماء » از علماى تهران بود . پس از آموختن دانشهاى دينى و طب در نجف به ايران برگشت و مدتها به اشاعه معارف الهى همت گماشت ، سپس به مشهد آمد و مورد اقبال عامه مردم قرار گرفت و به طبابت پرداخت .\r\nاو به وعظ و خطابه و تدريس و تحقيق نيز علاقه نشان مىداد . كتابى به نام ماء معين در شرح اربعين نوشت و\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nرجال كشّى را كه به خط سيّد محمّد بن احمد بن ناصر الدّين حسينى عاملى به سال 984 ه ق كتابت يافته است تصحيح و مقابله كرد و 22 ربيع الاول سال 1323 ه ق از آن فراغت يافت او شانزدهم ذيحجه 1326 ه ق در مشهد فوت كرد و در حرم دفن شد .\r\nنقباء البشر 2 / 731 ، ضميمه تاريخ علماى خراسان / 288 .\r\nابراهيم زنگنه\r\n\r\n( 94 ) تهرانيان - محمّد كاظم ( 1240 - 1320 ه ش )\r\nشيخ محمّد كاظم تهرانيان فرزند حاج عباسقلى و دايى ملك‌الشعراى بهار و پدر شيخ احمد بهار ، از فضلا ، شعرا و سياسيون خراسان در قرن گذشته بود . خانواده وى در اصل از گرجستان بودند كه در گذشته به اسارت درآمده و به ايران آورده شدند .\r\nتهرانيان از فعالين سياسى عصر مشروطيت و از همكاران نزديك آية اللّه ميرزا محمّد آقازاده و گردانندگان انجمن ايالتى در سالهاى پس از مشروطيت بود . بااين‌كه تحصيلات حوزوى داشت به بازرگانى مشغول بود .\r\nبرادر كوچكترش شيخ محمّد جواد بلورفروش در دوره‌هاى نخستين مجلس شوراى ملى ، به نمايندگى از مشهد به مجلس راه يافت . شيخ محمّد كاظم به سال 1320 ه ش در مشهد درگذشت و در حرم به خاك سپرده شد .\r\nوى همانند بسيارى ديگر از اعضاى خانواده خود به شعر و ادب علاقه\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nداشت . شعر او جنبه‌هاى هنرى ، ادبى و سياسى را در خود جمع كرده بود . از اشعار اوست :\r\n هركسى را كه عقل و ايمان است * خالى از هاىوهوى و افغان است\r\nاو چو بحر است و ديگران جويند * بحر آرام و جوى نالان است \r\nصدسال شعر خراسان / 183 .\r\nغلامرضا جلالى\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n\r\nث\r\n\r\n( 95 ) ثقفى - زين العابدين ( 1278 - 1370 ه ش )\r\nآية اللّه حاج شيخ زين العابدين ثقفى فرزند آية اللّه حاج شيخ حسين ، از علماى معاصر مشهد بود . روز سوم ارديبهشت 1278 ه ش در مشهد به دنيا آمد و تحصيلات خود را تا نيل به اجتهاد ادامه داد . و روز 23 بهمن سال 1370 ه ش در مشهد درگذشت و جنازه‌اش در صحن آزادى حرم به خاك سپرده شد .\r\nابراهيم زنگنه\r\n\r\n( 96 ) ثقفى - محمّد ( 1313 - 1405 ه ق )\r\nآية اللّه ميرزا محمّد ثقفى فرزند ميرزا ابو الفضل ( م 1316 ه ق ) و پدر همسر حضرت امام خمينى ( ره ) رهبر كبير انقلاب اسلامى از علما و فقهاء مفسران معاصر بود . پدرش ميرزا ابو القاسم ( م 1292 ق ) معروف به كلانتر ، هر دو از علماى نامدار عصر خويش بودند كه از نور مازندران به تهران مهاجرت كردند .\r\nوى در سال 1313 ه ق در تهران متولد شد و مقدمات را در خدمت استادانى چون آقا ميرزا كوچك ، شيخ بزرگ اخوان ساوجيان فراگرفت . در سال 1341 ه ق به قم رفت و در مجلس درس آية اللّه شيخ عبد الكريم حايرى\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nيزدى شركت جست و نزديك به هفت سال كه در قم به سر مىبرد يك دورهء معقول و منقول نيز از سيد ابو الحسن رفيعى قزوينى آموخت و چندى هم از بحث شيخ محمد رضا اصفهانى مسجد شاهى بهره‌مند گرديد .\r\nآية اللّه ثقفى از دو استادش شيخ عبد الكريم حايرى و سيد ابو الحسن رفيعى اجازهء روايت و اجتهاد گرفت .\r\nآن‌گاه به تهران بازگشت و تا پايان زندگى به تأليف و ارشاد مردم و انجام وظايف شرعى اشتغال داشت . در سال 1405 ه ق درگذشت پيكرش را به مشهد رضوى حمل كردند و در جوار بارگاه حضرت رضا عليه السّلام به خاك سپردند . آثار ارزنده‌اش عبارتست از تقريرات بحث نكاح شيخ عبد الكريم حايرى ، تقريرات منظومه سيد ابو الحسن رفيعى ؛ حواشى بر سيوطى ، رساله‌اى در عدم جواز رجوع به حكام جور ، ديوان اشعار شامل قصايد ، غزليات و مدايح و مراثى اهل بيت عصمت و طهارت ، روان جاويد در تفسير قرآن مجيد در 5 جلد ، غرر الفوائد كه حاشيه درر الفرائد آية اللّه حايرى است .\r\nدايرةالمعارف تشيّع ، 5 / 233 ، آثار الحجه 2 / 265 ؛ اختران فروزان رى و تهران 223 - 225 ؛ بيان سبل الهدايه 2 / 274 - 275 ؛ گنجينهء دانشمندان ، 4 / 313 ؛ مكارم الآثار ، 3 / 1018 ؛ 6 / 2043 ، 2045 ؛ نقباء البشرا / 53 - 54 .\r\nغلامرضا جلالى\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nج\r\n\r\n( 97 ) جبرئيلى - غلام سرور ( 1306 - 1376 ه ش )\r\nحاج شيخ غلام سرور جبرئيلى فرزند آخوند على محمّد جبرئيلى ، از علماى هرات بود و در اواخر عمر در مشهد به ارشاد مهاجرين افغانى اشتغال مىورزيد .\r\nوى سال 1306 ه ش در روستاى جبرئيل از توابع هرات افغانستان در خانواده‌اى روحانى به دنيا آمد . پدرش را در 13 سالگى از دست داد و تحصيل علوم دينى را تا سطوح عالى از محضر آقا مير آقا فاضل‌زاده و حاج شيخ محمّد طاهر قندهارى و ديگر فضلاى هرات فراگرفت . پارسايى او موجب شد به پيشنهاد جمعى از شيعيان هرات از سوى آيات عظام حكيم شاهرودى ، خويى و امام خمينى قدس سره و مراجع ديگر به نمايندگى برگزيده شود . همين امر سرآغاز فعاليتهاى اجتماعى ايشان شد . از آن جمله مىتوان به تأسيس مدرسه صادقيه هرات ، احداث مسجد جامع صادقيه بزرگترين مسجد شيعيان هرات ، احداث مسجد و حسينيه در شهر\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nغوريان ، تأمين هزينهء تعمير مسجد و حسينيه هرات ، تأمين كتاب و شهريه طلاب علوم دينى ، مدرسان و مبلغان حوزه علميه هرات ، تأسيس حسينيه هجرت در مشهد ، تأسيس مدرسه انقلاب اسلامى در مشهد ، اشاره كرد .\r\nساده‌زيستى ، مهمان‌نوازى ، همنشينى با فقرا و مستمندان ، رسيدگى به ايتام ، مديريت قوى و عدم اعتنا به تشريفات از خصوصيات اخلاقى مرحوم جبرئيلى بود . ايشان در هفتادمين سال حيات پربار خود ، روز جمعه 28 شهريور 1376 ه ش در مشهد درگذشت و جنازه‌اش در صحن جمهورى اسلامى بارگاه ملكوتى امام رضا عليه السّلام دفن شد .\r\nابراهيم زنگنه\r\n\r\n( 98 ) جزايرى - سيّد فخر الدّين ( 1268 - 1353 ه ش )\r\nحاج سيّد فخر الدّين جزايرى فرزند حاج سيّد على و نوه آية اللّه مير محمّد على جزايرى ، در سال 1308 ه ق به دنيا آمد و در خاندان فضل و ادب رشد يافت و پس از آموزش فقه و اصول نزد آقا سيّد محمّد مدرسى يزدى و شيخ مسيح طالقانى و آقا شيخ على نورى ، سال 1343 ه ق به قم رفت و در حلقه درسى مؤسس حوزه آية اللّه شيخ عبد الكريم حايرى يزدى و آيات ديگر شركت نمود و در اواخر حيات آية اللّه حائرى به تهران بازگشت و به اقامه جماعت و نشر اسلام مشغول گرديد .\r\nحاج سيّد فخر الدّين در سال 1353 ه ش درگذشت و روز نهم مرداد در دارالسلام حرم امام رضا عليه السّلام دفن گرديد .\r\nگنجينه دانشمندان 4 / 423\r\n\r\n( 99 ) جعفرى - محمّد تقى ( 1304 - 1377 ه ش )\r\nعلامه محمّد تقى جعفرى فرزند كريم از برجسته‌ترين چهره‌هاى علمى روزگار ما بود . او همهء عمر پربار خود را\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nبه آموزش و پژوهش گذراند . وى سال 1304 ه ش در شهر تبريز متولد شد و نبوغ خود را در همان كلاسهاى ابتدايى به ظهور رساند . درسهاى حوزه را در مدرسهء طالبيه در شرايطى آغاز كرد كه به دليل مشكلات مالى مجبور بود نيمى از روز را به درس و نيمى ديگر را به كار بپردازد . مقدمات را نزد سيّد حسن شربيانى و اهرى خواند و براى ادامه تحصيل عازم تهران شد .\r\nدر تهران به مدرسهء مروى وارد گرديد و در محضر آية اللّه شيخ محمد رضا تنكابنى و ميرزا مهدى آشتيانى سطوح و فلسفه را آموخت .\r\nمدتى به قم رفت و پس از ارتحال مادر و شركت در مراسم او در تبريز ، سال 1327 ه ش به اصرار آية اللّه ميرزا فتاح شهيدى ، رهسپار نجف شد . در آنجا در مدرسهء صدر مستقر گرديد و سطوح دوره خارج فقه و اصول را نزد آية اللّه شيخ محمّد كاظم شيرازى ، سيّد ابو القاسم خويى ، سيّد محمود شاهرودى ، سيد محسن حكيم ، سيّد جمال گلپايگانى ، سيّد عبد الهادى شيرازى و سيّد محمّد هادى ميلانى آموخت و فلسفه را از محضر شيخ صدرا قفقازى و آقا شيخ مرتضى طالقانى بهره برد و از طريق مطالعه با دانشهاى رايج روزگار خود آشنا گرديد و به تأليف و تحقيق روى آورد و پس از 11 سال اقامت در نجف سال 1337 ه ش به ايران بازگشت . مدتى در قم و مشهد ماند ، ولى تهران را براى اقامت خود برگزيد و در مدرسهء مروى به تدريس پرداخت . او با مجامع و شخصيتهاى علمى داخل و خارج كشور رابطه برقرار كرد و صدها سخنرانى مهم\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nدر حوزه فرهنگ و فلسفه و معارف الهى در محافل دينى و علمى ايراد نمود .\r\nايشان با علاقه فراوانى كه به مولانا جلال الدّين رومى و مثنوى معنوى داشت به شرح مثنوى و نقد و بررسى افكار مولانا پرداخت و كشف الابيات آن را تحت عنوان از دريا به دريا به چاپ سپرد . از مهمترين خدمات علمى و معنوى علامه محمّد تقى جعفرى ، در كنار دهها كتاب مفيد ، مىتوان به شرح نهج البلاغة ايشان اشاره كرد كه مشروح‌ترين شرح نهج البلاغة به زبان فارسى است . جبر و اختيار ، حقوق جهانى بشر از ديدگاه فقه اسلامى ، انديشه‌هاى حافظ و فرهنگ پيرو فرهنگ پيشرو نيز از آثار مهم مرحوم علامه جعفرى است .\r\nدر سال 1376 ه ش به تصويب شوراى عالى تحقيقات پژوهشگاه فرهنگ و انديشه اسلامى ، كنگره نكوداشتى براى تجليل از خدمات گرانسنگ علامه جعفرى به ساحت فكر و فرهنگ الهى و انسانى ، تشكيل شد .\r\nآية اللّه محمّد تقى جعفرى در سال 1377 ه ش به منظور معالجه بيمارى خود به انگلستان رفت ، ولى معالجات مؤثر واقع نشد و روز 24 آبان همان سال در يكى از بيمارستانهاى لندن درگذشت و جنازه‌اش به تهران منتقل شد و روز پنجشنبه 28 آبان در تهران با حضور شخصيتهاى سياسى و علمى كشور تشييع و به مشهد منتقل گرديد و بعد از ظهر همان روز پس از مراسم باشكوهى در دار الزهد حرم دفن شد .\r\nتكاپوگر انديشه‌ها / 3 - 9 .\r\nغلامرضا جلالى\r\n\r\n( 100 ) جلالى همدانى - سيّد محمد ( 1286 - 1362 ه ش )\r\nآية اللّه حاج سيّد محمّد حسينى جلالى ، فرزند آية اللّه حاج سيّد جلال الدّين جلالى ، از علماى سرشناس و برجستهء معاصر ، اهل همدان و مقيم شهر مشهد بود . وى سال 1325 ه . ق / 1286 ه ش در تهران متولد شد و پس\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nاز آشنايى با ادبيات فارسى و عربى و همراه پدر خود به عراق رفت در نجف از محضر آية اللّه نائينى بهره‌مند شد ، پس از مدتى به همدان برگشت و براى ادامه تحصيلات حوزوى به قم مهاجرت نمود و آنجا از محضر اساتيد بزرگ حوزه آيات حاج شيخ عبد الكريم حائرى و حجت و شاه‌آبادى استفاده برد . او سالها با امام خمينى رحمه اللّه هم‌حجره بود . و پس از درگذشت پدرش به همدان مراجعت كرد و به خدمات معنوى پرداخت .\r\nاحداث مهديه همدان مشتمل بر مسجد ، پرورشگاه ، درمانگاه ، قرض الحسنه و سالن تبليغات از جمله كوششهاى مفيد دينى رفاهى اوست .\r\nوى در سال 1347 تحت فشار ساواك مجاورت امام رضا عليه السّلام را برگزيد و پس از چند سال اقامت و فعاليتهاى دينى و احداث بناهاى مذهبى در مشهد شب 17 ديماه سال 1362 در پى عارضه قلبى در تهران چشم از جهان مادى فروبست ، به فرمان امام خمينى جنازهء او به مشهد انتقال يافت . و در رواق دار الزهد حرم دفن گرديد .\r\nمرحوم آية اللّه حسينى جلالى در زهد و تقوى و حمايت از فقرا شهره بود و در اين راه دوستان صميمى ايشان از جمله مرحوم حاج محمد رضا منصورى ، حاج آقا تقى شريف و كاووسى او را يارى مىرساندند .\r\nگنجينه دانشمندان 7 / 137 ، دفتر متوفيات آستان قدس ، مستقر در صحن آزادى ، يادداشت‌هاى سيد حسن خوائجى ابراهيم .\r\nابراهيم زنگنه\r\nجناب - گرگانى - محمّد حسين\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nچ\r\n\r\n( 101 ) چايچى - على اصغر ( 1295 - 1374 ه ش )\r\nآية اللّه حاج ميرزا على اصغر چايچى از علما و مجتهدان معاصر است . سال 1295 ه ش چشم به جهان گشود و 23 آبان 1374 ه ش / 20 جمادىالآخره 1416 ه ق درگذشت و جنازه‌اش در صحن آزادى ( بهشت ثامن الائمه ) به خاك سپرده شد .\r\nابراهيم زنگنه\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nح\r\n\r\n( 102 ) حائرى - سيّد حسين ( - 1365 ه ق )\r\nمرحوم سيّد حسين حائرى برادرزاده آية اللّه آقا سيّد محمّد اصفهانى ، از شاگردان ميرزاى شيرازى بود و در مشهد سكونت داشت و به سال 1365 ه ق در اين شهر درگذشت .\r\nدفتر يادبود كتابخانه وزيرى يزد 2 / 120 .\r\n\r\n( 103 ) حائرى - سيّد عليرضا ( 1304 ه . ق - )\r\nآية اللّه حاج سيّد عليرضا حائرى يزدى فرزند آية اللّه سيّد على پسر سيّد محمّد رضا از عالمان دينى يزد است .\r\nپدرش آية اللّه مير سيّد على حائرى ( م 1330 ق ) از برجسته‌ترين علماى يزد بود . سيّد عليرضا در سال 1304 ق متولد شد . مقدمات و سطوح را در يزد و در خدمت استادان آنجا به پايان برد .\r\nسپس در سال 1336 ق رهسپار نجف گرديد و ساليانى چند در محضر آيات عظام سيّد محمّد كاظم طباطبايى يزدى ، نائينى و سيّد ابو الحسن اصفهانى به ادامهء تحصيل پرداخت . پس از آن به يزد بازگشت و به انجام وظائف مذهبى و تدريس علوم دينى اشتغال ورزيد بزرگانى چون حضرات آيات سيّد محمّد محقق داماد و سيّد يحيى مدرسى از شاگردان او بودند . وى همچنين از قريحهء شعرى نيكويى برخوردار بود و اشعارى به فارسى و عربى سرود .\r\nآية اللّه حائرى در اواخر عمر به مشهد\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nمقدّس عزيمت كرد و سرانجام براثر ابتلا به بيمارى سل در آنجا وفات يافت .\r\nمفاخر يزد 1 / 178 - 177 ؛ آينهء دانشوران / 225 ، 231 .\r\nسيد حسن حسينى\r\nحائرى موسى - جلد دوم\r\nحائرى خراسانى - آرام - محمّد يوسف\r\nحائرى زعفرانى - رضوى - محمّد حاج آخوند - تربتى - عباس حاج عالم - آيت اللهى - سيّد محمّد باقر\r\nحاج رئيس - رئيس - محمود\r\n\r\n( 104 ) حافظيان - سيّد ابو الحسن ( 1282 - 1360 ه ش )\r\nحاج سيّد ابو الحسن حافظيان در سال 1282 ه ش در مشهد متولد شد . با ادبيات ، علوم رياضى ، طب ، فقه و اخلاق آشنا گرديد . به سير و سلوك پرداخت و به مطالعه علوم غريبه روى آورد و از محضر بزرگانى چون مرحوم شيخ حسنعلى نخودكى بهره‌مند گرديد .\r\nحافظيان با مرحوم حاج شيخ مجتبى قزوينى مراوده داشت تا اينكه به پيشنهاد او در سال 1348 ه ق به منظور ديدار با مرحوم سيّد موسى زرآبادى به قزوين رفت و تحت تأثير مقامات معنوى او قرار گرفت . خودش در قطعه شعرى مىگويد :\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n اى جوان خدمت بزرگان كن * نفس اماره را به فرمان كن\r\nبهر خدمت هميشه حاضر باش * گر قبولت كنند شاكر باش\r\nمجتبى شيخ و عالم و استاد * صاحب معرفت ، قرين سداد\r\nواجد سرّ و حكمت و ايمان * اوستاد معارف قرآن\r\nدر جوار رضا ( ع ) به فيض خفى * گشته آگه ز حكمت رضوى\r\nبرگذشت از علوم عرفانى * وز رسوم و فنون يونانى\r\nجان سوى مطلق حقايق داشت * سر به درگاه علم صادق ( ع ) داشت\r\nبد مربّى به جمع اهل صفا * راه‌آموز سرّ ملك بقا\r\nروزگارى كه يار من بودى * متوجه به كار من بودى\r\nروزى از روى لطف و مرحمتى * بعد شرحى و مدح و منقبتى\r\nگفتى از گفته‌هاى گاه و گهى * كه نگويد كسى به سال و مهى\r\nحاليا يك سفر به قزوين كن * قلب پاكيزه را تو تزيين كن\r\nبين چه درياى علم و فضل و كمال * واقف رازها ز قبل سؤال\r\nرادمردى بزرگوار و عليم * صاحب نفس مطمئن و حكيم\r\nچون رسيدم به خدمتش حيران * شدم از آن فرشتهء انسان\r\nدر حقيقت نمونه‌اى ز امام * گه سجود و ركوع و گه به قيام\r\nمن ز علمش كجا توانم گفت * خاصه زان علمها كه بود نهفت\r\nبگذرم از بيان حالت او * ندرم پردهء مقالت او\r\nمنّ و سلوى ز سفره‌اش خوردم * ظرف خود پر نمودم و بردم \r\nحافظيان سال 1351 ه ق به هند رفت و با خود عهد كرد تا زمانى كه رضا خان بر سرير قدرت است به ايران برنگردد . در هند به گشت‌وگذار و رياضت و عبادت روى آورد و لوح محفوظ را در پى رياضت طولانى بر روى تپه « صوفى پوره » واقع در دامنه كوه ترال كشمير ، استخراج كرد .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nحافظيان در هند با يك دختر ايرانى كه پدرش در آنجا استاد دانشگاه بود ، ازدواج كرد و پس از سقوط رضا خان در سال 1320 ه . ش به ايران آمد و سالها در يكى از حجره‌هاى فوقانى صحن عتيق رضوى به عبادت مشغول شد و ضريح قبر مطهّر امام رضا عليه السّلام را با كمك مردم معتقد پاكستان و آستان قدس و ايرانيان دلباختهء مقام ولايت ، و با مساعدت هنرمندان اصفهان و مشهد ساخت و نيمه شعبان 1379 ه ق در محل قبر نصب و از روى آن پرده‌بردارى شد .\r\nاو در سال 1360 ه ش درگذشت و در غرفه دار السرور دفن شد .\r\nكيهان فرهنگى ، سال نهم ، شماره 12 ، / 36 - 37 ، لوح محفوظ / 46 - 49 .\r\nغلامرضا جلالى\r\n\r\n( 105 ) حجازى طبسى - سيّد ابراهيم ( 1304 - 1377 ه ش )\r\nآية اللّه سيّد ابراهيم حجازى طبسى از علماى معاصر خراسان و مدرّسان برجستهء حوزه علميّه مشهد بود . وى در روز 12 خرداد 1304 ه . ش در شهر طبس متولد شد و پس از فراگيرى مقدمات ، به سال 1322 ه ش ، براى ادامه تحصيل به حوزه علميّه مشهد وارد گرديد و از درس شيخ محمّد تقى اديب نيشابورى و آية اللّه حاج ميرزا احمد مدرّس يزدى بهره برد و در سال 1328 ه . ش وارد حوزه علميّه نجف شد و پس از 18 سال اقامت و گذراندن درس خارج فقه و اصول نزد آية اللّه العظمى خويى و ديگران به ايران مراجعت كرد و در حوزه علميّه مشهد به تدريس سطوح عاليه ، درس اخلاق ،\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nپرورش طلاب ، اقامهء نماز جماعت و حلّ برخى مشكلات مادى و معنوى بعضى طلاب مشغول گرديد .\r\nمرحوم آية اللّه العظمى ميلانى از جمله مدارس علميه‌اى كه تأسيس فرمودند « مدرسه عالىحسينى » بود كه به صورت يك پژوهشكده علمى در سالهاى پيش از انقلاب اسلامى ، تربيت محقق ، نويسنده و كارشناس اسلامى را برعهده داشت ، كه از جمله شرايط ورودى آن براى طلاب فاضل امتحان جلدين كفاية الاصول بود .\r\nمرحوم آية اللّه حجازى يكى از اساتيد برجستهء آن مدرسه بود كه از همان ابتداى تأسيس با آن همكارى علمى داشت و تدريس برخى از دروس آن از جمله « آيات الاحكام » و « آيات العقائد » را برعهده داشت .\r\nآثار علمى به جاى مانده از ايشان علاوه بر تقريرات درس خارج فقه و اصول و يادداشتهاى علمى ، كتاب « آيات العقائد » است كه همان جزوهء تكميل شده درس « آيات العقائد » ايشان در مدرسه عالىحسينى مىباشد كه در بنياد پژوهشهاى اسلامى پس از تحقيق و تصحيح در دست آماده‌سازى و چاپ است .\r\nمرحوم آية اللّه حجازى در زمان حيات آية اللّه العظمى سيّد عبد اللّه شيرازى از خواص اصحاب معظّم‌له بود و به استفتائات ايشان پاسخ مىداد .\r\nاو اخلاق الهى داشت و پارسايى را پيشهء خود ساخته بود ، به داشتن و دارايى نمىانديشيد و جلب رضايت خدا را در همهء امور دنبال مىكرد و مورد احترام عموم علما و فضلاى حوزه بود ، تا اينكه پس از يك بيمارى قلبى روز 27 آبان 1377 ه ش درگذشت و روز 28 آبان در صحن آزادى حرم به خاك سپرده شد .\r\nبا استفاده از يادداشتهاى استاد الهى خراسانى و ديگر آشنايان .\r\nابراهيم زنگنه\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\n( 106 ) حجت طباطبايى - محمّد باقر ( 1298 - 1380 ه ش )\r\nآية اللّه سيّد محمّد باقر حجت ، از اعقاب فقهاى نامدار ، سيد محمّد مجاهد صاحب رياض المسائل و سيد على صاحب رياض المسائل و از طرف مادر از اعقاب علّامه سيد بحر العلوم ؛ در سال 1337 ه ق / 1298 ه . ش در بيت علم و فضيلت به دنيا آمد . پدر و عموى ايشان از مراجع تقليد كربلا بودند .\r\nآية اللّه حجت از دروس آيات عظام سيّد ابو الحسن اصفهانى ، سيد ابو القاسم خوئى و سيّد محمّد هادى ميلانى بهره فراوان برد .\r\nوى در سال 1320 ه ش از نجف به مشهد هجرت كرد و در اين شهر ساكن شد و با دختر مرحوم آية اللّه حاج شيخ مرتضى آشتيانى ازدواج كرد . و مدتى همراه آية اللّه ميرزا حسن صالحى در درس خارج فقه مرحوم آية اللّه حاج شيخ هاشم قزوينى در مدرسه حاج حسن شركت كرد و خود تمام عمر را به درس و بحث سپرى نمود .\r\nآية اللّه حجت در روز پنجشنبه 27 دىماه 1380 براثر سكته در سن 86 سالگى در مشهد چشم از جهان بست و به سراى جاودان شتافت و پيكر پاكش صبح جمعه 28 دىماه با حضور عموم علما و مردم تشييع و در صحن آزادى حرم مطهر به خاك سپرده شد . رهبر معظم انقلاب آية اللّه سيّد على خامنه‌اى در پى درگذشت ايشان پيام تسليتى به آية اللّه واعظ طبسى ارسال نمود .\r\nغلامرضا جلالى\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\n( 107 ) حجت كاشانى - حسن ( - 1312 ه ش )\r\nشيخ حسن حجت كاشانى ، از علماى منور الفكر مشهد بود و به سال 1312 ه ش در مشهد درگذشت .\r\n\r\n( 108 ) حرّ عاملى - احمد ( ح 1041 - 1120 ه ق )\r\nشيخ احمد فرزند شيخ حسن و برادر كوچك شيخ محمّد حرّ عاملى صاحب الوسائل است . در سال 1041 ه ق به دنيا آمد تا سال 1120 ه ق در قيد حيات بود و پس از درگذشت برادرش شيخ حرّ عاملى ، در سال 1104 ه ق شيخ الاسلام مشهد شد . كتابهاى تفسير القرآن ، تاريخ كبير ، تاريخ صغير ، حاشيه مختصر النافع و جواهر الكلام فى الخصال المحمودة فى الانام ، الملوك كه نسخه‌اى از آن در كتابخانه مجلس موجود است و تاريخ كتابت آن 16 ربيع الأوّل سال 1091 ه ق مىباشد از آثار ايشان است .\r\nوى در سال 1070 ه ق به عراق رفت و سال 1071 به حج مشرف شد و سال 1084 در مشهد ساكن شد ، در اين سال در مشهد زلزله‌اى روى داد و مناره و قبه حرم امام عليه السّلام صدمه ديد و عده زيادى از بين رفتند و به دستور شاه سليمان ، قبه بازسازى شد . در سال 1115 شاه سلطان حسين شيخ احمد را به اصفهان فراخواند . و در سال 1120 ق درگذشت . به نقل عمادزاده ، مؤلف كتاب زندگى امام رضا عليه السّلام قبرش در پشت سر شيخ حرّ عاملى ، در مدرسهء ميرزا جعفر متصل به صحن عتيق است .\r\nامل الآمل / 31 ، زندگانى امام رضا ( ع ) ، عمادزاده 3 / 326 - 327 ، الذريعة 8 / 71 ، اعيان الشيعة 2 / 494 .\r\nابراهيم زنگنه\r\n\r\n( 109 ) حرّ عاملى - حسن ( 1000 - 1063 ه ق )\r\nشيخ حسن فرزند شيخ على و پدر شيخ محمّد و شيخ احمد ، كه نسبش به\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nحرّ بن يزيد رياحى مىرسد ، از فقها و چهره‌هاى برجستهء علمى مهاجر جبل عامل لبنان است . سال 1000 ه ق در جبل عامل متولد شد ، به تحصيل پرداخت و حافظ قرآن شد . در سال 1062 ه ق براى زيارت حرم امام رضا عليه السّلام به قصد مشهد حركت كرد ، در بين راه ، در بسطام زندگى را بدرود گفت و فرزندش شيخ زين العابدين جسد او را به مشهد حمل كرد و در پايين پاى حضرت دفن كرد . درگذشت او با تشرّف فرزند ديگرش شيخ محمّد مشهور به شيخ حرّ عاملى به مكه هم‌زمان بود .\r\nشهيدان راه فضيلت / 332 ، ضميمه تاريخ علماى خراسان / 178 ، منتخب التواريخ / 687 ، زندگانى امام رضا ( ع ) ، عمادزاده 2 / 326 ، امل الآمل 1 / 66 ، اعيان الشيعة 5 / 212 .\r\nغلامرضا جلالى\r\n\r\n( 110 ) حرّ عاملى - محمّد ( 1033 - 1104 ه ق )\r\nمحمد بن حسن بن على بن على بن محمّد بن حسين ، معروف به شيخ حرّ عاملى ، يكى از بزرگان علماى اماميه و مشاهير محدثان شيعه است . وى شب جمعه هشتم رجب سال 1033 ه ق در مشغره ، يكى از روستاهاى لبنان در ناحيهء بقاع ، چشم به جهان باز كرد و نزد عموى خود شيخ محمّد حر و جد مادريش شيخ عبد السلام بن محمّد حرّ و دايى پدرش شيخ على بن محمود و صاحب كتاب المعالم و شيخ حسين ظهيرى ، دانش آموخت و چهل سال در كشورهاى اسلامى به سفر پرداخت و دو بار به حج رفت و پس از زيارت قبر پيشوايان دينى ، در مسير خراسان مدّتى در اصفهان اقامت گزيد و با علماى بزرگ آن ديار مصاحبت و مباحثه علمى داشت . او مدتى كه در اصفهان بود بدون اذن به دربار شاه سليمان مىرفت و در كنار او مىنشست . در سال 1073 به مشهد آمد و مجاور شد و 31 سال در مشهد ماند و دو بار ديگر در اين مدت به حج و زيارت ائمه مشرف شد و حلقهء درسى تشكيل داد و تفصيل وسائل\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nالشيعة را تدريس مىكرد و شاگردانى را پروراند و به تعدادى از آنها ، از جمله به ميرزا علاء الملك فرزند ميرزا ابى طالب علوى موسوى در 15 ربيع الثانى 1086 و نيز در سال 1085 به علامه مجلسى اجازه داد و از مجلسى اوّل و سيّد جزائرى و شيخ على سبط به نقل حديث مجاز گشت . تا اينكه 21 رمضان 1104 ه ق چشم از دنيا فروبست و در طبقه زيرين مدرسه ميرزا جعفر متصل به صحن انقلاب دفن شد .\r\nاز شيخ حرّ عاملى آثار گرانبهايى بر جاى مانده است . از جمله مىتوان از اين كتابها و رساله‌ها ياد كرد : الجواهر السنيه فى الاحاديث القدسية ، الصحيفة الثانية من ادعيه على بن الحسين ( ع ) ، تفصيل وسائل الشيعة الى تحصيل مسائل الشريعة ، هداية الامه الى احكام الائمه عليهم السلام ، فهرست وسائل الشيعة ، الفوائد الطوسية ، اثبات الهداة بالنصوص و المعجزات ، امل الآمل فى علماء جبل عامل ، رساله‌اى در رجعت ، رساله‌اى در رد صوفيه ، فصول المهمة فى اصول الائمه ، العربية العلوية و اللغة المروية ، ديوان شعر و چندين كتاب ديگر .\r\nشيخ با تأليفهاى خود حقّ بزرگى بر گردن شيعيان دارد . تأليف وسائل بالغ بر بيست سال طول كشيد . پس از آن شيخ به كار فهرست آن پرداخت و هداية الامه و فصول المهمه را از آن مجموعه گزينش كرد .\r\nوى در آخر عمر تمام همّ خود را مصروف نوشتن شرحى بر وسائل نمود .\r\nاز اجازه ايشان به مير محمّد تقى بن محمّد صادق موسوى در شعبان 1100 ه ق معلوم مىشود كه تنها مقدارى از آن را نوشته بوده است و مطابق نسخه‌هاى خطى موجود ، اين شرح با نام تحرير وسائل الشيعة تا باب دهم از ابواب الماء المضاف ، موجود است .\r\nامل الآمل 1 / 141 - 154 ، الذريعة 11 / 24 و 263 ، اعيان الشيعة 9 / 167 .\r\nغلامرضا جلالى\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\n( 111 ) حرّ عاملى - محمّد رضا ( - 1110 ه ق )\r\nشيخ محمّد رضا فرزند شيخ محمّد بن حسن حرّ عاملى ، از علماى معروف عصر خود بود و پس از ارتحال پدرش در مشهد ، زمام معنوى شهر را به عهده گرفت . پيوسته در حال مراقبه بود تا اينكه پس از شش سال از رحلت پدرش در سال 1110 ه ق روح پاكش به جهان غيب پر گشود و در طبقهء زيرين مدرسه ميرزا جعفر متصل به صحن انقلاب ، در كنار غرفه پدرش دفن گرديد .\r\nاز آثار قلمى او جمع‌آورى اشعار شيخ بهايى است .\r\nتاريخ علماى خراسان / 39 ، منتخب التواريخ / 687 ، مطلع الشمس / 680 ، 162 .\r\nغلامرضا جلالى\r\n\r\n( 112 ) حرفوشى عاملى - ابراهيم ( - 1080 ه ق )\r\nشيخ ابراهيم فرزند محمّد بن على بن احمد حرفوشى عاملى كركى ، پدر او به حريرى مشهور بود و او نزد پدر و علامه مجلسى دانش آموخت . كتاب مجموعة الاجازات از آثار اوست و در اجازات بحار الانوار زياد از آن ياد شده است .\r\nوى به سال 1080 ه ق در مشهد درگذشت . شيخ حرّ عاملى در تشييع او حضور داشته است .\r\nالذريعة 20 / 59 ، امل الآمل 1 / 30 ، طبقات اعلام الشيعة / 4 - 5 ، اعيان الشيعة 2 / 216 .\r\nغلامرضا جلالى\r\nحسين - سيّد ميرزا - رضوى - ميرزا حسين\r\n\r\n( 113 ) حسينى - ابو جعفر محمّد ( - 452 ه ق )\r\nمحمّد بن محمّد ابو جعفر حسينى از\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nنوادگان على بن حسين بن على عليه السّلام است كه در قرن پنجم هجرى مىزيسته است وى فردى محدث و راوى بود .\r\nطبق گزارش عبد الغافر فارسى ابو جعفر حسينى در سناباد طوس وفات يافت و در ماه ذىقعده سال 452 ق در مشهد به خاك سپرده شد .\r\nعزيز اللّه عطاردى : فرهنگ خراسان 7 / 130 ؛ عبد الغافر فارسى : تاريخ نيشابور / 45 .\r\nمحمد جواد هوشيار\r\nحسينى - كاشانى - سيد حسن\r\n\r\n( 114 ) حسينى بجنوردى - اسماعيل ( 1241 - 1325 ه ش )\r\nسيد اسماعيل حسينى معروف به « حاج ميرزا » و ملقب به « قوام الحكماء » فرزند سيّد محمّد سلطان الذاكرين ( حاج سلطان بزرگ ) از علما و مجتهدان قرن سيزده است . وى به سال 1283 ه ق / 1241 ه ش در شهر بجنورد متولد شد . پس از انجام آموزشهاى مقدماتى به نجف رفت و در كنار فراگيرى علوم حوزوى آموزش پزشكى را دنبال كرد و سال 1339 ه ق به تأييد وزارت معارف محكمه‌اى در بالا خيابان مشهد داير كرد و به معالجه بيماران پرداخت .\r\nاو پزشكى توانا و متفكرى برجسته بود و به زبانهاى عربى و فرانسه تسلط داشت . گاهى كه پزشكان آمريكايى و روسى شاغل در مشهد به مشكلى برمىخوردند ، از قوام الحكماء درخواست مساعدت مىكردند .\r\nسيد اسماعيل پس از مدتى از كار پزشكى دست كشيد و به مطالعه و\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nپژوهش روى آورد . در خون‌شناسى تحقيقات وسيعى انجام داد . او به رشته فيزيك نيز علاقه داشت . سه‌چرخه‌اى اختراع كرد كه بدون نياز به سوخت حركت مىكرد و دستگاهى ساخت كه با قرار دادن در برابر دست اشخاص ، گروه خونى آنها را تشخيص مىداد . او زمانى كه در مدرسه نواب درس مىخواند ، فواره‌اى در حوض مدرسه كار گذاشت و يك سال پيش از مرگش دستگاهى مشابه كامپيوتر ابداع كرد . اين دستگاه كه به شكل لوله‌اى مدرج به اندازه عصا بود ، در دست بيمار قرار مىگرفت و در سر ديگر آن انواع داروها آزمايش مىشد . دستگاه با نشان دادن علائم منفى يا مثبت ، داروى مؤثر را معين مىكرد .\r\nبرخى از مقامات فرانسوى و ايرانى خواستار خريد اين دستگاه بودند و مبلغ هنگفتى را به او پيشنهاد كردند ، ولى قوام الحكماء بااين‌كه نياز شديد مالى داشت از پذيرفتن آن خوددارى كرده و گفته بود : « علم فروختنى نيست ، علم بايد به دست اهلش برسد نه اهل تجارت ، من هنوز آن انسان صالح را نيافته‌ام » ، وى يك سال پيش از مرگش به حسام الدّين شمس المعالى كه هميشه از او حمايت مالى مىكرد پيغام فرستاد كه محرمى جز او نمىشناسد و قصد داشت دستگاههاى دست‌ساخت خود را به او واگذار كند ، اما مرگ ناگهانى شمس المعالى مانع آن شد ، پس از چندى قوام الحكماء نيز كه زندگى را در فقر و تنگدستى گذرانده بود ، به سال 1325 ه ش در مشهد درگذشت . كتاب الوجيزه النيريه در علم طب از آثار اوست .\r\nدانشوران بجنورد / 56 - 61 ، الذريعة 25 / 54 .\r\nابراهيم زنگنه\r\n\r\n( 115 ) حسينى تبريزى - محمّد حسين ( - 1350 ه ق )\r\nحاج سيّد محمّد حسين تبريزى ، ملقب به « سلطان القراء » از فضلا و قاريان ممتاز و حفاظ روضه رضوى بود\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nو تعليم قرائت قرآن كريم به سرپرستى او انجام مىشد . وى در سال 1322 ه ق كتاب منهاج المستخير را در موضوع استخاره نوشت . اين كتاب به شماره 3438 در فهرست كتابهاى خطى آستان قدس رضوى ثبت است . مرحوم تبريزى روز دهم رمضان سال 1350 ه ق درگذشت و در راهرو كشيك‌خانه واقع در رواق حرم مطهّر حضرت رضا عليه السّلام دفن شد .\r\nفهرست كتب خطى كتابخانه آستان قدس رضوى 6 / 298\r\nابراهيم زنگنه\r\n\r\n( 116 ) حسينى تبريزى - محمود ( 1320 - 1381 ه ق )\r\nحاج سيّد محمود حسينى تبريزى فرزند يوسف علوى ، به سال 1320 ه ق در شهر تبريز متولد شد . سالها در جوار امام رضا عليه السّلام مجاور بود . كتابهاى الحجاب و الاسلام يا بهترين ارمغان در حجاب زنان ، هدية الاخوان ، و هداية المسترشدين الى حرمة الغناء فى الدّين از آثار قلمى اوست . سال 1381 ه ق براى معالجه به تهران رفت و همان‌جا درگذشت و برحسب وصيت به مشهد منتقل شد و در يكى از حجره‌هاى صحن عتيق به خاك سپرده شد .\r\nمؤلفين كتب چاپى فارسى و عربى ، ج 9 ، واژهء حسينى ، زندگينامه رجال و مشاهير ايران 3 / 105 ، ضميمه تاريخ علماى خراسان / 291 .\r\nابراهيم زنگنه\r\n\r\n( 117 ) حسينى تهرانى - محمّد حسين ( 1345 - 1416 ه ق )\r\nمرحوم علامه آية اللّه حاج سيّد محمّد حسين حسينى تهرانى فرزند مرحوم آية اللّه حاج سيّد محمّد صادق ، از علما و عرفاى برجسته قرن حاضر است . ايشان به سال 1345 ه ق چشم به جهان گشود و تحت مراقبت پدر دوران آموزشهاى ابتدايى و متوسطه را در رشتهء مكانيك و ماشين‌سازى به پايان\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nرساند و سپس به تحصيل علوم الهى روى آورد . در سفر زيارتى در مشهد به دست مرحوم آية اللّه ميرزا محمّد تهرانى صاحب مستدرك البحار كه از بزرگان علماى عصر و دايى پدرى او بود به كسوت روحانيت درآمد . سال 1364 ه ق براى تحصيل به قم رفت و در مدرسهء حجت حجره گرفت و به مجموعه شاگردان علامه سيّد محمّد حسين طباطبايى پيوست و از خواص آن فرزانه در عرفان عملى ، تفسير و فلسفه گرديد و مدت هفت سال بجز ايشان از محضر آيات سيّد محمّد حجت ، سيّد محمّد داماد و حاج آقا حسين بروجردى حاج سيّد رضا بهاء الدينى ، حاج شيخ عبد اللّه سدهى و حاج شيخ مرتضى حائرى استفاده برد .\r\nبه سال 1370 ه ق به توصيه بزرگانى چون علامه طباطبايى و آية اللّه شيخ محمّد صدوقى يزدى براى تكميل تحصيلات خود به نجف رفت و از محضر آيات عظام آقا شيخ حسين حلى ، حاج سيّد ابو القاسم خويى و سيّد محمود شاهرودى استفاده برد ، و به سفارش علامه طباطبايى با آية اللّه حاج شيخ عباس قوچانى ، وصىّ مرحوم آية اللّه ميرزا على آقا قاضى در امور سلوكى و معنوى حشر و نشر پيدا كرد و پس از شش سال به حضور مرحوم حاج سيّد هاشم موسوى ( حدّاد ) رسيد و از محضر ايشان بهره‌مند گرديد .\r\nسال 1377 ه ق پس از اتمام تحصيلات عالى و اتقان در علوم عقلى و نقلى و حقيقى ، جهت اداى تكليف و اقامهء شعائر الهى به امر استاد عرفانش حضرت آية اللّه حاج شيخ محمد جواد\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nانصارى همدانى به تهران بازگشت و در مسجد قائم خيابان سعدى به نشر احكام اسلامى و ارشاد مردم و تهذيب نفوس مستعده در راستاى تحكيم بنيانهاى حاكميت دين و احياى علوم اسلام و تثبيت محورهاى اساسى شرع ، اعم از ولايت فقيه ، نماز جمعه ، ارتش ملى ، الگوهاى حجاب و ازدواج و تبيين لزوم بازگشت به قرآن و بينش توحيدى ، همت گماشت و پس از 24 سال تلاش مخلصانه در شهر تهران در سال 1400 ه ق به امر استاد سلوكش مرحوم حاج سيد هاشم حدّاد به منظور مجاورت آستان مقدس رضوى به مشهد مهاجرت كرد و مدت 15 سال لحظه‌اى از تربيت نفوس مستعدّه و تأليف دست نكشيد و آثار گرانمايه‌اى چون اللّه‌شناسى ، امام‌شناسى ، معادشناسى ، توحيد علمى و عينى ، مهر تابان ، روح مجرد ، رسالهء نوين ، ولايت فقيه ، نور ملكوت ، نگرشى بر مقالهء قبض و بسط تئوريك شريعت ، رسالهء نكاحيه ( كاهش جمعيت ضربه‌اى سهمگين بر پيكر مسلمين ) لمعات الحسين و لبّ اللباب را نگاشت و به نشر سپرد .\r\nايشان سرانجام پس از 71 سال عمر پرثمر روز شنبه نهم ماه صفر سال 1416 ه ق درگذشت و پيكر پاكش پس از تشييع باشكوه و نمازى كه به امامت حضرت آية اللّه العظمى بهجت فومنى برگزار شد در ضلع جنوب شرقى صحن انقلاب ( عتيق ) حرم مطهّر رضوى به خاك سپرده شد . عاش سعيدا و مات حميدا .\r\nغلامرضا جلالى\r\nحسينى جلالى - محمّد - جلالى\r\nهمدانى - محمّد\r\n\r\n( 118 ) حسينى خسروشاهى - سيّد احمد ( 1330 - 1397 ه . ق )\r\nآية اللّه سيّد احمد حسينى خسروشاهى در سال 1291 ش /\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n1330 ق در تبريز به دنيا آمد و دروس مقدماتى علوم اسلامى را در زادگاه خود فراگرفت . در سال 1314 ش ، پدرش به علت مخالفت با ماجراى كشف حجاب و ديگر اقدامات ضد دينى رضا خان پهلوى ، به اتفاق عده‌اى از روحانيون مبارز تبريز ، به سمنان و سپس به مشهد تبعيد شد . سيّد احمد نيز به مشهد رفت و از محضر استادانى چون حضرات آيات : حاج آقا حسين قمى ، ميرزا ابو الحسن انگجى و ميرزا محمّد آيت‌اللّه‌زاده خراسانى استفاده كرد .\r\nسپس به تبريز رفت و بعد از اقامتى دوساله ، راهى قم شد و در درس شيخ عبد الكريم حائرى يزدى و استادان ديگر حوزه حضور مستمر يافت . وى پس از ساليانى به مدارج عالى علم و كمال و فقاهت دست‌يافت و خود نيز سال‌ها به تدريس فقه و اصول و كلام و اخلاق پرداخت . آية اللّه خسروشاهى سپس به دعوت پدر به تبريز برگشت و تا آخر عمر ، رسالت خود را در آنجا ادامه داد . اين فقيه بزرگوار در آغاز قيام امام خمينى قدس سرّه در سال 1342 ش ، از جمله علماى مبارزى بود كه در تبريز به طرف‌داراى از جنبش اسلامى امام پرداخت و در اين راه ، بارها توسط عمال پهلوى در تبريز ، دستگير ، زندانى و تبعيد شد . آية اللّه سيّد احمد خسروشاهى سرانجام در 28 خرداد 1356 ش / 30 جمادى الثانى 1397 ق در 65 سالگى دار فانى را وداع گفت و برحسب وصيت در صحن مطهر امام رضا عليه السّلام دفن گرديد . برخى از آثار علمى و قلمى ايشان بدين قرار است :\r\nرسالة فى المواعظ ، حاشيه بر كتاب تبصره علامه حلّى و حاشيه بر عروة الوثقى .\r\nغلامرضا جلالى\r\n\r\n( 119 ) حسينى لواسانى - حسن ( 1308 - 1400 ه ق )\r\nآية اللّه علّامه حاج سيّد ميرزا حسن فرزند آية اللّه سيّد محمّد حسينى لواسانى ، از علماى معاصر است و در\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nعراق و لبنان از نيك‌نامى برخوردار بود .\r\nسحرگاه روز سوم رمضان سال 1308 ه ق در نجف متولد شد . پدرش از اساتيد برجسته نجف و جدّش مرحوم حاج سيّد ابراهيم حسينى لواسانى از مراجع وقت به شمار مىرفتند . جدّ مادرى ايشان سيّد مهدى خراسانى ( شهيد چهارم ) است .\r\nمرحوم لواسانى از نبوغ سرشارى برخوردار بود . در 22 سالگى دوره خارج فقه و اصول را نزد آخوند ملّا محمّد كاظم خراسانى و سيّد محمّد كاظم يزدى فراگرفت و پس از ارتحال آن دو از محضر شيخ الشريعة اصفهانى و آقا سيّد على گنابادى و آقا شيخ على قوچانى بهره برد .\r\nدر جريان جنگ جهانى اول و شيوع بيماريهاى مهلك در عراق ، به‌سوى ايران حركت كرد ، ولى در بين راه همهء اعضاى خانواده‌اش از بيمارى جان سپردند و خود به تنهايى رهسپار ايران شد . در تهران ازدواج كرد و شش سال در مشهد به تدريس اشتغال ورزيد و به قصد زيارت حج عازم سفر شد و در بازگشت در عتبات ماند و در درس حضرات آيات محمّد حسين غروى اصفهانى ، حكيم ، و ضياء الدّين عراقى به مدت 5 سال شركت جست و اجازات اجتهاد از اساتيد خود گرفت و به توصيه سيّد ابو الحسن اصفهانى و ميرزاى نائينى و درخواست مردم جبل عامل واقع در جنوب لبنان به آنجا رفت و مدت 22 سال در آنجا به اشاعه دين و نشر احكام پرداخت . او با علماى معاصر خود در ارتباط نزديك بود .\r\nآية اللّه لواسانى سال 1370 ه ق به\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nقصد اقامت دايم در ايران به تهران بازگشت و در مسجد محموديه اقامه نماز جماعت نمود و ضمن احداث چندين مدرسه علمى ، به تأليف ، تحقيق ، تدريس و تبليغ پرداخت تا اينكه 25 جمادى الآخر سال 1400 ه ق در شهر تهران درگذشت و بنا به وصيتش ، جنازه او را به مشهد حمل كردند و در رواق دار الزهد حرم به خاك سپردند .\r\nتاليفات زير از آثار ايشان است :\r\nنور الافهام فى علم الكلام در 3 جلد ، تاريخ النبى احمد ، تواريخ الانبياء ، الدروس البهيّة در تاريخ ائمه ، مرقات الجنان در ادعيه ، الشريعة السّمحاء رساله‌اى عملى براى اهالى لبنان ، كشكول لطيف ، شرح نهج البلاغة به عربى ، نقض الهفوات و تكذيب المفتريات ، فضيحة الكذّابين در رد قاديانى ، سفينة الحسين الناجيه ، تقريرات فى الفقه ، ديوان اشعار عربى در مدح ائمه در 3 جلد و تقريرات اصول نائينى .\r\nغلامرضا جلالى\r\n\r\n( 120 ) حسينى نيشابورى - ابراهيم ( - 1012 ه ق )\r\nسيد ابراهيم حسينى نيشابورى ، مدرس آستان قدس رضوى بود و در رياضيات دست داشت و به سال 1012 ه ق در حرم على بن موسى الرضا عليه السّلام دفن شد . ايشان رساله نيروزيه را در اثبات اينكه تحويل خورشيد از حوت به حمل همان قول مشهور است نوشت و رساله مولوديه به زبان عربى و رساله‌اى در نماز جمعه به زبان فارسى از آثار اوست .\r\nالذريعة 15 / 63 ، رياض العلماء 1 / 40 ، اعيان الشيعة 2 / 136 ، طبقات اعلام الشيعة / 12 .\r\nغلامرضا جلالى\r\n\r\n( 121 ) حسينى يزدى - حسن ( - 1380 ه ش )\r\nآية اللّه حاج ميرزا حسن بن محمّد حسينى يزدى صاحب كتاب درر السفيّه\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nدر سال 1380 در تهران درگذشت . و جنازه‌اش به مشهد حمل و در راهرو دار الضيافه رضوى از صحن جديد دفن و مجلس ترحيم در مسجد گوهرشاد برگزار شد .\r\nغلامرضا جلالى\r\n\r\n( 122 ) حكمت‌نيا - محمّد باقر ( 1298 - 1380 ه ش )\r\nآية اللّه حاج محمّد باقر حكمت‌نيا فرزند ميرزا ابو القاسم خان عرب از مبارزين عصر مشروطيت ، در 14 جمادى الاول 1338 ه . ق / 18 بهمن 1298 ه ش در آذر شهر به دنيا آمد . وى از طرف مادرى از نوادگان آقا باقر بهبهانى بود ، و جد مادرى ايشان در كرمانشاه به دست رضا خان كشته شده بود .\r\nآية اللّه حكمت‌نيا در دوران كودكى در تبريز به مدرسه رفت و استعداد درخشان ايشان همه معلمين را شگفت‌زده كرد . توجه وى از هشت‌سالگى به جهان معنى و مبدأ و معاد جلب شد و كشش عميقى در خود نسبت به عوالم قدسى ، يافت . ايشان در سال 1314 ه . ش در جريان كشف حجاب به قم سفر كرد و به محضر آية اللّه حاج شيخ عبد الكريم حائرى رفت و در يكى از حجرات فيضيه سكونت يافت و به تحصيل علوم دينى پرداخت و تا سال 1320 در درس آيات حجت ، خوانسارى و ميرزا محمّد فيض شركت جست كه در همين سال به آذرشهر برگشت و به اين انديشه افتاد كه مساجد آذرشهر را داير كند . او با فرقه‌گرايى و صوفيگرى و انديشه‌هاى الحادى به\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nمبارزه برخواست ، با اين حال خود متهم به گرايش به صوفيه شد و ناچار به تبريز هجرت كرد و توليت مدرسه طالبيه را به عهده گرفت و به تدريس لمعه ، رسائل و معراج السعاده پرداخت .\r\nايشان در حدود سال 1324 ه ش به تهران رفت و حركت‌هاى سياسى خود را آغاز كرد و با توجه به خويشاوندى كه با واحدى داشت ، در جريان فعاليت فدائيان اسلام قرار گرفت و در مسجد مجد الدوله و مدرسه لرزاده به تدريس مشغول گرديد و در دانشگاه تهران به تحصيل الهيات مبادرت نمود و پس از مدتى در شهر رى مستقر شد و در مدرسه برهانيه به تدريس پرداخت .\r\nدر جريان نهضت ملى ، آية اللّه حكمت‌نيا به تبريز بازگشت و با دولت ملى همكارى نمود و مورد علاقه خاص آية اللّه كاشانى قرار گرفت و پس از كودتاى 28 مرداد خانه‌نشين شد و در سال 1335 در حالى كه تحت تعقيب بود به عراق ، سوريه ، لبنان ، اردن هاشمى و عربستان سفر نمود و در بازگشت به اتهام ارتباط با اخوان المسلمين مورد بازجويى ساواك قرار گرفت .\r\nحكمت‌نيا در سال 1342 از تبريز به قم هجرت كرد و تا سال 45 در اين شهر اقامت داشت و از نزديك با علامه طباطبايى و شيخ مهدى حق‌پناه و بيت امام خمينى ارتباط داشت و در سال 1345 بار ديگر به تهران بازگشت و در دربند شميران به كار تبليغ مشغول شد و مدتى بعد از سوى آيات قم به شاه‌آباد ( اسلام‌آباد ) غرب رفت و در مدتى نه چندان طولانى توانست ميان جمعيت‌هاى متفرق آنجا كه از شيعه ، سنى ، بهايى ، يهودى و علىاللّهى تركيب يافته بود نقش روشنگرانه و مؤثرى به دست آورد .\r\nآية اللّه حكمت‌نيا سالهاى آخر عمر خود را در مشهد سپرى كرد و به تدريس و تربيت پرداخت و در جريان انقلاب اسلامى حضور فعالى داشت و در بهمن سال 1380 چشم از جهان فروبست و در ورودى كفشدارى 10 صحن\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nآزادى حرم مطهر دفن شد .\r\nآية اللّه حكمت‌نيا انسانى نوگرا و اهل انديشه و داراى سعه‌صدر بود . ايشان معتقد بود ما اگر راه امر به معروف و نهى از منكر را بدانيم تا اعماق وجود آدمها مىتوانيم دين خدا را سرايت دهيم . وى تمام عمر خود را در جستجوى حق و عمل به آن سپرى نمود . ايشان توحيد را سرّ حيات و حيات را منبعث از توحيد مىدانست .\r\nغلامرضا جلالى\r\n\r\n( 123 ) حكيم زرگر - غلامحسين ( - 1359 ه ق )\r\nحاج غلامحسين زرگر معروف به « حكيم زرگر » از عرفا و حكماى مشهد بود و سالها در خدمت حاجى فاضل و ديگر اساتيد عصر خود به تحصيل علم پرداخت و در علوم دينى ، تفسير و اسطرلاب به كمال رسيد .\r\nوى از مردان وارسته و پارسا و مورد توجه و اعتماد عامهء مردم حتى اقليتهاى مذهبى بود و شغل زرگرى داشت . در اسطرلاب ماهر و در فهم قرآن بلندپايه بود . اشعار توحيدى شاهنامه را گرد آورد و تفسيرى بر بعضى از آيات قرآن كريم نوشت . او كه از دسترنج و هنر خود روزگار مىگذرانيد ، بعد از 70 سال زندگى ، در سال 1359 ه ق به سراى ماندگار شتافت و در صحن جديد حرم مطهر دفن گرديد .\r\nضميمه تاريخ علماى خراسان / 270 ، تاريخ آستان قدس / 343 .\r\nابراهيم زنگنه\r\nحكيم سديد - قمى سديد - جلد دوم\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n\r\nخ\r\n\r\n( 124 ) خاتون‌آبادى - محمّد حسين ( - 1151 ه ق )\r\nآقا سيّد حسين خاتون‌آبادى فرزند امير محمّد صالح از جانب مادر نوه ملا محمّد باقر مجلسى بود . در خدمت پدر و جد خويش علامه مجلسى و آقا جمال خوانسارى سيد على خان شيرازى شارح صحيفه سجاديه و اساتيد ديگر حوزه اصفهان سالها بهره برد و به مقام اجتهاد رسيد و از آية اللّه سيّد جزايرى اجازه دريافت كرد . او سالها در مقام شيخ الاسلامى و امامت جمعه اصفهان خدمت كرد و نظارت بر امور مريم بيگم عمه شاه سلطان حسين صفوى به عهده وى بود . او هيچ‌گاه احكام دينى را فداى اميال شخصى نكرد . و بر فقه و حديث و حكمت و تفسير تسلّط كافى داشت و سرآمد زمان خويش بود . او شعر مىسرود ، داراى خطى زيبا بود و سيد مهدى بحر العلوم ، فرزندش سيد عبد الباقى اصفهانى و سيد نصر اللّه حايرى و شيخ زين العابدين خوانسارى در شمار شاگردان ايشان هستند . وى اجازات زيادى نيز به بزرگان علم اعطاء نموده است .\r\nپس از ظهور نادر شاه ، خاتون‌آبادى همچنان سمت شيخ الاسلامى را داشت و مامور آزمون قضات و رسيدگى به كارهاى آنان بود ، او حاضر نشد بر سفره نادر شاه حاضر شود و در ظروف زرين غذا بخورد . سرانجام روز دوشنبه 23\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nشوال سال 1151 ه ق در اصفهان درگذشت و جنازه‌اش روز جمعه همان هفته به مشهد منتقل شد و در جوار حضرت رضا عليه السّلام دفن گرديد .\r\nاز تأليفات اوست :\r\n1 - مناقب الفضلاء\r\n2 - الواح السماويه فى اختيارات الايام الاسبوع و السنة\r\n3 - رساله‌اى در منجزات مريض\r\n4 - رساله عمليه\r\n5 - خزائن الجواهر فى اعمام السنة\r\n6 - سبع المثانى فى زيارات ائمة العراق\r\n7 - وسيلة النجاح فى الزيارات البعيدة\r\n8 - النجم الثاقب\r\n9 - حكم النكاح بين العبدين\r\n10 - كلمة التقوى فى تحريم الغيبة\r\n11 - مفتاح الفرج فى استخاره\r\n12 - رساله‌هايى در بدأ ، زكات ، خمس ، لقطه و . .\r\n13 - حواشى شرح الجديد للتجريد\r\n14 - حواشى شرح اللمعة\r\nاعيان الشيعة 9 / 253 - 254 ، منتخب التواريخ / 685 و 698 ، روضات الجنات 5 / 356 و 396 ، گنجينه دانشمندان 3 / 278 - 279 شهيدان راه فضيلت / 382 ، خاتمه مستدرك الوسائل / 386 .\r\nريحانة الادب 2 / 100 - 101\r\nغلامرضا جلالى\r\nخادم‌باشى - مجيد فياض - عبد المجيد\r\n\r\n( 125 ) خادمى اصفهانى - سيّد حسين ( 1280 - 1363 ه ش )\r\nآية اللّه حاج سيّد حسين خادمى اصفهانى فرزند سيّد ابو جعفر فرزند آقا\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nسيّد صدر الدّين عاملى كه نسبت خانوادگى وى به امام موسى بن جعفر عليه السّلام مىرسد ، از علما و فقهاى بنام و رئيس حوزه علميه اصفهان بود .\r\nوى روز جمعه سوم شعبان 1319 ه ق / 1280 ه ش متولد شد و پس از آموزش دوره ابتدايى به تحصيل علوم حوزه روى آورد . مقدمات را نزد حاج شيخ على يزدى و آقا ميرزا اردستانى و آقا ميرزا احمد اصفهانى و رسائل شيخ انصارى را خدمت آخوند ملّا عبد الكريم جزى و حاج ميرزا سيّد على نجف‌آبادى و سطح و كفايه را در محضر آية اللّه سيّد محمّد نجف‌آبادى فراگرفت و دوره خارج را نزد آية اللّه حاج ميرزا محمّد صادق يزدآبادى حضور يافت . سپس به نجف رفت و خارج فقه و اصول را از محضر آيات ميرزا حسين نائينى ، سيّد ابو الحسن اصفهانى و آقا ضياء عراقى بهره برد و كلام را در حلقه درسى آية اللّه شيخ جواد بلاغى و رجال و درايه را از آية اللّه آقا سيّد ابو تراب خوانسارى آموخت .\r\nسال 1347 ه ق آية اللّه خادمى به اصفهان بازگشت و به تدريس دوره خارج فقه و اصول در مدرسه صدر اصفهان و اقامه جماعت مشغول گرديد .\r\nايشان از سوى امام ، نماينده رسيدگى به امور حوزه علميه اصفهان شد و در كنار فعاليتهاى علمى و اجتماعى خود ، كتابهايى در بحث برائت ، استصحاب و تعادل و تراجيح و از اول مباحث الفاظ تا مقدمه واجب و لباس مشكوك نوشت . رساله در محروميت زوجه از ارث غير منقول ، حواشى متفرقه بر كتاب طهارت و صلات و زكات محقق همدانى و كتابهاى اصولى و نيز كتاب رهبر سعادت از آثار قلمى ايشان است .\r\nآية اللّه خادمى از زمان كشف حجاب ( 1314 ه ش ) مبارزه خود را عليه حكومت پهلوى آغاز كرد . تحصن مردم مبارز اصفهان در منزل ايشان در سال 1357 ه ش ، منجر به اعلان حكومت نظامى در اصفهان شد . ايشان در جريانات انقلاب نقش مؤثرى داشتند و با امام خمينى هماهنگ بودند پس از\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nيك دوره بيمارى طولانى ، صبح روز بيستم اسفند 1363 در 86 سالگى در اصفهان دار فانى را وداع گفت و از سوى استاندارى اصفهان سه روز عزاى عمومى و يك روز در همهء استان تعطيل عمومى اعلام شد و حوزه علميه يك هفته تعطيل گرديد . جنازه ايشان پس از انتقال به مشهد عصر روز 21 اسفند از مسجد ملّا هاشم با شركت گسترده مردم و علما تا حرم مطهّر امام رضا عليه السّلام تشييع و در محل دارالسلام دفن گرديد .\r\nابراهيم زنگنه\r\n\r\n( 126 ) خالصى - محمّد مهدى ( 1277 يا 1276 - 1343 ه ق )\r\nآية اللّه شيخ محمّد مهدى خالصى كاظمى اسدى فرزند شيخ حسين فرزند شيخ عبد العزيز ، از مجتهدان و مراجع مبارز شيعه در قرن 14 هجرى در ذيحجه 1277 يا 1276 ه ق در كرخ كاظمين به دنيا آمد و همان‌جا نشو و نما يافت و به دستور پدر به نجف رفت و در حلقه درسى ميرزا حبيب اللّه رشتى و آخوند خراسانى شركت كرد ، بعد به سامرا سفر نمود و از محضر سيّد محمّد حسن شيرازى ميرزاى بزرگ ، بهره برد و پس از نيل به درجه اجتهاد به زادگاهش مراجعت نمود و به تدريس آموخته‌هاى خود پرداخت . چگونگى تدريس و ژرفاى بينش او موجب شد تعداد زيادى از جويندگان دانش در حلقه درسى او شركت كنند . نفوذ معنوى او در ميان مردم كرخ و كاظميه به اوج خود رسيد . همگان در مسايل دينى و سياسى خود به او مراجعه مىكردند و تحت تأثير بيان نافذ و تقواى او قرار\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nداشتند .\r\nآية اللّه خالصى مرد ميدان سياست بود و آن را از امور دينى جدا نمىدانست و در امور جارى كشورش شركت داشت و در برابر سلطهء اجانب سخت مىايستاد . در نهضت مشروطيت و برپايى نظام پارلمانى در ايران و استانبول نقش مهمى ايفا كرد . وى سالها با نفوذ و حضور انگليس در عراق مبارزه نمود و شب سه‌شنبه 10 ذيقعده 1341 ه ق به دستور دولت استعمارى انگليس دستگير و از عراق به جزيره « هنگام » هند تبعيد شد ، ولى به علت تظاهرات مسلمانان در مخالفت با تبعيد ايشان ، وى پيش از پياده شدن از كشتى به يمن برگردانده شد و در مراسم حج ازآنجا به حجاز رفت . در مكه از سوى هيئت‌هاى ايرانى كه از سوى دولت ايران اعزام شده بودند به ايران دعوت شد .\r\nوى هنگام پياده شدن از كشتى در بندر بوشهر ، هدف حمله مسلحانه يكى از افسران انگليسى قرار گرفت .\r\nعلماى مقيم عتبات در اعتراض به اين حادثه به ايران آمدند . آية اللّه نائينى و سيّد ابو الحسن اصفهانى رهبرى اين مهاجرت را به عهده داشتند . مرحوم خالصى مدتى در قم و اصفهان بود بعد به مشهد آمد و مورد استقبال مردم و سردار اسعد بختيارى استاندار وقت خراسان قرار گرفت . او در مشهد در اوايل سال 1343 ه ق بيانيه‌اى به زبان عربى صادر كرد و مسلمانان كشورهاى اسلامى را به عضويت در جمعيت استخلاص الحرمين الشريفين و بين النهرين كه خود مؤسس آن بود دعوت كرد . ولى عمر او كفاف نكرد و روز 11 رمضان 1343 ه ق درگذشت و در حجرهء عقب صفهء غربى دار السياده حرم دفن شد .\r\nاز برجسته‌ترين آثار ايشان كتابهاى زير است : منظومات در علوم عربيّه ، الشريعة السمحاء فى احكام سيّد الانبياء ، حاشيه كفاية الاصول ، الحسام البتار فى جهاد الكفّار الوجيزة فى المواريث ، عناوين الاصول و مختصر الرسائل العملية و الاصول الدينية\r\nديدار با ابرار ، شماره 63 ، مجله بصائر\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nشماره 23 اسفند 1375 ، روزنامه اطلاعات دهم فروردين 1370 ، گنجينه دانشمندان / 229 - 231 ، ريحانة الادب 2 / 116 ، منتخب التواريخ / 686 و 700 ، اعيان الشيعة 10 / 157 ، مكارم الآثار 6 / 2145 ، معارف الرجال 3 / 150 .\r\nغلامرضا جلالى\r\n\r\n( 127 ) خامنه‌اى - سيّد جواد ( 1313 - 1406 ه ق )\r\nآية اللّه سيد جواد خامنه‌اى در جمادى الآخر سال 1313 ه ق در نجف اشرف در خانواده‌اى روحانى ديده به جهان گشودند . در كودكى به همراه خانواده به تبريز مهاجرت كردند . پدر ايشان مرحوم آية اللّه حاج سيد حسين خامنه‌اى ( رضوان اللّه عليه ) عالم بزرگ تبريز و امام جماعت مسجد جامع اين شهر بودند كه در سال 1325 ه ق رحلت نمودند . سنين نوجوانى ايشان مقارن با آغاز نهضت مشروطيت بود و برخى رويدادهاى مهم از قبيل مصلوب كردن بزرگان تبريز در روز عاشورا به‌وسيله روسها را به چشم خود ديده بودند .\r\nمرحوم آية اللّه سيد جواد خامنه‌اى تحصيل را در تبريز آغاز و در سال 1336 ه ق براى ادامهء تحصيلات به مشهد مقدس مهاجرت نمودند . در آنجا 9 سال از محضر آيات عظام ميرزا محمد آقازاده خراسانى ، حاج آقا حسين قمى و حاج فاضل خراسانى استفاده بردند كه اين ايام با قيام شيخ محمد خيابانى - شوهرخواهر ايشان - مقارن بود .\r\nدر سال 1345 ه ق براى تكميل تحصيلات رهسپار نجف اشرف شدند و از خرمن علم و معرفت آيات عظام\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nميرزاى نائينى و سيد ابو الحسن اصفهانى بهره بردند . پس از اتمام تحصيلات به مشهد بازگشتند و با دختر مرحوم آية اللّه حاج سيد هاشم نجف‌آبادى ( رحمة اللّه عليه ) ازدواج كردند كه رهبر فرزانه انقلاب حضرت آية اللّه العظمى حاج سيد على خامنه‌اى و سه برادر ديگر و يك خواهر ثمرهء اين وصلت مباركند .\r\nايشان سالها در مشهد به تدريس فقه و اصول و اقامه جماعت در مسجد جامع گوهرشاد و مسجد صديقيهاى بازار بزرگ مشغول بودند و در دوران مبارزات كه فرزندانشان درگير فعاليتهاى انقلابى بودند از رژيم ستم‌شاهى آزار و اذيت بسيارى متحمل شدند .\r\nمرحوم آية اللّه حاج سيد جواد خامنه‌اى سرانجام پس از عمرى سراسر زهد و پرهيزكارى و اخلاص در 15 تير 1365 / 28 شوال 1406 در مشهد دار فانى را وداع گفتند و پس از تشييع باشكوه مردمى در جوار حضرت امام رضا عليه السّلام در توحيدخانه ( رواق پشت سر حضرت ) به خاك سپرده شدند .\r\nاز ايشان آثار چاپ نشده‌اى در مباحث فقه و اصول بر جاى مانده است .\r\nصحيفه شماره 40 / 35 ، گنجينه دانشمندان 7 / 127 - 128 . و اطلاعات گرفته شده از بيت محترم مقام معظم رهبرى .\r\nغلامرضا جلالى\r\n\r\n( 128 ) خبوشانى - محمّد حسين ( - 1262 ه ق )\r\nمولانا محمّد حسين خبوشانى فرزند مولانا على اصغر معروف به « صفىآبادى » در سبزوار چشم به جهان باز كرد . براى ادامه تحصيل به مشهد آمد و پس از تحصيل مقدمات به جمع شاگردان مرحوم ميرزا مهدى شهيد پيوست و علوم نقلى و عقلى را نزد ايشان فراگرفت و به دستور وى به قوچان رفت و زعامت دينى آنجا را به عهده داشت ، تا اينكه ربيع الاول سال 1262 ه ق از دنيا رفت و جسدش را به\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nمشهد حمل كردند و در محل توحيدخانه حرم دفن شد .\r\nتاريخ علماى خراسان / 87 - 88 ، مطلع الشمس 2 / 707 ، اتركنامه / 233 ، اعيان الشيعة 9 / 260 .\r\nابراهيم زنگنه\r\n\r\n( 129 ) خبوشانى - محمّد على ( - 1236 ه ق )\r\nشيخ محمّد على تبريزى خبوشانى حائرى پس از خواندن درسهاى مقدماتى براى ادامه تحصيل به عراق رفت ، در كربلا به تحصيل پرداخت و بيشتر دانشهاى دينى را نزد وحيد بهبهانى ( م 1206 ه ق ) و ميرزا مهدى شهرستانى ( م 1216 ه . ق ) تكميل نمود و در فقه و اصول و كلام و حديث استاد شد و در سال 1193 از آنها اجازه روايى گرفت . در سال 1198 ه ق به مكه مشرف شد و در مراجعت به خبوشان آمد و به تبليغ و نشر اسلام پرداخت تا اينكه شب قدر 23 رمضان 1236 ه ق در خبوشان درگذشت و برحسب وصيت پيكرش به مشهد منتقل شد و در حرم دفن گرديد .\r\nمعارف الرجال 3 / 322 .\r\nابراهيم زنگنه\r\n\r\n( 130 ) خرازى نجفى - محمّد باقر ( 1315 - 1400 ه ق )\r\nآية اللّه حاج شيخ محمد باقر خرازى نجفى در سال 1315 ه ق ، در بيت فضل و فضيلت در شهر تبريز ديده به جهان گشود . پس از فراگيرى مقدمات و سطوح به نجف هجرت كرد و از درس آيات عظام ميرزاى نايينى ، حاج شيخ محمّد حسين كمپانى ، سيّد ابو الحسن اصفهانى و آقا ضياء عراقى استفاضه كرد و پس از دريافت اجازات از اساتيد خود به ايران بازگشت و در مشهد رحل اقامت افكند و به تدريس و تحقيق و اقامهء نماز جماعت در مسجد گوهرشاد پرداخت و پس از عمرى خدمت و افاضه و انجام‌وظيفه در حوزهء علميهء\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nمشهد در سال 1400 ه . ق داعى حق را لبيك گفت و در جوار امام رضا عليه السّلام در صحن انقلاب در محل ايوان طلا ، زاويهء طرف ساعت به خاك سپرده شد .\r\nابراهيم زنگنه\r\n\r\n( 131 ) خراسانى - عباد ( - حدود 1310 ه ق )\r\nشيخ مولى عباد خراسانى متوفى حدود سال 1310 ه ق ، در اصل از مزينان بود . در مشهد دانش آموخت و از مدرسين چيره‌دست مقدمات و سطوح شد و طلبه‌هاى زيادى نزد او حضور مىيافتند . بعدها به عتبات و اوايل سال 1300 ه ق به سامرا رفت و در درس مجدد شيرازى شركت جست . پنج سال آنجا ماند ، بعد به مشهد بازگشت و به تدريس و امامت نماز پرداخت ، تا اين كه در مشهد چشم از جهان فروبست .\r\nنقباء البشر 3 / 982 - 983 .\r\nغلامرضا جلالى\r\n\r\n( 132 ) خراسانى - عبد اللّه ( - 1373 ه ق )\r\nشيخ عبد اللّه فرزند ابراهيم معروف به خراسانى ، از علماى معروف خراسان بود كه سالها در مشهد به ترويج معارف دينى اشتغال داشت و از تحقيق و پژوهش غافل نبود و تحفة النساء ، هدية الاخوان و تلخ و شيرين را به زبان فارسى به رشته تحرير درآورد . تا اينكه روز بيستم رجب 1373 ه ق به سراى ابدى شتافت و جنازه‌اش در صحن عتيق دفن گرديد .\r\nضميمه تاريخ علماى خراسان / 277 ، اعيان الشيعة 8 / 46\r\nابراهيم زنگنه\r\n\r\n( 133 ) خراسانى - عبد الوهاب ( - 1268 ه ق )\r\nمولانا شيخ عبد الوهّاب خراسانى ، فرزند عبد الرحمن ، در بيشتر علوم روزگار خود بويژه فقه ، اصول ،\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nرياضيات و هيئت دست داشت . وى در خدمت ميرزا مهدى شهيد شاگردى كرد و در نجوم و تنجيم مهارت يافت . او پيش از درگذشت فتحعلى شاه ، سلطنت محمّد شاه قاجار را پيش‌بينى كرد و پس از فوت فتحعلى شاه ، محمد شاه او را به پاداش اين پيشگويى با حقوق و مستمرى زياد به منصب شيخ الاسلامى مشهد برگزيد . او در حدى در علوم مختلف تسلط داشت كه گويند با مولانا شمس الدّين هراتى ، از فضلاى هرات كه در مشهد به سر مىبرد ، در حضور آصف الدوله حاكم خراسان به مباحثه نشست و او را مجاب كرد . حواشى بر كتاب قوانين و شرح تذكره در هيئت و تعليقاتى بر رياض در فقه از آثار اوست . به سال 1268 ه ق از دنيا رفت و در توحيدخانه حرم دفن گرديد .\r\nتاريخ علماى خراسان / 85 ، مطلع الشمس / 706 - 707 ، الكرام البررة 2 / 805 - 806 ، اعيان الشيعة 8 / 133 .\r\nغلامرضا جلالى\r\n\r\n( 134 ) خراسانى - على ( - ح 1356 ه ق )\r\nمولى على خراسانى ، از شاگردان ميرزاى شيرازى در سامرا بود و حدود سال 1356 ه ق از دنيا رفت و در مقبره پير پالان‌دوز دفن شد . صراط العارفين فى اصول الدّين از آثار قلمى اوست .\r\nالذريعة 15 / 34 .\r\nغلامرضا جلالى\r\n\r\n( 135 ) خراسانى - فضل اللّه ( - 997 ه ق )\r\nشيخ فضل اللّه خراسانى كه در اصل عرب بود ، از دانشمندان پارساى دورهء شاه‌طهماسب صفوى است . صاحبان كتابهاى رياض العلماء ، مستدرك الوسائل ، تاريخ عالم‌آراى عباسى از وى به تجليل ياد مىكنند .\r\nوى در مسجد جامع گوهرشاد به نماز جماعت مىايستاد و براى معاش\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nخود از موقوفات آستان قدس رضوى مستمرى دريافت مىنمود . به سال 997 ه ق كه عبد المؤمن خان ازبك به خراسان حمله كرد و مشهد را محاصره نمود ، مردم از روى ناچارى ، پس از چهار ماه تسليم شدند و خان ازبك فرمان قتل عام آنها را صادر نمود و سادات ، علما ، خادمان حرم و زائران زيادى كه به حرم امام رضا عليه السّلام پناهنده شده بودند ، به قتل رسيدند . شيخ فضل اللّه خراسانى نيز از پناهنده‌شدگان به حرم بود كه به ضرب شمشير به شهادت رسيد و در جوار حرم دفن شد .\r\nشهيدان راه فضيلت / 276 - 279 .\r\nغلامرضا جلالى\r\n\r\n( 136 ) خراسانى - محمّد ( - زنده 1381 ه ق )\r\nحاج شيخ محمّد فرزند حاج ملا هاشم خراسانى است كه از سال 1381 ه ق پس از درگذشت پدر به نشر فتاوى علما پرداخت و پس از مراجعت از مكه در مشهد درگذشت .\r\nضميمه تاريخ علماى خراسان / 278 .\r\nابراهيم زنگنه\r\n\r\n( 137 ) خراسانى - محمّد اسماعيل ( 1255 - 1330 ه ق )\r\nمحمد اسماعيل خراسانى ملقب به « مجد الادباء » مستوفى ديوان اعلى و معاون كارگزارى خراسان بود . او علاوه بر اينكه به كارهاى ديوانى مىپرداخت ، از تحقيق و تأليف غافل نبود . كتابهاى منهاج الكرامه ، كشف اليقين علامه حلّى و مسكن الفؤاد شهيد ثانى را تحت عنوان « تسلية العباد » ترجمه كرد و منتشر نمود . ديوان اشعارى نيز از او باقى مانده است .\r\nمجد الادباء در 75 سالگى روز 12 رجب 1330 ه ق در مشهد درگذشت و به خاك سپرده شد .\r\nضميمه تاريخ علماى خراسان / 30 .\r\nخراسانى - محمّد حسن - اديب هروى - محمّد حسن\r\n\r\n","description":"","footnote":"","page_name":" 181 ","page_number":181},
  {"content":"\r\n\r\n\r\n( 138 ) خراسانى - ملّا هاشم ( 1284 - 1352 ه ق )\r\nحاج ملّا هاشم خراسانى فقيه و مورخ ، فرزند محمّد على ، از معاريف علما بود و بسيارى از مردم از او پيروى مىكردند . وى در بيستم صفر 1284 ه ق در مشهد تولد يافت و پس از تحصيل دانشهاى دينى عصر خود در مشهد و نجف و بهره‌گيرى از محضر درس استادانى چون آخوند خراسانى و سيد اسماعيل صدر اصفهانى ، به مشهد بازگشت و به تدريس و ترويج و تحقيق روى آورد و كتابهاى سودمندى از خود به يادگار گذاشت . رساله ربا ، رضاع ، وسيلة الامان ، ارث ، معاملات ، نفقات و كتاب پربهاى منتخب التواريخ از آثار ايشان است . وى بيشتر وقايع روزگار خود از جمله به توپ بسته شدن حرم توسط قواى روس را به تفصيل در منتخب التواريخ آورده است .\r\nچراغ عمر حاج ملّا هاشم پس از 68 سال خاموش گشت ، بدن بىجان وى روز سوم ذيحجه 1352 ه ق در محل دار الحفاظ حرم ، به خاك سپرده شد .\r\nضميمه تاريخ علماى خراسان / 278 ، مؤلفين كتب چاپى فارسى و عربى 6 / 761 ، فهرست كتابخانه آستان قدس 5 / 575 ، منتخب التواريخ / 632 - 637 .\r\nغلامرضا جلالى\r\n\r\n( 139 ) خراسانى مشهدى - حسين ( - 1175 ه ق )\r\nشيخ حسين مشهدى از علما و مجتهدان طراز اول خراسان در قرن دوازدهم هجرى بود و سالها در مشهد به امامت جمعه و جماعت اشتغال داشت و\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nدر فقه و اصول و علوم رياضى در شمار دانايان رموز بود و ميرزا مهدى شهيدى در خدمت او با علوم رياضى آشنا شد .\r\nارشاد المسترشدين تاليف او مىباشد .\r\nاو از احفاد شيخ حافظ ابردهى مدفون در يكى از قراى مشهد است كه آرامگاه وى مورد زيارت اهالى است .\r\nاو سالها در مسجد جامع گوهرشاد تدريس مىكرد و در 70 سالگى دار فانى را وداع گفت و فرزندش مولانا آقا ابو محمّد ( م 1240 ه . ق ) است كه هنگام مرگ پدر ، كودكى كم‌سن‌وسال بود .\r\nمطلع الشمس / 703 ، فردوس التواريخ / 112 - 113 ، تاريخ علماى خراسان / 49 ، اعيان الشيعة 6 / 9 و 2 / 87 .\r\nغلامرضا جلالى\r\n\r\n( 140 ) خراسانى نجفى - سيّد مهدى ( - ح 1273 ه ق )\r\nسيد مهدى فرزند سيّد اسماعيل موسوى خراسانى نجفى ، از دانشوران سده 13 هجرى است . در مشهد به دنيا آمد و به تحصيل پرداخت و براى تكميل دانشهاى خود به نجف رفت و از محضر صاحب جواهر استفاده برد و حدود سال 1273 ه ق به ايران بازگشت ، در تهران بيمار شد و فوت كرد و جنازه او به مشهد حمل و در صحن جديد دفن گرديد . سبيل الرشاد فى شرح نجاة العباد و فوائد متفرقه فى الاصول در شمار آثار قلمى ايشان است .\r\nاعيان الشيعة 10 / 143 ، معارف الرجال 3 / 89 .\r\nابراهيم زنگنه\r\n\r\n( 141 ) خرقى - محمّد على ( 1248 - 1338 ه ش )\r\nمرحوم حاج شيخ محمّد على خرقى در حدود سال 1248 ه . ش در روستاى خرق ، از توابع قوچان ، به دنيا آمد پدرش قربانعلى و مادرش سكينه نام داشته‌اند . او در سن 15 سالگى براى تحصيل علوم دينى به مشهد آمد و در\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nمدرسه‌اى از مدارس حوزهء علميهء مشهد اقامت گزيد و در سن 25 سالگى با دختر شيخ اسماعيل ازدواج كرد . شيخ اسماعيل اهل روستاى دهنهء اجاق ، از توابع اسفراين ، بوده است و در برخوردى اتفاقى با شيخ محمد على در مشهد ، رفتار او را مىپسندد و او را به دامادى خويش انتخاب مىكند . ثمرهء اين ازدواج ، 8 پسر و 6 دختر بوده كه از آن ميان تنها يك پسر و پنج دختر عمر طولانى باقى ماندند و بقيه در كودكى از دنيا رفتند .\r\nخرقى مقيد بود دامادهايشان اهل علم باشند تا هم متدين بوده و هم از نظر مادى در يك سطح باشند .\r\nايشان در زمان رضا خان و جريان كشف حجاب ، سال 1314 ه . ش ، براى چندين سال به همراه خانواده از مشهد رفتند و در خرق زندگى كردند . او در روستاى خرق و اطراف آن شخصى معروف بود و به خاطر مراتب علم و فضل و تقوى و مقيد بودنشان به آداب و سنن دينى و زندگى ساده و زاهدانه به شيخ مقدس مشهور بوده‌اند . با وجود اين اوصاف ايشان تمايلى به شهرت نداشته و حتى به ديگران توصيه مىكردند وقتى در جايى به نيكى شناخته شديد ، آنجا نمانيد مبادا موجب غرور شما شود .\r\nاو پس از حدود 12 سال به همراه خانواده به مشهد بازگشت و در اين دوره بيشتر به مطالعه و وعظ و تبليغ امور دينى پرداخته و با آية اللّه فقيه سبزوارى حشر و نشر و صميميتى داشت .\r\nسرانجام مرحوم خرقى در تاريخ 13 / صفر / 1379 ه . ق / 1338 ه . ش بدرود حيات گفت و روحش از ملك فانى به ديار باقى شتافت . مراسم تشييع جنازه ايشان با شكوهى خاص از مقابل مسجد حيدريها در بالا خيابان تا حرم مطهر برگزار شد و در باغ رضوان نزديك قبر سبز ، از نوادگان امام زين العابدين عليه السّلام ، به خاك سپرده شد .\r\nغلامرضا جلالى\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\n( 142 ) خلخالى - سيّد محمّد باقر ( - 1333 ه ق )\r\nحاج سيّد محمّد باقر خلخالى از علما و خطباى برجسته بود . در مشهد سكونت داشت و به نشر احكام اسلامى مىپرداخت و اقامه جماعت مىنمود .\r\nآثار عديده‌اى را تأليف نمود . از آن جمله كتاب « الجنات الثمانية » در تواريخ مشاهد ثمانيه از اوست . وى به سال 1333 ه ق در مشهد فوت كرد و در حرم به خاك سپرده شد .\r\nگنجينه دانشمندان 5 / 38 - 39 ، نقباء البشر 1 / 186 .\r\nابراهيم زنگنه\r\nخليفه سلطان - اصفهانى - اسد اللّه\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nد\r\n\r\n( 143 ) دامغانى - محمّد كاظم ( 1316 - 1401 ه ق )\r\nآية اللّه حاج شيخ محمّد كاظم مهدوى دامغانى فرزند آخوند ملّا على اكبر ، در جمادى الثانى 1316 ه ق در روستاى شمس‌آباد ، 6 كيلومترى دامغان به دنيا آمد . در كودكى پدر و مادر خود را از دست داد و علىرغم دشواريهاى زندگى به كسب دانش روى آورد ، پس از فراگيرى مبانى علوم دينى به مشهد آمد . ابتدا در منزل آخوند ملّا بمانعلى محقق ، واعظ معروف آن زمان كه با وى نسبت خويشاوندى داشت ، ساكن شد سپس در مدرسه دو درب حجره‌اى گرفت و نزد ميرزا عبد الجواد معروف به اديب نيشابورى و نيز فاضل بسطامى با علوم ادب آشنا شد ، سپس قوانين را نزد مرحوم شهرستانى و سطوح عاليه را خدمت علماى أعلام :\r\nشيخ حسن برسى و شيخ محمّد قوچانى و شيخ محمّد نهاوندى كه هر سه از شاگردان برجسته آخوند خراسانى بودند ، آموخت و 14 سال درس آية اللّه حاج ميرزا محمّد آقازاده و ده سال\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nخدمت آية اللّه آقا ميرزا مهدى اصفهانى و سه سال محضر آية اللّه حاج آقا حسين قمى و يك سال درس آية اللّه شيخ موسى خوانسارى را كه همهء آنها از فحول علماى شيعه در قرن 14 هجرى بودند درك كرد و از آيات عظام ميرزا محمّد حسين نائينى ، سيّد ابو الحسن اصفهانى و ميرزا محمد آقازاده اجازه اجتهاد و از شيخ آقابزرگ تهرانى و علامه سمنانى صاحب « حكمت بو على » و آية اللّه العظمى حاج آقا حسين بروجردى اجازه روايى دريافت كرد .\r\nمرحوم دامغانى از سال 1336 ه ق در مشهد حوزه درس قوانين ، شرايع ، رياض ، رسائل ، مكاسب و كفايه داشت و از سال 1356 ه ق پس از واقعه مسجد گوهرشاد در منزل خود منزوى گرديد و هيچ شغلى را اعم از تدريس در دانشگاه يا فعاليتهاى قضايى نپذيرفت ، هرچند در بازسازى حوزه مشهد پس از شهريور 1320 ه ش از فعالين بود .\r\nسجاياى اخلاقى و صراحت لهجه و اجتناب از هرگونه تظاهر از مشخصه‌هاى برجسته روحى مرحوم آية اللّه دامغانى بود . از اقدامات اجتماعى ايشان مىتوان به مرمت مسجد جامع دامغان در سال 1381 ه ق اشاره كرد . ايشان دهم تير سال 1360 ه ش / 27 شعبان 1401 ه ق در مشهد درگذشت و در دار الزهد حرم مدفون گرديد .\r\nگنجينه دانشمندان 7 / 105 - 108 ، اطلاعات دفتر شعبه مدفونين حرم مطهّر و يادداشتهاى آية اللّه حاج شيخ محمّد رضا مهدوى دامغانى\r\nغلامرضا جلالى\r\n\r\n( 144 ) درچه‌اىزاده - سيد ابو العلى ( - 1339 ه ش )\r\nآية اللّه حاج سيد ابو العلى درچه‌اىزاده فرزند ارشد آية اللّه العظمى سيد محمد باقر درچه‌اى ، در حوزهء نجف به تحصيل پرداخت و به دريافت اجازه\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nاجتهاد از اساتيد خود آيات سيد ابو الحسن اصفهانى و آقا ضياء عراقى و نائينى و عمويش آقا سيد مهدى درچه‌اى نايل آمد . ايشان پس از بازگشت به اصفهان به عنوان نماينده تام الاختيار آيت‌الله‌العظمى بروجردى در اين شهر تعيين شد .\r\nآية اللّه درچه‌اىزاده از شنبه تا چهارشنبه در اصفهان در مسجد قطبيه اقامه جماعت داشتند و روزهاى پنجشنبه و جمعه را همانند پدر خود به درچه مىرفتند و به امور مذهبى مردم آنجا رسيدگى مىكردند . ايشان نهم آبان 1339 شمسى در سجدهء نافله‌ى صبح در شهر مشهد درگذشت و به دستور آية اللّه فقيه سبزوارى در يكى از حجره‌هاى باغ رضوان دفن گرديد .\r\nابراهيم زنگنه\r\n\r\n( 145 ) دزفولى نجفى - سيّد احمد ( 1280 - 1355 ه ق )\r\nحاج سيّد احمد فرزند علامه حاج سيّد محمّد طاهر ، فرزند علامه سيّد اسماعيل آقا ميرى دزفولى نجفى چون نوهء شيخ انصارى بود ، معروف به سبط شد ، به سال 1280 ه ق در نجف ، پا به عرصهء وجود نهاد و پس از تحصيل مقدّمات ، چند سالى در سامرا از محضر ميرزاى شيرازى و پدر خود استفاده برد . سپس در حوزه درسى آخوند خراسانى شركت كرد تا اينكه به قوه اجتهاد دست‌يافت .\r\nسال 1353 مرحوم دزفولى به منظور زيارت مرقد امام رضا عليه السّلام به مشهد آمد و به اصرار جمعى در اين شهر ماندگار\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nشد و به تدريس پرداخت تا اينكه روز 26 ربيع الآخر 1355 ه ق زندگى را بدرود گفت و در حرم دفن شد .\r\nكتابهاى حاشيه بر رسائل و مكاسب و كفايه از آثار فقهى و اصولى ايشان است .\r\nگنجينه دانشمندان 5 / 144 ، نقباء البشر 1 / 105 .\r\nابراهيم زنگنه\r\n\r\n( 146 ) دستغيب شيرازى - سيّد عبد الحسين ( 1283 - 1384 ه . ش )\r\nآية اللّه سيّد عبد الحسين دستغيب شيرازى فرزند آية اللّه سيّد مجد الدّين دستغيب شيرازى ( م 1333 ه ق ) در سال 1283 در شهر شيراز به دنيا آمد .\r\nپس از تحصيلات ابتدايى وارد حوزه علميه شد و دروس مقدماتى را نزد پدرش كه در مدرسه خان شيراز و مسجد نصير الملك تدريس مىنمود فرا گرفت . پس از پايان دوره مقدماتى براى ادامه تحصيل عازم مشهد گرديد و از محضر علماى بزرگى همچون آيات حاج شيخ حسنعلى اصفهانى نخودكى و آيات حاج شيخ هاشم قزوينى و محمّد رضا كلباسى كسب علم نمود . در اين زمان همدرس با آيات حسنعلى مرواريد و ميرزا جواد آقا تهرانى بود .\r\nوى براى تكميل سطوح عالى حوزه ، عازم عراق شد و در حوزه علميه كربلا مدتى از محضر علمايى چون آية اللّه حكيم بهره جست و به درجه اجتهاد رسيد . وى پس از بازگشت از عراق عازم شيراز شد و در آنجا به اقامه نماز\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nدر مسجد نصير الملك و تدريس در مدرسه حكيم و فعاليت‌هاى اجتماعى مشغول گرديد .\r\nايشان در جريان قيام خونين مسجد گوهرشاد در مشهد حضور داشت و به همراه ساير مجتهدين توسط مأموران رژيم پهلوى در 22 تيرماه 1314 ه . ش دستگير و به تهران منتقل گرديد . در بين راه يكى از مأموران كه نسبت به وى ارادت پيدا كرده بود در نزديكهاى تهران او را نيمه‌شب از ماشين پياده كرد تا اسير زندان و شكنجه رضاخانى نگردد .\r\nپس از پياده شدن از ماشين براى اينكه شناسايى نگردد لباس روحانيت را از تن خارج كرد و پياده به طرف قم حركت نمود و مسافت طولانى تهران و قم را به صورت معجزه‌آسايى با پاى پياده طى كرد به‌طورىكه اذان صبح در حرم مطهر حضرت معصومه ( س ) حضور داشت . از آنجا عازم شيراز شد و تدريس و فعاليت‌هاى دينى را پى گرفت . در قيام 15 خرداد 1342 به رهبرى امام خمينى رحمه اللّه كه منجر به دستگيرى ايشان گرديد همه علماى شيرازى نسبت به دستگيرى امام اعتراض كردند . در اين خصوص از آية اللّه دستغيب شيرازى نقل شده است كه علماى شيراز در اعتراض به دستگيرى امام به تهران رفتند و اجتهاد امام را تأييد نمودند . در همان زمان ايشان فردى بزرگوارى را در خواب مىبيند كه بر ايشان وارد شده اظهار داشت دستغيب به آية اللّه رضوى بگو چرا از نايب ما خمينى حمايت نمىكنيد . صبح كه از خواب بيدار شد به منزل آية اللّه رضوى رفت كه قضيه خواب را خدمتشان عرض كند . در اين زمان منزل آية اللّه رضوى توسط مأموران محاصره شده بود . آية اللّه رضوى ديد كه آية اللّه دستغيب بيرون منزل هستند . پيش ايشان رفت ، وقتى اين ملاقات صورت گرفت آية اللّه دستغيب خواب خود را براى ايشان تعريف كرد . آية اللّه رضوى گفتند من الآن دارم به طرف فرودگاه مىروم تا عازم تهران گردم پس از پيروزى انقلاب اسلامى و شهادت آية اللّه\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nدستغيب شيرازى امام‌جمعه شيراز كه همنام و پسر عمويشان بود ، منافقين قصد ترور ايشان را كردند . اين موضوع سبب شد به همراه خانواده به مشهد مهاجرت نمايند . با ورود به مشهد ضمن ارتباط با علماى اين شهر تدريس در حوزه علميه را آغاز نمود .\r\nآية اللّه دستغيب انسانى وارسته و اهل دل بود كه در همه حال و امور توكل بر خدا داشت و به سايرين نيز توصيه مىكرد كه توكل داشته باشند . ايشان اهل تهجد و شب‌زنده‌دارى بود و شب‌ها را اغلب به نوافل مىگذراند ، و هرگاه دچار مشكلى مىشد به ذكر صلوات مىپرداخت .\r\nسرانجام آية اللّه دستغيب در 19 تير 1384 ه . ش مصادف با سالروز رحلت حضرت فاطمه عليها السّلام به ديار حق شتافت و در صحن جمهورى حرم مطهر به خاك سپرده شد . از وى ده فرزند پسر و دختر باقى مانده است كه همه داراى تحصيلات عالى هستند .\r\nعلى سكندرى\r\n\r\n( 147 ) دهكى قاينى - اسماعيل ( - 1335 ه . ق )\r\nشيخ اسماعيل دهكى قاينى از شخصيت‌هاى برجسته زمان خود بود .\r\nعمده تحصيلات حوزوى خويش را در كربلا و نجف نزد علماى برجسته‌اى همچون آية اللّه سيّد محمّد حسن شيرازى معروف به ميرزاى شيرازى ( م 1312 ق ) و آية اللّه سيّد حسن كشميرى فراگرفت . وى پس از مدت‌ها اقامت در عتبات عاليات و آموختن علوم دينى و حوزوى به ايران بازگشت و در مشهد اقامت گزيد . در نهضت مشروطيت از طرفداران مشروطه مشروعه‌خواه و هواداران شيخ فضل اللّه نورى بود . در استبداد صغير ( 1286 - 1287 ه . ش ) به هواخواهان محمّد عليشاه پيوست و بعد از خلع محمّد عليشاه مدتى فرارى بود .\r\nوى يكى از همراهان سيد محمّد طالب الحق بود كه در سال 1332 ق در مسجد گوهرشاد مردم را به طرفدارى از محمّد عليشاه فراخواند و در نتيجه\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nحادثه به توپ بستن حرم توسط دولت تزارى روس به وقوع پيوست ، پس از اين قضيه مجددا متوارى شد و تا زمان مرگ همچنان فرارى بود كه در سال 1335 ق در مشهد فوت كرد . شيخ اسماعيل فردى خوش‌خوى و خوش بيان و خطيبى توانا بود و چندين مرتبه به مكه معظمه مشرف شد . مسلك درويش‌منشانه او سبب شده بود در بين مردم جاذبه داشته باشد .\r\nآقابزرگ تهرانى ، ميرزاى شيرازى / 114 ؛ محمّد حسين آيتى ، بهارستان / 348 ؛ يونس مرواريد ، از مشروطه تا جمهورى 1 / 54\r\nعلى سكندرى\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n\r\nذ\r\nذبيحى قوچانى نجفى - ذبيح اللّه - قوچانى - ذبيح اللّه\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n\r\nر\r\n\r\n( 148 ) رئيس - محمود ( - 1372 ه ق )\r\nحاج شيخ محمود رئيس معروف به « حاجى رئيس » از وعاظ و محدثين معروف است . در اصل كرمانى بود ، ولى در مشهد سكونت داشت و محرم سال 1372 ه ق درگذشت .\r\nدفتر يادبود خطى كتابخانه وزيرى يزد 2 / 166\r\n\r\n( 149 ) رئيسى - محمّد تقى ( 1312 - 1404 ه ق )\r\nمرحوم حاج شيخ محمّد تقى فرزند آقا شيخ حسين ، معروف به « شيخ رئيس » سال 1312 ه ق در قوچان متولد شد و پس از فراگيرى مقدمات ، به مشهد آمد و نزد آقا شيخ محمّد كبير تلمذ نمود ، بعد به نجف رفت ، سطح كفايه و خارج اصول را در خدمت آية اللّه سيّد ابو الحسن اصفهانى و آقا ضياء الدّين عراقى خواند و پس از نيل به درجهء اجتهاد به قوچان برگشت و به تدريس فقه و اصول پرداخت ، بعد به مشهد آمد و نزديك 40 سال به تدريس رسائل ، مكاسب و كفايه و امامت نماز جماعت در مسجد امين مشغول شد تا اينكه در 92 سالگى ، پنجم خرداد 1362 / 1404 ه ق در مشهد فوت نمود و در صحن آزادى ، بهشت ثامن الائمه به خاك سپرده شد .\r\nگنجينه دانشمندان 7 / 221 ، اتركنامه / 249 .\r\nابراهيم زنگنه\r\n\r\n","description":"","footnote":"","page_name":" 194 ","page_number":194},
  {"content":"\r\n\r\n\r\n( 150 ) راثى - حسين ( 1274 - 1337 ه . ش )\r\nحاج شيخ حسين راثى فرزند حسنقلى در سال 1274 در مشهد چشم به جهان گشود . دوران حيات ايشان هم‌زمان با حضور علما ، مراجع ، مروجين و ارباب سخن در مشهد بود ؛ از آن جمله مىتوان به نام آية اللّه حاج سيّد يونس اردبيلى و آقا حسين قمى اشاره كرد . مرحوم راثى در حوزه علميه مشهد تا درس خارج فقه و اصول تحصيل كرد و در سفرهاى متعدد به عراق از جلسات درس اساتيد آنجا كسب فيض نمود و اشراف كامل در احاديث و روايات مستند و معتبر پيدا كرد و در بحار الانوار ، مستدرك ، اصول كافى و ديگر كتب معتبر به‌طور مستمر مطالعات عميقى داشت . او در سخنرانىهايى كه در حرم مطهر و منزل مرحوم حاج شيخ محمّد تقى و منزل حاج شيخ على اكبر نوغانى ، منزل مرحوم حاج شيخ مهدى بركات و ديگر مجالس كه علما و فضلا و تجار و كسبه معتبر و طلاب علوم دينى حضور داشتند شركت مىنمود . و در سفرهاى زيارتى مشاهد مشرفه عراق از محضر مراجع و طلاب استفاده مىكرد . مراتب علمى و منابر ايشان مورد تأييد علما و مراجع بويژه آية اللّه ميرزا مهدى اصفهانى بود . او با دختر حاج شيخ مهدى كبير ازدواج كرد و از اين راه رابطه خويشاوندى با مرحوم ملك‌الشعراء بهار پيدا نمود .\r\nراثى در زمان استبداد رضاخانى در امتحانى كه رژيم در ساختمان شير و خورشيد به عمل آورد شركت كرد و قبول شد و جواز لباس دريافت نمود ولى از اجازه خود استفاده نكرد و در خانه منزوى شد تا اينكه رژيم مستبد رضا شاه سقوط كرد .\r\nاز سخنوران معاصر ايشان مىتوان از حاج شيخ مهدى واعظ ، ركن ، محقق خراسانى ، مدقق اعتماد سرابى ، جناب آقاى حاج شيخ محمود حلبى و حاج شيخ غلامرضا واعظ طبسى نام برد .\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nمرحوم راثى در حالى كه در حجره خود بسترى بود و خويشاوندان و آشنايان دور او حلقه زده بودند در سن 63 سالگى در سال 1337 درگذشت . او در حالى كه آخرين نفس‌هاى خود را مىكشيد ، نگاهى به اطراف حجره كرد و در حالتى شادمانه جان به جان‌آفرين تسليم كرد . ضياء الدّين ، حجة الاسلام جلال الدّين راثى مشهور به فانى و نظام الدّين راثى فرزندان ذكور ايشان هستند .\r\nغلامرضا جلالى\r\n\r\n( 151 ) راشد محصل - محمّد حسين ( 1279 - 1353 ه . ش )\r\nشيخ محمّد حسين راشد محصّل از علما و مجتهدان بيرجند بود كه در سال 1279 ش در روستاى افضل‌آباد قيس‌آباد از بخش خوسف بيرجند در خانواده‌اى روحانى متولد شد . پدرش حاج شيخ محمّد رضا از شاگردان آخوند ملا محمّد كاظم خراسانى صاحب كفاية الاصول بود كه پس از ختم تحصيلات از نجف اشرف به بيرجند آمد و به خواست مادر ، جهت ارشاد مردم به مسقط الرأس خويش ، افضل‌آباد ، بازگشت . جدّ پدريش حاج شيخ حسين هم از علماى صاحب اثر در حوزهء علميّه بيرجند بود . جدّ مادريش آخوند ملّا محمّد حسن هردنگى از فقهاى برجسته و متبحّر به خصوص در بحثهاى كلامى بود .\r\nمجالس بحث او با فقهاى مذاهب اسلامى زبانزد عالمان آن ديار بود .\r\nشيخ محمّد حسين تنها فرزند پسر خانواده بود كه تا سن 13 سالگى مبادى\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nعلوم و صرف و نحو عربى را در نزد پدر و جد خود فراگرفت . پس از فوت پدر رهسپار خوسف بيرجند و سپس مشهد شد و تا سال 1308 ش سطح و خارج را گذرانيد و از علماى زمان از جمله آقازاده اجازهء اجتهاد گرفت . در اين سال به اصرار مادر به روستا برگشت و به ملاحظهء درخواست او ماندگار شد و تربيت و تعليم فرزندان خويش را برعهده گرفت . در سال 1328 ش به شهرستان بيرجند مهاجرت كرد تا به درخواست حوزهء علميه و مرحوم آية اللّه تهامى پاسخ بدهد و در كنار آن بر ادامهء تحصيل فرزندان خويش نظارت كند ؛ از اين زمان تا سال 1344 ش عهده‌دار تدريس بخشى از دروس حوزهء علميه بيرجند بود . ازآن‌پس در شهر مشهد مجاور شد و در مدرسه حضرت آية اللّه ميلانى تدريس تفسير قرآن و درسهاى ديگرى را برعهده گرفت . در سال 1353 ش به رحمت ايزدى پيوست و در جوار بارگاه ملكوتى امام هشتم عليه السّلام در صحن كهنه به خاك سپرده شد . از آن مرحوم پنج فرزند پسر و يك دختر باقى مانده كه همگى تحصيلات خود را در رشته‌هاى مختلف تا سطوح عالى به پايان رسانيده‌اند . دست‌نوشته‌هاى شيخ در مباحث كلامى و بحثهاى تفسيرى و بلاغى باقى است و در شمار آثارى است كه مىتواند راهگشاى صاحب‌نظران در مباحث ياد شده باشد .\r\nر . ك : دكتر محمّد رضا بهنيا ، بيرجند نگين كوير ، انتشارات دانشگاه تهران ، چاپ اول : 1380 / 541 .\r\nغلامرضا جلالى\r\n\r\n( 152 ) ربانى - صدر الدّين ( - 1363 ه ش )\r\nحجة الاسلام و المسلمين صدر الدّين ربّانى در شهر تربت حيدريه به دنيا آمد و تحصيلات مقدماتى خود را در اين شهر به پايان برد ، بعد به مشهد آمد و پس از مدتى به قم مهاجرت نمود و سطوح عالى و خارج فقه و اصول را در حوزه‌هاى درسى اين شهر به آخر\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nرساند و به زادگاهش تربت حيدريه بازگشت و سالها در اين شهر به وعظ و تبليغ و تدريس اشتغال ورزيد . روز 12 شهريور سال 1363 ه ش روانش به ملكوت حق پيوست و در صحن آزادى حرم مطهر رضوى دفن شد .\r\nابراهيم زنگنه\r\n\r\n( 153 ) رجائى - سيد محمّد رضا ( 1295 - 1360 ش )\r\nحجة الاسلام حاج سيد محمد رضا رجائى صدر الشريعة فرزند سيد محمد در مشهد سكونت داشت و در محضر اديب نيشابورى و آية اللّه فقيه سبزوارى با ادبيات و معارف الهى آشنا شد . وى از ملازمان آية اللّه سبزوارى در سفر ايشان به پاكستان بود . مدت 25 سال به بيان احكام و ارشاد زوار حرم مطهّر امام هشتم عليه السّلام در مسجد گوهرشاد اشتغال داشت و در سال 1360 ه . ش چشم از جهان فروبست و در صحن آزادى دفن شد .\r\nابراهيم زنگنه\r\n\r\n( 154 ) رستمدارى - محمّد ( سده 10 ه ق )\r\nمحمّد رستمدارى معروف به « ملّا محمّد مشكك » از علما و چهره‌هاى برجستهء مشهد و خدّام آستان قدس رضوى بود . در منطق و حكمت مهارت داشت و شعر نيز مىسرود . از آن جمله است :\r\n باد از طرف تو لاله‌گون مىآيد * از خاك در تو بوى خون مىآيد \r\n\r\n","description":"","footnote":"","page_name":" 198 ","page_number":198},
  {"content":"\r\n\r\n در جلوه‌گه تو از دل هر زره * صد چشمهء خورشيد برون مىآيد \r\nدر سال 997 ه ق كه عبد اللّه خان ازبك به مشهد لشكر كشيد و به قتل و غارت پرداخت ، تعدادى از علماى مشهد طى نامه‌اى وى را موعظه كردند .\r\nعبد اللّه خان اين نامه را به علماى ازبك واگذار كرد و آنها پاسخى به آن نامه دادند . مرحوم مشكك كه از آگاهان به معارف بلند پيشوايان دين بود به يكايك نكات مهم آن نامه پاسخ داد .\r\nاين مكاتبه از اسناد درخشان دينى علماى ما در آغازين سالهاى حاكميت صفويه شمرده مىشود و نكات بسيار پراهميتى در زمينه مباحث كلامى و شيوه‌هاى برخورد خلّاق و در عين حال نكات ارزشى را در خود به نمايش گذاشته است .\r\nمحمّد رستمدارى در قبرستان قتلگاه دفن شد . بجز مكاتبهء ياد شده كه متن آن در كتاب عالم‌آراى عباسى به تفصيل آمده است ، صاحب اعيان الشيعة تعليقه بر بحث جزء تمام مشترك از كتاب شمسيه قطبيه را در شمار آثار او دانسته است .\r\nتاريخ عالم‌آراى عباسى 1 / 390 - 398 ، مطلع الشمس / 587 ، منتخب التواريخ / 694 به بعد ، اعيان الشيعة 9 / 276 ، تاريخ علماى خراسان / 30 ، تذكره هفت اقليم 2 / 128 - 1286 .\r\nغلامرضا جلالى\r\n\r\n( 155 ) رشتى نجفى - محمّد ( 1297 - 1352 ه ش )\r\nآية اللّه شيخ محمّد رشتى نجفى فرزند آية اللّه شيخ عبد الحسين فرزند عيسى فرزند يوسف فرزند على ، فرزند\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nعبد الغنى بيجاربندى رشتى ، از علما و مجتهدين معاصر است . وى 23 جمادى الآخر 1336 / 1297 ش ق در نجف متولد شد و در همين شهر مقدمات و سطوح را خدمت پدر فراگرفت .\r\nتجويد را نزد سيّد احمد معروف به سيّد آقا شوشترى و فلسفه را خدمت شيخ عبد الرحيم فيض گنابادى و خارج فقه و اصول را بجز محضر پدر نزد آيات سيّد عبد الهادى شيرازى ، شيخ محمّد كاظم شيرازى ، ميرزا حسن بجنوردى ، ميرزا باقر زنجانى و سيّد محسن حكيم به پايان برد و از آية اللّه شيخ محمّد غروى اصفهانى ( كمپانى ) ، پدر خود شيخ عبد الحسين رشتى ، آقا سيّد ابو الحسن اصفهانى و سيّد محسن حكيم اجازهء اجتهاد و از آية اللّه سيّد محمود شاهرودى و آية اللّه سيّد ابو القاسم خويى اجازه در امور حسبيه را دريافت نمود .\r\nحسن تدبير و بينش و علم و دانش وى موجب شد كه از نزديك‌ترين مشاوران آية اللّه حكيم درآيد و ساليان درازى از سوى ايشان به امور طلاب غير عرب رسيدگى مىنمود و به نامه‌ها و استفتائات پاسخ مىداد و به منظور رسيدگى به امور شيعيان ايران و هند و كشورهاى اسلامى ديگر به اين كشورها مسافرت كرد . او داراى اخلاق پسنديده و سعهءصدر بود و به رفع مشكلات مردم مسلمان و مؤمن اهتمام مىورزيد . در جوانى به مصاهرت آية اللّه شيخ عبد اللّه مامقانى درآمد و نسبت باجناقى با آية اللّه العظمى ميلانى پيدا نمود .\r\nآية اللّه رشتى تا سال 1391 ه ق در نجف بود و همين سال براثر تعدى و ظلم دولتمردان عراق به ايران آمد ، مدتى در كرمانشاه اقامت داشت ، سپس رهسپار مشهد شد و صبح روز ششم آبان 1352 ه ش دعوت حق را لبيك گفت و پيكر پاكش پس از تشييع باشكوه و اقامه نماز ميت توسط مرحوم آية اللّه دامغانى در محل دار الزهد حرم دفن شد .\r\nمرحوم آية اللّه رشتى در تأسيس كتابخانه آية اللّه العظمى حكيم در نجف\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nو تأسيس بيش از پنجاه شعبه فرعى آن نقش داشت و همهء كتابهاى خود را موقع مراجعت به ايران به اين كتابخانه واگذار كرد . از آثار قلمى ايشان مىتوان به تعليقات رجاليهء او بر كتاب الفهرست منتجب الدّين و معالم العلماء اشاره كرد .\r\nابراهيم زنگنه\r\n\r\n( 156 ) رضوى - ابو الحسن ( 1246 - 1311 ه ق )\r\nحاج ميرزا ابو الحسن رضوى فرزند ميرزا محمّد رضوى مشهدى ( م 1266 ه ق ) فرزند ميرزا حسين ملقّب به قدس فرزند ميرزا حبيب اللّه رضوى ، از فقهاى عصر خود بود . شب اول ذىالحجه 1246 ه ق به دنيا آمد و همراه برادرش ميرزا احمد از شيخ صادق قوچانى دانش دين آموخت و علوم عقلى را نزد ملا هادى سبزوارى فراگرفت ، بعد به عراق رفت و پس از تكميل دانسته‌هاى خود به مشهد بازگشت و با دختر يكى از خانهاى هرات ازدواج كرد و براى نيل به درجه اجتهاد بار ديگر عازم عراق شد و نزد شيخ مهدى سبط فقيه اعظم شيخ جعفر غروى كاشف الغطا و شيخ مرتضى انصارى تحصيل فقه و اصول كرد و اجازهء اجتهاد دريافت نمود و به مشهد مراجعت كرد و از سوى مجد الملك متولىباشى آستان قدس به منصب مدرسى آستان قدس برگزيده شد . او به انزوا تمايل داشت و بيشتر به مطالعه و تأليف و تحشيه كتاب روزگار گذرانيد .\r\nنظم و نثر زيبا مىنوشت و با علم جفر آشنا بود . سال 1311 ه ق فوت كرد و در محل دار الضيافه حرم به خاك سپرده شد .\r\nشجره طيبه / 311 - 312 ، ضميمه تاريخ علماى خراسان / 281 ، صدسال شعر خراسان / 267 ، زندگانى و شخصيت شيخ انصارى / 174 ، نقباء البشر 1 / 44 ، الكرام البررة 1 / 37 ، اعيان الشيعة 2 / 231 .\r\nغلامرضا جلالى\r\n\r\n","description":"","footnote":"","page_name":" 201 ","page_number":201},
  {"content":"\r\n\r\n\r\n( 157 ) رضوى - ابو صالح ( - 1090 ه ق )\r\nميرزا ابو صالح فرزند ميرزا محسن ، از سادات رضوى است و از طريق احمد بن موسى مبرقع فرزند امام محمّد تقى نسبش با چندين واسطه به امام رضا عليه السّلام مىرسد . مادرش فخر النسا بيگم دختر شاه‌عباس اوّل صفوى بود .\r\nوى از بزرگان و دانشوران عهد صفوى به شمار مىرود و در زمان شاه‌عباس دوم به صدرالممالكى همهء ايران رسيد . مدرسهء صالحيه كه امروزه مدرسه نواب خوانده مىشود ، از آثار اوست كه در سال 1086 ه . ق به اتمام رساند و املاك زيادى را براى نگهدارى آن وقف نمود . او در سال 1090 ه . ق در مشهد درگذشت و در يكى از حجره‌هاى مدرسه ميرزا جعفر دفن شد .\r\nميرزا عبد الرحمن بناى مصلاى مشهد را كه سال 1087 ه . ق به پايان رسيده است ، از آثار او مىداند .\r\nفردوس التواريخ / 105 - 106 ، مطلع الشمس / 700 ، تاريخ علماى خراسان / 36 ، طبقات اعلام الشيعة / 283 ، منتخب التواريخ / 736 ، اعيان الشيعة 2 / 362 .\r\nغلامرضا جلالى\r\n\r\n( 158 ) رضوى - احمد ( 1242 - 1304 ق )\r\nميرزا احمد رضوى فرزند ارشد ميرزا محمّد رضوى ( م 1264 ه ق ) از علماى پارساى مشهد بود . دهم شعبان 1242 ه ق در مشهد متولد شد .\r\nپس از ساليان مديد تلاش و كوشش علمى ، به درجهء اجتهاد نايل شد . پس از درگذشت پدر ، علىرغم دارا بودن ملكات روحانى و مدارج علمى و اصرار مردم ، به دليل ضعف جسمى و بيمارى ، هيچ مسئوليتى را نپذيرفت و وظايف پدر به عهدهء برادرش حاج ميرزا محمود گذاشته شد .\r\nاو در نهايت عزت نفس و مناعت طبع روزگار خود را سپرى كرد و در\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nشعبان 1304 ق فوت و در محل كشيك‌خانه خدام به خاك سپرده شد .\r\nميرزا حسن مدرّس از علما و رياضيدانان ، پسر اوست . و دخترانش بىبى كوچك ، همسر ميرزا حسين خطيب‌باشى و بىبى زهرا ، همسر ميرزا هاشم ( م 1301 ه ق ) بوده‌اند .\r\nشجره طيبه / 305 - 307 .\r\nسند شماره 22 / 11852 اداره اسناد آستان قدس رضوى\r\nابراهيم زنگنه\r\n\r\n( 159 ) رضوى - احمد ( - 1312 ه ق )\r\nميرزا احمد فرزند سيد محمّد قصير ( م 1255 ه ق ) از سادات رضوى و مجتهدين و چهره‌هاى برجسته حوزه مشهد است . نويسنده شجره طيبه او را افتخار دودمان بزرگ رضوى ، بلكه تمام اهالى خراسان مىداند .\r\nوى ابتدا علوم عقلى و نقلى را در مشهد فراگرفت ، سپس به عتبات رفت و پس از كسب دانش به مشهد بازگشت .\r\nبه امور شرعى و عرفى رسيدگى مىكرد و در امور سياسى دخالت مىنمود و طغيان حسين خان شجاع الدوله امير قوچان با تدبير او كنترل شد . در حفظ دين سخت‌كوش بود . صبحها در حوزه خارج فقه تدريس مىكرد و بقيه روز را به رفع مرافعه‌هاى مردم و حل مشكلاتشان مىگذراند . ماه رجب سال 1312 ه ق از دنيا رفت و در اتاق بالاسر حضرت جنب قبر پدر خود دفن شد .\r\nالكرام البررة 1 / 115 - 116 ، شجره طيبه / 347 - 348 ، شرح حال رجال ايران 6 / 18 ، منتخب التواريخ ملا هاشم / 690 ، اعيان الشيعة 3 / 148 ، منتخب التواريخ شيبانى / 137 .\r\nابراهيم زنگنه\r\n\r\n( 160 ) رضوى - اسماعيل ( 1242 - 1321 ه ق )\r\nميرزا اسماعيل فرزند حاج سيّد صادق ، پدر مؤلف كتاب شجرهء طيبه ، از\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nعلماى مشهد است و شب يكشنبه 24 جمادى الآخر سال 1242 در اين شهر به دنيا آمد . در عنفوان جوانى با رياضت و رعايت حدود الهى و عرفان و پارسايى مأنوس شد . ادبيات و فقه را خدمت مولانا شيخ حسن يزدى و شيخ صادق قوچانى آموخت و خط نسخ ، ثلث ، شكسته و سياق را در نهايت ملاحت مىنوشت .\r\nاز پدرش امكانات فراوانى ماند ، اما همه آنها در فتنه سالار جزء املاك خالصه درآمد و اموال او به تاراج رفت .\r\nوى به ميرزا فضل اللّه خان وزير نظام توليت آستانه شكايت برد ، ولى او را خوش نيامد و تهديد به بركنارى از خدمت آستان قدس نمود . بعدها هرچند متولى و ساير امناى آستان قدس در مقام جلب رضايتش برآمدند ، نپذيرفت و به كلى خادمى را ترك گفت و همه‌وقت خود را صرف نماز و عبادت و صلهء رحم و قرائت قرآن نمود و به خيرات و مبرات پرداخت تا اينكه پنجم ذيحجه 1321 ه ق از اين دنيا رفت و در زاويه دار السعاده حرم دفن گرديد .\r\nشجرهء طيبه / 278 - 279 ، ضميمه تاريخ علماى خراسان / 280 ، اعيان الشيعة 3 / 327 .\r\nغلامرضا جلالى\r\n\r\n( 161 ) رضوى - حسن ( - 1278 ه ق )\r\nمولانا حاج ميرزا حسن رضوى ، برادر كوچكتر مولانا حاج سيّد محمّد قصير و فرزند ميرزا محمّد معصوم ، از سادات رضوى است . چندى در خدمت برادر درس خواند ، سپس عازم اصفهان شد و مدتى نزد شيخ محمّد تقى اصفهانى ، صاحب حاشيه بر معالم علم اندوخت و به درجهء اجتهاد رسيد .\r\nپس از اتمام تحصيلات در اصفهان به عراق رفت و مدتى خدمت سيّد محمّد مجاهد در شهر كربلا حضور يافت ، بعد به مشهد برگشت و پس از درگذشت برادرش سيّد محمّد قصير ، مرجعيت عامه يافت و اوايل فتنه سالار\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nبا او به نصيحت نشست و سعى در خواباندن اين فتنه كرد و چون به نتيجه نرسيد به عتبات سفر كرد و پس از آرامش اوضاع به مشهد آمد و شعبان 1278 ه ق رحلت نمود و در مسجد پشت سر حرم امام رضا عليه السّلام دفن گرديد .\r\nچهره‌هاى برجسته‌اى چون مولى نوروز على بسطامى ، ميرزا نصر اللّه مدرّس ، ميرزا محمّد صادق نيشابورى ، و ميرزا بابا سبزوارى از شاگردان او هستند . مولى نوروز على بسطامى بسيارى از آثار خود را به تشويق و توصيه او نوشت .\r\nتاريخ علماى خراسان / 92 - 93 ، الكرام البررة 1 / 355 - 356 ، شجرهء طيبه / 337 - 338 ، مطلع الشمس / 708 ، منتخب التواريخ / 676 و 690 ، اعيان الشيعة 9 / 173 .\r\nغلامرضا جلالى\r\n\r\n( 162 ) رضوى - حسين ( 1258 - 1322 ه ق )\r\nسيد ميرزا حسين فرزند آقا ميرزا احمد فرزند ميرزا محمّد حسين ملقّب به قدس رضوى از علماى بلندپايه مشهد مقدس بود . در هفتم محرّم سال 1258 ه ق متولد شد و پس از اكتساب علوم اسلامى از محضر پدر ، در كمال زهد عمر خود را سپرى كرد وى در آغاز به جمع‌آورى كتاب علاقه‌مند و مجموعه گرانبهايى گرد آورد امّا با فوت دسته‌جمعى فرزندانش در بيمارى و با .\r\nوضعيت عادى خود را از دست داد و ششم صفر سال 1322 ه ق به دار ابدى شتافت و در دار السعاده حضرت امام رضا عليه السّلام به خاك سپرده شد . وى در آغاز به جمع‌آورى كتاب علاقه‌مند بود و مجموعه گرانبهايى گرد آورد ، امّا با فوت دسته‌جمعى فرزندانش در بيمارى و با ، دچار پريشانى شد و حالت عادى را از دست داد . حواشى بر قوانين و فصول و خلاصة الحساب شيخ بهايى از آثار قلمى اوست .\r\nگنجينه دانشمندان 7 / 162 - 163 ، اعيان الشيعة 5 / 448 ، سند شماره 6 / 11992 اداره اسناد آستان قدس رضوى .\r\nابراهيم زنگنه\r\n\r\n","description":"","footnote":"","page_name":" 205 ","page_number":205},
  {"content":"\r\n\r\n\r\n( 163 ) رضوى - زين العابدين ( - بعد از 1266 ه ق )\r\nميرزا زين العابدين فرزند ميرزا سيد محمّد بن ميرزا رضى ناظر از مشاهير اعيان خراسان بود . بنا به گفته ميرزا محمّد باقر رضوى ( م 1342 ق ) وى در ظرافت طبع و حسن سليقه و كمال و ابهت و جلال بىنظير بود بعد از درگذشت برادرش ميرزا محمد على ( 1273 - 1317 ش ) با دختر ميرزا ابراهيم ناظر ازدواج نمود . در محاصره سالار چند نفر سرباز را در منزل خود پناه داد كه البتّه با خبرچينى رجب باتر مروى منزل وى را خراب و ويران نمودند و تمامى اثاث منزل او را به يغما بردند . بعد از محاصره به قصد تظلم روانه تهران شد در آن زمان تعدادى از علماى خراسان از جمله ميرزا هاشم بن هدايت اللّه ، ميرزا عسگرى امام‌جمعه خراسان ، حاجى ميرزا اسماعيل سبزوارى و فرزندش حاجى ميرزا عبد الكريم به دار الخلافه احضار شده بودند و در مجلس اميركبير حضور داشتند ميرزا زين العابدين نيز وارد شد و عرض تظلم نمود كه سالارخانه مرا خراب كرد و اموال مرا به غارت برد اين چه دين و آئين است و اين چه دولت و سلطنت است . اميركبير ازبس‌كه در فتنه سالار رنج و مشقت كشيده بود در اين هنگام از روى غيظ و غضب دشنام زيادى به سالار و هركس كه از او تظلم مىكرد داد ، ميرزا زين العابدين هم اين حال را تحمل نكرده به عينه همان قسم دشنام را به اميركبير و كليه امناء دولت و شخص سلطنت داد و از مجلس بيرون آمد . بعد از مراجعت به مشهد مقدس از رنج و غصه درگذشت و از وى فرزند نماند با توجه به اينكه فتنه سالار در سال 1266 ق پايان يافت سال درگذشت ميرزا زين العابدين بعد از اين سال بوده است .\r\nميرزا محمد باقر رضوى : شجره طيبه ( چاپ 1384 ) / 241 .\r\nمحمد جواد هوشيار\r\n\r\n","description":"","footnote":"","page_name":" 206 ","page_number":206},
  {"content":"\r\n\r\n\r\n( 164 ) رضوى - صادق ( - 1269 ه ق )\r\nسيّد صادق رضوى فرزند ميرزا ابو القاسم ، پدربزرگ مؤلف كتاب شجرهء طيبه رضوى ، از علما و مجتهدين و اعيان خراسان بود . در مشهد چشم به جهان گشود و پس از رشد و تحصيل علوم الهى به درجهء اجتهاد نايل شد و ميان مردم به دارا بودن مكارم اخلاق و بلندى همت ، اشتهار يافت .\r\nوى در امور سياسى عصر خود دخالت مىكرد . در سال 1245 ه ق كه براثر شورش محمد خان قرائى ، در مشهد اغتشاش به وجود آمده بود ، به عراق و ازآنجا به آذربايجان ، نزد عباس ميرزا نايب‌السلطنه رفت و رويدادهاى خراسان را با ايشان در ميان گذاشت و پس از 35 روز به مشهد بازگشت و از مشهد به تهران رفت و با فتحعلى شاه قاجار ديدار نمود و از او خواست تا نايب‌السلطنه را به خراسان اعزام كند . عباس ميرزا به مشهد آمد و اوضاع را به حالت عادى برگرداند و اسحاق خان قرائى را دستگير نمود .\r\nحاج سيّد صادق مورد احترام پادشاهان قاجار بود و از طرف فتحعلى شاه به لقب « معتمد الشريعة » ملقب شد و منصب تدريس آستان قدس به وى محول گرديد . در زمان ناصر الدّين شاه هم مورد حمايت او بود و در فتنه سالار از دولت پشتيبانى كرد .\r\nدر زمانى كه عباس ميرزا حكومت خراسان را در دست داشت ، پسر ارشد او كه بعدها با نام محمّد شاه زمام امور كشور را به دست گرفت ، با وى از نزديك مرتبط بود . حاج سيّد صادق در اواخر عمر بيشترين وقت خود را صرف طاعت و عبادت كرد تا اينكه در شوال 1269 ه ق در قلعهء ويرانى به مرض و با درگذشت و جنازه‌اش با زحمت به مشهد انتقال يافت و در ايوان طلاى صحن عتيق دفن گرديد .\r\nشجره طيبه / 280 - 283 .\r\nابراهيم زنگنه\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\n( 165 ) رضوى - طاهر ( - 1325 ه ق )\r\nسيّد طاهر رضوى فرزند ميرزا احمد فرزند سيّد محمّد رضوى خراسانى معروف به قصير ، از بزرگان علماى مشهد بود . در مشهد متولد شد و پس از آشنايى با مقدمات و سطوح به نجف رفت و به درجه اجتهاد نايل شد ، سپس به مشهد بازگشت و جاى پدرش ميرزا احمد به تدريس و نشر احكام الهى و اقامه نماز مشغول گرديد . از اخلاق بلند او اين بود كه اموال موروثى پدر و مادرش را براى مستحقان و مستضعفان بذل نمود . به سال 1325 ه ق براثر سكته قلبى دار فانى را وداع گفت و دو فرزند لايق به نام ميرزا حسين از دختر حاجى ميرزا صادق ناظر و ميرزا عبد اللّه از دختر آقا ميرزا محمّد مجتهد از او به يادگار ماند .\r\nنقباء البشر 3 / 968 ، شجره طيبه / 349 .\r\nابراهيم زنگنه\r\n\r\n( 166 ) رضوى - عبد الجواد ( - 1291 ه ق )\r\nميرزا عبد الجواد فرزند ميرزا حسن فرزند ميرزا مرتضى پسر ميرزا عبد الغفور از نوادگان ميرزا خليل فرزند ميرزا حيدر بود و از سوى مادر از نوادگان رقيه سلطان دختر امامقلى فرزند شاه‌عباس اول صفوى به شمار مىرفت . او از جمله علما و بزرگان نامدار دوران خود بود ، و به سركشيكى چهارم آستان قدس رضوى منصوب شد . از وقار و متانت برخوردار بود و بيشتر وقت خود را به نوشتن كتاب سپرى مىكرد . سال 1291 ه ق درگذشت و در رواق پشت سر حضرت رضا عليه السّلام دفن گرديد .\r\nشجره طيبه / 238 - 239 .\r\nمنتخب التواريخ / 736 - 737 .\r\nابراهيم زنگنه\r\nرضوى ، عبد الحسين - جلد سوم\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n\r\n( 167 ) رضوى - عبد اللّه ( 1151 - 1239 ه ق )\r\nمولانا حاج ميرزا عبد اللّه ، مدرس آستان قدس رضوى از علما و فضلاى خراسان بود . به سال 1151 ه ق در مشهد به دنيا آمد و پس از فراگيرى مقدمات و سطوح ، تحصيلات خود را نزد داييش مولانا سيّد محمّد سبزوارى امام‌جمعه ، فرزند ميرزا شاه قاسم به پايان رسانيد و به عنوان مدرس آستان قدس رضوى برگزيده شد و نايب الصداره ارض اقدس بود و عزم سفر بيت اللّه الحرام كرد و پس از زيارت مكه و مدينه و عتبات عراق به ايران مراجعت نمود و به سال 1209 ه ق در 88 سالگى دار فانى را در مشهد وداع گفت و در جوار بارگاه امام رضا عليه السّلام آرميد .\r\nبه نظر مىرسد ايشان همان ميرزا عبد اللّه فرزند مير محمّد تقى رضوى ( م 1150 ه ق ) فرزند ميرزا غياث الدّين فرزند ميرزا بديع رضوى است كه در شجره طيبه به آن اشاره شده است و از سال تولد و درگذشت او بحثى نشده و به اين مقدار اكتفا شده است كه وى بيشترين وقت خود را در كشيك‌خانه آستان قدس به تدريس مشغول بود .\r\nمنتخب التواريخ / 676 و 690 ، شجره طيبه / 327 ، اعيان الشيعة 8 / 52 .\r\nغلامرضا جلالى\r\n\r\n( 168 ) رضوى - على ( 1325 - 1387 ه ق )\r\nآية اللّه سيّد على رضوى از مجتهدان معاصر و از اصحاب حقيقت و معنى\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nاست . روز 13 رمضان 1325 ه ق در مشهد چشم به جهان گشود . پدرش آية اللّه حاج ميرزا حسن مجتهد رضوى از شاگردان آخوند خراسانى و جدّش آية اللّه ميرزا ابراهيم مجتهد رضوى است .\r\nوى ادبيات و سطح را در مشهد نزد استادانى چون حاج ميرزا حسنعلى اصفهانى نخودكى به پايان رسانيد و به نجف رفت و به تحصيل پرداخت . بازگشت ايشان به ايران مصادف بود با اوج‌گيرى استبداد رضاخانى . او به منظور دورى از مزاحمت مأموران ، به روستاى فارمد از توابع مشهد مهاجرت كرد و تا شهريور 1320 ه ش همان‌جا ماند . و بعدها به مشهد برگشت و در اواخر عمر در مسجد ملا حيدر اقامه نماز جماعت داشت .\r\nمرحوم رضوى به خاندان عصمت و ساحت مقدس حضرت ولى عصر ( عج ) عشق مىورزيد و با اشعار نغز و پرمعنى خود كه در كتاب گلزار آل طه گرد آمده است ، نكات عرفانى زيادى را بيان كرده است . قطعه زير از آن جمله است :\r\n آن مگس خود را به كندويى فكند * از قضا شد دست و پاش آنجا به بند\r\nبود غافل كين غذاى خوش‌خوراك * بىتأمل مىكند او را هلاك\r\nو آنچه دانستى حيات خود در آن * در حقيقت بد هلاكش اندر آن\r\nچون فراغت يافتى از آن غذا * عزم جاى خويش كرد آن بينوا\r\nعزم كرد و پاى خود را بسته ديد * از حيات خويش خود را رسته ديد\r\nهرچه قوت كرد بندش شد بتر * ور بماند دام گردد سخت‌تر\r\nبا هزاران ناله و شور و نوا * كرد خود را فارغ از بند جفا\r\nدست و پا شوييد يكسر زان غذا * كه نخواهم اين طعام پربلا\r\nچون‌كه در دام اوفتاد و حتم كرد * كى اگر خود را بيندازد به بند\r\nدر حقيقت زان مگس ما كمتريم * با يقين خويش زان غافل‌تريم \r\n\r\n","description":"","footnote":"","page_name":" 210 ","page_number":210},
  {"content":"\r\n\r\n تو يقين دارى كه دنيا پربلاست * آرزوى ماندنت در وى چراست\r\n« علويا » كمتر مباش از آن مگس * وارهان خود را از اين دام هوس\r\nتا به‌سوى لامكان پرّان شوى * دور از حيوانى و انسان شوى \r\nمرحوم رضوى پس از 62 سال زندگى پرتلاش روز 18 صفر سال 1387 ه ق برابر با هفتم خرداد 1346 ه ش در تهران به رحمت حق و اصل گرديد و جنازهء او را به مشهد انتقال دادند و در صحن عتيق ( انقلاب ) حرم رضوى دفن شد . هدية القبور از آثار قلمى ايشان است .\r\nابراهيم زنگنه\r\n\r\n( 169 ) رضوى - على ( - 1319 ه ق )\r\nميرزا على فرزند حاج ميرزا ابو الحسن رضوى فرزند سيّد محمّد رضا فرزند ميرزا حبيب اللّه ، از دانشوران قرن 14 و انسانى سليم النفس و متواضع بود . علم جفر را از پدر آموخت و پس از درگذشت پدر نسخه‌هايى را كه از او باقى مانده بود كامل كرد و از آگاهان به اسرار و رموز اين علم به شمار مىرفت .\r\nدر مسافرتى كه به بخارا داشت از اين علم استفاده كرد و اهالى آن سامان به وى روى آوردند . پس از بازگشت از سفر بخارا ، در سنين جوانى ، ششم شوال 1319 ه ق زندگى را وداع گفت و در محل دار الضيافه حرم دفن شد .\r\nشجرهء طيبه / 311 - 312 .\r\nغلامرضا جلالى\r\n\r\n( 170 ) رضوى - على اصغر ( - 1332 ه ق )\r\nحاج ميرزا على اصغر فرزند حاج ميرزا محمّد حسين پسر ميرزا محمّد تقى از علما و مجتهدان خراسان بود . در ابتداى زندگى با نهايت پارسايى به تحصيل علوم الهى پرداخت و به درجهء اجتهاد رسيد و به نشر و تبليغ اسلام اهتمام ورزيد و ميان مردم از جايگاه\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nبلندى برخوردار شد . حاج ميرزا ابراهيم سبزوارى در سال 1294 ه ق او را براى مصاحبت خود به سبزوار برد و خواهرزاده خود ، دختر حاجى ميرزا را به عقد او درآورد .\r\nپس از درگذشت پدر ، حاج ميرزا على اصغر در سال 1304 به مشهد آمد و در اواخر عمر از طرف توليت آستان قدس رضوى به منصب فرّاشى ضريح مطهّر مفتخر شد و در روز سه‌شنبه دوم صفر سال 1332 ه ق زندگى را بدرود گفت و در پايين پا دفن شد .\r\nشجره طيبه / 182 - 183 ، اعيان الشيعة 8 / 171 ، سند شمارهء 1 / 12112 اداره اسناد آستان قدس رضوى\r\nغلامرضا جلالى\r\n\r\n( 171 ) رضوى - على نقى ( - 1250 ه ق )\r\nميرزا علينقى فرزند ميرزا حسين قدس پسر ميرزا حبيب اللّه از مشاهير خراسان است . امور عرفى و عادى برادرش آقا ميرزا محمّد مجتهد و نيز نوشتن سجل‌ها و تحقيق قباله‌ها و نگهدارى سپرده‌ها به عهده وى گذاشته شده بود . سفرى به عتبات رفت . پس از بازگشت به مشهد ، روز پنجم محرم 1250 ه ق دار فانى را وداع گفت و در جلو ايوان طلاى صحن عتيق دفن گرديد . فرزندانش ميرزا عبد الوهاب و ميرزا فتح اللّه از خوشنويسان برجسته خراسان بودند .\r\nشجره طيبه / 312 - 313 .\r\nغلامرضا جلالى\r\n\r\n( 172 ) رضوى - محمد ( 1283 - 1363 ه ق )\r\nسيّد محمّد حائرى استاد مسلم فن تجويد و قرائت كلام اللّه مجيد بود . سال 1283 ه ق در شهر كربلا چشم به جهان گشود و پس از تحصيل علوم دينى به هند و تبّت سفر نمود و آخر عمر در مشهد ساكن شد و در حوزهء علميه به تدريس مشغول گرديد و رساله « تجويد\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nفرهنگ » را براى تدريس سال ششم ابتدايى تأليف نمود كه با چاپ سنگى به چاپ رسيده است . منتخب التجويد نيز از آثار اوست . به سال 1363 ه ق در مشهد درگذشت و در صحن جديد دفن گرديد .\r\nضميمه تاريخ علماى خراسان / 288 .\r\nفهرست كتب خطى كتابخانه مركزى آستان قدس ، اوكتايى 6 / 190 .\r\nغلامرضا جلالى\r\n\r\n( 173 ) رضوى - محمد ( 1180 - 1253 يا 1255 ه ق )\r\nمولانا علم الهدى حاج سيّد محمّد فرزند حاج ميرزا معصوم رضوى ، از بزرگان سادات رضوى و دانشوران خراسان است و چون كوتاه‌قد بود « قصير » شهرت يافت . مبادى را در مشهد در خدمت حاج ميرزا هاشم و پدرش فراگرفت و براى ادامه تحصيل به عتبات رفت . چندى در محضر بهبهانى و سيّد بحر العلوم و شيخ جعفر نجفى علم آموخت و پس از بازگشت ، چهار سال در مدرسهء بالاسر به تدريس فقه مشغول شد ، بعد به اصفهان رفت و پس از چند سال اقامت و ازدواج به مشهد آمد و بعد از ارتحال برادرش رياست تامه به وى محول شد . ايشان حكم جهاد در برابر خان خيوق كه با سى هزار ازبك به‌سوى مشهد در حركت بود داد و با تعداد زيادى از مردم نزديك حصاربند مشهد به حالت دفاع و آماده‌باش نيروهاى خود را صف‌آرايى كرد و ازبكها از بيم حضور وى متوارى شدند .\r\nاو در كنار امور روزمرّه به تدريس مىپرداخت . حاج ميرزا نصر اللّه ، ملّا محمّد صادق نيشابورى ، آقا ميرزا بابا سبزوارى ، مولى محمد رضا سبزوارى ، مولانا محمّد تقى جولائى ، مولى نوروز على بسطامى ، مولانا محمد رضا مايانى ، سيّد محمّد صادق رضوى ، مولانا ميرزا محمّد مهدى ، مولانا حاج ميرزا حسين از اكابر شاگردان بنام وى هستند .\r\nسيد قصير يك‌بار به مكه مشرف\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nشد و بارها به زيارت عتبات رفت و در آخرين سالهاى زندگى فلج شد و در مسير خود به عراق در تهران در 75 سالگى به سال 1253 يا 1255 درگذشت و جنازه‌اش به مشهد منتقل و ميان مسجد بالاسر و مسجد پشت سر مرقد امام هشتم عليه السّلام به خاك سپرده شد .\r\nرساله عمليه در آداب حج كه در ظهر نسخه خطى قلائدة العوام به شمارهء 17176 كتابخانه مركزى آستان قدس رضوى منعكس شده است ، التحفة الرضويه فى شرح اللمعة الدمشقية ، اعلام الورى ، حاشيه معالم الاصول ، كتاب رجال ، مصابيح الفقهية ، قلائد العوام فى التقليد فى الاحكام كه رساله عملى به زبان فارسى است و تا آخر نماز مسافر را دربر مىگيرد ، از آثار علمى اوست .\r\nالذريعة 3 / 157 ، 18 / 367 ، 10 / 147 ، تاريخ علماى خراسان / 80 ، فردوس التواريخ / 124 - 126 و 129 - 130 ، شجرهء طيبه / 170 و 329 - 333 ، اعيان الشيعة 9 / 335 .\r\nغلامرضا جلالى\r\n\r\n( 174 ) رضوى - محمد ( 1190 - 1264 ه ق )\r\nسيد ميرزا محمّد رضوى فرزند ميرزا حسين ملقّب به « قدس » از نوادگان ميرزا ابو القاسم رضوى و از دانشوران قرن سيزدهم است . وى نزد صاحب رياض تحصيل دانش كرد و صاحب رياض طى اجازهء مفصلى مراتب علمى و اجتهاد ايشان را تأييد نمود . سيّد محمّد رضوى از آقا سيّد ابراهيم قزوينى صاحب ضوابط و سيّد محمد باقر حجة الاسلام معروف به شفتى و سيّد محمّد قصير نيز اجازه اجتهاد دريافت نمود .\r\nوى رياست دينى را طى ساليانى به عهده داشت و مردمانى از او تقليد مىكردند و در شبستان مسجد گوهرشاد امامت نماز داشت و به تدريس مبادرت مىورزيد ، تا اينكه رجب سال 1267 ه ق درگذشت و در مسجد رياض جنب حرم رضوى دفن گرديد . آقابزرگ در الذريعة درگذشت ايشان را سال 1264 ه ق در 74 سالگى دانسته است .\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nاز سيّد محمّد آثار ارزشمندى بر جاى ماند ، از آن ميان مىتوان به كتابهاى زير اشاره كرد : شرح احكام خلل تا آخر فصل قضا و صلاة ، كتاب شرايع ، مناهج الاحكام از كتاب طهارت تا قضا و شهادت ، كتاب سؤال و جواب فتاوى شرعيه ، شرحى بر معالم الاصول ، رساله‌اى در قواعد اصولى ، رساله‌اى در شبهه محصوره ، رساله‌اى در ماء قليل و رساله‌اى در حقيقت شرعيه .\r\nفردوس التواريخ / 130 - 131 ، شجره طيبه / 297 - 304 و 463 - 464 ، تاريخ علماى خراسان / 88 ، مطلع الشمس / 707 ، اعيان الشيعة 9 / 261 - 269 ، الذريعة 7 / 49 .\r\nابراهيم زنگنه\r\nرضوى - سيد محمّد ، قائم‌مقام التوليه - جلد سوم\r\n\r\n( 175 ) رضوى - محمّد ( 1090 - زنده تا 1135 ه . ق )\r\nمير شمس الدّين محمّد فرزند ميرزا بديع در حدود 1090 ه . ق در مشهد مقدّس ديده به جهان گشوده ، و در سال 1135 ه . ق از تأليف كتاب وسيلة الرّضوان را به پايان رساند ولى تاريخ فوت ايشان در دست نيست .\r\nوى از علماى عصر خويش بود كه منصب سركشيك آستانه مقدسّهء حضرت امام رضا عليه السّلام را به عهده داشت .\r\nاز وى آثار ارزشمندى به يادگار مانده ، كه از آن جمله است :\r\n1 - وسيلة الرّضوان در كرامات شاه خراسان\r\n2 - حبل المتين در معجزات امير المؤمنين\r\n3 - تزيين المجالس و . . .\r\nشيخ آقابزرگ تهرانى در ضمن شرح حال ايشان مىنويسد :\r\n« حكايت كرد براى من مولاى مورد اعتماد حاج ملّا صادق بسطامى ، از پدرش مولى نوروز على متوفاى 1309 ه و صاحب فردوس التّواريخ كه فرمود :\r\nبرحسب تصادف قبر شريف سيّد محمّد رضوى شكافته شد ، پيكر پاكش را پس از ساليان متمادى تر و تازه مشاهده\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nكردم » .\r\nطبقات اعلام الشيعة - قرن دوازدهم / 670 ؛ الذريعة 4 / 172 .\r\nشجره طيبه ، ( چاپ 1384 ) / 141 - 147 .\r\n\r\n( 176 ) رضوى - محمّد ابراهيم ( 1273 - 1334 ه ق )\r\nميرزا محمّد ابراهيم مجتهد رضوى فرزند ميرزا محمّد مجتهد رضوى پسر ميرزا حسن مجتهد ، از نوادگان حاج ميرزا معصوم است وى از علما و مجتهدين عصر مشروطه و از رهبران مشروعه‌خواهان به شمار مىرفت . شب پنج‌شنبه روز دوم ذىالحجه 1273 ، سال فتح هرات در مشهد چشم به جهان گشود . اعتماد مردم به ايشان تا حدى بود كه اگر سند و قباله‌اى به مهر ايشان ممهور نمىشد آن معامله داراى اعتبار نبود . هيچ‌گاه به ضيافت نمىرفت و در خانه‌اش پيوسته براى معاشرت با علما و زوّار باز بود . در صدور حكم چنان دقت مىكرد كه هيچ‌گاه فسخ نمىشد .\r\nحاج ميرزا محمّد ابراهيم روز يكشنبه سوم رجب سال 1334 ه ق در ساعت 7 شب به بيمارى سل در باغ خارج شهر درگذشت و جنازه‌اش با احترام تشييع شد و در رواق بالاسر امام رضا عليه السّلام به خاك سپرده شد . اولاد وى به نامهاى ميرزا حسن رضوى ، آقا ميرزا ابراهيم و آقا ميرزا محمّد على همگى به علم و تقوا آراسته بودند .\r\nشجره طيبه / 339 - 340 ، اعيان الشيعة 2 / 209 .\r\nسند شماره 4 / 12141 و 26854 اداره اسناد آستان قدس رضوى\r\nابراهيم زنگنه\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\n( 177 ) رضوى - محمّد باقر ( 1270 - 1342 ه ق )\r\nميرزا محمّد باقر فرزند ميرزا اسماعيل رضوى ( 1242 - 1321 ه ق ) مدرّس آستان قدس و حوزه علميه مشهد در عصر خود بوده است . ميرزا اسماعيل فرزند حاج سيد صادق مشهدى ( 1270 - 1342 ه . ق ) بن ميرزا ابو القاسم بن ميرزا حبيب اللّه بن ميرزا عبد اللّه رضوى است . ميرزا محمّد باقر روز 17 ربيع الاول 1270 ه ق در مشهد چشم به جهان گشود و ادبيات و مبادى علوم را نزد عموى خود ميرزا محمّد على مدرّس ، آخوند ملّا غلامحسين شيخ الاسلام و سيّد محمّد باقر شفتى نوهء ميرزا هدايت اللّه فراگرفت . سال 1294 ه ق به سبزوار رفت و مدتى از محضر حكيم سبزوارى استفاده برد و سال 1306 ه ق همراه ميرزا حبيب اللّه مجتهد به عتبات هجرت نمود و در نجف اشرف از درس آخوند خراسانى بهره‌مند گرديد و پس از بازگشت به مشهد به تدريس شرح لمعه و سطوح عالى پرداخت . بيش از دويست طلبه پاى درسش شركت مىكردند . به سال 1325 ه ق از آية اللّه شيخ حسنعلى تهرانى و بعدها از ميرزا حسين نورى طبرسى اجازه روايى گرفت . او سخت مورد قبول مردم بود و مدتى سمت نمايندگى انجمن ايالتى را به عهده داشت و در دوره‌هاى دوم و سوم مجلس شوراى ملّى از سوى مردم به نمايندگى انتخاب شد ، ولى از پذيرفتن اين مسئوليت خوددارى نمود . او در واقعه‌اى كه منجر به توپ بستن حرم به وسيلهء روسها شد بين دولت روس و متحصنين\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nميانجيگرى نمود ، ولى مؤثر واقع نشد .\r\nلآلى المنثوره ، شجره طيبه در شرح حال سادات رضويه ، حاشيه بر شرح لمعه ، حاشيه قوانين ، حاشيه فصول ، شرح احاديث مشكله ، كتابى در عروض و قافيه و بديع ، رساله‌اى در خط ، كتابى در شرح حال ربيع بن خثيم از آثار اوست .\r\nميرزا محمّد باقر روز پنجشنبه ، نهم ذيحجهء سال 1342 ه ق در روستاى سوران از توابع شانديز واقع در 30 كيلومترى مشهد از دنيا رفت و جنازه‌اش به مشهد حمل شد و روز جمعه مصادف با عيد قربان زير درب پايين پاى امام عليه السّلام دفن گرديد . سيّد محمّد تقى مدرس رضوى فرزند ايشان است .\r\nشجره طيبه ( چاپ 1384 ) / 288 - 290 ، گنجينه دانشمندان 7 / 162 ، ضميمه تاريخ علماى خراسان / 301 ، الذريعة 13 / 33 ، 18 / 264 ، مكارم الآثار 6 / 1946 ، اعيان الشيعة 9 / 185 ، منتخب التواريخ / 739 ، اثرآفرينان 5 / 197 .\r\nغلامرضا جلالى\r\n\r\n( 178 ) رضوى - محمّد بن احمد ( قرن 4 ق )\r\nمحمّد بن عبد اللّه احمد ( م 358 ه . ق ) بن محمّد بن موسى بن محمّد جواد عليه السّلام يكى از نوادگان موسى مبرقع ، سيدى شريف و جليل بود كه بعد از درگذشت پدر بزرگوارش « املاك پدر بفروخت و پس از آن به ناحيه خراسان آمد ، مردم اين ناحيه او را مورد احترام قرار دادند ، پس از چندى فوت كرد و به روايتى كشته شد .\r\nطبق گزارش بيهقى قبر وى در مشهد الرضا در طوس مىباشد .\r\nميرزا محمّد باقر رضوى : شجره طيبه / 86 ، ابو الحسن على بيهقى : لباب الانساب 2 / 586 .\r\nمحمّد جواد هوشيار\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n\r\n( 179 ) رضوى - محمّد تقى ( - 1149 ه ق )\r\nمير محمّد تقى از سادات رضوى و مشهور به « ميرخدايى » است . او انسانى زاهد و پارسا بود و نزد مردم جايگاه ويژه‌اى داشت . گويند سالى كه شاه سلطان حسين صفوى به مشهد آمد مورد توجه او قرار گرفت . شاه وى را در خانه‌اش ملاقات نمود . مير به‌هيچ‌وجه در حق او به قيام و اكرام نپرداخت . شاه از نقد و جنس هرچه تكليف كرد نپذيرفت مگر قرآنى كه داراى خطى بسيار خوش بود . شاه ايشان را به اصفهان دعوت كرد ، ولى ايشان از رفتن به اصفهان خوددارى نمود . سلطان حسين طى نامه‌اى همه اهالى خراسان را موظف كرد تا او را به اصفهان اعزام كنند ، دخالت مردم سودى نبخشيد ، در همان زمان در مشهد فرد ديگرى به نام مير تقى رضوى بود كه او نيز از پارسايان به شمار مىرفت ، مردم به هر نحوى بود او را راضى كردند و به اصفهان اعزام نمودند . از آن زمان اين دو مير كه هر دو هم‌نام و هم‌نسب بودند ، اولى « ميرخدايى » و دومى « ميرشاهى » ناميده شدند .\r\nميرخدايى در سال 1123 شصت جلد كتاب براى بهره‌بردارى مؤمنان وقف و توليت آن را به عهدهء فرزندش محمد على و نظارت آن را به عهده عبد الرزاق بن اسماعيل سمنانى نهاد .\r\nميرخدايى در قبرستان قتلگاه دفن شد و ميرشاهى چنان‌كه اشاره خواهد شد در قبر مير واقع در محله نوغان دفن گرديد . هرچند مؤلف مطلع الشمس محل دفن هر دو را قتلگاه نوشته است .\r\nميرخدايى براساس ماده تاريخى كه شيخ محمّد على حزين لاهيجى درآورده است ، سال 1149 ه ق درگذشت .\r\nمطلع الشمس 2 / 693 - 694 ، منتخب التواريخ / 677 و 691 ، تاريخ آستان قدس / 335 ، رياض العارفين / 138 ، اعيان الشيعة 9 / 193 ، طبقات اعلام الشيعة ، الكواكب المنتشرة فى القرن الثانى بعد العشرة / 126 .\r\nغلامرضا جلالى\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\n( 180 ) رضوى - محمّد تقى ( - 1150 ه ق )\r\nمير محمّد تقى رضوى مشهور به « ميرشاهى » و مشهدى از پارسايان قرن 12 هجرى است و در مشهد سكونت داشت . دليل ناميده شدن او به ميرشاهى در شرح حال محمّد تقى رضوى موسوم به ميرخدايى گذشت .\r\nشيخ عبد النبى قزوينى كه به خدمت او رسيده است او را به اين‌گونه مىستايد : « وقتى وارد روضه مقدسه رضوى مىشد . گويى قالبى بىروح يا نقشى بر ديوار است و اعتنا به هيچ مقام و شوكت و صولتى نمىنمود . در امانتدارى و حق‌گويى در برابر قدرتمندان ، وحيد عصر بود . روزى رضا قلى ميرزا فرزند نادر شاه به دستور پدرش به تسخير ماوراءالنهر مأمور شد ، هنگام حركت به خدمت مير محمّد تقى آمد و استمداد نمود ، مير فرمود اگر براى خدا مىروى خدا همراهت هست و در غير اين صورت به هدف نمىرسى . او افراد زيادى را به ميهمانى مىخواند و غذاهاى لذيذ مىخورانيد ، ولى خود به اندك چيزى قناعت مىكرد ، با مير محمّد ابراهيم قزوينى معاشرت داشت . او با همهء زهد و حالت عرفانى ، در تمام دوران عمرش سخنى صوفيانه به زبان نياورد .\r\nمير فتاح مراغه‌اى دربارهء او خوابى ديد و آن را در مثنوى رياض الفتوح به نظم درآورد . از آن ابيات جلالت قدر مير محمّد تقى معلوم مىشود . وى شب عيد قربان سال 1150 ه ق ، در مشهد درگذشت و به قولى در قبرستان قتلگاه و براساس نظر آقابزرگ تهرانى در محله قبر مير واقع در خيابان طبرسى دفن گرديد و امروزه مدرسه قبر مير در محل آن قبرستان بنا شده است و شيخ محمد على حزين محضر او را درك كرده و قطعه شعرى را در رثاى او سروده است .\r\nمطلع الشمس / 694 ، تاريخ آستان قدس / 346 ، منتخب التواريخ / 692 ، اعيان الشيعة 9 / 193 ، تاريخ و سفرنامه حزين ، ملحقات / 382 - 383 .\r\nشجره طيبه ( چاپ 1384 ) / 372 .\r\nابراهيم زنگنه\r\n\r\n","description":"","footnote":"","page_name":" 220 ","page_number":220},
  {"content":"\r\n\r\n\r\n( 181 ) رضوى - محمّد تقى ( 1274 - 1365 ش )\r\nسيّد محمّد تقى مدرس رضوى در شب سه‌شنبه دوم شوال سال 1313 قمرى / 28 اسفند 1274 ش در مشهد زاده شد . پدر ايشان مرحوم ميرزا محمّد باقر رضوى ( 1270 - 1342 ق ) از چهره‌هاى علمى عصر خود بود .\r\nمدرس رضوى پس از اتمام كلاس ششم ابتدايى در مدرسه رحيميه مشهد ، از محضر پدر خود ، ميرزا عبد الجواد اديب نيشابورى ، حاج آقا حسين قمى ، ميرزا محمّد آقازاده ، و ميرزا عبد الرحمن مدرسى و حسن مشكان طبسى و آقابزرگ حكيم شهيدى بهره برد و به تشويق پدرش به آموختن زبان فرانسوى پرداخت و سال 1338 ق به تهران سفر كرد و در كلاس ميرزا محمّد طاهر تنكابنى ( م 1360 ق ) حاضر شد و براى تكميل زبان فرانسه به مدرسه آليانس فرانسه رفت و پس از سه سال و چند ماه به مشهد بازگشت و پس از مرگ پدر در سال 1342 ق منصب تدريس آستان قدس به ايشان محول شد و چندى بعد از طرف سيّد محمّد تدين مأمور تدريس در مدرسه دانش مشهد شد كه نخستين مدرسه متوسطه مشهد بود و در سال 1310 ش براى تدريس در مدرسه عالى سپهسالار به تهران رفت و به سمت معلم و ناظم آن مدرسه منصوب شد و در مدارس دار الفنون و علميه و شرافت و معرفت نيز به تدريس زبان فارسى پرداخت . مدتى بعد باز به خراسان انتقال يافت و رياست دبيرستان دانش را به عهده گرفت و سال 1317 ش به دستور على اصغر حكمت به تهران رفت و مدير داخلى و استادى دانشكده معقول و منقول شد . بعد به دانشكده ادبيات منتقل شد و در ارديبهشت سال 1344 بازنشسته شد و در بهمن 1355 ش از طرف دانشگاه تهران منشور استادى ممتاز به ايشان اعطا شد . و در سال 1365 ش درگذشت و در حرم مطهر دفن شد .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nتصحيح المعجم فى معايير اشعار العجم ، تاريخ بخارا ، آثار علوى ، ديوان سنايى ، مجمل التواريخ ، ديوان سيّد حسن غزنوى ، حديقة الحقيقة سنايى ، اساس الاقتباس خواجه نصير ، رسائل خواجه طوسى ، بيست باب اسطرلاب خواجه ، ديوان انورى ، تنوخ‌نامه ايلخانى ، شجره طيبه و چند كتاب ديگر و نيز تأليف احوال و آثار خواجه نصير الدّين طوسى ، يادداشت‌هاى حديقه سنايى ، مختصرى در احوال و آثار محقق طوسى ، تاريخ مشهد و تاريخ رجال خراسان از آثار اوست .\r\n« جشن‌نامه استاد مدرس رضوى / تهران 1357 مقاله ضياء الدّين سجادى .\r\nابراهيم زنگنه\r\n\r\n( 182 ) رضوى - محمّد جعفر ( - 1025 ه ق )\r\nمحمّد جعفر رضوى فرزند محمّد سعيد ، متوفى 1025 ه ق از علماى برجسته ، فقها و محدثين و پارسايانى بود كه از شبهه احتراز داشت و در عصر شاه‌عباس صفوى ( 996 - 1038 ه ق ) مىزيست و به درجه اجتهاد نايل شده بود . محمّد زمان رضوى مشهدى ( متوفى 1041 ) فرزند او و مير لوحى فرزند محمّد سبزوارى از شاگردان او مىباشند . وى از اعضاى مجمع تصحيح كشف الغمه شمرده مىشد . اعضاى ديگر مجمع دو فرزندش مير محمّد زمان و مير تقى الدّين و افصح الدّين على تسترى ابن فتح اللّه و جمال الدّين خوانسارى قاضى و تعداد ديگرى بودند . مجموعه علماى مجمع به 12 تن بالغ مىشدند .\r\nطبقات اعلام الشيعة / 114 - 116 ، اعيان الشيعة 9 / 200 - 201 .\r\nغلامرضا جلالى\r\n\r\n( 183 ) رضوى - محمّد حسن ( 1250 - 1329 ه ق )\r\nحاج ميرزا محمّد حسن رضوى فرزند ميرزا محمّد محسن از اعقاب ميرزا ابراهيم ناظر ، از علما و فقهاى بلندپايه است . روز جمعه بيستم محرم\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nسال 1250 ه ق به دنيا آمد و در اندك زمانى در علوم عقلى و نقلى به مراتب عالى دست‌يافت و متولى امر قضا و فتوا شد . در زهد و پارسايى كم‌مانند بود و همتى عالى و طبعى متعالى داشت .\r\nفروتنى و تواضع از ويژگيهاى اخلاقى او بود و بيشتر وقت خود را مصروف ترويج شريعت كرد ، تا آنكه رمضان سال 1329 ه ق با جهان فناپذير وداع كرد و پايين پاى امام رضا عليه السّلام به خاك سپرده شد .\r\nشجره طيبه / 186 - 187 ، اعيان الشيعة 9 / 174 .\r\nغلامرضا جلالى\r\n\r\n( 184 ) رضوى - محمّد على ( 1239 - 1311 ه ق )\r\nميرزا محمّد على مدرّس رضوى فرزند سيّد صادق ، از سادات رضوى و چهره‌هاى علمى عصر خود بود . روز 21 رجب 1239 ه ق در مشهد به دنيا آمد و از آغازين روزهاى جوانى به تحصيل علم روى آورد . اول رمضان 1263 ه ق به نجف عزيمت نمود و در حوزه درس شيخ مرتضى انصارى ، شيخ مشكور حولاوى ، شيخ محمّد و شيخ راضى نجفى به مدت 20 سال شركت جست ، و اجازه اجتهاد از شيخ انصارى دريافت نمود .\r\nطول مدت اقامت وى در عراق اين فرصت را براى او فراهم ساخت تا كتابهاى زيادى نقد كند و به آنها حاشيه بنويسد . مطالعهء زياد ، چشم او را ضعيف كرد و به رغم حمايتهاى مرحوم شيخ انصارى ، اقامت بيشتر او در عراق مقدور نشد و براى معالجهء چشم خود به تبريز رفت و پس از اندكى بهبودى به مشهد بازگشت و به تدريس و اقامه نماز جماعت و تبليغ مشغول شد ، تا اين كه به كلى بينايى خود را از دست داد و رمضان سال 1311 ه ق به سراى ماندگار شتافت و در محل دار الضيافه حرم دفن گرديد .\r\nرسالهء هيئت به زبان فارسى ، رساله‌اى در رجال ، حاشيه مبسوط بر قوانين ، حاشيه بر شرح لمعه ، نتايج\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nالافكار در اصول از بحث الفاظ و ادله عقليه ، رساله‌اى در اقسام ولايات ، رساله‌اى در منجزات مريض ، رساله‌اى در شك امام و مأموم از جمله آثار قلمى مرحوم ميرزا محمّد على رضوى است .\r\nزندگانى و شخصيت شيخ مرتضى انصارى / 296 ، الذريعة 25 / 255 ، مكارم الآثار 4 / 1078 ، شجرهء طيبه / 283 - 287 ، نقباء البشر / 1453 - 1454 ، اعيان الشيعة 10 / 16 .\r\nغلامرضا جلالى\r\n\r\n( 185 ) رضوى - محمّد على ( - 1309 ه ق )\r\nميرزا محمّد على رضوى فرزند ميرزا عبد الجواد سركشيك چهارم و از فضلا ، عرفا و ادباى عصر خود بود .\r\nجايگاه معرفتى و عرفانى بلندى داشت و نزد مردم محبوب بود . در علم انساب ، تاريخ ، هيئت و نجوم تبحر داشت و كتاب سى فصل را در هيئت تدريس مىكرد . شعر مىسرود و « نثار » تخلص مىكرد . از اشعار اوست :\r\n عشق در آميخته با جان مرا * گشته جنون سلسله‌جنبان مرا\r\nبار دگر مهر نكويان نشاند * بر زبر آتش سوزان مرا\r\nاى بت ترسا بچهء ماهروى * وى ز تو صد رخنه در ايمان مرا\r\nزلف پريشان منما و مخواه * همچو سر زلف پريشان مرا\r\nمىنرود مهر تو بيرون ز دل * تا به در از تن نرود جان مرا \r\nميرزا محمّد على رضوى در سال 1309 ه ق در زمان حكومت و توليت صاحب‌ديوان ، براثر ابتلا به بيمارى و با دار فانى را بدرود گفت و در كنار قبر پدر و پشت سر مبارك دفن گرديد . ميرزا محمّد نظام التوليه و ميرزا محمّد مهدى جلال التوليه فرزندان وى هستند .\r\nشجره طيبه / 238 - 242 ، طرائق الحقائق 3 / 544 ، منتخب التواريخ 736 - 737\r\nغلامرضا جلالى\r\nرضوى - محمّد محسن - جلد سوم\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\n( 186 ) رضوى - محمّد معصوم ( - 1232 ه ق )\r\nحاج ميرزا محمّد معصوم فرزند ميرزا سيد محمّد رضوى از علماى بزرگ روزگار حكومت افشاريان بود .\r\nپس از تكميل علوم نقلى در زمرهء مشايخ وقت درآمد و چون پدرش به واسطه ضعف مزاج از خدمت در آستان قدس رضوى معذور شد او را به جاى خود معرفى نمود . او بااين‌كه مقام اجتهاد داشت ، متصدى حكومت شرعى نمىشد . به سال 1232 ه ق درگذشت و در صحن عتيق حرم دفن گرديد . سيّد محمّد قصير حاج ميرزا حسن فرزندان ايشان هستند .\r\nشجره طيبه / 328 - 329 ، تاريخ علماى خراسان / 63 ، فردوس التواريخ / 118 ، منتخب التواريخ / 675 و 689 ، هدية الاحباب / 176 ، ترجمه الكنى و الالقاب 3 / 330 ، مطلع الشمس 2 / 705 ، اعيان الشيعة 10 / 57 - 58 .\r\nغلامرضا جلالى\r\nرضوى - محمّد مهدى - جلد سوم\r\n\r\n( 187 ) رضوى - معصوم ( سده 14 ه ق )\r\nميرزا معصوم رضوى فرزند يحيى پسر حبيب اللّه رضوى از مشاهير علماى مشهد بود . در مسافرت اول ناصر الدّين شاه قاجار به مشهد ، مورد توجه مهد عليا ، مادر شاه قرار گرفت و مهدعليا در حلقهء مريدان او درآمد .\r\nميرزا معصوم زندگى را در صفاى باطن و سير و سلوك به آخر برد و پس از فوت محاذى ايوان طلاى صحن عتيق حضرت رضا عليه السّلام به خاك سپرده شد . فرزندانش ميرزا مهدى ، ميرزا محمّد و ميرزا ابو القاسم همه از بزرگان و مشاهير روزگار خود بودند .\r\nشجره طيبه / 318 - 319 .\r\nابراهيم زنگنه\r\n\r\n","description":"","footnote":"","page_name":" 225 ","page_number":225},
  {"content":"\r\n\r\n\r\n( 188 ) رضوى - مهدى ( - 1267 ه ق )\r\nميرزا محمّد مهدى رضوى فرزند سيد محمّد قصير ، فقيهى فاضل و زاهدى وارسته بود ، پس از فوت پدر براى تكميل تحصيلات علوم دينى به نجف رفت و خدمت شيخ محمّد حسن صاحب جواهر به مدارج عالى دست‌يافت . سپس به مشهد آمد و مرجع عموم گرديد و سال 1267 ه ق درگذشت و كنار قبر پدر خود در مسجد رياض در اتاق بالاسر كه پنجره‌اى به ممرّ دار السياده و سقّاخانه دارد به خاك سپرده شد .\r\nشجره طيبه / 344 - 345 ، مطلع الشمس / 707 - 708 ، تاريخ علماى خراسان / 89 ، اعيان الشيعة 10 / 74 .\r\nغلامرضا جلالى\r\nرضوى - هدايت اللّه - جلد سوم\r\n\r\n( 189 ) رضوى قاينى - حسن ( - زنده تا 1056 ه ق )\r\nامير سيّد حسن رضوى قاينى فرزند ولى اللّه فرزند هدايت اللّه از فقها و محدّثين قرن 11 هجرى است . وى از شيخ محمّد نوه شهيد ثانى اجازه روايت داشت . در مشهد ساكن شد . وى سيّدى جليل و عالمى فاضل بود كه ميرزا عبد اللّه افندى صاحب رياض العلماء از او به شايستگى ياد كرده است . بزرگانى چون محقق سبزوارى ، مولانا محمّد يوسف دهخوارگانى تبريزى و مولانا حسين نيشابورى از وى اجازه روايى دريافت نموده‌اند . حاشيه اصول كافى و ترجمه رسالهء اعتقادات شيخ بهايى از آثار اوست .\r\nوى تا سال 1056 ه ق در قيد حيات بود و پس از تأليف رياض العلماء توسط مؤلف آن ، در مشهد درگذشت .\r\nفرزندان او آقا شاه ميرزا تقى و مير ولى اللّه از علماى زمان و مورد وثوق مردم بودند و ملا افضل قاينى آن دو را متولى\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nموقوفات خود قرار داده بود .\r\nبزرگان قاين / 264 ، اعيان الشيعة 5 / 72 - 73 .\r\nابراهيم زنگنه\r\n\r\n( 190 ) رفيع الدّين - سيّد محمّد ( - 1082 ه ق )\r\nسيّد محمّد ملقّب به رفيع الدّين معروف به « ميرزا رفيعاى نائينى » فرزند سيّد حيدر از عرفاى عصر شاه سليمان صفوى است . وى از مقامات عرفانى برخوردار بود و در شعر و ادب دست داشت . از اشعار اوست :\r\n در كعبه اگر باده‌خورى جرم ندارد * انديشه مكن صاحب اين خانه بزرگ است \r\nميرزا رفيعا جد سيّد حسين مجمر اصفهانى و ميرزا ابو الحسن جلوه است .\r\nبه سال 1082 ه ق وفات يافت و در تخت فولاد اصفهان به خاك سپرده شد و پس از مدتى به نقل صاحب تذكره نصرآبادى جنازه او به مشهد حمل و در جوار حضرت امام على بن موسى الرضا عليه السّلام دفن شد . او داراى تأليفاتى همچون ثمرة الالهيّة ، حاشيه بر شرح اشارات ، حاشيه بر مختصر الاصول ، حاشيه بر صحيفه كامله و . . . است .\r\nتذكره سخنوران نايين / 56 ، تذكره نصرآبادى / 128 .\r\nابراهيم زنگنه\r\n\r\n( 191 ) روغنى - شيخ محمّد صالح ( 1019 - 1116 ه . ق )\r\nشيخ محمّد صالح روغنى فرزند شيخ محمّد باقر قزوينى معروف به روغنى و متخلص به فقير از استوانه‌هاى علماى عصر صفوى . او در قزوين به دنيا آمد و پس از اخذ مقدمات علوم نزد علماى زادگاه خود ، در 1038 ق راهى اصفهان گرديد و به حوزهء درس سيّد مير محمّد باقر داماد ( م 1042 ق ) ملحق گشت . پس از وفات استادش در 1042 ق ، مجددا به موطن خود قزوين بازگشت و در مدرسهء نواب مدارج عالى اجتهاد را در حوزهء درس شيخ محمّد\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nكاظم طالقانى قزوينى و ملا خليل قزوينى پيمود . او از پيشتازان جنبشهاى فكرى و ترويج زبان فارسى در حوزه‌هاى علمى شيعه بود و بيشتر آثار خويش را به فارسى تأليف نمود و يا اينكه كتب مهم عربى را به فارسى ترجمه كرد . در روزگار روغنى دولت صفويان از جريان اخباريگر حمايت مىكرد . در حدود 1070 ق كه جمعى از علماى اصولى قزوين به شهرهاى گوناگون تبعيد شدند ، روغنى به شهر قندهار تبعيد شد . او در 1075 ق به مشهد مقدس هجرت نمود و تا آخر عمر از مشهد بيرون نرفت و در همان سامان وفات يافت . شيخ حر عاملى در امل الآمل از وى با عظمت و بزرگى ، با عنوان « مولانا محمّد صالح بن محمّد باقر القزوينى المعروف بالروغنى . . . » ياد كرده است . وى از علمايى است كه به نثر فارسى خدمات شايانى نموده و تمامى آثار خود را جز شرح عربى صحيفهء سجاديه ، همگى را به زبان فارسى نگاشته است . وى بيش از بيست عنوان كتاب از خود به يادگار گذاشته كه عبارتند از : شرح نهج البلاغة ، مهمترين و بزرگترين اثر او كه از مفيدترين شروح نهج البلاغة است كه در 1321 ق توسط ميرزا على آشتيانى به غلط به نام محمّد صالح برغانى طبع گرديده ولى در چاپ دوم در 1380 ق در تهران اين اشتباه مرتفع گرديده است ؛ كنوز العرفان و رموز اصحاب الايقان ، در 1374 ش در تهران جلد چهارم شرح مثنوى او چاپ شده كه نسخه خطى آن در كتابخانهء امام صادق عليه السّلام در قزوين محفوظ است ؛ ترجمه محاضرات راغب كه در 1372 ش طبع گرديد ؛ حكمت اسلام كه شامل كلمات قصار امير المؤمنين عليه السّلام است توسط دكتر جلال الدّين محدث در 1354 ش چاپ شد ؛ ترجمهء عهدنامهء مالك اشتر ؛ ترجمهء صحيفهء سجاديه ؛ بركات المشهد المقدس ؛ ترجمه فارسى كتاب عيون اخبار الرضا ، شرح دعاء السمات به فارسى ، اكل آدم من الشجرة ؛ مقامات ؛ منشور ادب الهى و دستور العمل كارآگاهى ؛ رساله در\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nامامت ، ترجمهء مناجات حضرت امير المؤمنين ؛ محاكمهء ميان فقير و غنى ؛ ديوان شعر نيز از آثار اوست .\r\nامل الآمل 2 / 277 ؛ الذريعة 2 / 327 به بعد ؛ رياض العلماء 2 / 263 ؛ ريحانة الادب 2 / 343 ؛ فرهنگ بزرگان / 517 ؛ الكواكب المنتشره / 371 ؛ مصادر نهج البلاغة 1 / 236 ؛ روضات الجنات 2 / 343 ؛ فوائد الرضويه / 547 .\r\nعبد الحسين شهيدى صالحى\r\n\r\n","description":"","footnote":"","page_name":" 229 ","page_number":229},
  {"content":"\r\n\r\n\r\nز\r\nزاهد - موسوى - عليرضا\r\n\r\n( 192 ) زاهدى - جعفر ( 1335 - 1419 ه ق )\r\nحكيم فرزانه حاج شيخ جعفر زاهدى ( جورابچى ) يكى از اساتيد دانشكدهء الهيات و معارف اسلامى دانشگاه مشهد 10 ربيع الاول 1335 ه ق در مشهد ديده به جهان گشود . پدرش آقا محمود فرزند فرج اللّه اهل بروجرد و مقيم مشهد بود .\r\nزاهدى به تحصيل علوم دينى روى آورد و ادبيات عرب را از محضر شيخ محمّد تقى شاهرودى ، شيخ محمّد كاظم دامغانى ، شيخ حسن هروى و شيخ محمّد تقى اديب آموخت . و سطح را نزد آيات : شيخ مجتبى قزوينى و شيخ هاشم قزوينى خواند .\r\nخارج فقه و اصول را از آيات حاج ميرزا احمد كفايى خراسانى ، سيد يونس اردبيلى ، ميرزا مهدى آشتيانى ، شيخ محمّد رضا كلباسى و آية اللّه العظمى ميلانى ، و دروس فلسفه را از شيخ سيف\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nاللّه ايسى ، شيخ مجتبى قزوينى و ميرزا مهدى آشتيانى بهره برد . ايشان از سال 1337 ش در دانشكدهء الهيات دانشگاه فردوسى مشهد به تدريس اشتغال ورزيد و دانشجويان بسيارى را تربيت كرد .\r\nعلامه زاهدى در اثر داشتن مقامى ارجمند و جايگاهى و الا در علوم اسلامى از آيات و علماى بسيارى ، موفق به دريافت اجازات علمى و روايى شد كه مىتوان به اجازات حضرات آيات : سيّد حسين فقيه سبزوارى ( 1337 ه ش ) ، شيخ هاشم قزوينى ( 1378 ق ) ، حاج آقابزرگ تهرانى ( 1380 ه ق ) ، سيّد على بهبهانى رامهرمزى ( 1388 ه ق ) ، سيّد على مدد قائينى ( 1382 ه ق ) ، سيّد محسن طباطبائى حكيم ( 1385 ه ق ) ، شيخ محمّد رضا كلباسى ، سيّد شهاب الدّين مرعشى ( 1385 ه ق ) ميرزا حسن معروف به موسى احقاقى ( 1400 ه ق ) و از ساير طرق و مذاهب : احمد عادل خورشيد پيشواى طريقهء شاذليه ( 1392 ه ق ) ، محمود رنكوسى ( 1392 ه ق ) ، شيخ ابو العباس امرانى ، حسن مغربى ( 1369 ه ق ) ، و محمّد اديب حسون نزيل حلب ( 1392 ه ق ) اشاره كرد .\r\nعلامه زاهدى از سال 1356 ه ق در مدرسهء نواب و خيراتخان مشهد به تدريس ادبيات و فقه و اصول و تفسير و حكمت پرداخت . آنگاه به تدريس حكمت و فلسفه روآورد و شرح منظومه و شرح اشارات و ساير كتب عقلى را درس گفت . كتابهاى زير از آثار قلمى ايشان است :\r\n1 - ايضاح الاشارات ، شرح منطق بو على سينا در چهار جلد ؛ 2 - خودآموز منظومه ، در سه جلد ؛ 3 - روش گفتار ، در فن معانى و بيان و بديع ؛ 4 - قواعد صرف و نحو ، دستور زبان عربى ؛ 5 - اصول فن خطابه ، در صناعت و وعظ و تبليغ ؛ 6 - تاريخ فن مناظره ، در يونان و مصر و ايران ؛ 7 - مبانى فن مناظره ، در آداب بحث و جدل ؛ 8 - تاريخ اديان ، در چين و هند و ايران ؛ 9 - مناظرات حضرت رضا عليه السّلام با علماى زردشتى و\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nيهودى و نصرانى ؛ 10 - روش پيشوايان ، در زندگانى چهارده معصوم عليهم السّلام ؛ 11 - حاشيه بر شرح اشارات ؛ 12 - حاشيه بر مكاسب ؛ 13 - حاشيه بر اسفار ؛ 14 - حاشيه بر شرح منظومه ؛ 15 - حاشيه بر كفاية الاصول ؛ 16 - حاشيه بر شرح فصوص الحكم ؛ 17 - حاشيه بر رسائل ؛ 18 - حاشيه بر شرح اصول كافى ، از ملا خليل قزوينى ؛ 19 - جنگ بين الملل در معرفت غنى اول ، در علم كلام ؛ 20 - گلشن دانشوران در ترجمهء دانشمندان .\r\n21 - تفسير زاهدى ، در تفسير سوره‌هاى ، يس ، صافات و مؤمن . 22 - اخلاق از نظر اسلام .\r\nاستاد زاهدى سرانجام پس از عمرى خدمت و تدريس در سال 1419 ه ق / 1377 ش در 84 سالگى در مشهد مقدس به ديدار يار شتافت .\r\nغلامرضا جلالى\r\n\r\n( 193 ) زنجانى - ابو طالب ( 1259 - 1329 ه ق )\r\nحاج ميرزا ابو طالب زنجانى از دانشمندان اوايل سده چهاردهم هجرى است . وى 18 ذيقعده 1259 ه ق در زنجان به دنيا آمد . پس از تحصيل مقدمات و سطح در حوزه‌هاى علمى زنجان و قزوين ، عازم نجف شد و از محضر شيخ مرتضى انصارى و سيّد حسين كوه‌كمره‌اى و شيخ راضى نجفى ، استفاضه نمود و به درجهء اجتهاد دست‌يافت . او پس از پايان تحصيلات به ايران آمد و به كار تحقيق پرداخت .\r\nكتاب « التنقيد لاحكام التقليد » را به سال 1314 تأليف كرد و در 70 سالگى روز 15 ربيع الاول سال 1329 ه ق در شهر تهران درگذشت و برحسب وصيتش جنازه او به مشهد منتقل شد و در جوار امام رضا عليه السّلام دفن گرديد .\r\nفهرست كتب خطى آستان قدس 6 / 109 .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n\r\n( 194 ) زنجانى - محمّد رضا ( - 1350 ه ق )\r\nشيخ محمّد رضا زنجانى از اوتاد علماى عصر خود بود و مورد توجه مردم قرار داشت . به نوشتهء شيخ على اكبر مروج خراسانى در كتاب سوانح ، شب اول صفر سال 1350 ه ق در مشهد درگذشت و در صحن جديد حرم امام رضا عليه السّلام دفن شد .\r\nضميمه تاريخ علماى خراسان / 281 .\r\nغلامرضا جلالى\r\nزواره‌اى يزدى - مهدى - طباطبايى يزدى\r\nزين الائمه - آقابزرگ - زين الائمه\r\n\r\n","description":"","footnote":"","page_name":" 233 ","page_number":233},
  {"content":"\r\n\r\n\r\nس\r\n\r\n( 195 ) ساعدى خراسانى - محمّد باقر ( 1306 - 1382 ش )\r\nحاج شيخ محمّد باقر ساعدى خراسانى از عرفا ، معلمان ، در سال 1306 ش در مشهد پا به دنيا گذاشت .\r\nپدرش شيخ حسين مقدس از علماى زاهد اين شهر بود .\r\nساعدى تحصيلات ابتدايى را در مكتب‌خانه و دبستان ديانت به اتمام رسانيد . بهره‌هاى علمى او بسيار فراتر از سن و سالش بود . براى تحصيل علوم دينى در سال 1320 شمس وارد مدرسه ابدال خان شد . پس از گذراندن دروس مقدماتى حوزه ، براى فراگيرى بيشتر به قم و سپس تهران عزيمت كردند . هر روز صبح به دانشكده معقول و منقول مىرفتند ؛ بعد از ظهرها دروس حوزه را مىخواندند و شب‌ها به دانشسراى عالى تربيت‌معلم مىرفتند . در سال 1336 به استخدام آموزش و پرورش درآمدند . به مدت 35 سال در دبيرستان هدايت مشهد و حوزه به تدريس و تعليم مشغول شدند . وى در كنار تدريس دروس متداول آموزش و\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nپرورش ، متون عرفانى چون فصوص الحكم را نيز تدريس مىكرد و به‌جز آن به صورت خستگىناپذيرى به ترجمه ، تحقيق و تأليف مىپرداختند و حاصل آن ، ده‌ها اثر گرانسنگ علمى است .\r\nساعدى بعد از 76 سال زندگى پربار در سال 1382 ش ، شب شهادت حضرت فاطمه زهرا عليها السّلام چشم از جهان بست .\r\nوى نزد پدر خود شيخ حسين مقدس ، شيخ محمد تقى اديب نيشابورى ، شيخ غلام حسين اسلامى ، شيخ عبد الحسين محقق نوقانى ، حاج ميرزا احمد مدرس يزدى ، حاج ميرزا ابراهيم كلباسى اصفهانى ، آقا ميرزا محمّد على حكيمى ، حاج ميرزا محمّد على اديب تهرانى ، حاج شيخ محمّد على جولستانى ، حاج ميرزا ابو الحسن شعرانى ، حاج سيد احمد شهرستانى ، سيد محمّد مصطفوى ، شيخ محمّد باقر ربانى قمى ، سيد محمّد مشكاة ، محدث ارموى ، مهدى الهى قمشه‌اى ، محمود شهابى و فاضل تونى درس آموخت . و از فقها و محدثين بزرگى اجازه‌ى علمى و نقل حديث دريافت كرد .\r\nشخصيت‌هاى زير در شمار اين فقها و محدثين هستند :\r\nآيات ميرزا محمّد على اردوبارى ، سيد فخر الدّين امامت كاشانى ، حاج ميرزا محمّد رضا بروجردى ، حاج شيخ محمد حسين بيرجندى ، شيخ آقابزرگ تهرانى ، حاج سيد مصطفى خوانسارى ، سيد ابو القاسم خويى ، حاج شيخ نصر اللّه شبسترى ، سيد عبد اللّه شيرازى ، حاج شيخ ابو الحسن شريف عسكرى ، حاج شيخ على غروى عليارى ، حاج شيخ محمّد تقى بهجت فومنى ، حاج شيخ محمّد رضا كلباسى ، حاج سيد محمّد رضا گلپايگانى ، حاج شيخ مجتبى لنكرانى ، حاج شيخ محمّد صالح مازندرانى ، حاج سيد شهاب الدّين مرعشى ، حاج شيخ على اكبر مروج خراسانى ، ميرزا محمّد على معلم حبيب‌آبادى و آية اللّه حاج سيد محمّد هادى ميلانى و اديب خاورى .\r\nترجمه‌ى كتاب‌هاى زير از آثار\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nمرحوم ساعدى خراسانى است :\r\nمنية المريد شهيد ثانى ، اخلاق حسنه ملا محسن فيض كاشانى ، منظومه ملا هادى سبزوارى به نظم فارسى ، الارشاد شيخ مفيد ، التحصين فى صفات العارفين ابن فهد حلى ، تفسير صافى فيض كاشانى ، حقايق فيض كاشانى ، روضات الجنات خوانسارى ، رياض العلماء ملا عبد اللّه افندى اصفهانى ، سفينة البحار شيخ عباس قمى ، شمس المعارف بونى ، عصمة الحجج سيد على ميبدى ، عيون الاخبار الرضا عليه السّلام ، فضائل الخمسة سيد مرتضى فيروزآبادى ، فواتح الجلال نجم الدّين كبرى ، كشكول شيخ بهايى ، المجلّى ابن ابى الجمهور ، مشارق الانوار ، مصباح الشريعة ، مناقب ابن عربى ، منهاج السالكين ، نفس المجلّى ابن ابى الجمهور ، مشارق الانوار ، مصباح الشريعة ، مناقب ابن عربى ، منهاج السالكين ، نفس الرحمن فى احوال حضرت سلمان ميرزا حسين نورى ، تحفة الحكيم كمپانى ، رياض الفضلاء ، تحفة المراد و تحفة البررة مجد الدّين بغدادى .\r\nاو به‌جز اين ترجمه‌ها كتاب‌هاى زير را نيز نوشته است كه تعدادى از آن‌ها به چاپ رسيده است : پسر بختگان ، پيشواى هشتم شيعيان ، تفسير سوره نور ، توزيع الدلائل لتوضيح المسائل ، خورشيد بطحا ، تكميل تاريخ علماء خراسان ، رجال معاصر شيخ طوسى ، شرح حال خواجه ربيع ، شرح حال شيخ الطايفه انصارى ، شرح حال محقق حلى ، شرح مخمّس صفى ، شرح عرفاى الحق صفى ، شهيد راه حق ، لطائف صفى ، عيون التاريخ ، نهمين پيشواى شيعيان ، شرح وجيزه‌ى علامه مجلسى در رجال ، شرح فصوص الحكم ، مجمع الزيارات ، ماده و خدا ، ذريعة الافكار فى شرح نور الانوار ، كشف المغازات فى الاجازات ، ملاذ العارفين در شرح خطبه‌ى بىنقطه‌ى حضرت امير المؤمنين ، تذكره‌ى باقريه ، زينبيّات و كشكول ساعدى .\r\nساعدى مجموعه‌اى مركب از حكمت و شريعت و طريقت بود . در اخلاق حسنه ،\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nدر فقاهت و شريعت صاحب‌نظر ، در كلام و حكمت نيرومند ، در عرفان دل آگاه و روشن‌ضمير ، در تحقيق و پژوهش روحى توانمند و خستگىناپذير و در تعليم و تربيت عالمى عامل و معلمى صبور و باكرامت بود .\r\nغلامرضا جلالى\r\n\r\n( 196 ) سبزوارى - ابو الحسن ( - ح 1313 ه ق )\r\nميرزا ابو الحسن سبزوارى فرزند علامه سيّد محمّد سبزوارى رضوى در نجف نزد شيخ مرتضى انصارى علم آموخت و حدود سال 1313 در مشهد درگذشت . پسرش سيّد على اهل فضل بود و در جوانى به سال 1324 ه ق از دنيا رفت .\r\nميرزا ابو الحسن سبزوارى داراى حاشيه‌اى بر هداية الابرار ، اثر حسين بن شهاب اخبارى است كه در سال 1287 نوشته است . رساله‌اى نيز در نماز جمعه و عدم وجوب آن در عصر غيبت دارد كه در سال 1300 ه ق آن را به پايان رسانده است .\r\nنقباء البشر 1 / 43 ، زندگانى و شخصيت شيخ انصارى / 174 .\r\nغلامرضا جلالى\r\n\r\n( 197 ) سبزوارى - اسماعيل ( - 1262 ه ق )\r\nسيد ميرزا اسماعيل سبزوارى فرزند سيّد عبد الغفور علوى عريضى سبزوارى ، نزد علماى مشهد علم آموخت و به سبزوار برگشت و رياست دينى شهر و امامت جمعه آنجا را پس از فوت پدر به دست گرفت . به سال 1262 ه ق درگذشت و جنازه‌اش به مشهد حمل شد و در محل توحيدخانه دفن گرديد . سيّد ميرزا ابراهيم شريعتمدار سبزوارى و سيّد ميرزا زين العابدين رئيس الطلاب ، سيّد ميرزا عبد الكريم ، سيّد ميرزا محمّد على و ميرزا ابو القاسم از جمله فرزندان ذكور وى هستند .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nالكرام البررة 1 / 141 ، نقباء البشر / 1471 ، مطلع الشمس / 707 ، مكارم الآثار 5 / 1679 - 1681 ، اعيان الشيعة 3 / 382 .\r\nغلامرضا جلالى\r\nسبزوارى - حسين - فقيه سبزوارى - حسين\r\n\r\n( 198 ) سبزوارى - سيّد جعفر ( سده 13 ه ق )\r\nمولانا سيّد جعفر سبزوارى مشهدى خواهرزاده سيّد محمّد ابن مير شاه قاسم امام‌جمعه وقت مشهد بود . وى در مشهد نشو و نمو يافت و در شمار علماى شهر درآمد . او از معاصرين ميرزا مهدى شهيد ( م 1218 ه ق ) است و در زمان حيات ميرزا فوت كرد و در يكى از حجره‌هاى شمالى صحن جديد ، نزديك مقبره دايى خود سيّد محمّد امام جمعه دفن شد .\r\nكتابهاى رياض الانوار فى احوال الائمة الاطهار و اثبات عصمتهم ، اسرار الصلاة فى حكمة تشريعها و اجزائها ، و رسالة فى علم القراءة از آثار اوست .\r\nالذريعة 2 / 193 ، اعيان الشيعة 4 / 108 ، تاريخ علماى خراسان / 57 ، مطلع الشمس / 704 ، منتخب التواريخ / 690 - 691 ، فردوس التواريخ / 117 - 118 ، تاريخ آستان قدس / 336 .\r\nغلامرضا جلالى\r\nسبزوارى - سيد عبد اللّه - رضوى - عبد اللّه\r\n\r\n( 199 ) سبزوارى - سيّد محمّد ( 1118 - 1198 ه ق )\r\nمولانا سيّد محمّد سبزوارى فرزند ميرزا شاه قاسم از علما و دانشوران قرن دوازدهم هجرى است . فردى محقق ، متكلم ، فقيه ، محدث و عابد بود . به سال 1118 ه ق در سبزوار چشم به جهان گشود و پس از تكميل آموزش معارف دينى در مشهد ساكن شد و به ترويج و نشر احكام اسلامى مشغول گرديد و شهرت بسزايى كسب نمود . تا اينكه در\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nزمان نصر اللّه ميرزا نواده نادر شاه امامت جمعه مشهد به او واگذار شد و چندين مرتبه به خانهء خدا و زيارت عتبات عاليات موفق شد تا اينكه در 80 سالگى به سال 1198 ه ق به سراى ابدى شتافت و در يكى از حجره‌هاى شمالى صحن جديد دفن شد . حواشى بر شرح لمعه و تفسير قرآن از آثار علمى او بوده است .\r\nمنتخب التواريخ / 676 و 690 ، تاريخ علماى خراسان / 46 - 47 ، مطلع الشمس / 699 و 703 ، فردوس التواريخ / 111 - 113 ، مكارم الآثار 1 / 79 - 80\r\nابراهيم زنگنه\r\nسبزوارى - سيد مرتضى - واعظى سبزوارى\r\n\r\n( 200 ) سبزوارى - شرف الدّين محمّد ( قرن 10 ه . ق )\r\nشرف الدّين محمّد فرزند ناصر الدّين احمد بن شرف الدّين محمّد بن شمس الدّين على نقيب النقبا از مشاهير معروف سبزوار است كه از جانب عبيد اللّه اعرج بن حسين اصغر ، نسبتش به امام زين العابدين عليه السّلام مىرسد .\r\nاو از سادات بنى مختار سبزوار است كه سالها نقابت علويون منطقه را به عهده داشت و جنازه‌اش پس از ارتحال به وسيلهء برادرزاده‌اش تاج الدّين على به مشهد حمل شد و در صفّه پايين پاى مسجد كبير حرم امام على بن موسى الرضا عليه السّلام به خاك سپرده شد .\r\nسراج الانساب / 127 - 128\r\nابراهيم زنگنه\r\nسبزوارى - محمّد باقر - محقق سبزوارى\r\nسبزوارى - محمّد رضا - قاينى - محمّد رضا - جلد دوم\r\n\r\n( 201 ) سبزوارى - مير شاه قاسم ( - قرن 12 ه . ق )\r\nمير شاه قاسم سبزوارى از علماى قرن دوازدهم هجرى است . در مشهد\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nتحصيل كرد و در سبزوار به ارشاد مردم و ترويج دين پرداخت و نيمه دوم قرن دوازدهم ه ق دار فانى را وداع گفت و در يكى از حجره‌هاى شمالى صحن جديد دفن شد . سيّد محمّد سبزوارى ( م 1198 ه ق ) پسر ايشان است كه پس از وى امام‌جمعهء مشهد شد .\r\nمطلع الشمس 2 / 702 - 703 ، ستارگان در كنار خورشيد ولايت / 15 ، اعيان الشيعة 8 / 444 .\r\nابراهيم زنگنه\r\n\r\n( 202 ) سبزوارى - يحيى ( - 1366 ه ق )\r\nآية اللّه آقا ميرزا يحيى سبزوارى از علما و فقها و سادات خراسان در اصل از سبزوار است ، در مشهد ساكن شد و سالها امامت جماعت مسجد گوهرشاد را به عهده داشت . او در بين عامه مردم از اعتبارى ويژه برخوردار بود . روز 24 رجب سال 1366 ه ق به سراى ابدى شتافت و در صحن جديد حرم دفن شد .\r\nضميمه تاريخ علماى خراسان / 282 .\r\nابراهيم زنگنه\r\n\r\n( 203 ) سبط - مرتضى ( 1273 ه ق - 1347 ه ش )\r\nسيّد مرتضى سبط فرزند حاج سيّد احمد ، از فقها و دانشوران بلندپايه مشهد است . وى به سال 1273 ه ق در نجف متولد شد ، نزد علماى نجف علوم دينى را فراگرفت . چون داماد آية اللّه حاج شيخ مرتضى آشتيانى بود ، حدود سال 1308 به منظور ملازمت ايشان به مشهد آمد و هشتم تيرماه 1347 شمسى در 75 سالگى وفات يافت و در حجره رواق دار السياده دفن شد .\r\nشمس الشموس / 336 - 337 .\r\nابراهيم زنگنه\r\nسبط الشيخ - دزفولى نجفى - سيد احمد\r\n\r\n","description":"","footnote":"","page_name":" 240 ","page_number":240},
  {"content":"\r\n\r\n\r\n( 204 ) سبط الشيخ - سيّد محمّد ( - 1366 ه ش )\r\nحاج سيّد محمّد سبط الشيخ فرزند حاج سيّد مرتضى سبط و از سوى مادر نوه آية اللّه شيخ مرتضى آشتيانى است .\r\nچون پدر اين خاندان از سوى مادر نوه شيخ مرتضى انصارى است به سبط الشيخ موسوم شده‌اند .\r\nحاج سيّد محمّد در مشهد درگذشت و دهم دىماه سال 1366 شمسى در رواق دار الزهد حرم امام رضا عليه السّلام دفن گرديد .\r\nشمس الشموس / 336 - 337 .\r\nابراهيم زنگنه\r\n\r\n( 205 ) سبط الشيخ - سيد محمد على ( 1330 - 1408 ه ق )\r\nآية اللّه سيد محمد على فرزند سيد محمد نبى فرزند سيد موسى ، نوه دخترى مرحوم شيخ انصارى و از اساتيد فقه و اصول بود . در نجف ديده به جهان گشود و پس از اتمام مقدمات و سطوح از محضر درس شيخ ضياء الدّين عراقى و شيخ محمد كاظم شيرازى استفاده برد و در سال 1357 ه ق به تهران مهاجرت كرد و سپس در مشهد مقيم شد و به تدريس و اقامه نماز و نظارت بر امور حسبى پرداخت و مورد توجه اكثريت مردم قرار گرفت و در جمادى الاولى سال 1408 ه ق درگذشت . رساله‌اى در حجاب و تعليقات و كتابهايى در فقه و اصول دارد .\r\nزندگانى و شخصيت شيخ مرتضى انصارى / 353 .\r\n\r\n( 206 ) سجادى - سيّد عبد الحميد ( 1325 - 1369 ه . ش )\r\nسيد عبد الحميد سجادى فرزند سيد محمد حسين در حدود سال 1325 يا در ناحيه لعل و سر جنگل از توابع ولايت غور افغانستان به دنيا آمد .\r\nتحصيلات مقدماتى را نزد پدر خويش\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nو علماى محلى فراگرفت و بعد از ازدواج با دختر يكى از علماى منطقه در 1350 ه . ش براى ادامه تحصيل به نجف اشرف مهاجرت كرد . در طى اين سفر مدتى در شهرهاى مشهد و قم متوقف شد و براى اولين بار با اوضاع ، انقلاب و انديشه‌هاى متفكران ايران آشنا شد .\r\nپس از ورود به نجف با امام خمينى ( ره ) ديدار نمود و در نزد افرادى چون موسوى سنگ تختى ، شيخ عيسى محقق و ديگران به تحصيل پرداخت .\r\nعلاوه بر آن آثار امام خمينى را مطالعه مىكرد و با چند تن از همفكران ايرانى و افغانى خود جلساتى خصوصى تشكيل مىداد كه موضوع آن مباحث سياسى و اجتماعى بود .\r\nدر سال 1353 ه . ش رژيم عراق برخى روحانيون را از عراق اخراج كرد كه از جمله آنها سجادى بود . وى مدتى در مناطق مركزى افغانستان به فعاليت و سخنرانى پرداخت و در سال 1355 ه . ش تصميم گرفت در مشهد مقدس ساكن شود . بعد از ورود به اين شهر در حوزه علميه آن نزد افرادى مثل آية اللّه صالحى ، محقق ، اديب اصفهانى و . . . ادامه تحصيل نمود . در اين زمان انقلاب اسلامى مردم ايران وارد روزهاى پرالتهاب خود شده بود و سجادى مانند بسيارى ديگر از طلاب هم‌وطنش با مطالعه آثار امام ، استاد مطهرى ، آية اللّه طالقانى و شركت در جلسه مبارزان افغانستانى كه در مدرسه جعفريه تشكيل مىشد ، عملا وارد مبارزات انقلابى گرديد ؛ وى امام خمينى را مرجع تقليد خود مىدانست و اجراى اوامر ايشان را واجب تلقى\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nمىنمود .\r\nبعد از پيروزى انقلاب اسلامى ايران وى و عده‌اى از همفكران افغانستانى ايشان مانند صابرى موحدى ، ناطقى و . . . گروه مستضعفين را تشكيل دادند كه خط و مشى آن پيروى از امام و ولايت فقيه و هدف آن سازماندهى مبارزه با رژيم كودتاى افغانستان بود .\r\nدر سال 1360 ه . ش عده‌اى از اين گروه براى گسترش دامنه فعاليت خود به داخل كشور وارد افغانستان شدند كه سجادى هم جزو آنها بود ، اين مسافرت‌ها در سالهاى بعد هم به تناوب انجام شد و سجادى يكى از مؤثرترين و فعال‌ترين افراد در اين زمينه به حساب مىآمد .\r\nيكى از محورهاى اصلى فعاليت وى در افغانستان ايجاد وحدت در بين گروههاى مختلف مذهبى و سياسى كشور بود . او كه « تفرقه را دام شيطان » مىدانست ، ابتدا سعى كرد گروههاى شيعه‌مذهب را گرد هم آورد و بعد از اين وحدت را به تمام گروه‌ها تعميم دهد . در اثر تلاشهاى وى و همفكرانش اولين كنگره سراسرى مجاهدين مناطق مركزى در 21 / 4 / 1364 ه . ش در پنجاب برگزار گرديد و متعاقب آن جلسات هماهنگى و همفكرى گروههاى مختلف در مناطق ديگر تشكيل شد كه منجر به امضاى منشور وحدت در سال 1367 ه . ش و تأسيس حزب وحدت اسلامى افغانستان در سال 1368 شد . سجادى به عنوان يكى از بنيان‌گذاران اين حزب در شوراى مركزى آن عضو بود و مسئوليت منطقه غور را برعهده داشت .\r\nسجادى علاوه بر فعاليت‌هاى سياسى به امور فرهنگى اجتماعى و عمرانى هم توجه داشت . از جمله اقدامات وى در اين زمينه عبارتند از :\r\nتشكيل آرشيو اسناد در دفتر سازمان نصر ، جمع‌آورى و بايگانى اسناد انقلاب به صورت شخصى ، تشكيل و تأسيس كتابخانه كه اين كار را در نجف ، مشهد و افغانستان پىگيرى كرد .\r\nتأسيس چندين قرض الحسنه در مناطق مختلف براى كمك به مبارزان و\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nنيازمندان ، تأسيس مكتب‌خانه ، تعمير و ساخت چندين پل در زادگاهش .\r\nوى در سال 1369 ه . ش براى انجام يك مأموريت به پاكستان رفت و ضمن ايراد سخنرانى در خانه فرهنگ ايران در پيشاور از وضعيت سياسى پاكستان و رشد وهابيت انتقاد كرد . پس از پايان سخنرانى ، با يك خودروى شخصى به سمت لاهور حركت كرد كه در اثر تصادف در تاريخ 25 / 12 / 1365 ه . ش جان باخت . پيكر پاكش بعد از انتقال به مشهد مقدس در بهشت ثامن صحن آزادى حرم مطهر رضوى دفن گرديد .\r\nاسماعيل رضايى\r\n\r\n( 207 ) سدهى - سيّد محمّد رحيم ( - 1337 ه ق )\r\nحاج سيّد محمّد رحيم سدهى معروف به حاج آقا سدهى عالم فاضل از افراد مورد اعتماد امام‌جمعه وقت اصفهان بود و در شب 18 صفر سال 1337 در سفر زيارت در مشهد درگذشت و در اين شهر دفن شد .\r\nتذكرة القبور يا دانشمندان و بزرگان اصفهان / 184 .\r\n\r\n( 208 ) سرابى - سيّد مصطفى ( - 1350 ه ش )\r\nميرزا مصطفى سرابى فرزند سيّد مرتضى ، از علما ، مبلّغان و شعراى عصر خود بود . در مشهد سكونت داشت ، چندى به كار قضا مشغول گرديد ، بعد به وعظ و تبليغ روى آورد . در راديو برنامه مذهبى اجرا مىكرد و شعر مىسرود و\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nديوان مختصرى از او چاپ شده است .\r\nتابستان سال 1350 در شهر تهران فوت كرد و جنازه‌اش به مشهد انتقال يافت .\r\nدكتر ضياء الدّين سجادى ، استاد دانشگاه تهران و رضا سجادى شهردار اسبق مشهد فرزندان ايشان هستند . از اشعار اوست :\r\n سرمايه‌اى براى بشر غير كار نيست * جز مرد كار در دوجهان كامكار نيست\r\nدنيا چو كارخانه بشر كارگر در آن * چيزى به غير كار در اين جاىكار نيست\r\nبيكاره همچو خشك درختى بدون بار * او را به باغ علم و هنر هيچ بار نيست\r\nمردم ترا به مردمك چشم مىنهند * رو كار كن كه بهتر از آن افتخار نيست . \r\nصدسال شعر خراسان / 287 .\r\n\r\n( 209 ) سرابى - محمّد تقى ( - 1352 ه ق )\r\nميرزا محمّد تقى سرابى از علما و فقهاى عصر خود بود . در 25 ربيع الثانى سال 1352 ه ق در مشهد فوت كرد و در محل دار السياده حرم مطهر به خاك سپرده شد .\r\nضميمه تاريخ علماى خراسان / 282 .\r\nابراهيم زنگنه\r\n\r\n( 210 ) سرّاج - عبد اللّه ( - 378 ه ق )\r\nعبد اللّه فرزند على بن محمّد بن يحيى معروف به « ابو نصر سرّاج » و « طاوس الفقراء » از عرفا و زهاد نامدار سده چهارم هجرى است و با زين‌سازى گذران زندگى مىكرد .\r\nدر مشهد سكونت داشت و با عرفايى چون سرى سقطى و سهل تسترى معاصر بود . از جعفر خلدى و ابو بكر دقّى روايت مىكرد و از طريقت مرشد ابو الفضل حسن سرخسى از اتباع ابو سعيد ابى الخير پيروى مىنمود . وى سفرهاى بسيار كرد و با مشايخ بصره ، بغداد ، دمشق ، رمله ، انطاكيه ، طرابلس ، صور ، قاهره ، دمياط و بعضى از شهرهاى ايران ديدار نمود و رجب سال 378 در مشهد درگذشت و در محل\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nكنونى پير پالان‌دوز دفن شد . در حقيقت مزار وى قرنها پيش از زمان پير پالان‌دوز وجود داشته و مورد توجه مردم بوده است . با دفن شيخ محمّد عارف معروف به پير پالان‌دوز در كنار قبر وى ، نام او به تدريج به فراموشى سپرده شد . در حالات وى آورده‌اند :\r\n« وقتى شب زمستان بود و در آتشدان آتش مىسوخت ، در معارف الهى سخنى مىرفت ، شيخ را حالتى پديد آمد ، روى به آتشدان نهاد و در ميان آتش خداى را سجده‌اى آورد و روى وى را آسيبى نرسيد . شيخ را از آن حالت سؤال كردند ، گفت : كسى كه بر درگاه او آبروى خود ريخته بود ، آتش روى وى نسوزد » .\r\nابو نصر سرّاج گفته بود : « هر جنازه‌اى كه به پيش خاك من بگذرانند ، مغفور بود . به حكم اين بشارت همهء اهل طوس جنازه‌ها را پيش خاك وى آوردندى و زمانى بداشتندى آن‌گاه ببردندى » . كتاب اللمع فى التصوف از تأليفات وى است .\r\nاسرار التوحيد / 26 ، نفحات الانس 283 ، شذرات الذهب / 913 ، تذكره الاولياء 2 / 182 - 183 ، تلبيس ابليس / 164 ، تاريخ آستان قدس / 346 ، مشهد طوس / 638 ، جستجو در تصوف ايران 1 / 67 - 68 ، اعلام زركلى 3 / 143 ، تذكره هفت‌اقليم 2 / 89 ، 289 ، 314 ، 312 ، 375 .\r\nغلامرضا جلالى\r\n\r\n( 211 ) سعيدى كاشمرى - محمّد صادق ( 1312 - 1375 ه ش )\r\nآية اللّه حاج شيخ محمّد صادق سعيدى كاشمرى فرزند شيخ\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nغلامحسين سعيدى ، از علماى محقّق و مجتهدين مفسّر و لغويون خراسان است . در آخرين روز اسفند سال 1312 ه ش در روستاى فرشه از توابع شهرستان كاشمر پا به عرصهء وجود نهاد .\r\nتا سيزده‌سالگى در زادگاه و محضر پدر به آموزش قرآن و دعاهاى ماثور و نصاب الصبيان و اندكى صرف و نحو ، مشغول بود . بعد به كاشمر رفت و در خدمت برادر بزرگتر خود شيخ محمّد كاظم سعيدى و آموزگاران كاشمر به تحصيل خود ادامه داد و پس از ده سال صرف وقت ، توانست با مبانى فقه و اصول و علوم ديگر آشنا شود .\r\nدر سال 1335 ه ش از سوى آية اللّه حاج شيخ محمّد باقر امامى نورى كه زعامت حوزه كاشمر را به عهده داشت ، به نجف اعزام شد و در مدرسه طباطبايى يزدى سكونت يافت و در حلقهء درسى آية اللّه العظمى خويى و آيات حاج سيّد عبد الاعلى سبزوارى ، آقاى ميرزا باقر زنجانى و علامه فانى اصفهانى شركت جست و از محضر شيخ آقابزرگ تهرانى اجازه‌نامه روايى دريافت نمود .\r\nمرحوم سعيدى در سال 1343 ه ش پس از 7 سال تحصيل در نجف به منظور تجديد ديدار به مشهد آمد و با اصرار مرحوم امامى در كاشمر ماندگار شد . با حضور وى حوزه كاشمر و سه مدرسهء علمى آن رونق يافت . ايشان تا سال 1362 ه ش در كاشمر ماند و علاوه بر حل و فصل مسايل مردم و تفسير قرآن توانست حدود 30 بناى خيريه ، مسجد و حسينيه را احداث نمايد . بيمارستان و درمانگاه جواد الائمه و صندوق قرض الحسنه همّت و مدرسهء امام حسن مجتبى از آن جمله است . ايشان به ادبيات تسلط داشت و در همهء مسايل آن حاضر الذهن و هزاران بيت شعر از آثار منظوم عرب و عجم را از حفظ بود . كفاية الاصول آخوند را بسيار ساده تدريس مىكرد و در فقه دست داشت و بعضا نظريات خود را مطرح مىنمود و در تفسير مىتوان ايشان را مؤسس سبكى نو دانست ؛ سبكى متكى بر نكات ادبى ،\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nكلامى ، تاريخى ، اجتماعى ، علمى و فقهى و با نظمى بسيار جالب در حدى كه احساس حضور در عالم مفاهيم قرآنى براى مخاطبين حاصل مىشد .\r\nمرحوم سعيدى پس از عمرى تلاش ظهر روز 19 ذيحجه / 19 ارديبهشت 1375 ه ش داعى حق را لبيك گفت و روز بعد يعنى 20 ارديبهشت در رواق دار الزهد مباركه حرم مطهر حضرت رضا عليه السّلام به خاك سپرده شد .\r\nتعدادى مقاله كه به مناسبتهاى مختلف از جمله كنگره شيخ مفيد ، شيخ انصارى و مقدس اردبيلى نوشته شده از مرحوم سعيدى بر جاى مانده است .\r\nغلامرضا جلالى\r\n\r\n( 212 ) سلطان الفقراء - محمود ( سده 13 ه ق )\r\nسيّد محمود ملقّب به « سلطان الفقراء » فرزند محمّد حافظ تبريزى ، از فضلا و عرفاى قرن سيزدهم هجرى بود . در جرگه زهاد قرار داشت و مانند پدر خود از حفاظ و قاريان طراز اول تبريز بود و لقب سلطان الفقراء را از اصحاب سلسله‌اش دريافت كرد . فتحعلى شاه قاجار به او باور داشت . او پس از مرگ عباس ميرزا نايب‌السلطنه به سمت متولّى مقبره‌اش برگزيده شد .\r\nسلطان الفقراء در مشهد مىزيست تا اينكه در پى بيمارى طولانى درگذشت و در صفه جنوب دار الحفاظ حرم دفن گرديد .\r\nسفرنامه سديد السلطنه / 219 .\r\nغلامرضا جلالى\r\nسلطان القرّاء - حسينى تبريزى - محمّد حسين\r\n\r\n( 213 ) سلطانى گلشيخى - ابراهيم ( 1284 - 1368 ه ش )\r\nحجة الاسلام و المسلمين حاج شيخ ابراهيم سلطانى گلشيخى فرزند حاج محمد ، سال 1284 در شهرستان فريمان متولّد شد . پدرش مرحوم شيخ\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nمحمّد در ضمن پرداختن به كشاورزى و دامدارى به پاسخگويى امور شرعى منطقه اهتمام مىورزيد . ابراهيم در كودكى قرآن كريم ، ديوان حافظ ، نصاب الصبيان و شاهنامه فردوسى را نزد پدر و پدربزرگ خود آموخت و در 15 سالگى براى تحصيل علوم دينى به حوزهء علميه مشهد مهاجرت كرد . ايشان هم‌زمان با تحصيل علوم حوزوى ، به سبب ذوق و سليقه و خط خوش ، با مرحوم حاج شيخ حسين مطهّرى پدر استاد شهيد مطهّرى رحمه اللّه به كارهاى ثبت‌اسناد و تهيه شناسنامه براى ساكنان منطقه ، پرداخت .\r\nوى پس از چندى به دستگاه حاج حسين آقا ملك وارد شد و به عنوان كارپرداز او در منطقه فريمان و سرخس به فعاليت پرداخت . رفتار حسنهء وى زبانزد خاص و عام ساكنان آن مناطق بود ، در دوران توليت اسدى به وى پيشنهاد وكالت مجلس شورا شد كه نپذيرفت . پس از آن براثر ارتباط با مرحوم اسدى و در رابطه با قيام مسجد گوهرشاد تحت تعقيب قرار گرفت . وى براى ادامه تحصيل به عتبات عاليات عراق سفر كرد ولى دغدغهء اوضاع و احوال اجتماعى و سياسى كشور موجب شد كه پس از چند ماه اقامت در كربلا و نجف به كشورهاى اردن ، سوريه ، فلسطين سفر كرده و آهنگ انجام مناسك حج كند . ايشان پس از بازگشت در حوزهء علميه مشهد مقدّس از محضر اساتيد بزرگوارى چون : اديب نيشابورى ، آية اللّه سبزوارى ، آقا شيخ مجتبى قزوينى ، آقا سيد يونس اردبيلى ، مرحوم مدرّس يزدى و آية اللّه ميلانى بهره‌مند شد .\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nوى روز 25 فروردين 1368 ه ش در مشهد مقدس دار فانى را وداع گفت و در جوار بارگاه ملكوتى ثامن الحجج عليه السّلام در صحن قدس مدفون شد .\r\nابراهيم زنگنه\r\n\r\n( 214 ) سمنانى - ميرزا عباس ( - 1291 ه ق )\r\nميرزا عباس طيب سمنانى از افاضل حكماى مجاور ارض اقدس بود ، فلسفه تدريس مىكرد و داماد سيّد ميرزا على خان كابلى و به سال 1291 ه ق درگذشت .\r\nمطلع الشمس 2 / 709 ، اعيان الشيعة 7 / 411 .\r\nابراهيم زنگنه\r\n\r\n( 215 ) سيبويه - محمّد حسن ( 1342 - 1401 ه ق )\r\nمحمّد حسن سيبويه ، فرزند آية اللّه عظمى حاج شيخ محمّد على سيبويه ( متوفى 1391 ق ) در كربلاى معلى متولد گرديد . وى در دوران نوجوانى و جوانى تحت تربيت پدرش قرار داشت .\r\nضمن بهره‌گيرى از والدش نزد ديگر اساتيد حوزه علميه كربلا مشغول به فراگيرى علوم دينى شد و مراتب علمى و تقوايى وى به حدى رسيد كه مراجع تقليد آن زمان از جمله : آيات عظام امام خمينى ، اصفهانى ، خويى ، عبد الهادى شيرازى و ديگر مراجع ، در باب امور حسبيه و نقل روايات اهل البيت عليهم السّلام اجازاتى دريافت نمود .\r\nحجة الاسلام و المسلمين سيبويه\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nانسانى وارسته و پايبند به فرائض دينى بود و نسبت به كسانى كه در امور دينى بىتوجه بودند برخورد مىكرد و آن‌ها را امر به معروف و نهى از منكر مىنمود .\r\nچون در كربلا بيت معظم پدرش محل مراجعات مردمى بود ، خدمت به پدر بزرگوارش را ترك ننمود و همواره در رسيدگى و پاسخگويى مراجعات مردم به خصوص افراد مستمند و سادات معظم و بىبضاعت همت فراوان به خرج مىداد تا جايى كه از آبروى خود مايه مىگذاشت . در امور دين به‌هيچ‌وجه ملاحظه افراد را نمىكرد و همواره به وظايف دينى خود عمل مىنمود . از ديگر ويژگىهاى وى برپايى مجالس ذكر توسل به خاندان عصمت و طهارت بود به خصوص ايام شهادت ابا عبد اللّه الحسين عليه السّلام و ياران با وفاى او ، خود به منبر مىرفت و ياد و خاطره آن‌ها را گرامى مىداشت .\r\nدر سال 1359 ش به دليل فعاليت‌هاى اجتماعى و دينى كه ناخوشايند رژيم بعثى صدام حسين بود از عراق اخراج و روانه ايران شد و در مشهد مقدس سكونت اختيار نمود .\r\nحاج شيخ محمّد حسن سيبويه به علت شكنجه‌هاى روحى و ضعف مزاج مبتلا به بيمارىهاى گوناگون شد و در 22 صفر 1401 / 10 / 9 / 1359 دعوت حق را را لبيك گفت و به سراى ابدى شتافت . پيكر پاكش پس از تشييع جنازه و اقامه نماز توسط آية اللّه عظمى سيد عبد اللّه شيرازى رحمه اللّه در صحن آزادى به خاك سپرده شد .\r\nاطلاعات ارائه شده از حجة الاسلام محمد رضا سيبويه .\r\nسيد قصير - رضوى - محمّد\r\n\r\n( 216 ) سيستانى - زين العابدين ( - 1355 ه ق )\r\nسيّد زين العابدين ، فرزند سيّد محمّد رضا حسينى و برادر آية اللّه حاج سيّد على سيستانى از علما و دانشمندان قرن چهاردهم هجرى است . از ائمه\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nجماعت مسجد جامع گوهرشاد ، موجهين ارض اقدس و مورد احترام و وثوق مردم مشهد بود . او ضمن ارشاد و هدايت مردم به پژوهش و تأليف اشتغال داشت و روز 17 رمضان 1355 قمرى در مشهد چشم از دنيا بست و به ملكوت حق پيوست و در مقبره پير پالان‌دوز دفن شد .\r\nگنجينه دانشمندان 5 / 218 ، ضميمه تاريخ علماى خراسان / 282 ، بزرگان سيستان / 182 .\r\nابراهيم زنگنه\r\n\r\n( 217 ) سيستانى - على ( - 1340 ه ق )\r\nآية اللّه حاج سيّد على فرزند سيّد محمّد رضا حسينى سيستانى از فقها و علما و مجتهدان بلندپايهء عصر خود بود . در نجف از محضر ملا على نهاوندى علم آموخت ، به سامرا رفت و در محضر آية اللّه ميرزا محمّد حسن مجدد شيرازى به خصوص سيّد اسماعيل صدر به مقامات علمى و پارسايى دست‌يافت و در شمار مردان خوش‌خلق و غيور و سليم النفس درآمد . حدود سال 1318 ه ق به ايران آمد و در مشهد ساكن شد و در مسجد گوهرشاد به اقامه جماعت و ارشاد مردم و تدريس فقه و اصول پرداخت . او در خانهء محقر و خرابى زندگى مىكرد . دورهء مشروطه با آخوند ملا محمّد كاظم خراسانى و ميرزا حسين نائينى مكاتبه و تبادل نظر داشت و نسبت به مشروطه‌خواهى معترض بود و به همين دليل مورد حمله مشروطه خواهان قرار گرفت و مدتى در زندان به سر برد تا اينكه شب 13 رمضان سال 1340 ه ق به‌طور ناگهانى درگذشت و در دار الحفاظ حرم دفن گرديد . ميرزا فضل اللّه آل داود اشعارى در فراق و مقام رفيع او سروده است .\r\nنقباء البشر 4 / 1435 ، گنجينهء دانشمندان 5 / 216 - 217 ، ضميمه تاريخ علماى خراسان / 283 ، بزرگان سيستان / 182 ، تاريخ آستان قدس / 337 .\r\nغلامرضا جلالى\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n\r\nش\r\nشانه‌چى - مدير شانه‌چى - كاظم\r\n\r\n( 218 ) شاه عبد العظيمى - مهدى ( - 1308 ه ق )\r\nشيخ مهدى معروف به « شاه عبد العظيمى » در اصل از شهر رى بود و به دليل ارادت خود به خاندان عصمت و طهارت ، پس از تكميل تحصيلات خود به مشهد آمد و به ترويج و نشر احكام اسلامى مشغول شد و از اعتماد مردم برخوردار گرديد ، و ماه جمادى الاولى سال 1308 ه ق درگذشت و در محل دار السياده حرم به خاك سپرده شد .\r\nضميمه تاريخ علماى خراسان / 284 .\r\nابراهيم زنگنه\r\n\r\n( 219 ) شاهرودى - حسين ( 1315 - 1410 ه ق )\r\nآية اللّه حاج آقا حسين موسوى شاهرودى از فقها و اصوليين قرن چهاردهم هجرى است . وى حدود سال 1315 ه ق در يكى از روستاهاى شاهرود به دنيا آمد . پس از تحصيل\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nمقدمات و سطوح در شاهرود ، عازم نجف شد و آنجا سالها از محضر آيات عظام سيّد ابو الحسن اصفهانى و آقا ضياء الدّين عراقى و حاج سيّد محمود شاهرودى و سيّد ابو القاسم خوئى استفاده كرد و تقريرات فقه و اصول دو استاد متأخر خود را نوشت و پس از نيل به درجه اجتهاد به ايران آمد ، در مشهد ساكن شد و در مسجد بالاخيابان به اقامه جماعت و تدريس پرداخت .\r\nروز 29 ربيع الاول 1410 ه ق / هشتم آبان 1368 ه ش در مشهد درگذشت و روز بعد طى تشييع باشكوهى در حجره فراشها واقع در دار السياده حرم به خاك سپرده شد .\r\nحجة الاسلام و المسلمين حاج سيّد محمّد موسوى ، از مدرسين نامدار مشهد فرزند اوست .\r\nابراهيم زنگنه\r\n\r\n( 220 ) شاهرودى - عباس ( - 1341 ه ق )\r\nآية اللّه حاج سيّد عباس شاهرودى فرزند سيّد على ، از علماء و فقهاى مشهد است . در شاهرود متولد شد و پس از آشنايى با مبادى علوم به تهران رفت و از خدمت ميرزا ابو الحسن جلوه و ميرزا محمّد حسن آشتيانى ، فلسفه و فقه و اصول را آموخت . وى به مشهد مهاجرت كرد و به تدريس پرداخت و مورد توجه اهل فضل قرار گرفت و در مسجد جامع گوهرشاد به اقامه نماز جماعت مداومت داشت . به ذكر و قرائت قرآن اهتمام مىورزيد و تدريس و تبليغ را به امور ديگر ترجيح مىداد .\r\nوى سال 1341 ه ق به زيارت عتبات رفت و پس از بازگشت ، هشتم شوال همان سال در حال نماز با عارضهء سكته از دنيا رفت و در محل دار السياده دفن شد . رساله‌اى در « كلّى » از تقريرات استاد خود مرحوم جلوه و نيز رسائل و يادداشتهاى ديگرى را فراهم آورد .\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nضميمه تاريخ علماى خراسان / 283 ، گنجينه دانشمندان 5 / 363 - 364 ، منتخب التواريخ / 700 ، تاريخ آستان قدس / 336 .\r\nابراهيم زنگنه\r\n\r\n( 221 ) شريفى شيرازى - مرتضى ( - 974 ه ق )\r\nمير مرتضى شريفى از دانشوران ايرانى مقيم هند بود و نسبش با سه واسطه به مير سيّد شريف گرگانى ، دانشمند معروف قرن نهم هجرى مىرسد . در علوم رياضى ، منطق ، و كلام دست داشت . مدتى صدارت خراسان به عهده وى بود ، ولى از كار خود كناره گرفت و از شيراز عازم مكه شد و آنجا از ابن حجر عسقلانى علم حديث آموخت و اجازه تدريس يافت ، سپس راهى هند شد و به دكن رفت و ازآنجا به آگره سفر كرد و به تدريس حكمت و منطق و كلام مشغول گرديد .\r\nمير علاء الدّين كافى قزوينى در نفائس المآثر مىنويسد : وى مدت 20 سال در دكن صدارت داشت و سال 971 ه ق از ملازمان اكبر شاه گرديد و مورد احترام او قرار گرفت ، تا اينكه روز چهارشنبه 21 جمادى الآخر سال 974 ه ق در شهر دهلى به رحمت حق پيوست و جنازه‌اش در جوار امير خسرو دهلوى ( م 725 ه . ق ) به خاك سپرده شد ، ولى پس از چندى بدن او را به مشهد منتقل و در جوار امام هشتم عليه السّلام دفن كردند . از او كتاب فقهى منظوم و ديوان غزلى بر جاى مانده است و اين بيت از شعرهاى اوست :\r\n خاطر جمع ز اسباب ميسر نشود * تخم جمعيت دل ، تفرقه اسباب است \r\nكاروان هند 1 / 633 - 635 ، تاريخ نظم و نثر در ايران / 682 ، تذكره هفت‌اقليم 1 / 233 ، تاريخ تذكره‌هاى فارسى 3 / 380 ، اكبرنامه 2 / 220 - 221 ، اعيان الشيعة 10 / 117 .\r\nابراهيم زنگنه\r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\n( 222 ) شفتى - ميرزا محمّد باقر ( - 1319 ه ق )\r\nميرزا محمّد باقر معروف به « شفتى » فرزند ميرزا هاشم مجتهد ، از دو برادرش حاج ميرزا حبيب اللّه و حاج ميرزا جعفر بزرگتر بود . او پس از تحصيل مقدمات به عتبات رفت و نزد شيخ مرتضى انصارى و ميرزا بزرگ شيرازى به تكميل علوم پرداخت و پس از نيل به درجهء اجتهاد به وطن بازگشت . بيشتر اوقات تدريس مىكرد و به امور زندگى مردم رسيدگى مىنمود .\r\nشيخ محمّد نهاوندى و ميرزا محمّد باقر رضوى ( 1342 - 1270 ه . ق ) مدرس اوّل آستان قدس رضوى از جمله تلاميذ او هستند . آقابزرگ تهرانى ، مولى محمّد على خراسانى معروف به فاضل را نيز از شاگردان وى مىداند .\r\nميرزا روز جمعه يازدهم رجب 1319 ه . ق از دنيا رفت . ميرزا هاشم كليددار فرزند اوست . ميرزا محمّد باقر شعر مىسرود و اين دوبيتى از اشعار اوست :\r\n آوردنم از عدم در اين راه چه بود * آنگاه در اين ره اين‌همه چاه چه بود\r\nدر آمدنم گريه و در رفتنم آه * آن گريه براى چه و اين آه چه بود \r\nميرزاى شيرازى / 115 و 174 ، نامه آستان قدس شماره 20 نوروز 1342 ، شجره طيبه / 428 .\r\nابراهيم زنگنه\r\n\r\n( 223 ) شفيعى - عبد الحسين ( 1263 - 1338 ه ش )\r\nشيخ عبد الحسين شفيعى در سال 1263 ه ش در روستاى مزج از توابع\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nشاهرود در خانواده‌اى مذهبى چشم به جهان گشود . پس از آشنايى با مقدمات و سطوح ، مطول را همراه حاج ميرزا مسيح شاهچراغى ، حاج شيخ يوسف رجائى ، حاج شيخ محمد عمادى ، شيخ محمد امام ، شيخ محمد حسن صاحبى ، شيخ حسينعلى رضائى ، در محضر آية اللّه حاج شيخ عبد العلى مزجى معروف به بسطامى خواند و براى ادامه تحصيل به مشهد آمد و در مدرسه فاضلخان كه متصدى آن ، در آن زمان ملا بابا از اهالى مزج بود ، مستقر شد و از شمار شاگردان حاج سيد عباس شاهرودى درآمد و با حاج ميرزا احمد مدرس يزدى و مدتى نيز با آية اللّه سيد محمود شاهرودى هم‌دوره بوده است .\r\nوى پس از اتمام تحصيلات به مزج برگشت و به ارشاد اهالى آن منطقه و تدريس پرداخت و در اواخر عمر به مشهد آمد و چند سالى در محضر درس آية اللّه ميلانى شركت نمود . تا اينكه در سال 1338 ه ش به رحمت ايزدى پيوست و در صحن كهنه مقابل آسايشگاه خدام دفن شد .\r\nابراهيم زنگنه\r\n\r\n( 224 ) شكوه الواعظين ( - 1368 ه ق )\r\nشكوه الواعظين فرزند آية اللّه سيّد عبد اللّه موسوى ملايرى از علما و وعاظ معروف و مشهور مقيم تهران بود .\r\nخانواده ايشان در اصل اهل ملاير بودند ، ولى چون پدرش در كربلا سكونت داشت همانند برادرش آية اللّه سيّد ابو القاسم موسوى ( رئوف ) ملايرى در آنجا به دنيا آمد و به اتفاق پدر به مشهد هجرت نمود و در اين شهر تحصيلات خود را نزد آية اللّه ميرزا محمّد آقازاده و آقابزرگ حكيم و دانشوران ديگر به پايان برد و به منظور وعظ و تبليغ ، عازم تهران شد . سال 1368 ه ق براى زيارت به مشهد آمد و پس از دو روز به علت سكتهء قلبى چشم از جهان فروبست و در محل دار الضيافه حرم دفن گرديد . برادرش نيز كه سالها\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nدر مشهد اقامت داشت و در محل دار السياده حرم اقامه نماز جماعت مىكرد ، در مسافرت به تهران درگذشت و در شهر رى به خاك سپرده شد .\r\nگنجينهء دانشمندان 7 / 172 - 173 ، 217 - 218 .\r\nابراهيم زنگنه\r\nشمس المحدثين - ودود - حسن\r\n\r\n( 225 ) شوشترى - على ( - 1366 ه ق )\r\nحاج سيّد على شوشترى از سادات و علماى مقيم ارض اقدس بود و صفاتى نيك داشت . در كتاب سوانح الايام تأليف مرحوم مروج ياد خوبيهاى او آمده است . در مشهد به تبليغ دين مشغول بود و روز 19 محرم 1366 ه ق درگذشت و در صحن عتيق حجره سوم متصل به بازار زنجير دفن گرديد .\r\nضميمه تاريخ علماى خراسان / 285 .\r\nابراهيم زنگنه\r\n\r\n( 226 ) شهرستانى - سيّد عبد الرضا ( 1340 - 1418 ه ق )\r\nعلامه آية اللّه حاج سيّد عبد الرضا حسينى مرعشى شهرستانى ، فرزند سيّد زين العابدين و نوه علامه حاج ميرزا محمّد حسين ثانى ، عالمى فاضل ، دانشمندى توانمند و چهره‌اى پارسا و پرهيزكار بود . به سال 1340 ه ق در شهر كربلا متولد شد و از دوران كودكى با دين و دانش مأنوس گرديد . سال 1347 ه ق به مدرسه مقدماتى جعفريه رفت و سال 1351 ه ق به تحصيل سطوح روى آورد و از محضر\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nدانشمندانى چون شيخ على اكبر سيبويه ، علامه شيخ حسن اصفهانى و علامه شيخ جعفر رشتى برخوردار شد .\r\nاو مكاسب و رسائل و كفايه را در درس آية اللّه شيخ يوسف خراسانى و آية اللّه شيخ محمّد رضا اصفهانى شركت جست و هيئت و رياضيات را نزد آية اللّه سيّد محمّد طاهر بحرانى تحصيل نمود .\r\nوى خارج فقه و اصول را در حلقهء درسى آيات سيّد ميرزا مهدى شيرازى ، سيّد محمّد هادى ميلانى ، سيّد عبد الحسين حجت ، و شيخ مرتضى آشتيانى شركت كرد . سال 1356 ه ق از سوى آية اللّه سيّد محمّد طاهر بحرانى مكلف به اقامهء نماز جماعت شد و در كنار آن به تدريس پرداخت . او جلسات درس خود را در صحنها و حرم حضرت ابو الفضل برگزار مىكرد .\r\nايشان در راه‌اندازى مدرسه امام جعفر صادق عليه السّلام در سال 1371 ه ق به منظور آموزش دينى و فقهى جوانان و تعليم تفسير و عقايد ، و نيز تأسيس مؤسسه خيريه ، درمانگاه اطفال ، كتابخانه جعفريه در مدرسه هنديه كربلا ، با آيات ديگر مشاركت داشت و گروه فرهنگ دينى را در سال 1370 تأسيس نمود .\r\nدر كنار اين اقدامات خيرجويانه ، آية اللّه سيّد عبد الرضا شهرستانى در رويدادهاى سياسى جامعه خود فعال بود . در كنار آية اللّه سيّد محسن حكيم بر ضد كمونيسم و توسعهء افكار كمونيستى مبارزه كرد و مقاله‌هاى زيادى در اين زمينه نوشت . به حمايت از آزادسازى كانال سوئز و جزيره سينا و بلنديهاى جولان توسط نيروهاى مصر و سوريه ، اعلاميه صادر كرد و مراسم دعا و شكر در صحن حرم مطهر امام حسين عليه السّلام برگزار نمود و در حمايت از نهضت امام خمينى آنچه در توان داشت كوتاهى نكرد و به دنبال مخالفت با سياستهاى عراق به ايران برگشت و پس از عمرى خدمت بعد از ظهر روز 28 ربيع الاول سال 1418 ه ق / 12 مرداد 1376 ه ش در مشهد درگذشت و جنازه‌اش در صحن آزادى حرم رضوى دفن\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nگرديد .\r\nآية اللّه شهرستانى به رغم مسئوليتهاى سنگين ، آثار علمى زيادى را در طول حيات خود نوشت كه بعضى از آنها به چاپ رسيده است . بعضى از آثار چاپ شده ايشان به اين قرار است :\r\nالنيروز فى الاسلام چاپ 1371 ه ق ، نوروز در تاريخ و دين چاپ 1377 ه ق ، صلات جمعه در عصر غيبت چاپ 1380 ه ق ، السجود على التربة الحسينية ، چاپ چهارم سال 1388 ه ق ، حيات الامام الحسين بن على ، الصلاة معراج المؤمنين ، الامر بالمعروف و النهى عن المنكر ، ايشان بجز اين آثار و كتابهاى چاپ شده ، بر كتابهاى مكاسب ، شرح لمعه ، رسائل ، قوانين و معالم حاشيه نوشته است .\r\nتاريخ پانصدساله خاندان شهرستانى / 300 - 314 ، تحليلى از نهضت امام خمينى 1 / 277 - 282 ، گنجينهء دانشمندان 9 / 202 .\r\nغلامرضا جلالى\r\n\r\n( 227 ) شهيدى - على اكبر ( 1315 - 1407 ه ق )\r\nسيّد على اكبر شهيدى نجفى فرزند آية اللّه حاج ميرزا محمّد حسين نجفى از فضلا و واعظان مشهور است . در سال 1315 ه ق در خانواده‌اى روحانى در كربلا متولد شد و در زمان كودكى به اتفاق پدر به ايران آمد و در شهر مشهد اقامت گزيد .\r\nاو مقدمات را در خدمت پدر خواند و فقه و اصول و حديث را از محضر علماى آن عصر فراگرفت و به وعظ و خطابه روى آورد . آثار قلمى چندى در\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nباب اعتقادات از ايشان به يادگار مانده است كه هنوز به چاپ نرسيده‌اند . و يك جلد از آن مجموعه تحت عنوان عالم پس از مرگ انتشار يافته است . او در سال 1407 ه ق در 92 سالگى به رحمت حق و اصل و در رواق دار العباد حرم جنب آرامگاه شيخ بهايى دفن شد .\r\nغلامرضا جلالى\r\nشهيدى - نظام الدّين - جلد دوم\r\n\r\n( 228 ) شيخ الاسلام - عبد الرحمن ( - 1290 ه ق )\r\nمولانا عبد الرحمن شيخ الاسلام فرزند عبد الوهاب ، شيخ الاسلام مشهد و مدرس آستان قدس در زمان فتحعلى شاه قاجار بود . علوم عقلى و رياضى را خدمت پدر فراگرفت و در زمانى كه مولانا حاج ميرزا مسيح تهرانى به زيارت مشهد آمده بود ، فقه و اصول را نزد ايشان آموخت . ازآن‌پس به تدريس علوم عقلى و نقلى روى آورد ، تا اينكه در غره ذىالقعده 1290 ه ق به جوار رحمت حق شتافت و در محلّ توحيدخانه حرم دفن شد . از او چندين حاشيه بر كتابهاى رياضى و فنون و علوم ديگر به جاى مانده است .\r\nتاريخ علماى خراسان / 114 ، اعيان الشيعة 7 / 466 ، مطلع الشمس / 776 .\r\nابراهيم زنگنه\r\n\r\n( 229 ) شيخ الاسلام - غلامحسين ( 1246 - 1319 ه ق )\r\nآخوند ملا غلامحسين فرزند ميرزا محمّد از علما و ادبا و فقها و حكماى\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nخراسان است . به سال 1246 ه ق در مشهد متولد شد و پس از آموزش مقدمات و سطوح ، خدمت حاج ملا هادى سبزوارى با حكمت آشنا شد و پس از درك و فهم فلسفه اسلامى به نجف رفت و از حضور شيخ مرتضى انصارى بهره برد و پس از ارتحال شيخ انصارى به سال 1281 به مشهد آمد و منصب شيخ الاسلامى را به عهده گرفت .\r\nدر مشهد بزرگانى چون حاج ميرزا حبيب و حاج شيخ محمّد على معروف به « حاجى فاضل » از حوزه درسش برخوردار شدند . تا اينكه به سال 1319 ه ق در 73 سالگى در مشهد درگذشت و همان‌جا به خاك سپرده شد .\r\nشرح حال رجال ايران 6 / 172 .\r\n\r\n( 230 ) شيخ الاسلام اصفهانى - على اكبر ( - 1350 ه ق )\r\nحاج شيخ على اكبر شيخ الاسلام اصفهانى فرزند حاج ميرزا رحيم بن عبد اللّه بن رحيم بن مرتضى ، عالم فاضل و از رؤساى علماى اصفهان بود و در گرانى و قحطى سال 1334 - 1336 ه ق اصفهان به‌عنوان رئيس بلديه اين شهر انتخاب شد . در انتخابات مجلس شوراى ملى نيز به عنوان وكيل مردم اصفهان برگزيده شد و به مجلس راه يافت . ايشان سرانجام 22 ذىقعده 1350 در مشهد وفات يافت و در مدرسهء ميرزا جعفر دفن شد .\r\nابراهيم زنگنه\r\nشيخ الحكماء - تهرانى - محمّد رضا\r\n\r\n( 231 ) شيخ الرئيس - حسين ( 1312 ه ق - 1403 ه ق )\r\nشيخ حسين ملقب به « شيخ الرئيس » از اساتيد مدرسه عوضيه بود .\r\nاو اين لقب را از امير گونه خان دريافت كرد . او به سال 1312 ه ق در قوچان متولد شد و سپس به نجف رفت . از آقا ضياء الدّين عراقى اجازه داشت . به سال\r\n\r\n","description":"","footnote":"","page_name":" 262 ","page_number":262},
  {"content":"\r\n\r\n1326 ه ق در مشهد مقيم شد و به تدريس مشغول گرديد و در مسجد امين مشهد نماز جماعت اقامه مىكرد و مدتها سرپرست مدرسه عوضيه بود . تا اينكه روز 5 خرداد 1362 ه . ش / 1403 ه . ق در نود و دوسالگى درگذشت .\r\n\r\n( 232 ) شيخ العصر - غلامرضا ( - 1301 ه . ق )\r\nشيخ غلامرضا ، مرشدى كامل و عارفى زاهد ، و متقى از مردم سارى مازندران بود . او را « شيخ العصر » مىناميدند . وى ابتدا صحبت مشايخ هند را دريافت ، بعد به ايران آمد و اواخر عمر در تهران اقامت گزيد . مردم به او ارادت تام داشتند ، تا اينكه در 1301 ه . ق درگذشت و بنا به وصيتش جنازه او را به مشهد منتقل كردند و در جوار مرقد پاك امام پاكان به خاك سپرده شد .\r\nمطلع الشمس / 692 .\r\nابراهيم زنگنه\r\nشيخ بهائى - بهاء الدّين عاملى - محمّد\r\nشيخ رئيس - رئيسى - محمّد تقى\r\n\r\n( 233 ) شيخ‌زاده - محمّد جواد ( 1285 - 1356 ه ش )\r\nمحمّد جواد شيخ‌زاده متخلص به « فكرت » فرزند شيخ على از علماى آذربايجان است . به سال 1285 ه ش در آذربايجان در خانواده علم و تقوا چشم به جهان گشود . در كودكى پدرش را از دست داد و تحت سرپرستى مادر به تحصيل پرداخت و پس از آشنايى با خواندن و نوشتن و آموزش مقدمات به مشهد آمد و خدمت اساتيد حوزه ، از جمله آية اللّه شيخ هاشم قزوينى و آية اللّه ميرزا مهدى اصفهانى ، فقه و اصول و معارف الهى را فراگرفت و پس از فراغ از تحصيل به تدريس و تفسير قرآن و تعليم كتاب الغدير پرداخت . به شعر و ادب فارسى علاقه فراوان داشت .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nقصايد و چكامه‌هاى او در ستايش آل محمّد تاكنون گردآورى و منتشر نشده است . مرحوم شيخ‌زاده در 71 سالگى روز 12 بهمن 1356 ه ش به رحمت ايزدى پيوست و در حرم به خاك سپرده شد . مديحه حسينى زير از سروده‌هاى اوست :\r\n آمد آن روزى كه داور جلوهء ديگر كند * پرتو نور جلالش جلوه زيباتر كند\r\nنورافشان كند ظاهر جمال خويش را * وز تجلاى جمالش عرش را زيور كند\r\nز آسمان قدس نور افتد دمادم بر زمين * منعكس گردد سما را رنگ نيلوفر كند\r\nهم زمين زيبا نمايد در نظر ، هم آسمان * جلوه‌اى ديگر ز يكديگر به يكديگر كند\r\nگل دمد بلبل چمد پهلوى گل چهچه زند * بيد لرزد نارون نازد صنوبر بركند\r\nشمع سوزد برفروزد آتش‌افروزى كند * پر زند پروانه ز آتش بازىاش پرپر كند\r\nرو به چرخ چارمين عيسى كند موسى به طور * پور آذر از شعف جا در دل آذر كند\r\nجمله در رقص و طرب سرگرم و سرمست سرور * آفرين بر ساز آهنگى كه رامشگر كند\r\nنغمهء لاهوتى داود را چون بشنود * دم‌به‌دم احيا برقصد عود در مجمر كند\r\nهاجر آب آرد شكر بيزد ز بيرون آسيه * با گلاب و زعفران پرورده گل‌پرور كند\r\nاز طرب مريم رطب آرد گذارد در طبق * سفره را ساره بيارد شير در شكر كند\r\nوجه روحانى ببين روح القدس چون بنده‌اى * آستين بالا زده تا كار با قنبر كند\r\nگوهرانه زهره زهرا در آغوش على * صد كرشمه بر پدر صد ناز بر مادر كند\r\nحكمت حق‌بين كه جوهر را دهد بر جوهرى * هم زر ناب آورد تا قسمت زرگر كند\r\nموى مشكين بوى وى با روى نيكويش بهم * حكم كلّا و القمر و الليل اذا ادبر كند\r\nگر بشر گويم به من گويند ما هذا البشر * ور ملك خوانم گمانم نى خرد باور كند\r\nنام شيرين حسين آمد كه مام روزگار * نام او را از حسن بگرفته مستصغر كند\r\nاز لبش بوسه محمّد وز گلويش فاطمه * روى در رويش على دستش حسن در بر كند\r\nفاطمه در بستر ناز و به خدمت جبرئيل * بال بالينش گشوده چتر از شهپر كند \r\n\r\n","description":"","footnote":"","page_name":" 264 ","page_number":264},
  {"content":"\r\n\r\n فكرت امشب دست زد بر دامن لطف حسين * دستگيرى تا از او در عرصهء محشر كند \r\nصدسال شعر خراسان / 439 - 441 .\r\nشيخ غلامحسين ترك - تبريزى - غلامحسين\r\nشيخ محمّد كبير - قوچانى - محمّد\r\nشيخ ورپا - واعظ كرمانى - على اكبر\r\n\r\n( 234 ) شيرازى - ابو الحسن ( 1293 - 1379 ش )\r\nآية اللّه شيخ ابو الحسن شيرازى ( مقدسى ) ، در سال 1293 در كوهستان از توابع داراب استان فارس متولد شد .\r\nپدرش مهدى قلى خان از متنفذين محل بود . مقدمات دانش‌اندوزى را در داراب و اصطهبانات گذراند و در شيراز سطوح عاليه و مقدارى فلسفه آموخت ، سپس به مشهد آمد و مدتى از دروس اساتيد حوزهء مشهد بويژه دروس عميق و عالم‌پرور آية اللّه ميرزا مهدى اصفهانى ( ره ) بهره گرفت . پس از مدتى رهسپار نجف گرديد و از محضر آيات عظام شيخ محمد حسين اصفهانى ( كمپانى ) ، ميرزا محمد حسين نائينى ، آقا ضياء عراقى و سيد عبد الهادى شيرازى استفاده كرد و موفق به دريافت اجازهء اجتهاد از برخى آيات عظام گرديد . آنگاه به ايران بازگشت و دو سال در حوزه علميه قم در درس مرحوم آية اللّه العظمى بروجردى شركت كرد . در سال 1340 به مشهد مراجعت كرد و به تدريس و تربيت طلاب فاضل پرداخت .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nهم‌زمان با شروع نهضت اسلامى در ايران ايشان صادقانه در اين قيام مردمى شركت كرد . پس از پيروزى انقلاب ، از طرف امام خمينى قدس سره به عنوان اولين امام‌جمعهء شهر مقدس مشهد منصوب شد و در مجلس خبرگان قانون اساسى به عنوان نماينده مردم استان خراسان و دو دوره در خبرگان رهبرى به عنوان اولين نماينده خراسان انتخاب گرديد .\r\nاين عالم خدمتگزار همواره قبل و بعد از انقلاب براى رفع مشكلات مردم ، بويژه همشهريهاى خود ، فراوان مىكوشيد . او با تأسيس چندين حمام عمومى ، منبع آب آشاميدنى ، حسينيه ، و مسجد ، مدرسه ، سدهاى خاكى ، در خراسان و داراب و تأسيس چندين شهرك براى افراد كم‌درآمد ، آثار بسيارى از خود بر جاى گذاشت .\r\nايشان به كارهاى فرهنگى و علمى بسيار ارج مىنهاد ، ازاين‌رو مدرسه علميه « ولى عصر عجل اللّه تعالى فرجه » و مؤسسه « اسلام‌شناسى بانوان » را تأسيس كرد .\r\nبالاخره پس از عمرى سراسر تلاش ، جهاد و اخلاص ، عصر يكشنبه 16 مرداد 1379 / پنجم جمادى الاولى 1421 قمرى در 86 سالگى دار فانى را وداع گفت و در جوار مولايش حضرت امام رضا عليه السّلام در دار الزهد مدفون گشت .\r\nغلامرضا جلالى\r\n\r\n( 235 ) شيرازى - اسد اللّه ( - 1338 ه . ق )\r\nشيخ اسد اللّه فرزند حاج محمّد على ، اهل جم در شش‌فرسنگى شيراز بود .\r\nسالها در نجف اشرف تحصيل كرد و در درس آخوند خراسانى شركت مىنمود و تقريرات او را مىنوشت ، او بعد از تحصيل به زادگاه خود برگشت و مرجع دينى سرزمين خود قرار گرفت ، در سال 1338 ق در مشهد مقدس درگذشت .\r\nفرهنگ خراسان 3 / 315 .\r\nسيد حسن حسينى\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nشيرازى - سيد ابو القاسم - جلد دوم\r\n\r\n( 236 ) شيرازى - سيّد عبد اللّه ( 1271 - 1363 ه ش )\r\nآية اللّه العظمى حاج سيّد عبد اللّه موسوى شيرازى فرزند آية اللّه سيّد محمّد طاهر موسوى ( م 1345 ه ق ) از مراجع بزرگ تقليد و از علماى روحانيت شيعه در سدهء اخير ، شب يكشنبه 13 شعبان 1309 ه ق / سوم اسفند 1271 ه ش در شهر شيراز پا به دنيا نهاد . مادرش علويه‌اى از خاندان قاضى حسين دزفولى بود .\r\nسيّد عبد اللّه پس از فراگيرى عرفان و ادب ، با مقدمات علوم اسلامى آشنا شد و در محضر پدر و شيخ على ابو الوردى ، ميرزا محمد صادق مجتهد و حاج شيخ رضا ثامنى به تحصيل علوم اسلامى پرداخت و در جمادى الاولى 1333 ه ق / خرداد 1294 ه ش عازم نجف شد . حجره‌اى در مدرسه آخوند خراسانى اختيار كرد و در درس آيات حاج شيخ ضياء الدّين عراقى و حاج شيخ محمّد حسين نائينى شركت جست و بيشترين وقت خود را در محضر سيّد ابو الحسن اصفهانى سپرى كرد و به تدريج ، خود دوره خارج فقه و اصول را شروع كرد و در مدت كوتاهى استادى چيره‌دست شد و جمع زيادى از فضلاى لبنانى ، عراقى ، هندى و ايرانى حوزهء نجف بر گرد ايشان جمع شدند .\r\nدر اواسط سال 1345 ه ق قصد وطن كرد و استادش محقق عراقى اول جمادى الآخر 1345 ه ق / 1306 ه ش اجازه اجتهاد مطلق به ايشان داد .\r\nبازگشت وى به وطن هم‌زمان بود با\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nاعمال سياستهاى ضد دين رضا شاه و همايش بزرگ علما در قم كه با مشاركت آية اللّه شيرازى قرين بود .\r\nدر جريان كشف حجاب ايشان به مشهد آمد و با آية اللّه العظمى حاج آقا حسين قمى و علماى اعلام مشهد ديدار نمود و پس از رحل اقامت افكندن در مشهد ، در شوراى آنها كه در منزل آية اللّه سيّد يونس اردبيلى داير مىشد شركت جست و پس از كشتار فجيع گوهرشاد و بازداشت علما ، ايشان نيز دستگير و به تهران اعزام شد . وى پس از پنج ماه آزاد و فروردين‌ماه سال 1315 وارد نجف گرديد .\r\nآية اللّه سيّد ابو الحسن اصفهانى در سال 1323 ش ، طى يادداشتى ايشان را به عنوان شخصى شايسته مرجعيت معرفى نمود و از مردم خواست در امور دينى به وى رجوع نمايند و رسالهء عمليه آية اللّه شيرازى تحت عنوان « انيس المقلدين » انتشار يافت .\r\nآية اللّه شيرازى در جريان نهضت ملى از اقدامات سياسى آية اللّه سيّد ابو القاسم كاشانى حمايت كرد و در جريان لايحهء انجمنهاى ايالتى و ولايتى سال 1341 و 15 خرداد 42 به دفاع از حريم دين و روحانيت و امام خمينى قدس سره برخاست ، تا اينكه با اعمال فشار حزب بعث عراق ، اين كشور را ترك گفت و روز 10 آذر 1354 به ايران آمد و پس از سفر به قم و شيراز وارد مشهد شد و به تدريس طلاب و ارشاد مردم پرداخت و در جريان انقلاب اسلامى سال 1357 زمام امور خراسان را به عهده گرفت و هماهنگ با امام عمل كرد ، تا اينكه ساعت 5 / 11 شب ششم مهر ماه سال 1363 ه . ش در 92 سالگى به ديدار معبود شتافت .\r\nايشان هرگز لباسى برتر از لباس طلاب متوسط الحال بر تن نمىكرد .\r\nاجازه نمىداد اتاق سكونتش با قالى مفروش شود . غذاى ساده مىخورد و همهء كارهايش را خود انجام مىداد و از حضور افراد در كنار خود هنگام رفت و آمد جلوگيرى مىكرد . شب‌زنده‌دار بود و به مقام ولايت عشق مىورزيد و با\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nهواى نفس سخت پيكار مىكرد .\r\nجايگاه علمى آية اللّه شيرازى بسيار بالا بود . او بجز تدريس فقه و اصول كه سالها در نجف و مشهد دوام آورد ، كتابهاى فقهى و اصولى زيادى را نوشت . عمدة الوسائل فى الحاشية على الرسائل ، كتاب القضاء ، الدرر البيض فى منجزات المريض ، ازاحة الشبهات فى الشك فى الركعات ، رفع الحاجب فى الاجرة على الواجب ، التحفة الكاظمية فى قتل الحيوانات بالآلات الكهربائية ، الحاشية على العروة ، الامامة فى الشيعة ، مناسك حج ، توضيح المسائل و پوشش زن از ديدگاه اسلام از آن جمله است . ايشان در كنار فعاليتهاى علمى به تأسيس مدارس علمى و كتابخانه‌هاى عمومى و مساجد و مراكز درمانى همت گماشت .\r\nغلامرضا جلالى\r\n\r\n( 237 ) شيرازى - محمّد حسين ( - 1343 ه ق )\r\nشيخ محمّد حسين شيرازى از فضلا و علماى شيراز به شمار مىرفت و نزد مردم از اعتبار خوبى برخوردار بود .\r\nتحصيلات را در ايران و عراق به پايان برد و به درجهء اجتهاد رسيد و در شيراز به ترويج و نشر احكام اسلامى همت گماشت . در آخرين سالهاى حيات خود به مشهد مهاجرت كرد و سال 1343 ه ق درگذشت و در محل دار السعاده حرم به خاك سپرده شد .\r\nتاريخ آستان قدس / 342 .\r\nابراهيم زنگنه\r\n\r\n( 238 ) شيرازى - نصر اللّه ( 1239 - 1291 ه ق )\r\nمولانا حاج ميرزا نصر اللّه شيرازى معروف به « فارسى » از بزرگان علما و دانشوران سده 13 هجرى است . وى در علوم عقلى و نقلى مهارت داشت و از\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nشيخ مرتضى انصارى و مولانا فاضل دربندى اجازهء نقل حديث داشت . در سال 1239 ه ق در شيراز متولد شد و پس از تكميل تحصيلات به مشهد آمد و به عنوان مدرّس اول آستان قدس رضوى به تدريس پرداخت و آثار گرانسنگى را به وجود آورد . تعليقات بر قوانين الاصول در چهار مجلد ، حواشى بر كتاب روضه در فقه در چهار مجلد ، حواشى بر اوايل تفسير بيضاوى ، رسالهء مبسوط در علم عروض و قافيه ، كتاب خلل الصلاة ، رساله‌اى در نسبة الثنائيه ، حواشى شرح كبير ، تعليقات بر فرائد شيخ مرتضى انصارى ، رساله‌اى در حل بعضى معضلات مسائل علم حساب و رساله‌هاى ديگر از آن جمله است .\r\nوى صبح روز پنجشنبه پنجم جمادى الآخر سال 1291 درگذشت و در ايوان طلاى صحن جديد دفن گرديد .\r\nفرزند او ميرزا عبد الرحمن از مفاخر علمى خراسان است .\r\nمطلع الشمس / 685 - 686 ، فردوس التواريخ / 134 - 135 ، تاريخ علماى خراسان / 107 ، اعيان الشيعة 10 / 219 - 220 .\r\nابراهيم زنگنه\r\n\r\n( 239 ) شيروانى اصفهانى - محمّد ( - 1098 ه ق )\r\nمحمّد فرزند حسن شيروانى معروف به « ملّا ميرزا » و « فاضل شيروانى » از دانشمندان برجسته قرن يازدهم هجرى است . سالها در عراق به تحصيل پرداخت ، بعد به حوزهء اصفهان رفت و تدريس و تحقيق را اساس كار خود قرار داد . او در عصر شاه سليمان صفوى مىزيست و به درخواست وى به اصفهان مهاجرت نمود و مجلس درسى ترتيب داد و ميرزا عبد اللّه افندى ، صاحب رياض العلماء و شيخ حسن بلاغى ، و مولى محمّد اكمل پدر علّامه بهبهانى و امير محمّد صالح خاتون‌آبادى ، داماد علّامه مجلسى از ايشان استفاده بردند .\r\nاو فرزندى از دختر علّامه مجلسى\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nبه نام حيدر على داشت كه فرقهء حيدريّه به او منسوب است . حيدر على با دختر مجلسى دوم ازدواج نمود .\r\nشاگردش عبد اللّه افندى پس از وفات او سروده\r\n هيهات أن يأتى الزمان بمثله * أن الزمان بمثله لبخيل \r\nاز تأليفاتش مسائل جيش اسامة است .\r\nوى از شاگردان آقا حسين ابن جمال الدّين خوانسارى است . ملّا ميرزا داماد مجلسى اول و پسرش داماد مجلسى دوم است و مدرس تبريزى در ريحانة الادب و محدّث قمى در فوائد الرضويه و شيخ حرّ عاملى در امل الآمل و افندى در رياض العلماء مقام علمى و معنوى او را ستوده‌اند . وى در فن كلام ، منطق ، حكمت ، اصول ، فقه ، حديث ، علوم رياضى و طبيعى بىمانند بود و در فن جدل و مناظره مهارت عجيبى داشت . شرايع مطالع و مختصر عضدى را شرح كرد . رسالهء انموذج و شرح مختصر اصول و شرح رساله فاضل دوانى و فاضل قوشچى ، حاشيهء معالم الاصول ، اثبات عصمة الائمه من آية ان الابرار لفى نعيم ، اثبات النبوة و الامامة ، اثبات الواجب تعالى ، ( موجود در كتابخانه آستان قدس رضوى ) الاجتهاد و الاخبار ، الاحباط و التكفير ، الجمع بين الاخبار المتعارضه ، حاشيه حكمة العين كاتبى ، و اشعارى كه به وى نسبت داده‌اند و رسائل متعدد ديگر از آثار علمى او شمرده مىشود .\r\nشيروانى روز جمعه آخر ماه رمضان سال 1098 يا 1099 ه ق به هنگام ظهر دعوت حق را اجابت كرد و جسدش از اصفهان به مشهد انتقال يافت و در سرداب مدرسه ميرزا جعفر كنار قبر ملّا محمّد باقر سبزوارى و شيخ حرّ عاملى دفن گرديد .\r\nاعيان الشيعة 9 / 142 - 143 ، روضات الجنّات 7 / 341 - 343 ، منتخب التواريخ / 688 ، فردوس التواريخ / 105 ، مطلع الشمس / 681 - 682 ، ريحانة الادب 5 / 386 ، هدية الاحباب / 252 و 270 ، تذكره نصرآبادى / 157 ، ضميمه تاريخ علماى خراسان / 233 ، دائرةالمعارف تشيع 10 / 219 .\r\nغلامرضا جلالى\r\n\r\n","description":"","footnote":"","page_name":" 271 ","page_number":271},
  {"content":"\r\n\r\n\r\nص\r\nصاحب الزمانى - سيد حسن - جلد دوم\r\n\r\n( 240 ) صادقى - قاسم ( 1315 - 1360 ه ش )\r\nروحانى شهيد دكتر قاسم صادقى فرزند اسفنديار از متفكرين مبارز معاصر است . وى روز دوم مهر 1315 در گرمهء بجنورد به دنيا آمد . در هفت‌سالگى مادرش را از دست داد و در 13 سالگى پس از به پايان رساندن ششم ابتدايى براى تحصيل علوم دينى به حوزهء علميه مشهد آمد . تحصيلات مقدماتى را در مدرسهء نواب و سطح را نزد آية اللّه شيخ هاشم قزوينى آموخت و خارج فقه و اصول را خدمت آية اللّه العظمى ميلانى شركت جست سپس وارد دانشگاه گرديد و پس از اخذ ليسانس به استخدام آموزش و پرورش درآمد و در مشهد به كار تدريس روى آورد .\r\nوى در كنار دبيرى به تحصيل خود ادامه داد و موفق به دريافت درجهء دكترى در رشتهء فقه و حقوق اسلامى شد و از آموزش و پرورش به دانشگاه\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nفردوسى مشهد منتقل و در دانشكدهء الهيات به تدريس پرداخت .\r\nبا توجه به مشاركت فعالانه در جريان انقلاب ، با تأييد علماى طراز اوّل مشهد ، كانديداى دورهء اول مجلس شوراى اسلامى شد و با به دست آوردن 7 / 97 درصد آراى مأخوذ به عنوان نمايندهء مردم مشهد به مجلس شوراى اسلامى وارد شد و به عضويت كميسيون آموزش و پرورش و فرهنگ و تحقيقات و تعليمات عالى درآمد .\r\nدكتر صادقى چه هنگامى كه به عنوان يك طلبه در حجره مدرسه نواب تحصيل مىكرد يا زمانى كه به عنوان استاد دانشگاه در جامعه حضور داشت يا در مجلس به نمايندگى از مردم به قانون‌گذارى مشغول بود ، بىپيرايگى و تواضع خود را از دست نداد . به خدا عشق مىورزيد و سوز و گدازى عارفانه در حين تهجد داشت .\r\nسخنانش در حوزهء معارف الهى ، معقول و منطقى و دل‌آرا بود . از او دو اثر ارزنده به نام « مسلمان و مادى » و « مسلمان و سفر » پيرامون مبدأ و معاد و نيز تعدادى مقالات مفيد به يادگار مانده است .\r\nوى در واقعهء هفتم تيرماه 1360 و بمب‌گذارى دفتر مركزى حزب جمهورى اسلامى از سوى منافقين ، در تهران همراه 72 تن به شهادت رسيد و پيكر پاكش به مشهد حمل و در غرفهء شماره 5 صحن آزادى به خاك سپرده شد . از وى دو پسر به نامهاى محمّد و على و يك دختر سه‌ماهه بر جاى ماند .\r\nشهداى روحانيت شيعه در يك‌صد سالهء اخير 1 / 550 - 551 ، ماهنامهء شاهد ، 15 شهريور 1360 ، ص 83 .\r\nابراهيم زنگنه\r\nصبورى ، محمّد كاظم - جلد دوم\r\n\r\n( 241 ) صدر العلماء - سيّد جعفر ( - 1335 ه ق )\r\nسيّد جعفر صدر العلماء فرزند سيّد محمّد باقر صدر العلماء و برادرزادهء سيّد مرتضى صدر العلماء و ميرزا ابو القاسم امام‌جمعهء تهران كه در اصل از سادات\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nخاتون‌آبادى اصفهان هستند در اواخر عمر پس از شهادت سيّد عبد اللّه بهبهانى ، با توجه به نفوذ سياسى برادرش سيّد محسن ، رياست حوزه‌هاى علمى تهران را به عهده گرفت . او انسانى خوش‌قلب و نيك نفس و مهربان بود و سال 1335 ه ق در تهران فوت كرد و با توجه به وصيتش به مشهد منتقل و در صفّه رواق پشت سر مبارك به خاك سپرده شد .\r\nشرح حال رجال ايران 1 / 241 ، تاريخ آستان قدس / 337 .\r\nابراهيم زنگنه\r\n\r\n( 242 ) صدر العلماء - ميرزا محسن ( - 1335 ه ق )\r\nحاج سيّد محسن ملقب به « صدر العلماء » برادر حاج يحيى سجادى از علماى تهران و رجال سياسى صدر مشروطيت است . رياست هيئت علماى تهران را به عهده داشت و پيش از برادرش در مسجد حاج سيّد عزيز اللّه نماز جماعت اقامه مىكرد .\r\nوى انسانى هوشمند بود و با طبقات مختلف جامعه رابطه داشت و در امور سياسى دخالت مىنمود . دورهء اول مجلس شوراى ملّى از طرف طلاب علوم دينى تهران به وكالت مجلس انتخاب شد .\r\nسيّد محسن داماد مرحوم سيّد عبد اللّه بهبهانى بود و پس از شهادت وى جاى او را گرفت و پيوسته با مردم رابطه داشت تا اينكه رمضان سال 1335 ه ق / 1296 خورشيدى ، به‌وسيله كميته مجازات در 47 سالگى در تهران با شليك چند گلوله به شهادت رسيد .\r\nجنازه‌اش به مشهد حمل شد و در محلّ دار الحفاظ دفن گرديد .\r\nشرح حال رجال ايران 3 / 200 ، تاريخ آستان قدس / 427 ، گنجينهء دانشمندان 4 / 478 .\r\nابراهيم زنگنه\r\nصفاى اصفهانى - محمد حسين - جلد دوم\r\nصفىآبادى - خبوشانى - محمّد حسين\r\nضياء الادباء - محمّد مهدى - جلد دوم\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nط\r\n\r\n( 243 ) طالقانى - نظر على ( - 1306 ه ق )\r\nملا نظر على طالقانى كه نسبتش به طالقان خراسان است نه تهران ، عالمى كامل و حكيمى متكلم و از حافظان قرآن بود . در عصر ناصر الدّين شاه قاجار مىزيست و در مدرسه مروى تهران تدريس مىكرد و خود از شاگردان صاحب جواهر و شيخ مرتضى انصارى بود . وى به سال 1306 ه ق در مشهد درگذشت و در جوار مرقد مطهر امام رضا عليه السّلام دفن شد .\r\nاجتماع امر و نهى ، اشتراط الحس فى قبول الشهادة ، حاشيه بر رسائل شيخ انصارى و كاشف الاسرار كه شامل اصول دين و بخشى از آن در فن اخلاق و مواعظ است و در سال 1279 تا سال 1286 تأليف شده ، حجيت خبر واحد و رساله‌اى در غنا از تأليفات وى است .\r\nاحسن الوديعه / 111 ، الذريعة 1 / 269 ، گنجينه دانشمندان 6 / 13 ، اعيان الشيعة 10 / 222 ، ريحانة الادب 4 / 19 .\r\nغلامرضا جلالى\r\n\r\n( 244 ) طاهر - مظفر حسين ( 1350 - 1408 ه ق )\r\nاز فضلا و خطباى برجسته شيعهء معاصر هندوستان . وى حدود سال 1350 ه . ق در شهر لكهنو در شمال هند متولد شد و در همان‌جا نشو و نما يافت .\r\nپدرش سيّد نظير حسين ابتدا در روستاى جرول ساكن بود و بعد در\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nلكهنو مقيم شد . طاهر نوهء دخترى سيّد ناصر حسين فرزند مير حامد حسين مؤلف كتاب عبقات الانوار بود و علم و شرف را از اين خاندان به ارث برد .\r\nمظفر حسين نزد جدش سيّد ناصر حسين و دائيش سيد محمّد سعيد تربيت يافت . قرآن و زبان فارسى را فرا گرفت و در ضمن با مسائل دينى و تعليمات اسلامى هم آشنا گرديد . سپس به شيعه كالج رفت ، اين مؤسسه دانشكده‌اى است كه توسط علماى شيعه هندوستان در لكهنو ايجاد گرديده است و در آن علاوه بر علوم روز ، معارف شيعه هم تدريس مىگردد . در آنجا با اصول و مبانى تشيع آشنا گرديد و از اكبر على ، امير حسين و شهنشاه حسين استادان اين مؤسسه بهره برد .\r\nاو نزد مولانا محمّد نصير ، مولانا محمّد سعيد و مولانا ميرزا محمّد طاهر كه از علماى بزرگ شيعه در لكهنو بودند به‌طور خصوصى علم آموخت ، سپس وارد دانشگاه لكهنو گرديد و در رشتهء حقوق فارغ التحصيل شد .\r\nاو بعد از گرفتن مدرك حقوق پروانه وكالت گرفت تا در كارهاى مربوط به دعاوى اشتغال پيدا كند ، ولى به خاطر علاقمندى به كار تبليغات مذهبى و خطابه به آن كار دل‌بستگى پيدا نكرد و دنبال تبليغ و ارشاد رفت و در اين كار مهارت يافت به‌طورىكه در سراسر هند و پاكستان مشهور گرديد .\r\nاو نخست در روستاى جرول به مرثيه‌خوانى روى آورد و در محرم و صفر و ايام ذكر مصيبت سيّد الشهداء عليه السّلام در حسينيه‌ها مرثيه مىخواند و مورد توجه قرار گرفت و بعد از آن در اثر خواهش مردم به سخنرانى و خطابه پرداخت . چندى نگذشت كه از شهرها و ولايات از وى دعوت شد تا در مجالس مذهبى حضور پيدا كند و براى مردم سخنرانى نمايد . بيان جذاب و سخنان شيوا و مناظرات و احتجاجات او دربارهء شيعه موجب گرديد تا به عنوان يك خطيب برجسته در هندوستان مطرح شود .\r\nاو در ميان شيعيان پاكستان هم\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nطرفداران زيادى داشت و از وى دعوت مىشد تا در آنجا نيز مجلس تشكيل دهد و سخنرانى نمايد .\r\nمظفر حسين ماه محرم و صفر در مركز ايالت‌هاى هندوستان حضور پيدا مىكرد ، در كلكته ، حيدرآباد ، بمبئى و دهلى سخنرانى مىكرد و در شهرهاى بزرگ مانند بمبئى و كلكته سخنرانيهاى او به وسيلهء تلفن در محلات شيعه‌نشين پخش مىشد .\r\nاو به خاطر علاقه‌اى كه به مذهب تشيع داشت در ترويج و تبليغ احكام آن كوشش مىكرد و در مجالس و اجتماعات مربوط به تشيع حضور پيدا مىكرد . وى چند سال رئيس شيعه كالج لكهنو بود و مدتى مديريت كنفرانس شيعيان هندوستان را برعهده داشت .\r\nمظفر حسين را « طاهر جرولى » و « خطيب الايمان » هم مىگفتند ، خطيب الايمان عنوان مخصوص وى بود كه در اعلاميه‌ها از او به اين عنوان ياد مىشد .\r\nاو در همه مجامع و محافل مذهبى كه پيرامون شيعه تشكيل مىشد ، شركت مىكرد ، سخنرانى مىنمود و از شيعيان دفاع مىكرد .\r\nپس از انقلاب اسلامى در ايران وى مكرر به ايران مسافرت كرد و به حضور امام خمينى رسيد . و در مجامع مذهبى در تهران ، قم و مشهد مقدس شركت مىكرد . در هندوستان نيز از انقلاب ايران حمايت مىكرد و از مواضع امام خمينى دفاع مىنمود .\r\nمظفر حسين پس از درگذشت دائيش سيّد سعيد عبقاتى كه از علما و رهبران برجسته هندوستان بود ، رياست كتابخانهء ناصريه را برعهده گرفت و تا هنگام وفات اين سمت را داشت . وى در سال 1408 ق / 1367 ش از طرف مجمع جهانى اهل بيت عليهم السّلام به ايران دعوت شد و در تهران هنگام شركت در جلسات مجمع ناگهان درگذشت ، جنازهء او را به مشهد مقدس منتقل و در صحن جديد ( آزادى ) بارگاه امام رضا عليه السّلام به خاك سپردند .\r\nسيد حسن حسينى\r\n\r\n","description":"","footnote":"","page_name":" 277 ","page_number":277},
  {"content":"\r\n\r\n\r\n( 245 ) طباطبايى ساروى - محمّد ( - 1310 ه ق )\r\nآية اللّه سيّد محمّد مجتهد معروف به « ساروى » مجاور حرم بود و سالها در مشهد به تدريس اشتغال داشت . در آخر عمر براى ديدار خويشاوندان به مازندران رفت و سال 1310 ه ق در سارى دار فانى را وداع گفت و برحسب وصيت ، جنازه‌اش به مشهد حمل و در محل دار الضيافه حرم دفن شد .\r\nتاريخ آستان قدس / 338 ، راهنما يا تاريخ آستان قدس / 428 .\r\nغلامرضا جلالى\r\nطباطبايى قمى - حسن - قمى - حسن\r\n\r\n( 246 ) طباطبايى قمى - مهدى ( - حدود 1358 ه ش )\r\nآية اللّه حاج سيّد مهدى قمى فرزند آية اللّه العظمى حاج آقا حسين قمى است . وى در مشهد به دنيا آمد ، ادبيات را در خدمت ميرزا عبد الجواد اديب نيشابورى فراگرفت و فقه و اصول را بيشتر نزد پدر آموخت و به درجهء اجتهاد رسيد .\r\nايشان بعد از واقعهء مسجد گوهرشاد كه در سال 1314 ه ش اتفاق افتاد ، همراه پدر به عتبات مهاجرت كرد و در كربلا رحل اقامت افكند . پس از درگذشت آية اللّه العظمى سيّد ابو الحسن اصفهانى و رفتن حاج آقا حسين قمى به نجف ، ايشان در كربلا ماند و به جاى پدر نماز مىخواند و روزها تدريس مىكرد و حوزهء علميه كربلا را با درايت كامل اداره مىنمود و همه‌ساله در روزهاى تابستان جهت استراحت به بعلبك مىرفت .\r\nحاج سيّد مهدى قمى بعد از انقلاب عراق و روى كار آمدن حزب بعث به لبنان رفت و در حالت انزوا در بعلبك بسر مىبرد و اوايل پيروزى انقلاب اسلامى ايران ، در حالى كه بيش از هفتاد سال عمر داشت به تهران آمد و پس از چند روز درگذشت و جنازه‌اش را به مشهد انتقال دادند و در وسط ايوان طلاى صحن عتيق حرم امام رضا عليه السّلام به\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nخاك سپردند .\r\nآية اللّه حاج سيّد مهدى قمى به زهد و تقوا و پرهيزكارى اشتهار داشت و صاحب فضيلت و كرامت بود . از او دو پسر به نامهاى حجة الاسلام سيّد هادى و سيّد ابو القاسم و يك دختر به نام صديقه باقى ماند . مادر صديقه دختر مرحوم حاج شيخ مهدى واعظ خراسانى است .\r\n\r\n( 247 ) طباطبايى نايينى - سيّد سعيد ( 1255 - 1337 ه ش )\r\nسيّد سعيد طباطبايى نايينى فرزند ميرزا نصر اللّه و از سادات حسنى نايين در سال 1255 ه ش در اين شهر به دنيا آمد . پس از طى مقدمات در زادگاه خويش در آغاز جوانى به همراه برادرش جعفر به اصفهان رفت و در مدارس اين شهر به تحصيل پرداخت .\r\nوى از جمله كسانى بود كه در جريان مشروطيت به صف مشروطه‌خواهان پيوست و به همراه برادرش جزو سردسته‌هاى اين نهضت در اصفهان بود ؛ تا جايى كه در دوره استبداد صغير توسط محمّد على شاه و روس‌ها محكوم و مورد تعقيب قرار گرفت امّا توانست خود را از گرفتار شدن در دست نيروى استبداد برهاند .\r\nوى به همراه برادرش در جنگ جهانى اول ( 1914 - 1918 م ) هم فعال بود و در صف مجاهدان فعاليت‌هايى كرد .\r\nسيّد سعيد در سال 1308 ه ش به مشهد مقدس مهاجرت كرد و تا پايان عمر در اين شهر ساكن و در سال 1330 ه ش به سفر حج مشرف شد .\r\nسيّد سعيد طباطبايى از جمله افرادى است كه در زمينه امور فرهنگى اقدامات شايسته‌اى انجام داده است از جمله تأسيس ده مدرسه ، يك كتابخانه و چاپخانه گلبهار در اصفهان و تأسيس كتابخانه مسجد گوهرشاد مشهد از اقدامات مهم وى مىباشد . او 18 عنوان كتاب درسى تأليف و 27 عنوان از كتب ديگران را تصحيح و چاپ نمود .\r\nبا وجود اين ، وى كه در پوشيدن\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nلباس روحانيت اصرار داشت و نمىخواست به استخدام دولت پهلوى درآيد ، در اواخر عمر از فعاليت‌هاى فرهنگى كناره گرفت و در 12 دى سال 1337 ه ش دار فانى را وداع گفت و در پايين كتابخانه گوهرشاد مدفون گرديد ، محل دفن او اكنون در پشت ايوان مقصوره مسجد گوهرشاد در ايوان شمالى صحن قدس واقع شده است .\r\nاسماعيل رضايى\r\n\r\n( 248 ) طباطبائى يزدى - مهدى ( 1285 - 1346 ه ق )\r\nسيد محمّد مهدى فرزند سيّد محمّد باقر فرزند مرتضى ، فرزند احمد ، فرزند حسين فرزند مير سامع فرزند غياث الدّين طباطبايى زواره‌اى يزدى حائرى ، در جمادى الثانى 1385 در كاظمين به دنيا آمد و مشهد سكونت داشت و روز دوم محرم سال 1346 ه ق در همين شهر درگذشت . ام‌الكتاب از آثار اوست كه سال 1307 ه ق آن را در چهار جلد براى مظفر الدّين شاه قاجار نوشت . جلد اول اين كتاب در وقايع روزهاى سال ، جلد دوم درباره رويدادهاى روز طف ، جلد سوم درباره روزهاى عيد و جلد چهارم درباره زندگى حضرت ابو الفضل العباس عليه السّلام ، به نگارش درآمده است . از آثار ديگر او بدائع الكلام در وقايع الأيام و الانفاس القدسيّة فى الحوائج الانسيّة در ادعيه را مىتوان ياد كرد .\r\nالذريعة 2 / 303 و 3 / 170 ، اعيان الشيعة 10 / 66 - 67 ، تاريخ علماى خراسان / 281 .\r\nمحمّد جواد هوشيار\r\n\r\n( 249 ) طباطبايى يزدى مشهدى - عبد الحسين ( 1273 - 1336 ه ق )\r\nسيّد عبد الحسين طباطبايى فرزند سيّد زين العابدين ، از بزرگان فقه و حديث و كلام و تفسير و از روشن‌فكرترين علماى خراسان است .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nسال 1273 ه ق متولد شد ، سطوح و خارج را خدمت مولانا عبد اللّه كاشى ، يكى از شاگردان شيخ انصارى و نيز سيّد على حائرى يزدى به پايان رسانيد و در رديف اصوليين و محدثين و مفسرين و متكلمين نامدار خراسان قرار گرفت . آقابزرگ تهرانى مىنويسد وى در شمار موثقين و بزرگان ائمهء جماعات بود و در خطابه و وعظ زبردست ، و پيوسته در خدمت شريعت نبوى قرار داشت و از تحقيق و تأليف غافل نبود و كتابهايى چند ، از جمله شرح دعاى عرفه را به رشتهء تحرير درآورد . او 18 شعبان سال 1336 ه ق به سراى جاويدان هجرت نمود و در محل دار السياده حرم دفن گرديد . سيّد موسى طباطبايى فرزند اوست .\r\nنقباء البشر 1 / 1045 - 1046 ، ضميمه تاريخ علماى خراسان / 287 .\r\nغلامرضا جلالى\r\n\r\n( 250 ) طبرسى - فضل بن حسن ( - 548 ه ق )\r\nفضل بن حسن بن فضل معروف به شيخ طبرسى ملقب به امين الاسلام و امين الملة و الدّين و مكنى به ابو على ، در عصر سلاجقه مىزيست و در فقه ، حديث ، ادب ، رجال ، لغت و علوم رياضى متبحر بود و شعر مىسرود .\r\nابو الحسن على بن زيد بيهقى ( متوفى 565 ه ق ) در تاريخ بيهق از ايشان نام برده ، مىنويسد : وى از تفرش است كه معرب آن طبرس مىباشد . اين نظر بيهقى مورد اعتماد است ، چون طبرسى سال 523 وارد بيهق شده و تا سال 548 يعنى 25 سال در اين شهر زندگى مىكرد و بيهقى در اين زمان به عنوان مورخ بيهق و نويسنده مشهور آن ، در قيد حيات بوده است . علت مهاجرت شيخ طبرسى از مشهد به سبزوار را يكى از چند دليل زير دانسته‌اند :\r\n1 - وجود اختلافهاى زياد بين امراى سلجوقى در شهرهاى مختلف ،\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nبخصوص در مرو به عنوان مركز خراسان .\r\n2 - درگذشت وزير معين الدّين ابى نصر احمد بن فضل بن محمود كاشانى ، وزير سلطان سنجر فرزند ملكشاه سلجوقى كه از سال 490 حاكم خراسان بود .\r\n3 - هجرت بزرگان آل زيار به بيهق .\r\nطبرسى در بيهق مهمترين كتابهاى خود از جمله مجمع البيان را نوشت . او در مدرسه باب العراق بيهق تدريس مىكرد و مجمع البيان را به درخواست شريف سيّد جلال الدّين ابى منصور محمّد بن يحيى بن هبة اللّه حسينى زبارى نوشت و در ذىالقعده 536 از تأليف مجمع فراغت يافت . مجمع البيان به تعبير استاد شهيد علامه مطهرى « از نظر ادبى و حسن تأليف بهترين تفسير است و شيعه و سنى براى اين تفسير اهميت فراوانى قائلند . مكرر در ايران ، مصر و بيروت چاپ شده است » . مجمع البيان پس از ارتحال طبرسى مورد توجه همه مسلمانان قرار گرفت . در اين تفسير از افكار صوفيانه يا قصه‌هاى اسرائيلى خبرى نيست .\r\nطبرسى تفسير ديگرى دارد به نام جوامع الجامع . وى پس از فراغت از مجمع البيان ، به تفسير كشّاف كه توسط معاصر نامدارش جار اللّه زمخشرى ( 467 - 538 ه ق ) تأليف يافته بود ، دست‌يافت . برخى از نكات ادبى را كه در مجمع البيان نيامده بود در تفسير جوامع الجامع با توجه به كشاف نوشت و سال 542 آن را به آخر رساند .\r\nبجز دو اثر گرانبهاى يادشده ، الآداب الدينية للخزانة المعينيه ، كه آن را به اسم خواجه اتابك ابى نصر احمد بن فضل بن محمود نوشته است ، اعلام الورى باعلام الهدى ، تاج المواليد ، الجواهر در نحو ، براى امير صفى الدّين ابى منصور محمّد بن يحيى بن هبة اللّه الحسين تأليف نمود . غنية العابد و منية الزاهد ، الفائق ، الكاف الشاف من كتاب الكشاف ، النور المبين نيز از آثار قلمى اوست .\r\nطبرسى در خدمت دانشورانى چون سيّد ابو طالب محمّد بن حسين حسينى\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nشيخ القصبى گرگانى ، شيخ ابو على ابن شيخ طوسى ، شيخ ابو الوفاء عبد الجبار بن على مقرى رازى ، حسن بن حسين بن حسن بن بابويه قمى رازى ، شيخ ابو الحسن عبيد اللّه بن محمّد بن حسين بيهقى ، حاكم موفق بن عبد اللّه عارف نوقانى از مشايخ عامه دانش آموخت ، و از آنان اجازه روايى گرفت و چهره‌هاى برجسته‌اى چون فرزندش شيخ جليل رضى الدّين ابو نصر حسن بن فضل طبرسى ، حافظ محمّد بن على بن شهرآشوب ( م 588 ه ق در حلب ) شيخ منتجب الدّين على بن عبيد اللّه بن حسن رازى قمى ، سيد جليل امام ضياء الدّين فضل اللّه بن على بن عبيد اللّه حسينى راوندى كاشانى ، شيخ امام قطب الدّين ابو الحسن معروف به قطب راوندى ، شيخ ابو الفضل شاذان بن جبرئيل قمى و شيخ برهان الدّين بن محمّد بن على قزوينى همدانى را در مكتب علمى خود پرورش داد و سال 548 ه ق در 80 سالگى درگذشت و در گورستانى نزديك حرم معروف به قتلگاه دفن گرديد .\r\nمعالم العلماء / 135 ، مناقب آل ابى طالب 1 / 14 ، مجمع البيان 2 / 210 و 4 / 237 و 343 ، 3 / 411 و 534 ، اعلام الورى باعلام الهدى / 349 ، تاريخ بيهق / 242 ، اعيان الشيعة 8 / 413 .\r\nغلامرضا جلالى\r\n\r\n( 251 ) طبسى - محمّد حسين ( - 1336 ه ق )\r\nآية اللّه العظمى آقا شيخ محمّد حسين طبسى ، فقيه برجسته عصر خود بود . در خدمت آية اللّه ميرزا محمّد ابراهيم طبسى به تكميل علوم پرداخت و به سامرا رفت و از محضر ميرزاى بزرگ شيرازى استفاده نمود و پس از آن به نجف عزيمت نمود و در حلقهء درسى آيات سيّد محمّد اصفهانى فشاركى و آخوند خراسانى شركت كرد و بعد از اتمام تحصيلات به طبس بازگشت و زعامت مردم اين شهر را به عهده گرفت و به تدريس و تبليغ پرداخت . ملا محمّد على فرزند ملا على اكبر طبسى و آية اللّه\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nحاج شيخ محمّد رضا طبسى از محضر او استفاده كردند . روز 18 شعبان سال 1336 ه ق از دنيا رفت و در محل دار السياده حرم امام رضا عليه السّلام دفن شد .\r\nضميمهء تاريخ علماى خراسان / 287 ، گنجينهء دانشمندان 6 / 30 - 31 .\r\n\r\n( 252 ) طبسى - ولى اللّه ( - 1363 ه ق )\r\nسيد ولى اللّه طبسى فرزند سيد على نقى ، از عالمان دينى يزد در سده چهاردهم است . وى تحصيلات خود را در حوزه مشهد آغاز كرد ، سپس همراه برادران خود سيد محمّد كاظم و سيد باقر به كربلا رفت و در محضر آيات شيخ على شاهرودى و ميرزا هادى خراسانى به ادامهء تحصيل پرداخت . وى در آخرين سفر خود به مشهد ، در سال 1363 ه . ق بيمار شد و در مشهد درگذشت مدفن وى ميان صحن عتيق و صحن نو قرار دارد .\r\nدائرةالمعارف الشيعة العامّة 11 / 382 مفاخر يزد 1 / 442\r\n\r\n( 253 ) طبيب كابلى - سيّد عليخان ( ج قرن 13 ه . ق )\r\nحاج مير سيد عليخان معروف به « طبيب كابلى » از سادات و علماى بنام و اطباى حاذق مقيم مشهد بود . در اواسط عمر به قصد زيارت از كابل به مشهد آمد . مدتى امام جماعت بود و بعدها به نشر مقاله و معالجه بيماران پرداخت . كتب گرانبهايى داشت و به كتابخانه آستان قدس وقف كرد . به سفر رفت ، در بين راه دار فانى را وداع گفت و جنازه‌اش را به مشهد آوردند و در جوار حرم مطهر رضوى دفن نمودند .\r\nمطلع الشمس / 708 ، تاريخ علماى خراسان / 90 ، فهرست كتابخانه مركزى ، ج 6 ، مقدمه حرف د ، اعيان الشيعة 8 / 302 .\r\nغلامرضا جلالى\r\nطسوجى - ايسى محصل - شيخ على\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nع\r\n\r\n( 254 ) عابدى قائنى - سيّد محمّد ( 1325 - 1404 ه ق )\r\nآية اللّه سيّد محمّد عابدى قائنى در سال 1325 ه ق در شهر قائن در خانواده‌اى متديّن چشم به جهان گشود .\r\nپدر ايشان سيّد اسحاق هاشمىنژاد بود .\r\nسيّد محمّد تحصيلات مقدماتى علوم حوزوى را در مدرسهء جعفريّه قائن ادامه داد و در 22 سالگى براى ادامهء تحصيل به قم عزيمت كرد و پس از يك سال اقامت در اين شهر عازم نجف شد و در محضر آيات عظام سيّد ابو الحسن اصفهانى ، ميرزاى نائينى و آقا ضياء عراقى فقه و اصول را فراگرفت و پس از چهل و شش سال حضور فعّال در حوزهء نجف و خدمات شايان به اين حوزه ، مورد توجّه آية اللّه شاهرودى و آية اللّه حكيم و آية اللّه خوئى و نيز امام خمينى رحمة اللّه عليهم اجمعين قرار گرفت او به مديريت مدرسهء آخوند خراسانى و رسيدگى به مشكلات طلّاب و زائرين عتبات و تشرّف شبهاى هر جمعه به كربلا اهتمامى بليغ داشت . در سال 1395 ه ق / 1354 ش از سوى عناصر\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nرژيم صدام بازداشت و تحت حفاظت از مرز خانقين - خسروى وارد ايران شد . ايشان شب 19 ماه مبارك رمضان سال 1404 ه ق / 29 خرداد 1363 ش پس از حدود 3 سال بيمارى در 79 سالگى زندگى را بدرود گفت و به لقاء حق شتافت و در كنار حوض صحن آزادى حرم مطهّر رضوى دفن گرديد .\r\nابراهيم زنگنه\r\n\r\n( 255 ) عارف الزين - احمد ( 1262 - 1339 ه ش )\r\nاستاد شيخ احمد عارف الزين مدير دانشمند مجله اسلامى « العرفان » از علماى مبرّز شيعى مذهب معاصر لبنان بود كه مهر ماه 1339 همراه سيّد حسن حسينى مفتى شيعيان لبنان ، شيخ محمّد خليل الزين ، شيخ محمّد قبلان و شيخ عبد الكريم حرّ عاملى ، چهار نفر از علماى بلندپايه اين كشور براى زيارت قبر مطهر امام هشتم عليه السّلام به مشهد مشرف شد و پس از استقبال باشكوهى كه از طرف جامعهء روحانيت و مطبوعات خراسان از وى به عمل آمد ، براثر سكته قلبى در 79 سالگى دار فانى را وداع گفت و در صحن عتيق دفن شد . او موقع آمدن به ايران طى صحبتى با امام موسى صدر ، مرگ خود در جوار امام رضا عليه السّلام را پيش‌بينى كرده بود .\r\nوى سال 1301 ه ق در روستاى « شحور » لبنان متولد شد و پس از طى دوران كودكى در مدرسه ابتدايى نبطيه و مدرسه حسن يوسف مكى به تحصيل علم پرداخت سپس نزد عبد الحسين شرف الدّين با اصول فقه آشنا شد بعد به صيدا رفت و علم دينى و آموزش زبان فرانسه و اندكى تركى و فارسى را دنبال نمود . او در سال 1327 ه ق مجله العرفان را كه به اوضاع سياسى كشورهاى اسلامى و نفوذ استعمار مىپرداخت منتشر ساخت و پيش از آن مقالاتى از وى در نشريات اجتماعى و سياسى روز لبنان مثل : ثمرات الفنون ، الاتحاد العثمانى و حقيقة الاخبار ، نشر يافته بود . در سال 1330 ه ق روزنامه\r\n\r\n","description":"","footnote":"","page_name":" 286 ","page_number":286},
  {"content":"\r\n\r\n« جبل عامل » را منتشر نمود ، ولى در اندك‌زمانى شيخ احمد توسط ترك‌ها دستگير و روزنامه و مجله ، هر دو توقيف شد . او سال 1335 آزاد شد و العرفان را بار ديگر به چاپ سپرد و سال 1346 ه ق تبعيد گرديد و تا سال 1354 ه ق در تبعيد و زندان بسر برد و پس از آزادى و بازگشت به صيدا علاوه بر نشر مجله العرفان به انتشار كتابهاى اسلامى و تفاسير مهمى چون مجمع البيان و آلاء الرحمن ، دست‌يازيد .\r\nنامه آستان قدس ، شماره دوم ، دىماه 1339 ، ص 47 - 49 و نقل قول از آية اللّه واعظزاده خراسانى دبير كل پيشين مجمع جهانى تقريب مذاهب اسلامى .\r\nابراهيم زنگنه\r\nعارف عباسى - محمّد - عباسى - محمّد عارف\r\n\r\n( 256 ) عارف نيشابورى - محمّد حسن ( - 1262 ه ق )\r\nمولانا حاج محمّد حسن از علما و عرفاى قرن سيزدهم هجرى است ، در يكى از روستاهاى نيشابور به نام « معمورى » در ميان طايفهء بيات به دنيا آمد و پس از پشت سر گذاشتن دوران نوجوانى عازم مشهد گرديد و نزد ميرزا معصوم رضوى فقه و اصول را آموخت و در نزد مولانا عبد الوهاب شيخ الاسلام ، علوم عقلى و رياضيات را فراگرفت و پس از آن خود به تدريس روى آورد و تحت تأثير مولانا على اكبر شيروانى ، جذبهء الهى او را درربود و با پشت پا زدن به همهء امور دنيوى ، گوشهء عزلت برگزيد و مدت چهار سال در يكى از حجره‌هاى مدرسه پايين پا به رياضتهاى سخت مشغول گرديد و صاحب كراماتى شد . سرانجام دوم رجب سال 1261 يا 1262 ه ق به رحمت ايزدى پيوست و برحسب وصيت ، در كنار مزار شيخ طبرسى در قبرستان قتلگاه مدفون گرديد .\r\nتاريخ علماى خراسان / 117 ، فردوس التواريخ / 124 ، مطلع الشمس / 706 و 710 ، الكرام البررة 1 / 296 ، مكارم الآثار 5 / 1647 ، اعيان\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nالشيعة 9 / 148 .\r\nغلامرضا جلالى\r\n\r\n( 257 ) عاملى - بدر الدّين ( - پيش از 1104 ه ق )\r\nبدر الدّين فرزند سيّد احمد فرزند زين العابدين حسينى عاملى انصارى از علماى قرن يازدهم هجرى است كه در حديث و فقه و شعر و ادب صاحب‌نظر بود . در اصل از جبل عامل است ، در اصفهان متولد شد و نوهء دخترى ميرداماد به شمار مىرود . او در زمان شيخ حر عاملى ( م 1104 ه ق ) به مشهد آمد و مجاور شد و به تدريس مشغول گرديد .\r\nبدر الدّين از پدر خود ، و شيخ بهائى ، ملا محمّد تقى مجلسى و فخر الدّين طريحى حديث روايت كرده و تأليفات ارزنده‌اى مانند : حجية الاخبار ، شرح اثنىعشريه صلاتيه در تاريخ 1035 ه ق تأليف نمود ، شرح اثنىعشريه صوميه ، شرح زبدهء شيخ بهائى ، عيون جواهر النقاد فى حجية اخبار الآحاد ، از آثار ايشان است .\r\nاو پيش از درگذشت شيخ حر عاملى چشم از اين جهان فروبست و شيخ در مراسم تدفين وى شركت داشت و به احتمال زياد داخل حرم دفن گرديد .\r\nاز شاگردان او مىتوان سيد محمّد بن على بن محيى الدّين موسوى عاملى را نام برد .\r\nالذريعة 6 / 270 ، 13 / 298 ، ريحانة الادب 4 / 90 ، امل الآمل 1 / 42 ، اعيان الشيعة 3 / 549 .\r\nغلامرضا جلالى\r\n\r\n( 258 ) عاملى - حسن ( - 1300 ه ق )\r\nشيخ حسن فرزند شيخ نظام الدّين مرتضى عاملى مؤلف شجره طوبى است . ايشان شيخ الاسلام مشهد بود و كتاب السؤال و الجواب را در اصول عقايد ، به اسم ركن الدوله محمّد تقى\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nميرزا برادر ناصر الدّين شاه نوشت و به سال 1299 ه ق از نوشتن آن فراغت يافت و سال 1300 ه ق از دنيا رفت .\r\nالذريعة 13 / 31 - 32 .\r\nغلامرضا جلالى\r\n\r\n( 259 ) عاملى - حسين ( - اوايل سده 11 ه ق )\r\nشيخ حسين فرزند حسن عاملى مشغرى ، فقيه و اديب قرن دهم و يازدهم است . او از خاندان عاملى و مهاجر از مشغرى جبل عامل بود .\r\nخدمت شهيد ثانى و شيخ بهاء الدّين عاملى تحصيل كرد و اجازه روايى گرفت . به هند ، اصفهان و در آخر به خراسان سفر نمود . در مشهد به تحقيق و تأليف پرداخت و همان‌جا درگذشت . از تأليفات اوست كتاب النكاح .\r\nامل الآمل 1 / 69 ، اعيان الشيعة 5 / 479 .\r\nغلامرضا جلالى\r\n\r\n( 260 ) عاملى - عبد العالى ( 926 - 993 يا 994 ه ق )\r\nعبد العالى فرزند محقق كركى ، مشهور به تاج الدّين ابو محمّد از فقيهان و محدثان و متكلمان قرن دهم هجرى است . وى شب جمعه نوزدهم ذىالقعده در سال 926 ه ق به دنيا آمد و نزد پدر و عالمان ديگر به تحصيل پرداخت و جزو بزرگان اركان دولت شاه‌طهماسب صفوى شد . او به بحثهاى كلامى رويكرد بيشترى از خود نشان داده است . پسر خواهرش محمّد باقر حسينى مشهور به ميرداماد از او اجازه نقل روايت اخذ كرده و سيّد حسين بن حيدر عاملى كركى از شاگردان اوست . وى كتاب امامت را در رد نواقض الروافض ميرزا مخدوم شريفى نوشت و كتاب مناظرات و كتاب قبله به‌طور عام و خصوص قبله خراسان و رسالهء عمليه در فقه ( نماز يوميّه ) و شرح ارشاد علّامه تا كتاب حج و بالغ بر سه‌هزار بيت شعر و تعليقه بر رسالهء استاد پدرش على بن هلال كركى\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nاز آثار اوست .\r\nايشان الفيه شهيد اول را شرح كرد و بيشتر عمر خود را در كاشان سپرى نمود و سال 993 يا 994 ه ق در شهر اصفهان فوت كرد و در زاويهء منسوب به سيّد الساجدين دفن گرديد و پس از 30 سال جنازهء او همراه جنازهء شيخ فقيه على بن هلال كركى به مشهد انتقال يافت و در محل دار السياده به خاك سپرده شد .\r\nمنتخب التواريخ / 678 و 692 ، روضات الجنات 5 / 14 ، امل الآمل 1 / 110 ، نقد الرجال / 188 - 189 ، تاريخ عالم‌آراى عباسى 1 / 154 ، اعيان الشيعة 8 / 18 - 17 .\r\nغلامرضا جلالى\r\n\r\n( 261 ) عاملى - على ( 1013 - 1103 ه ق )\r\nشيخ على فرزند محمّد بن حسن بن شهيد ثانى ، معروف به « شيخ على كبير » و « سبط الشهيد » بود . وى از جانب مادر سبط محقق ثانى و در اصل عاملى مىباشد . سال 1013 ه ق در مكه تولد يافت و در اوان جوانى در اصفهان ساكن گرديد و نزد شيخ بهائى به تحصيل پرداخت و در سلك اعلام اصفهان درآمد و به تأليف و تدريس روزگار خود را سپرى نمود . الدر المنثور ، الدر المنظوم من كلام المعصوم شرح اصول كافى در حديث ، حاشيهء شرح لمعه ، الهام المارقة عن اغراض الزنادقة ، زاد المرشدين فى رد الصوفية و رسائلى در عبادت را نوشت .\r\nاو در مجلد دوم الدر المنثور ، ص 238 شرح زندگى خود را به تفصيل آورده است . محمّد ، حسين و محى الدّين فرزندان وى بودند كه همگى از علماى بلندمرتبه و مدرسان برجستهء اصفهان شمرده مىشدند .\r\nشيخ على سال 1103 ه ق در نودمين سال زندگى خود در شهر اصفهان رحلت كرد و جنازه‌اش به مشهد حمل و در سردابه مدرسه ميرزا جعفر حاشيه صحن عتيق جنب مقبره شيروانى و سبزوارى دفن شد .\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nمنتخب التواريخ / 677 ، علماى بزرگ شيعه / 124 - 126 .\r\nغلامرضا جلالى\r\n\r\n( 262 ) عاملى بازورى - ابراهيم ( - بعد از 1030 ه ق )\r\nشيخ ابراهيم فرزند فخر الدّين عاملى بازورى از شاگردان شناخته شده شيخ بهائى و شيخ محمّد بن شيخ حسن صاحب معالم پسر شيخ زين الدّين شهيد ثانى است . شيخ حر در كتاب امل الآمل وى را به فضل و صدق و شعر و ادب توصيف كرده است . ديوان شعر و رساله رحلة المسافر از آثار اوست . در اين ديوان ، شعرى در رثاى شيخ بهائى و شعرى در ستايش زين الدّين سروده است .\r\nبازورى پس از سال 1030 ه ق درگذشت و در مشهد رضوى دفن گرديد .\r\nمطلع الشمس 2 / 695 .\r\nابراهيم زنگنه\r\n\r\n( 263 ) عاملى جبعى - سيد حسين ( - 1069 ه ق )\r\nسيّد حسين فرزند سيّد محمّد بن على بن حسين بن ابى الحسن موسوى عاملى جبعى ، نسبش با چندين واسطه به حضرت امام موسى كاظم عليه السّلام مىرسد . در اصل از جبل عامل است .\r\nپدرش صاحب مدارك و از شاگردان شيخ بهائى است . او پس از رسيدن به سن كمال ، نزد پدرش صاحب مدارك و شيخ بهاء الدّين عاملى و اساتيد برجسته حوزه اصفهان به تحصيل پرداخت و بعد از رسيدن به درجه اجتهاد ، به خراسان سفر كرد و در مشهد ساكن شد و به منصب شيخ الاسلامى و تدريس اشتغال ورزيد و به سال 1069 ه ق در مشهد درگذشت .\r\nاين خاندان به جهت پرورش عالم و مجتهد به سلسلة الذهب مشهورند .\r\nامل الآمل 1 / 80 ، منتخب التواريخ 694 و 680 ، الذريعة 6 / 22 ، اعيان الشيعة 6 / 127 .\r\nغلامرضا جلالى\r\n\r\n","description":"","footnote":"","page_name":" 291 ","page_number":291},
  {"content":"\r\n\r\n\r\n( 264 ) عاملى جبعى - حسين ( 1056 - 1078 ه ق )\r\nشيخ حسين فرزند على بن محمّد بن حسن بن زين الدّين شهيد ثانى عاملى جبعى ، از فضلا ، صالحان و محققان قرن يازدهم است . وى 18 ذيحجه سال 1056 ه ق به دنيا آمد ، علوم دينى را نزد پدر آموخت و 21 ذيحجهء سال 1078 در جوانى در اصفهان درگذشت و جنازه‌اش به مشهد منتقل شد . پدرش صاحب در المنثور ، مقامات علمى و معنوى او را ستوده است .\r\nامل الآمل 1 / 78 ، شهيدان راه فضيلت / 269 ، فوائد الرضويه 1 / 323 .\r\nغلامرضا جلالى\r\n\r\n( 265 ) عباسى - محمّد عارف ( زنده در قرن 10 ه . ق )\r\nشيخ محمّد عارف عباسى مشهور به « پير پالان‌دوز » از عرفا و پيران سلسلهء ذهبيه است . او علاوه بر اينكه در عرفان به مقامات بلندى دست‌يافت ، در كيمياگرى و خطاطى متبحر بود .\r\nهفت سوره از قرآن با خطى بسيار زيبا از وى تا روزگار ما باقى مانده است .\r\nوى بااين‌كه صاحب موقعيت بود و مىتوانست بدون كوشش زندگى خوبى داشته باشد ، از راه پالان‌دوزى روزگار مىگذرانيد .\r\nبرخى ساختمان آرامگاه پير پالان‌دوز را كهن‌تر از زمان درگذشت او مىدانند . كتيبه موجود ، سال 985 هجرى را سال پايان بناى مزار پير ثبت كرده است ، ولى بعضى ديگر از صاحب‌نظران بر اين باور هستند كه اصل بنا در سال 716 ه ق در زمان سلطان محمّد خدابنده اولجايتو پىريزى شده است و آن محل ابتدا مقبره شيخ ابو نصر سراج بوده است و بعدها پير پالان‌دوز در آن دفن گرديده است .\r\nمؤيد اين نظر اين است كه قبر پير پالان‌دوز در وسط بقعه قرار ندارد و معلوم مىشود كه قبر ديگرى پيش از آن در وسط بقعه بوده است .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nآرامگاه پير پالان‌دوز در حال حاضر در ضلع شرقى مجموعه حرم مطهر قرار دارد و مردم مؤمن همه‌روزه به زيارت آن مىروند .\r\nبحث در آثار و احوال حافظ 2 / 211 ، دائرةالمعارف تشيع 1 / 36 ، بناهاى تاريخى خراسان / 20 ، منتخب التواريخ / 699 ، فهرست بناهاى تاريخى ايران / 339 ، تاريخ آستان قدس / 346 ، سرزمين و مردم ايران / 824 ، طرائق الحقائق 3 / 711 ، راهنماى خراسان / 129 - 130 .\r\nغلامرضا جلالى\r\n\r\n( 266 ) عبايى - حسين ( 1292 - 1374 ه ش )\r\nحاج ميرزا حسين واعظ عبايى ، فرزند حاج ميرزا حسين واعظ ، از علماى معاصر است . به سال 1292 ه ش بعد از درگذشت پدر ، در شهر تبريز در خانواده‌اى روحانى چشم به جهان گشود و به نام پدر موسوم گرديد .\r\nوى در 18 سالگى پس از پايان مقدمات ، به منظور ادامه تحصيل به مشهد آمد و در حوزهء درسى آيات حاج شيخ هاشم قزوينى ، سيّد يونس اردبيلى ، ميرزا مهدى اصفهانى و حاج سيّد جواد خامنه‌اى شركت كرد همسرى از سادات رضوى برگزيد و همهء زندگى خود را در مشهد وقف كارهاى تربيتى و تبليغى نمود و پس از درگذشت آية اللّه حاج سيّد على رضوى ، برادر همسرش به درخواست عده‌اى از مردم به جاى وى در مسجد ملا حيدر به اقامهء نماز مبادرت نمود .\r\nوى از مدافعين سرسخت انقلاب و رهبرى امام خمينى قدس سره بود و از زراندوزى و توجه به ماده و ماديات\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nپرهيز داشت و سلب علاقه از ماديات را از ضروريات ايمان مىشمرد . خود همهء عمر را در ورع و پارسايى گذراند و 30 رجب 1416 ه ق / 1374 ه ش به رحمت حق پيوست و در ضلع شمال غربى صحن آزادى دفن گرديد .\r\nغلامرضا جلالى\r\n\r\n( 267 ) عرب - على ( - 1383 ه ق )\r\nشيخ على عرب معروف به « مجرّد » صاحب علوم غريبه و نجوم و هيئت بود . در اوايل عمر لباس عالمان دين را به تن داشت ، ولى در زمان پهلوى وقتى كه اتحاد شكل پيش آمد و بسيارى از علما به شكل عادى درآمدند ، از لباس بيرون شد و ديگر ملبّس نگرديد .\r\nدر دورهء دوم انتخابات مجلس شوراى ملى از سوى مردم سبزوار انتخاب گرديد ، ولى پس از مدتى استعفا كرد . مرام‌نامه فرقه ترقى و تمدّن كام يا خيال خام براى فريب عوام از آثار اوست . شعر نيك مىسرود . مدتى در بستر بيمارى بود تا آنكه روز 15 رجب سال 1383 ه ق از جهان فانى گذشت و به عالم باقى شتافت و در صحن عتيق مقابل ايوان عباسى مدفون گشت .\r\nمرآة الحجه / 120 - 128 .\r\nغلامرضا جلالى\r\nعرب‌زاده - آقا نجفى همدانى - محمّد\r\n\r\n( 268 ) عربىخوان - حسن ( - 1339 ه ق )\r\nميرزا حسن معروف به عربىخوان از فضلاى نامدار و واعظان برجسته مشهد بود ، چون اشعار عربى را به لحن عرب مىخواند به اين نام شهرت يافت . وى در فن وعظ و خطابه از سرآمدان عصر خود بود و شعر مىسرود و روز 15 صفر 1339 ه ق در مشهد فوت كرد و در محل دار السياده حرم به خاك سپرده شد .\r\nضميمه تاريخ علماى خراسان / 289 .\r\nابراهيم زنگنه\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\n( 269 ) عصار - سيّد محمّد ( 1264 يا 1265 - 1356 ه ق )\r\nآية اللّه علّامه سيّد محمّد تهرانى لواسانى معروف به « عصّار » و متخلص به « ناظم » و « آشفته » ، فرزند محمود از چهره‌هاى بلندآوازهء حوزه ، به سال 1265 يا 1264 ه ق در تهران به جهان پا نهاد و دوم ذىالحجه 1340 ه ق پس از تلمذ در محضر آيات ميرزاى شيرازى ، ميرزاى نائينى ، ميرزاى آشتيانى و آخوند ملا محمّد كاظم خراسانى و نيل به درجهء اجتهاد ، به مشهد آمد و با وجود ضعف جسمى و از دست دادن يك چشم به تأليف و تصنيف پرداخت . از آن جمله مىتوان به آثار زير اشاره كرد :\r\nشرحى بر زبدهء شيخ بهايى ، شرح معالم ، تفسيربسم اللّه و فاتحة الكتاب ، شرح لمعه ، حجيت خبر واحد ، مسأله اجزاء ، مسأله بيع به شرط خيار ، مبحث اجتهاد و تقليد ، استصحاب و تنبيهات استصحاب ، البركات الرضويه فى تلخيص الفرائد الاصوليه علامه انصارى ، رساله‌اى در تجرّى و كلام اخباريين و ظاهر كتاب رساله‌اى در قاعده نفى ضرر ، رساله‌اى در مبحث ترتيب ، تقريرات درس ميرزا در وقف ، رساله‌اى در مبحث ترتّب ، رساله‌اى در عدم اعتبار تساوى سطوح ، رساله‌اى در جواز صلاة در لباس مشكوك ، شرح كشف الفوائد علامه ، شرح كشف الريبة فى الغيبة و النميمة ، الالهامات الرضوية فى شرح الزيارة الجامعة الكبيرة ، شرح قواعد شهيد اوّل ، شرح وجيز بر منظومه سيّد بحر العلوم ، وجوه تأمل بر مكاسب مرحوم شيخ مرتضى ، توحيد كمالى و\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nاخلاق كمالى ، لسان الغيب ، بيان الغيب ، نياح الغيب ، تشطير مقدمات گنجينه راز ، شرح منظوم گلشن راز ، ذيل الارغام و ارغام الشيطان در ردّ بابيه و بهائيه ، رساله‌اى در ديات مطابق وجه نقد ، حاشيه بر شرح منظومه حاج ملا هادى سبزوارى ، پاسخ‌نامه به فارسى و تعداد ديگرى از آثار علمى و پربها كه برخى از آنها منتشر شده است و تعدادى نيز به صورت مخطوط در كتابخانهء آستان قدس نگهدارى مىشود .\r\nعصار در سال 1356 ه ق در مشهد رخت به سراى بقا كشيد و در صحن جديد حرم مطهر دفن شد . سيّد محمّد كاظم عصار فرزند اوست .\r\nزندگىنامه خود نوشت مرحوم آية اللّه سيّد محمّد عصار ، تصحيح محسن صادق ، مجله پيام حوزه ، شماره 18 ، 277 - 295 ، ضميمه تاريخ علماى خراسان / 290 ، الذريعة 2 / 271 ، 20 / 105 ، 24 / 5 ، 26 / 94 .\r\nغلامرضا جلالى\r\n\r\n( 270 ) عصار خراسانى - سيّد حسن ( - 1359 ه ق )\r\nسيد حسن عصار خراسانى از علما و نويسندگانى است كه سالهاى طولانى در شهر مدينه مجاور و به تحصيل و تحقيق مشغول بود . به مشهد آمد و آثارى علمى را پديد آورد و حدود سال 1359 ه ق درگذشت .\r\nنقباء البشر 1 / 370 ، ضميمه تاريخ علماى خراسان / 289 .\r\nغلامرضا جلالى\r\n\r\n( 271 ) عطّار - محمّد على ( 986 - 1066 ه ق )\r\nدر جوانى در شهر كاشان عطارى مىكرد و اهل تزكيهء نفس بود ، از كاشان به مشهد آمد و بيشتر وقتها در زاويه‌اى به چلّه مىنشست و مردم به او علاقه داشتند . در هشتادسالگى در سال 1066 ه ق دعوت حق را لبيك گفت و در مقبره شيخ بهاء الدّين محمّد عاملى دفن شد .\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nقصص الخاقانى 2 / 186 .\r\nغلامرضا جلالى\r\nعلامه حائرى مازندرانى - مازندرانى - محمّد صالح\r\nعلامه سمنانى - مازندرانى - محمّد صالح\r\n\r\n( 272 ) علم الهدى - سيّد ابراهيم ( - 1378 ه ش )\r\nآيت‌اللّه حاج سيّد ابراهيم علم الهدى سبزوارى از ستارگان پرفروغ آسمان فقه و فقاهت در شهر سبزوار به دنيا آمد و سطح را در آنجا به پايان برد و در محضر شاگردان مكتب حاج ملا هادى سبزوارى با مبانى كلامى و حكمى آشنا شد و براى ادامهء تحصيل به نجف عزيمت كرد و از محضر آيات عظام حاج آقا حسين قمى ، حاج سيّد ابو القاسم خويى بخصوص آية اللّه العظمى حاج سيّد محمّد هادى ميلانى بهره برد و از او به دريافت اجازهء اجتهاد نايل شد . پس از هجرت آية اللّه ميلانى در سال 1333 به مشهد ايشان نيز به اين شهر آمد و در شبستان گوهرشاد ، پس از آنكه آية اللّه ميلانى خارج فقه و اصول تدريس مىكرد ايشان به تقرير درس استاد مىپرداخت و پس از ارتحال ايشان خود حلقهء درسى تشكيل داد و بيش از دو دهه در مدرسهء امام صادق عليه السّلام به تدريس خارج اصول مبادرت مىورزيد و شاگردان برجسته‌اى را در مكتب اصولى خود پروراند . از ويژگى حوزهء درسى ايشان مىتوان به ژرفنگرى وى در ارائهء\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nمباحث اصولى اشاره كرد .\r\nآية اللّه علم الهدى انسانى خليق ، شوخ‌طبع ، ساده‌زيست و بسيار متواضع بود و بيش از سه دهه در مسجد فرش‌فروشها ( حوض چهل‌پايه ) نماز جماعت اقامه مىنمود و به گره‌گشايى از كار مردم اهتمام مىورزيد و در حل مسائل بغرنج قضايى به قضات كمك مىكرد . ايشان هيچ‌گاه سعى نمىكرد شاگردان خود را مقلد بار بياورد و در طرح مسائل علمى و گشودن گره از معماى آنها از نبوغ خاصى برخوردار بود .\r\nپيكر پاك آية اللّه علم الهدى در روز 13 آذر سال 1378 ه ش از مسجد فرش‌فروشها تشييع و در حرم مطهّر دفن شد .\r\nغلامرضا جلالى\r\n\r\n( 273 ) علم الهدى - على ( 1273 - 1359 ه ش )\r\nآية اللّه حاج سيّد على علم الهدى فرزند سيّد محمّد حسين نجفى معروف به « آقا نجفى » و « علم الهدى » از سادات شهيدى و علماى معاصر است ، وى نهم شعبان 1312 ه ق در شهر كربلا متولد شد و در خاندان علم و عمل پرورش يافت و به اتفاق پدرش به ايران آمد و در مشهد سكونت يافت .\r\nاو پس از تحصيل مقدمات و سطوح در حلقهء درس خارج آيات شيخ مرتضى آشتيانى ، حاج آقا حسين قمى ، سيّد ابراهيم خراسانى و فاضل بسطامى شركت كرد و از مرحوم آية اللّه محمّد عصار اجازه علمى دريافت نمود و رسالهء الوضوء را در احكام وضو نوشت .\r\nوى سال 1339 ه ق پس از\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nدرگذشت پدر به جاى وى در مسجد گوهرشاد به اقامه جماعت پرداخت و چند سالى به نجف رفت و آنجا از محضر آيات ميرزا حسين نائينى ، حاج سيّد محمّد فيروزآبادى و سيّد ابو الحسن اصفهانى بهره برد و پس از دريافت اجازه اجتهاد به مشهد آمد و به ارشاد و تأليف مبادرت ورزيد . او از رژيم پهلوى نفرت داشت و يكى از سالها كه محمّد رضا پهلوى قصد آمدن به مشهد در ايام نوروز را داشت ، به منظور پرهيز از هر نوع ملاقات تحميلى ، به مسافرت رفت .\r\nپس از بازگشت از سفر ، سرهنگ صالحى رياست وقت ادارهء اوقاف خراسان به او پيام رساند كه : او مىتواند فقط يكى از دو نماز ظهر و عصر يا مغرب و عشا را به جماعت در مسجد گوهرشاد اقامه كند . مرحوم علم الهدى كه اين پيام را در فاصلهء نماز ظهر و عصر دريافت كرد ، رو به جماعت كرد و گفت : من تاكنون فكر مىكردم مسجد خانهء خداست و من در خانهء خدا نماز مىگزارم ، اما حال فهميدم مسجد خانهء دولت است ، مردم من « امام الدوله » نيستم و حركت كرد كه مسجد را ترك كند ، مردم مانع شدند . او نماز عصر را هم خواند و ديگر به مسجد نيامد . بعدها تقاضاى مقامات دولتى مفيد واقع نشد و ايشان تا پايان حيات در خانهء كوچك خود نماز مىگزارد و جمعى از مردم نيز به او اقتدا مىكردند .\r\nآية اللّه علم الهدى سال 1359 ه ش در مشهد به ديار حق شتافت و روز بيستم اسفند در حجره فراشها ، واقع در دار السياده حرم دفن گرديد . حجج اسلام سيّد محمّد علم الهدى ، حاج آقا جواد ، سيّد مصطفى ، سيّد عباس ، سيّد كاظم و سيّد احمد فرزندان او هستند .\r\nكتابهاى رسالة الوضوء ، رسالة المياه ، رايت رهنما در چهار جلد ، عدل و معاد ، نهج الخطابه در 3 جلد ، مستدرك زاد المعاد مجلسى ، النكاح و حاشيه بر عروة الوثقى از آثار قلمى ايشان است .\r\nگنجينهء دانشمندان 7 / 144 - 147 .\r\nابراهيم زنگنه\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n\r\n( 274 ) علم الهدى - محمّد ( 1306 - 1367 ه . ش )\r\nآية اللّه سيد محمد علم الهدى فرزند عالم وارسته مرحوم آية اللّه حاج سيد على علم الهدى در روز چهارشنبه 9 ذىالقعده 1345 ه . ق / 1306 ه . ش در شهر مقدس مشهد ديده به جهان گشود .\r\nوى پس از فراگيرى دروس جديد ، در سال 1361 ق وارد حوزه علميه شد و ادبيات عرب را نزد مرحوم اديب نيشابورى و مرحوم محقق نوقانى و بخشى از دروس سطح را نزد آية اللّه حاج ميرزا احمد مدرس فراگرفت .\r\nدر شوال 1365 ه . ق / 1322 ه . ش راهى حوزه علميه قم و سپس نجف شد و پس از مدتى بهره‌مندى از محضر برخى اساتيد حوزه نجف ، به قم بازگشت و بيش از سيزده سال از درسهاى فقه و اصول مرحوم آية اللّه العظمى بروجردى استفاده كرد . همچنين از دروس فقه و اصول و فلسفه حضرت امام خمينى قدس سره و آية اللّه محقق داماد بهره‌هاى فراوانى كسب كرد .\r\nهم‌زمان طلاب و فضلا از تدريس ايشان بهره‌مند مىشدند .\r\nبالاخره پس از 28 سال تحصيل و تدريس در حوزه علميه قم و در پى دعوت و اصرار جمعى از مؤمنين ، به تهران مهاجرت كرد و تا آخر عمر در مسجد الزهراء ، سلام اللّه عليها به امامت نماز جماعت ، تدريس ، تبليغ ، رسيدگى به امور مستمندان ، احداث مسجد ، مدرسه و كتابخانه اهتمام ورزيد .\r\nسرانجام در ربيع الاول سال 1409 ه . ق / 1367 ه . ش در پى دعوت برخى از مسلمانان اروپا ، جهت تبليغ به اروپا\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nعزيمت كرد و پس از يك ماه اقامت در اتريش در روز سه‌شنبه هيجدهم ربيع الثانى 1409 ق / 8 / 9 / 1367 ش در اثر سكته قلبى دعوت حق را لبيك گفت و پيكر شريفش از شهر وين به تهران و سپس به مشهد مقدس انتقال يافت و پس از تشييع باشكوه هم‌زمان با اذان ظهر دوشنبه چهاردهم آذر 1367 ش در دار الزهد حرم مطهر حضرت امام رضا عليه السّلام به خاك سپرده شد .\r\nتأليفات به جاى مانده از آن فقيد سعيد عبارت است از : يك دوره كامل علم اصول ، تقريرات درس مرحوم آية اللّه محقق داماد ، تقريرات سيزده سال درس مرحوم آية اللّه العظمى بروجردى ، مكاسب محرمه ، كتاب صلاة و خمس و تقريرات درس امام خمينى قدس سره .\r\nابراهيم زنگنه\r\n\r\n( 275 ) علمى اردبيلى - محمد ( 1288 - 1366 ه ش )\r\nآية اللّه حاج شيخ محمّد على علمى اردبيلى فرزند ميرزا على از علما و مجتهدين و اساتيد معاصر است . روز 13 رجب سال 1327 ه ق / مرداد 1288 ه ش در روستاى « سولا » 24 كيلومترى شهر اردبيل ، در يك خانواده مذهبى به دنيا آمد . تا سن 13 - 12 سالگى نزد ميرزا غلام و ملّا مظفر درس آموخت و سال 1340 ه ق براى ادامه تحصيل به اردبيل رفت و در مدرسه « حاج ملّا ابراهيم » حجره‌اى گرفت و\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nسطح اوليه را خدمت ميرزا ابراهيم كلانتر ( م : 1343 ه ش ) و ميرزا طاهر اردبيلى فراگرفت و سطوح عالى را در محضر آية اللّه حاج ميرزا على اكبر مجتهد اردبيلى ( م : 1347 ه ق ) آموخت . پس از درگذشت ميرزا على اكبر ، و در همان سال ، در حالى كه بيش از بيست سال نداشت ، به مشهد آمد و دورهء خارج را خدمت آيات ميرزا محمّد آقازاده ، حاج آقا حسين قمى ، سيّد يونس اردبيلى و اشرفى شاهرودى آغاز كرد . بعد از واقعهء مسجد گوهرشاد به قم رفت و مدتى از محضر آية اللّه العظمى حائرى يزدى ، مؤسس حوزه علميه قم استفاده كرد ، و اواخر سال 1315 ه ش ، پس از فوت مرحوم حائرى ، درس آيات سيّد صدر الدّين صدر ، سيّد محمّد تقى خوانسارى و سيّد محمّد حجت كوه‌كمره‌اى شركت نمود و در شمار نزديكان آية اللّه كوه‌كمره‌اى درآمد و كم‌كم خود به تدريس سطوح عالى پرداخت .\r\nسال 1322 ه ش براى تكميل تحصيلات خود به نجف رفت و به حلقه درس آيات عظام سيّد ابو الحسن اصفهانى ، علامه شيخ محمّد على كاظمينى خراسانى ، و حاج شيخ موسى خوانسارى پيوست و پس از فوت آنها مدت بيست سال ( 1362 - 1382 ه ق ) از محضر آية اللّه حاج شيخ حسين حلّى بهره برد . و پس از اخذ اجازه اجتهاد از آية اللّه سيّد ابو الحسن اصفهانى به ايران آمد . او از آية اللّه العظمى ميلانى نيز اجازه روايت داشت .\r\nآية اللّه علمى در سال 1333 ه ش پس از تشرف به مكه و ديدار علماى نجف به درخواست مردم اردبيل به اين شهر رفت و پس از مدت كوتاهى به مشهد آمد و به توصيهء آية اللّه العظمى ميلانى در اين شهر رحل اقامت افكند و در مدرسهء ميرزا جعفر به تدريس پرداخت و پس از چند سال به دليل تعمير مدرسه درس را به منزل خود انتقال داد .\r\nتقريرات دو دوره اصول آية اللّه شيخ حسين حلّى ، يك دوره متاجر براساس\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nمكاسب شيخ انصارى از اول بيع تا نقد و نسيه ، شرح استدلالى عروة الوثقى ، رساله‌اى در اجتهاد و تقليد ، توضيح المسائل با نام ذخيرة المعاد و دوره معارف اسلامى و كتاب صلاة از آثار علمى مرحوم علمى است .\r\nاو اعتنايى به سليقه‌ها و تقليدهاى سنتى عرف نداشت . حق استاد را محترم مىشمرد و سرانجام روز جمعه 11 مرداد 1366 در 78 سالگى دار فانى را وداع گفت و جنازه‌اش در غرفه 26 واقع در ضلع جنوبى نزديك گوشه غربى صحن نو دفن شد .\r\nمجله نگاه حوزه ، ش 24 ، س دوم ، اسفند 1375 ، ص 5 - 9 .\r\nغلامرضا جلالى\r\n\r\n( 276 ) علوى - سيّد محمّد ( 1291 - 1367 ه ش )\r\nسيّد محمّد علوى فرزند عالم جليل ميرزا يوسف علوى تبريزى و برادر حاج سيّد محمود علوى ، از علما و ائمه جماعت مشهد بود . دهم ربيع الاول 1330 ه ق در شهر تبريز چشم به جهان باز كرد و در چهارده‌سالگى همراه خانواده خود به مشهد آمد و پس از تحصيل مقدمات ، سطوح را خدمت آيات حاج ميرزا احمد مدرّس يزدى و حاج آقابزرگ اشرفى شاهرودى آموخت و براى تكميل تحصيلات ، سال 1355 ه ق به نجف مهاجرت نمود و از درس آيات عظام ضياء الدّين عراقى ، حاج سيّد على مدد قاينى ، سيّد ابو الحسن اصفهانى و در رشتهء اخلاق و معارف اسلامى از حاج سيّد على آقا قاضى بهره‌مند شد و سال 1366 ه ق به مشهد آمد و به تبليغ و ارشاد پرداخت و 17 بهمن سال 1367 ه . ش ، از دنيا رفت و در سرداب 27 بلوك 121 صحن آزادى به خاك سپرده شد .\r\nگنجينه دانشمندان 7 / 144 .\r\nابراهيم زنگنه\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n\r\n( 277 ) علوى - سيّد محمود ( 1276 - 1340 ه ش )\r\nآية اللّه سيّد محمود علوى فرزند عالم جليل حاج ميرزا يوسف حسينى خيابانى فرزند حاج ميرزا فتاح پسر حاج ميرزا يوسف بزرگ از مجتهدين و علماى قرن چهاردهم هجرى است .\r\nسال 1326 ه ق / 1276 ش در تبريز متولد شد . مقدمات و سطوح را در محضر والد خود و آية اللّه حاج سيّد محمّد مولانا و آية اللّه حاج ميرزا ابو الحسن انگجى خواند . در 18 سالگى به مشهد مهاجرت كرد و از محفل درس آيات ميرزا محمّد آقازاده و شيخ مرتضى آشتيانى بهره برد و اجازهء نقل حديث و اجتهاد از هر دو استاد خود و نيز آيات سيد ابو الحسن اصفهانى ، آقا ضياء الدّين عراقى و سيد محمّد حجت دريافت نمود . مدتى به نجف مهاجرت كرد ولى مشهد الرضا را براى سكونت دائمى خود برگزيد و به تدريس و تأليف و ارشاد پرداخت . وى در شبستان اول مسجد جامع گوهرشاد امام جماعت بود . و دهم ربيع الاول سال 1381 ه ق سحرگاه اوّل مهر 1340 ش كه براى معالجه به تهران رفته بود ، همان‌جا درگذشت و جنازه‌اش به مشهد انتقال يافت و در يكى از حجره‌هاى صحن عتيق دفن شد . الحجاب و الاسلام ، الربا و الاسلام ، الغناء و الاسلام ، هدية الانام الى تعاليم الاسلام از آثار چاپ شده ايشان است .\r\nبهارستان عرفان در تفسير سوره حمد ، الشهاب الثاقب فى الاسلام و المذاهب در سه جلد ، هداية المسترشدين الى معارف الدّين المبين و چندين كتاب در\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nرفع شبهات معاندين و اثبات اصول و عقايد اسلام نيز از آثار مخطوط ايشان است .\r\nغلامرضا جلالى\r\n\r\n( 278 ) عليزاده - على اكبر ( 1306 - 1378 ه ش )\r\nآية اللّه شيخ على اكبر عليزاده يزدى فرزند عبد الخالق ، در سال 1306 ه ش در مشهد متولّد شد و پس از تحصيل دورهء ابتدايى ، از سنين نوجوانى به آموزش علوم حوزوى در مشهد روى آورد . ادبيات را نزد اديب نيشابورى ، لمعه را در محضر آية اللّه سيّد احمد مدرّس ، رسائل و مكاسب را در خدمت شيخ هاشم قزوينى فراگرفت و خارج فقه و اصول را در حوزهء درسى آية اللّه ميرزا جواد آقا تهرانى و آية اللّه العظمى سيّد محمّد هادى ميلانى شركت نمود و حدود سال 1336 ه ش مدتى به نجف رفت و از درس آيات عظام خويى ، حكيم و شاهرودى استفاده كرد و پس از بازگشت از نجف چند سال به توصيهء آية اللّه شيخ مجتبى قزوينى مديريت مدرسهء علميهء فردوس را به عهده گرفت و در مسجد جامع اين شهر به اقامهء نماز پرداخت و پس از بازگشت به مشهد چندى به تدريس سطوح در مدرسه‌هاى ميرزا جعفر ، موسوىنژاد و بعثت اهتمام ورزيد .\r\nايشان در جريان انقلاب اسلامى ، نماز مغرب و عشا را به جماعت در مدرسهء ميرزا جعفر اقامه مىكرد و پس از نماز ، تفسير قرآن تدريس مىنمود ، تا اينكه از سوى دفتر امام ( ره ) به عنوان امام‌جمعهء فردوس انتخاب شد و چند سال اين امر را به عهده داشت . پس از بازگشت به مشهد در رواق دار الزهد نماز جماعت مىخواند و در دانشگاه رضوى و برخى ديگر از مراكز آموزشى و نهادهاى انقلابى به آموزش فقه ، اخلاق ، عقايد ، درايه و حديث مشغول بود و در دورهء دوم مجلس خبرگان رهبرى به اين مجلس راه يافت ، تا اين كه روز 14 آذر 1378 در مشهد\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nدرگذشت و در رواق دار العباده حرم مطهّر دفن گرديد .\r\nاز بارزترين خصوصيات اخلاقى ايشان ساده‌زيستى و عدم تمايل به ماديات و دل‌مشغولىهاى دنيوى بود .\r\nفرزند بزرگ ايشان شهيد محمّد عليزاده يزدى در جبههء غرب به شهادت رسيد و تنى چند از فرزندان ايشان به تحصيل علوم اسلامى در حوزهء مشهد اشتغال دارند .\r\nغلامرضا جلالى\r\nعماد الدّين تهران - فهرستى ، محمّد مهدى\r\n\r\n( 279 ) عيدگاهى - عبد الرحيم ( 1280 - 1334 ه ق )\r\nآية اللّه حاج شيخ عبد الرحيم عيدگاهى فرزند آخوند ملّا صفر على ، به سال 1280 ه ق در خانواده‌اى روحانى در محلّه عيدگاه مشهد متولد شد . در چهاردهمين بهار زندگى پدر خود را از دست داد و تحت تربيت برادر بزرگ خود آقا ميرزا يحيى روضه‌خوان قرار گرفت . تا بيست‌سالگى دورهء ادبيات و فقه و اصول را در مشهد به پايان برد و عازم نجف شد .\r\nدر نجف به حوزه درس خارج ميرزاى شيرازى وارد گرديد و در شمار شاگردان برجسته وى درآمد و اجازه اجتهاد دريافت نمود و پس از ارتحال ايشان ، به حلقه درسى آخوند ملّا محمّد كاظم خراسانى پيوست و در كنار تأملات فقهى و اصولى به فراگيرى رموز تفسير و كلام و هيئت و نجوم اهتمام ورزيد . پس از بازگشت به وطن در مدرسه فاضلخان مشهد حوزه درسى تشكيل داد و به دليل شيوهء آموزش و جديت ، مورد توجه طلاب قرار گرفت و از حمايت آية اللّه ميرزا محمّد آقازاده كه رياست آن روز حوزه را به عهده داشت ، برخوردار گرديد .\r\nاو براى تأمين معاش كشاورزى مىكرد و از هر فرصت مناسبى براى تبليغ دين استفاده مىنمود و چون اين\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nمجالس از مبانى علمى خوبى برخوردار بود ، مورد استقبال علما و فضلا قرار گرفت . يكى از وصاياى ايشان به طالبان علوم دينى بخصوص فرزندش مرحوم شيخ مرتضى عيدگاهى ، اين بود كه تا مىتوانيد علم بياموزيد و از ترويج آن دريغ نورزيد و تبليغ معارف الهى را از ياد نبريد .\r\nوى در 54 سالگى شب 25 رجب 1334 ه ق مصادف با شهادت حضرت موسى بن جعفر عليه السّلام به شهادت رسيد .\r\nعاملين اين دسيسه ، ايشان را پس از تشرف به حرم و خواندن نماز مغرب و عشاء در كوچه صدر الاطباء نزديك فلكه قديم به ضرب دو گلوله كه به چشم و مغزش اصابت نمود ، از پا درآوردند و روز بعد پيكر پاكش در ميان انبوه مردم مشهد و علما تشييع و در رواق دار السياده ، زير چهل‌چراغ به خاك سپرده شد .\r\nغلامرضا جلالى\r\n\r\n( 280 ) عيدگاهى - محمّد ( - 1360 ه ش )\r\nحجة الاسلام و المسلمين حاج شيخ محمّد عيدگاهى معروف به « استاد » فرزند ملّا احمد ، پس از فراگيرى ادبيّات عرب ، منطق ، فقه و اصول نزد استادان برجسته حوزه مشهد ، خود به تدريس منطق پرداخت و حاشيهء ملّا عبد اللّه را بيش از چهل دوره درس داد . بسيارى از علما و مدرسان فعلى حوزه از جمله استاد الهى خراسانى در مدرسهء سليمان خان پاى درس ايشان شركت كرده‌اند .\r\nمرحوم عيدگاهى علاوه بر تدريس ، منبر نيز مىرفت و در خواندن احاديث و نقل مراثى بسيار دقيق بود . در مجالس رسمى و بيوت علما غالبا ايشان افاضه مىكردند . او در تمام عمر از سهم امام استفاده نكرد و از 18 سالگى تا اواخر عمر به خواندن زيارت عاشورا و دعاى علقمه مداومت داشت و تا دو سال پيش از فوتش همه‌روزه به حرم مطهّر\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nحضرت امام رضا عليه السّلام مشرف مىشد .\r\nوى روز 15 فروردين سال 1360 ه . ش به رحمت حق پيوست و در محل كفشدارى شماره 7 جنب ايوان طلا در صحن آزادى دفن شد .\r\nغلامرضا جلالى\r\n\r\n( 281 ) عيدگاهى - مرتضى ( 1303 - 1392 ه ق )\r\nحاج شيخ مرتضى واعظ شهيدى عيدگاهى فرزند آية اللّه حاج شيخ عبد الرحيم ، از وعاظ معروف خراسان بود .\r\nدر سال 1303 ه ق در مشهد تولد يافت ، پس از رسيدن به سن رشد ، ادبيّات ، را خدمت ميرزا عبد الجواد اديب نيشابورى آموخت و فقه و اصول را در محضر حضرات آيات ميرزا محمّد آقازاده ، شيخ مرتضى آشتيانى ، حاج شيخ حسن برسى و علوم عقلى و كلام را نزد پدر فراگرفت . در بيان احاديث ائمه معصومين عليهم السّلام و تفسير قرآن بسيار دقيق و خوش‌ذوق بود و در فنّ وعظ و خطابه تا آنجا پيش رفت كه از برجسته‌ترين چهره‌هاى وعظ و خطابه خراسان در عصر خود شد . و عنوان « ثقة المحدثين » و « شيخ الخطباء » به وى لقب داده شد .\r\nوى روز پنجشنبه هفتم ذيقعده 1392 ه ق پس از عمرى سراسر اخلاص و تلاش در هدايت و ارشاد مردم در 90 سالگى زندگى را بدرود گفت و در محلّ دارالسلام حرم امام رضا عليه السّلام دفن گرديد . فرزندان ايشان منزلش را كه در خيابان امام رضا عليه السّلام قرار دارد ، به صورت حسينيه‌اى بزرگ درآورده و\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nمجالس سوگوارى ائمه عليهم السلام در روزهاى جمعه ، و ايام محرم ، صفر و رمضان را در آنجا برگزار مىكنند .\r\nگنجينهء دانشمندان 7 / 150 .\r\nابراهيم زنگنه\r\n\r\n( 282 ) عيناثى - حسين ( سده 12 ه ق )\r\nشيخ حسين بن جمال الدّين بن يوسف بن خاتون عاملى عيناثى ، منسوب به روستاى عيناثاى جبل عامل است . وى عالمى فاضل و محقّقى دقيق و فقيهى وارسته و باتقوى بود . شيخ حر جايگاه علمى او را ستوده است . در مشهد اقامت داشت و تا سال 1108 ه ق در قيد حيات بود . او كتابى به عنوان وسيلة الغفران در عمل شهر رمضان و پاره‌اى از شرح مختصر تأليف نموده است .\r\nاعيان الشيعة 5 / 467 - 468 .\r\nغلامرضا جلالى\r\n\r\n( 283 ) عيناثى - سيّد محمّد ( - 1085 ه . ق )\r\nسيد محمّد بن محمّد بن حسن بن قاسم عيناثى از نوادگان شهيد ثانى ، در مشهد اقامت داشت و كتاب الاثنىعشريه فى المواعظ العددية را در مشهد به سال 1068 ه ق به پايان برد و در سال 1085 وفات يافت .\r\nوى در سرودن شعر تسلّط كافى داشت و اشعار زيادى به او منسوب است .\r\nامل الآمل 1 / 176 ، اعيان الشيعة 5 / 467 ، الذريعة 1 / 119 .\r\nغلامرضا جلالى\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n\r\nغ\r\nغروى اصفهانى - مهدى - اصفهانى - مهدى\r\n\r\n( 284 ) غلامعلىپور - يعقوب ( 1298 - 1363 ش )\r\nحجة الاسلام حاج شيخ يعقوب غلامعلىپور در حدود سال 1298 ه ش در فاروج چشم به جهان گشود . در مشهد به تحصيلات خود ادامه داد و در نجف محضر درس آية اللّه سيد ابو الحسن اصفهانى را درك كرد و پس از مراجعه به وطن با توجه به داشتن وكالت از آيات عظام حكيم شاهرودى و ميلانى به ارشاد و هدايت مردم در مناطق روستايى شهرستان فاروج پرداخت . در سال 1363 ه ش درگذشت و در صحن آزادى به خاك سپرده شد .\r\nابراهيم زنگنه\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n\r\nف\r\nفائقى - غلامعلى - تهرانى - غلامعلى\r\nفارسى - نصر اللّه - مدرس شيرازى - نصر اللّه\r\nفاضل بسطامى - بسطامى - نوروز على\r\n\r\n( 285 ) فاضل خراسانى - محمّد على ( - 1342 ه ق )\r\nملا محمّد على فاضل ، فرزند مولى عباسعلى فرزند شيخ حسن سودخروى سبزوارى ، يكى از اساتيد عاليقدر حوزه علميه مشهد و از اكابر علماى اسلام در قرن 14 ه ق به شمار مىرود . او در فقه ، اصول ، تفسير ، حكمت و فلسفه الهى اعم از حكمت مشاء و اشراق و حكمت متعاليه ، استاد مسلم بود . در علم كلام و آثار و اخبار وارد از ائمه شيعه در اصول عقايد ، تبحر داشت و در دوران طلبگى كتابهاى ادبى را تدريس مىنمود و از طبع شعر به هر دو زبان فارسى و عربى برخوردار بود . نيك‌محضر ، مهربان ، خندان و بسيار شجاع بود و سخنان شيرين و شيوايى مىگفت و در سياست دخالت داشت و با علمايى كه قوانين مشروطه را به تمام معنى اسلامى مىدانستند موافق نبود و يادآور مىشد كه بعد از اين ، مرتب روش حكومت‌ها در اروپا و مغرب‌زمين تغيير خواهد يافت و ما بايد مرتب قوانين اسلام را با توجيه و تأويل ، نسبت به مشروطه و حكومتهاى ديگر منطبق سازيم .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nمعروف است وقتى مشروطه طلب‌ها وقتى او را ترور نمودند ، بااين‌كه چند تير به او اصابت كرده بود ، هيچ بيمناك نبود و اين در حالى بود كه سن او از هفتاد تجاوز مىكرد . وقتى او را روى تخته‌اى گذاشتند تا به بيمارستان ببرند و مريدان در اطرافش جمع شده بودند و خون از بدنش مىرفت ، فرياد زده بود :\r\nبلند بگو لا إله إلّا اللّه . او در زمان آصف الدوله شاهسون به كلات و درگز تبعيد شده بود .\r\nفلسفه و حكمت الهى و علوم رياضى را از دو نفر از شاگردان نامى حكيم سبزوارى ، يعنى آخوند ملّا غلامحسين شيخ الاسلام و ميرزا محمّد سروقدى معروف به خادم‌باشى كشيك سوم آستان قدس رضوى ، آموخت و فقه و اصول را چندين سال در مشهد از محضر آقا شيخ حسنعلى تهرانى و آخوند ملّا عبد اللّه كاشى استفاده نمود و به حد كمال رسيد . به عراق سفر كرد و مدتى در نجف درس حاج ميرزا حبيب اللّه رشتى و ديگر بزرگان حضور يافت و بالاخره براى تكميل تحصيلات خود در حد اعلى ، در سال 1298 در سامرا رحل اقامت افكند و چندين سال درس ميرزا محمّد حسن شيرازى ، زعيم شيعه پس از شيخ انصارى ، حاضر شد و مورد توجه ميرزاى بزرگ قرار گرفت و پس از پنج سال اقامت و اتمام تحصيلات خود به مشهد مراجعت نمود و تا آخر حيات پرثمر خود به تدريس علوم و معارف اسلامى اشتغال ورزيد و در اواخر عمر تصدى امور محكمه شرع را نيز به عهده گرفت . حاج ملّا هاشم صاحب منتخب التواريخ و حاج ملّا غلامحسين حكيم زرگر از شاگردان وى هستند .\r\nحاجى فاضل روز ششم و به نقلى روز هفتم ربيع الآخر 1342 ه ق در مشهد به رحمت حق و اصل شد و در مقبره مرحوم آية اللّه خالصى ، واقع در حجره عقب صفّه غربى دار السياده حرم امام هشتم عليه السّلام دفن گرديد . از حاجى فاضل شرح دعاى عرفه با مقدمه استاد سيّد جلال الدّين آشتيانى در شمار\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nانتشارات بنياد پژوهشهاى اسلامى به چاپ رسيده است .\r\nنشريه دانشكده الهيات و معارف اسلامى مشهد شماره 27 - 26 ، بهار و تابستان 1357 ، ضميمه تاريخ علماى خراسان / 270 ، منتخب التواريخ / 686 و 700 ، تاريخ آستان قدس / 336 ، صدسال شعر خراسان / 412 - 413 .\r\nغلامرضا جلالى\r\nفاضل سبزوارى - محمّد باقر - محقق سبزوارى\r\nفاضل قندهارى - عبد اللّه - جلد دوم\r\n\r\n( 286 ) فرزلى - حسين ( قرن 11 ه . ق )\r\nحسين فرزلى فرزند على بن خضر بن صالح عاملى ، از دانشوران مهاجر جبل عامل است . در مشهد ساكن گرديد و نزد حسين بن محمّد بن ابى الحسن عاملى و فرزند صاحب مدارك علم آموخت و در مشهد از دنيا رفت .\r\nطبقات اعلام الشيعة 5 / 177 .\r\nغلامرضا جلالى\r\nفريد - نهاوندى - محمّد\r\n\r\n( 287 ) فقاهتى سبزوارى - سيّد ابو الفضل ( - 1360 ه . ش )\r\nحاج سيّد ابو الفضل فقاهتى سبزوارى فرزند حاج ميرزا مهدى فقاهتى فرزند آقا ميرزا موسى در مشهد اقامت داشت و سالها در بالاسر حرم مطهر حضرت رضا عليه السّلام به اقامه نماز\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nمىپرداخت . تا اينكه در سال 1360 ه . ش درگذشت و در صحن آزادى دفن شد . حاج سيّد محمّد تقى فقاهتى ( م 1373 ه . ش ) امام جماعت مسجد جامع سبزوار برادر آية اللّه حاج ميرزا حسين فقيه سبزوارى عموى ايشان بودند .\r\nسبزوار شهر دانشوران بيدار ، 2 / 150 .\r\nغلامرضا جلالى\r\n\r\n( 288 ) فقيه - ذبيح اللّه ( 1267 - 1329 ه ش )\r\nحاج شيخ ذبيح اللّه فقيه فرزند حاج جعفر قلى از علماى بجنورد است . به سال 1267 ه ش در اين شهر به دنيا آمد . اجدادش از شوقان بودند . او پس از آشنايى با مبادى علوم دينى به مشهد آمد و در مدرسه نواب به فراگيرى معارف اسلامى پرداخت و بعد از هشت سال تحصيل به نجف رفت و پس از اخذ اجازه اجتهاد از آية اللّه العظمى سيّد ابو الحسن اصفهانى به شهر خود بازگشت و به اقامه نماز جماعت در مسجد انقلاب كنونى مشغول گرديد و بعدها پيشنماز مسجد امامى شد و در كنار آن به ترويج احكام اسلامى پرداخت .\r\nفقيه ، انسانى نيكنام ، صالح و قانع بود و از پذيرفتن حق‌الزحمه براى انجام امور شرعى خوددارى مىكرد و هزينهء زندگيش را از راه كشاورزى زمينى كه در روستاى قارلق داشت ، تأمين مىكرد . وى در سال 1329 ه ش در بجنورد درگذشت و برحسب وصيت ، جنازه‌اش به مشهد حمل و در صحن عتيق به خاك سپرده شد . از او كتابخانه‌اى با آثار خطى بر جاى مانده بود كه جهت مخارج مراسم پس از مرگ به فروش رفت .\r\nدانشوران بجنورد / 124 - 125 .\r\nابراهيم زنگنه\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n\r\n( 289 ) فقيه سبزوارى - حسين ( 1309 - 1386 ه ق )\r\nآية اللّه حاج ميرزا حسين سبزوارى مشهور به « فقيه سبزوارى » ، فرزند آية اللّه ميرزا موسى ( 1337 - 1265 ه ق ) سوم رمضان 1309 ه . ق در شهر سامرا به دنيا آمد و در سال 1318 ه . ق همراه پدر خود آية اللّه ميرزا موسى به سبزوار رفت و در آنجا به تحصيل علوم دينى پرداخت . وى در سال 1326 ه . ق براى ادامه تحصيل وارد مشهد شد و در مدرسه فاضلخان حجره گرفت و از محضر دانشورانى چون حاج شيخ حسن برسى ، ميرزا محمّد باقر مدرّس رضوى ، ميرزا عبد الجواد اديب نيشابورى ، حاج ميرزا حسين از شاگردان ميرزاى شيرازى و حاج ميرزا اسماعيل مجتهد ، علم آموخت .\r\nفقيه در طول تحصيلات خود در حوزه مشهد ، شاهد فاجعه به توپ بستن حرم در روز دهم ربيع الثانى 1330 ه . ق بود و اين فاجعه را در يادداشتهاى منتشر نشده خود منعكس كرده است . وى شعبان سال 1331 ه . ق با دختر ميرزا حسين صدر العلماء ( 1329 - 1295 ه . ق ) يكى از علماى برجسته سبزوار ازدواج نمود و شش سال در سبزوار اقامت كرد . در اين مدت ضمن تدريس ، خارج فقه و اصول را از محضر پدر و حكمت را نزد افتخار الحكماء شاگرد كم مانند حاج ملّا هادى سبزوارى ، فرا گرفت و سال 1338 ه . ق ، پس از فوت پدر و طبق وصيت او ، براى ادامه تحصيل به نجف رفت و فقه و اصول را نزد آيات ميرزا حسين نائينى ، سيد ابو الحسن اصفهانى ، آقا ضياء\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nعراقى و حاج سيد محمّد فيروزآبادى فراگرفت و از همه اساتيد خود اجازه اجتهاد دريافت نمود و به « فقيه سبزوارى » اشتهار يافت .\r\nوى علاوه بر درك محضر اساتيد يادشده خود در سامرا ، در نجف نيز از محضر شيخ حسن مامقانى ، آية اللّه شربيانى ، آية اللّه سيد محمّد بحر العلوم ، شيخ محمّد طه نجف ، شيخ على گنابادى و شيخ على قوچانى بهره برد . و سال 1347 ه . ق در 38 سالگى به درخواست مردم سبزوار به ايران بازگشت و در مشهد ساكن شد و به تدريس فقه و اصول و فلسفه و نيز اقامه نماز جماعت روى آورد و خدمات اجتماعى و عمرانى كم‌نظيرى انجام داد .\r\nاو مدرسه باغ رضوان را با 16 هزار متر مربع مساحت به سال 1330 شمسى ساخت و تكيه سيدها را احداث كرد .\r\nدرمانگاه رازى را تكميل كرد و 120 باب منزل در خيابان نخريسى و 25 باب در خيابان خواجه ربيع براى سيل‌زدگان بنا نهاد و 2500 قطعه زمين را در كوب طلاب در سال 1339 ه . ش به طلبه‌ها و فضلاى حوزه مشهد واگذار كرد و مدرسه محمديه را در سبزوار مدرسه‌اى در كويته پاكستان و دهها مسجد را در محلات مختلف مشهد ساخت و خود روز شنبه 24 شوال 1386 ه . ق / 1345 ه . ش در 77 سالگى راه ناهموار دنياى مادى را به آخر رساند و روحش به دار قرار پر گشود و در محل مدرسهء باغ رضوان به خاك سپرده شد . هداية الانام رساله عملى اوست و كتاب مناسك حج وى نيز به چاپ رسيده است . سيد زين العابدين ( 1332 - 1411 ه . ق ) سيد محمّد باقر ، سيد محمّد جواد ( 1309 - 1384 ه . ش ) و سيد محمّد صادق از فرزندان مرحوم فقيه سبزوارى هستند كه در لباس روحانيت در خدمت حوزه مشهد به تدريس و امامت جماعت مشغول بوده و هستند .\r\nغلامرضا جلالى\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n\r\n( 290 ) فقيه سبزوارى - سيّد جواد ( 1309 - 1384 ه . ش )\r\nآية اللّه سيّد جواد فقيه سبزوارى فرزند آية اللّه العظمى سيّد ميرزا حسين فقيه سبزوارى از سادات حسينى است .\r\nهفتم ربيع الاول 1349 ه . ق / 1309 ه . ش در مشهد مقدس رضوى به دنيا آمد . پس از دوران طفوليت و كودكى مقدمات دروس حوزوى را در مدرسه محمّديه سعادت فراگرفت . وى ادبيات را نزد اديب نيشابورى ، شرح لمعه را نزد آيات ميرزا احمد مدرّس يزدى و رسائل و مكاسب و دوره كفايه را نزد حاج شيخ هاشم قزوينى و فلسفه را نزد حاج شيخ محمّد رضا كلباسى كه همهء آنها از علماى بزرگ و اساتيد بلندپايه حوزه علميه مشهد بودند ، فراگرفت و خارج فقه و اصول را نزد پدرش به پايان رساند و تقريراتى در فقه و اصول نوشت .\r\nجديّت و تلاش علمى مرحوم حاج سيّد جواد در حدى بود كه پس از يك دوره خارج فقه و اصول آية اللّه سيّد حسين فقيه سبزوارى و ساير مراجع به ايشان اجازه اجتهاد دادند .\r\nآية اللّه سيّد جواد فقيه سبزوارى در كنار تدريس مدتى مديريت مدرسه شرقى باغ رضوان را عهده‌دار بود . وى در حوزه علميه مشهد دوره سطح و خارج فقه و اصول تدريس مىنمود و طلاب زيادى را تربيت كرد . پشتكار او در تدريس بين طلاب ضرب المثل بود .\r\nآية اللّه سبزوارى مدتها در مسجد حاج حكيم واقع در خيابان طبرسى امام جماعت بود و جمع زيادى از مردم ، بازاريها و طلاب در نماز جماعت\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nشركت مىجستند . وى انسانى نكته‌سنج بود و مسايل تاريخى را با شيرينى خاص براى شاگردان بيان مىنمود .\r\nاهتمام فراوان در رفع نيازهاى طلاب و سادات و فقرا داشت . با سادگى در معابر و خيابان رفت و آمد مىكرد . او با تلاش خستگىناپذيرش هميشه در لابه‌لاى كتابهاى خطى و قديمىاش چنان مسائل فقهى و اصولى را براى طلاب و شاگردانش به زيبايى بيان مىكرد كه هر طلبه‌اى در اولين جلسه درسش شيفته تبحر و فن بيانش مىشد .\r\nبه تحصيل‌كردگان علم دينى و سادات احترام ويژه‌اى قائل بود . منزلش به روى عموم مردم و به خصوص طلاب باز بود . مورد مشورت بسيارى از بزرگان بود ولى در مسائل سياسى وارد نمىشد . سرانجام پس از عمرى تلاش و فعاليت در راه ترويج اسلام و تربيت طلاب روز سه‌شنبه اول آذر 1384 ه . ش به ديار باقى شتافت . پيكر پاكش روز بعد ، از مسجد حاج حكيم تا حرم مطهر امام رضا عليه السّلام به صورت باشكوهى تشييع و در جوار مرقد مطهر امام رضا عليه السّلام دفن گرديد . وى مجموعه كتابهاى نفيس خود را وقف كتابخانه مركزى آستان قدس رضوى نمود .\r\nعلى جان سكندرى\r\n\r\n( 291 ) فقيه قاينى - سيّد حسين ( 1239 - 1333 ه . ش )\r\nآية اللّه آقا سيّد حسين فقيه قاينى ، مشهور به « امام » فرزند آية اللّه آقا سيّد زكى الدّين حسينى ملقب به شيخ العلماء و امام جماعت مسجد جامع قاين ، در 1239 ه . ش در شهر قاين ، ديده به\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nجهان گشود . وى تحصيلات خود را در قاين ، نزد پدر و برادرش آية اللّه آقا سيّد حسن مجاهد كه اوائل مشروطه ، پس از بازگشت از نجف اشرف در تهران به شهادت رسيد ، شروع كرد . پس از آن نزد مرحوم آقا شيخ محمّد فرزند اسماعيل بيهودى قاينى معروف به حاجى آخوند ، كه از علماى منطقهء قاينات و از شاگردان و صاحب اجازه از مرحوم چارسوقى بزرگ بوده ، تحصيل نمود . بعد در حالى كه 19 سال بيش نداشت به دعوت عمويشان عازم نجف شد و در درس مرحوم آخوند خراسانى شركت جست و مجموعه‌اى را تدوين كرد كه حاوى نقد و تقرير مباحث محقق خراسانى بود . ايشان با آيات عظام سيّد محمود شاهرودى ، و مرحوم آقا سيّد احمد خوانسارى هم‌بحث بود . در سال 1329 ق كه مرحوم آخوند دار فانى را وداع كرد ، براى ادامهء تحصيل به درس مرحوم آقا شيخ على گنابادى وارد شد ، و تا سال فوت ايشان يعنى 1332 در درس ايشان حضور داشت و پس از فوت استاد ، ايشان براى ديدار خانواده به ايران آمد و در قاينات به دعوت علماء ماندگار شده و در حوزه علميه درس را شروع نمود و تعداد زيادى از طلاب در درس ايشان حضور يافتند .\r\nپس از تخريب حوزهء علميه قاين توسط رضا خان ، با تلاش روحانيون قاين به سرپرستى مرحوم امام ، املاك و موقوفات مدرسه پس گرفته شد و مدرسه مجددا احيا گرديد . مرحوم آية اللّه آقا سيّد حسين امام در سالهاى آخر حيات ، نيز در مسجد جامع قاين ، درس خارج فقه شروع كرد و جمعى از فضلاى قاين در بحث ايشان شركت مىجستند .\r\nايشان در رجب سال 1374 ق / اسفند 1333 ش براى معالجهء بيمارى ، و زيارت حضرت ابى الحسن الرضا عليه السّلام عازم مشهد شد و براثر كبر سن ، و ضعف جسمانى ، در روز 24 رجب ، دار فانى را وداع گفت و به دستور نيابت توليت وقت آستان قدس رضوى در صحن عتيق دفن گرديد .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nاز ايشان علاوه بر مجموعه‌اى از استفتائات ، يك موسوعهء فقهى به نام الرسائل الفقهية كه تقرير و نقد مباحث مرحوم آخوند است و همچنين مجموعه‌اى در علم رجال به نام الثقات من الرجال و حواشى بر رسالهء عمليه آية اللّه شيخ حسن صاحب جواهر و رسالهء عمليهء فارسى مرحوم آخوند خراسانى باقى مانده است .\r\nدر سال 1382 بخشى از فهرست نسخ خطى ايشان در ضمن مجموعه‌اى به نام فهرست نسخ خطى كتابخانه‌هاى قاين به چاپ رسيد .\r\nايشان سه فرزند داشتند ؛ سيّد زكى الدّين ( فوت 1374 ق ) دبير بازنشسته ، آية اللّه سيّد محمّد على فقيه ( فوت 1374 ش ) مدفون در قاين و سيّد حسن فقيه ، كارمند بهدارى ( فوت 1375 ش ) مدفون در مشهد مقدس .\r\nعلى سكندرى\r\n\r\n( 292 ) فلسفى - ميرزا على ( 1299 - 1384 ه . ش )\r\nعالم ربانى ، فقيه محقق و اصولى مدقق ، آية اللّه حاج ميرزا على آقا فلسفى در ربيع الثانى 1339 ق / 1299 ش در تهران به دنيا آمد و با ولادتش چشم پدر را به چهارمين پسر خانواده ، پس از حاج شيخ ابو القاسم ، حاج شيخ محمّد تقى و مرتضى روشن ساخت .\r\nپدرش آية اللّه حاج شيخ محمّد رضا تنكابنى ( 1282 - 1385 ق ) فرزند شيخ محمّد واعظ تنكابنى ، از علماى\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nبرجستهء تهران بود . مرحوم حاج شيخ محمّد رضا تنكابنى شش سال از محضر فقهى آية اللّه حاج شيخ حبيب اللّه رشتى استفاده كرد و ساليانى در مجلس درس اصول فقه آية اللّه شيخ محمّد كاظم آخوند خراسانى ، فقه آية اللّه سيّد كاظم يزدى و اخلاق و سلوك آية اللّه حاج ملا حسينقلى همدانى بهره‌مند گرديد .\r\nايشان تقريرات قابل توجهى از اساتيد خود داشت و از همين رو ، وى عالمى جامع و مورد توجه خاص و عام بود .\r\nآية اللّه حاج ميرزا هاشم آملى و آية اللّه آخوند ملا على همدانى از شاگردان ايشان بودند .\r\nكودكى آية اللّه فلسفى در تهران گذشت و پس از گذراندن مكتب‌خانه ، در حدود يازده‌سالگى تحصيل علوم اسلامى را آغاز كرد . دروس مقدمات را نزد برادر ارشد خويش ، حاج شيخ ابو القاسم ، شيخ حسين نوايى ، سيّد محمّد حسين بروجردى و سيّد محمّد قصير به پايان برد . سپس دروس سطح ، لمعه ، رسائل ، مكاسب و كفايه را نزد اساتيد آن سامان ، و بيشتر از همه نزد پدر خود فراگرفت .\r\nسال 1324 ش با اتمام كامل دورهء سطح در تهران ، در حالى كه 25 سال داشت بار سفر به عتبات بست و در مدرسه سيّد محمّد كاظم يزدى در نجف رحل اقامت افكند و تا سال 1340 ش در آن ديار به تعلّم و تفقّه و تدريس پرداخت .\r\nايشان پس از ارزيابى دروس تعدادى از بزرگان فقه و اصول نجف ، نخست در درس آية اللّه شيخ محمّد على كاظمينى ، از برجسته‌ترين شاگردان آية اللّه نائينى ، شركت جست . پس از فوت استاد ، مدت كوتاهى به درس آية اللّه سيّد ابو الحسن اصفهانى و آنگاه در درس فقه و اصول آية اللّه سيّد ابو القاسم خويى شركت كرد . وى دو دورهء كامل اصول فقه و ابواب متعددى از فقه را در محضر ايشان آموخت و در جلسه استفتاء آية اللّه خويى در تعليق بر عروة الوثقى و وسيلة النجاة نيز عضويت داشت .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nدر خلال همين سالها ، به تدريس سطح مشغول شد و تا پايان اقامت در نجف ، تمام دروس سطح اعم از لمعه ، رسائل ، مكاسب و كفايه را تدريس نمود . به دليل تسلّط علمى فوق‌العاده و بيان روان و شيوا ، دروس ايشان به‌ويژه كفايه مورد توجه خواص قرار گرفت .\r\nدر سال 1340 ش جمعى از متدينين تهران نامه‌هايى را به آيات عظام حكيم و خويى فرستادند تا از آية اللّه فلسفى بخواهند به ديار خود بازگردد و اقامهء جماعت در مسجد لرزاده‌ى ميدان خراسان را پس از مرحوم حاج شيخ على اكبر برهان برعهده گيرد . به اين ترتيب ، آية اللّه فلسفى با كوله‌بارى از فقاهت و علم ، كه اجازهء اجتهاد استادش آية اللّه خويى گواه آن بود ، به تهران مراجعت كرد . در سال 1345 ش با رحلت پدر و براى انتقال پيكر ايشان به نجف اشرف و دفن در جوار مرقد امير مؤمنان عليه السّلام به آنجا بازگشت و پس از انجام اين وظيفه ، به تهران آمد .\r\nدر تهران علاوه بر اقامهء جماعت در مسجد لرزاده ، به تدريس دروس خارج براى حوزويان ، و پس از اصرار مردم و تأكيد برادرشان واعظ شهير مرحوم حاج شيخ محمّد تقى فلسفى ، به وعظ و تعليم معارف اسلامى براى عموم مردم پرداخت . قوت فكرى و علمى و مطالعات گسترده براى اين مجالس ، اين دروس را بسيار غنى ، و مردم را شيفتهء شخصيت و جامعيت ايشان ساخت .\r\nسال 1349 ش كه خفقان حكومت پهلوى به اوج خود رسيد ، و روحانى مبارز آية اللّه سيّد محمّد رضا سعيدى در زندان شهيد شده بود ، مجلس فاتحه‌اى از سوى آية اللّه فلسفى در مسجد لرزاده برگزار شد . امّا در همان آغاز با دخالت نيروهاى رژيم وقت ، از ادامه مجلس جلوگيرى شد .\r\nآية اللّه فلسفى در حدود سال 1350 ش به درخواست مرحوم آية اللّه ميلانى ابتدا مدتى كوتاه ، و سپس به صورت دائمى به اقامت در جوار عالم آل محمّد امام على بن موسى الرضا عليه السّلام و تدريس در حوزهء علميهء مشهد مصمم\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nگرديد . اين تصميم مورد استقبال علما قرار گرفت و بلافاصله ، دروس خارج ايشان به يكى از پررونق‌ترين دروس فقه و اصول اين حوزه مبدّل شد .\r\nمىتوان گفت كه دروس ايشان چند سال پس از شروع ، تا زمان رحلت آن فقيد ، همواره پرجمعيت‌ترين دروس فقه و اصول حوزهء مشهد بود .\r\nايشان ، مبانى فقه و اصول خود را در مدرسه ميرزا جعفر ، مسجد ملا حيدر ، و در دوره‌هاى اخير در تالار اصلى مدرسهء آية اللّه خويى ، براى انبوه شاگردان تدريس مىكرد . درس آن استاد فرزانه ، در مقايسهء با ساير دروس مشهد و قم ، نمونه‌اى كم‌نظير از شيوايى تعبير و تقرير و روانى بيان به شمار مىآمد . به‌طورىكه تعداد زيادى از طلاب و فضلاى حوزه ، از محضر ايشان بهره جستند . بسيارى از آنها در زمان حيات استاد ، از مدرّسان خارج فقه و اصول و پژوهشگران برجستهء علوم اسلامى به شمار مىآمدند .\r\nنماز جماعت ايشان در مسجد شهدا ( بناها ) ، از جماعت‌هاى مورد توجه خواص بود كه با حال و هواى معنوى اقامه مىگرديد .\r\nايشان در دههء پنجاه شمسى ، از اركان حوزهء علميهء مشهد در حمايت از انقلاب اسلامى بود و پس از پيروزى اين انقلاب شكوهمند ، به انتخاب مردم از استان خراسان به همراه جمعى ديگر از بزرگان حوزه ، به عنوان عضو مجلس خبرگان قانون اساسى در مراحل تدوين و تصويب قانون اساسى جمهورى اسلامى ايران شركت جست .\r\nاز بركات آن مرحوم كه علاوه بر حوزويان ، عموم مردم از آن بهره‌مند بودند ، مجالس اعتقادى و اخلاقى بود كه ماه‌هاى رمضان در مسجد شهدا ، و به صورت هفتگى در مسجد كوچك جنب منزل ايشان ، مسجد موسى بن جعفر عليهما السّلام ، برگزار مىشد .\r\nمجالس اخلاق ايشان در ماه رمضان ، مجلس موعظه‌اى بود كه در آن به جاى اكتفا به ارشاد نظرى ، عملا و بالفعل تأثير عميق كلام و نفس ايشان به\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nصورتى ديرپا در مستمعان مىماند .\r\nبيانات ايشان در اين مجالس ، چنان از صميم جان و با حرارت خاصى ادا مىشد كه بارها انبوه جمعيت را به گريه وامىداشت .\r\nگريز آن عالم وارسته از مال و مقام ، اگرچه از جنس مناصب دينى همچون مرجعيت باشد بىنياز از شرح و توضيح بود . همين پرهيز شديد ميان ايشان و دوعالم ممتاز ديگر يعنى آية اللّه ميرزا جواد آقا تهرانى و آية اللّه حسنعلى مرواريد پيوندى مستحكم برقرار كرده بود .\r\nايشان به هيچ كارى تا از درستى و بايستگى آن مطمئن نمىشد ، اقدام نمىكرد . در عين حال ، آنجا كه پاى تكليف و مسئوليت در ميان بود ، وارد ميدان مىشد . ايشان رياست هيئت‌مديرهء يكى از نخستين صندوق‌هاى قرض الحسنهء كشور ، صندوق قرض الحسنهء حوزهء علميهء مشهد ، را تا پايان عمر برعهده داشت و فعالانه امور آن صندوق و كتابخانه و فروشگاه وابسته به آن را دنبال مىكرد . بىتكلف بود و در عين ابهت ، بسيار متواضع . او خريدهاى مورد نياز خانواده را خود انجام مىداد و گاهى مدتها در صف نانوايى توقف مىكرد . دقيق و به دور از مجامله و هرگونه اغراق يا فروكاستى سخن مىگفت . حالت غالب ايشان سكوت بود و كلمه‌اى كه به آسانى به زبان مىآورد ، « نمىدانم » بود .\r\nسرانجام ايشان در عصر هشتم محرم ؛ به دليل سكته قلبى در بيمارستان تخصصى قلب جواد الائمه بسترى گرديد و ساعتى پيش از اذان ظهر تاسوعاى حسينى 1427 ق / 19 بهمن 1384 ش به ملكوت حق پيوست .\r\nپيكر آن مرحوم از محل مسجد شهدا به سمت حرم مطهر در فضايى آكنده از اندوه و غم ، با حضور اساتيد و طلاب حوزه و مردم تشييع گرديد . حضور پرشور جوانان در اين تشييع ، نمايانگر آن بود كه فاصلهء زياد سنّى آن عارف روشن‌ضمير با اين نسل مانع ارادت و ارتباط صميمى آنها نبوده است . نماز بر\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nپيكر ايشان به امامت حضرت آية اللّه وحيد خراسانى در صحن آزادى خوانده شد ، و آنگاه در جوار لطف حضرت ثامن الحجج على بن موسى الرضا عليه السّلام در رواق دار السرور آرميد .\r\nمجتبى الهى خراسانى\r\n\r\n( 293 ) فهرستى تهرانى - محمّد مهدى ( - 1315 ه ش )\r\nشيخ محمّد مهدى فرزند يحيى افرازى قزوينى فهرستى ملقب به « عماد الدّين تهرانى » از علماء ادبا و اهل منبر بود . تحصيلات خود را در مشهد به پايان برد و به كار تبليغ روى آورد .\r\nكتابى در شرح وجيزهء شيخ بهايى نوشت و حواشى بر شرح فصوص قيصرى به رشته تحرير درآورد . اين كتاب در زمان اسدى نايب‌التوليه آستان قدس چاپ شد . او به جهت اشتغال به فهرست‌نويسى در كتابخانه مركزى آستان قدس به « فهرستى » اشتهار يافت . از اندوخته‌هاى عمر پربار او گردآورى كتابخانهء جامعى بود كه در زمان حياتش در سال 1310 ه . ش به كتابخانه آستان قدس وقف نمود . وى روز هشتم سال 1315 ه . ش درگذشت و جنازه‌اش در صحن جديد مقابل ايوان طلا دفن گرديد .\r\nضميمه تاريخ علماى خراسان / 293 ، شمس الشموس / 325 ؛ واقفين عمده كتاب / 20 .\r\nابراهيم زنگنه\r\n\r\n( 294 ) فهرى زنجانى - سيد احمد ( 1301 - 1385 ه ش )\r\nآية اللّه حاج سيد احمد فهرى زنجانى فرزند حاج سيد سجّاد فهرى از علما و دانشمندان زنجان ، در سال 1301 ش در شهر زنجان چشم به جهان باز كرد .\r\nپس از تحصيل مقدمات عازم قم شد و بيش از يك سال از درس آية اللّه آقا نجفى مرعشى استفاده برد و در سال 1320 ش عازم نجف شد و در محضر آيات حاج آقا روح اللّه خمينى قدّس سرّه ،\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nآقا ميرزا باقر زنجانى ، سيد ابو القاسم خويى و سيد جمال گلپايگانى دروس سطح و خارج را به پايان برد و سال 1330 ش به ميهن برگشت و مدت 14 سال در كرمانشاه اقامت گزيد و به اقامه جماعت در مسجد جامع اين شهر پرداخت و در اين مسجد كتابخانه‌اى تأسيس كرد و توليت آن را بعد از درگذشت خود به عهده آستان قدس رضوى گذاشت .\r\nآية اللّه فهرى در سال 1345 به تهران بازگشت و آثار زيادى را نشر داد . از آن جمله مىتوان به تأليف كتاب‌هاى سالار شهيدان ، معراج روحانى و كتاب الخمينى فى القرآن و ترجمه كتاب‌هاى خصالى صدوق ، عبد اللّه سبا ، اسس المنطقية للاستقراء شهيد صدر ، اسرار الصلاة و آداب الصلاة امام خمينى قدّس سرّه اشاره كرد . ايشان تدوين‌كننده بخشى از مباحث اصولى امام خمينى قدّس سرّه تحت عنوان طلب و اراده بوده است .\r\nآية اللّه فهرى مورد تأييد و علاقه امام و حاج احمد آقا و مقام معظم رهبرى بوده‌اند و از دوستان نزديك مرحوم آية اللّه آقا مصطفى خمينى و امام موسى صدر شمرده مىشدند .\r\nوى در سال 1360 به نمايندگى امام خمينى قدّس سرّه ، در سوريه و لبنان جهت ساماندهى امور مذهبى و زيارتى منصوب شد و طى حكمى در 13 رجب 1408 / 12 اسفند 1366 از سوى امام خمينى قدّس سرّه به عنوان امام‌جمعه دمشق منصوب گرديد . در اين حكم آمده است : « جناب حجة الاسلام آقاى سيد احمد فهرى دامت بركاته ، برطبق اين حكم جناب‌عالى به سمت امام\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nجمعه شهر دمشق منصوب مىشويد كه ان‌شاءالله تعالى ضمن انجام اين فريضه عبادى ، سياسى و بزرگ اسلامى مردم را در خطبه‌هاى نماز به مسايل مهم اسلامى و توطئه‌هاى دشمنان اسلام آگاه ساخته و به وحدت و هم‌بستگى دعوت نماييد و از اختلاف و تفرقه كه مؤثرترين وسيله نفوذ دشمنان ملل اسلامى است برحذر داريد . و براى انجام هرچه بهتر اين مسئوليت مقتضى است در طرح و بيان مسائل از مشورت با جناب حجة الاسلام آقاى اخترى ، سفير محترم ايران - دام توفيقه - نيز دريغ ننماييد و در مواقع غيبت خود نيز از وجود ايشان جهت اقامه نماز جمعه استفاده كنيد . اميد است ، اهالى محترم و مسلمانان منطقه نيز فرصت را مغتنم شمرده و همكارىهاى لازم را در انجام هرچه باشكوه‌تر نماز جمعه در محل با جناب‌عالى داشته باشند . »\r\nوى سه نوبت نماز جماعت در حرم حضرت زينب مىخواند و سخنرانىهاى زيادى ارائه مىداد و خارج فقه تدريس مىنمود و حرم حضرت زينب را توسعه داد و حوزه علميه امام خمينى قدّس سرّه در زينبيه دمشق را تأسيس كرد كه امروزه بيش از 500 طلبه دختر و پسر در آن مشغول به تحصيل هستند . علاوه بر آن چندين مركز در ايران براى ايتام و صندوق‌هاى قرض الحسنه و چند مسجد بزرگ را داير كرد و بخشى از كتابخانه حافظ اسد را به نام ايران تجهيز و راه‌اندازى كرد .\r\nايشان شاعر خوش‌ذوقى بود و اشعار فراوانى به فارسى ، عربى و تركى داشت .\r\nو زندگى او بسيار زاهدانه سپرى شد .\r\nآية اللّه فهرى به دليل كسالتى در بيمارستانى در تهران بسترى شد و جمعه‌شب دار فانى را وداع گفت .\r\nمراسم تشييع پيكر آية اللّه فهرى يك‌شنبه 11 تير 1385 در مسجد مجد تهران برگزار و پيكر پاك ايشان پس از تشييع از تهران به مشهد منتقل و به دستور مقام معظم رهبرى در دار الزهد حرم مطهر امام رضا عليه السّلام كنار آرامگاه شيخ بهايى به خاك سپرده شد .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nغلامرضا جلالى\r\n1 - شرح زندگانى دانشمندان رواب ، رجال لشكرى و كشورى استان زنجان :\r\nتأليف كريم نيرومند ، انتشارات عود ، 1385 / 186 - 184 .\r\nفياض - عبد المجيد - مجيدى فياض - عبد المجيد\r\n\r\n( 295 ) فيض گنابادى - عبد الرحيم ( 1276 - 1364 ه . ش )\r\nآية اللّه حاج شيخ عبد الرحيم فيض گنابادى در سال 1276 ه . ش در روستاى دليقان گناباد در يك خانواده مذهبى ديده به جهان گشود و در سال 1291 ه . ش براى ادامه تحصيل به مشهد عزيمت كرد و در مدرسه نواب در حجره برادر بزرگش مرحوم شيخ محسن گنابادى اقامت نمود و در حلقه درس ميرزا عبد الجواد نيشابورى ، آقا بزرگ حكيم ، ميرزا محمد آقازاده ، حاج آقا حسين قمى و حاج آقابزرگ اشرفى شاهرودى با ادبيات عرب ، حكمت و كلام و فقه و اصول آشنا شد . از سال 1300 تا 1312 ه . ش خود در همان مدرسه به تدريس ادبيات پرداخت و در جريان تغيير لباس علما ، به نجف رفت و در مدرسه سيد محمد كاظم ساكن شد و سالها ضمن بهره‌گيرى از درسهاى خارج فقه و اصول آيات عظام سيد ابو الحسن اصفهانى و آقا ضياء عراقى ، خود به تدريس شرح منظومه سبزوارى و اشارات ابو على سينا پرداخت . وى با دختر مرحوم آية اللّه شيخ محمد على كاظمينى صاحب تقريرات نائينى ازدواج نمود و در سال 1329 ش به\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nگناباد بازگشت و در حوزه علميه كاخك به تدريس شرح لمعه ، مكاسب ، رسائل و كفايه و نيز شرح منظومه و اقامه جماعت مشغول شد . در جريان زلزله گناباد سخت مجروح گرديد و مدتى در بيمارستانهاى مشهد تحت مراقبت قرار گرفت و به درخواست بزرگان شهر در مسجد گوهرشاد به اقامت نماز جماعت مبادرت ورزيد .\r\nايشان فردى آزادانديش بود و از جريانات انقلاب اسلامى حمايت مىكرد . در شب پنجشنبه 19 تير 1364 ه . ش داعى حق را لبيك گفت و در صحن آزادى نزديك حوض دفن شد .\r\nابراهيم زنگنه\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n\r\nق\r\n\r\n( 296 ) قابچى - حسن ( - 1345 ه . ق )\r\nشيخ حسن قابچى كاظمى خراسانى از علماى بزرگ و فقهاى جليل القدر در آغاز زندگى در كاظمين زندگى مىكرد و مبادى علوم را در آنجا فراگرفت .\r\nبعد از آن به سامرا رفت و در درس آية اللّه ميرزا حسن شيرازى شركت كرد و مدتى هم در نزد سيّد اسماعيل شيرازى و سيّد محمّد اصفهانى تلمذ نمود ، بعد از وفات شيرازى به حوزه درس ميرزا محمّد تقى شيرازى رفت ، سپس به مشهد مقدس آمد و مقيم شد و به وظائف شرعى پرداخت او در سال 1345 ه . ق در اين شهر درگذشت و در دار السياده به خاك سپرده شد .\r\nنقباء البشر 1 / 435\r\nفرهنگ خراسان 4 / 63 .\r\nسيد حسن حسينى\r\n\r\n( 297 ) قاسم ( - 1309 ه ق )\r\nشيخ قاسم از علماى معاصر شيخ محمّد رحيم بروجردى ( م 1309 ه ق ) بوده است . وى در مشهد سكونت داشت و به اقامه جماعت و ترويج احكام اسلامى اشتغال مىورزيد و 25 ذيقعدهء سال 1309 ه ق درگذشت و در حرم مطهر متصل به در ورودى رواق پايين پاى مبارك ، دفن گرديد .\r\nضميمه تاريخ علماى خراسان / 285 .\r\nابراهيم زنگنه\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n\r\n( 298 ) قاينى - ابو تراب ( - حدود 1328 ه ق )\r\nآية اللّه ابو تراب فرزند سيد ابو طالب ( م 1293 ه . ق ) از فقها و اصوليون و انسانى متخلق به اخلاق نيك بود ، در ادبيات فارسى نيز دست داشت و در شعر انوار تخلص مىكرد . نزد آية اللّه سيد حسين كوه‌كمرى در نجف درس خواند و جايگاه علمى ويژه در فقه و اصول و حكمت و ادب يافت . بعدها به قاين برگشت و به كار قضا پرداخت و در اواخر زندگى خود به دليل ناسازگارى با حكام زمان ، به مشهد مهاجرت نمود و در حدود سال 1328 ه ق در اين شهر درگذشت و در دار السياده حرم دفن شد . سيد ابو طالب خراسانى فرزند اوست . اسرار التوحيد در تفسير سوره توحيد ، ديوان شعر فارسى ، كواكب سبعه ، فوائد الغروية در درايه و رجال ، صلاة المسافر ، مناسك حج و المكاسب از آثار اوست .\r\nاعيان الشيعة 2 / 309 ، بهارستان / 326 - 329 ، الذريعة 2 / 43 ، نقباء البشر 1 / 458 ، بيرجند امروز / 28 .\r\nغلامرضا جلالى\r\n\r\n( 299 ) قاينى - سيد جواد ( قرن 14 ه . ش )\r\nسيد جواد قاينى فرزند سيّد حسن قاينى از علماى بزرگى است كه در شهر قاين متولد گرديد . پدر وى عالمى عالىمقام بود و به ترويج احكام و امر به معروف و نهى از منكر مىپرداخت و اغلب اوقات به تأليف ، تصنيف و تدريس مشغول بود . كتاب قصوى در علم منطق و الابصار در علم اصول فقه و فهرست الاصول و الوثاق در فقه استدلال از آثار اوست .\r\nفرزندش سيّد جواد نيز از علماى قاين بود و در رشادت و بزرگى شهرت داشت و امور شرعيه قاين برعهده او بود در طى سفرى كه به مشهد داشت به رحمت ايزدى پيوست و در همان‌جا مدفون گرديد .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nبهارستان / 282 .\r\nعلى سكندرى\r\n\r\n( 300 ) قاينى - شاه ميرزا ( - 1092 ه ق )\r\nشاه ميرزا قاينى فرزند حسن اهل فضل و كمال بود . علوم عقلى را نزد خوانسارى شارح دروس ( 1016 - 1098 ه ق ) خواند . از ذكاوت بالايى برخوردار بود . در مشهد ماند تا اينكه به سال 1092 ه ق از دنيا رفت .\r\nتعليقاتى چند بر كتابهاى فقهى و فلسفى نوشت . برخى از علماى معاصر حكم به كفر و نجاست او دادند .\r\nطبقات اعلام الشيعة / 257 .\r\nغلامرضا جلالى\r\nقبلة الكتّاب - مشهدى - سلطان على ، جلد دوم\r\nقدس - رضوى - محمّد\r\nقدس خراسانى - جلد دوم\r\n\r\n( 301 ) قزوينى - مجتبى ( 1318 - 1386 ه ق )\r\nآية اللّه حاج شيخ مجتبى قزوينى فرزند مرحوم شيخ احمد تنكابنى قزوينى از علماى وارسته و دانشوران بلندپايه قرن چهاردهم هجرى و از اركان اصلى مكتب تفكيك است .\r\nوى در سال 1318 ه ق در قزوين در خانواده‌اى روحانى متولد شد و با مقدمات و مبانى علوم در شهرهاى قزوين و تهران آشنا شد و سال 1330 ه ق همراه پدر به عراق رفت و مدت هفت سال در شهر نجف از محضر\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nبزرگانى چون سيّد محمّد كاظم يزدى ، ميرزا محمّد تقى شيرازى و ميرزا محمّد حسين نائينى بهره جست و پدرش مرحوم ميرزا احمد كه از شاگردان حاج ميرزا حسين خليلى تهرانى بود در سال 1332 ه ق در نجف فوت كرد .\r\nپس از بازگشت به وطن ، دو سال در قزوين ماند و در آنجا با افكار سيّد موسى زرآبادى قزوينى آشنا شد و به سير و سلوك شرعى روى آورد و از عرفان و اشراق گنوسى و اسكندرانى ديده بازگرفت و به جستجوى اسلام ناب و عرفان و فلسفه اسلامى پرداخت .\r\nدر سال 1339 ه ق به قم رفت و مدتى از محضر آية اللّه شيخ عبد الكريم حائرى يزدى مؤسس حوزه قم استفاده برد و سال 1341 ه ق به مشهد آمد و در محله دريادل جنب تكيه و مسجد علىاكبريها سكونت يافت و ضمن اقامه نماز در مسجد مرويها از معارف بلند بزرگانى چون آقابزرگ حكيم ، ميرزا محمّد آقازاده ، شيخ اسد اللّه عارف يزدى ، شيخ موسى خوانسارى ، ميرزا مهدى غروى اصفهانى و حاج آقا حسين قمى استفاده برد و به مدت چهل سال در حوزه علميه مشهد به تدريس پرداخت و شاگردان برجسته‌اى را در مكتب فكرى خود پرورش داد . ايشان معارف قرآنى و دوره سطح و خارج فقه و اصول را براى عموم طلبه‌ها و متون فلسفى از جمله اشارات و اسفار را براى خواص به روش اجتهادى و همراه نقد تدريس مىكرد .\r\nدر بين سالهاى 1329 تا 1334 ه ش بيان الفرقان را در 5 جلد به رشته تحرير درآورد و رساله‌اى در معرفة النفس ، رساله‌اى در نقد اصول يازده‌گانهء ملا صدرا شيرازى و آثارى در برخى از علوم غريبه نوشت .\r\nاو زندگى بسيار ساده‌اى داشت و نمونه‌اى مجسم از پرهيزكارى و پارسايى بود و از طلبه‌هاى درس‌خوان سخت حمايت و پشتيبانى داشت و براى سادات احترام ويژه‌اى قائل بود .\r\nروز 22 ذيحجه سال 1386 ه ق / 14 فروردين 1346 ه ش چشم از سراى\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nسرابين فروبست و به رحمت الهى و اصل گرديد و در جانب غربى صحن عتيق دفن شد .\r\nالذريعة 26 / 116 ، نگاه حوزه ، ش 12 ، ص 14 ، مجله حوزه ، ش 5 ، ص 44 - 49 ، كيهان فرهنگى ، ش 12 ، ص 33 - 35 .\r\nغلامرضا جلالى\r\n\r\n( 302 ) قزوينى - مهدى ( - 1313 ه ق )\r\nحاج شيخ مهدى قزوينى از واعظان شناخته شده اوايل قرن 14 ه ق است .\r\nوى از قزوين به منظور همجوارى و برخوردارى از نفحات معنوى مشهد الرضا عليه السّلام به اين شهر آمد و به وعظ و تبليغ مشغول گرديد . كتابخانه جامعى داشت و از آن براى مطالعات دينى و علمى خود بهره مىبرد . در اواخر عمر همهء كتابهاى خود را به كتابخانهء آستان قدس رضوى تقديم نمود . او در سال 1313 ه ق در مشهد درگذشت و در صحن عتيق به خاك سپرده شد .\r\nستارگان در كنار خورشيد ولايت / 25 .\r\n\r\n( 303 ) قزوينى - هاشم ( 1270 - 1339 ه ش )\r\nآية اللّه حاج شيخ هاشم قزوينى از بزرگان علما و مدرسين قرن چهاردهم هجرى حوزه علميه مشهد است . در سال 1270 ه ش در قلعه هاشم خان قزوين متولد شد . مقدمات و قسمتى از سطح را در قزوين و تهران آموخت پس از بهره‌ورى از محضر اساتيد آنجا به مشهد آمد و مدتى از محضر آية اللّه\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nحاج ميرزا محمّد آقازاده و آية اللّه ميرزا مهدى غروى اصفهانى استفاده برد و خود به تدريس سطوح عالى و خارج پرداخت و در مدت زمانى نه‌چندان طولانى توانست با پرورش شاگردان نامدار ، تأثير انكارناپذيرى بر فضاى علمى و معنوى حوزه مشهد بگذارد .\r\nوى رسائل ، مكاسب ، كفايه و خارج اصول را در مدرسه فاضلخان و مدرسه نواب تدريس مىكرد و به تعبير مقام معظم رهبرى حضرت آية اللّه سيّد على خامنه‌اى ، حلقات درس او از لحاظ كم و كيف بىنظير بود . آية اللّه واعظ طبسى ، آية اللّه حاج ميرزا مهدى نوغانى ، استاد محمّد تقى شريعتى ، استاد كاظم مدير شانه‌چى ، استاد محمد رضا حكيمى ، آية اللّه صالحى و در رأس همه آية اللّه خامنه‌اى از شاگردان مكتب مرحوم قزوينى به شمار مىروند .\r\nبدون ترديد مهمترين نقش شيخ هاشم قزوينى ، نه تدريس ، بلكه تعليم بوده است . او به نوشتهء استاد محمّد رضا حكيمى ، نمونه برجسته يك عالم دينى و يك روحانى اسلامى واقعى بود .\r\nمردى خردمند ، وارسته ، متواضع ، هوشيار ، متعهد ، شجاع ، روشن‌بين و بيزار از عوام‌فريبى و انحطاطپراكنى و ارتجاع‌گرايى بود . سعهءصدر و مشرب مرحوم حاج شيخ هاشم ، مورد تأييد همهء شاگردان وى است . حضرت آية اللّه خامنه‌اى در سخنرانى 11 تيرماه 1364 در مراسم ديدار با امام‌جمعه و جمعى از مسئولين قزوين يادآور شده است :\r\n« مرحوم آقا شيخ هاشم بسيار براى ما محبوب بود . عالمى بود بسيار سنگين ، متين ، خوش‌بيان ، اهل معنى و زاهد و بىاعتنا به دنيا ، درعين‌حال بسيار روشنفكر ، آن زمان كه اهل علم اهل روزنامه‌خوانى و مجله‌خوانى و اين چيزها نبودند ، ايشان مرتبا مجلّات مختلف را مىگرفت و در جيبش مىگذاشت ، طورى كه كاملا ديده شود و با آن محاسن سفيد خيلى مرد بزرگى بود » .\r\nآية اللّه شيخ هاشم قزوينى در طول حيات خود ، در جريانهاى مهم سياسى\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nخراسان شركت فعال داشت . ايشان از نقش‌آفرينان واقعهء گوهرشاد بود و در شمار مجتهدينى قرار داشت كه پيش از واقعه در منزل مرحوم آية اللّه سيد يونس اردبيلى ، طى تصميم شجاعانه‌اى به رضا خان تلگراف زدند و عمل وى را در زمينه كشف حجاب نكوهيدند . به همين دليل صبح روز يكشنبه 12 ربيع الثانى 1314 ه ش همراه امضاكنندگان ديگر ، يعنى آيات و حجج اسلام : سيّد يونس اردبيلى ، سيّد هاشم نجف‌آبادى ، سيّد على اكبر خوئى پدر سيّد ابو القاسم خويى ، حاج ميرزا حبيب ملكى ، سيّد على سيستانى ، شيخ آقابزرگ شاهرودى ، شيخ على اكبر آشتيانى و سيّد عبد اللّه شيرازى بازداشت و پس از هشت روز ، شب‌هنگام به تهران اعزام شدند .\r\nآية اللّه قزوينى تا شهريور 1320 اجازهء بازگشت به مشهد را نداشت ، بعد از سقوط رضا خان با توصيه آية اللّه ميرزا مهدى اصفهانى و درخواست عده‌اى از فضلا ، ايشان مجددا به مشهد آمد و به تدريس پرداخت .\r\nشيخ هاشم قزوينى سرانجام روز 20 ربيع الثانى 1381 ه ق / 22 مهر 1339 ه ش درگذشت و جنازه‌اش در راهرو رواق دار الضيافه حرم مطهر رضوى واقع در سمت راست ايوان طلاى صحن آزادى كه در حال حاضر كفشدارى شماره 7 مىباشد ، به خاك سپرده شد .\r\nدكتر محمّد رضا شفيعى كدكنى در سوگ استاد خود قصيده‌اى سروده است و ما چند بيت از آن را در ذيل مىآوريم :\r\n امروز بامداد ، هراسان بود * گيسوى آفتاب پريشان بود\r\nمىخواست ، شمع صبح برافروزد * دست سپيده ، خسته و لرزان بود\r\nو آن روشنايى صبحدم آفاق * مشرق نبود ، چاك گريبان بود\r\nدر هر كرانى از افق مشرق * اندوه بيكرانه نمايان بود\r\nانبوه سايه‌گستر اندوهش * در سوگ آفتاب خراسان بود \r\n\r\n","description":"","footnote":"","page_name":" 336 ","page_number":336},
  {"content":"\r\n\r\n آنكو درفش بارقهء فضلش * بر آسمان علم چو كيوان بود\r\nآموخت فرق باطل و حق ما را * رمز آشناى معنى فرقان بود\r\nگاه ستيز در ره حق‌جويى * يكتا مبارز صف ميدان بود\r\nدر ملك زهد و كشور استغنا * بىتاج‌وتخت ، حاكم و سلطان بود\r\nآن مشعل هدايت انسانى * بنياد فخر كشور ايران بود \r\nنگاه حوزه ، شماره 5 / 6 - 8\r\nغلامرضا جلالى\r\nقصير - سيّد محمّد - رضوى - محمد\r\n\r\n( 304 ) قصير ثانى - محمّد ( - 1278 ه . ق )\r\nاو فرزند سيّد محمّد قصير است . وى يكى از علما و فقهاى مشهد مقدس و از مدرسان عالىمقام حوزهء علميه بود و بعد از برادرش سيّد حسن به رياست رسيد و در خدمت پدر خود در مشهد تلمذ نمود . بعد به اصفهان رهسپار گرديد و در محضر مرحوم شيخ محمّد تقى تحصيلاتش را ادامه داد تا به درجه اجتهاد رسيد . پس از آن به كربلا مشرف شد و دو سال در محضر درس مرحوم آقا سيّد محمّد فرزند سيّد على طباطبايى صاحب رياض المسائل حاضر گشت و پس از استفاده احكام و قواعد فقهى به ارض اقدس مراجعت كرد .\r\nاو بعد از وفات برادر مرجعيت عام يافت و در امور شرعى و ترويج احكام اهتمام تمام داشت ، با ارباب دولت همكارى و معاشرت نمىكرد و جمعى از علما از محضر درس او به مرتبه بالايى از علم و عمل دست يافتند .\r\nحاج ميرزا نصر اللّه ، ملا محمّد صادق نيشابورى و آقا ميرزا باباى سبزوارى از شاگردان ايشان بودند . در اوائل فتنه سالار او حسن خان سالار را دعوت كرد و نصايح مشفقانه با او در ميان نهاد ولى اثرى نبخشيد ، به سمت عتبات عازم شد ، و زمانى كه مشهد به دست نيروهاى\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nدولتى افتاد سيد محمّد به مشهد برگشت و در جوار آستان قدس بود تا اينكه در ماه شعبان سال 1278 درگذشت و در پشت سر مبارك به خاك سپرده شد .\r\nفرهنگ خراسان ، 7 / 403 - 401 .\r\nسيد حسن حسينى\r\nقطب المحدثين - موسوى - موسى\r\n\r\n( 305 ) قمى - حسن ( 1329 - 1428 ه ق )\r\nآية اللّه حاج آقا حسن طباطبايى قمى از علماى مبارز و از مراجع عظام و از فرزندان زعيم شيعه مرحوم آية اللّه العظمى حاج آقا حسين قمى ( متوفى 1325 ش ) است .\r\nوى در سال 1329 ق در نجف به دنيا آمد ، دوران كودكى خود را همان‌جا گذارند و در خدمت والد خود به مشهد آمد و در سال 1350 ق به عتبات رفت و در آنجا از محضر آية اللّه ميرزا حسين نايينى و بعضى ديگر از اساتيد مبرز نجف بهره برد ، سپس به مشهد بازگشت و در جريان مسجد گوهرشاد همراه والد خود به عتبات تبعيد شد و در كربلا از محضر والد و اساتيد ديگر استفاده كرد و خود به تدريس سطوح عالى پرداخت . 1\r\nآية اللّه قمى ، پس از ارتحال والد معظم در نجف سال 1325 ش به مشهد بازگشت و در مسجد گوهرشاد به اقامه نماز و تدريس خارج فقه و اصول پرداخت . او در جريان نهضت خرداد سال 1342 / 1368 ق امام خمينى قدّس سرّه را همراهى نمود . بيت ايشان به محاصره مامورين رژيم پهلوى درآمد و ايشان\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nبازداشت و به تهران منتقل شد . تا اينكه محمد رضا پهلوى كه روز 16 فروردين 1343 ش در حرم مطهر امام حضرت رضا عليه السّلام حضور يافته بود ، با بازگشت آية اللّه قمى به مشهد موافقت نمود و فرداى آن ايشان آزاد شد و به مشهد بازگشت و بار ديگر به مبارزه خود عليه جنايات رژيم پهلوى ادامه داد . او در جريان تبعيد امام خمينى قدّس سرّه و مسأله كاپيتولاسيون در بيستم آذر 1343 يك اعلاميه و در اعتراض به تبعيد امام به تركيه در بيست و چهارم مهر 1344 اعلاميه ديگرى را منتشر نمود و با اين اقدامات رژيم را محكوم كرد .\r\nدر روز 3 فروردين 1346 شيخ موسى قمى پيامى از امام خمينى قدّس سرّه به آية اللّه قمى رسانيد و روز 9 فروردين همين سال آية اللّه قمى در مسجد جامع گوهرشاد عليه رژيم پهلوى سخنرانى كرد و از سوى ساواك ممنوع الخروج شد و فرداى آن روز تحت مراقبت مأموران امنيتى به منظور تبعيد به خاش به زاهدان برده شد .\r\nآية اللّه حاجى آقا حسن قمى به مدت دوازده سال در كرج در تبعيد بود و در جمادى الثانى 1398 / ارديبهشت‌ماه 1357 ش درحالىكه هنوز در تبعيدگاه بود ، با انتشار اعلاميه‌اى به انتقاد از رژيم شاه پرداخت و روز جمعه 19 شهريور 1357 به مشهد آمد و مورد استقبال ده‌ها هزار نفر قرار گرفت .\r\nايشان روز جمعه 24 شهريور در منزل خود سخنرانى كرد . او ضمن ستايش از مقاومت مردم و تأكيد بر عقايد و باورهاى آنان ، شعار : خدا ، شاه ، ميهن را شرك دانست . و روز 30 شهريور / 18 شوال 1398 امام خمينى قدّس سرّه با ارسال نامه‌اى به ايشان ، آزادى از تبعيدگاه طاغوت را تبريك گفت . 2\r\nآية اللّه حاج آقا حسن طباطبايى قمى در روز 21 خرداد 1386 در اولين ساعات صبح در بيمارستان امام رضا عليه السّلام در مشهد ديده از جهان فروبست و پيكر پاك وى روز 22 خرداد از محل بيت آن مرحوم واقع در چهارباغ جنب مدرسه امام صادق عليه السّلام تشييع گرديد و در\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nدار الشكر پشت سر مبارك حضرت به خاك سپرده شد . در مراسم تشييع ايشان آيات و اساتيد حوزه شركت داشتند و آية اللّه عظمى وحيد خراسانى بر پيكر ايشان نماز خواند .\r\nمقام معظم رهبرى حضرت آية اللّه سيد على خامنه‌اى در پيام تسليت خود در تمجيد از خدمات ايشان بيان داشته است : « ساليان درازى از عمر بابركت اين فقيه مجاهد در راه مبارزه با رژيم طاغوت گذشت و بيانات پرشور ايشان گرمابخش نيروهاى مبارز بود . رنج محنت زندان و تبعيد نتوانست در عزم راسخ آن بزرگوار خلل وارد آورد و تا لحظه پيروزى انقلاب تلاش ايشان را متوقف سازد .\r\nغلامرضا جلالى\r\n1 - محمّد شريف رازى : گنجينه دانشمندان 7 / 142 .\r\n2 - غلامرضا جلالى : تقويم تاريخ خراسان / 288 .\r\nقوام الحكماء - حسينى بجنوردى - اسماعيل\r\n\r\n( 306 ) قوچانى - ذبيح اللّه ( 1329 - 1414 ه ق )\r\nحاج شيخ ذبيح اللّه قوچانى از علماى عامل و مجتهدين نامدار معاصر قوچان است ، وى در سال 1329 ه ق / 1289 ه ش در روستاى خيرآباد مايوان متولّد شد و در 13 سالگى براى تحصيل به شهر قوچان رفت و در ظرف سه سال مقدمات را آموخت . سپس به سال 1345 ه ق به مشهد آمد ، و در ارض اقدس به تكميل ادبيّات عرب و سطح پرداخت . پس از شش سال توقف در اين شهر ، سال 1351 ه ق به نجف\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nاشرف هجرت نمود و در آنجا درسهاى فقه و اصول را نزد مرحوم آية اللّه آقا ضياء عراقى و آية اللّه حاج سيّد محمود شاهرودى ، سيد ابو الحسن اصفهانى و ساير اساتيد حوزه نجف فراگرفت و پس از 20 سال اقامت در نجف و نيل به درجهء اجتهاد ، در سال 1371 ه ق به قوچان مراجعت كرد و در اين شهرستان به ترويج و نشر احكام اسلامى و تدريس علوم دينى پرداخت و پس از ده سال خدمت فرهنگى و علمى در قوچان ، در سال 1381 ه ق به مشهد عزيمت كرد و مجاورت دائمى حضرت ثامن الحجج عليه السّلام را اختيار نمود . او علاوه بر مقام علمى و جامعيت از وارستگى و معنويت والايى برخوردار بود .\r\nاز اقدامات مفيد وى تأسيس مدرسهء علوم دينى محموديهء فاروج است كه طلاب علوم دينى تا سطح لمعتين و رسائل در آنجا به تحصيل ادامه مىدهند .\r\nشيخ ذبيح اللّه در كمال زهد و تقوا در مجاورت امام هشتم زندگى مىكرد تا اينكه در سحرگاه روز سه‌شنبه 24 اسفند 1372 ه ش / سوم شوّال 1414 ه ق براثر سكته قلبى درگذشت و در ميان اندوه فراوان علاقه‌مندانش در صحن آزادى نزديك ايوان طلا به خاك سپرده شد .\r\nاتركنامه / 250 ، گنجينهء دانشمندان 6 / 221 - 222 .\r\nابراهيم زنگنه\r\n\r\n( 307 ) قوچانى - رمضانعلى ( - 1366 ه ق )\r\nحاج شيخ رمضانعلى قوچانى از علماى زاهد و متقى بود و عوام و خواص به او توجه داشتند و در انزوا مىزيست .\r\nاز شاگردان آخوند خراسانى است و در مسجد معروف پيرزن ، كه اكنون در محل مسجد گوهرشاد به شكل حوض بزرگى درآمده است ، نماز مىخواند و 28 رجب سال 1366 ه ق درگذشت و در رواق دار الضيافه حرم مطهر دفن گرديد .\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nضميمه تاريخ علماى خراسان / 296 ، گنجينه دانشمندان 7 / 157 .\r\nغلامرضا جلالى\r\n\r\n( 308 ) قوچانى - سيّد رضا ( - 1368 ه ق )\r\nسيّد رضا كاهانى قوچانى از علما و ائمه جماعت مشهد و از شاگردان آخوند خراسانى است . وى پس از مراجعت از نجف در مشهد مقيم شد و بيش از سى سال در مسجد جامع گوهرشاد اقامه نماز جماعت مىكرد و سالهاى آخر عمر نابينا شد . او شب 24 شوال 1368 ه ق درگذشت و در صحن آزادى دفن گرديد . در نقباء البشر سال فوت ايشان 1358 ه ق آمده است .\r\nضميمه تاريخ علماى خراسان / 295 .\r\nابراهيم زنگنه\r\n\r\n( 309 ) قوچانى - محمّد ( 1294 - 1364 ه ق )\r\nحاج شيخ محمّد غروى قوچانى معروف به « شيخ محمّد كبير » از اعلام بزرگوار و مدرسى عالىمقام بود . سال 1294 ه ق در روستاى رسالت ( چرى ) به دنيا آمد ، پس از آشنايى با خواندن و نوشتن نزد آخوند ملّا اسماعيل ، مقدمات را در قوچان فراگرفت و به مشهد آمد و در 21 سالگى عازم نجف شد و هفت سال در آموزش علوم تلاش كرد و در بازگشت در تهران با به توپ بستن مجلس توسط مستبدين به\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nمخالفت برخاست و از سوى شاه به مرگ تهديد گرديد .\r\nحاج شيخ محمّد كه از مقامات علمى بالايى برخوردار بود ، از تهران به قوچان آمد و به تدريس فقه و اصول و قضاوت پرداخت و در اواخر حيات خود به مشهد نقل مكان كرد و عصرها در مدرسهء ابدال خان به تدريس مشغول شد ، سرانجام ششم صفر سال 1364 ه ق درگذشت و در محل دار الضيافه حرم مطهر امام هشتم عليه السّلام دفن گرديد .\r\nضميمه تاريخ علماى خراسان / 296 ، اتركنامه 247 - 248 ، گنجينه دانشمندان 7 / 157 .\r\nابراهيم زنگنه\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n\r\nك\r\n\r\n( 310 ) كاشانى - سيّد حسن ( - 1342 ه ق )\r\nسيّد حسن فرزند سيّد احمد بن ركن الدّين حسينى كاشانى از علماى مقيم مشهد بود و سالها خدمت مشايخى چون ملّا على بن ميرزا خليل تهرانى نجفى ، سيّد حسين كوه‌كمرى ، شيخ محمّد حسين كاظمى ، ملّا محمّد معروف به فاضل ايروانى و ميرزا حبيب اللّه رشتى ، در عتبات به تحصيل پرداخت و با دريافت اجازه روايى از برخى اساتيد خويش در حدود سال 1297 ه . ق به مشهد آمد و مدتها به تدريس و تبليغ اشتغال ورزيد . سيّد يحيى بن محمّد بن حسن معروف به هندى از شاگردان ايشان است . كه در سال 1337 از او اجازه نقل روايت اخذ نمود .\r\nكوثر الحياض در فقه كه شرحى است بر رياض در پنج جلد ، نتايج الافكار ، مفتاح مقفلات الاصول فى توضيح معضلات الفصول در علم اصول در هفت جلد ، هداية الابرار فى شرح شرايع الانوار و الموائد الحسينية در تعليقات بر الروضة البهيّة در 20 جلد ، از آثار قلمى اوست .\r\nوى در سال 1342 ه ق در مشهد فوت كرد و در رواق دار الضيافه حرم دفن گرديد .\r\nالذريعة 11 / 182 ، 21 / 350 ، اعيان الشيعة 6 / 14 ، گنجينه دانشمندان 6 / 252 ، تاريخ آستان قدس / 338 ، اثرآفرينان 5 / 9 .\r\nابراهيم زنگنه\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n\r\n( 311 ) كاشانى - عبد اللّه ( - 1303 ه ق )\r\nمولانا عبد اللّه كاشانى ، معروف به « مجتهد كاشانى » از علماى نامدار ساكن مشهد و اهل زهد و تقوا بود . در نجف نزد شيخ مرتضى انصارى و ديگران درس آموخت و به مشهد آمد و تا پايان حيات خود به تدريس و تبليغ پرداخت . سيّد عبد الحسين طباطبايى از شاگردان اوست . وى در 11 صفر سال 1303 ه ق در مشهد فوت كرد و در توحيدخانه حرم دفن شد .\r\nنقباء البشر 3 / 1187 ، ضميمه تاريخ علماى خراسان / 297 ، تاريخ آستان قدس / 337 ، سند شمارهء 11 / 11834 اداره اسناد آستان قدس رضوى .\r\nابراهيم زنگنه\r\n\r\n( 312 ) كاظمينى - محمد حسن ( - 1305 ه ش )\r\nشيخ محمد حسن كاظمينى از علماى بنام كاظمين بود و پدرش شيخ محمّد جمالى قابچى از اساتيد بزرگ حوزه بود و در مرقد كاظمين عليه السّلام مسئوليت مهمى داشت و فرزندان ايشان آل جمالى خوانده مىشوند كه در بين آنها علما و دانشوران چندى پديدار شد .\r\nشيخ محمّد حسن كاظمينى پس از جريان مبارزه با انگليسيها در عراق به ايران تبعيد شد و همراه مرحوم آية اللّه شيخ مهدى خالصى به مشهد آمد و در اين شهر كميته‌اى را همراه با تعدادى از علماى مهاجر و مجاور از جمله ميرزا مرتضى يزدى ، حاج آقا حسين قمى ،\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nشيخ على اكبر نهاوندى ، شيخ محمد نهاوندى ، شيخ حسن برسى ، سيد صدر الدّين ، حاج ملا هاشم ، حاج سيد عباس شاهرودى ، سيد رضا قوچانى ، آية اللّه آقازاده ، به منظور ايجاد ارتباط با مسلمانان ديگر و مشاركت اسلامى با آنها و جلوگيرى از فعاليتهاى غير دينى از جمله مصرف نوشابه‌هاى الكلى و بىحجابى زنان و شركت بانوان در تئاتر پديد آوردند .\r\nكاظمينى در پايين پاى حضرت رضا عليه السّلام اقامه نماز مىكرد و در سال 1305 ه ش / 1345 ه ق در مشهد درگذشت و مرحوم حاج ملا هاشم خراسانى ايشان را تغسيل و تكفين كرد و بر او نماز خواند و در دار السياده زير چهل‌چراغ دفن شد .\r\nمرحوم شيخ محمّد حسن كاظمينى از همسر اول خود كه نوه علامه سيد صادق طباطبايى معروف به سنگلجى ، از اساتيد برجسته حوزه نجف و در شمار مهم‌ترين شاگردان نايينى مدفون در حرم عبد العظيم عليه السّلام ، سه فرزند به نام‌هاى ميرزا مهدى ، شيخ محمد على و حاج محمّد جواد داشت . مرحوم شيخ محمد حسن موقع مهاجرت در تهران همسر دوم اختيار كرد كه فرزندان او به نام احمد ، محمود ، محمد باقر و محمّد صادق با فاميل جمالى اشتهار داشته‌اند .\r\nغلامرضا جلالى\r\n\r\n( 313 ) كافى - احمد ( - 1389 ه ق )\r\nميرزا احمد كافى امامى ، فرزند ملّا رمضان يزدى از سخنوران نامدار سدهء اخير است . در يزد متولد شد و در مدرسهء مصلّى تدريس و در بعضى از مساجد ، اقامه جماعت مىنمود ، تا اين كه به مشهد هجرت نمود و پس از مدتى درد چشمى به او عارض شد كه بتدريج او را از بينايى محروم كرد .\r\nميرزا احمد وقتى از همه جا مأيوس شد به حرم امام رضا عليه السّلام رفت و از روح پاك امام همام على بن موسى الرضا عليه السّلام\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nاستمداد طلبيد و به‌طور معجزه‌آسايى بهبود يافت . و ديگر اثرى از نابينايى او بر جاى نبود . وى پس از بهبودى كافى در كوچه زردى بالا خيابان سكونت گزيد و در مسجد جعفرىها به اقامه جماعت و ترويج دين پرداخت و شب دوشنبه 15 رجب سال 1389 ه ق بدرود حيات گفت و در صحن عتيق ، مقابل قبر شيخ حرّ عاملى دفن شد . حاج شيخ زين العابدين كافى و حاج محمّد كافى پدر مرحوم حاج شيخ احمد كافى خراسانى از وعاظ معروف عصر محمد رضا پهلوى كه در آستانه انقلاب اسلامى در يك تصادف جان به جان‌آفرين تسليم كرد ، فرزندان ايشان هستند .\r\nگنجينه دانشمندان 7 / 158 - 159 .\r\nابراهيم زنگنه\r\n\r\n( 314 ) كافى مشهدى ( - 969 ه ق )\r\nكافى مشهدى از ذريه خواجه نصير الدّين طوسى است . پدرانش در آذربايجان به كار قضاوت مشغول و از اهل علم بودند . وى فردى دانشمند و خطاط ماهرى بود كه در نستعليق و شكسته‌نويسى مهارت داشت ، به سال 969 ه ق در قزوين درگذشت و بدنش به مشهد منتقل شد و در اين شهر دفن گرديد .\r\nاعيان الشيعة 9 / 22 ، فرهنگ خراسان 6 / 57 ؛ تاريخ نظم و نثر در زبان فارسى 2 / 703 .\r\nغلامرضا جلالى\r\n\r\n( 315 ) كامياب - سيّد رضا ( 1329 - 1360 ه ش )\r\nحجة الاسلام سيد رضا كامياب ، روحانى مبارز ، مؤمن و متقى ، مرداد 1329 شمسى در روستاى نوده گناباد در خانواده‌اى روحانى چشم به جهان باز كرد . سيزده‌ساله بود كه به حوزه علميه گناباد وارد شد و براى ادامه تحصيلات حوزوى به مشهد آمد و به\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nفراگيرى علوم اسلامى مشغول گرديد و مدتى در حوزه درس آية اللّه شيخ ابو الحسن شيرازى شركت نمود .\r\nسال 1347 با آية اللّه خامنه‌اى رهبر فرزانه انقلاب آشنا شد و راهبردهاى نوينى را در چشم‌انداز زندگى دريافت نمود . وى در نشستهاى مخفى و خصوصى آية اللّه خامنه‌اى حضور مىيافت . در جريان جشنهاى 2500 ساله به علت فعاليتهايى كه عليه رژيم پهلوى داشت ، مورد شناسايى مأموران امنيتى قرار گرفت و مدتى تحت تعقيب بود و در جريان انقلاب به افشاگرى عليه رژيم شاه در شهرهاى مختلف از جمله كرمان پرداخت .\r\nكامياب پس از پيروزى انقلاب با نهادهاى مختلف انقلابى همكارى داشت و زندگى خود را وقف توده‌هاى مردم كرد . او با دشمنان اسلام و انقلاب اسلامى سر ناسازگارى داشت و مناعت طبع او مانع از آن مىشد كه به امور مادى رويكرد داشته باشد . ايمان ، بصيرت ، توكل و قاطعيت از گرايشهاى درونى و درون‌مايه‌هاى معنوى وى بود .\r\nاو اهميت ولايت فقيه در نظام اسلامى را باور داشت و مىگفت با جمعيتها و تشكيلاتى مىتوانم همكارى داشته باشم كه تابع خط امام و ولايت فقيه باشند .\r\nموقعيت مردمى كامياب موجب شد كه در انتخابات ميان‌دوره‌اى مجلس شوراى اسلامى كه روز جمعه دوم مرداد 1360 برگزار شد ، از سوى مردم مشهد به نمايندگى انتخاب گردد ، ولى يك هفته پس از انتخاب ، ساعت 44 / 11 صبح روز هشتم مرداد 1360 در محل\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nتقاطع بلوار راه‌آهن با خيابان خواجه ربيع ، به دست يكى از اعضاى منافقين هدف قرار گرفت و در بيمارستان امداد ( شهيد كامياب ) به شهادت رسيد و روز نهم مرداد جنازه‌اش تشييع و در رواق دار الزهد حرم دفن شد .\r\nشهداى روحانيت شيعه 2 / 179 - 180 .\r\nغلامرضا جلالى\r\nكاهانى - قوچانى - سيد رضا\r\nكبير - مهدى - واعظ - مهدى\r\n\r\n( 316 ) كجورى - ابو القاسم ( 1279 - 1337 ه . ق )\r\nآية اللّه شيخ ابو القاسم كبير كجورى از تحصيل‌كردگان حوزهء نجف اشرف و مازندران است . ايشان در منطقه نوشهر ، نور و كجور با عنوان شيخ ابو القاسم كبير و شيخ ابو القاسم مشايخ و شيخ ابو القاسم مجتهد شهرت داشته است .\r\nشيخ در روستاى پول كجور از توابع شهرستان نوشهر در ششم دىماه 1279 ه . ق در خانواده علم و اجتهاد متولد شد . پدرش آية اللّه ملا على بابا كجورى از مشاهير و مجتهدين خطه كجور و شاگرد شيخ اعظم مرتضى انصارى در حوزه نجف بود كه در سنين ميانسالى وارد حوزه علميه شد و در سال 1289 ه . ق نيز حوزه علميه سنگ تجن نوشهر را تأسيس نمود كه حاصل آن تربيت صدها نفر از علما و فضلاى منطقه است . مرحوم شيخ ابو القاسم كجورى از طرف مادرى نيز منسوب به آية اللّه شيخ مهدى كجورى شيرازى است . مرحوم ملا على بابا كجورى فرزند خود را به خاطر علاقه وافرى كه به پيامبر اكرم داشت ابو القاسم ناميد .\r\nايشان دوران كودكى خود را در همان روستاى پول كجور در دامن طبيعت گذرانيد و مقدمات دانش‌آموزى مانند روخوانى قرآن مجيد و ادبيات فارسى را در مكتب‌خانه همان ديار آموخت .\r\nسپس در حوزه علميه سنگ تجن نوشهر مقدمات علوم اسلامى و\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nدانش‌هاى رايج زمان را نزد پدرش و ساير اساتيد تا پايان رسائل و مكاسب گذراند و احتمالا در سن 17 سالگى براى شركت در درس خارج و تكميل دانش خود عازم عتبات عاليات و حوزه نجف اشرف شد . در آنجا نزد اساتيد بزرگ و نامدار آن سامان ، ميرزا حبيب اللّه رشتى ، شيخ زين العابدين مازندرانى ، فاضل اردكانى ، ميرزاى شيرازى و ميرزا محمّد تنكابنى كسب علم كرد . پس از 8 سال اقامت ، آموزش و خودسازى معنوى و با اجازه اجتهاد از مرحوم ميرزا حبيب اللّه رشتى و ساير مراجع به زادگاه خود مراجعت نمود . و به تدريج مرجع تقليد و حل مرافعات و پناهگاه مردم گرديد و دستگاه قضايى اسلامى بسيار مهمى را در آنجا داير و در امر به معروف و نهى از منكر ، اقامه و اجراى حدود اسلامى بسيار سخت‌كوشى از خود نشان داد .\r\nنظارت عاليه بر حوزه علميه سنگ تجن نوشهر كه با مديريت برادر ايشان مرحوم شيخ شجاع الدّين اعوانى اداره مىشد و نيز نقش‌آفرينى در جنبش مشروطيت و مخالفت با استبداد از ديگر اقدامات ايشان مىباشد .\r\nشيخ ابو القاسم اهل زهد و ورع بود و در سوگوارى حضرت سيد الشهداء و اقامه عزاى ائمه هدى بىنهايت مداومت و مواظبت مىنمود . شب‌ها تا صبح به عبادت ، تضرع ، زارى و مناجات با حضرت بارىتعالى مشغول و صبح‌ها استراحت مىكرد . فضائل معنوى و كرامات مختلف ايشان نزد ساكنين منطقه كجور مشهور و سينه‌به‌سينه نقل مىگردد . كمك به ايتام و مستمندان ، مستغنى بودن از زخارف دنيوى ، ساده‌زيستى ، توجه به فضائل اخلاقى و مقامات عاليه معنوى از امتيازات آن عالم فرزانه بوده است .\r\nبرخوردارى از قلم شيوا و قدرت تفكر و دريافت موجب گرديد تا آثار قلمى زيادى از ايشان به رشته تحرير درآيد .\r\nكتاب كشف الشكوك و رساله « قاعده ما لا يضمن بصاحبه » ايشان در\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nسال 1314 ه . ق به چاپ رسيد كه در كتاب الذريعة مرحوم آقابزرگ تهرانى نيز ذكر شده است . كتابها و رساله‌هاى اجتماع امر و نهى ، بيع و معاملات ، حجيت اجماع ، حجيت ظن ، حجيت فهم عرف ، شهره ، استصحاب ، مشتقات ، مطلق و مقيد تقليد ميت و عدم جواز ، عام و خاص مطلق و مقيد ، شبهه محصوره و غير محصوره و نيز رساله « منظومه طهارت تا آخر صلاة » از آثار علمى ديگر مرحوم شيخ ابو القاسم كجورى طالقانى است كه هنوز به چاپ نرسيده است . همچنين كتابخانه شخصى ايشان در روستاى پول كجور در نزد احفاد ايشان كه به مشايخى شهرت دارند هنوز داير است .\r\nسرانجام اين عالم بزرگ در روز نوزدهم رمضان سال 1337 ه . ق ساعت 2 بعد از ظهر و در سن 58 سالگى درگذشت و منطقه كجور سياهپوش و عزادار گرديد و جنازهء ايشان توسط سى نفر از بزرگان و علماى منطقه به مشهد مقدس منتقل و در حرم امام رضا عليه السّلام و در جوار مرقد شيخ بهايى مدفون گرديد .\r\nغلامرضا جلالى\r\n\r\n( 317 ) كجورى - عبد النّبى ( 1333 - 1419 ه ق )\r\nآية اللّه حاج شيخ عبد النبى كجورى فرزند شيخ نور اللّه از علماء و مجتهدان مازندرانى مقيم خراسان است كه متجاوز از نيم قرن در جوار حضرت امام رضا عليه السّلام به امر تدريس و ارشاد مردم مشغول بوده است .\r\nوى در حدود سال 1333 ه ق در منطقهء كجور در خاندانى روحانى متولد\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nشد ، در سال 1348 ه ق به آمل رفت و در مدرسهء مسجد جامع آن شهر در خدمت مرحوم شيخ احمد نورى به تحصيل پرداخت . بعد از يك سال در ذيحجّهء سال 1349 ه ق به قم رفت و در نزد شيخ موسى گيلانى ، شيخ حيدر تبريزى ، ميرزا على يزدى ، شيخ عباس ملّا حاجى تهرانى صاحب شرح اصول كافى به تحصيلات خويش ادامه داد .\r\nبعد از يك سال و نيم يعنى حدود اواسط سال 1351 ه ق براى تكميل تحصيلات عاليه به نجف اشرف مهاجرت كرد . پس از چند ماه توقف به علّت عدم سازگارى آب‌وهوا به سامرا رفت و در آنجا از محضر مرحوم سيّد على يزدى ، آية اللّه آقا ميرزا حبيب اشتهاردى ، شيخ آقابزرگ تهرانى ، شيخ حسين نجّار ، ميرزا ابو الحسن عسكرى فرزند آقا ميرزا محمّد سامرايى تحصيل نمود .\r\nاو پس از چهار سال تحصيل در سامرا مجدّدا وارد حوزهء علميه نجف اشرف شد و سطوح مختلف را در خدمت آيات شيخ مرتضى زاهد طالقانى ، ميرزا ابو الحسن مشكينى صاحب حاشيه بر كفايه ، آقا ميرزا باقر زنجانى ، شيخ عبد الرسول جواهرى ، شيخ محمّد سماوى ، سيّد جواد عينكى ، شمس بخارايى و سيّد ابو القاسم خويى فراگرفت . آنگاه دورهء خارج فقه و اصول را خدمت آية اللّه آقا ضياء عراقى و آية اللّه شيخ محمّد حسين كمپانى به پايان رسانيد و به درجهء اجتهاد نايل آمد .\r\nوى در حدود سال 1360 ه ق به ايران مراجعت كرد و در مشهد مقدس رضوى اقامت نمود و ضمن بهره‌گيرى از محضر آية اللّه ميرزا مهدى اصفهانى به مدت 4 الى 5 سال در حوزهء علميهء مشهد به تدريس سطوح مختلف پرداخت . چون در اين زمينه علاقمند و فعال بود ، مدرسه علوم دينى كجورى را تأسيس كرد و خودش و عدّهء ديگر از استادان حوزه در آنجا به تدريس اشتغال داشتند .\r\nايشان شخصى متّقى و پرهيزكار و\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nزاهد بود و چون در ايام زندگى فرزندى نداشت كار روزانه خويش را تدريس در مدرسه قرار داده بود . تا اينكه بالاخره در اثر يك بيمارى طولانى در روز 24 آبان 1377 ه ش / 25 رجب المرجب سال 1419 ه ق درگذشت و در روز 25 آبان 1377 ه ش در صحن آزادى ( جديد ) حرم حضرت رضا عليه السّلام به خاك سپرده شد .\r\nغلامرضا جلالى\r\n\r\n( 318 ) كجورى تهرانى - محمد باقر ( 1255 - 1313 ه ق )\r\nمولى حاج محمّد باقر كجورى تهرانى فرزند مولى اسماعيل ( م 1278 ه ق ) مدرّس مدرسه صدر تهران و از مفسّرين و وعاظ مشهور است .\r\nوى سال 1255 ه ق متولد شد و پس از آشنايى با مقدمات نزد پدر و ديگر علما ، عازم عتبات شد و مدتى نزد اساتيد فقه و اصول از جمله سيد ابراهيم قزوينى و صاحب ضوابط درس خواند و با دريافت اجازه از ايشان به ايران مراجعت كرد . در تهران به تبليغ پرداخت و مورد توجه عموم مردم قرار گرفت .\r\nايشان چهل سال به وعظ و ارشاد مشغول بود ، از مبالغه و اغراق دورى مىجست و بيشتر طلاب و فضلاى حوزه در پاى منبر او حضور مىيافتند . چنان ازدحامى در مجالس او به وجود مىآمد كه مستمعين مجبور مىشدند ساعتى پيش از سخنرانى به منظور داشتن جا در مجلس حضور پيدا كنند .\r\nكجورى به تحقيق و تأليف هم علاقمند بود . خصائص فاطميه در\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nفضائل حضرت فاطمه عليها السّلام چاپ سنگى 1318 و جنة النعيم در احوال حضرت عبد العظيم و السراج الوهاج فى العروج و المعراج\r\nكتاب خطوات الشيطان فى خطرات الانسان ، كتاب المنتخب فى شرح دعا الرجب ، كتاب هداية المرتاب فى تحريف الكتاب ، كتاب شرح توحيد مفضل بطريق المفصل ، رساله نوروزيه ، رسالة الاسرار فى كيفيته الاسفار و رسالة سبل الفجاج فى المنازل و مواقف الحاج ، از آثار قلمى ايشان است .\r\nكجورى در 58 سالگى در سفر زيارتى در مشهد ، روز جمعه 21 ربيع الاول سال 1313 به بيمارى استسقا درگذشت و برحسب وصيتش در حرم مطهر كنار بقعه شيخ بهائى دفن شد . برادرش حاج ملّا محمّد سلطان المتكلمين كتابى به نام زبدة المآثر فى ترجمة حاج ملا باقر و استاد محمّد باقر ساعدى كتاب تذكره باقريه را در شرح حال وى نوشته‌اند .\r\nفهرست كتابخانه آستان قدس 5 / 264 - 265 ، شرح حال رجال ايران 1 / 184 ، ضميمه تاريخ علماى خراسان / 285 ، ريحانة الادب 6 / 291 ، الذريعة 7 / 137 و 12 / 163 ، تتمه كتاب خصائص فاطميّه / 471 - 474 .\r\nغلامرضا جلالى\r\n\r\n( 319 ) كدكنى - هادى ( 1268 - 1353 ه ش )\r\nشيخ هادى كدكنى در كدكن از توابع تربت حيدريه به دنيا آمد . تحصيلات مقدماتى را نزد پدربزرگش مرحوم حاج ملّا محمّد به انجام رسانيد و در 22\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nسالگى به مشهد مهاجرت كرد . در مدرسهء خيراتخان به ادامهء تحصيل پرداخت و پس از تكميل تحصيلات در زمينه‌هاى فقه و اصول و ديگر علوم عقلى و بهره‌گيرى از حوزه درس اساتيدى همچون حضرات آيات حاج آقا حسين قمى و حاج ميرزا محمّد آقازاده ، تا سال 1350 ، به امر تدريس در زمينه‌هاى منطق و فلسفه مشغول شد . استاد مدير شانه‌چى و پرفسور جواد فلاطورى و سيّد جواد مصطفوى از شاگردان ايشان هستند .\r\nسرانجام در پنجم مهر 1353 ه . ش بدرود حيات گفت و در توحيد خانهء مباركه به خاك سپرده شد .\r\nغلامرضا جلالى\r\nكركى - عاملى ، عبد العالى\r\n\r\n( 320 ) كركى جزائرى - على بن هلال ( - حدود 904 ه ق )\r\nابو الحسن شيخ على كركى جزائرى ، فقيهى اصولى ، حكيمى متكلم و جامع علوم عقلى و نقلى بود . وى نزد ابن فهد حلّى و شيخ حسن بن العشرة درس خواند و خود از اساتيد محقق ثانى على بن عبد العالى عاملى است . الدر الفريد در توحيد و كتاب الطهارة كه به امر شاه‌طهماسب صفوى نوشته شده از آثار اوست .\r\nكركى انسانى فروتن و از پارسايان بود . او بيشتر عمر خود را در عتبات گذراند و حدود 904 ه ق فوت نمود .\r\nجسد وى در اصفهان به امانت به خاك سپرده شد و پس از مدتى ، حدود سال 1023 ه ق همراه جنازه شيخ عبد العالى بن محقق ثانى به مشهد منتقل و در رواق دار السياده حرم به خاك سپرده شد . وى از سيد حسين بن سيد حيدر حسينى عاملى اجازه نقل روايت داشته است ، تنها يك دختر داشت كه خاتونى فاضله و متدينه بود كه به عقد مرحوم شيخ بهائى درآمد . او از پدرش بالغ بر 5 هزار كتاب نفيس به ارث برد كه همه را در اختيار شوهرش شيخ بهائى قرار داد .\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nامل الآمل 1 / 110 ، منتخب التواريخ / 678 ، اعيان الشيعة 8 / 369 .\r\nغلامرضا جلالى\r\n\r\n( 321 ) كرمانشاهى - محمّد نجف ( - 1292 ه ق )\r\nمولانا حاج محمّد نجف در اصل از كرمانشاه بود . در اوايل جوانى به مشهد آمد و در فقه ، اصول ، درايت ، اخبار ، تفسير ، رجال ، علوم رياضى متبحر شد .\r\nمدتى قدم در طريقت نهاد و به اصفهان رفت و در مساجد و منابر به موعظه پرداخت . با علماى آنجا اختلاف مشرب يافت ، عازم تهران شد و بار ديگر به مشهد آمد و تا آخر عمر مجاور گرديد . مشربش به طريقه اخباريها نزديك بود و سنش از 90 سال تجاوز نمود و سال 1292 ه ق به رحمت حق و اصل و در حرم دفن گرديد .\r\nتنقيح المرام فى علم الكلام ، خلاصة الانساب ، غناء الاديب عن فهم مغنى اللبيب ، خلاصة العروض ، الحديقة فى علم القيافة ، كشف الغوامض فى علم الفرائض ، شرح خطبه الزهراء ، شرح دعاى كميل ، شرح دعاى جوشن ، شرح دعاى صباح ، شرح شرايع الاسلام و جامع الاحاديث از آفرينشهاى علمى و قلمى اوست و بجز اين آثار ، رساله‌هاى ديگرى نيز دارد .\r\nتاريخ علماى خراسان / 113 - 114 ، مطلع الشمس 2 / 709 ، الذريعة 16 / 63 و 19 / 221 و 248 و 255 و 331 .\r\nابراهيم زنگنه\r\n\r\n( 322 ) كرمانى - على ( - 1322 ه ق )\r\nآخوند ملّا على كرمانى ، بود ، پس از تحصيل علوم الهى به اقامهء جماعت در مسجد جامع كرمان پرداخت . حكومت وقت چون نتوانست با تطميع و تهديد او را راضى كند تا هنگام تردد به مسجد از بازارى كه آن را به‌طور غصبى و با نارضايتى مردم ساخته بودند ، عبور نمايد ، لذا او را به مشهد تبعيد كرد .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nآخوند ملّا على كرمانى به مشهد آمد و سالها در پارسايى و پرهيزكارى سپرى كرد و به تدريس و ترويج معارف اسلامى همت گماشت و به تاريخ 26 جمادى الاول سال 1322 ه ق دار فانى را وداع گفت و در محل دار السياده حرم به خاك سپرده شد . سجع مهر او كه در ذيل اسناد موجود است چنين بود : الحق مع على و على مع الحق .\r\nضميمه تاريخ علماى خراسان / 298 و سند شماره 27 / 11995 اداره اسناد آستان قدس رضوى .\r\nابراهيم زنگنه\r\n\r\n( 323 ) كفايى - ميرزا احمد ( 1300 - 1391 ه ق )\r\nآية اللّه حاج ميرزا احمد كفايى ، يكى از چهره‌هاى مطرح خراسان در قرن حاضر است . ايشان فرزند سوم آخوند ملّا محمّد كاظم خراسانى است .\r\nربيع الاول سال 1300 ه ق در شهر نجف متولد شد . تحصيلات مقدماتى خود را نزد شيخ زين العابدين شاهرودى و شيخ ابراهيم دشتى و مكاسب را نزد آية اللّه سيّد ابو الحسن اصفهانى و رسائل و كفايه را نزد برادر خود آية اللّه ميرزا محمّد آقازاده فراگرفت ، سپس معقول و منقول را نزد آية اللّه شيخ احمد شيرازى و درس خارج فقه و اصول را از سال 1319 ه ق در مجلس درس پدر خود مرحوم آخوند خراسانى ، حاضر شد و به درجهء اجتهاد نايل گرديد .\r\nميرزا احمد سال 1329 ه ق در زمان حيات پدر به ايران آمد و هنگام درگذشت آخوند ، كه همان سال به وقوع\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nپيوست ، در مشهد بود ، سپس به عراق بازگشت و در انقلاب مردم عراق عليه انگليس كه به رهبرى علما و مراجع صورت مىگرفت ، شركت كرد . او از مشاورين نزديك آية اللّه ميرزا محمّد تقى شيرازى و در شمار تبعيدشدگان به ايران بود و پس از بازگشت تبعيديها ايشان به دعوت مردم به مشهد آمد و در اين شهر ساكن شد .\r\nوى پس از فوت برادر بزرگش ميرزا محمّد آقازاده ، رياست علمى حوزه مشهد را به عهده گرفت و در اين مدت چندبار به قم سفر كرد و مورد احترام مؤسس حوزه قم مرحوم حاج شيخ عبد الكريم حايرى قرار گرفت .\r\nميرزا احمد در زمان حكومت رضا خان ، علىرغم سخت‌گيرىهايى كه وجود داشت ، در مشهد حوزه درسش را حفظ كرد و پس از شهريور 1320 و سقوط رضا خان ، تصدى حوزه و امور دينى مشهد در شرايطى به عهده مرحوم كفايى گذاشته شد كه قشون روس در مشهد به سر مىبرد و توده‌اىها شب و روز فعاليت سياسى داشتند ، او با تشكيل هيئت‌هاى مذهبى و راه انداختن دسته‌هاى عزادارى و روضه و منبر كه ساليان مديد ممنوع بود ، توانست سدى در برابر نفوذ فرهنگى شوروى به وجود آورد . او تا زمان نهضت ملّى با توده‌اىها درگيرى داشت و در مسائل شهر دخالت مىكرد و در دوره نهضت ملّى ، بخصوص با توجه به نقش منفى كه دسته‌هاى مذهبى در سقوط مصدق و تقويت رژيم شاه داشتند ، سخت مورد حمله مخالفين بود و جرايد به ايشان اهانتها كردند و ايشان مدتى به قم سفر كرد و مورد تجليل آية اللّه بروجردى قرار گرفت .\r\nسياستهاى خاص آية اللّه كفايى كه بخصوص سالهاى آخر عمر هماهنگى لازم را با روحانيت مبارز نداشت ، موجب انتقاد شديد آنها و انزواى سياسى وى شد و هرازچندگاهى طلاب حوزه خراسان اعتراضهاى خود را در رابطه با مشى سياسى ايشان به گوش او مىرساندند .\r\nوى در همه طول حيات خود به\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nمنظور تقويت مبانى فرهنگ دينى جامعه و رشد و نمو آداب نيك تلاش كرد و دوست داشت فقر و فاقه در جامعه نباشد و پناهگاه هزاران انسان در دورهء ستم‌شاهى بود .\r\nايشان 16 خرداد سال 48 براى معالجه به خارج كشور عزيمت كرد و سال 49 به دليل كسالت قلبى تحت معالجه قرار گرفت . روز ششم دىماه سال 1350 / 7 ذيقعده 1391 ه ق ساعت 35 / 6 دقيقه صبح براثر سكته مغزى در مشهد درگذشت و جنازه‌اش با شكوه فراوان تشييع و در محل توحيدخانه حرم مطهّر دفن گرديد .\r\nمرحوم كفايى علاوه بر فعاليتهاى سياسى ، به فعاليتهاى علمى اشتغال داشت ، حاشيه‌اى بر كفاية الاصول نوشت و مدت 45 سال در مسجد گوهرشاد و منزل خود به تدريس فقه و اصول پرداخت .\r\nآفتاب شرق 17 ، 18 / بهمن / 1333 ) ، ص 4 ، نور خراسان ( 7 / شهريور / 1332 ) ، آثار الحجه 2 / 28 - 29 .\r\nغلامرضا جلالى\r\n\r\n( 324 ) كفعمى - محمّد ( 1289 - 1362 ه ش )\r\nآية اللّه شيخ محمّد كفعمى فرزند حاج شيخ رجبعلى محدّثى خراسانى از شخصيتهاى نيك‌نام خراسان است كه بيشترين بخش حيات پربار خود را در زاهدان گذراند و پس از پيروزى انقلاب اسلامى امام‌جمعه اين شهر شد .\r\nوى سال 1289 ه ش در محلّه عيدگاه مشهد به دنيا پا نهاد و پس از تحصيل مقدمات و سطوح در خدمت پدر خود و ميرزا عبد الجواد اديب نيشابورى و اديب ثانى و حاج محقق\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nقوچانى و مرحوم شمس و آيات شيخ كاظم دامغانى و ميرزا احمد مدرّس يزدى ، به سال 1309 ه ش عازم نجف شد و در سلك شاگردان آيات حاج ميرزا ابو الحسن مشكينى ، آقا ضياء الدّين عراقى و سيّد ابو الحسن اصفهانى درآمد و به درجه اجتهاد نايل گرديد . سال 1317 ه ش به ايران بازگشت و به تدريس و تبليغ در مشهد و شهرهاى ديگر خراسان مشغول گرديد . سال 1319 به زابل رفت و مدت شش سال در اين منطقهء محروم به فعاليت دينى و اجتماعى مبادرت نمود .\r\nسال 1325 ه ش عازم زاهدان شد و در راستاى تفاهم دينى اهل سنت و تشيع سياستهاى خاصى را دنبال نمود . از جمله حضور جمعى نمازگزاران شيعه پس از نماز عيد فطر در مصلاى اهل سنت و حضور آنان پس از نماز عيد قربان در مصلاى اهل تشيع ، از ابتكارات ايشان بود .\r\nكفعمى به ساختن اماكن مذهبى و خدماتى مثل احداث مسجد ، حمام ، مدرسهء علميه ، كتابخانه ، غسالخانه ، و تكيه علاقه ويژه‌اى داشت و بناهاى متعددى در شهرهاى زابل ، ايرانشهر ، خاش ، چاه‌بهار و طبس به همت وى ساخته شد . او لحظه‌اى از خدمت به مردم و روحانيت مبارز و تبعيديها دست نكشيد و بيت ايشان مأواى عالمان برجسته و مبارزين نستوه روحانيت بود . روز 30 تير 1362 در بيمارستان قائم مشهد چشم از جهان فروبست و جنازه‌اش روز 31 تير در صحن نو مقابل آرامگاه شيخ بهايى و جنب شهداى هفتم تير به خاك سپرده شد .\r\nيادنامه مرحوم حضرت آية اللّه كفعمى خراسانى كه به مناسبت چهلمين روز رحلت ايشان منتشر شده است .\r\nغلامرضا جلالى\r\n\r\n( 325 ) كلباسى - محمّد تقى ( 1283 - 1325 ه ش )\r\nحجة الاسلام شيخ محمّد تقى\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nكلباسى فرزند آية اللّه شيخ محمود كلباسى در سال 1283 ه ش در تهران به دنيا آمد و در مشهد نزد آية اللّه ميرزا مهدى اصفهانى با معارف الهى آشنايى يافت . و روز دوم شهريور 1325 در مشهد درگذشت و در صحن آزادى ضلع شمال شرقى دفن شد .\r\nابراهيم زنگنه\r\n\r\n( 326 ) كلباسى - محمّد حسين ( - 1340 ه ق )\r\nشيخ ميرزا محمّد حسين فرزند محمّد مهدى بن محمّد ابراهيم كلباسى اصفهانى در مشهد سكونت داشت و پس از تحصيلات مقدماتى ، سال 1285 ه ق به نجف رفت و سال 1290 ه ق با دختر صاحب جواهر ازدواج كرد و پس از تلمذ نزد صاحب جواهر و آية اللّه محمّد حسين كاظمينى و حاج سيّد اسماعيل صدر عاملى اصفهانى ، در سال 1332 ه ق به خراسان مراجعت نمود ، و زعامت دينى و مرجعيت مردم را به عهده گرفت . وى در سال 1340 ه ق درگذشت و در رواق دار السياده دفن شد . پسرش شيخ على از علماى زمان خود بود و سال 1354 ه ق فوت كرد .\r\nنقباء البشر 2 / 663 .\r\nغلامرضا جلالى\r\n\r\n( 327 ) كلباسى - محمود ( - 1365 ه ق )\r\nعالم ربانى مرحوم حاج شيخ محمود كلباسى فرزند محمّد تقى بن محمّد بن ابراهيم ، انسانى وارسته ، خليق ، خوش‌برخورد و پرتلاش در\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nراستاى انجام وظايف و تكاليف دينى خود بود و به امور طلبه‌ها رسيدگى مىكرد و در حل مشكلات آنها اهتمام مىورزيد . وى مدتى در عراق در شهرهاى كربلا ، نجف و سامرّا به رياضت و تكميل نفس مشغول بود ، سپس به مشهد آمد و با بهره‌گيرى از روشهاى درست به امر به معروف و نهى از منكر پرداخت ، او در دورهء رضا خان به‌طور پنهانى در ترويج شعائر دينى مىكوشيد و پس از دستگيرى ، خلع لباس شد و بعد از سقوط رضا خان به حوزه مشهد بازگشت و ضمن مبارزه با فرقه ضاله بهائيت در شمار شاگردان مرحوم آية اللّه ميرزا مهدى غروى اصفهانى درآمد . وى مرحوم حاج ميرزا جواد آقا تهرانى را با مكتب ميرزا آشنا ساخت و در مسافرت هفت‌ماهه سال 1323 ش آية اللّه ميرزا مهدى اصفهانى به تهران و قم ، در كنار آية اللّه ميرزا جواد آقا تهرانى و آية اللّه تنكابنى و حاج آقا جلال مرواريد ، عازم اين سفر شد و مديريت اين مسافرت را به عهده گرفت .\r\nاو مايل بود ميرزا مهدى در تهران ماندگار شود ، و به همين دليل همه‌روزه تعدادى از جوانان تهرانى را به محضر ميرزا مىآورد ، ولى ميرزا پس از معالجه و در پى مكاتبه آية اللّه حاج شيخ هاشم قزوينى به مشهد بازگشت .\r\nمرحوم كلباسى در 25 شوال سال 1365 ق در ابتلا به تب راجعه ، كه پس از جنگ جهانى دوم شايع شده بود ، درگذشت و پس از تشييع ، در صحن آزادى دفن شد . آية اللّه خزعلى داماد ايشان است .\r\nترجمه خطى خطبه غديريه به شماره 452 موجود در كتابخانه مسجد گوهرشاد و راه سعادت ، از آثار علمى ايشان است .\r\nغلامرضا جلالى\r\n\r\n( 328 ) كلباسى - ميرزا رضا ( 1295 - 1383 ه ق )\r\nحاج ميرزا رضا كلباسى فرزند ميرزا عبد الرحيم فرزند شيخ محمّد رضا\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nشيخ الاسلام فرزند حاج محمّد ابراهيم كلباسى صاحب منهاج و اشارات و غيره ، از خاندانهاى اصيل اصفهانى است و نسب او از طرف مادر به سيد الفلاسفة ميرداماد مىرسد .\r\nايشان روز 25 ذيقعده 1295 در اصفهان متولد شد . ابتدا در اصفهان محضر حاج شيخ محمّد على نجفى ثقةالاسلام و آخوند ملّا محمّد كاشانى و مرحوم ميرزا جهانگير خان قشقائى و ميرزا محمّد باقر حكيم‌باشى به تحصيل پرداخت و مدتى در تهران به محفل درسى حاج فاضل تهرانى و آخوند ملّا محمّد آملى پيوست و از معارف بلند اين دو شخصيت علمى بهره گرفت و در سال 1323 ه ق يك سال پيش از انقلاب مشروطيت عازم نجف گرديد و خدمت آخوند خراسانى و سيّد محمّد كاظم يزدى و شريعت اصفهانى درس خواند و اجازاتى از آنان دريافت نمود .\r\nاو سپس به اصفهان برگشت و به تدريس و ترويج و عمران بناهاى دينى همت گماشت و ميرزا سلمان خان ركن الملك در تخت فولاد اصفهان براى ايشان مسجدى ساخت .\r\nدر جريان اوج‌گيرى مخالفت روحانيت با سياستهاى دينى رضا خان در سال 1346 ه ق ايشان همراه حاج آقا نور اللّه اصفهانى به قم مهاجرت نمود و با سخنرانيهاى افشاگرانه خود توانست تأثير مثبتى در رفع ابهام از ذهن مردم نسبت به سياستهاى رضا خان داشته باشد . نقش مؤثر ايشان موجب دستگيرى وى شد و مدت 7 ماه در بازداشت بسر برد و پس از آن به خراسان تبعيد گرديد .\r\nحاج ميرزا رضا مدت دو سال در مشهد ماند ، سپس به اصفهان برگشت و بار ديگر براى اقامت دائم به مشهد آمد و تا پايان عمر يعنى سال 1383 ه ق در اين شهر بود . و در همهء حركتهاى دينى و سياسى مردم مشهد بخصوص نهضت ملّى نفت از گردانندگان اصلى و در عين حال روشن‌بين نهضت در خراسان بود و از حمايت همهء اقشار بخصوص مبارزين ملّى و دينى و روشنفكران\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nتحصيل‌كرده برخوردار بود .\r\nآية اللّه كلباسى شب سه‌شنبه چهارم شوال 1383 ه ق در مشهد از دنيا رفت و در صحن عتيق در ايوان مجاور دفتر كشيك‌خانه بالا خيابان دفن گرديد .\r\nانيس الليل در شرح دعاى كميل ، نفحات الليل ، مكيال اليقين در شرح اصول دين ، دعوة الحسينية و راهنماى دين و دستور تبليغ از آثار چاپ‌شدهء ايشان است . هدية السالكين در سير و سلوك ، منازل السائرين در شرح مقامات العارفين ، شرح ديوان خواجه حافظ ، حواشى منظومه سبزوارى ، حواشى اسفار ، رسائل و كفايه ايشان هنوز به چاپ نرسيده است .\r\nايشان مسجد خياطها واقع در بازار اصفهان ، مسجد سلام ، مسجد تكيه واقع در شيش بيدآباد ، مسجد آية اللّه حاج محمّد جعفرآباده‌اى را احيا كرد و حسينيهء بزرگ اصفهانيها را در مشهد با همكارى تعدادى از نيكوكاران تأسيس نمود .\r\nنقباء البشر 2 / 759 ، مؤلفين كتب چاپى 3 / 178 ، تاريخ آستان قدس / 338 .\r\nغلامرضا جلالى\r\nكوثر قمى - عبد الكريم - جلد دوم\r\n\r\n( 329 ) كوهستانى - محمّد ( - 1351 ه ش )\r\nشيخ الفقهاء مرحوم آية اللّه حاج شيخ محمّد كوهستانى بهشهرى ، عالمى ربانى و زاهدى راستين بود . در روستاى كوهستان ، واقع در شش‌كيلومترى بهشهر مازندران پا به عرصهء وجود نهاد و پس از فراگيرى مقدمات و سطوح در\r\n\r\n","description":"","footnote":"","page_name":" 364 ","page_number":364},
  {"content":"\r\n\r\nمازندران ، به مشهد آمد و چند سالى به تحصيل پرداخت . سپس عازم نجف شد و در درس آيات نايينى ، سيّد ابو الحسن اصفهانى شركت و پس از نيل به درجهء اجتهاد به وطن مراجعت نمود و علىرغم درخواست مردم بهشهر ، سارى و گرگان ، در روستاى كوهستان توطن كرد .\r\nرفتار معنويش مردمان زيادى را مجذوب وى ساخته بود و همه او را « آقاجان » مىخواندند . وجودش منشأ خير و آبادى بود ، در آن روستاى كوچك به تدريج مدرسه‌هاى فضل ، رحمت ، فرح ، خير و جمع ساخته شد و از حوزهء علميه او صدها نفر انديشمند خودساخته بيرون آمد . دانشمند فرزانه شهيد سيّد عبد الكريم هاشمىنژاد از تربيت‌شدگان مكتب ايشان است .\r\nروزى از علت تأسيس مدارس يادشده و وجه نامگذارى آنها از ايشان پرسيدند ، او جواب داد : چون تصميم گرفتم در كوهستان حوزه‌اى تاسيس كنم و براى سكونت طلاب مدرسه بسازم استخاره كردم ، آيه آمد :  قُلْ بِفَضْلِ اللَّهِ وَ بِرَحْمَتِهِ فَبِذلِكَ فَلْيَفْرَحُوا هُوَ خَيْرٌ مِمَّا يَجْمَعُونَ  ( يونس / 58 ) « اى رسول به خلق بگو : شما بايد منحصرا به فضل و رحمت خدا شادمان شويد كه آن مفيدتر از ثروتى است كه بر خود اندوخته مىكنيد » بر اين اساس بود كه پنج مدرسه ساختم .\r\nكرامات زيادى به وى نسبت داده شده است و دو كتاب در شرح زندگى وى به همت دو نفر از فضلاى شمال نوشته و منتشر گرديده است .\r\nآية اللّه كوهستانى ماه ربيع الاول سال 1392 ه ق پس از چند ماه كسالت از دنيا رخت بست و جنازه‌اش به مشهد حمل و روز نهم ارديبهشت 1351 در رواق دار السياده حرم دفن شد .\r\nگنجينه دانشمندان 3 / 254 - 255 ، مشاهير دانشمندان اسلام 4 / 392 - 393 .\r\nابراهيم زنگنه\r\nكوهسرخى - ترشيزى - اسماعيل\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n\r\nگ\r\n\r\n( 330 ) گرگانى - محمّد حسين ( - 1353 ه ق )\r\nشيخ محمّد حسين گرگانى معروف به شمس العلماء و ملقّب به جناب و متخلّص به قريب و « ربّانى » از علما و عرفاى تهران است . پس از تحصيلات عاليه دينى و دريافت اجتهاد از حاج ملّا على كنى تهرانى ( م 1306 ه ق ) و علّامه اديب ميرزا ابو الفضل كلانترى ( م 1316 ه ق ) و محمّد حسن آشتيانى ( متوفاى 1319 ه ق ) به هند رفت و كتابهاى لطائف الحكم ، مقصد الطالب و ملتقط الاصول را در آنجا نوشت و به سال 1318 ه ق به تهران بازگشت و ضمن اداره يكى از مدارس جديد به تحقيق و تأليف روى آورد . كتابهايى را نوشت از جمله مىتوان به نام ابدع البدائع در فن بديع تأليف 1328 ه ق ، الانتصاف ، ساز و آهنگ باستان ، نصرة الاسلام ، نور الحدقة ، منظومة الاصول ، شرح ايساغوجى ، المقامات العشر ، زبية الاسد ، در اليتيم و حواشى قاموس اشاره كرد .\r\nايشان در سال 1353 ه ق فوت كرد و جنازه‌اش به مشهد انتقال يافت و در صحن جديد دفن گرديد .\r\nنقباء البشر 2 / 508 ، طرائق الحقائق 3 / 749 ، تاريخ آستان قدس / 338 ، شرح حال رجال ايران 5 / 236 - 237 .\r\nغلامرضا جلالى\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n\r\n( 331 ) گلپايگانى - حبيب اللّه ( 1297 - 1384 ه ق )\r\nآية اللّه شيخ حبيب اللّه گلپايگانى از علماى سدهء چهاردهم هجرى قمرى است . وى تابستان سال 1297 ه ق در شهر گلپايگان به دنيا آمد و در سنين نوجوانى وارد مدرسه دينى شد ، مقدمات را در همان شهر فراگرفت و در 16 سالگى جهت ادامه تحصيل به اصفهان رفت و مدت 21 سال در اصفهان به كسب معارف الهى مشغول گرديد و از اصحاب حاج آقا نجفى بود .\r\nدر سال 1296 ه ش / 1335 ه ق به قصد كسب فيض پياده به مشهد آمد و در مدرسهء فاضلخان و پس از خرابى آن در مدرسهء خيراتخان به تدريس فقه و تفسير مشغول گرديد و پس از نيم قرن تدريس و اقامه جماعت در مدارس دينى و مسجد گوهرشاد ، سحرگاه روز 23 جمادىالآخره سال 1384 ه ق / 1343 ه ش پس از قرائت سوره مباركه و الصّافات دعوت حق را لبيك گفت و پيكر بىجانش در رواق دارالسّلام حرم مطهّر به خاك سپرده شد .\r\nگنجينه دانشمندان 7 / 513 ، تاريخ آستان قدس / 343 .\r\nابراهيم زنگنه\r\n\r\n( 332 ) گلپايگانى - سيّد محمد باقر ( 1245 - 1315 ه ق )\r\nآية اللّه العظمى سيد محمد باقر گلپايگانى در حدود 1245 ه . ق در گلپايگان به دنيا آمده ، و پس از تحصيل مقدمات در حوزه‌هاى مختلف ، براى ادامهء تحصيل به عراق مهاجرت كرد . در\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nابتدا ساكن كربلا شد و در محضر اساتيد بزرگ آن شهر به تحصيل علوم دينى مشغول گرديد سپس به نجف اشرف و بعد به سامرّا هجرت كرد و از حواريين مجدّد بزرگ مرحوم آية اللّه العظمى ميرزا محمد حسن شيرازى شد . بعد از فوت ميرزا به تهران عزيمت كرد ، و در شرق بازار بزرگ تهران در مسجد كوچه حمام گلشن ، كه از زمان مرحوم شيخ اعظم شيخ مرتضى انصارى رحمه اللّه تا به امروز محل اجتماع و فعاليت علماى گلپايگان ساكن در تهران بوده ، به اقامهء نماز جماعت و فعاليتهاى مذهبى پرداخت . بعدها ايشان به مشهد عزيمت نمود و در اين شهر به تدريس و تصدى امور عامه مشغول گرديد و گفته مىشود به دليل اينكه ايشان اعلم علماى مشهد به شمار مىرفت ، مدتى توليت آستان قدس رضوى به معظم‌له واگذار شد .\r\nعلّامه شيخ آقابزرگ تهرانى در كتاب نقباء البشر فى احوال علماء القرن الرابع عشر از ايشان به عنوان مدرس حوزه مشهد ياد كرده است .\r\nايشان ؛ علاقهء وافرى كه به وقف كتب علميه داشته ، صدها جلد از كتابهاى شخصى خود را بر طلاب علوم دينى وقف كرد ، كه هم‌اكنون برخى از آنها در حوزه‌هاى علميه نجف ، قم ، تهران و مشهد موجود و مورد استفادهء دين‌پژوهان و محققان است .\r\nنمونهء ذيل قابل ملاحظه مىباشد :\r\n« و بعد فقد وقف هذا الكتاب المسمى بالفصول العالم العامل السيّد محمد باقر گلپايگانى الساكن بمشهد المقدس الرضوىّ على مشرفه ألف تحية و سلام . رابع المحرم سنة اثنتين و ثلاثمائة بعد الالف ( 1302 ) . »\r\nسرانجام پس از عمرى تلاش و خدمت و عرضهء آثارى پربركت در حدود سال 1315 ه . ق به رحمت ايزدى پيوست و در رواق پايين پاى حضرت امام رضا عليه السّلام مدفون گشت .\r\nاز ايشان يك پسر و يك دختر باقى ماند ، پسر ايشان مرحوم آية اللّه سيد محمّد جواد مدرّس حسينى از اساتيد حوزه علميه مشهد بوده كه لقب مدرّس\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nدر اولاد ايشان همچنان باقى است ، آية اللّه سيّد محمّد جواد مدرّس با دختر مرحوم حجة الاسلام و المسلمين حاج شيخ على اكبر مرواريد ، عموى آية اللّه ميرزا حسنعلى مرواريد ، ازدواج كرد .\r\n\r\n( 333 ) گلستانه - سيّد محمّد على ( 1277 - 1361 ه ق )\r\nحاج سيّد محمّد على اصفهانى معروف به « گلستانه » و از احفاد علاء الدّين گلستانه صاحب شرح الآلاء ( م 1100 ه . ق ) است . به سال 1277 ه ق در كربلا پا به دنيا نهاد ، پس از پايان تحصيلات و دريافت اجازه اجتهاد به مشهد آمد و به ترويج احكام الهى و اقامه جماعت در مسجد كلّه واقع در كوچه چهنو مشغول شد .\r\nاو بيش از ده بار به مكّه مشرف شد .\r\nكتاب الوسائل در اثبات خدا ، ازهاق الباطل ، علائم ظهور و تحفه اماميه در حقيقت مذهب شيعه در دو جلد كه جلد اول آن چاپ شده است از آثار اوست .\r\nگلستانه شعر مىسرود و از اشعار اوست :\r\n ببين چون گرفتند از ما كنار * رفيقان پيرار و ياران پار\r\nشب و روز بىما بيايد بسى * كه از روز ما ياد نارد كسى\r\nبسى دوستان بر زمين پا نهند * كه بىباك ، پا بر سر ما نهند\r\nبيايد بسى در جهان سوگ و سور * كه ما خفته باشيم در خاك گور\r\nجهان را بسى بگذرد صبح و شام * كه از ما نباشد در ايام نام\r\nدريغا كه تا چشم برهم زنى * در اين عالم از ما نبينى تنى \r\n\r\n","description":"","footnote":"","page_name":" 369 ","page_number":369},
  {"content":"\r\n\r\nگلستانه 16 رمضان سال 1361 ه ق در مشهد چشم از جهان فروهشت و در محل ايوان طلاى صحن نو دفن گرديد .\r\nنفائح العلام 1 / 292 ، مكارم الآثار 6 / 2185 - 2186 ، ضميمه تاريخ علماى خراسان / 299 .\r\nابراهيم زنگنه\r\nگنابادى - على - معصومى - على\r\n\r\n( 334 ) گيلانى - محمّد رفيع ( - 1160 ه ق )\r\nمولى محمّد رفيع فرزند فرج گيلانى مشهور به ملا رفيعا در اصل اهل گيلان و ساكن رشت بود . به مشهد آمد و به تحصيل علوم اسلامى مشغول شد . او مردى متواضع و داراى اخلاق پسنديده و مجتهدى محقق و متكلّمى فصيح بود ، وى در سلك شاگردان محمّد بن حيدر حسينى طباطبايى نايينى درآمد و مدتى از محضر علامه مجلسى بهره برد و دختر شيخ ابو المعالى كبير را كه مادرش دختر آخوند ملا صالح مازندرانى بود ، به عقد خود درآورد و بيش از چهل سال در حوزه مشهد به تدريس دروس شرح المقاصد ، التهذيب ، تفسير البيضاوى ، شرح مختصر ، الهيات شفا پرداخت .\r\nميرزا حسن زنوزى و شيخ يوسف بحرانى از شاگردان اويند .\r\nوى به نقل آقابزرگ به سال 1160 در حالى كه سنش بالغ بر صدسال بود ، در مشهد فوت كرد . منظومه‌اى به سبك نان و حلواى شيخ بهايى موسوم به « نان و پنير » و كتابى تحت عنوان الرد على الفخر الرازى و رساله فى تتميم استدلال الشيعة رساله در وجوب عينى نماز جمعه ، رساله‌اى در اجتهاد و تقليد حاشيه بر كتاب الشافى ، المدارك ، شرح لمعه و تفسير بيضاوى از آثار قلمى اوست .\r\nالذريعة ، 10 / 216 و 11 / 135 ، مطلع الشمس / 692 ، منتخب التواريخ / 693 ، اعيان الشيعة 10 / 36 ، تتميم امل الآمل / 159 - 161 .\r\nغلامرضا جلالى\r\n\r\n","description":"","footnote":"","page_name":" 370 ","page_number":370},
  {"content":"\r\n\r\n\r\nم\r\n\r\n( 335 ) مازندرانى - محمّد صالح ( 1297 - 1391 ه ق )\r\nعلامه حاج شيخ صالح مازندرانى فرزند ميرزا فضل اللّه حائرى مازندرانى معروف به « علّامه حائرى مازندرانى » و « علّامه سمنانى » مجتهدى محقق ، حكيمى متكلم ، محدثى مفسر و اديبى شاعر بود .\r\nبه سال 1297 ه ق در شهر كربلا متولد شد ، در سنين جوانى در مازندران از حضور والد خود و اعلام ديگر بهره‌مند شد ، بعد عازم نجف گرديد .\r\nعلوم عقلى را نزد حكيم حاج ملّا اسماعيل بروجردى فراگرفت . سالها محضر آخوند خراسانى و حاج ميرزا حسين خليلى و سيّد محمّد كاظم صاحب عروة الوثقى ، خارج فقه و اصول را دوره ديد و به درجه اجتهاد رسيد .\r\nايشان در شعر و ادب عربى و فارسى دست داشت و كفاية الاصول آخوند خراسانى را به نظم درآورد و حدود سيصد رساله و كتاب در فقه و حكمت و كلام و غيره از خود به يادگار گذاشت .\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nسالها در مازندران زندگى كرد و بعدها به سمنان رفت و آخرين سالهاى عمر خود را در اين شهر سپرى نمود و به تدريس و تحقيق مشغول بود . سرانجام در سال 1391 ه ق / 1350 ه ش در شهر سمنان درگذشت و جنازه‌اش به مشهد حمل شد و در محل دار السياده دفن گرديد .\r\nزندگينامه رجال و مشاهير ايران 3 / 68 - 69 ، تاريخ آستان قدس رضوى / 344 ، اثرآفرينان 2 / 257 .\r\nابراهيم زنگنه\r\n\r\n( 336 ) مجتهدپور - عبد اللّه ( 1270 - 1348 ه ش )\r\nشيخ عبد اللّه مجتهدپور فرزند مرحوم حاج شيخ ذبيح اللّه مجتهد قوچانى از علما و فضلاى معاصر است .\r\nوى در سال 1270 ه ش در نجف اشرف متولد شد . در كودكى مادر را از دست داد و بيشتر روزگار خود را در دوران كودكى و جوانى همراه پدر سپرى كرد .\r\nشيخ عبد اللّه در نزد فضلاى نجف با مقدمات آشنا شد . سپس درس آيات سيّد ابو الحسن اصفهانى و آقا ضياء الدّين عراقى شركت كرد و بالاخره از حضور آن دو به اخذ اجازه‌نامه اجتهاد نايل آمد . او حدود سال 1314 ه ق در زمان اوج ديكتاتورى رضا خان به ايران آمد . در اين زمان زمينهء كوششهاى دينى از ميان رفته بود ؛ با اين حال به ترويج و نشر احكام اسلامى همت گماشت و از پذيرش دفتر اسناد رسمى خوددارى كرد و بخشى از اوقات خود را به مطالعه و امر كشاورزى مشغول بود .\r\nشيخ عبد اللّه فرزندان خود را به فراگيرى دانشهاى نوين و زبانهاى خارجى تشويق مىكرد ؛ با اين حال با غرب‌گرايى مخالفت مىورزيد . ساده مىزيست و خانهء خود را با پلاس فرش كرده بود ، و مىگفت : « مگر همهء مردم روى قالى مىنشينند » ، اگر دو نوع غذا در سفره‌اى مىبود فقط از يكى استفاده مىكرد . فرزندان خود را هميشه به نماز\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nاول وقت و امانتدارى توصيه مىكرد و مىگفت : « اگر كسى به شما خوبى كرد فراموش نكنيد و اگر بدى كرد از ياد ببريد . » كمتر عصبانى مىشد ، از حالات عرفانى برخوردار بود و مناجات خواجه عبد اللّه انصارى را در شبهاى ماه رمضان زمزمه مىكرد و دانه‌هاى اشك از سيماى روحانيش فرومىغلتيد .\r\nشيخ عبد اللّه با كمتر كسى ارتباط داشت ، گاهى به منزل آية اللّه العظمى ميلانى و آية اللّه قمى مىرفت . موقع وضو ، آب از چاه بيرون مىكشيد و با آن وضو مىساخت و آب وضوى خود را پاى بوته گل يا نهالى مىريخت و معتقد بود نبايد قطرهء آبى بيهوده مصرف شود .\r\nاو از وجوهات استفاده نمىكرد و از راه كشاورزى امرارمعاش مىنمود . در بند هيچ تجمّلى نبود ، غذايى كه بوى آن براى همسايه‌ها آزاردهنده باشد نمىپخت .\r\nشيخ عبد اللّه خداشناسى و خداپرستى را جداى از مبارزه با طاغوتها و اهتمام به مسايل سياسى نمىدانست ، اين بود كه از سال 1337 هميشه از امام راحل قدس سره و مبارزات ايشان ياد مىكرد و در سال 1342 ه ش پيوسته مىگفت كه : « آقا قيام كرد ولى خيلىها او را تنها گذاشتند » . با علماى وابسته به نظام طاغوت در نهان مبارزه مىكرد . او سرانجام بعد از چند ماه بيمارى در هفتم آبانماه سال 1348 ه ش بعد از 78 سال عمر توأم با زهد و تقوا درگذشت و جنازه‌اش در باغ رضوان مجاور حرم رضوى به خاك سپرده شد .\r\nاتركنامه ، / 239 ؛ مجلهء نگاه حوزه ، شمارهء 26 ، ارديبهشت 1376 ، ص 10 .\r\nغلامرضا جلالى\r\n\r\n( 337 ) مجتهد تبريزى - محمّد يوسف ( - 1310 ه ق )\r\nميرزا محمّد يوسف مجتهد تبريزى فرزند ميرزا محمّد باقر نوهء ميرزا محمّد تقى فاضل طباطبايى تبريزى از علماى طراز اول آذربايجان بود . پس از فراغت\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nاز تحصيل از نجف به زادگاه خود برگشت و به تدريس و ارشاد مردم پرداخت .\r\nمجتهد تبريزى در صفر سال 1310 ه ق درگذشت و جنازه‌اش به مشهد حمل شد و در محل دار السياده حرم مطهّر به خاك سپرده شد . ايشان اهل ادب بود و گاهى شعر مىسرود .\r\nسفرنامه سديد السلطنه / 222 ، دانشمندان آذربايجان / 403 .\r\nغلامرضا جلالى\r\nمجتهد جرفادقانى - گلپايگانى - محمد باقر\r\n\r\n( 338 ) مجتهد خراسانى - ميرزا حبيب اللّه ( 1266 - 1327 ه ق )\r\nميرزا حبيب اللّه مجتهد خراسانى از بزرگترين علماى خراسان در سده گذشته است . او فقه را با فلسفه و عرفان را با ادب درآميخت و از مرز صورتها به اعماق رازآلود معارف دينى راه جست و به تكميل نفس و سير در عالم باطن روى آورد .\r\nميرزا حبيب اللّه فرزند ميرزا هاشم ( 1209 - 1269 ه ق ) نوه ميرزا هدايت اللّه مجتهد ( 1178 - 1248 ه ق ) و نبيره ميرزا مهدى خراسانى ( 1152 - 1218 ه ق ) است . وى شامگاه يكشنبه نهم جمادى الاول سال 1266 ه ق / سوم فروردين 1225 ه ش ، به دنيا آمد كه فرداى آن مشهد از فتنه حسن خان سالار و محمد خان بيگلربيگى ، پسران اللهيار خان آصف الدوله رها شد و سلطان مراد ميرزاى حسام السلطنه\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nاوضاع شهر را به دست گرفت .\r\nميرزا در سال 1269 در سومين سال حيات خود ، پدر را از دست داد و مادر او « حاجيه آقابزرگ » پس از چندى همسر برادرشوهر خود ، حاج ميرزا حسن مشير شد . با اين حال ميرزا هرگز از تحصيل دانش باز نماند و پس از اخذ علوم ادب ، فقه و اصول از محضر حاج ميرزا نصر اللّه عازم نجف شد . وى با ادبا و متفكرين شهرهاى كاظمين و بغداد نيز در ارتباط بود و زبان فرانسه را فراگرفت و از آموزه‌هاى عرفانى ميرزا مهدى گيلانى متخلص به « خديو » متأثر شد .\r\nميرزاى خديو به پيشنهاد ميرزا حبيب ، همراه ميرزا زين العابدين و ملّا غلامحسين شيخ الاسلام به مشهد آمدند و در مشهد عده‌اى به آنها ملحق شدند و در سراجه بيرونى منزل ميرزا هدايت اللّه ، پدربزرگ حاج ميرزا حبيب سكونت اختيار كرده و كتابخانه‌اى تشكيل دادند ، تالارى براى نشيمن و خلوتگاهى براى عبادت ، آماده ساختند و انجمنى را سامان دادند و طى زمان كوتاهى حاج ملا عباسعلى فاضل و ميرزا محمود قدسى نيز به مجموعه آنها پيوستند و تلاشهاى علمى و عملى اصحاب سراچه در شهر مشهد بازتابى گسترده يافت ، همين امر موجب مخالفت عده‌اى از قشريون شد و اصحاب پراكنده گشتند و ميرزا به سامرا رفت و چندين سال در بحث ميرزاى شيرازى حضور يافت و مورد توجه وى قرار گرفت و دو رساله « تعادل و تراجيح » و « لباس مشكوك » را از تقريرات ميرزا فراهم ساخت .\r\nميرزا حبيب سال 1299 ه ق به مشهد مراجعت كرد و تا سال 1316 به امور دينى مشهد و تدريس مشغول بود .\r\nدر ايران و عراق نامور گرديد و با تأكيد او ، شبيه‌خوانى و تعزيه‌گردانى و برخى از رسمهاى غلط متوقف شد . همه رياست خراسان به تعبير افضل الملك با ايشان بود .\r\nميرزا حبيب در سال 1316 ه ق با سيّد ابو القاسم درگزى عارف معروف آشنا شد و چنان تحت تأثير او قرار\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nگرفت كه يك‌باره دست از رياست دينى كشيد و خلوت‌نشين شد . استقبال خوشى از جريان مشروطه نداشت ، هرچند مخالفت خود را نيز چندان آشكار نكرد تا اينكه عصر روز 26 شعبان 1327 ه ق / سال 1287 ه ش در بحرآباد ، در پى عزم مهاجرت از ايران درگذشت و پيكر پارسايش در حرم امام رضا عليه السّلام بالاى صفه شاه‌طهماسب ، در سردابه‌اى كه نياى بزرگوارش سيّد محمّد مهدى شهيد به خاك سپرده شده بود ، دفن گرديد .\r\nميرزا روح بيدار زمان خود بود ، از حركتهاى سياسى و فرهنگى عصر خود آگاهى داشت و شعر مىسرود ، و ديوانى از وى بر جاى مانده است كه به همت مهندس على حبيب به چاپ رسيده است .\r\nبرگرفته از مقدمه ديوان ميرزا حبيب نوشته حسن حبيب نگاه حوزه ، شماره 19 و 20 ، سند شماره 16 / 1206 اداره اسناد آستان قدس رضوى .\r\nغلامرضا جلالى\r\nمجتهد رضوى - رضوى - محمّد ابراهيم\r\n\r\n( 339 ) مجتهد قوچانى - ذبيح اللّه ( 1274 - 1335 ه ق )\r\nشيخ ذبيح اللّه فرزند حاج شيخ صادق و نوهء دخترى آخوند ملّا صالح تربتى ، شب يكشنبه ، هشتم جمادى الآخر 1274 ه ق در شهر كهنه قوچان چشم به جهان گشود .\r\nوى پس از آموزشهاى مقدماتى در مدرسه ميرزا جعفر مشهد ، درس حاج ميرزا نصر اللّه مجتهد خراسانى شركت جست و به سال 1295 ه ق در بيست و يكمين بهار زندگى خود ، به عتبات رفت و سه سال خدمت ميرزاى شيرازى و پس از درگذشت وى مدت 12 سال از محضر ميرزا حبيب اللّه رشتى و آخوند ملّا محمّد كاظم خراسانى علم آموخت .\r\nپس از وقوع زلزله قوچان و درگذشت برخى از خويشاوندانش به وطن بازگشت و ميرزاى رشتى طى\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nنامه‌اى به شجاع الدوله ، حكمران قوچان ، از وى خواست تا در تنظيم امور وى ، او را مساعدت نمايد تا ايشان بتواند به زودى به عتبات بازگردد .\r\nشيخ در تجديد بناى شهر قوچان شركت جست ، مدرسه عوضيه را بازسازى كرد و موقوفات آن را احيا نمود و در مشهد ، بيگم آقا دختر آقا ميرزا كوچك را به عقد خود درآورد و بار ديگر به عتبات بازگشت و به تكميل تحصيلات خود ادامه داد و از ميرزاى رشتى ، فاضل شربيانى ، فاضل ايروانى ، آخوند خراسانى و عدهء ديگرى از مراجع تقليد اجازه اجتهاد دريافت نمود و جزو اصحاب مرحوم آخوند درآمد و مدت هشت سال با ايشان رابطهء نزديك داشت و محرم وى بود .\r\nشيخ 24 سال در عتبات حضور داشت و سال 1319 ه ق به مشهد آمد و از مشهد به قوچان رفت و به درخواست شجاع الدوله و عده‌اى از وجوه اين شهر در قوچان اقامت گزيد و در مسجد پايين يا پاچنار ، به اقامه جماعت مشغول گرديد و قضاوت شرعيه با توصيه شجاع الدوله به انحصار ايشان و شيخ حسين ملقب به شيخ الرئيس درآمد ، ولى تجاوزطلبى خان ، شيخ را بر آن داشت تا به مشهد برود و به اصرار شيخ مرتضى و حاج ميرزا حبيب اللّه مجتهد به تدريس خارج فقه و اصول در مدرس غربى مدرسه ميرزا جعفر پرداخت و در زير گنبد الله‌وردى خان به اقامه جماعت مشغول شد ، جايى كه پدرش پيش از وى اين امر را به عهده داشت .\r\nبيان ساده و روان شيخ ذبيح اللّه موجب شد عدهء زيادى پاى درس فقه و اصول وى جمع شوند و او توانست شاگردان كارآمدى را در حوزه مشهد تربيت كند .\r\nمجتهد قوچانى هم‌زمان با رويداد انقلاب مشروطه و نامه آخوند بيش از پيش به مسائل سياسى روى آورد و در طول مدت چند سال مبارزه سياسى خود ، منويات مرحوم آخوند خراسانى و سران روحانى مشروطيت را در\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nخراسان دنبال كرد و چندين سال رياست انجمن ايالتى خراسان را به عهده داشت تا اينكه شب چهارشنبه ، بيستم جمادى الاولى 1335 ه ق ، در 61 سالگى در مشهد درگذشت و در رواق دار السياده كنار قبر دانايانى چون حاج شيخ اسماعيل ترشيزى ، شيخ محمّد سرابى و شيخ محمّد باقر خراسانى دفن شد .\r\nبرگرفته از مقاله حيات و حركت ضد استبدادى شيخ ذبيح اللّه مجتهد قوچانى ، نگاه حوزه ، شماره 26 ، سال سوم .\r\nغلامرضا جلالى\r\nمجتهد كاشانى - كاشانى - عبد اللّه\r\n\r\n( 340 ) مجتهد نيشابورى - محمّد باقر ( - 1327 ه ق )\r\nشيخ محمّد باقر مجتهد نيشابورى از علماى قرن دوازدهم و اوايل قرن سيزدهم هجرى است . تحصيلات خود را در نيشابور آغاز و براى ادامه تحصيل به مشهد آمد و پس از خواندن سطوح به عتبات رفت و بعد از فراگيرى دوره عالى اجتهاد به خراسان بازگشت و در شهر مشهد ساكن شد و به تدريس و اقامه نماز جماعت و ترويج احكام اسلامى مشغول گرديد و در 4 شوال 1327 ه ق فوت كرد مرغ روحش به جنان پر گشود و جنازه‌اش در راهرو مسجد بالاسر دفن شد .\r\nضميمه تاريخ علماى خراسان / 312 .\r\nسند شمارهء 4 / 12037 اداره اسناد آستان قدس رضوى .\r\nغلامرضا جلالى\r\n\r\n( 341 ) مجتهدى - اسماعيل ( 1276 - 1369 ه ش )\r\nآية اللّه حاج شيخ اسماعيل مجتهدى فرزند آية اللّه شيخ على اكبر مجتهدى تربتى از علما و مجتهدان معروف معاصر تربت حيدريه است . ايشان در سال 1276 ه ش در تربت حيدريه به دنيا آمد و پس از تحصيلات علوم دينى و رسيدن به درجهء اجتهاد ، به تربت\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nرفت و سالها امامت جماعت مسجد جامع تربت حيدريه را به عهده داشت .\r\nو پس از عمرى ذكر مناقب اهل بيت عصمت و طهارت و ارشاد مردم به راه دين و مبانى اسلام در چهاردهم تيرماه سال 1369 ه ش درگذشت و جنازه‌اش در صحن آزادى حرم مطهّر حضرت رضا عليه السّلام مدفون گرديد .\r\nابراهيم زنگنه\r\n\r\n( 342 ) مجتهدى - جعفر ( 1303 - 1374 ه ش )\r\nعارف باللّه و عاشق دل‌سوخته اهل بيت ، حاج شيخ جعفر مجتهدى در بيست و هفتم جمادى الثانى 1343 ه . ق / اول بهمن 1303 در خانواده‌اى بسيار متدين و مرفه در شهر تبريز ديده به جهان گشود . پدر ايشان حاج ميرزا يوسف از دلباختگان آستان سيّد الشهداء عليه السّلام بود .\r\nجعفر مجتهدى از دوران طفوليت متوجه عشق ربوبى و عشق به ائمه شد و روح بلند و بىقرار او به دنبال كشف حقايق و اسرار برآمد و شروع به تهذيب نفس و خودسازى نمود و در قبرستان متروكه شهر تبريز ، قبرى حفر نمود و در آن شب را تا به صبح به فكر و ذكر سپرى مىنمود و چون دوست داشت به بينوايان كمك كند به كيما روى آورد و قسمتى از سرمايهء پدرى را در اين راه صرف نمود ولى نتيجه‌اى نگرفت تا اين كه اين سروش به او ندا داد : « جعفر كيميا ، ما اهل بيت هستيم ، اگر به دنبال آن هستى قدم بگذار و ثابت باش » او پس از آن محبت و دوستى ائمه اطهار را\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nپيشه خود ساخت .\r\nايشان بعد از شنيدن آن نداى آسمانى صبح روز بعد با حالتى آشفته و پاى برهنه و پياده از تبريز به قصد كربلا حركت كرد و از مرز خسروى وارد خاك عراق شد . و مأموران حكومتى عراق ايشان را بازداشت و چندين ماه در زندان به سر برد تا اينكه اجازه ورود به خاك عراق را به او دادند و او مدت يك سال در نجف به پينه‌دوزى پرداخت و تمام املاك خود را به مستأجران بخشيد ، مدتى براى تكميل رياضت به بغداد رفت و هشت سالى به طور مداوم در مسجد سهله كوفه معتكف گشت و جز براى تجديد وضو و تطهير از مسجد خارج نشد و حالتى شبيه حال شخص محتضر داشت . ايشان در همين ايام با حاج ملا آقا جان زنجانى ديدار نمود .\r\nمرحوم مجتهدى هفت سال نيز در كربلا ماند و سراسر شب را در صحن حضرت سيّد الشهداء به عبادت و توسل مىپرداخت و در جريان كودتاى عبد الكريم قاسم بر ضد ملك فيصل به ايران بازگشت . در ايران مدام در سفر به سر مىبرد و شانزده مرتبه با پاى پياده به مشهد مشرف شد و پس از حدود چهار سال اقامت در جوار حضرت امام رضا عليه السّلام در تاريخ ششم رمضان 1416 ه . ق / ششم بهمن 1374 ه . ش هنگام ظهر روز جمعه دار فانى را وداع گفت و در صحن آزادى حرم مطهر ، حجرهء بيست و چهار به خاك سپرده شد .\r\nغلامرضا جلالى\r\n\r\n( 343 ) مجتهدى - عبد اللّه ( 1282 - 1355 ه . ش )\r\nآية اللّه حاج ميرزا عبد اللّه مجتهدى تبريزى فرزند آية اللّه حاج ميرزا مصطفى مجتهدى ، محقق ، اديب ، فقيه و شاعر معاصر ، در نجف متولد شد ، دروس مقدماتى را در نزد پدرش گذراند در سال 1344 ه . ق براى ادامه تحصيل به قم عزيمت نمود ، از محضر آيات عظام حاج شيخ عبد الكريم\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nحائرى يزدى و حاج شيخ محمد رضا اصفهانى بهره برد ، پس از اتمام تحصيلات و دريافت اجازه اجتهاد به شهر تبريز بازگشت و به تدريس ، تبليغ و تحقيق مشغول شد . افزون از 50 مقاله علمى ، تحقيقى نگاشت . ايشان گاهى مقالات خود را با نام مستعار « عطارد » منتشر مىكرد . با مجله رسالة الاسلام كه از سوى الازهر در پايتخت مصر منتشر مىشد ، ارتباط داشت . در كنار فعاليت‌هاى پژوهشى و تحقيقى به تدريس تفسير قرآن و اخلاق مىپرداخت .\r\nآية اللّه مجتهدى به زبانهاى تركى ، عربى ، انگليسى و فرانسه مسلط بود ، كتابخانه بسيارى بزرگى در تبريز داشت و همواره كتابخانه‌هاى مراكز علمى از جمله دانشگاه را تقويت مىنمود . در مدتى كه در قم مشغول تحصيل بود با حضرت امام خمينى رحمه اللّه روابط دوستانه‌اى داشت ، در جريان قيام پانزده خرداد و دستگيرى و تبعيد امام خمينى رحمه اللّه از تبريز با صدور اطلاعيه‌هاى مشترك همگام ساير علماى ايران اقدام رژيم پهلوى را نسبت به تبعيد ايشان محكوم كرد .\r\nآية اللّه مجتهدى از علمايى بود كه به خاندان عترت و طهارت عشق مىورزيد و مكرر براى زيارت قبر مطهر امام على بن موسى الرضا عليه السّلام به شهر مشهد مشرف مىشد و در آخرين سفرش در سال 1355 ش كه به مشهد آمده بود پس از چند روز اقامت در اين شهر جان به جان‌آفرين تسليم نمود و به ديار حق شتافت و پيكرش پس از تشييع در صحن انقلاب ( كهنه ) به خاك سپرده شد . و امروزه مزارش مورد توجه اهل دل است .\r\nياران امام به روايت اسناد ساواك ، كتاب بيست و نهم 2 / 249 و كتاب 19 / 22 ، مصاحبه با آية اللّه استاد محمّد واعظزاده خراسانى ، كتاب بحران آذربايجان همه صفحات\r\nعلى سكندرى\r\n\r\n","description":"","footnote":"","page_name":" 381 ","page_number":381},
  {"content":"\r\n\r\n\r\n( 344 ) مجتهدى سيستانى - محمود ( 1311 - 1372 ه . ش )\r\nآية اللّه حاج سيّد محمود مجتهدى سيستانى فرزند عالم زاهد حاج سيّد محمّد باقر فرزند علامه متقى آية اللّه العظمى حاج سيد على مجتهدى سيستانى و برادر مرجع كنونى حضرت آية اللّه العظمى حاج سيد على سيستانى است .\r\nوى به سال 1351 ه . ق / 1311 به دنيا نهاد . مقدمات و علوم ادب را خدمت اديب نيشابورى آموخت و سطح را از محضر آيات حاج سيّد احمد مدرس يزدى ، حاج شيخ هاشم قزوينى و حاج شيخ مجتبى قزوينى فراگرفت .\r\nبعد در دروس خارج فقه و اصول آية اللّه العظمى حاج سيد محمّد هادى ميلانى شركت جست و مدتى هم به حوزه علميه قم و بعدها به عتبات رفت و آخرين بخش حيات پرتلاش خود را در مشهد گذراند و روز يكشنبه 16 رمضان سال 1414 / هشتم اسفند 1372 ه . ش در همين شهر دار فانى را وداع گفت و در صحن آزادى جنب كفشدارى 9 به خاك سپرده شد .\r\nگنجينه دانشمندان 9 / 299 - 300 .\r\n\r\n( 345 ) مجيد فياض - عبد المجيد ( حدود : 1277 - 1341 ه ق )\r\nثقةالاسلام سيّد عبد المجيد مجيد فيّاض ، معروف به « خادم‌باشى » فرزند ميرزا على اكبر فرزند ميرزا اسماعيل ، از علما و مجتهدين مشهد بود و نسبش به ميرزا مهدى شهيد مىرسد .\r\nوى در حدود سال 1277 ه ق در\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nشهر شهادت چشم به جهان باز كرد ، علوم مقدماتى ، منطق و مختصرى از طب را نزد صدر الاطباء آموخت و علوم دينى را نزد شيخ الاسلام مشهد فراگرفت و عازم نجف گرديد و محضر شيخ هادى تهرانى صاحب محجة العلماء و ميرزا حبيب اللّه رشتى شاگردى كرد و به مشهد بازگشت و به اقامه جماعت در مسجد جامع گوهرشاد ، تدريس ، وعظ و فصل دعاوى پرداخت و كتابى در طهارت و صلاة نوشت و منصب « خادم‌باشى » حرم را عهده‌دار گرديد .\r\nوى از جمله افرادى بود كه پس از واقعه به توپ‌بندى حرم توسط روس‌ها در 1330 ه . ق براى زدودن آثار اين جنايت از حرم مطهر تلاش چشمگيرى داشت . او در 14 رمضان 1341 ه ق دار فانى را وداع گفت و در رواق پشت سر مبارك صفّه مرحوم قوام الملك شيرازى دفن شد . دكتر على اكبر فياض و عبد الحسين مجيد فياض فرزندان ايشان هستند . احكام آستانه مربوط به ايشان و حكم لقب « ثقةالاسلامى » كه همراه با يك خلعت و يك حلقه انگشترى الماس از سوى محمّد عليشاه قاجار فرستاده شده بود در نامه آستان قدس شماره 19 آذرماه 1343 منعكس شده است .\r\nنامه آستان قدس شماره 19 ، سال 1343 ، / 106 - 112 ، شمس الشموس / 87 - 86 .\r\nابراهيم زنگنه\r\n\r\n( 346 ) محامى - غلامحسين ( - 1333 ه ش )\r\nشيخ غلامحسين محامى بادكوبه‌اى\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nفرزند شيخ ابا صلت ، از علماى جامع و متعبدان زاهد و مجاهدين راه خدا بود و بخش اعظم حيات خود را در مشهد سپرى كرد .\r\nمحامى پيش از انقلاب اكتبر شوروى سال 1917 م در آذربايجان شوروى سابق ، در يكى از روستاهاى بادكوبه در خانواده‌اى روحانى چشم به جهان باز كرد . پدرش شيخ ابا صلت بادكوبه‌اى چهره برجسته دينى آن ديار بود كه پس از درگذشت حاج شيخ غنى بادكوبه‌اى ، مرجع دينى آن سامان گرديد .\r\nشيخ غلامحسين محامى پس از تحصيلات ابتدايى از بادكوبه رهسپار مشهد شد و در مدرسه خيراتخان حجره گرفت و به تحصيل علوم دينى روى آورد و خارج فقه و اصول را پس از اتمام سطح ، نزد آيات ميرزا محمّد آقازاده ، حاج آقا حسين قمى و ميرزا مهدى غروى اصفهانى خواند و حكمت را از محضر آقابزرگ حكيم بهره برد .\r\nبيشترين بحث و فحص را در مباحث معارف اسلامى و قرآنى دنبال كرد و از علاقمندان نزديك مكتب مرحوم ميرزا مهدى بود .\r\nوى در دفاع از مقدسات دينى و ارزشهاى اسلامى بسيار سرسخت بود و در مقام اداى تكليف سياسى و اجتماعى سخن احدى در او اثر نداشت و او را از انجام‌وظيفه بازنمىداشت .\r\nشايد همين خصوصيت موجب پيوند عميق ميان ايشان و شهيد نواب صفوى شد .\r\nاو به جوانان و رفع شبهات آنها توجه تام داشت ، با مردم مهربان و متواضع\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nبود ، قرآن را بسيار تلاوت مىكرد و اهل ذكر و تهجد و توسل بود و تا آخر عمر ، زندگى خود را وقف خدمت به جامعه كرد . سال 1333 ه ش در مشهد درگذشت و در جوار حضرت رضا عليه السّلام به خاك سپرده شد . حجج اسلام شيخ محمّد رضا محامى و شيخ مرتضى محامى فرزند ايشان و از اساتيد حوزه علميه خراسان هستند .\r\nكيهان فرهنگى ، سال نهم شماره 12 .\r\nغلامرضا جلالى\r\n\r\n( 347 ) محامى - محمّد رضا ( 1310 - 1377 ه ش )\r\nآية اللّه شيخ محمّد رضا محامى فرزند آية اللّه شيخ غلامحسين محامى از علما و مجتهدين معاصر است كه سالها در حوزه‌هاى علميّهء مشهد و قم به تدريس اشتغال داشته است .\r\nوى در سال 1310 ه ش در مشهد در خانوادهء علم و فضيلت متولد شد .\r\nبراى تحصيل علم ابتدا به مكتب‌خانه پا گذاشت ، سپس نزد حاج شيخ حسن بادكوبه‌اى و شيخ محمّد محدّث مقدّمات را به پايان برد و در مدرسهء نواب به تحصيل مشغول شد . سطح اوليه را در خدمت آية اللّه حاج ميرزا احمد مدرّس يزدى معروف به « نهنگ العلماء » و سطوح عاليه و كمى از دوره خارج را از محضر درس آية اللّه شيخ هاشم قزوينى استفاده برد . شرح منظومه و همچنين تقريرات اصول مرحوم آية اللّه نايينى را در خدمت پدرش فراگرفت .\r\nدر حدود سال 1330 ه ش به قم رفت و در حوزهء علميهء آنجا درس\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nخارج فقه آية اللّه العظمى بروجردى و درس اصول امام خمينى قدس سره شركت كرد و در بين دويست نفر شركت‌كننده در امتحان عمومى درس خارج مقام اول را احراز نمود .\r\nوى در اوايل سال 1333 ه ش كه پدرش به رحمت ايزدى پيوست ناچار به مشهد مراجعت كرد و وارد حوزهء درس آية اللّه العظمى ميلانى شد . چون از فضلاى باسواد و زبدهء حوزه بود ، مورد توجه آقاى ميلانى قرار گرفت و سالها از محضر درس ايشان استفاده برد و به درجهء اجتهاد نايل آمد . در ضمن از درس فلسفه مرحوم آية اللّه شيخ مجتبى قزوينى هم بهره گرفت .\r\nبعد از اين دوران جهت ارشاد مردم به شهر فردوس رفت و مدتى در آنجا به نشر احكام اسلامى مشغول بود .\r\nسپس به مشهد مراجعت كرد و در مدرسهء نواب به تدريس سطوح مختلف پرداخت .\r\nايشان از مردان انقلابى و از همرزمان شهيد آية اللّه سعيدى و شهيد اندرزگو بود و از سال 1342 ه ش با حضرت امام راحل قدس سره در ارتباط بود و با نام مستعار بليت هواپيما مىگرفت و خدمت ايشان مىرسيد . وى دوستى نزديكى با مرحوم آية اللّه آقا مصطفى خمينى فرزند ارشد حضرت امام داشت . و هرگاه به حضور امام راحل قدّس سرّه مشرف مىشد ، امام مىفرمود :\r\n« مرحبا بالرّجل الشجاع ان اللّه يحب الرّجل الشجاع » .\r\nچون حضرت امام به تركيه و سپس به نجف اشرف تبعيد شد ، وى به عنوان وكيل امام در مشهد فعّال بود و مشكلات مالى طلّاب علوم دينى را بر طرف مىنمود و نيز هزينهء فعاليتهاى انقلابى آنان را تأمين مىكرد .\r\nپس از پيروزى انقلاب در پى اختلافاتى به قم رفت و در مدرسهء فيضيه و مدرسهء خان به تدريس مشغول شد و در مسجد دفتر تبليغات اسلامى امام جماعت بود و مبلّغين اعزامى به داخل و خارج كشور را ايشان از طريق مصاحبه و امتحان تأييد مىكرد .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nدر سالهاى آخر عمر به علّت ضعف جسمى از كارهايش كاسته شد تنها يك درس مىگفت و در اواخر آن را هم تعطيل كرد . در دوسه ماه آخر عمر بيمار شد و چون ضعف بر وى عارض شده بود به زمين خورد و پايش از ناحيهء ران به سختى شكست . در قم بهبود نيافت و به دستور مقام معظم رهبرى به بيمارستان خاتم الانبياء تهران انتقال يافت و در آنجا سكتهء مغزى و به دنبال آن سكتهء قلبى كرد و بالاخره در ساعت چهار صبح روز دوشنبه پنجم مردادماه 1377 به رحمت ايزدى پيوست . روز سه‌شنبه ششم مردادماه از مسجد امام حسن عسكرى قم با شركت علماى اعلام و فضلاى حوزه تا حرم مطهّر حضرت معصومه عليه السّلام تشييع باشكوهى به عمل آمد و در اين مكان مقدس به امامت آية اللّه شبيرى زنجانى نماز بر او خوانده شد . سپس جنازه‌اش را به مشهد حمل كردند و در روز پنج‌شنبه هشتم مردادماه 1377 ه ش به طرف حرم مطهّر رضوى تشييع شد و در غرفه جنب كفشدارى صحن آزادى به خاك سپرده شد .\r\nاطلاعات گرفته شده از : حجة الاسلام و المسلمين حاج شيخ مرتضى محامى ، برادر صاحب‌ترجمه ، روزنامه قدس 7 / 5 / 1377 ؛ روزنامه خراسان 8 / 5 / 1377 .\r\nغلامرضا جلالى\r\n\r\n( 348 ) محدث خراسانى - على ( 1329 - 1370 ه ق )\r\nشيخ على محدث خراسانى فرزند حاج شيخ حسن واعظ پايين خيابانى از واعظان نامدار خراسان است كه در زهد و پارسايى كم‌مانند ، و مورد احترام\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nعموم مردم بود . در سال 1329 ه ق در بيت علم و عمل زاده شد ، ادبيات را نزد حاج شيخ عبد العلى و ميرزا عبد الجواد اديب نيشابورى فراگرفت و سطح را در حلقهء درس ميرزا محمد باقر ، مدرّس اول آستان قدس رضوى ، آقا شيخ موسى خوانسارى و حاج شيخ حسن برسى شركت جست و معقول را از آقابزرگ حكيم و خارج اصول را از ميرزا محمّد آقازاده آموخت و براى ادامه تحصيل به نجف رفت و در سلك شاگردان آيات سيّد ابو الحسن اصفهانى و حاج آقا ضياء الدّين عراقى درآمد .\r\nپس از مدتى به مشهد بازگشت و خارج فقه و معارف را از محضر آيت‌اللّه ميرزا مهدى اصفهانى بهره برد و تا مرگ استاد او را رها نساخت .\r\nمرحوم محدث از صاحب‌نظران عرصه فقه و حديث و خطابه بود و سخنان عميق و معنوى او تأثير انكارناپذير بر دلها مىگذاشت و رمز اين تأثير را بايد در كناره‌گيرى او از زرق‌وبرق دنيا دانست . زهد وى چونان مركبى بود كه وى را در باديهء عشق به سمت معشوق مىكشاند . شبهايش هرگز بىياد خدا نمىگذشت . در منابر چون ذكر مصيبت مىگفت ، خود پيش از ديگران مىگريست .\r\nعمر ايشان روز هفتم ربيع الاول سال 1370 ه ق تنگ غروب آفتاب ، غروب كرد و فرداى آن ، تن آرام‌يافته‌اش در صحن نو ، حجره سوم ضلع شمالى به دل خاك سپرده شد .\r\nخورشيد تابان در علم قرآن 18 - 23 .\r\n\r\n( 349 ) محقق - بمانعلى ( - 1335 ه ق )\r\nحاجى ملّا بمانعلى معروف به « محقق » از علما و وعاظ معروف مشهد بود و شعر مىسرود . ايشان از دامغان به مشهد مهاجرت كرد و بيشترين بخش عمر خود را وقف تبليغ و ارشاد مردم نمود . تا اينكه روز بيستم شعبان 1335 ه . ق درگذشت و در آستانه مباركه حضرت رضا عليه السّلام دفن شد . شيخ\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nعباسعلى محقّق فرزند ايشان است .\r\nضميمه تاريخ علماى خراسان / 270 .\r\nغلامرضا جلالى\r\n\r\n( 350 ) محقق سبزوارى - محمّد باقر ( 1017 - 1090 ه ق )\r\nمولى محمّد باقر فرزند مولى محمّد مؤمن خراسانى مدفون در گنبد سبز ، مشهور به فاضل و محقق سبزوارى از مشاهير علما و فقها و انديشمندان جامع قرن يازدهم هجرى است . وى به سال 1017 ه ق در روستاى نامن سبزوار به دنيا آمد . روزگار جوانى را در اصفهان گذراند و تحت تأثير مكتب اصفهان ، در هر دو قلمرو فقه و فلسفه به كمال رسيد .\r\nاو از بزرگان اصحاب مجلسى اول بود و در علوم نظرى از شاگردان ميرزا ابو القاسم فندرسكى و قاضى معزّ است و از شيخ بهايى و سيّد حسين بن حيدر على اصفهانى و حسن قائنى رضوى و ملّا حسنعلى فرزند ملّا عبد اللّه شوشترى روايت مىكند و مولى حاج حسين نيشابورى مكى و مولى محمّد يوسف دهخوارقانى تبريزى و خواهرزاده‌اش آقا جمال خوانسارى ( م 1125 ه . ق ) و مولانا محمّد سعيد رودسرى و سيّد عبد الحسين حسينى خاتون‌آبادى ، صاحب كتاب وقايع السنين و الاعوام ، از شاگردان وى هستند و آقا حسين خوانسارى ( م 1099 ه ق ) از او اجازه دارد .\r\nمحقق سبزوارى چندين سال در اصفهان منصب امامت جمعه و شيخ الاسلامى را از طرف شاه سليمان صفوى برعهده داشت و در مدرسه مولى\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nعبد اللّه شوشترى تدريس مىكرد و با فيض كاشانى معاصر و همفكر بود . از احترام شاه‌عباس دوم برخوردار بود و شعبان سال 1068 ه ق شاه‌عباس طى فرمانى كه در آن مقام علمى محقق را بسيار ستوده ، از وزير مستوفى السلطنه اصفهانى خواسته است تا همه‌ساله از بابت وجوهات و محصولات دار السلطنه در وجه ايشان مقرر دارد .\r\nداشتن مناصب دينى و سياسى و افكار و انديشه‌هاى ويژه و نوگرايانه محقق ، دشمنان فراوانى را براى او رقم زد . شايد به همين دليل محقق از اصفهان به مشهد هجرت كرد و سال 1083 مدرسه سميعيه مشهور به مدرسهء باقريه را از مال واقف آن با سعى مير عبد الحسين تجديد بنا نمود و در آنجا به تدريس مشغول گرديد و تعدادى كتاب و املاك به آن وقف كرد .\r\nايشان هفتم ربيع الاول 1090 ه ق در مشهد درگذشت و بنا به وصيتش در مدرسه ميرزا جعفر ، كنار قبر شيخ محمّد عاملى و ملّا ميرزا شيروانى و فرزند شيخ دفن شد . فرزندان او مولانا محمّد مهدى و مولانا ميرزا جعفر ، هر دو اهل علم بودند . جواهر سليمانى در شرح كلمات قصار حضرت امير از آثار محمّد مهدى است كه بنام شاه سليمان صفوى در پنج باب تأليف كرده است .\r\nمحمد باقر آثار پربهايى را در طول حيات خود آفريد شامل شرح زبدة الاصول شيخ بهايى ، دفع شبهة الاستلزام ، ذخيرة المعاد در شرح ارشاد الاذهان در فقه ، كفاية الاحكام در فقه تحريم الغناء ، روضة الانوار عباسى در آداب ملوك ، حكمت عملى و سياست مدن ، مفاتيح النجاة عباسى به فارسى در ادعيه ، رساله‌هايى در غنا و نماز آدينه و رسالهء خلافيّه كه رساله عملى اوست و بنام شاه‌عباس دوم آن را نوشته و به مسائل خلافى فقها هم اشارت كرده ، از شناخته‌شده‌ترين آثار ايشان است .\r\nبرخى از نسخه‌هاى خطى آثار ايشان در كتابخانه ملك موجود مىباشد .\r\nمحقق سبزوارى شعر مىسرود و از رباعيات ايشان است :\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n در عالم تن چه مانده‌اى بىمايه * پايى بردار و بگذار ز نه پايه\r\nاز شرق جان بر تو نتابد نورى * تا از پى تن همىروى چون سايه \r\nطبقات اعلام الشيعة / 593 - 597 ، تذكرة القبور / 50 ، مجله بررسيهاى تاريخى سال چهارم ، شماره دوم ، تذكره نصرآبادى / 152 ، تاريخ و سفرنامه حزين / 317 ، تاريخ علماى خراسان / 33 ، قصص الخاقانى 2 / 59 ، اعيان الشيعة 9 / 189 ، فهرست كتب خطى ملك 1 / 233 و 2 / 194 و 4 / 834 و 864 فهرست كتب خطى كتابخانه آستان قدس رضوى 5 / 485 و 510 ، 6 / 292 و 430 ، ريحانة الادب 5 / 242 - 244 .\r\nغلامرضا جلالى\r\n\r\n( 351 ) محقق قوچانى - عبد الحسين ( - 1369 ه ق )\r\nشيخ عبد الحسين معروف به حاجى محقق از علما و فضلا و دانشوران خراسان است . بيشتر طلاب آن عصر ، ادبيات را از محضر او فراگرفتند .\r\nايشان در فن تدريس و پرورش شاگرد ، مهارت ويژه‌اى داشت و درس را با سخنان نمكين و حكايات شيرين و دلپذير ، پذيرفته‌تر مىكرد و تا اعماق روان مخاطبين خود نفوذ مىنمود . در اواخر عمر به رعشهء بدنى مبتلا شد و پنجم صفر سال 1369 ه ق وفات يافت و در مهمان‌خانه آستان قدس دفن گرديد .\r\nضميمه تاريخ علماى خراسان / 274 .\r\nابراهيم زنگنه\r\n\r\n( 352 ) محلاتى - محمّد ( - 1306 ه ق )\r\nشيخ محمّد فرزند على فرزند زين العابدين محلاتى از علماى پارساى عصر خود بود . در مشهد سكونت داشت . نزد سيد محمّد شفيع و مولانا اسد اللّه بروجردى با علوم حوزه آشنا شد ، به تهران رفت و مدتى خدمت شيخ عبد الرحيم بروجردى به كسب دانش پرداخت و در فقه و اصول متبحر شد و تأليفات ارزنده‌اى نوشت .\r\nوى در مشهد به ترويج احكام\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nاسلامى اشتغال داشت و به سال 1306 ه ق درگذشت .\r\nاعيان الشيعة 10 / 17 .\r\nغلامرضا جلالى\r\n\r\n( 353 ) محمدى - جعفر ( 1310 - 1368 ه ش )\r\nشيخ جعفر محمدى در سال 1310 ه . ش به دنيا آمد ، مقدمات و سطوح را در مشهد گذراند و براى ادامه تحصيلات خود عازم نجف شد و پس از مدتى خود به تدريس پرداخت و اواخر عمر به ايران بازگشت و به شهر فاروج رفت و در آنجا به تدريس و اقامه نماز جماعت و ترويج و تبليغ مشغول گرديد و از نفوذ معنوى برخوردار شد . نوزدهم شهريور 1368 پس از 58 سال زندگى پرتلاش به رحمت ايزدى پيوست و پيكرش در غرفهء 48 صحن آزادى به خاك سپرده شد .\r\nابراهيم زنگنه\r\n\r\n( 354 ) مختارى - تاج الدّين على ( سده 10 ه ق )\r\nسيد تاج الدّين فرزند شمس الدّين على بن ناصر الدّين احمد از اعقاب امامزاده عبد اللّه اعرج پسر حسين اصغر فرزند حضرت امام زين العابدين عليه السّلام است . او با پسرش سيّد مهدى و نوه‌اش سيّد محمّد از خراسان به يزد و نايين هجرت كرد و تا آخر عمر در يزد ساكن بود تا در اواخر قرن دهم هجرى مقارن با حكومت سلسلهء صفويه در آنجا وفات يافت و فرزندش سيّد مهدى جنازهء او را به مشهد منتقل كرد و در حرم مطهر حضرت على بن موسى الرضا مدفون نمود .\r\nسراج الانساب / 130 ، منتخب التواريخ / 358 .\r\nابراهيم زنگنه\r\n\r\n","description":"","footnote":"","page_name":" 392 ","page_number":392},
  {"content":"\r\n\r\n\r\n( 355 ) مدرّس - سيّد محمّد جواد ( - 1335 ه ق )\r\nسيد محمّد جواد مدرّس فرزند علّامه فقيد آية اللّه سيّد محمّد باقر گلپايگانى از دانشورانى بود كه در مشهد سكونت داشت و از علم و هنر بهره كامل داشت و با دختر محمّد تقى مشرف رضوى ازدواج نمود و رمضان سال 1335 ه ق دار فانى را وداع گفت و در محل دار السعاده حرم در كنار قبر پدر دفن گرديد .\r\nشجره طيبه / 294 ، سفرنامه سديد السلطنه / 223 .\r\nغلامرضا جلالى\r\n\r\n( 356 ) مدرّس - عبد الرحمن ( 1268 - 1328 ه ق )\r\nميرزا عبد الرحمن فرزند حاج ميرزا نصر اللّه از حكما ، ادبا و شعراى قرن 13 هجرى است . وى در اصل اهل شيراز بود و روز 12 شعبان 1268 ه ق در اين شهر متولد شد و در 11 سالگى همراه پدر به مشهد آمد و در محضر پدر و ميرزا احمد مدرّس آستان قدس ، حاج ملّا هادى سبزوارى و حاج محمّد رحيم بروجردى شاگردى كرد و پس از پدر ، سال 1291 ه ق به عنوان مدرّس اول آستان قدس برگزيده شد و در كنار آن به تأليف و تحقيق روى آورد كه از جمله تأليفات وى مىتوان به موارد ذيل اشاره كرد :\r\nتعليقات معالم الاصول ، حواشى شوارق الالهام ، حواشى شرح تذكرهء خفرى ، حواشى تحرير اقليدس ، شرح رساله عروض ميرزا نصر اللّه كتاب زكات الفطرة و تاريخ علماى خراسان كه به درخواست ناصر الدّين شاه و تشويق اعتضاد السلطنه عليقلى ميرزا وزير علوم نوشته شد . در اين كتاب ترجمهء علما و دانشورانى منعكس شده است كه از سالهاى 1136 تا 1294 ه ق در مشهد مىزيسته‌اند . تاريخ علماى خراسان روز چهارم ذيقعده سال 1294 ه ق به اتمام رسيد و استاد محمّد باقر\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nساعدى آن را همراه با ضمايمى كه خود افزوده است ، در سال 1382 ه ق به زيور چاپ آراست . ميرزا عبد الرحمن در شمار ياران طريقتى سلسله ذهبيه بود و به سال 1328 ه ق در 70 سالگى زندگى را بدرود گفت و در ايوان طلاى صحن نو دفن شد .\r\nمقدمه تاريخ علماى خراسان ، شرح حال رجال ايران 6 / 138 ، مطلع الشمس 2 / 689 ، اعيان الشيعة 7 / 466 .\r\nغلامرضا جلالى\r\n\r\n( 357 ) مدرس - ميرزا محمّد تقى ( - 1280 ه ق )\r\nسيد ميرزا محمّد تقى فرزند ميرزا عبد اللّه ، مدرس آستان قدس رضوى است . نزد دائى خود سيّد محمّد رضوى سبزوارى امام‌جمعه مشهد و متوفى 1198 ه ق درس خواند و در فقه و اصول و معقول و منقول متبحر شد . 72 سال زيست و به سال 1280 ه ق درگذشت و در مزار پدرش ميرزا عبد اللّه رضوى در حرم به خاك سپرده شد .\r\nاو منظومه‌اى در فقه و نحو تأليف نموده بود .\r\nميرزا محمّد حسين و ميرزا على اصغر ، برادران وى نيز از مدرسين آستان قدس شمرده مىشدند و فرزندش مولانا ميرزا عبد العلى در نجوم صاحب‌نظر و منجم‌باشى آستان قدس بود .\r\nالكرام البررة 1 / 221 ، تاريخ علماى خراسان / 97 - 98 ، اعيان الشيعة 9 / 194 .\r\nغلامرضا جلالى\r\nمدرس رضوى - رضوى - حسين\r\nمدرس رضوى - رضوى - محمّد باقر\r\n\r\n( 358 ) مدرس غروى - رضا ( 1307 - 1370 ه ش )\r\nحجة الاسلام شيخ رضا مدرس غروى فرزند ارشد آية اللّه ميرزا مهدى اصفهانى در 21 تيرماه 1307 ه ش در\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nمشهد ديده به جهان گشود . درسهاى مقدمات را در مشهد نزد شيخ زين العابدين غياثى تنكابنى و حاشيه ملا عبد اللّه و معالم را در خدمت شمس واحد العين و مطول را در محضر شيخ محمّد تقى اديب نيشابورى و قوانين را در خدمت سيّد احمد مدرس ، رسائل و مكاسب را نزد آية اللّه آقا شيخ هاشم قزوينى در مدرسه نواب و كفايه را در خدمت آية اللّه شيخ كاظم دامغانى خواند و پس از اتمام سطح خارج فقه و اصول در حلقه درس آيات فقيه سبزوارى ، سيّد يونس اردبيلى و ميرزا محمّد آقازاده شركت جست و معارف الهى را از ميرزا جواد آقا تهرانى و شيخ مجتبى قزوينى آموخت .\r\nوى در حدود سال 1330 ه ش به قم مهاجرت كرد و خارج فقه را از محضر آية اللّه العظمى بروجردى و آية اللّه حجت و خارج اصول را از امام خمينى و اسفار را در خدمت علامه طباطبايى فراگرفت و پس از بازگشت به مشهد ضمن شركت در درس آية اللّه العظمى ميلانى به ارشاد مردم پرداخت و پس از حدود سه دهه ترويج معارف قرآنى در روز شانزدهم آذرماه 1370 به ديدار حق شتافت و در ايوان غرفه 25 صحن نو دفن شد .\r\nايشان داراى سه فرزند پسر و چهار دختر بود و از آثار مكتوب ايشان مىتوان به دو جلد كتاب دين و فطرت و امام‌شناسى اشاره نمود .\r\nغلامرضا جلالى\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n\r\n( 359 ) مدرّس قصيرى - سيّد على اكبر ( قرن 14 ه . ق )\r\nآية اللّه سيّد على اكبر مدرّس قصيرى خراسانى فرزند حاج ميرزا محمّد حسين و نوه حاج ميرزا عبد الوهاب از مدرسان بلندپايه حوزه مشهد بود . جد اعلاى ايشان مرحوم سيّد محمّد قصير است .\r\nايشان دروس عالى حوزه را در بالاسر مرقد مطهر امام رضا عليه السّلام تدريس مىكردند و در ضمن امام جماعت توحيدخانه حرم مطهر بودند . قبر ايشان در قسمت جنوبى ايوان طلاى صحن نو قرار دارد .\r\nآية اللّه حاج مرتضى مدرس خراسانى متوفى 23 شوال 1383 ه . ق فرزند ايشان است .\r\nغلامرضا جلالى\r\n\r\n( 360 ) مدرّس يزدى - سيّد جلال ( 1327 - 1379 ه ق )\r\nحاج سيّد جلال معروف به مدرّس يزدى فرزند آيت‌الله حاج ميرزا احمد مدرّس در سال 1327 ه ق متولد شد ، مقدمات و علوم ادب و سطح و خارج را در خدمت بزرگان علمى حوزه مشهد فراگرفت و خود به تدريس فقه و اصول و اقامه جماعت در مسجد گوهرشاد پرداخت و 23 محرم 1379 ه ق از دنيا رفت و در غرفهء شمالى صحن عتيق دفن شد . او ذوق شعر داشت و « حسينى » تخلّص مىكرد .\r\nابراهيم زنگنه\r\n\r\n","description":"","footnote":"","page_name":" 396 ","page_number":396},
  {"content":"\r\n\r\n\r\n( 361 ) مدرّس يزدى - ميرزا احمد ( 1306 - 1391 ه ق )\r\nآية اللّه حاج ميرزا احمد مدرّس يزدى از علماى اعلام و مدرسين بلندپايه و پارساى حوزه علميه مشهد بود . در سال 1306 ه ق در يزد متولد شد و پس از پشت سر گذاشتن آموزش مقدمات و سطح عازم مشهد شد و درس خارج آيات سيّد عباس شاهرودى ، ميرزا محمّد آقازاده و حاج آقا حسين قمى شركت نمود و از معارف بلند آنها برخوردار گرديد و خود سالها به تدريس شرح لمعه ، قوانين ، مكاسب و كفايه اشتغال يافت . نظم و ترتيب درسى ، بىآلايشى و تواضع استاد موجب شد كه صدها فاضل در پاى درس او شركت كنند و از محضر پرفيضش بهره ببرند .\r\nايشان ضمن تدريس در مسجد ملا هاشم اقامه جماعت مىنمود و زندگى خود را از محل درآمد مزرعه‌اى كه از همسر اولش در اختيار داشت ، اداره مىكرد و در طول شصت سال اشتغال به تدريس ، هرگز از وجوه شرعى استفاده ننمود ، تنها يكى دو سال آخر عمر كه توان خويش را به كلى از دست داده بود ، از روى اجبار به قدر كفاف از اين وجوه براى تأمين معيشت خود بهره گرفت .\r\nوى سحرگاه شب 17 ربيع الاول سال 1391 ه ق / 24 ارديبهشت 1350 ه ش دار فانى را وداع گفت و روز بعد پيكرش در محل دار السياده حرم دفن شد .\r\nغلامرضا جلالى\r\n\r\n","description":"","footnote":"","page_name":" 397 ","page_number":397},
  {"content":"\r\n\r\n\r\n( 362 ) مدرسى حسينى - سيد محمد رضا ( 1310 - 1359 ه ش )\r\nمحمد رضا مدرّسى حسينى در سال 1310 ه . ش در مشهد متولد شد . پدر وى مرحوم حجة الاسلام سيد محمد على مدرسى حسينى از خدّام و مدرّسين آستان قدس امام رضا عليه السّلام بود كه در قضيه كشف حجاب به واسطهء فشارهاى وارده به همراه پدرش مرحوم حجة الاسلام و المسلمين سيد جواد مدرسى حسينى و فرزند خردسالش سيد محمد رضا به كربلا و نجف هجرت كردند . سيد محمد رضا پس از گذراندن مقدمات نزد اساتيد نجف ، دروس سطوح را نزد آية اللّه حاج شيخ ذبيح اللّه قوچانى كه شوهر همشيره وى بود ، گذراند و در دروس خارج از محضر آيات عظام خوئى و سيد عبد الاعلى سبزوارى ، كه شوهر عمه و پدرخانم او بود ، استفاده كامل كرد . در سال 1347 ه . ش از نجف به مشهد بازگشت . در مشهد ضمن اقامه نماز جماعت در مسجد محراب‌خان خيابان طبرسى ، به ارشاد مردم و موعظه مؤمنين و رسيدگى به مشكلات مستمندان پرداخت .\r\nوى علاوه بر كسب مدارج علمى ، داراى فضائل اخلاقى بويژه تواضع ، سكوت و تقوا بود .\r\nبالاخره پس از عمرى تلاش علمى و خدمت به جامعهء اسلامى در نيمه شوال سال 1398 ه . ق برابر با 27 شهريور 1359 ه . ش براثر واژگون شدن اتومبيل در جادهء شيروان به قوچان دعوت حق را لبيك گفت و در جوار ملكوتى مولايش حضرت امام\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nرضا عليه السّلام در صحن انقلاب به خاك سپرده شد .\r\nغلامرضا جلالى\r\n\r\n( 363 ) مدرسى خراسانى - سيّد مرتضى ( 1279 - 1342 ه . ش )\r\nآية اللّه سيّد مرتضى خراسانى از علماى برجسته خراسان ، تا سن 40 سالگى در مشهد نزد پدر خود به تحصيل علوم و معارف دينى مشغول بود . سپس به تهران سفر كرد و با دختر ارشد مرحوم آية اللّه شيخ محمّد على شاه‌آبادى ازدواج نمود و امامت مسجد امام‌زاده زيد واقع در بازار بزرگ تهران را به عهده گرفت و بعدها به جاى آية اللّه شاه‌آبادى مدتى امام جماعت مسجد جامع بازار تهران بود .\r\nشرايط علمى ، اخلاقى و اجتماعى آية اللّه سيّد مرتضى او را به پناهگاه توده‌هاى نادار و محروم تبديل كرد و قاطبه مردم تهران و متدينين بازار با وى معاشرت داشتند .\r\nايشان در 23 شوال 1383 ق / 1342 ش براثر كسالت ريوى در سن 63 سالگى درگذشت و با توجّه به ارتباط بسيار نزديك و عاطفى كه در زمان حيات خود با آية اللّه العظمى سيّد احمد خوانسارى داشتند ، با حضور ايشان جنازه‌اش در تهران تشييع شد و به مشهد انتقال يافت و با حضور آية اللّه العظمى ميلانى در محل دار العزه حرم مطهر رضوى به خاك سپرده شد .\r\nغلامرضا جلالى\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n\r\n( 364 ) مدقق خراسانى - على اكبر ( 1315 - بعد از 1380 ه ق )\r\nدر 1315 ه . ق در قريه سعيدآباد در خانواده‌اى باايمان قدم به جهان گذارد .\r\nپنج سال نزد ملاى ده به مكتب رفت .\r\nاستعداد وى استاد را متحير مىساخت .\r\nاين كودك در مدت كوتاهى مقدمات را سپرى نمود . بعد به مشهد رفت ، مطول را نزد ميرزا عبد الجواد اديب و فلسفه و حكمت را نزد مرحوم آقابزرگ آموخت و اخلاق را از آية اللّه ميرزا مهدى اصفهانى تلمذ نمود و لمعه و قوانين و كفايه مرحوم آية اللّه العظمى آخوند خراسانى را فراگرفت ؛ سپس در دروس خارج شهيد آية اللّه ميرزا محمد آقازاده شركت كرد .\r\nشيخ على اكبر مدقق اهل منبر بود ، ايشان با آهنگ زيبا و پرجاذبه مستمعين را سحر مىكرد . او چون عاشق اهل بيت مخصوصا سيد الشهداء عليه السّلام بود در ختم منابر ذكر مصيبت مىخواند و مردم را متأثر مىنمود . پس از كه مدتى در مشهد بود و شهرت عجيبى پيدا كرد او را به قم دعوت نمودند و منابر علمى زيادى در آنجا ارائه داد . مرحوم آية اللّه العظمى حاج شيخ عبد الكريم يزدى مؤسس حوزه علميه قم و مرحوم آية اللّه سيد صدر الدّين در زمانى كه در مشهد بودند به ايشان محبت داشتند و از ايشان تجليل مىكردند . او در منزل آية اللّه صدر سه شب منبر رفت ، ولى فكر كرد كه منبر رفتن براى او زود است ديگر آنجا نرفت ؛ بعد از چند روز در حرم مطهر حضرت رضا عليه السّلام مرحوم آية اللّه صدر به او گفتند : چرا منبرت را تعطيل نمودى . ايشان گفت : من بايد\r\n\r\n","description":"","footnote":"","page_name":" 400 ","page_number":400},
  {"content":"\r\n\r\nدرس بخوانم . مرحوم سيد صدر الدّين فرمودند : روزهاى پنجشنبه ، من در منزل منبر مىروم شما بيا قبل از من منبر برو به شرط اينكه هر پنجشنبه يك خطبه از حضرت امير بخوانى ؛ بعد مرحوم آية اللّه صدر به حجرهء او رفته بود نهج البلاغة خود را در اختيار او گذاشت .\r\nازآن‌پس ايشان هر روز پنجشنبه يك فراز آن را حفظ مىكرد و به منبر مىرفت .\r\nمرحوم مدقق مردى شجاع بود و از حريم اسلام همواره دفاع مىكرد ، هروقت متوجه مىشد سخنى يا قانونى عليه اسلام تبليغ مىشود ، به منبر رفته و عليه آن ، سخن مىگفت . هنگامى كه رضا خان پهلوى از ايران تبعيد شد و در جزيره موريس از دنيا رفت درباريان و خانواده‌اش بدن او را موميايى كردند و در تابوت گذاردند و متحير بودند با جنازه او چه كنند ؟ آن‌ها سه‌جا را در نظر گرفتند ؛ قم ، حضرت عبد العظيم عليه السّلام و مشهد در اين موقع بود كه مرحوم شيخ على اكبر مدقق در صحن مسجد گوهرشاد منبر رفت و در اجتماع مردم گفت : اى مردم بدانيد هدف از آوردن جنازه ، دفن يك‌مشت استخوان نيست بلكه ترويج مرام پهلوى است . مأموران مخفى او را دستگير و در منزل خودش در يك اطاقى او را زندانى و مورد بازجويى قرار دادند كه اين به تعطيلى بازار مشهد انجاميد .\r\nدر زمانى كه آية اللّه بروجردى به مشهد مشرف شدند شيخ على اكبر مدقق براى وعظ و تجليل از آية اللّه بروجردى و تشكر و قدردانى از مراجع و علماء و مردمى كه با عشق و علاقه به ديدارش مىآمدند در نظر گرفته شد و ايشان از عهده اين برآمد .\r\nروزى آية اللّه بروجردى قصد بازديد از علماء داشتند ، به آقاى مدقق هم اطلاع داده شد كه آقا مىخواهد به منزل شما بيايند جمعيت زيادى از آقايان علماء با ايشان بودند وقتى آقا وارد منزل شدند چشمشان به حياط محقر افتاد با لحن شوخى به او فرمود : آقاى مدقق گويا منزل شما در بهشت آبادتر از\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nمنزل اين دنيا است ؛ ماديات در نظر مدقق بىارزش بود حتى در لحظهء مرگ هم دستش از مال دنيا تهى بود او از درآمد منبر به اندازهء قوت لايموت برمىداشت و بقيه را انفاق مىكرد .\r\nدر حادثه مسجد گوهرشاد منزل مدقق در يكى از محله‌هاى قديمى مشهد به نام « تپ المحله » در كنار حمام عمومى قرار داشت ، آن‌روز شش نفر پليس تمام منزل مدقق را تفتيش نمودند ، چيزى دستگيرشان نشد ولى مدقق را دستگير و با خودشان بردند .\r\nمدقق گفته بود من مىخواهم از مشهد بروم لذا او را رها كردند . وى از شهر بيرون و به قم هجرت كرد ، ازآنجا با پنج نفر ديگر به‌طور قاچاق عازم عراق گرديد . ايشان از تمام پاسگاهها عبور كردند و به جايى رسيدند كه راننده گفت اگر از اينجا عبور كنم ما را هدف گلوله قرار مىدهند و رشوه هم قبول نمىكنند .\r\nآن‌ها تابوتى در وسط اتومبيل گذاردند و ملافه‌اى روى آن كشيدند و در اطراف آن نشستند ، رئيس پاسگاه آمد و نگاهى به داخل كرد ديد آن‌ها مشغول دعا خواندن هستند . به راننده گفت :\r\n« روح » يعنى : برو . او به مسجد رفت ، مرحوم سيد ابو الحسن اصفهانى نماز مىخواند به او اقتدا كرد نماز كه تمام شد جريان گرفتارى خود را برايش بيان نمود آية اللّه اصفهانى فرمود : هر شب نيم ساعت اينجا منبر برو ، من تو را اداره مىكنم . حتى يك روز براى دستگيرى مدقق از كنسولگرى ايران آمدند ولى به خاطر مرحوم سيد موفق نشدند . مدقق تا زمانى كه متفقين به ايران آمدند و رضا شاه با خانواده‌اش به جزيرهء موريس تبعيد شدند ، در شهر كربلا بود و بعد به ايران برگشت .\r\nپس از سال 1380 درگذشت و در صحن انقلاب نزديك پنجره فولاد حرم مطهر رضوى دفن شد . حاج شيخ محمد مدقق ، واعظ و محدث معاصر از فرزندان ذكور او هستند . مرحوم مدقق دوازده دختر دارد كه يكى فوت كرده و بقيه حيات دارند .\r\nبرگرفته از يادداشت‌هاى يكى از فرزندان .\r\nغلامرضا جلالى\r\n\r\n","description":"","footnote":"","page_name":" 402 ","page_number":402},
  {"content":"\r\n\r\n\r\n( 365 ) مدير شانه‌چى - كاظم ( 1306 - 1381 ه ش )\r\nحجة الاسلام و المسلمين استاد كاظم مدير شانه‌چى در 1306 خورشيدى در مشهد مقدس ديده بدين خاكدان گشود . پدر ايشان از بازرگانان معتبر مشهد و مادرشان از خانوادهء علم و فضيلت بود . استاد تحصيلات آغازين را در دبستان و دبيرستانهاى مشهد گذراند و سپس در مدرسه خيراتخان به تحصيل دروس حوزوى و ادبيات عرب پرداخت و از دروس ادبيات مرحوم شيخ محمّد تقى اديب نيشابورى و مرحوم ، محقق نوقانى بهره برد . آن‌گاه معالم الاصول را نزد آية اللّه مرواريد و شرح لمعه و قوانين را نزد مرحوم حاج ميرزا احمد مدرس يزدى و دروس رسائل ، مكاسب ، كفايه و خارج اصول را نزد آية اللّه حاج شيخ هاشم قزوينى فراگرفت . از ديگر اساتيد ايشان مرحوم حاج ميرزا احمد كفائى بود . استاد همچنين يك دوره خارج اصول و چند مبحث فقه را نزد مرحوم آية اللّه العظمى سيّد محمّد هادى ميلانى آموخت و دروس فلسفه را از محضر حاج شيخ مجتبى قزوينى ، حاج شيخ سيف اللّه ايسى و مرحوم الهى قمشه‌اى فراگرفت .\r\nاجازاتى از حاج آقابزرگ تهرانى ، حاج شيخ هاشم قزوينى ، ميرزا مهدى الهى قمشه‌اى و حاج ميرزا حسين سبزوارى دريافت نمود .\r\nاستاد شانه‌چى با بنيانگذارى دانشكدهء الهيات مشهد در سال 1337 ه . ش ، طى دعوتى از سوى دكتر فياض ، به تدريس فقه و حديث در دانشكده\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nالهيات پرداخت ، و حاصل همت و تلاش بىوقفه استاد در شناساندن جايگاه علم حديث و بسط و رواج آن ، تأليف كتابهاى ارزشمندى چون « دراية الحديث » ، « علم الحديث » و « تاريخ حديث » است .\r\nپس از پيروزى انقلاب اسلامى ، فعاليتهاى علمى استاد شانه‌چى توسعه بيشترى يافت و با تأسيس بنياد پژوهشهاى اسلامى آستان قدس در سال 1363 ه . ش ، استاد هم‌زمان با عضويت در هيئت‌مديره ، سرپرستى گروه حديث بنياد را نيز عهده‌دار شد .\r\nجايگاه استاد در بنياد پژوهشهاى اسلامى موقعيت مناسبى را پديد آورد تا ايشان با كمك پژوهشگران فاضل در زمينهء استخراج و تدوين احاديث نبوى و ديگر معصومان عليهم السّلام خدمات ارزنده‌اى تقديم نمايند ؛ از جمله مىتوان به هداية الامة شيخ حر عاملى در 8 جلد ، الحكم من كلام امير المؤمنين على بن ابى طالب در 2 جلد ، سنن النبى در 10 جلد و تصحيح نسخه‌اى كهن از صحيفهء سجاديه اشاره كرد . ايشان با مجلهء آستان قدس ، مشكاة و دانشكده الهيات همكارى نزديك داشت .\r\nاستاد آثار ديگرى نيز نگاشته‌اند كه برخى از آنها بدين شرح است : ترجمه و شرح تبصره ، چهل حديث حضرت رضا ( ع ) با مقدمه‌اى در رجال معاصر حضرت عليه السّلام ، تصحيح و تحشيهء الانوار البهيّة شيخ عباس قمى ، روش استنباط ، آيات الاحكام ، تاريخ فقه مذهب اسلامى ، مزارات خراسان ، تاريخچه ادوار منطق .\r\nاستاد شانه‌چى در كنار تدريس و تأليف كه حاصل دهها سال مطالعه و كاوش ايشان بود از چنان فضائل اخلاقى بهره داشت كه حتى در ميان همگنان زبانزد بود و هماره آرامشى دست‌نيافتنى بر روح و روان ايشان سايه مىافكند كه هيچ رويدادى وجود استوارش را به تلاطم نمىكشاند و اين يادآور گوهرى است كه حضرت على عليه السّلام چنين فرموده است : « تزول الجبال و لا تزل » .\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nوى سرانجام در نيمروز 23 / 2 / 1381 آخر صفر 1423 در سالروز شهادت هشتمين اختر آسمان ولايت حضرت على بن موسى الرضا عالم آل محمّد صلى اللّه عليه و آله چشم از جهان فروبست و در غرفهء 25 صحن آزادى دفن شد .\r\nغلامرضا جلالى\r\n\r\n( 366 ) مرتضوى - احمد ( 1280 - 1347 ه ش )\r\nآية اللّه سيد احمد مرتضوى فرزند ميرزا بابا ، در سال 1280 شمسى در شهرستان بجنورد متولد شد . او پس از فراگرفتن مقدمات و ادبيات در زادگاهش ، به مشهد رفت و در آنجا سطوح را خواند . سپس رهسپار نجف اشرف شد و از محضر آيات عظام ميرزا حسين نايينى ، آقا ضياء الدّين عراقى و سيد ابو الحسن اصفهانى بهره جست . او با علوم جديد از جمله رياضيات آشنا بود و به زبان فرانسه نيز تسلط داشت .\r\nميرزا احمد پس از سال‌ها تحصيل به سبب علاقه به زادگاهش بجنورد ، به اين شهر بازگشت و به اقامه جماعت و خدمات دينى و تدريس و تربيت طلاب پرداخت . او پس از مشاركت در بازسازى مدرسه سلطانى براى طلاب بجنوردى ، خود شخصا كار تدريس طلاب را عهده‌دار گرديد .\r\nاو عالمى شجاع ، صريح اللهجه و در عين حال خوش‌مشرب و زنده‌دل بود و به دستگاه حكومت و ايادى آن‌ها اعتنايى نداشت . در جشنى كه در پادگان بجنورد بر پا شده بود ، بىاحترامى به روحانيت را دستاويز\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nقرار داد و همراه با علماى وقت مجلس را ترك گفت . در جريان احداث جاده سنتو از طريق گنبد به بجنورد و مشهد به رهبرى او علماء تلگرافى را امضاء كردند كه در آن به عبور اين جاده از طريق سملقان به بجنورد اعتراض شد .\r\nفوت آية اللّه سيد احمد مرتضوى در سال 1347 شمسى در سن 67 سالگى واقع شد . پيكرش را در جوار آستان قدس رضوى به خاك سپردند .\r\nعلى اكبر عباسيان و احسان سيدىزاده :\r\nدانشوران بجنورد / 8 - 134 ؛ محمّد شريف رازى : گنجينه دانشمندان 3 / 185 .\r\nرسول سعيدىزاده\r\n\r\n( 367 ) مرتضوى - محمّد ( 1262 - 1324 ه ش )\r\nميرزا محمّد مرتضوى فرزند ميرزا باباى سنخواستى ، روحانى مبارز . ميرزا محمّد در سال 1262 ش / 1303 ق در شهرستان بجنورد متولد شد . تحصيلات مقدماتى حوزه را نزد پدرش فراگرفت ، سپس براى كسب علوم دينى همراه با برادر راهى مشهد شد و در مدرسه نواب ، در اتاق مشهور به سر در سكونت گزيد . درگذشت پدر باعث شد كه تحصيلات خود را ناتمام رها كند و به بجنورد بازگردد . وى امامت جماعت مسجد فاطمى بجنورد را عهده‌دار بود .\r\nاو مسؤليت محضر اسناد را نيز داشت .\r\nميرزا محمّد از روحانيون به نام زمان خويش بود كه با حكام محلى بجنورد سر ستيز داشت . او به سبب مخالفت با حكومت به مدت دو سال به مشهد تبعيد گرديد . در دوره كشف حجاب جزو محدود روحانيونى بود كه با لباس روحانيت در مجالس و محافل حضور مىيافت .\r\nميرزا محمّد مرتضوى در سن 62 سالگى در سال 1324 ش به هنگام سجده نماز دچار سكته شد و دعوت حق را لبيك گفت . جنازه او در صحن نو حرم مطهر امام رضا عليه السّلام به خاك سپرده شد .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nعلى اكبر عباسيان و احسان سيدىزاده :\r\nدانشوران بجنورد / 9 - 138 .\r\n\r\n( 368 ) مرعشى - سيّد كاظم ( 1337 - 1423 ه ق )\r\nآية اللّه حاج سيّد كاظم مرعشى از سادات جليل القدر مرعشى است كه نسل آنها به حسين الاصغر فرزند امام زين العابدين عليه السّلام مىرسد .\r\nوى در روز جمعه پانزدهم شعبان 1337 ه ق همراه برادرش آية اللّه حاج سيد مهدى در نجف در باب طوسى از مادرى منسوب به خاندان ميرزا محمد حسن شيرازى ديده به جهان گشود و تا سال 1347 در نجف اشرف بودند ، آنگاه به شهرستان رفسنجان رفت و تا سال 1353 به تكميل دروس فارسى پرداخت و پس از آن به حوزهء علميهء قم هجرت نمود . بعد از تحصيل مقدمات علوم عربى و تكميل مبانى سطوح عالى نزد علماى متبحّر زمان خود در مدرسهء فيضيهء قم به همراه برادرش دروس خارج فقه و اصول را از محضر آيات حاج سيد محمّد حجت ، حاج سيد محمّد تقى خوانسارى ، حاج سيد صدر الدّين صدر ، امام روح اللّه خمينى و حاج آقا حسين بروجردى بهره برد و پس از تكميل مراتب علمى و معنوى در سال 1370 ه ق به نجف مهاجرت نمود و با وجود قوهء استنباط و اجتهاد به مدت چهار سال در بحث خارج فقه آية اللّه حاج سيد عبد الهادى شيرازى شركت نمود و در بحث استفتائى آن مرحوم حضور يافت و حدود بيست و دو سال در حوزهء علميهء نجف اشرف به تدريس سطوح عالى و خارج فقه و اصول\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nمشغول بود ، تا آنكه به سال 1392 ه ق به ايران آمد و بعد از 2 سال توقف در حوزهء علميهء قم در سال 1394 ه ق به شهر مشهد هجرت نمود و تا پايان حيات خود در اين شهر به تدريس خارج فقه و اصول و خدمات ديگر اجتماعى همّت گماشت . ايشان در جريان انقلاب اسلامى از پيشگامان اين انقلاب در مشهد بودند و در 24 ربيع الآخر 1423 / 15 تير 1381 در سن 86 سالگى در مشهد چشم از جهان فروبست و در حرم مطهّر رواق دار الزّهد دفن گرديد . آية اللّه خامنه‌اى رهبر انقلاب اسلامى به ارسال پيامى به توليت آستان قدس رضوى درگذشت ايشان را تسليت گفتند .\r\nاز آثار برجستهء ايشان است :\r\nتقريرات بحث خارج آيات بروجردى ، حجت ، سيّد عبد الهادى شيرازى و حاشيه بر عروة الوثقى و رساله عمليه .\r\nغلامرضا جلالى\r\n\r\n( 369 ) مرعشى شوشترى - مير اسد اللّه ( 888 - 963 ه ق )\r\nمير اسد اللّه مرعشى شوشترى از فضلاى سادات نامدار شوشتر در قرن دهم هجرى بوده است . پدر او مير زين الدّين على نام داشت ؛ و سلسله نسب او با 21 واسطه به امام زين العابدين مىرسد . مير اسد اللّه متولد 888 ه . ق در شهر نجف اشرف تحصيلات خود را تكميل كرد . او يكى از شاگردان برجسته محقق ثانى ، شيخ على بن عبد العالى كركى ( م 993 ق ) بود و از او اجازه دريافت كرد . در سال 941 ه . ق كه محمّد خان شرف الدّين اغلى تكلو ، حاكم بغداد از جانب شاه‌طهماسب اوّل صفوى در سالهاى 935 - 940 ق ، به ايران برگشت ؛ مير اسد اللّه هم همراه او بود .\r\nوى در سال 944 ق با وساطت استادش توسط شاه‌طهماسب اوّل ( 930 - 984 ق ) به منصب صدارت انتخاب شد و به « صدر » اشتهار يافت .\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nاو به مدت 20 سال عهده‌دار اين مقام بود ، جالب اينكه شرح جزئيات فعاليت‌هاى او در اين مدت در منابع ذكر نشده است . به نظر مىآيد او توانسته است بدون جنجال و رقابت ديگران در شغل خود انجام‌وظيفه كند . در اواخر عمر كه دچار ضعف و بيمارى شد امور صدارت در اختيار پسرش مير سيد على بود . مير اسد اللّه در سال 963 ق در شهر تبريز فوت كرد ، جسدش به مشهد منتقل و در پايين پاى حضرت مرقد امام رضا عليه السّلام دفن شد . با توجه به تصريح منابع اين دوره به دفن او در مشهد ، گفته محسن امين كه « قبر مير اسد اللّه مرعشى يكى از علماى عهد شاه‌طهماسب اول در اصفهان در مزار بىبى فاطمه قرار دارد » درست نيست .\r\nمير اسد اللّه بيش از آنكه يك شخصيت سياسى باشد يك عالم دينى است .\r\nهمان‌طور كه گفته شد او از شاگردان ممتاز محقق ثانى بوده است و اكثر اوقات در مشاهد مقدسه به افاده علوم دينى مىپرداخت . او داراى كمالات صورى و معنوى حسن خط و انشاء بود و در علوم مختلف آثار داشت\r\nبوداق منشى قزوينى نظر مثبتى نسبت به مير ندارد . او ضمن آنكه آغاز صدارت او را در سال 943 ق مىداند ؛ مىنويسد : « وطن او در شوشتر بود ، به نجف رفته بود كه مطالعه كند چون فترت روم شد همراه محمّد خان به وطن آمد و او را رتبه و منزلتى نبود ، شيخ على بن عبد العالى تعريف او كرده بودند . . . كه به يك‌بار اين منصب [ صدارت 
  ] يافته » با توجه به اينكه بوداق منشى هم همراه محمّد خان بوده و سمت منشىگرى و لشكرنويسى عراق را برعهده داشته است احتمال مىرود بين او و مير اسد اللّه روابط خوبى برقرار نبوده است .\r\nآثار و تاليفات او در منابع به صورت گوناگون ذكر شده است . حسن بيك روملو برخى از آنها را اين‌گونه معرفى كرده است : ترجمه العينية اثر خاتم المجتهدين ( محقق كركى ) به فارسى و رساله‌اى در باب علامات ظهور صاحب الزمان به نام جلا العيون . و علا الملك\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nحسينى مرعشى ، مؤلف فردوس در تاريخ شوشتر كه به لحاظ نسبى و زمانى به مير اسد اللّه نزديك است آثار او را اين‌گونه بيان مىكند : « ترجمه الاهوت ، اثر محقق ثانى ، تاليف رساله كشف الحيرة در فوائد و حكم غيبت صاحب الامر ، رساله در اراضى انفال ، رساله متعلقه و رساله‌اى در تحقيق آنكه زينب و رقيه از صلب رسول خدااند . صاحب اعيان الشيعة كتابهاى شرح تجريد بر كافى ، شرح بر قواعد علامه و شرح بر شرايع را از جمله آثار او مىداند .\r\nبه نظر مىرسد اين آثار همه مربوط به مير اسد اللّه بوده است و هر نويسنده‌اى برخى از آنها را ذكر كرده است . در مورد ترجمه مير اسد اللّه از اثر استادش بايد اشاره كرد كه محقق كركى كتابى نوشته است به نام « نفحات اللاهوت فى لعن الجبت و الطاغوت » در بيان جواز لعن كردن بر مخالفان على عليه السّلام و همين كتاب توسط مير اسد اللّه ترجمه شده است كه به صورت عينيه ، لعنيه و اللاهوت آمده است .\r\nمير اسد اللّه دو پسر داشت ؛ يكى مير زين الدّين سيد على كه در آخر عمر پدرش عهده‌دار كارها بود و همو در سال 970 ق به‌طور مستقل منصب صدارت يافت و عاقبت از آن استعفا كرد و توليت روضه رضويه را برعهده گرفت . پسر دوم او به نام مير عبد الوهاب نام داشت كه در تعمير و آبادانى املاك خاندان مرعشىها در خوزستان فعاليت زياد نمود . هم‌اكنون بسيارى از سادات مرعشى شوشتر از نسل اين خانواده مىباشند .\r\nسراج الانساب / 145 ، جواهر الاخبار / 176 و 185 و 188 ، احسن التواريخ / 362 و 511 و 538 ، خلاصة التواريخ 1 / 368 ، اعيان الشيعة 3 / 285 ، فردوس در تاريخ شوشتر / 22 - 25 و 195 ، حياة المحقق كركى و آثاره 2 / 519\r\nاسماعيل رضايى\r\n\r\n( 370 ) مرواريد - حسنعلى ( 1329 - 1425 ه . ق )\r\nعالم ربانى ، متألّه قرآنى ، و استاد\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nمكتب معارف اهل بيت عليه السّلام ، آية اللّه حاج ميرزا حسنعلى مرواريد ، هشتم شوال 1329 ق . در مشهد مقدس پا به عرصهء حيات نهاد . پدرش حاج شيخ محمّد رضا مرواريد ( 1299 - 1338 ق ) از عالمان وارسته بود و با حاج شيخ حسنعلى اصفهانى نخودكى عقد اخوت داشت . شهرت « مرواريد » در خاندان ايشان ، با يكى از مشهورترين رجال ادب و هنر خوشنويسى ، خواجه شهاب الدّين عبد اللّه مرواريد كرمانى ( 865 - 955 ق ) آغاز مىشود . سام ميرزا محمّد مؤمن پسر خواجه عبد اللّه مرواريد از اساتيد خط نسخ و ثلث بود و افشان بيخته را ايشان اختراع كرده است . عموى آية اللّه مرواريد ، حاج شيخ على اكبر مرواريد نيز از علما و شاگردان آخوند محمّد كاظم خراسانى بوده است . جد مادرى ايشان ، آية اللّه حاج شيخ حسنعلى تهرانى ( م 1329 ق ) است كه از شاگردان برجستهء مرجع بزرگ ، آية اللّه ميرزا محمّد حسن شيرازى و از عالمان نامدار قرن 14 در مشهد مقدس بوده است و نام حسنعلى ، به ياد او و به احترام حاج شيخ حسنعلى اصفهانى نخودكى بر آية اللّه مرواريد نهاده شده است .\r\nآية اللّه ميرزا حسنعلى مرواريد ، در سال 1337 ق و در اوان 9 سالگى پدر را از دست داد و براساس وصيت پدر تحت نظارت حاج شيخ حسنعلى اصفهانى نخودكى ، و تربيت مادر ( م 1360 ش ) كه مشهور به مواظبت بر دعا و مداومت عبادت بود ، قرار گرفت . در 13 سالگى به دليل علاقهء زياد به علوم اسلامى وارد حوزهء علميهء مشهد شد و در مسير دانش‌ورزى ، نزد عالمانى چون\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nحاج شيخ حسنعلى اصفهانى نخودكى و علامه حاج شيخ هاشم قزوينى كسب علم نمود . برجسته‌ترين استاد ايشان ، آية اللّه ميرزا مهدى اصفهانى ( 1303 - 1365 ق ) بود ، و مباحث تخصصى فقه و اصول و معارف اهل بيت عليهم السّلام را در محضر ايشان فراگرفت .\r\nآية اللّه مرواريد مدتى پس از فوت استاد خويش ميرزا مهدى اصفهانى در مشهد به تدريس خارج فقه و معارف دينى پرداخت ، و قريب چهل سال جويندگان علوم و معارف اسلامى را از دروس علمى و عملى خود بهره‌مند ساخت .\r\nآية اللّه مرواريد ساليان متمادى با مرحوم آية اللّه ميرزا جواد آقا تهرانى همدرس و هم‌بحث بود . او بر معارف اهل بيت عليهم السّلام و تفسير روايات تسلط داشت .\r\nكتاب « تنبيهات حول المبدأ و المعاد » خلاصه‌اى از درس‌هاى معارف ايشان است كه در دوره‌هاى متعدد به تدريس آنها پرداخته بود و بنا به خواهش تنى چند از شاگردان خويش ، آن را به صورت كتابى مستقل به رشتهء تحرير درآورد .\r\nدو مدرسهء علميهء بعثت و سعادت توسط ايشان تأسيس شد و در مدرسهء ميرزا جعفر ، مسجد حاج ملا هاشم و مسجد ملا حيدر امامت جماعت را به عهده داشت و نمازهايش ، از ديرباز مورد استقبال مجاوران و زائران و محل اجتماع فضلا و علما بود .\r\nمرحوم آية اللّه مرواريد هر روز به حرم حضرت امام رضا عليه السّلام مشرف مىگرديد و تا آخر عمر با وجود كهولت سن و ضعف بنيه اين رسم را ترك نكرد .\r\nاو در سىسالگى با يكى از خويشاوندان مادرى از خاندان آية اللّه حاج شيخ محمّد تقى بجنوردى ( م 1314 ش ) ازدواج كرد و ثمره آن هفت پسر و سه دختر بود . ايشان به تعليم و تربيت فرزندان اهتمام بسيار داشت و فرزندان و دامادها و بيشتر نوه‌هاى ايشان از مدرسان سطوح عالى و خارج فقه و اصول در حوزهء علميهء مشهد\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nمىباشند .\r\nبدون ترديد يكى از مهمترين بخش‌هاى حيات وى مبارزات سياسى و مشاركت‌هاى اجتماعى ايشان بود .\r\nايشان روز دوازدهم فروردين سال 1342 ه . ش همراه آية اللّه شيخ مجتبى قزوينى و حسين وحيدى و ميرزا جواد آقاتهرانى با ارسال تلگرام به آية اللّه گلپايگانى ضمن بيان مراتب تأثر خود نسبت به حادثه دلخراش فيضيه ، مخالفت خود را با سياست‌هاى دينى و فرهنگى شاه اعلام نمودند .\r\nشب 27 فروردين سال 43 در پى آزادى امام خمينى و بازگشت ايشان از تهران به قم ، آية اللّه حسنعلى مرواريد همراه آية اللّه حاج شيخ مجتبى قزوينى و آية اللّه ميرزا مهدى نوقانى و سيّد محمّد مظلومى ، فردوسىپور و سيّد عباس سيدان و متجاوز از 40 نفر از طلاب و بازاريهاى مشهد عازم قم شدند و در سپيده‌دم با امام خمينى ديدار نمودند .\r\nدر اين ديدار آية اللّه خزعلى سخنرانى نمود و عصر همان روز امام با علماى مشهد در منزل آية اللّه خزعلى ديدار نمود .\r\nبا تبعيد امام خمينى در 13 آبان 1343 به تركيه ، در پى اعتراض ايشان به كاپيتولاسيون آية اللّه مرواريد همراه آيات حاج آقا حسن قمى ، حاج شيخ مجتبى قزوينى ، ميرزا احمد مدرّس يزدى ، ميرزا جواد آقا تهرانى و حاج شيخ كاظم دامغانى و مدرسين برجسته ديگر حوزه ، در منزل آية اللّه العظمى سيّد محمّد هادى ميلانى حضور يافتند و پس از مذاكره و تبادل نظر تصميم جدى براى مبارزه با رژيم و خنثى كردن سياست‌هايش گرفتند .\r\nآية اللّه مرواريد در جريان زلزله خونبار جنوب خراسان كه روز نهم شهريور سال 1347 اتفاق افتاد و در پى آن شهرهاى كاخك و فردوس ، با خاك يكسان شدند و بيش از 16000 نفر جان باختند ، همراه آية اللّه خامنه‌اى و آية اللّه طبسى و شهيد هاشمىنژاد به حمايت از مردم زلزله‌زده جنوب خراسان برخاست .\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nآية اللّه مرواريد همراه ميرزا جواد آقا تهرانى و شهيد هاشمىنژاد در 19 خرداد 54 در اعتراض به عملكرد رژيم و پشتيبانى از مبارزه حوزه قم و اعلان انزجار از دستگيرى طلاب مدرسه‌هاى فيضيه و دارالشفا ، درس خود را تعطيل نمود .\r\nآية اللّه طبسى در اين جريان بازداشت شد و پس از آزادى از زندان در آبان سال 1356 در مسجد ملا هاشم كه امام جماعت آن را آية اللّه مرواريد به عهده داشت ، بعد از نماز به تدريس مىپرداخت .\r\nدر جريان انقلاب اسلامى سال 1357 ، ايشان عضو شورايى بود كه در بيت آية اللّه العظمى سيّد عبد اللّه شيرازى در خصوص مسائل مهم سياسى ، اجتماعى و انقلابى تصميم‌گيرى مىكردند .\r\nايشان در شمار كسانى بود كه در راستاى انقلاب اسلامى و تحقق نظام جمهورى اسلامى گام برداشتند و كمتر اعلاميه گروهى است كه در روزهاى سرنوشت‌ساز انقلاب در مشهد از سوى علماى حوزه صادر شد ، و نام و امضاى ايشان در پاى آن نباشد . در حركت‌هاى اعتراض‌آميز علما نيز در همه رويدادهاى مهم مشاركت جدى داشتند .\r\nآية اللّه مرواريد از بعد اخلاقى و عبادى كم‌مانند بود . او هرگز كسى را به خود دعوت نكرد . به پارسايى در دنيا زيست و فروتنى و مهربانى را اساس كار خود قرار داد . نماز را محور سلوك و ذكر و دعا را عمده‌ترين راه تعالى معنوى مىدانست . به نوافل تأكيد مىورزيد و در كتمان كمالات روحى و كرامات نفسى مهارتى تام داشت و سرانجام در سن 96 سالگى شامگاه سه‌شنبه نوزدهم شعبان 1425 ق / 14 مهر 1383 ش پس از قرائت زيارت عاشورا و آل يس ، در پى سكته قلبى از اين ديار رخت بربست و به لقاى حق شتافت و پيكر ايشان در رواق دار السرور به خاك سپرده شد . مقام معظم رهبرى و مراجع تقليد ، در\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nپيام‌هاى تسليت خود ، ايشان را بقيةالسلف زهاد و عباد ، مرزبان مخلص مكتب اهل بيت عليهم السّلام خوانده‌اند .\r\nمجتبى الهى خراسانى\r\n\r\n( 371 ) مرواريد - محمد رضا ( 1299 - 1338 ه ق )\r\nحجة الاسلام و المسلمين حاج شيخ محمد رضا مرواريد فرزند حاج محمد على از اتقياء عصر خود بود و در محلهء دربند عليخان پايين خيابان مشهد سكونت داشت . ايشان به خاندان عصمت و طهارت عشق مىورزيد و به فقرا پنهانى كمك مىكرد . او در سن 28 سالگى با دختر آية اللّه حاج شيخ حسنعلى تهرانى ازدواج كرد . چند سال بعد در ايامى كه و با در مكه باعث مرگ بسيارى از حجّاج شده بود همراه با حاج شيخ مهدى قلندرآبادى به حج مشرف گرديد . در همان سال شايع شده بود كه انگليسيها براى آنكه مسلمانان در مكه مجتمع نشوند آب مكه را به و با آلوده كرده بودند ! مرحوم مرواريد با علماى اعلام حاج شيخ عباس قمى و حاج ملا هاشم مؤلف منتخب التواريخ و حاج شيخ حسنعلى اصفهانى ( نخودكى ) رابطهء نزديك داشت و علاقه آنها به آن مرحوم تا جايى بود كه پس از وفات ايشان نيز قطع رابطه نكرده از فرزند او دلجويى داشتند و مرحوم حاج شيخ عباس قمى گاه به منزل آن مرحوم سر مىزد و بعضى از تأليفات خود را به فرزند بزرگ ايشان هديه مىكرد .\r\nمرحوم مرواريد با مرحوم نخودكى عقد اخوت و برادرى بسته بود و از نخودكى نقل شده كه : من با بسيارى از اشخاص عقد اخوت بسته در انجام وظايف برادرى بر آنها سبقت گرفته‌ام ، ولى هرچه كوشيدم از حاج شيخ محمد رضا مرواريد پيشى بگيرم ، نتوانستم .\r\nحاج شيخ حسنعلى نخودكى تا سن 54 سالگى ازدواج نكرده بود و تابستانها به مزرعه گلشاد مجاور خواجه ربيع كه از املاك مرحوم حاج\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nمحمد على پدر حاج شيخ محمد رضا مرواريد بود مىرفت و سه ماه رجب و شعبان و رمضان را روزه مىگرفت و غذاى او در افطار يك پياله شير و شيره توت و يك قرص نان و مقدارى آب بود و در 24 ساعت به همان يك وعده غذا اكتفا مىكرد و سحر قدرى آب مىخورد . ايشان نام حسنعلى را كه نام خود و نام آية اللّه حاج شيخ حسنعلى تهرانى بود ، براى آية اللّه حاج شيخ حسنعلى مرواريد فرزند اوّل مرحوم حاج شيخ محمد رضا مرواريد انتخاب كرده بود .\r\nمرحوم حاج شيخ محمد رضا مرواريد هفت روز قبل از وفات خود در سن 38 سالگى در عاشوراى سال 1338 ه ق در منزلش منبر رفت و انقلاب عجيبى به او و مستمعان دست داد و پس از ايراد خطابه بيمار شد و در همين بيمارى اظهار كرده بود كه گمانم آخر عمرم باشد . چون قبل از ازدواج ، با برادرم آية اللّه حاج شيخ على اكبر مرواريد كه از شاگردان مرحوم آية اللّه آخوند خراسانى بود ، به نجف مشرف شديم ، در نجف برادرم مريض شد و وفات كرد و من او را در حال غربت كفن‌ودفن نمودم . پس از بازگشت به مشهد بيمار شدم ، به طورى كه از ادامهء حيات مأيوس گرديدم ، به حرم حضرت رضا عليه السلام مشرف شدم و پس از زيارت و نماز از خداوند متعال درخواست كردم كه به من آن‌قدر عمر عطا فرمايد كه دوسه فرزند صالح از من باقى بماند كه بلا عقب نميرم ، حالى پيدا كردم كه اطمينان داشتم دعايم مستجاب شده ، اكنون كه داراى سه فرزند شده‌ام عمرم سر رسيده است ؛ و همان‌طور هم شد .\r\nايشان در وصيت خود آقا ميرزا محمّد ؛ فرزند حاج شيخ حسنعلى تهرانى ، برادر همسر خود را وصىّ ، و حاج شيخ حسنعلى اصفهانى را ناظر قرار داد و هفت روز پس از آن عاشورا ، در 17 محرّم 1338 پس از اداء فريضهء صبح جان به جان‌آفرين تسليم نمود .\r\nدستخط مرحوم حاج شيخ\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nمحمد رضا مرواريد ، حاكى از تاريخ تولد فرزند بزرگ ايشان آية اللّه حاج ميرزا حسنعلى مرواريد كه در صفحه‌اى از قرآن خود نوشته ، در ذيل صفحه قابل ملاحظه است . شايان ذكر مىباشد كه آن مرحوم با جملهء دعائيه ( وفقه اللّه للعلم و العمل فى عمر طويل ) توفيق علم و عمل و عمر طولانى را براى اولين فرزند خود از خداوند خواستار شده بود :\r\nبسم اللّه الرحمن الرحيم\r\nتاريخ تولد نور چشمى ميرزا حسنعلى وفّقه اللّه تعالى للعلم و العمل فى عمر طويل ، تقريبا دو ساعت به غروب از يوم دوشنبه هشتم شهر شوّال المكرّم من شهور سنة 1329 . حرّره الأحقر محمد رضا الشّهير بمرواريد .\r\nمرحوم آية اللّه مرواريد و نيز برادر ايشان حاج آقا جلال مرواريد از مادرشان دختر مرحوم آية اللّه حاج شيخ حسنعلى تهرانى نقل كردند كه : موقع نماز صبح دستمال خاك تيمم را روى سينهء حاج شيخ محمد رضا پهن كردم و او را تيمم دادم و گفتم وقت نماز صبح شده نماز بخوانيد ، ديدم خيره‌خيره به گوشهء اتاق نگاه مىكند . مجددا گفتم وقت نماز صبح شده نماز بخوانيد . ناگاه در آن حال كه به گوشهء اتاق خيره شده بود با صداى بلند داد زد و گفت : « دور شو اى خبيث ! من داراى ولاى على عليه السّلام هستم ، تو از من بهره‌اى ندارى » . اين جمله را ( كه گويا خطاب به شيطان بود ) گفت و مشغول نماز شد و همان‌طور كه به پشت خوابيده بود نمازش را كامل خواند و پس از گفتن لا إله إلّا اللّه ، به رحمت ايزدى پيوست و پيكر پاكش در حرم مطهر در رواق دار السعاده پايين پاى حضرت رضا عليه السلام دفن شد و در همان‌جا كه آرزو داشت ، سر بر آستان آن حضرت گذاشت .\r\nمرحوم آية اللّه حاج ميرزا حسنعلى مرواريد و مرحوم حاج محمد باقر مرواريد و حاج آقا جلال مرواريد فرزندان ايشان هستند .\r\nغلامرضا جلالى\r\n\r\n","description":"","footnote":"","page_name":" 417 ","page_number":417},
  {"content":"\r\n\r\n\r\n( 372 ) مروج خراسانى - على اكبر ( 1310 - 1400 ه ق )\r\nحاج شيخ على اكبر مروج خراسانى متخلص به « شفيق » از علما ، خطبا و مبلغان معاصر خراسان بود و در حديث و خطابه از نخبگان به شمار مىرفت .\r\nايشان حدود سال 1310 ه ق در كرمان متولد شد . پدرش غلام على كرمانى نام داشت . مروج با معارف اسلامى نزد اساتيد بزرگ حوزه علميه مشهد آشنا شد بعد به تأليف و تبليغ روى آورد و به تدريج به عنوان « مروج الاسلام » اشتهار يافت و از محدث قمى ، محدث بيرجندى ، شيخ آقابزرگ تهرانى و حاج شيخ على اكبر نهاوندى اجازه روايت داشت .\r\nنفائس اللباب در 2 جلد ، هدية المحدثين در درايه به فارسى ، تاريخ المعصومين ، كرامات الرضويه در 2 جلد ، سوانح الايام در 12 جلد و حواشى منتخب التواريخ از آثار وى مىباشد . او به عربى و فارسى شعر مىگفت و روز چهارشنبه اول محرم سال 1400 ه ق درگذشت و جنازه‌اش در گوشهء ضلع شمالى صحن عتيق دفن شد .\r\nالذريعة 25 / 129 ، گنجينهء دانشمندان 7 / 165 - 167 ، مناقب فاطمى / 107 - 108 .\r\nغلامرضا جلالى\r\nمشايخ - كجورى - ابو القاسم\r\nمشهدى - رضوى - محمّد زمان\r\n\r\n( 373 ) مشهدى - ابراهيم ( - 1148 ه ق )\r\nآقا ابراهيم مشهدى ملقب به نايب\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nالصدر يا نايب الصداره شيخ الاسلام مشهد بود و مدرسى و نيابت صدارت آستان قدس رضوى را در روزگار شاه سلطان حسين صفوى ( 1105 - 1135 ه ق ) برعهده داشت . در حكمت ، كلام و فقه متبحّر بود و كتابى در مسائل حكمت و كلام نگاشت . او معاصر ميرزا محمّد رضوى صاحب وسيلة الرضوان بود . مشهدى در سال 1120 ه ق رساله‌اى در عدم مشروعيت نماز جمعه در غياب سلطان عادل نوشت . كتاب فيروزه طوسيه در شرح الدرة الغروية و الفوائد الكلاميّة از آثار ديگر اوست .\r\nسيّد عبد الصمد فرزند شريف عبد الباقى كشميرى و شيخ عبد النبى قزوينى از شاگردان او به شمار مىروند .\r\nآقا ابراهيم به سال 1148 ه ق در مشهد درگذشت .\r\nالذريعة 15 / 63 ، اعيان الشيعة 2 / 227 ، مطلع الشمس 2 / 702 ، ريحانة الادب 6 / 126\r\nغلامرضا جلالى\r\n\r\n( 374 ) مشهدى - ابو محمّد ( - 1240 ه ق )\r\nشيخ آقا ابو محمّد فرزند شيخ حسين مشهدى از احفاد شيخ حافظ مدفون در كوه‌پايه است . پدرش امام‌جمعه مشهد و از مشايخ ميرزا مهدى شهيد بود . شيخ آقا در رياضى و نجوم مهارت داشت و بعد از فوت پدرش به جاى او امام‌جمعه شد و از علما و مدرسين برجسته به شمار مىرفت و عده‌اى از بزرگان ، از جمله محمّد ولى ميرزا فرزند فتحعلى شاه قاجار علوم دينى و رياضى را از او فراگرفتند .\r\nوى بيش از هفتاد سال زيست و در سال 1240 ه ق در مشهد درگذشت و در صفه رواق پشت سر حرم دفن شد .\r\nدر كتاب دقايق الخيال اثر محمّد صالح رضوى اشعار زيادى به وى نسبت داده شده است .\r\nمطلع الشمس 2 / 703 ، تاريخ علماى خراسان / 50 - 51 ، الكرام البررة 1 / 69 ، اعيان الشيعة 2 / 87 .\r\nابراهيم زنگنه\r\n\r\n","description":"","footnote":"","page_name":" 419 ","page_number":419},
  {"content":"\r\n\r\n\r\n( 375 ) مشهدى - اسفنديار ( - 1125 ه ق )\r\nاسفنديار مشهدى از علماى خراسان و مدرسين مشهد بود و 25 رمضان سال 1125 ه ق درگذشت و در مدرسهء ميرزا جعفر ، كنار قبر ملا ميرزا محمد شيروانى دفن شد .\r\nالكواكب المنتشره / 57 .\r\nغلامرضا جلالى\r\n\r\n( 376 ) مشهدى - سيد برهان الدّين ( - 919 ه ق )\r\nمولانا سيّد برهان الدّين عطاء اللّه مشهدى ، از فضلا و شعراى بنام اوايل قرن دهم هجرى و در عصر سلطان حسين بايقرا مىزيسته است . وى رساله‌اى در علم بديع و قوافى دارد .\r\nاواخر عمر نابينا شد و اواسط شوّال سال 919 ه ق در مشهد درگذشت و در رواق دار السياده دفن شد .\r\nمطلع الشمس 2 / 714 ، اعيان الشيعة 8 / 145 .\r\nغلامرضا جلالى\r\n\r\n( 377 ) مشهدى - سيّد محمّد صالح ( - 1246 ه ق )\r\nمولانا محمّد صالح مشهدى از علماى بلندپايه و فاضلى زاهد و جليل بود . در عتبات تحصيل كرد و در مشهد مجاور شد و به درس و بحث مشغول گرديد و اقامه نماز جماعت مىنمود و رفع مرافعات را به عهده داشت . در سال 1246 ه ق درگذشت و در مقبرهء قتلگاه دفن شد .\r\nاعيان الشيعة 9 / 369 ، الذريعة 16 / 401\r\nغلامرضا جلالى\r\n\r\n( 378 ) مشهدى - عبد الخالق ( - حدود 1320 ه ق )\r\nشيخ عبد الخالق مشهدى از علما و اهل پارسايى بود و در ادبيات يگانه\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nروزگار به شمار مىرفت . خود علوم ادب ، بلاغت و منطق تدريس مىكرد .\r\nآقابزرگ تهرانى باب قصر كتاب مطول تفتازانى را مدتى كه به سال 1310 ه ق در مشهد اقامت داشت ، از ايشان استفاده كرد .\r\nوى در حجره سردر مدرسه مستشار تدريس مىكرد و از معمرين و مورد احترام بزرگان شهر بود و حدود سال 1320 ه ق درگذشت .\r\nنقباء البشر 3 / 1095 .\r\nغلامرضا جلالى\r\n\r\n( 379 ) مشهدى - فخر الدّين ( - 1097 ه . ق )\r\nاز علما و فضلاى مشهد مقدس بوده است . او علوم عقلى را نزد مولى شمس الدّين محمّد گيلانى مشهور به مشهدى فراگرفت و مسلك حكما را داشت .\r\nعلوم نقلى را هم از مولى قاضى سلطان محمود شيرازى كه در مشهد مقدس به شغل قضا مشغول بود آموخت ، او از شيخ على سبط شيخ زين الدّين عاملى در مشهد اجازه روايت دريافت كرد .\r\nميرزا فخر الدّين مشهدى كتابهاى خوبى داشت كه همه به خط مؤلفان تصحيح شده بودند ، در ميان آنها كتابهاى معمولى و نادر هم وجود داشت . از جمله آثار او عبارتند از حاشيه بر شرح لمعه ، رساله‌اى در تفسير سوره توحيد ، شرحى فارسى بر كتاب قوشچى در علم هيئت ، شرحى بر كافيه ابن حاجب به زبان فارسى ، رساله در تواريخ وفات علما و مشاهير و حاشيه‌هايى بر كتب متفرقه .\r\nفخر الدّين مشهدى در سال 1097 در مشهد مقدس رضوى درگذشت .\r\nفرهنگ خراسان ، بخش طوس 5 / 564 ؛ رياض العلماء 4 / 417 - 416 ؛ مصنفات شيعه 2 / 308 .\r\nسيد حسن حسينى\r\n\r\n","description":"","footnote":"","page_name":" 421 ","page_number":421},
  {"content":"\r\n\r\n\r\n( 380 ) مشهدى - فضل اللّه ( - 914 ه ق )\r\nشيخ عماد الدّين فضل اللّه مشهدى فرزند خواجه علاء الدّين على بن خواجه كمال الدّين نعمت اللّه برزش‌آبادى طوسى ، از مشايخ بلندآوازه نيمه دوم قرن نهم و اوايل قرن دهم هجرى است .\r\nوى پس از فراگيرى دانشهاى ظاهرى در اوان جوانى به خدمت شيخ حاج محمّد خبوشانى ، عارف مشهور رسيد و با استمداد از انفاس او به كمالات عالى روحانى دست‌يافت و اجازه‌اى از شيخ خود به سال 897 ه ق دريافت كرد .\r\nشرحى بر لوايح شيخ عبد الرحمن جامى دارد كه در آن طريقه جامى را تتبع نموده است . وى سرانجام در سال 914 ه ق به امر شيبك خان ازبك كه به مشهد حمله نموده بود به شهادت رسيد و در حرم دفن شد .\r\nمجالس المؤمنين 2 / 158 - 161 ، شهداى راه فضيلت / 218 ، مطلع الشمس 2 / 698 و 713\r\nابراهيم زنگنه\r\n\r\n( 381 ) مشهدى - محمّد ( 1182 - 1257 ه ق )\r\nمولانا حاج محمّد فرزند حاج شيخ حسن از علما و فقهاى قرن 12 و 13 ه ق بود . در سال 1182 هجرى به دنيا آمد و پس از آموختن مقدمات ، در كربلا خدمت صاحب رياض و شيخ جعفر نجفى كاشف الغطاء به تكميل علوم عاليه پرداخت و به مقام اجتهاد رسيد .\r\nاو عالمى فاضل و پژوهشگر دانايى بود كه مشهد را محل سكونت دائم قرار داد و در مسجد گوهرشاد امام جماعت بود .\r\nاو در ضمن اقامهء جماعت به تدريس و نيز تأليف و تحقيق اشتغال داشت و تصنيفات عديده‌اى از وى به يادگار مانده است ، از جمله : الفيروزجات الطوسيّة شرح بر درّهء مرحوم بحر العلوم ، در حل احاديث مشكله و\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nبيانات آنها 3 جلد ، كتابى در اصول فقه ، رساله‌اى در حديث هيجدهم از خصال ، رسالهء شرق و برق در طهارت خون امام ، رسالهء گل جعفرى در طب ، رساله در ترجمهء طب الرّضا ، رسالهء كشف الغطاء عن حكم الغناء ، مرشد الخواص في حل بعض الآيات و الروايات المشكلة ، زبدة وجيزة فى تحقيق المقادير الشرعيّة ، فوائد الرضويه ، كنز الذهب .\r\nوى در سال 1257 ه ق در 75 سالگى در مشهد درگذشت و در دارالسيادهء به خاك سپرده شد .\r\nفردوس التواريخ / 121 ، مطلع الشمس / 706 ، مكارم الآثار 5 / 1553 ، منتخب التواريخ / 694 و 680 ، ضميمهء تاريخ علماى خراسان / 84 ، تاريخ آستان قدس / 338 ، اعيان الشيعة 9 / 172 .\r\nغلامرضا جلالى\r\n\r\n( 382 ) مشهدى - محمّد رحيم ( - 1117 ه . ق )\r\nاو از علما و فضلاى مشهد مقدس بوده است . علامه جليل القدر شيخ آقا بزرگ تهرانى در طبقات اعلام شيعه قرن دوازدهم گويد : محمّد رحيم مشهدى از مدرسان حوزه علميه مشهد مقدس بود .\r\nشاگرد او محمّد بن عاشور در آخر نسخه‌اى از كتاب منهج المقال گويد :\r\nاستاد من كه جامع علوم معقول و منقول بود و از دانشمندان به شمار مىرفت . در دوازدهم ماه ذيقعده سال 1117 فوت نمود و در مدرسه ميرزا جعفر به خاك سپرده شد .\r\nفرهنگ خراسان 6 / 264 ؛ تراجم الرجال 3 / 225 ؛ كواكب المنتشرة فى قرن الثانى بعد العشر / 261 .\r\nسيد حسن حسينى\r\n\r\n( 383 ) مصباح - سيّد اسد اللّه ( 1293 - 1362 ه ق )\r\nسيد اسد اللّه موسوى بيارجمندى شاهرودى از علما و مدرسين و ائمهء جماعات قرن چهاردهم هجرى است .\r\nوى به سال 1293 ه . ق در دستجرد بيارجمند از توابع شاهرود به\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nدنيا آمد و سال 1310 قمرى پس از خواندن و نوشتن و آموزش قسمتى از مقدمات به مشهد مهاجرت نمود و در مدرسهء نواب به تحصيل پرداخت و از محضر مدرس رضوى و آية اللّه حاج مير سيد على حائرى و آيت‌الله‌زادهء خراسانى استفاده نمود . سپس در محله پايين خيابان اقامت گزيد و ابتدا در مسجد آنجا و بعد از مدتى در مسجد فيل به اقامهء جماعت و تبليغ دين و در مدرسهء نواب به تدريس شرح لمعه و غيره پرداخت . مراجع بزرگ آن زمان مانند آية اللّه حاج سيّد اسماعيل صدر و آية اللّه العظمى آقا ميرزا محمّد تقى شيرازى و بعد از آن مرحوم آية اللّه العظمى سيّد ابو الحسن اصفهانى كمال وثوق و اطمينان را به وى داشتند و وكالت دريافت وجوهات به ايشان داده بودند ، تا وجوهات را پس از جمع‌آورى به نجف اشرف ارسال كند .\r\nوى در 70 سالگى شب بيست و يكم ماه مبارك رمضان سال 1362 ه . ق دار فانى را وداع گفت و در جوار حضرت رضا عليه السّلام مدفون گرديد . حجج اسلام سيّد مرتضى و سيّد محمّد حسين مصباح فرزندان ايشان هستند .\r\nگنجينهء دانشمندان 7 / 168 - 169 ، ضميمهء تاريخ علماى خراسان / 306 .\r\nابراهيم زنگنه\r\n\r\n( 384 ) مصباح - سيّد مرتضى ( 1324 - 1372 ه ق )\r\nحجة الاسلام و المسلمين حاج سيد مرتضى مصباح فرزند حجة الاسلام سيّد اسد اللّه موسوى بيارجمندى از علما و دانشمندان قرن چهاردهم هجرى است .\r\nاو در سال 1324 ه ق در خانواده‌اى روحانى در مشهد مقدس پا به عرصهء وجود نهاد و پس از رسيدن به سن رشد به تحصيل علم و كمال پرداخت تا به درجهء مدرّسى در حوزهء علميهء مشهد رسيد . وى ضمن اينكه به جاى پدر اقامهء جماعت و خدمات دينى را در\r\n\r\n","description":"","footnote":"","page_name":" 424 ","page_number":424},
  {"content":"\r\n\r\nمسجد فيل به عهده داشت در حوزهء علميه شرح لمعه و مكاسب تدريس مىكرد و منبر نيز مىرفت و به وكالت از مرحوم آية اللّه العظمى سيّد ابو الحسن اصفهانى و پس از ايشان از آية اللّه العظمى بروجردى وجوهات شرعيّه را جمع‌آورى مىنمود و به نجف و قم مىفرستاد . ايشان در 48 سالگى به سال 1372 قمرى به علت ابتلا به بيمارى سل درگذشت و در رواق دارالضيافهء آستانهء مقدسهء حضرت رضا عليه السّلام مدفون گرديد .\r\nگنجينهء دانشمندان 7 / 169 .\r\nابراهيم زنگنه\r\n\r\n( 385 ) مصطفوى - سيّد جواد ( 1301 - 1368 ه ش )\r\nحجة الاسلام و المسلمين دكتر سيّد جواد مصطفوى فرزند مرحوم سيّد محسن مصطفوى از علما و دانشمندان معاصر است كه سالها در سنگر تعليم و تربيت اسلامى در حوزه و دانشگاه به تدريس اشتغال داشت .\r\nوى روز دوم ارديبهشت 1301 ه . ش در خانواده‌اى روحانى و متدين در روستاى طرق حومهء شهر مشهد متولد شد . چون آغاز تحصيل وى مصادف با زمان حكومت ضد اسلامى رضا خان و تعطيل شدن و از رونق افتادن مدارس علوم دينى بود ، بعد از مدتى رفتن به مكتب و آشنايى با قرآن مجيد ، به تحصيلات رسمى دبستان و دبيرستان پرداخت و در سال 1321 ه ش به اخذ ديپلم متوسطه نايل گشت .\r\nدر اين سال كه رضا خان از حكومت\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nبر كنار و از كشور اخراج شده بود حوزه‌هاى علوم دينى مجددا رونق يافت و طلاب علوم دينى نيز با خلوص و شوقى وافر رونق‌بخش مدارس متروك و گرم‌كنندهء مجالس درس و بحث بودند . علايق مذهبى و روح دانش‌طلبى ، اين جوان كوشا و مستعد را به حلقهء درس آنان كشانيد . ابتدا در مدرسهء خيراتخان و سپس در مدرسهء دودر و بالاخره در مدرسهء نواب حجره‌اى گرفت و در خدمت استادان دانشمند و مبرزى مانند اديب نيشابورى مطوّل و مغنى ، سيّد احمد مدرّس يزدى شرح لمعه ، شيخ هاشم قزوينى رسائل و مكاسب و كفاية الاصول ، شيخ مجتبى قزوينى شرح تجريد علامه و شيخ هادى كدكنى قسمتى از اشارات را فراگرفت و دروس سطح حوزه را در مشهد به پايان رسانيد .\r\nدر اواخر سال 1330 ه ش پس از ازدواج جهت تكميل تحصيلات به تهران رفت و در مدرسهء مروى حجره گرفت . وى ضمن تدريس در اين مدرسه تحصيلات دروس خارج حوزه را آغاز نمود . مرحوم مصطفوى در دروس خارج آية اللّه سيّد احمد خوانسارى و شرح منظومه آية اللّه قاضى شركت كرد و دانش خود را در علوم عقلى و نقلى افزايش داد و تصميم گرفت كه اندوخته‌هاى علمى خود را در اختيار نسل جوان قرار دهد . به اين انگيزه از سال 1331 ه ش به خدمت وزارت فرهنگ درآمد و در مدارس دولتى به خدمت مشغول شد .\r\nهمت بلند و روحيهء دانش‌طلبىاش او را به سير درجات علمى بالاتر واداشت و در سال 1332 ه ش به دانشكدهء معقول و منقول تهران ( الهيات كنونى ) راه يافت و پس از سه سال به اخذ دانشنامهء ليسانس در رشتهء معقول و منقول دست‌يافت . سپس در دورهء دكترى همين رشته به تحصيل پرداخت و در سال 1343 پايان‌نامهء خود را با عنوان « رابطهء قرآن و نهج البلاغة » گذراند ، و به دريافت درجهء علمى دكترى موفق گرديد .\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nهرچند از سال 1342 ه ش در هر هفته چند ساعتى در دانشكدهء الهيات به تدريس مشغول بود ، اما چند سال بعد به زادگاهش مشهد مراجعت نمود و از سال 1348 ه ش رسما به دانشكدهء الهيات و معارف اسلامى دانشگاه فردوسى مشهد منتقل شد و تا پايان عمر در اين دانشكده به تدريس و تحقيق اشتغال داشت . در اين دوره علاوه بر اينكه دانش‌آموختگان فراوانى از محضرش استفاده بردند تأليفات چندى از خود به يادگار گذاشت ؛ از آن جمله مىتوان از اين آثار نام برد : الكاشف عن الفاظ نهج البلاغة فى شروحه ، ترجمه و شرح اصول كافى ( 2 جلد ) ، مفتاح الوسائل ، ابعاد گستردهء اسلام ، رابطهء قرآن با نهج البلاغة ، التطبيق بين السفينة و البحار ، بهشت خانواده ، الهادى الى الفاظ اصول كافى ، انسانيت از ديدگاه اسلام ( بهشت زندگى ) ، پرتوى از نهج البلاغة و هشت مقاله كه از سوى دانشگاه فردوسى انتشار يافته است .\r\nاستاد دكتر مصطفوى در سال 1362 ه ش به حكم مقام توليت آستان قدس رضوى به رياست دانشگاه علوم اسلامى رضوى مشهد منصوب شد و براى پىريزى تشكيلات اين مركز آموزشى نوبنياد زحمات فراوانى متحمّل گرديد . در مردادماه سال 1363 كه نخستين كنگرهء جهانى حضرت رضا عليه السّلام در همين دانشگاه برگزار شد ، براى برپايى آن به عنوان دبير كنگره و ارائه مقاله‌اى تحقيقى تلاش و كوشش فراوانى به عمل آورد . هرچند اين كارهاى اجرايى را به نحو مطلوب به سامان مىرسانيد ، امّا بيشترين دلبستگى ايشان به تحقيق و تأليف بود و اوقات خود را صرف ايجاد آثار علمى مىكرد .\r\nايشان زندگى را توأم با همين فعاليتها سپرى مىنمود تا اينكه براى عمل جراحى در بيمارستان امام رضا مشهد بسترى شد و دو روز پس از عمل جراحى براثر سكتهء قلبى در 67 سالگى درگذشت و روز بيستم ارديبهشت‌ماه\r\n\r\n","description":"","footnote":"","page_name":" 427 ","page_number":427},
  {"content":"\r\n\r\n1368 پيكر پاكش تشييع گرديد و در يكى از حجرات شرقى صحن آزادى در جوار حرم مطهّر حضرت رضا عليه السّلام به خاك سپرده شد .\r\nفرزانه‌اى كه با نهج البلاغة زيست / 131 - 133 .\r\n\r\n( 386 ) معصومى - على ( 1301 - 1379 ه ق )\r\nشيخ على فرزند يوسف بن حسين بن حيدر بن يوسف بن حسين بيدختى جنابذى خراسانى معروف به « حاج شيخ على مقدس » از علما و مجتهدان پرهيزكار خراسان است . در سال 1301 ه ق در بيدخت متولد شد و در ايام فراغت در مدرسهء علوم دينى بيدخت به فراگيرى علوم اسلامى مشغول گرديد .\r\nسال 1318 ه ق به اتفاق والدين خود به مشهد آمد و به منظور ادامه تحصيل در مشهد ماندگار شد و در مدرسه‌هاى پريزاد و فاضلخان اقامت نمود . او با علوم ادب و منطق و فلسفه و كلام نزد بزرگانى چون حاج شيخ حسن كاشانى ، ملّا اسد اللّه يزدى ، آخوند ملّا عباسعلى معروف به حاج فاضل ، آشنا شد و كفايه را نزد حاج شيخ حسن برسى و خارج فقه و اصول را در محضر آيات حاج آقا حسين قمى و حاج ميرزا محمّد آقازاده و حاج شيخ مرتضى آشتيانى فراگرفت و خود در مدرسهء فاضلخان به تدريس پرداخت و در شمار مدرسان زبده قرار گرفت . به عتبات رفت نزد آخوند خراسانى دانش آموخت و سال 1329 از مصاحبين مولى محمّد حسين قمشه‌اى بزرگ شد و سال 1338 به مشهد بازگشت و از آقا\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nمنير الدّين اصفهانى كه براى زيارت به مشهد آمده بود و نيز از شيخ محمّد باقر آيتى بيرجندى در سال 1348 و شيخ عباس قمى اجازه دريافت كرد .\r\nايشان از تحقيق و تأليف نيز غافل نبود و علاوه بر تقريرات فقه و اصول ، شرحى بر كفايه مرحوم آخوند خراسانى نوشت كه هم‌اكنون در كتابخانه مركزى آستان قدس رضوى نگهدارى مىشود .\r\nعنوان المعارف ، عنوان البراهين فى رد المخالفين ، المغنى فى رد الصوفى ، تنبيه الجاهلين يا نداى حق ، رساله منظوم ارشاديه فى رد الصوفية ، توشهء قبر و مناجات‌نامه از آثار چاپ‌شدهء ايشان است كه بيشتر ناظر بر مخالفت با اهل تصوف مىباشد .\r\nحاج شيخ على مقدس زندگى بىآلايشى داشت و علىرغم داشتن اجازه‌نامه‌هايى از بزرگان حوزه‌هاى علمى در وجوهات تصرف نمىنمود و براى چاپ آثار خود از فروش ملك موروثى و اجدادى در گناباد استفاده نمود .\r\nآخرين سالهاى حيات مرحوم معصومى در مشهد سپرى شد و شب هفتم ماه صفر سال 1379 ه ق در 78 سالگى درگذشت و پيكرش در صحن عتيق جلو قبر مرحوم حاج شيخ حسنعلى نخودكى به خاك سپرده شد .\r\nغلامرضا جلالى\r\n\r\n( 387 ) معين الغرباء - ابو القاسم ( - 1339 ه ق )\r\nحاج ميرزا ابو القاسم مشهور و ملقّب به « معين الغرباء » فرزند عبد الوهاب بن محمّد بن حسين خراسانى از مشاهير علماى عصر خود بود .\r\nوى مقدّمات و سطوح را در مشهد آموخت و بعد به نجف اشرف مهاجرت كرد و از محضر ميرزا حبيب اللّه رشتى و آخوند ملا على نهاوندى استفاده كرد و علم اخلاق و سلوك را از آخوند ملّا حسينقلى همدانى و آقا سيّد محمّد رضا فراگرفت و پس از آن به مشهد مراجعت كرد و به تدريس پرداخت . در\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nچهارم ماه صفر سال 1339 ه . ق وفات يافت و در دارالسيادهء حرم حضرت رضا عليه السّلام مدفون گرديد . فضل اللّه بدايع‌نگار آستان قدس رضوى فرزند اوست .\r\nيكى از صفات بارز ايشان مخالفت با بيگانگان بود ، ازآنجاكه آقا خان محلاتى رئيس فرقهء اسماعيليه در هندوستان تحت حمايت انگليس بود اسماعيليان مقيم ديزباد نيشابور بدين جهت خود را تحت حمايت دولت انگليس مىدانستند و او نيز بدين سبب با آنان مخالفت مىورزيد و چندى هم از جانب دولت تحت فشار بود و مدتى به نجف اشرف تبعيد گرديد و مورد حمايت مرحوم آخوند خراسانى قرار گرفت .\r\nگنجينهء دانشمندان 7 / 167 - 168 ؛ ضميمهء تاريخ علماى خراسان / 306 ؛ شرح حال رجال ايران 6 / 14 .\r\nابراهيم زنگنه\r\n\r\n( 388 ) مقدس - حسن ( - 1409 ه ق )\r\nآيت‌اللّه حاج شيخ حسن مقدّس فرزند آية اللّه حاج ميرزا على مقدس تبريزى از علما و ائمّهء جماعت تهران بوده و سالها در مسجد قلهك به اقامهء نماز جماعت و ترويج و نشر احكام اسلامى اشتغال داشته است تا اينكه در ذيقعدهء سال 1409 ه ق مطابق روز 27 خردادماه 1368 ه . ش در تهران به رحمت ايزدى پيوست و برحسب وصيّت نامبرده جنازه‌اش را به مشهد حمل كردند و در غرفهء 48 صحن\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nنو ( آزادى ) جوار حضرت ثامن الحجج عليه السّلام به خاك سپردند .\r\nسنگ لوح مرقد واقع در غرفهء 48 صحن آزادى و اظهارات مستحفظ غرفه .\r\nابراهيم زنگنه\r\n\r\n( 389 ) مقدّس - حسين ( 1312 - 1408 ه ق )\r\nشيخ حسين مقدس فرزند مرحوم حاج ملّا يوسف از علما و فضلا و خوشنويسان معاصر خراسان است كه در بيست و يكم ماه مبارك رمضان سال 1312 ه ق در مشهد متولد شد . پس از رشد لازم و فراگيرى خواندن و نوشتن به تحصيلات علوم دينى پرداخت و ادبيات را در مدرسهء فاضليّه از مرحوم حاجى محقّق و ساير فضلا فراگرفت .\r\nسپس در سال 1340 درس مرحوم آية اللّه العظمى حاج آقا حسين قمى شركت كرد و از محضر ايشان بهره‌هاى فراوان گرفت و ضمن استفادهء درسى امور كتابت ايشان را نيز برعهده داشت و ازهرجهت مورد اعتماد و اطمينان ايشان بود .\r\nپس از تشرف ايشان به كربلا از سوى وى و اعاظم علما به اخذ امور حسبيه مىپرداخت ، ولى هيچ‌وقت از تحقيق و مطالعه غافل نبود و رساله‌اى در لباس مشكوك و فوائد متفرّقه نوشت و نيز در سال 1342 ه . ق به تقاضاى مقرّب السلطنه به تأليف كتابى در تعقيبات و زيارات پرداخت ، لكن با معزول شدن مقرّب السلطنه ، وى تأليف آن را به اتمام نرسانيد .\r\nمرحوم شيخ حسين علاوه بر اجازات امور حسبيّه ، اجازات روايى از\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nاعلام عصر داشت و نخستين كسى كه به ايشان اجازهء روايى داد ، مرحوم محدّث قمى در سال 1348 قمرى بود . اجازات ديگر ايشان از شخصيتهاى زير است :\r\n1 - علّامه شيخ محمّد صالح مازندرانى در سال 1366 ه . ق .\r\n2 - آية اللّه العظمى سيّد محمّد هادى ميلانى در سال 1362 ه . ق .\r\n3 - علّامه آقا شيخ بزرگ تهرانى مؤلف الذريعة در سال 1365 قمرى .\r\n4 - علّامه ميرزا محمّد على اردوبادى در سال 1368 ه . ق .\r\n5 - آية اللّه سيّد فخر الدّين امامى كاشانى در سال 1383 ه . ق .\r\nمعظم‌له انواع خط را به خوبى و با كمال استادى مىنوشت و پس از عمرى خدمت به اسلام و مسلمين در 96 سالگى در روز سه‌شنبه هفدهم ربيع المولود سال 1408 ه ق دار فانى را وداع گفت و در صحن نو ( آزادى ) مدفون گرديد .\r\nبر لوح قبرش اين عبارت كتيبه شده است :\r\n« مرحوم مبرور عالم ربّانى حجة الاسلام و المسلمين آقا شيخ حسين بن يوسف مشهور به مقدس .\r\n شيخ حسين مقدس آنكه نزد گام * جز به رضاى ولى و ايزد يكتا\r\nوز پس عمرى صلاح و خدمت و نيكى * « رفت ز لبيك حق به پردهء عقبى » \r\nدانشور بلندپايه مرحوم حاج شيخ محمّد باقر ساعدى فرزند ايشان است .\r\nضميمهء تاريخ علماى خراسان / 318 .\r\nابراهيم زنگنه\r\n\r\n( 390 ) ملاباشى - محمّد باقر ( - 1320 ه ق )\r\nآية اللّه ميرزا محمّد باقر ملّاباشى فرزند مرحوم علّامه ميرزا محمّد ملاباشى از علما و دانشمندان قرن 13 و 14 هجرى است و خاندانش از فقهاى عصر خويش بوده‌اند .\r\nوى در اواخر سلطنت فتحعلى شاه قاجار ( 1212 - 1260 ه ق ) در شيراز در خانواده‌اى روحانى و متّقى به دنيا آمد و از محضر پدر و ساير علماى\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nبزرگ شيراز مانند حاج شيخ مهدى كجورى ، شيخ ابو تراب فرزند شيخ مفيد ( زاهد شيرازى ) استفاده برد ؛ آنگاه به اصفهان رفت و سطوح مختلف را در محضر ملّا عبد الجواد خراسانى معروف به مدرّس كبير ، ملّا محمّد باقر تنكابنى و مرحوم حاج شيخ محمّد باقر به اتمام رسانيد . سپس راهى عتبات عاليات گرديد و از محضر دانشمندان فراوانى به خصوص پسر خاله‌اش مرحوم ميرزا محمّد حسن شيرازى استفاده برد و به درجهء اجتهاد نايل آمد .\r\nچون به ايران مراجعت كرد ، به ترويج و نشر احكام اسلامى پرداخت .\r\nوى در طول عمرش با فرزندان وصال شيرازى شاعر معروف ايران مخصوصا ميرزا احمد وقار شيرازى و ميرزا ابو القاسم فرهنگ ارتباط نزديك داشت و از اطلاعات ادبى و مذهبى يكديگر استفاده مىبردند ، از مرحوم ملّاباشى حواشى عديده‌اى در رياضيّات ، دعوات و علوم ديگر در دست است كه متأسفانه به چاپ نرسيده است .\r\nآية اللّه ملّاباشى كه عمرى را در خدمت به اسلام و مسلمانان سپرى كرد ، سرانجام در شب بيستم جمادى الآخر سال 1320 ه ق در مشهد درگذشت و به دستور نصير الملك دوم نايب‌التوليه وقت آستان قدس رضوى پس از تشييع باشكوهى در دارالضيافهء حرم مطهّر رضوى نزديك گنبد الله‌وردى خان مدفون گرديد .\r\n\r\n( 391 ) ملاباشى - مرتضى ( - 1387 ه ق )\r\nحاج آقا مرتضى ملاباشى فرزند حاج ميرزا رضا ، از علماى بلندپايه اصفهان بود و در سال 1387 در اين شهر درگذشت و جنازه ايشان به مشهد منتقل گرديد .\r\nابراهيم زنگنه\r\nملا رفيعا - گيلانى - محمد رفيع\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nملّا محمّد مشكّك - رستمدارى - محمد\r\n\r\n( 392 ) منجم - مهدى ( - 1337 ه ق )\r\nحاج مولى مهدى منجم در علوم رياضى دست داشت و روزها در يكى از حجره‌هاى فوقانى مدرسه دودر زندگى مىكرد و شبها به خانه خود مىرفت . تعدادى تقويم استخراج كرده بود و هر ماه در چندين جاى حرم مىآويخت تا زايرين و مجاورين از آن استفاده كنند و پس از اتمام ماه تقويم ماه نو را جاى آنها قرار مىداد .\r\nحاج مولى مهدى رمضان سال 1337 ه ق در مشهد درگذشت . زندگى او را شاگردش سيّد جلال الدّين تهرانى در گاهنامه‌اى كه سال 1313 ه ش به چاپ رسانده ، آورده است و آقابزرگ سال 1310 ه ق كه همراه پدر خود به مشهد رفته بود ، محضر او را درك كرد .\r\nالذريعة 8 / 224 .\r\nغلامرضا جلالى\r\n\r\n( 393 ) مؤذن - محمّد على ( - 1078 ه ق )\r\nشيخ محمّد مؤذّن از علما و عرفاى عصر خود به شمار مىرفت . قرآن را از حفظ داشت و از خدمتگزاران آستان قدس رضوى بود . در ادبيات فارسى دست داشت و غزلهاى عارفانه‌اى مىسرود . كتاب « تحفه عباسى » از آثار اوست . سال 1078 ه ق در مشهد درگذشت و در صحن عتيق دفن شد .\r\nستارگان در كنار خورشيد ولايت / 23 .\r\n\r\n( 394 ) مؤذّن علوى - حاج آقا ( 1285 - 1374 ه ش )\r\nايشان سال 1285 ه ش در خانواده‌اى متقى در مشهد ديده به جهان گشود . پدرش ميرزا حسن از سادات جليل بود و روزگار كودكى ، او را تنها گذاشت و خود به دار ابدى شتافت .\r\nمرحوم مؤذن در دامن پرمهر مادر بزرگ شد و به خاطر علاقه زيادى كه به كسب\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nمعارف اسلامى داشت در ده‌سالگى به حوزه علميه وارد گرديد و به تدريج در خدمت اساتيدى چون آيات ميرزا احمد مدرّس ، اديب نيشابورى ، ميرزا على اكبر نوغانى ، حاج شيخ مجتبى قزوينى ، حاج شيخ هاشم قزوينى و آية اللّه العظمى سيّد محمّد هادى ميلانى با رموز علوم حوزوى آشنا شد .\r\nوى هم‌زمان با تحصيل به تبليغ اهتمام ورزيد و براى بهره‌گيرى از منابع خارجى به فراگيرى زبان فرانسه پرداخت و مدتى هم در دانشكده علوم معقول و منقول تحصيل كرد . علوى زندگى عارفانه و بسيار ساده‌اى داشت و بيشترين وقت خود را صرف ترويج فرهنگ و معارف الهى مىنمود .\r\nمرحوم علوى صبح روز 11 محرم 1413 در حوالى قوچان به دار بقا شتافت و به دستور آية اللّه واعظ طبسى توليت عظماى آستان قدس رضوى ، در صحن قدس حرم مطهر به خاك سپرده شد . مجموعه آثار علوى از يادگارهاى قلمى او است كه درباره فضائل و مناقب پيشوايان تشيع بحث مىكند .\r\nابراهيم زنگنه\r\n\r\n( 395 ) موسوى - سيّد موسى ( 1308 ه ق - )\r\nسيّد موسى فرزند سيّد قاسم موسوى معروف به « قطب المحدثين » از فضلاى اهل منبر و ذاكر اهل بيت خاندان عصمت و طهارت بود .\r\nاصل وى كشمير هند بود و سال 1308 ه ق در آنجا متولد شد و پس از چندى به اتفاق مرحوم پدرش به مشهد آمد و تحصيلات خود را در مشهد آغاز\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nو از محضر استادانى چند استفاده نمود .\r\nصرف و نحو و معانى و بيان را نزد اديب اول و حاج شيخ عبد الحسين سرولايتى و حاج محقق نوقانى و حاج شيخ محمّد فاضل بسطامى و سيّد يحيى نحوى خواند و منطق را از شيخ غلامرضا طبّاخ خراسانى و شيخ محمّد رضا يزدى فراگرفت و فقه و اصول را از محضر مرحوم حاج شيخ ذبيح اللّه قوچانى بزرگ و حاج شيخ حسن برسى بهره برد و نيز حكمت را در سالهاى متمادى از محضر مرحوم حكيم شهيدى معروف به آقابزرگ حكيم استفاده كرد .\r\nوى برحسب وظيفه‌اى كه بر دوش خود احساس مىكرد متجاوز از پنجاه سال از طريق منبر و موعظه به خدمات دينى و ترويج و نشر احكام اسلامى پرداخت و از ابتداى ورود بدين جرگهء مقدس از معاريف وعاظ مشهد به شمار مىرفت تا اينكه بعد از عمرى طولانى درگذشت و در جوار حضرت على بن موسى الرضا عليه السّلام به خاك سپرده شد .\r\nگنجينه دانشمندان 7 / 156 .\r\nابراهيم زنگنه\r\n\r\n( 396 ) موسوى - عليرضا ( - 1374 ه ق )\r\nسيد عليرضا موسوى معروف به « زاهد » از علما و مجتهدان قرن چهاردهم هجرى است . او روزگارى بين شيعيان قندهار و كابل قائد دينى و نمايندهء مراجع تقليد نجف اشرف مخصوصا مرحوم آية اللّه نائينى و صدر بود . پس از هجرت به ايران و توطّن در مشهد مقدّس رضوى و ادامهء تحصيلات عالى دينى به مقام شامخ فتوا و اجتهاد رسيد و مرحوم آية اللّه شيخ محمّد حسين آل كاشف الغطاء علاقه‌اى خاص به ايشان داشتند . چهل سال ساكن مشهد بود و در كمال قدس و زهد و تقوا در دين بسر برد . پس از 67 سال عمر بجز چند جلد كتاب « وقف اولاد » ما ترك و ثروتى نداشت . دو فرزند ذكور به نامهاى سيد محسن واعظ و سيد على اكبر واعظ موسوى ( محبّ الاسلام ) نويسنده و خطيب معروف و يك دختر از وى باقى ماند . به وقت مرگ به فرزندان خود\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nگفت : « مرا ببخشيد كه براى شما مال نگذاشته‌ام ، امّا پس از من احدى از من گله نخواهد كرد . از شما نمىخواهم كه براى من يك ركعت نماز يا سوره‌اى از قرآن بخوانيد . و كسى ادعاى ده شاهى طلب مرا از شما نخواهد كرد . »\r\nايشان به خوراك و نوشاك طبيعى علاقه داشت و بيشتر با خرما و كشمش چاى مىخورد و آرد مصرفى خود را از روستا فراهم مىساخت ، آن را در خانه خمير مىكرد و خمير را براى پخت به نانوايى واگذار مىنمود . ايشان از رسانه‌هاى عمومى استفاده نمىكرد .\r\nروزى هنگام وضو با خود حديث نفس مىكرد و مىگفت : « اى دنيا از تو خيرى نديدم » پس از اندكى با خنده گفت : « اى دنيا تو هم از ما خيرى نديدى » .\r\nوى نيمه رجب سال 1374 ه ق در مشهد درگذشت و در صحن انقلاب ( عتيق ) نزديك ايوان عباسى به خاك سپرده شد .\r\nدفتر يادبود كتابخانهء وزيرى يزد ، 4 / 407 ، گفتار پيشوايان دين .\r\nغلامرضا جلالى\r\n\r\n( 397 ) موسوى - عماد الدّين يحيى ( - 558 ق )\r\nعماد الدّين يحيى فرزند كمال الدّين على ( م 522 ق ) از نوادگان قاسم بن حمزه بن موسى كاظم عليه السّلام . فردى پرهيزگار و از نقباى مشهد بوده است كه در ماه شوال 558 ق در اين شهر درگذشت و پس از او فرزندش رياست و نقابت سادات مشهد را به عهده گرفت .\r\nلباب الانساب 2 / 594 ، الشجرة المباركه فخر رازى / 95 - 96 .\r\nمحمد جواد هوشيار\r\n\r\n( 398 ) موسوى - موسى بن احمد ( قرن 6 ق )\r\nموسى بن احمد از نقبا و سادات مشهد و همچنين از نوادگان قاسم بن حمزه بن موسى كاظم عليه السّلام كه در مشهد ، قبل از 565 ق ، درگذشت و طبق گزارش بيهقى قبر وى در مشهد بوده است .\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nلباب الانساب 2 / 594 .\r\nغلامرضا جلالى\r\n\r\n( 399 ) موسوى اصفهانى - عبد الحميد ( 1314 - 1381 ه ش )\r\nسيد عبد الحميد موسوى اصفهانى فرزند مرحوم آية اللّه حاج سيد على موسوى اصفهانى و از نوادگان مرحوم آية اللّه العظمى سيد ابو الحسن موسوى اصفهانى ( 1284 - 1365 ه . ق ) به سال 1354 ه . ق / 1314 ه . ش در نجف اشرف چشم به جهان گشود . دوران طفوليت و كودكى را در همان زادگاهش سپرى كرد . و وارد حوزه نجف شد و از محضر اساتيد بزرگ حوزه نجف اشرف بويژه مرحوم آية اللّه العظمى سيد ابو القاسم خويى بهره‌هاى علمى و معنوى برد .\r\nدر سال 1350 ه . ش به ايران مهاجرت كرد و پس از يك سال اقامت در مشهد مقدس رضوى ، در پى رحلت پدر بزرگوارش به جاى پدر در صحن مطهر رضوى عليه السّلام تا سال 1360 ه . ش اقامه نماز جماعت نمود .\r\nسيد عبد الحميد موسوى اصفهانى علاوه بر اقامه نماز جماعت سطوح فقه و اصول را در حوزه علميه مشهد تدريس مىكرد و مدت زيادى هر شب شنبه جلسه قرائت و تفسير قرآن را براى نزديكان خود در منزلش برگذار مىنمود . از ديگر توفيق‌هاى وى اقامه مجلس روضه‌خوانى و عزادارى در روزهاى پنجشنبه هر هفته و نيز مناسبت‌هاى سوگوارى بود . از آثارى كه از وى بجاى مانده است تقريرات دروس خارج اساتيد و بحث‌هاى\r\n\r\n","description":"","footnote":"","page_name":" 438 ","page_number":438},
  {"content":"\r\n\r\nتفسيرى شب‌هاى شنبه مىباشد .\r\nسيد عبد الحميد در كنار تدريس علوم دينى و پاسخ‌گويى به احكام فقهى مورد نياز مردم به وضع فقرا و مستمندان بويژه در اواخر عمرش رسيدگى مىكرد و خانواده‌هاى نيازمند زيادى را تحت پوشش قرار داد و با تهيه منزل و جهيزيه براى نوعروسان خدمات شايسته‌اى را انجام داد . وى از سعه‌صدر و اخلاق حسنه و روى گشاده برخوردار بود .\r\nهمواره مورد توجه و مشورت فاميل ، در حل مشكلات و گرفتاريها بود . و سرانجام پس از عمرى تلاش نيمه‌شب جمعه پنجم رجب سال 1423 ه ق / 22 شهريور 1381 ه . ش در سن 69 سالگى در بيمارستان امام رضا عليه السّلام درحالىكه مشغول تلاوت قرآن بود چشم از اين جهان فانى فروبست و به ديار حق شتافت . پيكر آن مرحوم پس از تشييع باشكوه با حضور علما و روحانيون و ديگر اقشار مردم مشهد و اقامه نماز توسط مرحوم آية اللّه سيد جواد فقيه سبزوارى ، در صحن جمهورى حرم مطهر امام رضا عليه السّلام به خاك سپرده شد .\r\nحيات جاودانى ، زندگى آية اللّه العظمى سيد ابو الحسن موسوى اصفهانى / 71 - 369 .\r\nعليجان سكندرى\r\n\r\n( 400 ) موسوى اصفهانى - على ( 1332 - 1393 ه ق )\r\nمرحوم آية اللّه سيّد على موسوى اصفهانى معروف به « آيت‌اللّه‌زاده اصفهانى » فرزند سوم مرحوم آية اللّه\r\n\r\n","description":"","footnote":"","page_name":" 439 ","page_number":439},
  {"content":"\r\n\r\nالعظمى سيّد ابو الحسن اصفهانى كه سلسله نسب ايشان با 32 واسطه به امام كاظم عليه السّلام مىرسد از علما و مجتهدان معاصر است . او سالها در كربلاى معلّى و نيز مشهد مقدس به اقامهء نماز جماعت اشتغال داشت و بر جنازهء پدرش در يازدهم ذيحجّه سال 1365 ه ق در صحن مطهّر حضرت امير المؤمنين عليه السّلام نماز خواند .\r\nوى در روز 19 ذيحجّه سال 1332 ه ق در نجف اشرف و در خانوادهء علم و فقاهت متولد شد و به تحصيلات علوم حوزوى پرداخت . ادبيّات ، منطق ، فلسفه و علم اصول و فقه را در حوزهء علميّهء نجف در خدمت آيات گرامى مانند حاج ميرزا حسن سيادت و حاج شيخ مجتبى لنكرانى و شيخ صدرى بادكوبه‌اى آموخت . سپس دروس خارج فقه و اصول را نزد پدر بزرگوارش دوره ديد و به درجهء عالى اجتهاد رسيد . و از محضر پدر و مرحوم آية اللّه حاج شيخ ضياء الدّين عراقى اجازهء اجتهاد گرفت و به اخذ اجازه در امور حسبيه از حضور آية اللّه حاج ميرزا حسين نائينى نايل آمد .\r\nآيت‌اللّه‌زادهء اصفهانى در حدود سال 1362 ه ق از نجف اشرف به كربلاى معلّى هجرت كرد و در حوزهء علميّهء آنجا به تدريس و بحث پرداخت و نيز در صحن و گاهى در حرم مطهّر ابى عبد اللّه الحسين عليه السّلام اوقات سه‌گانه را به اقامه نماز جماعت مشغول بود . جمعيّت نمازگزاران و اقتداكنندگان به ايشان به حدّى بود كه صحن و اطراف آن پر از جمعيّت مىشد و گاهى تعداد تكبيرگويان مخصوصا در مناسبتهاى خاص مذهبى مانند تاسوعا ، عاشورا ، اربعين حسينى و 28 ماه صفر المظفر به 14 نفر مىرسيد .\r\nچون آية اللّه العظمى آقا سيّد ابو الحسن اصفهانى خود را مستطيع نمىديد به حج نرفت و آن مرحوم بعد از رحلت پدر به نيابت ايشان به مكهء معظّمه مشرف شد و بعد از بازگشت در سال 1367 ه ق به ايران هجرت كرد و در مشهد مقدس جوار بارگاه ملكوتى\r\n\r\n","description":"","footnote":"","page_name":" 440 ","page_number":440},
  {"content":"\r\n\r\nحضرت رضا عليه السّلام اقامت گزيد . وى ضمن تدريس و بحث و ارشاد مردم به اقامهء نماز جماعت در صحن عتيق و در حرم مطهّر ثامن الحجج قسمت بالاسر مبارك مشغول بود تا اينكه به بيماريهاى مختلف مانند عارضهء كبدى مبتلا شد و حدود يك سال گاهى در بيمارستان و گاهى در منزل بسترى بود .\r\nسرانجام بيمارىاش شدت گرفت و در شب 18 ماه رمضان سال 1393 ه ق دار فانى را وداع گفت . روز بعد جنازه‌اش با تشييع باشكوه طبقات مختلف ، در ميان اندوه انبوه مردم مشهد در كنار ديوار سمت راست رواق دارالسّلام حرم مطهّر رضوى به خاك سپرده شد .\r\nمرحوم اصفهانى از حشر و نشر با مردم احتراز مىكرد . در اوقات بيكارى به اذكار و نمازهاى مستحبّى و عبادات مختلفه مىپرداخت . همه روز اوايل طلوع آفتاب در وقت مراجعت از حرم به‌سوى منزل ، مقدار زيادى نان و پنير در زير عبايش پنهان مىكرد و به نيازمندان و مستضعفان مىداد .\r\nايشان از تصرف در وجوهات پرهيز مىكرد . حتى زمانى كه در نجف بسر مىبرد ، مرحوم پدرش شهريّه‌اى برايش تعيين نموده بود ، ايشان در مصرف آن صرفه‌جويى مىكرد و خانواده‌اش در تنگدستى زندگى مىكردند و در آخر هر ماه باقى مانده شهريه را به پدر بازمىگرداند .\r\nتأليفات خطى متعدّدى از وى باقى مانده كه از آن جمله كتابى است به نام « زبدة التأليف » در 19 جلد .\r\nاز ايشان يازده فرزند پسر بجا مانده كه سه نفر آنها به نامهاى حجج اسلام سيّد عبد الحميد ، سيّد محمّد و سيّد جعفر در كسوت روحانيّت مىباشند .\r\nغلامرضا جلالى\r\n\r\n( 401 ) موسوى تونى - ميرك ( - 1098 ه ق )\r\nميرك موسوى تونى فرزند مير محمّد اكبر حسينى ، عالم فاضل ، متكلم ،\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nفقيه و مدرس بلندپايه بود . در مشهد سكونت داشت و در آستان قدس تدريس مىكرد . و در شعبان سال 1098 ه ق درگذشت . محمّد صادق نيشابورى و محمّد تسترى از شاگردان او هستند . رساله‌اى در زكات به فارسى نوشته است .\r\nوقايع السنين / 742 ، طبقات اعلام الشيعة / 604 - 605\r\nغلامرضا جلالى\r\n\r\n( 402 ) موسوى حجازى خراسانى - ابو القاسم ( - 1341 ه ش )\r\nحجة الاسلام و المسلمين حاج سيّد ابو القاسم موسوى حجازى خراسانى از علما و دانشمندان قرن چهاردهم هجرى است . وى پس از تحصيلات و رسيدن به مقام اجتهاد چندين سال در مشهد توليت مدرسهء پريزاد ، واقع در بالاسر حضرت را به عهده داشت . سپس به تهران هجرت نمود و در شمار علما و ائمهء جماعت آنجا قرار گرفت و به تقوا و ورع و زهد و پارسايى موصوف بود .\r\nاو در ضمن خدمت به مردم عمر خويش را به پاكى و صداقت گذرانيد و در ميان روحانيّون و علماى محترم تهران شهرت بسزايى داشت و مورد توجّه عموم و بويژه مورد علاقهء تامّ مردم بازار بود . در 26 اسفندماه سال 1341 ه . ش در تهران درگذشت و بنا بر وصيّتش جنازهء او با تجليل فراوان و تشييع باشكوهى به مشهد حمل گرديد و در باغ رضوان جوار حضرت ثامن الائمه مدفون شد .\r\nمرحوم حجازى در شعر و ادب نيز دست داشت و تأليفات سودمندى از وى به جاى مانده كه برخى از آنها عبارتند از :\r\nقانون و حكومت در اسلام ، عقده‌ها و مشكلات مذهبى ، داستانهاى كوتاه ، مشكلات مذهبى جوانان ، تا مرز عدالت ( مجموعه داستان ) ، از نشانه‌هاى اوست . . . در تفسير و تحليل آيهء بيستم سورهء روم ، جزوه‌اى به نام نگاهى به مهدى عليه السّلام .\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nگنجينهء دانشمندان 8 / 148 - 149 .\r\n\r\n( 403 ) موسوى خلخالى - محمّد صادق ( 1307 - 1368 ه ش )\r\nحجة الاسلام و المسلمين مرحوم حاج سيّد محمّد صادق موسوى خلخالى فرزند آية اللّه حاج سيد على موسوى خلخالى از مشاهير علماى معاصر است و نسبش از سوى مادر به خاندان شيخ شعبان فقيهى گيلانى منتهى مىشود .\r\nوى به سال 1307 ه ش در نجف متولد شد ، ادبيات را نزد شيخ مرتضى فقيهى و سطوح را خدمت اساتيد حوزه نجف فراگرفت و در درس خارج پدرش و آية اللّه العظمى خويى شركت نمود و سال 1342 ه ش از طرف آية اللّه العظمى حكيم و بنا به دعوت عده‌اى از مردم كاظمين و بغداد به آن دو شهر رفت و به اقامه نماز در مسجد بازار بغداد و مسجد حارثيه پرداخت و تفسير و معارف اسلامى تدريس مىنمود .\r\nدر اواخر سال 1350 ه ش براثر فشارهاى رژيم بعث مجبور شد عراق را ترك كند و در سال 1351 ه ش به امامت مسجد اعظم تهران واقع در خيابان « شيخ صفى » منصوب شد . در خلال هشت سال جنگ تحميلى عراق عليه ايران به جبهه رفت و آمد داشت و از خانوادهء شهدا و معلولان دلجويى مىكرد و سال 1362 ه ش به كمك عده‌اى از نيكوكاران ، درمانگاهى به نام « امام جعفر صادق عليه السّلام » در كنار مسجد اعظم تهران تأسيس نمود . روز 25 محرم سال 1410 ه . ق / ششم شهريور\r\n\r\n","description":"","footnote":"","page_name":" 443 ","page_number":443},
  {"content":"\r\n\r\n1368 ه ش در 61 سالگى درگذشت و برحسب وصيتش در مشهد غرفهء 48 ضلع شرقى صحن آزادى حرم به خاك سپرده شد .\r\nابراهيم زنگنه\r\n\r\n( 404 ) موسوى گرمارودى - محمّد على ( 1292 - 1375 ه . ش )\r\nآية اللّه سيّد محمّد على موسوى گرمارودى ، روز جمعهء سوم شوال 1331 ه . ق / 1292 ه . ش در روستاى گرمارودى الموت قزوين چند كيلومتر بالاتر از قلعهء حسن صباح ، در دل كوه‌هاى بسيار بلند البرز مركزى به دنيا آمد .\r\nپدر وى سيّد علينقى ، از معدود با سوادهاى آن روستا و ريش‌سفيد محل و داور و وكيل دعاوى آنان بود .\r\nدر 5 سالگى در مكتب‌خانهء گرمارود ، نزد ملا محمود طالقانى قرآن و سپس در روستاى ورك صرف و نحو آموخت . او خوشنويسى را از همان كودكى ، نزد ميرزا مهدى اهل طالقان ، آموخته بود .\r\nخانواده‌اش در فصل پاييز به روستاى مزرك در تنكابن مىرفت و اواخر خرداد به گرمارود بازمىگشت .\r\nبنابراين ، بخشى از آموخته‌هاى دوران كودكى ايشان ، در تنكابن انجام يافته است .\r\nدر تنكابن ، يكى دو سال در دبستان‌هاى دورهء احمد شاهى ، در روستاى خرم‌آباد درس خواند . صمديّه و سيوطى و مغنى را تابستان‌ها ، وقتى به الموت بازمىگشت ، نزد مرحوم شيخ\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nفضل اللّه قمقامى بالاروچى فراگرفت .\r\nدر روستاى مرزدشت تنكابن كه به سبب حضور مرحوم شيخ كبير حوزهء علمى خوبى داشت ، تا سن 16 سالگى ، برخى مقدمات و بخشى از سطح را آموخت .\r\nسرانجام ربيع الاوّل سال 1349 ه . ق / 1309 ه . ش در 17 سالگى به قم رفت .\r\nرئيس حوزهء علميهء قم ، مرحوم آية اللّه العظمى حاج شيخ عبد الكريم حائرى ، سرپرستى معنوى هر گروه از طلاب را به اعتبار اينكه از كدام منطقهء كشور مىبودند ، به يك‌تن از مشاهير همان منطقه سپرده بود . و اينان با فعل و عمل و حتى با قول و سخن خويش ، مردانى بزرگ تربيت مىكردند . در كلامشان تأثيرى وجود داشت كه در سخن ديگران ، نبود .\r\nاز جملهء اين بزرگان ، مرحوم آية اللّه حاج شيخ على اكبر الهيان معلم بزرگ اخلاق و پرهيزگارى بود كه مرحوم حائرى ، سرپرستى طلاب قزوين و گيلان را به وى ، سپرده بود .\r\nگرمارودى قدرى از سطح و رسائل و مكاسب را نزد مرحوم الهيان خواند .\r\nهوش بسيار و صفاى روستايى و منش ايشان ، توجّه مرحوم الهيان را به او جلب و آن بزرگمرد ، او را به عنوان « هم حجرهء » خود ، انتخاب كرد .\r\nدر سال 1315 ه . ش ، مادرش در گرمارود فوت كرد . در تابستان همان سال ، همراه آية اللّه حاج شيخ على اكبر تسخيرى به‌طور قاچاق از خرمشهر و اروندرود ، براى ادامهء تحصيل به نجف سفر كرد . در نجف ، نزد آيات عظام : سيّد ابو الحسن اصفهانى خارج فقه و مشكينى و آقا ضياء عراقى خارج اصول و آقا شيخ مرتضى طالقانى خارج اسفار را خواند و از دست آية اللّه العظمى اصفهانى تصديق اجتهاد و اجازه روايت گرفت و به قم بازگشت .\r\nدر تابستان 1318 ه . ش با دختر حاج شيخ جعفر روحانى وصلت كرد و پاييز همان سال از راه قزوين ، براى ادامهء تحصيل و نيز تدريس به قم\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nبازگشت .\r\nاو 9 سال ديگر ، در قم درس خواند .\r\nبيشتر در درس آيات ثلاث ( خوانسارى ، حجت ، صدر ) و بويژه درس فقه آية اللّه خوانسارى و كمتر در درس آية اللّه العظمى بروجردى ، حاضر مىشد . او تا 38 سالگى ، تحصيل كرد و بقيهء عمر را تنها به تدريس گذراند و هيچ‌گاه امامت جماعت و منبر را نپذيرفت .\r\nمرحوم موسوى گرمارودى علاوه بر درس‌هاى رسمى ، به رياضى و جبر و هيئت بسيار علاقمند بود و سخت‌ترين مسائل را سريعا از طريق رهيافت‌هاى خود ، حل مىكرد . او حافظهء بسيار قوى داشت . جزئيات ديده‌ها و شنيده‌هاى تمام عمر خود را از سه چهارسالگى به بعد ، در حافظه داشت . از پنج گنج نظامى تقريبا تمام شعرهايى را كه دوست داشت و اغلب ابيات خسرو شيرين و ليلى و مجنون و از ديوان حافظ و طاقديس شيخ نراقى و شمع جمع فؤاد كرمانى و قصائدى از قاآنى در مدح آل اللّه ، بسيار در سينه داشت .\r\nاز ديوان‌هاى شعراى عرب هم ، اشعار مدحيهء چهارده معصوم عليهم السّلام را غالبا حفظ كرده بود و تا اهل ادب را مىيافت ، مىخواند و ظرائف ادبى آن را با لذتى شرح مىداد كه شنونده همان قدر كه از آگاهى از اين ظرائف ، بهره‌مند مىشد ، از لذت او نيز لذت مىبرد . بويژه قصيدهء بلند ملا مسيحاى فسوى را در مدح حضرت امير سلام اللّه عليه ، بسيار زمزمه مىكرد .\r\nجامعيت علمى از ويژگىهاى ديگر اوست . او در بيشتر مناظرات علمى پيروز بود ، در محضر او مناظرات علمى بسيار صورت مىگرفت ، زيرا در خانه‌اش باز بود و دائما دوستان عالم او از قم ، قزوين ، رشت ، لاهيجان ، آستانهء اشرفيه و مشهد نزد او مىآمدند . او با وجود آنكه جزو اصحاب مكتب تفكيك و دوست و همراه آية اللّه حاج شيخ مجتبى قزوينى بود ، اسفار ملا صدرا و منظومهء حاج ملا هادى و قبسات ميرداماد را درس مىداد و از\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nفصاحت بيان و وسعت مطالعه برخوردار بود . تقريبا تمام ايامى كه درس نمىداد ، مطالعه مىكرد . لذا همواره ، با دست پر وارد بحث مىشد .\r\nجز 14 سال اخير زندگىاش كه زمينگير شده بود ، در تمام عمر ، ماه مبارك رمضان را ، از شب تا صبح نمىخوابيد و به عبادت و مطالعه مىگذراند ، و در شب‌هاى ديگر سال هم ، همواره تا پاسى از شب مطالعه مىكرد .\r\nدر كنار اطلاعات تخصصى خويش از فقه و اصول و درايه و كلام و تفسير و عرفان و ملل و نحل و علوم غريبه و ادب عرب و شعر و ادب فارسى و . . . در همه زمينه‌هاى ديگر هم اهل تفنن در مطالعه بود و جامعيت داشت . ايشان كتابخانهء 24000 جلدى خود را به آستان قدس رضوى تقديم كرد .\r\nوى ، بيان و زبان بسيار پاكى داشت ، يعنى ، در تمام عمر هيچ‌كس حتى كودك دوساله را جز با خطاب آقا يا خانم ، مخاطب نساخت . هرگز با صداى بلند ، با احدى سخن نگفت ، در تمام عمر ، كسى از زبان او حتى نسبت به بدخواه وى اگر مىداشت ، دشنامى حتى ملايم ، نشنيد . نمونهء واقعا كم‌نظير مهربانى و خلق پيامبرانه و طراوت روحى و خوش‌طينتى و بىآزارى بود .\r\nاز هرگونه تظاهر و تصنع بيزار بود تعمد داشت كه از هيئت يك طلبهء معمولى تجاوز نكند . تا 72 سالگى ، كه از زانوى پاى چپ فلج و زمينگير شد و ادارهء امور شخصىاش به دست فرزندانش افتاد ، شكل ظاهر او ساده بود .\r\nهميشه با طهارت بود و وضو داشت .\r\nدر تمام عمر پيش از اذان صبح براى نماز شب برمىخاست و تا هنگامى كه آفتاب مىزد ، او مشغول نوافل نماز صبح و ادعيه بود و چون شب‌ها هم تا پاسى از نيمه‌شب بيدار بود ، هنگام طلوع آفتاب همچنين بعد از ناهار ، قدرى مىخوابيد .\r\nدر تمام عمر ، چه در حضور ديگران و چه تنها بود ، پا دراز نكرد و لم هم نداد .\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nدر تنهايى نيز ادب حضور داشت ، در تنهايى نيز چنان كه در حضور بزرگى نشسته باشد ، جز دوزانو يا چهارزانو نمىنشست و هيچ‌گاه در هنگام نشستن لم نمىداد .\r\nاز ويژگىهاى ديگر او ، زهد راستين و ناآشكار وى بود . گاهى يك قبا را چند سال پياپى ، مىشست و مىپوشيد ولى چون در منش و روش ، بلندطبع و در ظاهر بسيار پاكيزه بود و اهل تظاهر هم نبود ، حتى نزديكانش درنمىيافتند كه او سال‌هاست ، با يكدست لباس ، سر مىكند .\r\nريشهء اين جنبه از زهد وى را در استغناى روحش ، بايد جستجو كرد .\r\nيك‌بار از وى پرسيده شد : « چرا برخى از اخيار و ابرار ، بنا بر آنچه در تاريخ مدون و غير مدون آمده است ، در پى كيميا بوده‌اند ، ابرار و اخيار كه نبايد زرپرستى كنند ؟ در پاسخ فرمود :\r\nكيمياى حقيقى استغناست ، آنان ، كيميا را ازآن‌جهت كه به آن‌ها استغنا مىبخشيد ، مىخواستند ، نه از سر زرپرستى » .\r\nاو خود استغنا داشت . تمام دارايى شخصى او ، يك عبا و يك قبا و دوسه پيراهن و لباس زير و يك تسبيح ساده و يك كيف جيبى كوچك بود كه ناخنگير و قيچى كوچك خود را در آن مىنهاد . وقتى از دنيا رفت ، جز اين‌ها هيچ‌چيز ديگر نداشت .\r\nبرجسته‌ترين و مشخص‌ترين ويژگى وى عشق شورانگيزى بود كه به پيامبر اكرم و امير المؤمنين و دوازده معصوم ديگر عليهم السّلام ، و بويژه به حضرت بقية اللّه داشت .\r\nاساس هجرت دائمى او به مشهد عشق وى به حضرت امام رضا عليه السّلام بود .\r\nبا آنكه 14 سال آخر عمر را بر صندلى چرخدار مىنشست ، گاهى سه بار در روز به زيارت آن حضرت مشرف مىشد . هميشه از ضلع جنوبى و از درى كه حلقه‌اى دارد ، مشرف مىشد ، آن حلقه را در دست مىگرفت ، تقريبا آن را با اشك خود ، شستشو مىداد و هميشه اين بيت شعر را مىخواند :\r\n\r\n","description":"","footnote":"","page_name":" 448 ","page_number":448},
  {"content":"\r\n\r\n لم يخب الآن من رجاك و من * حرك من دون بابك الحلقة . \r\nيعنى كسى كه به تو اميد بست ، و آنكه حلقهء در خانه‌ات را كوبيد ، نااميد نشد .\r\nاين شعر از كسى است كه در مدينه ، به در خانهء حضرت امام حسين صلوات اللّه عليه رفته و چيزى طلبيده بود ، امام عليه السّلام چند هزار دينار را از لاى در ، به طورى كه تنها دست مباركشان پيدا بود ، به او دادند و فرمودند ، آن‌قدر كم است كه شرم دارم خود بيرون آيم ، و آن مرد با گريه گفته بوده است كه چنين دست بخشنده‌اى چگونه زير خاك خواهد رفت ؟ كنايه از اينكه بخشندگان هماره زنده‌اند .\r\nدر اواخر حيات ، وقتى كه در صحن مطهر قدس ، سر خاك دخترش مىرفت كه چند سال پيش به جوانى ، در تصادف اتومبيل همراه با شوهرش ، از دنيا رفته بود ، با اشك آرزومندى مىخواند :\r\n آنان كه در كنار رضا آرميده‌اند * كفران نعمت است بهشت آرزو كنند . \r\nايشان روز 12 بهمن 1375 ه . ش در بيمارستان امام رضا عليه السّلام در مشهد زندگى را بدرود گفت و به ديدار دوست اعلى شتافت و در صحن قدس رضوى دفن شد .\r\nعلى موسوى گرمارودى\r\n\r\n( 405 ) موسوى ملايرى - عبد اللّه ( - 1344 ه ق )\r\nآية اللّه حاج سيّد عبد اللّه موسوى ملايرى از دانشمندان و علماى مشهور قرن 13 و 14 هجرى و اصل وى از ملاير بود . وى تحصيلات عاليه خود را در عتبات عاليات به پايان رسانيد ، سپس به مشهد مقدس رضوى آمد و مجاورت اختيار نمود .\r\nوى سالها در مشهد به ترويج و نشر احكام اسلامى مشغول بود و در محل دارالسيادهء حرم حضرت رضا عليه السّلام اقامهء جماعت مىكرد . عاقبت روز هفتم محرم سال 1344 ه . ق دار فانى را وداع گفت و در جوار حضرت ثامن الحجج به\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nخاك سپرده شد .\r\nآية اللّه حاج سيّد ابو القاسم ملايرى ( 1314 - 1366 ه . ق ) كه مدتى دراز به جاى پدر در دار السياده اقامهء جماعت مىنمود و نيز حاج شكوه الواعظين ( م :\r\n1368 ه . ق ) و آية اللّه حاج سيّد جمال الدّين ملايرى از فرزندان ايشان هستند .\r\nگنجينهء دانشمندان 7 / 172 - 173 و 217 - 218 .\r\nابراهيم زنگنه\r\n\r\n( 406 ) موسويان - حسن ( 1300 - 1364 ه ش )\r\nسيّد حسن موسويان فرزند سيّد احمد از علما و مجتهدين زاهد و پارساى مشهد بود و از عمر 64 سالهء خويش حدود 40 سال را در خدمت به اسلام و مسلمين سپرى كرد .\r\nوى در سال 1300 ه . ش در مشهد متولد شد و در 4 سالگى پدرش را از دست داد و تحت سرپرستى مادر پرهيزكارش قرار گرفت . او در 7 سالگى به مدرسه رفت و دوران ابتدايى و متوسطه را با موفقيت به پايان رسانيد و پس از اخذ ديپلم به دانشكدهء افسرى راه يافت ، اما پس از مدتى به علت بىاعتناييهايى كه به امور مذهبى بر دانشكده حاكم بود ، آنجا را ترك گفت و براى ادامهء تحصيل علوم انسانى به حوزهء علميّهء مشهد روى آورد .\r\nايشان در ضمن تحصيل از ترويج اخلاق اسلامى نيز غافل نبود و از همان اوان طلبگى چون از نعمت صداى خوش و قدرت بيان برخوردار بود به\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nتشكيل جلسات مذهبى و قرائت قرآن مجيد و تربيت جوانان و آشنا نمودن آنان با علوم قرآنى همّت گماشت ؛ و خود نيز در مدت كوتاهى سطوح اوليّه و عاليه را با موفقيّت به پايان رسانيد .\r\nسپس به تحصيل دروس خارج فقه و اصول پرداخت و از محضر اساتيدى چند مانند آية اللّه العظمى ميلانى و آية اللّه حاج شيخ غلامحسين تبريزى و آية اللّه حاج شيخ هاشم قزوينى بهرهء وافى و كافى برد و در شمار شاگردان برجستهء آنان درآمد .\r\nدر كنار تحصيل براثر ذكاوت و هوش سرشارش پس از پايان هر درس به تدريس آن شروع مىنمود و در ايام تبليغ هم به سخنرانيهاى مذهبى و تنوير افكار عمومى مىپرداخت و مىتوان گفت در تمام مدت تحصيلش هم محصّل بود و هم معلّم بود و هم مبلّغ .\r\nاو با وجودى كه از قدرت علمى برخوردار بود ، هيچ‌گاه اظهار فضل نمىكرد و دائما به سخنان استاد گوش مىكرد . هنگام تدريس هم توجّه خاصى به تلاميذ خود داشت و عنوان كتاب و مطلب برايش مطرح نبود . در اواخر كرسى درس ايشان به علّت كثرت جمعيّت شركت‌كننده به يكى از شبستانهاى مسجد گوهرشاد انتقال يافت .\r\nموسويان از مردان سياسى و پيرو خطّ امام قدس سره بود و در سالهاى 1342 و 1343 يكى از مبارزان سرسخت عليه رژيم طاغوت به شمار مىرفت و براثر سخنرانيهاى تندى كه عليه حكومت پهلوى كرد به مدت شش ماه به پادگان نظامى چهل دختر تبعيد گرديد . در آنجا به علّت فضائل اخلاقى و حسن خلقى كه داشت چنان با نظاميان مأنوس شد كه در پادگان ، نماز جماعت و مجلس وعظ و خطابه راه انداخت و بنا بر قول يكى از آنها مىگفت : « ايشان براثر سوابق مبارزاتىشان مىبايست در تك‌سلول مىبودند ، ولى اكنون با اخلاق حسنه‌اى كه دارند در ميان ما مىباشند » .\r\nمدرسهء علميهء موسى بن جعفر عليه السّلام كه\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nبه سعى و اهتمام او ساخته شده بود و سرپرستى آن را برعهده داشت ، در مشهد نخستين مدرسه‌اى بود كه شهريهء حضرت امام قدس سره را در ايام خفقان ستم‌شاهى مىپرداخت و تنها مدرسه‌اى بود كه از سوى ساواك مورد هجوم واقع گرديد و نيز در اندك‌مدّتى تعطيل شد .\r\nحجة الاسلام موسويان در ايام حياتش علاوه بر فعاليتهاى درس و بحث در جهت خدمت به اسلام و مسلمين خدمات شايانى ارائه داد و آثار مذهبى فراوانى كه در تأسيس و احداث آنها دخالت داشته و يا يكى از اعضاى هيئت مؤسس آنها بوده است از خود به يادگار گذاشت ؛ از آن جمله مىتوان به موارد زير اشاره كرد :\r\n1 - مسجد حضرت ابو الفضل در بولوار فرودگاه .\r\n2 - درمانگاه موسى بن جعفر عليه السّلام در خيابان تهران .\r\n3 - درمانگاه و خيريه محمدآباد .\r\n4 - مكتب حضرت خديجه .\r\n5 - مهديّهء گرگان .\r\n6 - انجمن خيريهء محبان الرضا عليه السّلام .\r\n7 - مسجد امام هادى جنب آپارتمانهاى آستان قدس .\r\n8 - مسجد 12 امام محمّدآباد 9 - مسجد موسى بن جعفر در خيابان سرخس .\r\n10 - مسجد فاطمة الزهراء در سه‌راه هنرستان بولوار وكيل‌آباد .\r\n11 - مسجد همّتى در كوچه بازار سرشور .\r\n12 - مدرسهء علميّهء ثامن الائمه عليه السّلام .\r\n13 - مدرسهء علميّهء جواد الائمه عليه السّلام .\r\n14 - مدرسهء علميهء موسى بن جعفر عليه السّلام .\r\n15 - اكثر مؤسسات خيريهء شهر مشهد .\r\n16 - اكثر دوره‌هاى مذهبى شهر مشهد .\r\nعلاوه بر اين آثار در جهت حمايت از مستضعفين خانه‌هاى مسكونى زيادى را ساخت و زمينهاى پشت شهرك صدف ، زمينهاى رضائيه ، و زمينهاى خيرآباد را ايشان به واجدين شرايط اهدا نمود ، ولى در عين حال خود به زندگى زاهدانه‌اش اكتفا كرد و تا آخر بدون منزل شخصى روزگار\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nگذراند . اگر گاهى خانه‌اى به ايشان هديه مىشد يا آن را به مستمندى اهدا مىكرد و يا تبديل به مسجد مىنمود و مسجد حضرت ابو الفضل در بولوار فرودگاه يكى از آنهاست . پس از ارتحالش ماتركى نداشت و با مساعدت آستان قدس رضوى روز نوزدهم صفر سال 1404 ه . ق / سال 1364 ه . ش در صحن آزادى غرفهء شمارهء 4 به خاك سپرده شد .\r\nابراهيم زنگنه\r\nمولانا ميرزا - شيروانى اصفهانى - محمد\r\nمولوى صاحب - نبىبخش\r\n\r\n( 407 ) مولوى قندهارى - محمّد حسن ( 1280 - 1377 ه ش )\r\nعارف سالك شيخ محمّد حسن مولوى نجفى فرزند حاج شيخ محمّد اكبر ، از علما و زاهدان معاصر است كه سالها در كشورهاى هند و پاكستان و افغانستان به تبليغ دين اشتغال داشته است .\r\nوى صبح روز جمعه هفدهم ربيع الاول سال 1319 ه ق / 13 تيرماه 1280 ه ش در خانواده‌اى متدين در مشهد به دنيا آمد . از هفت‌سالگى در مشهد به تحصيلات علوم حوزوى پرداخت . بعد از حادثهء مسجد گوهرشاد در سال 1314 ه . ش ، همراه پدرش به نجف اشرف مهاجرت كرد و در اين حوزه به تكميل معلومات پرداخت و از محضر آيات ميرزا محمد حسين نايينى ،\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nحاج آقا ضياء عراقى ، ميرزا على آقا قاضى ، شيخ محمّد حسين آل كاشف الغطاء و سيّد ابو الحسن اصفهانى استفاده برد . پس از تكميل مدارج علمى به عنوان نمايندهء تام الاختيار آنان به كشورهاى هند و پاكستان و افغانستان رفت و طى چهل سال اقامت در اين كشورها ، به خدمات دينى پرداخت .\r\nايشان پس از اين دوره به كشور عراق برگشت و بازهم در نجف اشرف از محضر آيات سيّد ابراهيم اصطهباناتى ، سيّد عبد الهادى شيرازى ، سيّد محمود شاهرودى ، سيّد عبد اللّه شيرازى و امام خمينى قدس سره كسب فيض نمود . و سرانجام در اثر فشار دولت عراق در سال 1355 ه ش به ايران مراجعت كرد و در زادگاهش مشهد اقامت گزيد . در اين شهر با تأسيس فاطميه به ارشاد و رسيدگى به امور مستمندان ادامه داد و صبح روز شنبه 24 مرداد 1377 ه . ش درگذشت و در كفشدارى شماره 7 صحن آزادى ، به خاك سپرده شد .\r\nايشان در مدت عمر پرتلاش خود آثار زيادى را پديد آورد . از جمله مىتوان از اين كتابها ياد كرد : غبار نجف ، جوانمرد پرنده در ترجمهء احوال جعفر طيّار و بيست و ششم رجب در ترجمهء احوال حضرت ابو طالب عليه السّلام و مناسك حج منظوم فارسى .\r\nمرحوم آية اللّه مولوى علاوه بر فقاهت در ادبيات فارسى هم تبحر داشت و حدود بيست هزار بيت شعر فارسى سروده است .\r\nغلامرضا جلالى\r\n\r\n( 408 ) مؤيّد الاسلام - سيّد جلال الدّين ( 1242 - 1309 ه ش )\r\nسيّد جلال الدّين ملقّب به مؤيّد الاسلام فرزند سيّد محمّد رضا مجتهد كاشانى ( 1280 - 1349 ه . ق ) از علما و فضلا و نويسندگان قرن 13 و 14 هجرى است .\r\nوى در سال 1280 ه ق / 1242 ه ش در كاشان متولد شد ، پس از\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nآموزشهاى مقدّماتى براى ادامهء تحصيل به اصفهان رفت و مدّت پنج سال در آنجا در محضر عبد المعالى ، آخوند ملا محمّد كاشى و شريعت دانش آموخت .\r\nسپس به كاشان برگشت و بعد از سفر به تهران و مشهد به عراق رفت و در سامرّاء به حوزهء درس ميرزا محمّد حسن شيرازى پيوست . بعد از سامرّاء به بندرعباس حركت نمود و هنگامى كه سيّد جمال الدّين اسدآبادى در سال 1304 ه ق وارد بوشهر شد و خواست به تهران برود او نيز با سيّد به تهران آمد .\r\nچندى در تهران بود بعد روانهء عمان شد و پس از مدتى اقامت در آنجا در سال 1308 ه . ق به بمبئى و سپس به كلكته رفت و در آنجا مشغول به تجارت گرديد و در سال 1311 ه . ق / 1272 ه . ش هفته‌نامهء حبل المتين را منتشر ساخت كه انتشار آن تا مدّت 39 سال كه وى زنده بود ، ادامه داشت ، و پس از مرگش تعطيل گرديد .\r\nهفته‌نامهء حبل المتين در برقرار كردن مشروطيت و تنوير افكار ايرانيان و برانداختن خاندان قاجار تأثير زيادى داشت ، و طى مدّت انتشارش 43 بار توقيف شد و از ورود آن به ايران ، عراق ، افغانستان و تركيه جلوگيرى به عمل آمد ، ده نوبت حكومت هند مؤيد الاسلام را كه عازم حركت از هندوستان بود ، مجبور به توقف ساخت .\r\nمؤيد الاسلام در سال 1315 ه ق مجلهء هفتگى « مفتاح الظّفر » را منتشر ساخت . و مديريت آن را به برادرش سيد حسن كاشانى واگذار نمود در سال 1316 ه ق مجلهء هفتگى آزاد را به چاپ رساند كه به صورت ضميمه مفتاح الطفر رايگان توزيع مىشد و در همان سال روزنامهء كلكته را به زبان اردو منتشر كرد . در سال 1321 مجلّهء هفتگى « ملك و ملّت » را به زبان انگليسى نشر داد . در سال 1913 ميلادى تا مدّتى دو روزنامه به نام « حبل المتين » به زبان اردو و زبان بنگالى منتشر ساخت و بدين‌وسيله بيش از نهصد هزار روپيه اعانه براى صليب سرخ ترك جمع‌آورى كرد و به اسلامبول فرستاد .\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nيكى از شعرا دربارهء حبل المتين چنين سروده :\r\n زهر دبير هنرپرور خرد فرجام * امير ملك سياست خديو عصر كلام\r\nمدير نامهء حبل المتين كلكته * جلال مملكت جم مؤيّد الاسلام\r\nحكايت قلم حق‌نويس و نامهء او * بشرح نايد اشجار اگر شوند اقلام\r\nتمام گشته به دو نشر پارسى امروز * چو شعر تازى بر بو فراس و بو تمام\r\nسروش عرش مساوات پيك آزادى * رسول شرح مواسات امام پاك همام\r\nگره‌گشاى سياست به ناخن تدبير * مسيل بند حوادث ببازوى اقدام \r\nتنها كتاب به‌جا مانده از وى « سياسة الحسينية » مىباشد . در اواخر عمر مؤيد الاسلام بيش از ده سال از هر دو چشم نابينا بود و در سال 1309 ه . ش / 1349 ه . ق در 70 سالگى در كلكته درگذشت و پس از يك سال جنازهء او را به مشهد آوردند و در ايوان عبّاسى در صحن عتيق حرم مطهّر حضرت امام رضا عليه السّلام به خاك سپردند .\r\nزندگينامه رجال و مشاهير ايران 3 / 99 - 100 ، تاريخ جرايد و مجلات ايران ، ج 2 ؛ مؤلفين كتب چاپى فارسى و عربى ، ج 2 ، شمس الشموس / 222 ، اثرآفرينان 5 / 305 .\r\nغلامرضا جلالى\r\nمهدوى دامغانى - محمّد كاظم - دامغانى - محمّد كاظم\r\nميبدى - يزدى - حسين\r\nميرخدائى - محمد تقى - رضوى - محمد تقى\r\n\r\n( 409 ) ميردامادى - حسن ( 1310 - 1367 ه ش )\r\nحجة الاسلام و المسلمين حاج سيد حسن ميردامادى معروف به « نجف‌آبادى » فرزند مرحوم آية اللّه حاج سيد هاشم ميردامادى نجف‌آبادى از علما و مفسّرين خراسان و نيز از ائمهء جماعات مسجد گوهرشاد مشهد و از\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nجانب مادر نوهء مرحوم ملّا عبد اللّه واعظ تبريزى بود كه نسلا بعد نسل از وعاظ به نام تبريز به شمار مىرفتند .\r\nوى به سال 1310 شمسى در مشهد متولد شد ، تحصيلات ابتدايى را در سمنان و حضرت عبد العظيم گذرانيد .\r\nپس از رفتن متّفقين از ايران در التزام پدر از رى به مشهد آمد و در مدرسهء خيراتخان و بعد در مدرسهء نوّاب به تحصيل علوم اسلامى مشغول شد و قسمت عمدهء ادبيات را نزد اديب نيشابورى فراگرفت . سطح را نزد مرحوم حاج سيد احمد مدرس و مرحوم پدرش شروع نمود . لمعتين و قوانين و معالم و بعد رسائل و مكاسب و كفاية الاصول را از محضر پدر و حاجّ شيخ هاشم قزوينى استفاده كرد و در سال 1368 ه ق از مشهد به قصد ادامهء تحصيل به قم رفت . در آنجا از محضر حضرت آية اللّه العظمى بروجردى و آية اللّه داماد و فقه و اصول امام خمينى و از درس فلسفه و تفسير علّامه استفاده برد . در خلال اين مدت به همراه پدر به عتبات عاليات و مكهء معظمه و مدينهء منوّره مشرف شد . بعد از سفر حج موقتا به مشهد مراجعت نمود و بنا به تقاضاى علماى طراز اول مشهد امامت مسجد جامع گوهرشاد و ادامهء برنامهء تفسير پدر به ايشان محول گرديد .\r\nميردامادى در همين ايام بيش از هفت سال در محضر آية اللّه العظمى ميلانى در مشهد حاضر شده اصول و فقه ايشان را تقرير نمود .\r\nايشان پيوسته به تحقيق و تتبّع اشتغال داشت . نوشته‌هاى او بجز تقريرات عبارت است از بعضى رسائل و مقالات راجع به تفسير قرآن كه در كتاب معارف اسلام و ارمغان تشيع به\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nچاپ رسيده است .\r\nوى پس از عمرى خدمت به اسلام و مسلمين و ترويج و نشر حقايق اسلامى عاقبت در نوزدهم بهمن سال 1367 ه . ش در مشهد درگذشت و روز بعد در رواق دار الزّهد مباركهء حرم مطهر حضرت ثامن الحجج به خاك سپرده شد .\r\nگنجينهء دانشمندان 7 / 181 - 183 ؛ روزنامه خراسان 20 / 11 / 67 ؛ فهرست شعبهء مدفونين حرم حضرت امام رضا ( ع )\r\nابراهيم زنگنه\r\n\r\n( 410 ) ميردامادى - سيّد هاشم ( 1303 - 1380 ه ق )\r\nآية اللّه حاج سيد هاشم ميردامادى معروف به « نجف‌آبادى » فرزند سيد محمد از علما و دانشمندان و مفسران قرآن مجيد است . نسبش با 30 واسطه به محمد ديباج فرزند حضرت امام جعفر صادق عليه السّلام مىرسد . بسيارى از آباء و اجداد عليه السّلام ايشان اهل فضل و دانش بوده‌اند و نيز رجال و نوابغ علمى بزرگى مانند علامه مير محمّد اشرفى ( م 1145 ه ق ) ، علامه مير عبد الحبيب ( م 1121 ه ق ) ، علامه مير احمد عاملى و علامه مير محمد باقر داماد سرسلسلهء خاندان بزرگ ميرداماد كه نسبش با 21 واسطه به امام زين العابدين عليه السّلام مىرسد و رجال بزرگى نظير سيد كمال الدّين و سيد قوام الدّين مرعشى كه سالها در منطقهء مازندران حكومت داشته‌اند از ميان آنها برخاسته‌اند . آية اللّه ميردامادى جد مادرى حضرت آية اللّه خامنه‌اى رهبر انقلاب اسلامى ايران است .\r\nميردامادى در سال 1303 ه ق در\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nنجف اشرف در خاندان فضيلت از مادرى فاضله و پاك‌سيرت به دنيا آمد .\r\nدر دوسالگى پدر را از دست داد و در سايهء حمايت و مهر مادر دوران كودكى را پشت سر گذاشت . براثر فراست و هوش ذاتى از همان اوايل رشد ، همت و علاقهء فراوانى به تحصيل علم و كمال داشت تا اينكه مقدمات و سطح را نزد مدرسين معروف نجف به پايان رسانيد ، سپس از محضر آيات عظام آخوند خراسانى ، ميرزا محمد تقى شيرازى ، سيد ابو الحسن اصفهانى و ميرزا حسين نائينى استفاده برد و به درجهء اجتهاد نايل آمد .\r\nدر اخلاق و عرفان هم از محضر حاج سيد احمد كربلايى و حاج سيد مرتضى كشميرى و ميرزا جواد آقا تبريزى كسب فيض كرد و در نتيجهء كوشش و پشتكار فراوان در سن جوانى به مقام شامخى از علم و عمل دست‌يافت سپس به ايران مهاجرت كرد و در مشهد مقدس رضوى مسكن گزيد . در دوران سياه رضاخانى و پس از كشتار مردم به پا خاسته در مسجد گوهرشاد به دست عوامل رژيم پهلوى ، ايشان به همراه ديگر علماى مشهد دستگير و زندانى شدند ، سپس آية اللّه نجف‌آبادى را به سمنان تبعيد كردند و پس از سرنگونى رضا خان در شهريور 1320 ، آية اللّه نجف‌آبادى به مشهد بازگشت و سالها به اقامه نماز جماعت در مسجد گوهرشاد و تدريس و تأليف اشتغال داشت .\r\nوى مردى متّقى و منوّر الفكر بود و به دور از تعصّبات خشك ، قضايا را با دليل و با ميزان عقل و شرع دنبال مىكرد و با جنجال مخالف بود .\r\nآثارى چند از او به‌جا مانده است ؛ از جمله : رساله‌اى در رجعت كه آيات و روايات مربوطه در آن جمع‌آورى شده است ، ترجمهء كتاب سيف الامّهء نراقى تقريرات مباحث اصول مرحوم نايينى ، تفسير قرآن به فارسى ساده به نام خلاصة البيان .\r\nوى پس از 77 سال زندگى با اخلاص ، شب سه‌شنبه 23 جمادى الآخر سال 1380 ه . ق دار فانى را وداع گفت و در جوار مرقد مطهر\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nحضرت امام رضا عليه السّلام در دار السياده به خاك سپرده شد .\r\nگنجينهء دانشمندان 7 / 175 - 180 ، ضميمهء تاريخ علماء خراسان / 308 .\r\nغلامرضا جلالى\r\nميرزا بابا - شيرازى - سيد ابو القاسم\r\n\r\n( 411 ) ميرزا داود ( 1190 - 1240 ه ق )\r\nميرزا داود كوچك‌ترين فرزند ميرزا مهدى شهيد است . در سال 1190 ه ق در مشهد پا به دنيا گذاشت . نزد پدر و ديگر علماى آن عصر درس خواند و در علومى چون فقه ، حديث ، حكمت و علوم رياضى مهارت يافت . پس از شهادت پدر با برادرانش ميرزا هدايت اللّه و ميرزا عبد الجواد به حج رفت و پس از بازگشت به تدريس روى آورد و در آستان قدس صاحب عناوينى چون « بهاء التوليه » و « وزير وظايف » بود .\r\nآوازه ميرزا داود تا آنجا رسيد كه از شهرهاى مختلف براى تحصيل علوم نزد وى مىآمدند و از مجلس درس او بهره مىبردند . شيخ محمد تقى اصفهانى ايوانكيفى نويسنده حاشيه معالم ، وقتى به مشهد آمد به مدت 14 ماه ميهمان او بود . ميرزا داود قرضهاى او را كه بيش از هزار تومان بود از اموال خود ادا نمود و در اين مدت فقه و اصول را نزد او تكميل نمود .\r\nميرزا داود به جمع كتاب اهتمام داشت و نسخ ممتازى را در كتابخانه خود گردآورى نموده بود . از وى اثر بسيار نفيسى به نام ترجمه مسائل قصرانى بر جاى مانده است . مسائل قصرانى تأليف ابو يوسف يعقوب بن على قصرانى رازى ، در علم ستاره‌شناسى است . نسخه ترجمه يادشده در كتابخانه مجلس شوراى اسلامى در مجموعهء شماره 6280 نگهدارى مىشود . او قصد داشت در مشهد رصدخانه‌اى بسازد .\r\nميرزا داود در سال 1240 ه ق از دنيا رفت و پشت سر مبارك متصل به\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nتوحيدخانه حرم دفن شد .\r\nاو اهل ادب بود ، شعر مىسرود و « بينوا » تخلّص مىكرد . نام وى در تذكره‌هاى « انجمن خاقان » ، « مجمع الفصحا » ، « سفينه المحمود » ، « بيان المعمور » و « بستان العشاق » آمده است .\r\nدر كتاب « دقايق الخيال » تأليف ميرزا محمد صالح رضوى ، اين رباعى به ميرزا داود نسبت داده شده است :\r\n بالفرض همه مال جهان يافته گير * اسباب طرب برشته‌اى بافته گير\r\nناگاه درآيدت ز در پيك اجل * گويد كه سرت را به رهش باخته گير \r\nتاريخ علماى خراسان / 68 ، مطلع الشمس 2 / 686 ، سفرنامه خراسان و كرمان / 95 ، دائرةالمعارف تشيع 3 / 589 ، فردوس التواريخ / 122 - 123 ، اعيان الشيعة 6 / 385 ، مكارم الآثار 4 / 1107 - 1119 .\r\nغلامرضا جلالى\r\nميرزا رفيعاى نايينى - رفيعا - محمد\r\n\r\n( 412 ) ميرزا عبد الجواد ( 1188 - 1246 ه ق )\r\nميرزا عبد الجواد دومين فرزند ميرزا مهدى شهيد است . به سال 1188 ه ق در مشهد به دنيا آمد و اشارات و عيون الحساب و كتابهاى فقهى ، كلامى و فلسفى را نزد پدر آموخت ، بعد به نجف رفت و از محضر ميرزا حبيب اللّه رشتى ، شيخ راضى نجفى و حاج سيّد على شوشترى بهره برد و پس از بازگشت ، توليت مدرسهء بالاسر و اقامه جماعت در مسجد گوهرشاد و تدريس و حل مرافعه بين مردم را به عهده گرفت . در مسايل سياسى عصر محمد خان قاجار در رويداد خبوشان فعال بود و از اهل علم و زهد به شمار مىرفت و در علوم رياضى و دانشهاى فنى متبحر بود . به نقل مطلع الشمس از جيمز ، ب ، فريزر  james Baillie fraser  سياح و جاسوس انگليسى ، فرش اتاق ميرزا جواد حصير بوده است ، با اين حال از جراثقال ، نجوم ، و جغرافيا خوب آگاه بود و اين سياح\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nانگليسى را در پاسخگويى به اشكالات علمى خود ، در تنگنا مىگذاشت .\r\nميرزا عبد الجواد ادواتى را كه خود ساخته بود به سياح انگليسى نشان داد و برخى از ادوات علمى را كه خراب شده بود خود درست كرده بود . او سال 1246 ه ق از دنيا رفت و در حرم كنار تربت پدر در توحيدخانه دفن شد .\r\nبه نوشته كتاب شجره طيبه بر سنگ قبر ميرزا عبد الجواد اين ابيات نقر شده بود :\r\n اى دريغا كز جفاى روزگار * شد ز اولاد نبى درّى به خاك\r\nفخر دوران ميرزا عبد الجواد * آنكه گفتش آسمان روحى فداك\r\nبست چون آن فاضل روشن‌ضمير * سوى جنت بار از اين تارى مغاك\r\nبهر تاريخ وفاتش پير عقل * گفت « كان علم پنهان شد به خاك » \r\nفردوس التواريخ / 123 - 124 ، مطلع الشمس 2 / 36 - 37 ، تاريخ علماى خراسان / 69 ، گنجينه دانشمندان 7 / 138 ، تاريخ آستان قدس / 336 ، شجره طيبه / 442 - 445 ، يادوارهء دويستمين سال شهادت شهيد رابع / 45 .\r\nغلامرضا جلالى\r\n\r\n( 413 ) ميرزا عسكرى ( 1211 - 1280 ه ق )\r\nميرزا عسكرى فرزند ميرزا هدايت اللّه مجتهد ، در رجب سال 1211 ه ق به دنيا آمد ، بعد از پدر امام‌جمعه مشهد شد و به فراگيرى علوم و ترويج دين همت گماشت و به بهبود وضع مستمندان و تأمين شهريه طلاب علوم دينى توجه تام داشت . او ضمن تدريس ، كتابخانه‌اى را به وجود آورد كه محفل دانشوران و ادباى خراسانى بود . به درخواست محمد شاه قاجار رساله‌اى در حدود قصاص و ديات به رشته تحرير درآورد . و زمان فوت محمد شاه ، در تهران بر جنازه وى نماز خواند . ينابيع الشريعة در فقه اماميه ، رساله مناسك حج ، رسالهء نجات اليقين ، رساله‌هاى صراط النجاة و خلاصه النجاة كه هر دو در تبيين احكام\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nشرعى است و رساله‌اى در سكوت در بيع فضولى و منظومه ارث از آثار قلمى وى شمرده مىشوند و شرحى بر تمهيد القواعد دارد كه تكميل نشده است و رساله‌اى در قرائت ماموم پشت سر امام دارد كه به دستور حجة الاسلام شفتى اصفهانى نوشته است .\r\nدر جريان طغيان سامخان ، ايلخان زعفرانلو با تدبير و درايت خود توانست او را به متابعت دولت فراخواند . در قيام سالار مدتى همراه برادرش ميرزا هاشم مجتهد در زندان بسر برد و پس از رفع غائله مورد توجه دولتمردان و مردم قرار گرفت . روز 14 شوال سال 1280 ه ق براثر سكتهء قلبى در مشهد درگذشت و در رواق پشت سر مبارك امام رضا عليه السّلام دفن شد . مجمع الفصحا نام وى را تحت عنوان « شرر خراسانى » ثبت كرده است و اين مطلع غزل را از او مىداند :\r\n تا يكى شكوه ز بىمهرى صياد كنى * باشد آن‌روز كه از كنج قفس ياد كنى \r\nتاريخ علماى خراسان / 94 ، مطلع الشمس / 685 ، تاريخ آستان قدس / 336 ، فردوس التواريخ / 132 - 133 ، مشهد طوس / 564 ، منتخب التواريخ شيبانى / 137 ، الكرام البررة 2 / 818 ، مكارم الآثار 2 / 399 ، الذريعة 1 / 275 و 12 / 207 و 13 / 153 و 17 / 65 ، اعيان الشيعة 8 / 144 - 145 .\r\nغلامرضا جلالى\r\n\r\n( 414 ) ميرزا محمّد جعفر ( 1253 - 1335 ه ق )\r\nميرزا محمّد جعفر فرزند حاج ميرزا هاشم مجتهد ، برادرزاده و داماد ميرزا عسكرى امام‌جمعه مشهد ، ربيع الاول سال 1253 ه ق در مشهد چشم به جهان گشود . پس از تحصيل مقدمات و ارتحال پدر به عتبات رفت و از محضر اساتيدى چون ميرزاى شيرازى بهره برد و سال 1277 ه ق به مشهد بازگشت . و سال 1280 ه ق زمان حكومت حسام السلطنه پس از درگذشت ميرزا عسكرى ، امام‌جمعه مشهد شد . سال\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n1289 ه ق به زيارت بيت اللّه رفت و سه سال در عراق ماند ، سپس به تهران بازگشت و آنجا رساله‌اى در مناسك حج نوشت و پس از مراجعت به مشهد منصب كليددارى ضريح رضوى را به عهده گرفت . وى در تاريخ چهارم محرم سال 1335 ه . ق در مشهد درگذشت و در حرم مطهر امام پشت سر مبارك دفن گرديد .\r\nميرزاى شيرازى / 121 ، شجره طيبه / 427 - 433 ، سند شماره 3 / 12147 اداره اسناد آستان قدس رضوى\r\nابراهيم زنگنه\r\n\r\n( 415 ) ميرزا هاشم ( 1283 - 1343 ه ق )\r\nحاج ميرزا هاشم فرزند حاج ميرزا محمّد باقر فرزند ميرزا هدايت اللّه مجتهد از فضلا ، ادبا و علماى سدهء سيزده هجرى است ، تحصيلات خود را در مشهد به پايان برد و كليددارى ضريح مطهّر رضوى به عهدهء وى گذاشته شد و تا آخر عمر در اين سمت بود و گاهى شعر مىسرود . ذيقعده سال 1343 ه ق در 63 سالگى درگذشت و در حرم امام رضا عليه السّلام پشت سر مبارك دفن گرديد .\r\nقوام الدّين ، نظام الدّين و آقا طاهر امين دفتر فرزندان ايشان هستند .\r\nشجرهء طيبه / 429 - 430 .\r\nابراهيم زنگنه\r\n\r\n( 416 ) ميرزا هاشم ( 1209 - 1269 ه ق )\r\nمولانا حاج ميرزا هاشم مجتهد ، فرزند ارشد ميرزا هدايت اللّه نوه ميرزا مهدى شهيد مجتهد ، از مجتهدين ، فقها و مفسرين برجستهء قرن 13 هجرى است .\r\nوى در رجب سال 1209 ه ق در مشهد به دنيا آمد و فقه ، اصول ، تفسير و كلام را خدمت پدر تلمذ نمود و به دريافت اجازهء اجتهاد از ايشان نايل شد . در علوم رياضى تخصص داشت . ايشان در بيشتر اوقات به مباحث علمى و ترويج احكام شرعى مىپرداخت و مدام روزه\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nبود و شبها را شب‌زنده‌دارى مىنمود . او روزه ماه رجب و شعبان را هرگز ترك ننمود و در شبها جهت كمك به مستمندان به خانه‌هايشان وسائل ما يحتاج مىبرد . كوشش داشت تا تفسير ناتمام پدر خود را به آخر رساند ، ولى موفق نشد و كتابى ديگر به نام « تسلية الفؤاد فى فقد الاحبة و الاولاد » نوشت .\r\nدخالت در امور سياسى را از مسئوليت‌هاى اجتماعى و دينى خود مىشمرد . در فتنه سالار از نيروهاى دولتى جانبدارى كرد و به همين دليل مدتى به زندان افتاد و پس از رفع فتنه به تهران رفت و مورد احترام فراوان قرار گرفت . به سال 1269 ه ق درگذشت و در رواق پشت سر مبارك دفن شد . ميرزا محمّد باقر مشهور به شفتى ، نظام الدّين و ميرزا سيّد محمّد كه هر سه از علما و ادباى عصر خود بودند فرزندان ايشان هستند .\r\nشجرهء طيبه / 427 - 428 ، مطلع الشمس / 687 ، گنجينه دانشمندان 7 / 138 ، مكارم الآثار 2 / 347 ، تاريخ علماى خراسان / 92 ، منتخب التواريخ / 614 ، فردوس التواريخ / 127 - 128 ، اعيان الشيعة 10 / 259 - 260 .\r\nغلامرضا جلالى\r\n\r\n( 417 ) ميرزا هدايت اللّه ( 1178 - 1248 ه ق )\r\nميرزا هدايت اللّه فرزند ارشد ميرزا مهدى شهيد ، از علما و فقهاى نامدار خراسان عصر خود بود و در تمام خطهء خراسان نفوذ تام داشت . رجب سال 1178 ه ق در مشهد به دنيا آمد .\r\nدر جوانى از محضر پدر بهره برد و در فقه ، فلسفه ، كلام و علوم رياضى تخصص يافت و پس از درگذشت پدر رياست عامهء خراسان را به عهده گرفت .\r\nمرصع اهدايى فتحعلى شاه قاجار به دست ايشان به ضريح حرم نصب شد .\r\nوى از هر فرصتى براى ايجاد آرامش و دفاع از حقوق محرومين و استفاده مىكرد . با وساطت ايشان ، جريان بازداشت محمّد ولى ميرزا در حدود\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nسال 1230 ه ق ، از سوى اسحاق خان قرائى ، كه با دخالت رضا قلى خان زعفرانلو و فئودالهاى ديگر محلى داشت به يك غائلهء بزرگ تبديل مىشد ، كنترل شد .\r\nاو در جلسه‌اى كه رضا قلى خان زعفرانلو ، حاكم قوچان و نجفعلى خان كرد شادلو حاكم بجنورد و اسفراين و بيگلر خان چاپشلو حاكم درگز و اسحاق خان قرائى و ديگران در آن حضور داشتند ، اظهار كرد : مخالفت با فتحعلى شاه كه در هر ناحيه پسرى فرمان‌گزار دارد ، كار ساده‌اى نيست . امّا اكنون كه شما كار را به اينجا رسانده‌ايد ، بهتر است شخصى را به اميرى خود انتخاب نموده ، تحت فرمان وى به مبارزات خود ادامه دهيد .\r\nخوانين خراسان گفتند : اسحاق خان بر همهء ما سر است . ميرزا هدايت اللّه با هوشمندى گفت : كار به كردار است نه به گفتار ، اگر اين سخنان را از در صدق مىگوييد برخيزيد و در برابر او به پا ايستيد .\r\nفئودالها كه سخت برآشفته بودند گفتند : ما را حشمت و حب و شرافت نسب از اسحاق خان بالاتر است . ما نمىتوانيم خادم او باشيم . با اين سياست ، فئودالها مشهد را ترك گفتند و اسحاق خان در برابر حكومت مركزى سر به فرمان نهاد .\r\nدر زمانى كه شجاع السلطنه حاكم خراسان از حكومت عزل گرديد و به تهران رفت ، سيّد محمّد خان كلاتى به دستيارى تركمانان بناى تجاوز را پايه‌ريزى كردند و شهر مشهد ناامن شد .\r\nميرزا هدايت اللّه سيّد جليل نيشابورى را كه از شاگردانش بود به كلات فرستاد و او را با نصايح مشفقانه به اطاعت دولت درآورد .\r\nميرزا هدايت اللّه هفتم رمضان سال 1248 ه ق درگذشت و در صفهء شاه‌طهماسب داخل حرم مطهّر دفن شد .\r\nتفسير محققانه‌اى بر ده جزء اول و ده جزء آخر قرآن دارد . هداية العوام در فقه نيز از آثار اوست . ميرزا هاشم مجتهد ، ميرزا عسكرى امام‌جمعه ، ميرزا\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nذبيح اللّه و ميرزا محمّد فرزندان ذكور وى هستند .\r\nالذريعة 4 / 1348 ؛ شجرهء طيبه / 427 ، فردوس التواريخ / 95 و 121 - 122 ، منتخب التواريخ / 675 ، تاريخ علماى خراسان / 66 و 92 ، مطلع الشمس / 686 ، اعيان الشيعة 10 / 263 .\r\nغلامرضا جلالى\r\n\r\n( 418 ) ميلانى - سيّد محمّد هادى ( 1313 - 1395 ه ق )\r\nآية اللّه العظمى سيد محمّد هادى حسينى ميلانى از فقهاى نامدار شيعه ، روز هشتم محرم سال 1313 ه ق در خاندان فقاهت و اجتهاد ، در نجف به دنيا آمد ، جد اعلايش شريف سيّد على اكبر با 26 نسل به « على اصغر » فرزند امام على بن حسين مىرسد . او به درخواست مردم مؤمن « اسكوچاى » و « ميلان » و موافقت نقيب سادات حسينى مدينه به آنجا هجرت كرد .\r\nمرحوم آية اللّه ميلانى ، مقدّمات را نزد شيخ ابراهيم همدانى و آخوند ملّا حسن تبريزى خواند و مطول را از محضر آية اللّه شيخ ابراهيم ساليانى و سيّد جعفر اردبيلى و ميرزا على ايروانى و شيخ ابو القاسم مامقانى فراگرفت و دو دورهء خارج فقه و اصول از محضر آيات ، شيخ الشريعة اصفهانى ، شيخ آقا ضياء عراقى ، ميرزا حسين نائينى ، و شيخ محمّد حسين كمپانى اصفهانى بهره جست و به مقام رفيع اجتهاد نايل شد .\r\nفلسفه را از سيّد حسين بادكوبه‌اى و شيخ محمّد حسين اصفهانى ، كلام و مناظره و تفسير را از آية اللّه شيخ محمّد جواد بلاغى و اخلاق را از سيّد ميرزا\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nعلى قاضى و سيّد عبد الغفّار مازندرانى و رياضيات را از سيّد ابو القاسم خوانسارى آموخت و در طول حيات علمى خود بيش از 1500 اجازه روايى از علماى برجسته دريافت كرد و با همكارى علّامه طباطبائى ، آية اللّه سيّد صدر الدّين جزايرى و شيخ على قمى طى 8 سال وسائل الشيعة را تصحيح كرد .\r\nآية اللّه ميلانى در سال 1359 ه ق به سوريه و لبنان سفر كرد و در اين سفر با آية اللّه سيّد عبد الحسين شرف الدّين ، آية اللّه سيّد محسن امين ، آية اللّه شيخ حبيب آل ابراهيم ، آية اللّه ميرزا حسن لواسانى و حجة الاسلام شيخ محمّد تقى صادق در شهرهاى صور ، دمشق ، بعلبك ، غازيه و نبطيه ملاقات كرد و از اندوخته‌هاى علمى آنان بهره برد .\r\nآية اللّه ميلانى فعاليت سياسى خود را از دوران جوانى در عراق آغاز كرد .\r\nوى در جريان جنگ مردم مسلمان عراق عليه حضور انگليس در اين كشور كه به رهبرى مراجع دينى صورت گرفت ، همراه ميرزا مهدى فرزند آخوند خراسانى ، شيخ جواد جواهرى پسر صاحب جواهر ، آية اللّه سيّد على داماد و برخى ديگر از هم‌دوره‌هاى خود ، در اين رويداد بزرگ اجتماعى شركت جست ، و شيوهء مبارزه با اجانب و پايدارى در برابر جهانخواران را در ميدان عمل آموخت .\r\nوى در سال 1332 ه ش كه جهت زيارت قبر پاك امام هشتم عليه السّلام به مشهد مشرف شده و در خانه مرحوم شيخ على اكبر نوقانى ( م 1339 ه ش ) اقامت گزيده بود ، به درخواست مردم و برخى از علماى آن‌روز خراسان ، از جمله مرحوم آية اللّه شيخ مرتضى آشتيانى ، حاج شيخ مجتبى قزوينى و خود مرحوم نوقانى ، در مشهد ماند و از زمان اقامت تا آخرين سال حيات پربار خود ، به تدريس خارج فقه و اصول مشغول بود و صدها چهرهء برجسته در محضر ايشان تلمذ كردند .\r\nورود آية اللّه ميلانى به مشهد هم‌زمان با اوج‌گيرى نهضت ملّى نفت بود و مردم\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nبا همكارى روحانيت مبارز و پيشرو در اين نهضت بزرگ شركت جسته بودند .\r\nدر اين دوران كانون نشر حقايق اسلامى در مركزيت فعاليتهاى دينى و سياسى شهر قرار داشت . كانون به همت استاد محمّد تقى شريعتى پس از شهريور 1320 شكل گرفته و فعاليتهاى دامنه‌دار فرهنگى خود را عليه ماركسيسم و قشرگرايى آغاز كرده بود . اعضا و مسئولين كانون به صرف اطلاع از اقامت آية اللّه ميلانى در مشهد به سراغ وى رفتند ، و از ايشان درخواست حمايت معنوى كردند ، و ايشان با رفت و آمد خود به اين مركز دينى اعتبار ديگرى بخشيد و فعاليتهاى دينى سياسى آن را مورد حمايت خود قرار داد ، و به اين ترتيب اهتمام خود را به مسايل جوانان و روشنفكران در عمل نشان داد .\r\nحمايت آية اللّه ميلانى از كانون نشر حقايق اسلامى تا سال 1336 ادامه داشت ، در اين سال با دستگيرى اعضاى نهضت مقاومت كه بيشتر از اعضاى كانون بودند و انتقال آنها به زندان قزل قلعه ، كانون تعطيل شد و از اوايل 1337 كه استاد محمّد تقى شريعتى از زندان بيرون آمد ، به دستور آية اللّه ميلانى ، مجلس تفسير قرآن ، نهج البلاغة ، سخنرانى خود را در منزل ايشان داير و اين امر تا سال 1339 ادامه يافت . از اين سال با حمايت آية اللّه ميلانى و بهره‌گيرى از فضاى باز سياسى ، كانون دوباره گشايش يافت و فعاليتهاى خود را در چهارباغ مشهد از سرگرفت .\r\nدر همين سال مدرسهء منتظريه ( حقانى ) قم با حمايت مادى و معنوى آية اللّه ميلانى تأسيس شد و با ارتحال مرحوم آية اللّه بروجردى ايشان مرجعيت عام يافت و بيش از پيش مورد توجه علما ، سياسيون و توده‌هاى مردم قرار گرفت .\r\nسال 1342 آية اللّه ميلانى به درخواست شهيد مرتضى مطهرى ، به استاد محمد تقى شريعتى توصيه كرد تا به تهران رفته و يك دهه در حسينيه ارشاد سخنرانى كند . كمى جلوتر از آن\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nآية اللّه ميلانى در جريان تصويب لوايح شش‌گانه ، پيامى به وسيلهء مهندس سالور به علم نخست‌وزير وقت فرستاد و طى نامهء ديگرى لغو تصويب‌نامه را از ايشان خواست و خود با همكارى علماى بزرگ مشهد : شيخ هاشم قزوينى ، حاج شيخ مجتبى قزوينى ، سيّد احمد مدرّس ، حاج شيخ كاظم دامغانى ، آقا ميرزا جواد تهرانى و برخى ديگر از چهره‌هاى برجستهء روحانيت خراسان ، مجمعى را به منظور مقاومت در برابر سياستهاى ضد دينى و ضد ملّى رژيم پهلوى به وجود آورد .\r\nآية اللّه ميلانى در سومين نامهء خود در آبان 1341 ، به علم نوشت : « وظيفهء خود مىدانم با استمداد از حضرت بقية اللّه ارواحنا فداه براى سومين بار اعلام بدارم ، تصويب‌نامهء دولت شما در مورد انجمنهاى ايالتى و ولايتى با عدم رعايت شرط اسلام در انتخاب‌شوندگان و تبديل قسم به قرآن مجيد به قسم به كتاب آسمانى ، ملت مسلمان ايران و خاصه علماى اعلام را بىنهايت خشمگين ساخته است » .\r\nروز ششم بهمن 41 بازار مشهد به دستور ايشان تعطيل شد و با صدور اعلاميهء تند 28 اسفند 41 ، جنايات رژيم پهلوى را افشا كرد و نوروز 42 را همراه با امام خمينى قدس سره عزاى عمومى اعلام كرد .\r\nپس از رويداد 15 خرداد و دستگيرى امام قدس سره ، آية اللّه ميلانى تلاش كرد به تهران برود ، ولى هواپيماى حامل ايشان را از بين راه بازگرداندند و در بيستم خرداد 42 طى تلگرافى به امام خمينى كه در زندان محبوس بودند ، به نظريات سياسى ايشان صحّه گذاشت و اظهار كرد : « آنچه شما گفته‌ايد ، گفتهء همهء روحانيون بلكه گفتهء اولياء خدا و ائمهء اطهار است » ، و در چهاردهم تير همان سال به منظور حمايت از قيام امام خمينى به تهران رفت و از نزديك با همهء چهره‌هاى دينى و سياسى در ارتباط قرار گرفت و روز دوم مرداد اعلاميه‌اى را ، به دادخواهى از علماى بازداشت شده و مردم مبارز صادر كرد و نسبت به\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nتبعيد امام خمينى به دولت هشدار داد و انتخابات دوره بيست و يكم مجلس شوراى ملّى را تحريم كرد و با ارسال نامه‌اى اعتراض‌آميز به سازمان ملل متحد ، ماهيت هيئت حاكمه ، تجاوزات و خفقان حاكم بر ايران را تشريح كرد و طى اعلاميه 14 مهر همه را به اعتصاب عمومى فراخواند . رژيم پهلوى كه از حضور بسيار فعال ايشان در تهران به وحشت افتاده بود ، وى را در 15 مهر 1342 تحت الحفظ به مشهد برگرداند .\r\nآية اللّه ميلانى پس از بازگشت به مشهد ، دست از فعاليتهاى سياسى خود نكشيد و رابطهء خود را با مبارزين سياسى تهران و نيز با امام خمينى حفظ كرد ، از جمله مرحوم سپهبد قرنى با ايشان در ارتباط بود . ايشان در جواب مرحوم قرنى كه از امكان موفقيت در براندازى رژيم با ايشان صحبت كرده بود و ضمنا يادآور شده بود كه در جريان اين كار عدهء زيادى كشته خواهند شد و از نظر شرعى كسب تكليف كرده بود ، فرموده بود : « اگر با موفقيت توأم باشد ، اشكالى ندارد » . و براى هماهنگى بيشتر سيّد مرتضى جزايرى يكى از نزديكان خود را تعيين كرده بود كه پس از اندك زمانى منجر به دستگيرى سيّد مرتضى جزايرى و سپهبد قرنى شد ، كه خود داستان ديگرى است .\r\nآية اللّه ميلانى دو روز پس از ورود به مشهد ، با شركت خود در مجلس خطابه شهيد جوانمرد حجة الاسلام و المسلمين سيّد عبد الكريم هاشمىنژاد در محلهء عيدگاه ، موجب تشديد فعاليتهاى دينى و سياسى مردم عليه رژيم پهلوى گرديد و اين منجر به رويداد بيست و سوم مهر 1342 مسجد فيل و شهادت تعدادى از مردم مؤمن مشهد شد .\r\nدر جريان كاپيتولاسيون نيز كه در دولت حسنعلى منصور و به منظور تضمين امنيتى براى مستشاران آمريكايى پيش‌بينىهايى شده بود ، آية اللّه ميلانى با امام خمينى قدس سره همراهى كرد و پس از تبعيد ايشان به تركيه در 13 آبان 1342 در نامه‌اى به وى نوشت : « خوشا به سعادت آن\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nسرزمين كه حضرت‌عالى در آن تشريف داريد ! قلوب همهء مردم باايمان متوجه شماست ، فانه تعالى جعل افئدة من الناس تهوى اليك ، و همگى براى نصرت و تأييد شما ، كه لسان ناطق همهء مجامع روحانى دينى هستيد و گفتهء شما كه كلام حق و حقيقت است ، دعا مىنمايند . . . راه شما كه وارث انبياء عليهم السلام هستيد ، همان راه است كه خدا براى پيغمبران اولو العزم و ائمهء هدى ( عليهم الصلاة و السلام ) معيّن فرمود » .\r\nشهيد محمّد بخارايى يكى از اعضاى فعال هيئت‌هاى مؤتلفه اسلامى ، به قولى به فتواى مرحوم آية اللّه ميلانى دست به ترور حسنعلى منصور زد ، چنان كه ايشان اجازه اعدام شاه را نيز به برخى از مبارزين مسلمان داد .\r\nاز حدود 13 اسفند 1343 ، جلساتى كه روزهاى جمعه در منزل ايشان تشكيل مىگرديد ، از طرف سازمان امنيت تعطيل شد و كسى در اين روزها حق رفت و آمد به منزل ايشان نداشت ، با اين حال ايشان همچنان رابطهء خود را با همهء جناحهاى مبارز دينى حفظ كرد .\r\nدر خرداد 1346 با انتشار اعلاميه‌اى در رابطه با جنگ شش‌روزه اعراب و اسرائيل ، با اعراب مسلمان اظهار همدردى كرد و به همين دليل از سوى تيمسار نصيرى تهديد شد . در همين سال در جريان جشن تاجگذارى به خاطر نگفتن تبريك به شاه ، گذرنامهء ايشان صادر و دستور خروج وى از ايران داده شد ، ولى به خاطر ملاحظهء نفوذ معنوى ايشان در بين توده‌هاى مردم و جايگاه بلندى كه ميان روحانيت و مراجع تقليد داشت ، رژيم از تصميم خود منصرف شد .\r\nآية اللّه ميلانى دو روز پس از شهادت آية اللّه سعيدى ، در 24 خرداد 1349 به منظور تجليل از شخصيت روحانى ايشان ، درس خود را تعطيل كرد و در 24 تيرماه همين سال دكتر محمّد محمّد الفحّام رئيس دانشگاه الازهر كه از سوى دار التقريب بين المذاهب الإسلاميّة ، از قاهره به ايران آمده بود ، با وى ديدار كرد .\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nآية اللّه ميلانى سالهاى پايان عمر خود را مصروف تأسيس مدارس دينى و پرورش طلاب مستعد كرد ؛ مدرسهء عالىحسينى ، مدرسهء امام صادق و مدرسهء ميلانى از آن جمله است كه با برنامهء دقيق اداره مىشد و اساتيد بلندپايه‌اى ، تدريس علوم دينى را از دورهء مقدماتى تا خارج در آنها به عهده داشتند .\r\nآية اللّه ميلانى روز جمعه 29 رجب 1395 ه ق / 14 مرداد 1354 ه ش در مشهد چشم از جهان فروبست و در رواق دار الشكر حرم رضوى مدفون گرديد ، روح بلند ، سيماى ملكوتى و اخلاق الهى ايشان در طول بيش از نيم قرن راهيان راه عشق و ايثار و حق و عدالت را سيراب كرد ، او نه تنها يكى از برجسته‌ترين فقهاى شيعه در طول قرن حاضر بود ، بلكه در اداى جهاد ، و عدالت‌خواهى نيز كم‌نظير بود و هزاران انسان مؤمن را به دور خود جمع كرد و از خوان معرفت خود خوشه‌چين ساخت . صدها نفر در طول مجاورت ايشان در مشهد مقدس به دست وى مسلمان شدند ، يكى از بارزترين آنها پروفسور بول وين  Boch Boulvin  جراح بلژيكى بود كه طى مباحثاتى به دست ايشان مسلمان گرديد و به عبد اللّه تغيير نام داد و امروزه در گورستان خواجه ربيع مشهد دفن است . ياد همهء آنها به خير و جاودانه باد ، و ياد اين فقيه اهل بيت نيز به دوام اختران پايدار .\r\nمجلهء نگاه حوزه ، شمارهء 2 .\r\nغلامرضا جلالى\r\n\r\n","description":"","footnote":"","page_name":" 473 ","page_number":473},
  {"content":"\r\n\r\n\r\nن\r\n\r\n( 419 ) ناظر - محمّد تقى ( - حدود 1248 ه ق )\r\nآية اللّه حاج ميرزا محمّد تقى فرزند ميرزا ابراهيم رضوى ناظر از مشاهير ، علماى متبحر و فقهاى قرن 13 هجرى است . وى با دختر ميرزا هدايت اللّه فرزند ميرزا مهدى شهيد ازدواج كرد .\r\nهمسر او پس از چندى درگذشت و دختر ديگر ميرزا را به همسرى گرفت ، ولى او هم در خانه همسر درگذشت و دختر سوم مرحوم ميرزا هدايت اللّه را عقد نمود .\r\nميرزا محمّد تقى از همسر اولش دو پسر فاضل و لايق به نامهاى ميرزا ابراهيم و ميرزا محمّد على داشت ، كه ميرزا ابراهيم به دامادى ميرزا عسكرى امام‌جمعه مشهد و ميرزا محمّد على به دامادى عمويش ميرزا محمّد كاظم ناظر درآمدند . پسر كوچكش ميرزا محمّد حسين ( م : 1304 ه ق ) است كه از همسر سوم اوست و از فضلاى روزگارش به حساب مىآمد و هميشه در مصاحبت فقرا و اهل حال بسر مىبرد و زندگىاش غالبا به خواندن ادعيه و اذكار سپرى مىشد . در حدود سال 1248 ه ق در مشهد درگذشت و به احتمال زياد در حرم دفن شد .\r\nشجره طيبه ، / 178 - 180 ، منتخب التواريخ / 734 ، اعيان الشيعة 2 / 192 .\r\nابراهيم زنگنه\r\nناظر - محمّد صادق - جلد سوم\r\nناظر - محمّد مهدى - جلد سوم\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nنجف‌آبادى - ميردامادى - حسن\r\nنجف‌آبادى - ميردامادى - هاشم\r\n\r\n( 420 ) نجفى - محمد حسين ( 1281 - 1339 ه ق )\r\nآية اللّه آقا سيّد محمّد حسين نجفى فرزند حاج ميرزا عبد الجواد فرزند حاج ميرزا عبد الكريم نوادهء ميرزا مهدى شهيد از علما و فقهاى قرن چهاردهم هجرى بوده است .\r\nدر سال 1281 ه ق در خانواده‌اى متّقى و پرهيزكار كه همه در كسوت روحانيت بوده‌اند در كوفه متولد شد .\r\nپس از رسيدن به سن تعليم و تربيت ، و آشنايى با زبانهاى فارسى و عربى به حوزهء علميهء نجف وارد شد و خارج فقه و اصول را در خدمت آيات حاج سيّد اسماعيل صدر ، شيخ الشريعهء اصفهانى و سيّد كاظم يزدى به پايان رسانيد و به درجهء اجتهاد رسيد . او به مشهد مقدس آمد و مناصب آباء و اجدادى خود و تدريس و تبليغ و ارشاد و نشر احكام اسلامى را به عهده گرفت .\r\nوى به زهد و تقوا و صراحت لهجه مشهور بود و در مخالفت با مشروطه و اصرار بر مشروعه شهرت داشت . پس از شهادت آية اللّه شيخ فضل اللّه نورى در سال 1337 ه ق ، هدف ترور شبانه مشروطه‌خواهان واقع شد ، امّا جان سالم به در برد . نفوذ مردمى و قدرت روحى ايشان در مشهد فوق‌العاده بود ، و مانند ميرزا مهدى شهيد ، از اقتدار معنوى برخوردار بود . وى سرانجام روز 19 ماه رمضان سال 1339 ه ق در مشهد درگذشت و در قسمت پشت سر ضريح ، رواق توحيدخانه حرم مطهّر رضوى به خاك سپرده شد .\r\nيادوارهء دويستمين سال شهادت شهيد رابع ، / 45 - 46 .\r\nغلامرضا جلالى\r\nنجفى - مهدى - خديو گيلانى ، جلد دوم\r\n\r\n","description":"","footnote":"","page_name":" 475 ","page_number":475},
  {"content":"\r\n\r\n\r\n( 421 ) نجفى فردوسى - عبد الحسين ( 1289 - 1365 ه ق )\r\nآية اللّه سيّد عبد الحسين نجفى فردوسى معروف به « سركار آقا » از علما و مجتهدان معروف قرن چهاردهم هجرى است كه سالهاى متمادى بر مسند علم و قضا در جنوب خراسان تكيه زد .\r\nدر حدود سال 1289 ه ق در شهر تون ( فردوس ) در خانوادهء علم و تقوا متولّد شد . پدرش مرحوم حاج ميرزا محمود تونى معروف به سركار حاج آقاى بزرگ ، و متخلص به « قدس » از علماى معروف و حكماى بنام زمان و از شاگردان نخبهء حاج ملا هادى سبزوارى و ميرزاى شيرازى بزرگ بود و از طرف مادر نوهء مرحوم ميرزا زين العابدين معروف به ميرزاى مجتهد و از نوادگان مرحوم ملّا اكبر تونى است .\r\nنجفى فردوسى در حدود سال 1315 ه ق براى تكميل تحصيلات عالى فقه و اصول به نجف اشرف رفت و در آنجا از محضر استادان بزرگى مانند آية اللّه نايينى و آية اللّه مازندرانى و به خصوص آخوند خراسانى استفاده برد و با فرزند بزرگ ايشان آقا ميرزا مهدى همدرس و هم‌مباحثه گرديد . سرانجام در حدود سال 1322 ه ق يا 1323 به اخذ درجهء اجتهاد نايل آمد و به ايران مراجعت كرد . هنگام بازگشت در تهران كه مصادف با اوج مبارزات مشروطه‌طلبان بود به وسيلهء شهيد شيخ فضل اللّه نورى به رجال دولتى از جمله عين الدوله صدراعظم و ركن الدوله والى خراسان معرفى شد . سپس به خراسان آمد ، در اين موقع ميرزا محمّد آقازاده فرزند دوم آخوند خراسانى رياست حوزهء علميهء مشهد را به عهده داشت . ميرزا محمّد از وى خواست تا در مشهد بماند ، ولى به خاطر پدرش حاج ميرزا محمود كه در سنين كهولت بسر مىبرد به فردوس رفت و در آنجا جانشين پدر شد و رياست حوزهء علميّه و زعامت محكمهء شرع جنوب خراسان را به عهده گرفت . در حوزهء حكومتى فردوس ، طبس ، گناباد و بلكه\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nدر قاين و بيرجند ، احكام وى به اجرا گذاشته مىشد .\r\nسركار آقا چون شخصى دانشمند ، فرهنگ‌دوست و روشنفكر بود و ارتباط گسترده‌اى با مردم داشت ، گامهاى بلندى در جهت توسعهء فرهنگ و تنوير افكار مردم محل برداشت . با هزينهء شخصى خويش در فردوس مدرسهء جديد تأسيس كرد و كتابخانه‌اى داير نمود كه تا زلزله 1347 ه ش مورد استفاده بود . و از محل درآمد موقوفات مجهول المصرف منطقه به دانش‌آموزان مستمند سه شهر فردوس ، طبس و گناباد كمك هزينهء تحصيلى پرداخت مىنمود .\r\nچون ارتباط قلبى با شيخ بهلول داشت و در واقعهء مسجد گوهرشاد نيز مظنون به همكارى با او بود تحت مراقبت شديد بسر مىبرد . سرانجام در سال 1365 ه ق / بهمن‌ماه 1325 ه ش به علّت بيمارى مزمن ريوى درگذشت و در رواق دار الضّيافة حرم مطهّر حضرت رضا عليه السّلام به خاك سپرده شد .\r\nابراهيم زنگنه\r\n\r\n( 422 ) نجفى مسجد شاهى - مهدى ( - 1393 ه ق )\r\nآية اللّه حاج شيخ مهدى نجفى مسجد شاهى از علما و فقهاى اصفهان بود كه پس از سالها تحصيل علوم اسلامى در اين شهر و عتبات عاليات به درجهء اجتهاد رسيد و در اصفهان به ترويج و نشر احكام اسلامى پرداخت .\r\nوى در ماه صفر سال 1393 ه ق وفات يافت و برحسب وصيّت جنازه‌اش به مشهد منتقل شد و در جوار حضرت رضا عليه السّلام در حجره‌اى كه جمعى از علماى بزرگ مانند آية اللّه سيّد عباس شاهرودى و آية اللّه كوهستانى و آية اللّه مدرّس و آية اللّه تقوى شيرازى به خاك سپرده شده‌اند ، دفن گرديد .\r\nآثار بجامانده از ايشان عبارتند از :\r\n« جنّات عدن » در ادعيه و آداب و سنن ، « انهار » در قصص و حكايات و اشعار منتخبه ، « اساور من ذهب » در حالات حضرت زينب عليه السّلام ، « سندس و استبرق » ، « تاريخچه مختصر صفين » ،\r\n\r\n","description":"","footnote":"","page_name":" 477 ","page_number":477},
  {"content":"\r\n\r\n« ارائك » در اصول ، « نعم الثواب » در سير و سلوك و « مرتفق » در رد فلسفه داروين و رد مسيحيان و هيئت جديد .\r\nمركز اسناد آستان قدس - سند شماره 26863 .\r\n\r\n( 423 ) نجوميان - اسماعيل ( 1262 - 1356 ه ش )\r\nشيخ اسماعيل فرزند ملّا ابراهيم نقاش و زرگر فرزند آخوند ملّا محمّد اسماعيل منجم خراسانى در ششم صفر 1302 ه ق / 1262 ه . ش در مشهد ديده به جهان گشود . پس از آموختن قرآن مجيد ، نصاب و ترسّل و ديوان حافظ در مكتب‌خانه‌ها ، كتاب جامع المقدمات را نزد پدر و رياضيات و استخراج تقويم و علوم غريبه را نزد عمويش حاج ملّا محمّد مهدى منجم‌باشى و هيئت را نزد حاج غلامحسين معروف به حكيم زرگر فراگرفت . او بويژه در جوانى بيشتر اوقات خود را صرف مطالعه مىكرد .\r\nجامع عباسى شيخ بهائى و ذخيرة العباد آخوند ملّا محمّد كاظم خراسانى را كه يك دوره كامل فقه به زبان فارسى است ، بارها خواند و با رسائل عمليه مجتهدين آن عصر مقابله كرد و بر آنها حاشيه نوشت .\r\nدر دورهء كشف حجاب به قصد اقامت دايم با خانواده به عتبات رفت ، ولى پس از شش ماه اقامت در كربلا به ايران برگشت و روستاى شانديز واقع در 24 كيلومترى غرب مشهد را براى سكونت برگزيد و در آنجا علاوه بر اقامه نماز و ايراد خطابه به طبابت مشغول شد .\r\nشيخ اسماعيل نجوميان اهل شعر و ادب بود و ديوان نجومى خراسانى از آثار اوست كه به اهتمام فرزندش حسين نجوميان از سوى بنياد پژوهشهاى اسلامى آستان قدس رضوى به چاپ رسيده است .\r\nنجوميان شب جمعه 29 مهر ماه 1356 / 1397 ه ق در حال خواب جان به جان‌آفرين سپرد و در صحن\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nعتيق حرم امام رضا عليه السّلام دفن گرديد .\r\nمقدمه ديوان نجومى خراسانى / 27 - 52 .\r\nغلامرضا جلالى\r\nنخودكى - اصفهانى - حسنعلى\r\n\r\n( 424 ) نمازى شاهرودى - على ( 1332 - 1405 ه ق )\r\nعلامه حاج شيخ على نمازى شاهرودى از علماى مبرز و متقى و از دانشمندان متتبّع است .\r\nبه سال 1332 ه ق در شهر شاهرود متولد شد ، در خانوادهء علم و تقوا پرورش يافت و در خدمت پدر و ساير اساتيد به تحصيل پرداخت . سپس براى تكميل مبانى فقه و اصول به مشهد آمد و از محضر آية اللّه حاج ميرزا مهدى غروى اصفهانى و ديگران استفاده برد ، آنگاه به نجف اشرف مهاجرت نمود و مدتى در خدمت اساتيد آن حوزه به تكميل علوم پرداخت و پس از رسيدن به درجهء اجتهاد به مشهد مراجعت نمود .\r\nاو تا پايان عمر در حوزهء مشهد به تدريس و نيز تأليف كتب مفيد اشتغال داشت و علاوه بر دانشهاى دينى با علوم ديگر نيز آشنا بود .\r\nاين دانشمند اسلامى ، شب دوم ذيحجه سال 1405 ه . ق / 28 مرداد 1364 ش به رحمت حق پيوست و در جوار حضرت ثامن الائمه به خاك سپرده شد . آثار قلمى ذيل از ايشان بر جاى مانده است .\r\nاثبات ولايت ، ابواب رحمت ، تاريخ فلسفه و تصوف ، مقام قرآن و عترت ، اركان دين ، الهدى الى صراط المستقيم ، مستدرك سفينة البحار در ده مجلد ،\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nرسالهء تفويض ، تاريخ مجالس روضه‌خوانى ، زندگانى حبيب بن مظاهر ، اصول دين الاسلام ، الهادية فى الاعتبار الكتب الاربعة ، رسالهء نور الابصار ، مناسك حج ، مشتمل بر وجوب حج و مذمت تارك آن و خلقت كعبه و حجر الاسود و حرم و قضاياى آن ، روضات النظرات ، دورهء فقه استدلالى ده مجلد ، مستدركات علم رجال ده مجلد ، مستطرفات المعالى در احوال راويان حديث ، دورهء معارف القرآن مشتمل بر چهل و سه جزء ، رساله‌اى در طب ، معرفة الاشياء ، گياهها ، درختها ، حيوانات و جمادات و مباحث اصول .\r\nگنجينهء دانشمندان 9 / 390 - 393 .\r\n\r\n( 425 ) نوقانى - على اكبر ( 1300 - 1370 ه ق )\r\nآية اللّه حاج ميرزا على اكبر نوقانى ، فرزند حاج ميرزا موسى فرزند ميرزا حسن ، از مشاهير علماى مشهد ، در قرن چهاردهم هجرى قمرى است . اجداد ايشان در اصل از ايل جلاير ، يكى از عشاير ساكن كلات هستند كه حدود دويست سال پيش از كلات نادر به مشهد آمدند . مجد الاطباء و حاج ميرزا كاظم ، عموهاى مرحوم ميرزاى نوقانى بودند كه در اوايل قرن چهاردهم هجرى از اطباى بنام خراسان محسوب مىشدند . جد اعلاى ايشان حاج محمّد زمان خان بن كلب‌على خان جلاير فرزند محمد زمان خان ، طبيبى حاذق و فاضلى كامل بود طبع شعرى شيوا داشت و اشعار عرفانى مىسرود .\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nمرحوم ميرزاى نوقانى در آغازين سال سدهء چهاردهم هجرى ، يعنى سال 1300 ه ق در مشهد مقدس رضوى در محلهء نوقان چشم به جهان گشود و به ميرزاى نوقانى اشتهار يافت .\r\nميرزا تا 27 سالگى در مشهد به تحصيل دانشهاى دينى پرداخت .\r\nادبيات را در مدرسهء نواب از محضر ميرزا عبد الجواد اديب نيشابورى ( م :\r\n1344 ه ق ) آموخت . فقه و اصول را نزد آية اللّه حاج شيخ حسنعلى تهرانى ( م : 1325 ه ق ) كه يگانه عصر در ورع و تقوا بود فراگرفت و پاره‌اى ديگر از فقه و اصول را پس از درگذشت حاج شيخ حسنعلى تهرانى ، از حاج سيّد عباس شاهرودى ( م : 1341 ه ق ) از علماى برجسته مشهد آموخت .\r\nميرزا به سال 1327 ه ق سه سال پس از انقلاب مشروطيت ، به منظور فراگيرى دانشهاى دينى ، رهسپار نجف شد و دروس خارج فقه و اصول را در محضر حضرات آيات : محمّد كاظم خراسانى و سيّد محمّد كاظم يزدى ( م : 1337 ه ق ) و شريعت اصفهانى ( م :\r\n1339 ه ق ) فراگرفت ، و چند ماه پس از ارتحال آخوند ( م : 1329 ه ق ) با تكميل تحصيلات و اخذ اجتهاد از ميرزا محمّد تقى شيرازى ، مشهور به ميرزاى دوم ( م : 1338 ه ق ) و حاج شيخ عبد اللّه مازندرانى ( م : 1330 ه ق ) به ايران بازگشت و در مشهد به تدريس دروس حوزوى و ارشاد مردم همّت گماشت و چهل سال از عمر خود را در راه تدريس و خدمات معنوى به مردم خراسان و اعتلاى فرهنگ اين سرزمين صرف كرد .\r\nميرزا دو بار ازدواج كرد . همسر اول ايشان ، دختر مرحوم شيخ محمّد باقر نوقانى بود كه از دوستان نزديك مرحوم ميرزا حبيب اللّه مجتهد شمرده مىشد و پس از وى بخشى از امور دينى شهر را در اختيار گرفت . همسر دوم ميرزا دختر مرحوم سيّد حسين امام ، يكى از سادات و علماى متّقى مشهد بود . ميرزا مهدى نوقانى ( 1314 - 1341 ه ق ) فرزند ميرزاى نوقانى از اين همسر است .\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nپس از بازگشت از عتبات ، بجز سال 1366 ه ق كه به تهران رفت ، سفر ديگرى خارج از استان خراسان نداشت . فقط در اواخر عمر ، در سال 1368 ه ق / 1328 ه ش به مكه مشرف شد . در همين سفر دههء اول محرم را در كربلا حضور يافت و در صحن حرم حضرت سيد الشهداء به منبر رفت و مقتل خواند . علما و مراجع دين ، در منبر ايشان شركت مىجستند .\r\nميرزا نوقانى ، انسانى مؤمن ، متعهّد ، اهل تهجّد ، خوش‌قريحه ، شوخ‌طبع و مهربان بود . اندامى رشيد داشت و از صدايى رسا و از چهره‌اى پرهيبت برخوردار بود . ساده زندگى مىكرد و در مدّت هفتاد سال عمر خود ، هرگز از سهم امام مصرف نكرد . ايشان موقع بازگشت از نجف ، به حرم حضرت على عليه السّلام مشرّف شد و از روح مولاى متقيان مدد خواست تا معيشتى خداپسندانه داشته باشد و از دين ، ابزارى براى تأمين دنيا نسازد . وقتى به مشهد بازگشت ، روزى از بازار عبور مىكرد ، يكى از كسبه نوشته‌اى را در اختيار او قرار داد و به او گفت : اين وقف‌نامه را فرزند مجد الاطباء ، پسرعموى شما ، نزد من گرو گذاشته است . مرورى به مضمون وقف‌نامه نشان مىداد كه سهمى از قريه سيس‌آباد ، از املاك گوهرشاد دختر يونس خان جلاير ، مادر كلب‌على خان جلاير ، جده مرحوم نوقانى از سال 1210 ه ق وقف تعظيم شعائر اسلامى شده است و برابر آن ، توليت موقوفه با اصلح و اورع اولاد است . ميرزا تنها كسى بود كه در آن زمان مىتوانست توليت موقوفه را كه دو سهم از بيست و چهار سهم قريهء يادشده واقع در بلوك تبادكان مشهد است ، به عهده بگيرد . داشتن راه ارتزاق درست و معيشت مستقل و عدم استفاده از سهم امام ، از ميرزاى نوقانى يك انسان آزاده ، منتقد و آينده‌نگر ساخت .\r\nميرزا خط خوشى داشت و با ارباب ادب آن‌روز خراسان معاشرت مىكرد .\r\nبيشتر روزهاى بهار و تابستان همراه خانواده با دوستان خود در شانديز ،\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nطرقبه ، هاشم‌آباد ، ابرده عليا يا ويرانى ، از ييلاقهاى اطراف مشهد به سر مىبرد .\r\nبرخى از مطالعات عرفانى خود را در اين محيطهاى طبيعى دنبال مىكرد و اشعار نغزى مىسرود .\r\nميرزا انسانى آگاه به مسايل دينى و مقتضيات زمان خود بود و از تعصبات كاذب و بىاساس پرهيز مىكرد . با ميرزا مهدى اصفهانى دوست بود و همراه ايشان چند ماهى از محضر ميرزا مهدى آشتيانى ، فيلسوف نامدار ، كه براى مدّتى به مشهد آمده بود و فلسفهء صدرايى تدريس مىكرد ، بهره جست .\r\nاو با امام خمينى رابطهء بسيار دوستانه‌اى داشت . امام پيش از درگذشت ميرزا ، وقتى به مشهد مىآمد ، به بيت ايشان وارد مىشد و مكاتباتى نيز داشتند . پس از ارتحال ميرزاى نوقانى ، امام به قصد ابراز تسليت و دلجويى به مشهد آمد و هفته‌اى در منزل فرزندش ميرزا مهدى نوقانى به سر برد . افكار ميرزاى نوقانى به امام بسيار نزديك بود .\r\nاو به دعوت شيخ محمّد حسين مطهرى ، پدر شهيد مرتضى مطهرى ، همراه امام خمينى به فريمان رفت .\r\nميرزاى نوقانى با مرحوم حاج شيخ عباس قمى و آقاى بروجردى و آقا سيّد جمال الدّين گلپايگانى و ديگر علماى برجسته قم و عتبات رابطهء نزديك داشت و مورد اعتماد همهء آنان بود . به درخواست حاج شيخ عباس قمى ، ايشان مقدمهء مفاتيح الجنان را نوشت و در چاپهاى اول مفاتيح ، نام ميرزا در پايان مقدمه به چشم مىخورد .\r\nهمچنين آية اللّه العظمى ميلانى در سفر اول خويش به مشهد ، به بيت ايشان وارد گرديد و در مجموع ، مورد اعتماد مراجع و بزرگان عصر خويش بود .\r\nميرزا خطيبى توانمند بود و با بيان دلنشين خود ، مردم را متوجّه معارف حقّهء الهى مىكرد . روزهاى عاشورا در منزل خود ، واقع در محل كنونى تكيهء فتّاح خان و پشت قبرستان سراب منبر مىرفت . گاهى نيز در مدرسهء ميرزا جعفر يا مسجد گوهرشاد خطابه ايراد مىكرد . منبر ايشان سرشار از\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nاطلاعات تاريخى ، اخبار سلف و شامل نكاتى ادبى ، امثال ، حكم و پند و اندرز و آميخته با شعر و ادب بود . كسى از سخنان ايشان خسته نمىشد . در پايان منبر از روى يادداشتهاى خود ، مقتل مىخواند . منبر ايشان به سبك منبر حاج ميرزا حبيب اللّه خراسانى بود . خود وى مىگفت : « در مدّت عمرم منبرى به جامعيت و تأثير منبر مرحوم ميرزا حبيب اللّه مجتهد نديدم . »\r\nاز ميرزا چند كتاب و مقدارى يادداشتهاى پراكنده باقى مانده است :\r\nسه مقاله ، دو مقاله ، تعليقات بر شرح نهج البلاغة ابن ابى الحديد ، شرح بخشى از گوهر مراد و مجموعه اشعار و جنگ خطابه از اين مجموعه است .\r\nاز آن ميان فقط سه مقاله و مجموعه اشعار به چاپ رسيده است . دو مقاله و سه مقاله هر دو در زمينهء دين‌شناسى و گفتگو با ارباب اديان و ملل و نحل است . ميرزا ، بنا به درخواست برخى از بزرگان ، سه مقاله را در نقد و بررسى مقالات ماترياليستها ، مسيحيان و مسلمانان نوشت .\r\nحضور كمونيسم شرق ، و مسيحيت سازمان‌يافتهء غرب ، چنين كارى را در آن روزگار مىطلبيد . بويژه كتاب سه مقاله ميرزا بسيار بىطرفانه نوشته شده است و به دور از هرگونه تعصّب و لجاج است . سه مقاله كه به صورت مناظره نوشته شده ، تاكنون سه نوبت به چاپ رسيده است و در زمان نشر مورد ستايش مجامع علمى قرار گرفت . به درخواست حاج شيخ عبد الكريم حائرى ، ميرزا صد جلد از اين كتاب را به قم فرستاد . شيخ عبد الكريم خطاب به فضلاى قم گفته بود : اگر خواستيد كتاب بنويسيد ، مثل اين بنويسيد . سه مقاله گذشته از شواهدى كه براى بيان مقصود از تورات و انجيل آورده باورهاى گروههاى الحاد قرن حاضر را در خود منعكس كرده است .\r\nميرزاى نوقانى به نظم و انضباط توجه تام داشت و مىكوشيد اين خصلت بسيار مهم و حيات‌آفرين را در حوزهء مشهد احيا كند . او از\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nانگشت‌شمار عالمانى بود كه فرصت اعمال مديريت علمى و تربيت جويندگان معارف دينى را در يكى از حساس‌ترين مقاطع تاريخ حوزه يافت .\r\nايشان در عصر رضا خان ، جزء انگشت‌شمار روحانيانى بود كه حق پوشيدن لباس را داشت .\r\nميرزاى نوقانى ، چنان كه اهل ديانت بود ، اهل سياست نيز بود . ايشان دورهء مشروطه را درك كرده بود و در محضر چهره‌هاى برجسته‌اى چون آخوند خراسانى و ميرزاى دوم شاگردى كرده بود و از رويدادهاى سياسى جامعهء خود بىخبر نبود .\r\nمرحوم ميرزا هفتاد سال و چند ماه حيات خود را در كسب دانش و تبيين معارف الهى گذراند و عصر روز جمعه دهم جمادى الاولى 1370 ه . ق / 27 بهمن 1329 در پى سكته قلبى دعوت حق را لبيك گفت و در پايين پاى امام رضا عليه السّلام در دار السعاده به خاك سپرده شد و به تمنايى كه در اين غزلش داشت ، نايل آمد :\r\n خواهى بدانى معنى حب الوطن را * يك‌چند از خود دور كن مائى و من را\r\nدر چاه ماندستى چرا اى يوسف جان * بگذار اين چه را و برگير اين رسن را\r\nاز گوش جانت پنبهء غفلت برون كن * تا بشنوى آواز مرغان چمن را\r\nمحراب دل را پاك كن از لوث شيطان * چون مىپسندى جاى يزدان اهرمن را ؟\r\nگر لطف حقت يار باشد مىتوانى * افكندن از نيروى خود نفس كهن را\r\nدريا و كويش مىدود اشكم به دامن * جيحون كند يكسر همه تَلّ و دَمَن را\r\nسوداى عشقش جامهء تقوى به بر سوخت * ترسم بسوزد آخر اين سودا كفن را\r\nشاها نوازش كن « فقير » ناتوان را * در وقت مردن كز سخن بندد دهن را\r\nخواهم به وقت مرگ بينم روى جانان * روى رضا شاهنشه دين بوالحسن را\r\nزين روضه هرگز رخ نتابم تا بيابم * رضوان حق و داروى رنج و مِحَن را\r\nسايم سر اندر خاك كويش از فقيرى * زين تاج‌دارى كه توان سر تافتن را \r\nغلامرضا جلالى\r\n\r\n","description":"","footnote":"","page_name":" 485 ","page_number":485},
  {"content":"\r\n\r\n\r\n( 426 ) نوقانى - محمّد رضا ( حدود 1237 - 1340 ه ش )\r\nمرحوم حاج شيخ محمد رضا نوقانى از علما و مجتهدين و پرهيزكاران معاصر بوده است ، كه سالها به امر تدريس و اقامهء نماز جماعت در مسجد محراب‌خان مشهد اشتغال داشت .\r\nوى در حدود سال 1237 ه ش در روستاى « رشقى » از توابع شهرستان درگز در خانواده‌اى باتقوا متولد شد .\r\nپس از رسيدن به سن تعليم در همين روستا به مكتب رفت . بعد از فراگيرى خواندن و نوشتن و اندكى دروس عربى ، چون استعداد درخشانى داشت ، به تشويق آخوند ملا على كه همه‌ساله در ايام ماه مبارك رمضان و محرّم از مشهد به آن روستا مىرفت و مهمان پدرش بود ، جهت ادامهء تحصيل به مشهد آمد . با معرفى آخوند ملّا على در مدرسهء فاضل خان مشغول تحصيل شد و با حاج سيّد علينقى داماد آخوند در يك حجره ساكن شد و مدت هفت سال در خدمت استادان اين مدرسه مقدّمات و سطوح را فراگرفته و براى تكميل تحصيلات علوم دينى راهى نجف اشرف شد . در حوزهء علميّهء نجف مدت 9 سال به تحصيل پرداخت و پس از رسيدن به درجهء اجتهاد ، از محضر آخوند خراسانى به اخذ اجازه‌نامهء اجتهاد نايل گرديد .\r\nايشان پس از بازگشت از نجف در محلهء نوقان نرسيده به پل سنگى كه نام خانوادگىاش از نام آن محله گرفته شده ساكن گرديد و هنوز آن كوچه به نام « حاج شيخ محمّد رضا » معروف است .\r\nاز آن موقع به امر تدريس پرداخت و\r\n\r\n","description":"","footnote":"","page_name":" 486 ","page_number":486},
  {"content":"\r\n\r\nامامت جماعت مسجد محراب‌خان را به عهده گرفت . در زمان حكومت رضا خان كه قانون تشكيل دفاتر اسناد رسمى تصويب شد محضر شرع ايشان نيز تبديل به محضر اسناد رسمى گرديد ، و تا سال 1335 ه ش در اين محضر فعّاليت داشت . از آن به بعد دفترخانه را رها كرد و بقيّهء عمر را به عبادت و تنظيم نوشته‌هاى خود از جمله « ينابيع الاحكام » سپرى كرد . شش اثر علمى از وى باقى مانده است . « ينابيع الاحكام » در سال 1333 ه . ش به چاپ رسيده و بقيه هنوز چاپ نشده است .\r\nآن مرحوم در نهايت سلامت جسمى و روحى بسر مىبرد و در مدت يك‌صد و اندى سال عمر به بيمارى عمده‌اى مبتلا نشد و بيمارى كه منجر به فوت ايشان شد چند روزى بيش طول نكشيد و عاقبت دهم ديماه سال 1340 ه ش در مشهد دعوت حق را لبيك گفت و در صحن عتيق حرم مطهّر رضوى ، ورودى بست بالاخيابان دست راست جلو ايوان ، در غرفه‌اى كه امروزه كفش‌كن شده است به خاك سپرده شد .\r\nابراهيم زنگنه\r\n\r\n( 427 ) نوقانى - محمد مهدى ( 1305 - 1371 ه ش )\r\nآية اللّه حاج ميرزا محمد مهدى نوقانى فرزند آية اللّه حاج ميرزا على اكبر نوقانى از علماى مبارز و مدرسين معاصر مشهد است .\r\nوى در سال 1305 ه . ش / 1345 ه . ق در مشهد به دنيا آمد و پس از خواندن دروس كلاسيك به تحصيل\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nعلوم دينى پرداخت و از خدمت استادانى مانند اديب ثانى ، مدرّس يزدى ، حاج شيخ هاشم قزوينى و پدر خود ميرزاى نوقانى و در اواخر از محضر آية اللّه العظمى ميلانى كسب فيض كرد و در زندگانى پربركت خود خدمات شايانى در راه انقلاب اسلامى انجام داد .\r\nآية اللّه نوقانى از اساتيد حوزهء علميّهء مشهد بود و از ايشان تفسيرى بر قرآن مجيد باقى مانده است . او ضمن اقامهء نماز جماعت از راه تدريس تفسير قرآن مجيد و مبانى اعتقادى و دروس اخلاقى ايفاى وظيفه مىنمود تا اينكه به علت بيمارى قلبى پس از 22 روز درمان به ديار باقى شتافت و پيكر وى در روز شانزدهم آبان‌ماه 1371 بر دوش انبوه اقشار مختلف مردم عزادار تا بارگاه ملكوتى امام رضا عليه السّلام تشييع و در دار الزهد مباركهء حرم مطهّر به خاك سپرده شد .\r\nدر اين مراسم حضرات آيات شيخ ابو الحسن شيرازى ، مرواريد ، فلسفى ، مرتضوى و زنجانى و نيز مقامات دولتى استان شركت داشتند و چند تن از خطبا پيرامون زندگانى پربار آن مرحوم سخنرانى كردند .\r\nگنجينهء دانشمندان 7 / 188 - 189 ؛ روزنامه خراسان 17 آبان 1371 ، ص 10 .\r\nغلامرضا جلالى\r\n\r\n( 428 ) نهاوندى - حسن ( حدود 1276 - 1330 ه ق )\r\nشيخ حسن پيشنماز نهاوندى فرزند مرحوم علامه ميرزا عبد الرحيم نهاوندى ( م 1304 ه ق ) و برادر ارشد مرحوم آية اللّه شيخ محمّد نهاوندى از دانشمندان و علماى قرن چهاردهم هجرى قمرى است .\r\nوى در حدود سال 1276 ه ق متولد شد . به روايت شيخ آقابزرگ تهرانى ، در كتاب ميرزاى شيرازى ، ساليانى از عمر خود را در سامرا گذراند ، و در مكتب فقهى ميرزاى شيرازى شاگردى كرد و به مقام اجتهاد نايل شد .\r\nاو پيش از سال 1310 ه ق به علت\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nعارضه چشمى به تهران بازگشت و پس از ارتحال پدر ، همراه برادر خود به مشهد مقدس آمد و از مراجع شهر شد و در رأس حوزهء علميه مشهد قرار گرفت و خدمات ارزنده‌اى را انجام داد .\r\nسرانجام در 17 صفر سال 1330 دار فانى را وداع گفت و در توحيدخانه مباركه حرم رضوى دفن گرديد .\r\nيكى از معاصرين او به نام ميرزا محمّد مهدى كهنوى كشميرى ، صاحب « نجوم السماء » در جلد دوم دربارهء وى نوشته است : « مىگويند مجتهد است ، در نجف اشرف تحصيل علوم فرموده و عمرش در سنه 1321 ه ق قريب به 45 سال است » .\r\nنقباء البشر 1 / 406 و 3 / 1109 ، سند شماره 17 / 12088 اداره اسناد آستان قدس رضوى\r\n\r\n( 429 ) نهاوندى - على اكبر ( 1278 - 1369 ه ق )\r\nعلّامه محدّث آية اللّه حاج شيخ على اكبر فرزند شيخ حسين نهاوندى خراسانى ، در سال 1278 ه ق / 1238 ه ش در نهاوند به دنيا آمد و مقدمات را در همان شهر نزد شيخ جعفر بروجردى و حاج ملّا محمّد سره‌بندى آموخت ، بعد به بروجرد مسافرت نمود و در آنجا در مجلس درس شيخ آقا حسين شيخ الاسلام و ميرزا حسين تويسركانى و سيّد ابو طالب بروجردى شركت جست . مدتى به مشهد امام على بن موسى الرضا عليه السّلام آمد و نزد فرهيختگان نامدارى چون شيخ عبد الرحيم بروجردى ، حاج مير سيّد على حائرى يزدى و حاج شيخ محمّد تقى بجنوردى\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nتحصيل كرد . بعد به اصفهان رفت و نزد علماى اين شهر و نيز تهران نزد ميرزا عبد الرحيم نهاوندى و ميرزا محمّد اندرمانى شاگردى و ازآنجا همراه همنام خود مولى على اكبر نهاوندى ، به عتبات عاليات مهاجرت كرد و در سامرا اقامت گزيد و پاى درس ميرزا محمّد حسن مجدد شيرازى شركت كرد و به سال 1308 ه ق به نجف اشرف رفت و نزد سيّد محمّد كاظم طباطبايى يزدى ، محمّد كاظم آخوند خراسانى و شيخ محمد طه نجف و ميرزا حبيب اللّه رشتى و شيخ الشريعة اصفهانى و شيخ محمّد حسن مامقانى و مولى لطف اللّه مازندرانى ، حاج شيخ زين العابدين مازندرانى ، حاج ملّا محمّد ترابيانى ، سيّد ابو القاسم اشكورى ، ميرزا محمّد تقى شيرازى و حاج ملّا حسينقلى همدانى ، معارف الهى را به پايان برد و به درجهء اجتهاد دست‌يافت . علوم حديث را از حاج ميرزا حسين نورى صاحب مستدرك فراگرفت و بجز وى از ميرزا حبيب اللّه رشتى ، شيخ الشريعة اصفهانى ، سيّد ابو القاسم بن معصوم اشكورى ، سيّد حسين كوه‌كمرى ، سيّد مرتضى كشميرى اجازه روايت دريافت كرد و به اين ترتيب ايشان در حوزه‌هاى علمى به عنوان يكى از بزرگان علم اشتهار يافت و جامعيتى را به دست آورد كه بعدها با تركيب آنها با علوم عقلى ، شايستگى عنوان علّامه را به دست آورد .\r\nمرحوم آية اللّه شهاب الدّين مرعشى ، در بعضى آثار خود ، ضمن يادآورى اين نكته كه مرحوم نهاوندى با پدر ايشان ، آية اللّه سيّد شمس الدّين محمود حسينى مرعشى نجفى ( م 1338 ه ق ) هم‌دوره و همدرس بوده است ، از شخصيّت علمى او چنين تجليل مىكنند : « كان خرّيتا فى الحديث و مقدماته من الرجال و الدراية فقيها اصوليا متكلما مفسرا » .\r\nعلّامه نهاوندى در اواخر ماه ذىالقعده سال 1317 ه ق / 1280 ه ش و به روايت آقابزرگ تهرانى در نقباء البشر در سال 1319 ، با توجه به مرضى كه تن او را رنجور ساخته بود ، به\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nايران آمد و يك ماه و نيم در تبريز ماند و ازآنجا به نهاوند رفت و تا نيمه ماه ذىالحجه سال 1322 ه ق در آنجا ماند و در محرم سال 1323 ه ق / 1281 ه ش به تهران هجرت نمود و تا سال 1287 ه ش يعنى همهء سالهايى كه مصادف با انقلاب مشروطه بود ، در تهران ماند . در اين مدت در بحث فقه حاج شيخ محمّد حسن آشتيانى و در بحث عرفان و علوم عقلى مرحوم حيدر خان نهاوندى و ميرزاى جلوه و محمد رضا قمشه‌اى از اساتيد فن معقول حضور يافت .\r\nمرحوم نهاوندى به سال 1328 ه ق / 1287 ه ش يعنى چهار سال پس از انقلاب مشروطه به مشهد آمد و مجاور امام عالمان عامل شد و مورد استقبال همهء مردم قرار گرفت و به تدريج مقبوليت عامه يافت و تا مدت 12 سال بين الطلوعين ماه رمضان و بين الطلوعين دههء اول ماه محرم در مسجد جامع گوهرشاد و شبستان نهاوندى مردم را ارشاد مىكرد و در همان مسجد به اقامه نماز مىپرداخت و بزرگان شهر و پرهيزكاران به او اقتدا مىكردند و مرجع شرعى شهر شهادت شد .\r\nاو بعد از اقامه نماز عشا به منبر مىرفت و به موعظه مىپرداخت .\r\nموعظه‌هاى او مالامال از نكات نغز و مؤثر و با لهجه‌اى صادقانه و همراه با اخلاص بود . حالات عبادى و خضوع و خشوع مخصوص به خود داشت ، وى در سال 1366 ه ق / 1326 يعنى سه سال پيش از درگذشت خود به عتبات مقدسه رفت و شادروان شيخ اسماعيل نجوميان ماده تاريخ بازگشت ايشان را در ديوان خود آورده است . به سال 1367 ه ق به قم مشرف شد و مورد تجليل مرحوم شيخ عبد الكريم حائرى ، مؤسس حوزه قم قرار گرفت .\r\nآية اللّه شهاب الدّين مرعشى در روز جمعه 16 جمادى الاولى سال 1354 و ميرزا على محمّد وزيرى در سوم ماه ربيع الثانى 1363 و شيخ محمّد شريف رازى در سال 1364 از وى اجازه\r\n\r\n","description":"","footnote":"","page_name":" 491 ","page_number":491},
  {"content":"\r\n\r\nروايى دريافت كردند .\r\nشيخ بزرگوار ما در 19 ربيع الثانى سال 1369 / 18 بهمن 1328 در 90 سالگى در مشهد درگذشت . روز درگذشت ايشان هوا بسيار سرد بود و برف سنگينى باريده بود و غسالخانه مشهد در خيابان 17 شهريور در محل كنونى پارك وحدت قرار داشت و مردم با سختى طاقت‌فرسايى در مراسم كفن و دفن ايشان شركت جستند ، همين امر سبب شد كه مرحوم آية اللّه فقيه سبزوارى با توجه به مساعدتهايى كه مرحوم نهاوندى در زمان حيات خود كرده بود غسالخانه اول طبرسى را بنا نمايد .\r\nجسد پاك علّامه نهاوندى در رواق دار السعاده در پايين پاى هشتمين امام پاكان و كنار قبر شيخ مرتضى آشتيانى دفن گرديد و روح بلندش به عالم بالا عروج كرد .\r\nعلّامه شيخ على اكبر نهاوندى ، بااين‌كه چهل سال تمام ، رياست دينى خراسان را به عهده داشت ، انسان پرهيزكارى بود و عمر خود را در خدمت به مردم و انجام وظايف دينى صرف مىنمود و با زهد و اخلاق مىزيست . وى كه چندين دهه زمام امور روحانيت مشهد ، بلكه خراسان را در اختيار داشت ، جز خودش احدى را در هيچ‌يك از كارهاى مربوط به خود دخالت نمىداد ، حتى امور مربوط به منزل را تا مدتى خودش انجام مىداد و احتياجات خود را از بازار مىخريد و هرگز تغييرى در اخلاق و آداب وى مشاهده نمىشد . هميشه مىكوشيد اختلاف گروههاى اجتماعى را از ميان بردارد و ميان همگان وحدت و يكپارچگى به وجود آورد .\r\nايشان از سجاياى برجسته‌اى برخوردار بود . از خودگذشتگى از سجاياى او شمرده مىشد . در نماز به حال فقرا و بينوايان رسيدگى مىكرد و مستمندان زيادى را به اين نحو تأمين مىنمود . او گفته‌هاى خود را پيش از ديگران به كار مىبست و از مجادله پرهيز داشت .\r\nمرحوم نهاوندى در طول چهل سال\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nاقامت خود در مشهد منشأ خدمات زيادى شد . در روزگار وى مدرسه‌هاى دينى رضوان ، ابدال خان ، نواب ، باقريه ، دودرب ، سليمانيه ، بالاسر ، ميرزا جعفر ، عباسقلى خان ، پريزاد و حاج حسن داير بود و ايشان ضمن رسيدگى به اين مدارس ، مبالغى را جهت تأمين مدرسين و طلاب اختصاص داده بود و مبلغى را بين طلاب خراسانى مقيم نجف توزيع مىكرد و مبالغى را در اختيار فقرا مىگذاشت و مقدار قابل اعتنايى نيز به فقراى شهرستان نهاوند مىفرستاد ، ايشان در اواخر حيات خود تا 120 خروار زغال در فصل زمستان ميان فقرا تقسيم مىكرد .\r\nعلّامه نهاوندى ، در طول حاكميت رضا خان از كسانى بود كه به‌طور مجاز كسوت روحانيّت را بر تن كرد و در مسجد جامع گوهرشاد از امضاكنندگان تلگراف ضرورت موقوف شدن بىحجابى و كلاه پهلوى به رضا خان بود و به دعوت اسدى در دار التوليه حضور يافت و از جواب تلگراف مطلع شد و در روز يكشنبه ، 12 ربيع الثانى 1354 ه ق در شمار بازداشت‌شدگان بود .\r\nعلّامه حاج شيخ على اكبر نهاوندى كتابخانهء بسيار بزرگ و ارزشمندى داشت و كتابهاى خطى زيادى را گرد آورده بود و مرحوم آقابزرگ تهرانى در الذريعة در چند مورد از گنجينه‌هاى خطى اين كتابخانه ياد كرده است .\r\nعلامه نهاوندى در شمار علماى پرتأليف است ، او بخشى از زندگى خود را در تأليف و تصنيف گذراند ، بخصوص پس از عدم مساعدت مزاج ، منبر را به تأليف و تصنيف تبديل كرد . تعداد و تنوع آثار او نمايانگر آگاهى ايشان به علوم دينى و تسلط به تاريخ ، حديث و تفسير است . از آثار ايشان مىتوان به موارد زير اشاره كرد :\r\n1 - انهار النوائب فى اسرار المصائب .\r\n2 - البنيان الرفيع فى احوال الخواجه ربيع كه در سال 1341 ه ق تأليف و در سال 1348 ه ق در تهران چاپ شده است .\r\n3 - كشكول الجنة العالية و الجعبة\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nالغالية .\r\n4 - جواهر الزواهر فى شوارد النوادر ، مشتمل بر 333 جوهره .\r\n5 - جواهر الكلمات فى النوادر و المتفرقات\r\n6 - حاشيه فرائد الاصول\r\n7 - رساله الحقيقة و المجاز\r\n8 - راحة الروح فى شرح حديث « مثل اهل بيتى كسفينة نوح » فارسى است و در سال 1341 ه ق از نوشتن آن دست كشيده و در سال 1351 به چاپ رسيده است .\r\n9 - جنتان مدهامتان در 2 جلد . جلد اول در 1353 ه ق و جلد دوم در سال 1354 ه ق به چاپ رسيده است .\r\n10 - خزينة الجواهر فى زينة المنابر در سال 1336 ه ق از تأليف آن فارغ شد و در يك مجلد بزرگ در سال 1358 به چاپ رسيده است . بعدها چاپهاى متعددى از آن از سوى كتابفروشى اسلاميه تهران صورت گرفت .\r\n11 - انوار المواهب فى اسرار المناقب كه مشتمل است بر پنج جلد از جمله : اليد البيضاء فى مناقب الزهراء در اخبار وارده در مناقب حضرت زهرا و الكواكب الدرى فى نكت اخبار مناقب امير المؤمنين عليه السّلام كه در سال 1360 ه ق به چاپ رسيده است . و العبقرى الحسان فى تواريخ صاحب الزمان كه خود داراى پنج جلد است ، الزخرف الاخضر فى ظهور الحجة المنتظر ، المسلك الاذفر فى معجزاته ، الصبح الاسفر فى اثبات المهدوية ، الياقوت الاحمر فى من يراه ، النجم الازهر فى علائم ظهوره ، كه در سال 1363 ه ق چاپ شده‌اند .\r\n12 - لمعات الانوار در حل مشكلات آيات و اخبار ، فارسى است و چاپ شده است .\r\n13 - مفرح القلوب و مفرج الكروب دربارهء قصّه و حكايت به زبان فارسى ، در تهران به صورت سنگى چاپ شده است .\r\n\r\n","description":"","footnote":"","page_name":" 494 ","page_number":494},
  {"content":"\r\n\r\n14 - عناوين الجمعات فارسى است و در حدود 48 عنوان به تعداد جمعه‌هاى سال تبويب شده است و نام ديگر آن وسيلة النجاة است كه در سال 1332 تا عنوان پنجم به چاپ رسيده بود كه بنا به گزارش شيخ آقابزرگ تهرانى در الذريعة ، مؤلّف به حج مشرف شد و كتاب خود را به پايان نبرد .\r\n15 - رسالة العبيد الى مراحل التوحيد .\r\n16 - رشحة الندى فى مسألة البداء .\r\n17 - رساله صلاة المسافر تقرير درسهاى استاد خود شيخ محمّد طه نجف .\r\n18 - طور سينا در شرح حديث كساء .\r\n19 - عناوين اللمعات فى شرح دعاء السمات .\r\n20 - الفتح المبين فى ترجمة الشيخ على الحزين .\r\n21 - الفوائد الكوفية فى ردّ الصوفية .\r\n22 - كشف التغطية عن وجوه التسمية .\r\n23 - الكوكب الدرى فى مناقب النبى .\r\n24 - گلزار اكبرى و لاله‌زار منبرى در 114 گلشن مرتب شده و در سال 1352 ه ق در 415 صفحه در تهران به صورت سنگى به چاپ رسيده است .\r\n25 - رجال شيخ على اكبر .\r\n26 - المواريث ، تقرير بحث استادش سيّد محمّد كاظم طباطبائى يزدى .\r\n27 - النفحات العنبرية فى البيانات المنبريه به فارسى .\r\n28 - اليد البيضاء فى مناقب الامير و الزهراء ( ع ) .\r\nبيشتر آثار علامه نهاوندى جنگها و مجموعه‌هايى است كه براى تبليغ و ارشاد مىتوانند مؤثر باشند و آگاهى اصناف و طبقات جامعه را نسبت به معارف دينى بالاتر برند و مىتوان اين منابع را خطابه‌هاى مكتوب نام نهاد .\r\nغلامرضا جلالى\r\n\r\n( 430 ) نهاوندى - محمّد ( - 1389 ه ق )\r\nشيخ محمّد نهاوندى مشهور به فريد\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nنوهء دخترى آية اللّه شيخ على اكبر نهاوندى از علما و فضلاى قرن چهاردهم هجرى است .\r\nوى تحصيلات خود را در مشهد و قم به پايان رسانيد و سالها از محضر مرحوم آية اللّه العظمى بروجردى و ساير علماى اعلام قم استفاده كرده ، سپس به مشهد رضوى مراجعت نمود و به خدمات دينى از جمله اقامهء نماز جماعت و درس تفسير و تأليف پرداخت . از آثار چاپ‌شدهء او رموز نماز به يادگار مانده است .\r\nفريد سال 1388 و به روايتى سال 1389 قمرى به علت سكتهء مغزى در تهران از دنيا رفت و جنازه‌اش را به مشهد مقدس منتقل كردند و در آستان مقدس رضوى به خاك سپردند .\r\nاز سروده‌هاى اوست :\r\n نمكين لب چو بشيرين سخنى باز كند * در درون شور ز اندازه برون ساز كند\r\nبگسلد يكسره شيرازه اوراق وجود * گر دمى پرده براندازد و يك ناز كند\r\nشود آن دم همه آفاق پر از مشك تتار * كه صبا تارى از آن زلف سيه باز كند\r\nعاشقان را رمق از تن شده با شيوه مهر * واى اگر شيوه عاشق‌كشى آغاز كند\r\nعمر بگذشت و همه روز دهد وعده وصل * من ندانم كه به اين وعده كى انجاز كند\r\nبر در كوى بلا كرد لگدكوب فنا * هركه را خواست به كونين سرافراز كند\r\nعشق رازيست كه پنهان نتوان كرد ز غير * كه عيان هر سر مو قصه اين راز كند\r\nنازنين دست جداگشتهء سقاى حرم * سرّ ناگفته او تا ابد ابراز كند\r\nنچشيد آب و لب تشنه برون شد ز فرات * كه تواند كه چنين همت ممتاز كند \r\n\r\n","description":"","footnote":"","page_name":" 496 ","page_number":496},
  {"content":"\r\n\r\nمرحوم آية اللّه شيخ على اكبر نهاوندى فقط يك دختر داشت و مرحوم فريد از بطن او است .\r\nگنجينهء دانشمندان 1 / 274 و 7 / 190\r\nغلامرضا جلالى\r\n\r\n( 431 ) نهاوندى - محمّد ( 1291 - 1371 ه ق )\r\nآية اللّه حاج شيخ محمّد نهاوندى متخلص به « تجلى » فرزند علّامه ميرزا عبد الرحيم ( 1237 - 1304 ه . ق ) فرزند ميرزا نجف مستوفى از علما و مفسرين و مدرسين آستان قدس رضوى است و او را « زين العلماء و المفسرين » نوشته‌اند .\r\nوى پانزدهم رجب سال 1291 ه ق در شهر نجف اشرف متولد شد .\r\nچهارساله بود كه به همراه پدر به قصد زيارت حضرت رضا عليه السّلام به مشهد آمد و پس از بازگشت به تهران ، در اين شهر ساكن شد . بعد از وفات پدر ، در سال 1304 ه ق كه سيزده سال بيش نداشت ، تحت سرپرستى برادر خود حاج حسن نهاوندى قرار گرفت . فقه ، اصول و حكمت را نزد علماى تهران و برادر خود به پايان برد و با اشتياق تمام به ادامه تحصيل همت گماشت . وى در سال 1317 ه ق به اتفاق برادرش از تهران به مشهد آمد ، و در حوزهء درس برادرش و نيز شيخ حسنعلى تهرانى ، حاج شيخ اسماعيل ترشيزى و مير سيّد على حائرى يزدى كه از علماى بزرگ آن زمان بودند ، حضور يافت و اجتهاد ايشان مورد تأييد همهء اين اساتيد قرار گرفت .\r\nشيخ محمّد براى تكميل تحصيلات خود به عتبات عاليات رفت ، مدتى در\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nكربلا از محضر درس سيّد اسماعيل صدر اصفهانى ( م : 1338 ه ق ) بهره گرفت و پس از آن به نجف اشرف رفت و از محضر مرحوم آخوند خراسانى ( م :\r\n1329 ه ق ) ، سيّد محمّد كاظم يزدى ( م :\r\n1337 ه ق ) حاج ميرزا حسن خليلى تهرانى ( م : 1326 ه ق ) و شيخ عبد اللّه مازندرانى ( م : 1330 ه ق ) استفاده برد و اخلاق را نزد ملا لطف‌على فراگرفت .\r\nمدتى در سامرا بود و از محضر ميرزا محمّد تقى شيرازى مشهور به ميرزاى دوم ( م : 1338 ه ق ) بهره جست . با اطلاع از خبر كسالت و سكتهء قلبى برادر بزرگترش حسن نهاوندى به سال 1329 ه ق به مشهد بازگشت و پس از ارتحال برادر ، زمام امور شرعى مشهد را به عهده گرفت . در مدرسهء ميرزا جعفر تدريس مىكرد و كتاب مىنوشت و ساعتى را به حل مشكلات مردم اختصاص داده بود .\r\nايشان تأليفات عديده‌اى دارد . از آثار چاپ‌شدهء او كتب مشروحه زير است :\r\nتفسيرى به نام نفحات الرحمن در 4 جلد ، ضياء الابصار في مباحث الخيار و ديوانى به نام زبدة المصائب ، سراج النهج در مسايل عمره و حج ، حاشيه بر كتاب الصلاة مرحوم حائرى و خلل الصلاة .\r\nآية اللّه نهاوندى از شاهدان عينى به توپ بستن حرم مطهر رضوى ( 1330 ه ق ) بود ، و در آخرين صفحات كتاب زبدة المصائب خود ضمن مدح امام رضا عليه السّلام به اين رويداد ناگوار اشاره كرده است :\r\n امام هشتم فرخنده زاده موسى * كه طاعتش ز حق اول فريضه اهم است\r\nولى مطلق حق حكمران عالم قدس * امير ملك عرب شاه كشور عجم است\r\nجهان رفعت و درياى علم و معدن فضل * كتاب جامع احكام و مجمع حكم است\r\nبود ز كعبه فزون حرمت حريم درش * چه كعبه و حرم از اين حرم محترم است\r\nكليم را كف دست ارچومه درخشان بود * ز آفتاب درخشان ترش كف قدم است\r\nدم مسيح حيات ار به مردگان مىداد * به مردگان همه لعل لبش مسيح‌دم است\r\nامين وحى خدا جبرئيل سدره‌نشين * به آستان جلالش ز كمترين حرم است \r\n\r\n","description":"","footnote":"","page_name":" 498 ","page_number":498},
  {"content":"\r\n\r\nنهاوندى پس از اين ابيات با دلى پردرد و جانى سوخته به حادثهء تكان‌دهندهء به توپ بستن و تاراج حرم از سوى قواى روس اشاره مىكند :\r\n تنها مگر تو نيى حكمران ملك وجود * مگر نه ز امر تو امر زمانه منتظم است\r\nز خاك طوس به چشم پرآب سر بردار * نگر كه لشكر اسلام سرنگون علم است\r\nاساس شرع ز جور مسيحيان بر باد * بناى دين ز جفاى صليب منهدم است\r\nبه صحن و قبهء نورانيت رسيده ز توپ * چه صدمه‌ها كه دل جن و انس منهدم است \r\nنهاوندى انسانى متواضع و فروتن و زنده‌دل و بانشاط بود و زندگى خود را بسيار به سادگى سپرى مىكرد و از تبذير و اسراف پرهيز داشت و هيچ قيدى نسبت به نوع غذا يا چگونگى استراحت خويش نداشت . ايشان حافظ كل قرآن بود و هنگام استراحت ، در ذهن خود قرآن مجيد را تورق مىكرد .\r\nهفت سال از عمر پربركت خود را صرف نگارش تفسير قرآن كرد . مىكوشيد مفاهيم بلند قرآن را در زندگى فردى و اجتماعى خود به كار ببندد . اين بود كه به رفع نيازهاى مردم توجه تام داشت ، چنان‌كه گفته‌اند ، آية اللّه حاج آقا حسين قمى حل برخى مشكلات افراد را به ايشان ارجاع مىداد .\r\nنهاوندى با مسايل سياسى بيگانه نبود و با آية اللّه كاشانى روابط نزديكى داشت . هرگاه به تهران مىرفت به منزل ايشان وارد مىشد . بالاخره پس از پنجاه سال تلاش معنوى و نشر احكام و حقايق اسلامى در 25 ربيع الآخر سال 1371 دار فانى را وداع گفت و در آستان قدس رضوى مدفون گرديد .\r\nگنجينهء دانشمندان 7 / 191 ، تاريخ آستان قدس رضوى / 338 ، الذريعة 12 / 163 ، 15 / 122 ، نقباء البشر 3 / 1109 . مجله نگاه حوزه ضميمه شماره 14 / 13 - 9 .\r\nغلامرضا جلالى\r\n\r\n","description":"","footnote":"","page_name":" 499 ","page_number":499},
  {"content":"\r\n\r\n\r\nو\r\n\r\n( 432 ) واعظ - احمد ( 1240 - 1303 ه ق )\r\nملّا احمد واعظ فرزند حاج شيخ محمّد حسين واعظ مشهدى از علما و محدثان و واعظان مشهور قرن سيزده هجرى است . در حدود سال 1240 ه ق در مشهد رضوى در خانواده‌اى باتقوا ، از مادرى نيكوخصال به نام فاطمه به دنيا آمد . در مشهد به تحصيل پرداخت ، آن‌گاه به عتبات رفت و بعد از سالها تحصيلات عاليهء مذهبى به مشهد مراجعت نمود . چون فن وعظ و سخنرانى را از خاندانش به ارث برده بود در اين زمينه تبحّرى پيدا كرد و در مشهد به تبليغ و ارشاد مردم پرداخت و بيشتر اوقات بعد از نماز صبح به مدت يك ساعت در مسجد گوهرشاد منبر مىرفت و بااين‌كه هنگام سخن گفتن عادى لكنت زبان داشت ، اما هنگام ايراد مواعظ هيچ‌گونه نارسايى در بياناتش مشهود نبود .\r\nمىتوان گفت از نظر سخنورى و بلاغت و فصاحت در مشهد بىرقيب بود و به همين مناسبت او را « افصح الواعظين » نيز مىگفتند .\r\nاو در فاصلهء سالهاى 1285 تا 1291 ه ق به مكّه معظمه رفت و پس از مراجعت به جرگهء خدام آستان قدس رضوى پيوست . و در 63 سالگى به سال 1303 ه ق در مشهد درگذشت و در مدخل كفش‌كن سمت راست ايوان طلاى صحن عتيق به خاك سپرده شد .\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nحاج شيخ مهدى واعظ پسر اوست كه ترجمهء احوال وى در همين كتاب آمده است .\r\nابراهيم زنگنه\r\n\r\n( 433 ) واعظ - احمد ( 1320 ه ق - )\r\nشيخ احمد واعظ فرزند مرحوم حاج شيخ مهدى واعظ بن حاج ملّا احمد واعظ بن محمّد حسين واعظ مشهدى بن محمّد محسن مدرّس از واعظان شهر مشهد است .\r\nوى به سال 1320 ه ق در شهر مشهد و در خانه‌اى روحانى متولد گرديد و پس از دروس ابتدايى به علوم دينى پرداخت و سالها در مدرسهء دو درب حجره داشت . سپس به منبر روآورد و در مجالس مشهد ذكر مصيبت مىخواند و گاهى به موعظه مىپرداخت .\r\nايشان بيمارى ممتدى داشت كه بالاخره پس از چند سال كسالت در مشهد به رحمت ايزدى پيوست و در زاويهء شمال غربى صحن عتيق ، يك غرفه به آخر مانده در داخل غرفه به خاك سپرده شد .\r\nابراهيم زنگنه\r\n\r\n( 434 ) واعظ - مهدى ( 1255 - 1320 ه ق )\r\nحاج شيخ مهدى معروف به « شيخ مهدى كبير » فرزند يوسف خراسانى ، از معاريف وعاظ خراسان است . او زمانى شيخ مهدى كبير خوانده شد كه شيخ مهدى واعظ خراسانى ( م 1370 ه ق ) در مشهد به شهرت رسيده بود و چون تشابه اسمى داشتند ، لذا ايشان را با توجه به زيادى سن شيخ مهدى كبير خواندند .\r\nروز 22 ذيقعده 1255 ه ق در مشهد متولد شد و در خطابه و سخنورى نامور گرديد و به ترويج معارف الهى همت گماشت و پس از 65 سال ، روز پنجشنبه 28 رجب 1320 ه ق در مشهد\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nدرگذشت و در حرم مطهر دفن گرديد .\r\nشيخ احمد فرزند او نيز در شمار علما بود . مرحوم شيخ مهدى شعر مىسرود و « واعظ » تخلص مىكرد . بحر المحيط و كشكول العارفين از آثار اوست كه با خط زيبايى نوشته شده‌اند . از غزليات اوست :\r\n نه شور عشق تو از سر برون توانم ساخت * نه درد عشق تو از دل به در توانم كرد\r\nنه با فراق تو نرد جدل توانم ساخت * نه با وصال تو دست و كمر توانم كرد\r\nچنان فراق تو بر من گرفته تنگ كه من * نه صبر در وطن و نه سفر توانم كرد\r\nبه خاك پاى تو آن لحظه مىزنم بوسه * كه خاك پاى تو كحل بصر توانم كرد\r\nبده ز لعل لبت بوسه‌اى و جان بستان * من اين معامله را سربه‌سر توانم كرد\r\nحذر كن اى دل واعظ و گرنه عالم را * ز آه يك‌شبه زير و زبر توانم كرد \r\nگنجينهء دانشمندان 7 / 198 - 199 ، ضميمه تاريخ علماى خراسان / 413 ، صدسال شعر خراسان / 592 - 593 .\r\nغلامرضا جلالى\r\nواعظ پايين خيابانى - حسن - پايين خيابانى - حسن\r\nواعظ تهرانى - محمّد باقر - كجورى تهرانى - محمد باقر\r\n\r\n( 435 ) واعظ خراسانى - مهدى ( 1286 - 1370 ه ق )\r\nشيخ محدثان ، حاج شيخ مهدى واعظ خراسانى ، فرزند شيخ احمد واعظ ، فرزند شيخ محمّد حسين واعظ مشهدى ، از خاندانى است كه حدود دويست سال در راه وعظ و\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nارشاد و تدريس علوم به اسلام و مسلمانان خدمت كرده‌اند .\r\nحدود سال 1286 ه ق در مشهد به دنيا آمد ، در چهاردهمين بهار زندگى پدر را از دست داد و در محضر حاج فاضل خراسانى و حاج سيّد عباس شاهرودى فقه و اصول ، تفسير و حكمت آموخت و تحت ارشاد مرحوم شيخ مهدى معروف به « شيخ مهدى كبير » و مرحوم آخوند بمانعلى به تمرين وعظ و خطابه پرداخت . و در اندك زمانى با توجه به قدرت حافظه قوى احاديث و روايات زيادى را به حفظ سپرد .\r\nواعظ خراسانى سالهاى متمادى در جلو ايوان دار السياده حرم و زمستانها در شبستان گرم مسجد گوهرشاد منبر مىرفت و همه‌ساله در ماه رمضان در زمينه عقايد و تفسير بحث مىكرد و شنوندگان از سخنان او يادداشت برمىداشتند . مباحث ايشان فقط پيرامون نقل حديث نبود ، بلكه شامل مطالب فلسفى ، فقهى ، كلامى ، ادبى و تاريخى بود و بارها مورد تمجيد علماى بزرگ از جمله مرحوم آية اللّه العظمى بروجردى قرار گرفت .\r\nمرحوم واعظ خراسانى حدود هفتاد سال در ميان مردم به تبليغ پرداخت . تعليمات دينى او منحصر به مشهد و شهرهاى بزرگ ايران نبود . او از مشهد به شهرهاى سبزوار ، نيشابور ، يزد ، اصفهان ، تهران و كرمانشاه و همچنين بخارا ، نجف ، كربلا ، كاظمين و سامرا سفر كرد و به تبليغ مبادرت نمود .\r\nايشان به‌ويژه در نجف خطابه‌هاى زيادى ايراد كرد . شبها در صحن مطهّر امير مؤمنان على عليه السّلام در زاويهء نزديك مسجد خضراء منبر مىرفت . مرحوم آخوند خراسانى نيز در شمار كسانى بود كه به سخنرانيهاى وى ارج مىنهاد و در زمان مرجعيت آية اللّه العظمى سيّد ابو الحسن اصفهانى ساليان متمادى به دعوت ايشان به نجف مىرفت و خود وى شخصا در پاى منبرش مىنشست .\r\nدر سال 1314 ه ش در واقعهء\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nگوهرشاد شب‌هنگام به كمك اهل خانه و همسايگان از شهر متوارى شد و مدت چهار سال زندگى مخفى داشت . او به اتفاق پسرش استاد محمّد واعظزاده خراسانى كه آن موقع چهارده سال بيشتر نداشت ، به عتبات رفت و تا سال 1321 ه ش در نجف بود و در مسجد هندى آن شهر و نيز در كربلا در صحن مطهّر حضرت امام حسين عليه السّلام و منزل علماى اعلام منبر مىرفت . در ضمن با مراجع و علماى حوزه علميه نجف و كربلا مانند مرحوم ميرزاى نائينى ( م 1355 ه ق ) در سفرهاى قبل و آقا ضياء الدّين عراقى ، آية اللّه شاهرودى ، حاج ميرزا حسن بجنوردى ، شيخ محمّد على كاظمينى و ديگران رابطهء صميمى داشت .\r\nايشان پس از سقوط رضا خان به اشاره آية اللّه سيّد ابو الحسن اصفهانى ، در سال 1321 ه ش به ايران بازگشت و تا سال 1329 ه ش در مشهد و شهرهاى ديگر منبر مىرفت و طى سفرى به تهران ، پس از سپرى شدن محرم و صفر ، روز پنجم ربيع الاول سال 1370 ه ق در اين شهر درگذشت و در تشييع جنازه ايشان همهء علما و آيات و روحانيان بلندپايه و بازاريان شركت كردند و آية اللّه كاشانى بر ايشان نماز خواند و جنازه‌اش را به مشهد انتقال دادند و پس از تشييع باشكوه در محل دار الضيافه در ميان قبرهاى قائم‌مقام و ميرزا مهدى اصفهانى ، زير طاق سمت چپ چسبيده به دار السياده ، به خاك سپرده شد .\r\nمرحوم حاج شيخ مهدى واعظ خراسانى دو همسر اختيار كرد . از همسر اول 3 دختر و يك پسر و از همسر دوم چهار دختر و چهار پسر بجاى ماند . مرحوم حاج شيخ احمد واعظ از همسر اول و مرحوم دكتر حسين خراسانى استاد دانشگاه تهران و استاد محمّد واعظزاده خراسانى استاد دانشگاه فردوسى مشهد و دبير كل سابق مجمع جهانى تقريب مذاهب اسلامى از همسر دوم ايشان هستند .\r\nغلامرضا جلالى\r\n\r\n","description":"","footnote":"","page_name":" 504 ","page_number":504},
  {"content":"\r\n\r\n\r\n( 436 ) واعظزاده مقدس - محمّد ( 1272 - 1362 ه ش )\r\nحجة الاسلام حاج شيخ محمد واعظزاده مقدس مشهور به حاج شيخ محمّد معلم ، فرزند ارشد حاج شيخ غلامرضا واعظ مقدس از شاگردان حاج شيخ حسنعلى اصفهانى بود و پس از درگذشت حاج شيخ او جانشينى خاص حاج شيخ بود و به مداواى مريض‌هاى لاعلاج مىپرداخت و در مسجد حاج گوهرشاد صبح‌ها به منبر مىرفت و مدتى نيز در مسجد جفائى به اقامه نماز جماعت و بيان مسائل شرعى مىپرداخت . در علم قرائت استاد بود و خط زيبايى داشت و در روزگار حيات خود مورد توجه علماى مشهد بويژه آيات نهاوندى حاج شيخ حبيب اللّه گلپايگانى ، سيد محمّد هادى ميلانى ، على علوى رضوى ، ميرزا جواد تهرانى ، شيخ حسنعلى مرواريد و اديب نيشابورى بود . وى در روز 19 خرداد 1362 ه . ش درگذشت و در صحن آزادى حرم مطهر دفن گرديد . فرزند ارشد ايشان حاج شيخ مهدى واعظزاده مقدس است .\r\nغلامرضا جلالى\r\n\r\n( 437 ) واعظ طبسى - غلامرضا ( 1313 - 1355 ه ق )\r\nمرحوم حجة الاسلام و المسلمين حاج شيخ غلامرضا واعظ طبسى فرزند محمّد مهدى مهدوى از علما و مفاخر سخنوران و معاريف وعاظ قرن چهاردهم هجرى است . وى در ملاحت سخن و ورزيدگى بيان و تسلط بر فنون\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nسخنورى بىنظير بود و شهرتش در همهء نقاط كشور و كشورهاى شيعه‌نشين گسترش يافت .\r\nايشان در حدود سال 1313 ه ق در طبس گلشن در خانواده‌اى مؤمن ، متعهد و علاقمند به اهل بيت عصمت و طهارت عليهم السّلام چشم به جهان گشود ، پس از تحصيلات مقدماتى در 1341 ه ق در حالى كه 28 سال از عمرش سپرى شده بود به قم هجرت كرد و از محضر ميرزا محمّد همدانى و آخوند ملا على همدانى و بيشتر نزد آية اللّه مرعشى نجفى بهره برد . او در قم با كمال عسرت و سادگى زندگى مىكرد و از سال 1345 ه ق به كار تبليغ پرداخت .\r\nوى در مشهد در شمار وعاظ بلندپايه‌اى بود كه در بيت آية اللّه ميرزا محمد آقازاده و آية اللّه العظمى حاج آقا حسين قمى منبر مىرفت و بسيارى از بزرگان حوزه در سخنرانىهاى ايشان حضور مىيافتند .\r\nمرحوم آية اللّه العظمى اراكى در مسافرتى كه مرداد سال 1372 ه ش به مشهد داشت ، دربارهء مرحوم طبسى فرمود : « آقاى طبسى در مدرسهء خان حجره داشت و من هم لدىالورود آنجا بودم ، حجرهء من محاذى حجرهء ايشان بود ، هنگامى كه آقاى طبسى با رفيق خود آقاى حاج شيخ حسن همدانى مباحثه مىكرد صدايش آن‌قدر رسا و بلند بود كه از داخل حجره به گوش من مىرسيد . صحبت ايشان در منبر آن‌چنان مسلسل‌وار و روان بود كه طى يك ساعت سخنرانى گويا نفس نمىكشيد و به اين جهت مورد عنايت خاص حضرت آية اللّه العظمى حاج شيخ عبد الكريم حائرى يزدى قرار داشت » .\r\nمرحوم طبسى ، واعظى خوش‌بيان بود و با متانت و آرامش سخن مىگفت .\r\nشيوهء دلنشينى در سرآغاز سخنرانيهاى خود داشت كه با مقدمه‌چينىهاى وعاظ ديگر متفاوت بود . گاهى سخنان خود را با مقدمه سعدى بر كتاب گلستان آغاز مىنمود : « منت خداى را عزّ و جلّ كه طاعتش موجب قربت است و به\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nشكر اندرش مزيد نعمت ، هر نفسى كه فرومىرود ممدّ حيات است و چون برمىآيد ، مفرّح ذات . پس در هر نفس دو نعمت موجود است و بر هر نعمت شكرى واجب » .\r\nاين نوآورى چنان جاذبه داشت كه مردم از همه جا به پاى سخنان او كشيده مىشدند . ايشان در شهرهاى بزرگى مانند تهران ، قم ، همدان و يزد به وعظ مىپرداخت و در مخاطبان خود شور ايمانى خاص برمىانگيخت . در همدان پاى منبرش مسلمانان ، يهود و نصارى شركت كرده و تحت تأثير سخنان او اشك از چشمانشان جارى مىشد . در تهران جاى افراد به دليل كثرت شركت‌كنندگان خريدوفروش مىشد . صاحب آثار الحجه مىنويسد : « بلاغت و فصاحت اين نادرهء زمان براثر توجهات و عنايات خاصّه حضرت فاطمهء معصومه بوده است . وى ابتدا در قم در كمال عسرت و تنگدستى زندگى مىكرد و در آغاز كار تبليغ ، صوت و صداى گيرايى نداشته و منبرش با استقبال مردم مواجه نمىشده است ، تا آنكه زمانى براى تبليغات اسلامى به اراك رفت و چون منبرش نگرفت ، يكى از روحانيان آن شهر ، مبلغى به عنوان هزينه راه به ايشان داد و او را روانهء اصفهان كرد ، ولى در اصفهان توقف نكرد و ازآنجا پياده به مقصد يزد رهسپار شد ، نزديك نوگنبد راه را گم كرده و به بيراهه رفت . چون مسافت زيادى را پيمود و راه به جايى نبرد ، براثر گرسنگى و تشنگى از ادامه راه باز ماند و از همه جا مأيوس بر زمين نشست و با توسّل به حضرت معصومه عليه السّلام و الحاح به پيشگاه خداوند متعال ، با دلى بريان و چشمى گريان ، عرض كرد : اى دختر موسى بن جعفر چندين سال در جوار تو رنج تحصيل بردم و مجاور بودم ، آيا رسم مهمان‌نوازى همين است ؟ و گريه بسيار مىكند . ناگهان صدايى مىشنود كه او را به نام صدا مىزند : « برخيز و آب بنوش » از جا بلند مىشود و از صاحب صدا مىپرسد آب كجاست ؟ او نهر آبى را در\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nآن نزديكى به او نشان مىدهد . خود را به آب مىرساند و از آن آب مىنوشد و به راه خود ادامه مىدهد . با خود زمزمه مىكند ، مىبيند صدايش تغيير كرده است ، به خواندن ادامه مىدهد و درمىيابد كه مورد توجه مخصوص قرار گرفته است . هنگامى كه به يزد مىرسد ، منبر مىرود ، همه تحت تأثير قرار مىگيرند » .\r\nدر سفر عربستان و عراق و سوريه مورد احترام قرار گرفت و در سفر عتبات واقعه غريبى براى ايشان رخ داد كه شهيد محراب آية اللّه دستغيب آن را در داستانهاى شگفت خود آورده است .\r\nبازگشت ايشان به ايران هم‌زمان بود با مسألهء كشف حجاب و دين‌زدائى رضا خان . او نخستين واعظى بود كه روى منبر عليه اقدامات رضا خان و كلاه فرنگى و زمزمهء رفع حجاب سخن گفت او با توجه به سابقه مبارزه ، سه بار از سوى رضا خان به نقاط محروم كشور تبعيد شده بود . و پس از بازگشت از سفر حج در سال 1355 ه ق و توقفى كوتاه در مشهد ، در مسير خود به تهران ، در شهر در پنجم شعبان همان سال برابر با 1315 شمسى براثر بيمارى سل درگذشت و پيكر پاكش به مشهد انتقال يافت و با توجه به مخالفت و عناد پاكروان نايب‌التوليه با ايشان و علما و روحانيت ، اجازه دفن بدن وى در اماكن متبركه حرم رضوى داده نشد و چنان كه خود وصيت كرده بود : « چنانچه مسئولين با دفن اين جانب در حرم با رعايت عزّت و شئون خانوادگى موافقت كردند ، مانعى نيست در حرم دفن نمايند و گرنه در محل پير پالاندوز كنند » . بنابراين پيكرش روز پنجم شعبان 1355 ه ق . در قسمت شمالى بقعه پير پالان‌دوز به خاك سپرده شد .\r\nدست‌نوشته‌هاى عالمانه‌اى از مرحوم واعظ طبسى بر جاى مانده است كه جايگاه علمى ايشان را نشان مىدهد .\r\nخاطرات خطى مجيد فياض ، آثار الحجه 2 / 137 ، زندگينامه رجال و مشاهير ايران 2 / 398 - 399 ، گنجينهء دانشمندان 2 / 383 - 384 ، ضميمه تاريخ علماى خراسان / 314 ، بهشت شرق / 73 .\r\nغلامرضا جلالى\r\n\r\n","description":"","footnote":"","page_name":" 508 ","page_number":508},
  {"content":"\r\n\r\n\r\n( 438 ) واعظ كرمانشاهى - محمّد على ( - 1347 ه ق )\r\nميرزا محمّد على از واعظان مشهور و معروف خراسان بود كه مدتى در مشهد مقدس اقامت داشت و با مواعظ عرفانى خود مردم را مجذوب سخنان خود مىساخت .\r\nاو علاوه بر وعظ و سخنورى در شعر و ادب فارسى نيز مهارت داشت و « مظلوم » تخلّص مىكرد . صبح روز بيستم جمادى الاول سال 1347 ه . ق در مشهد وفات يافت و در حجرهء اول صحن عتيق سمت راست متّصل به بازار به خاك سپرده شد . از غزليات اوست :\r\n دل دوصد بارم شكستى چون ز چشمم خون نريزد * شيشه از صد جا شكسته باده چون بيرون نريزد\r\nتا ميان انجمن ليلى كشد مى با حريفان * چون عزيزان خون ز غيرت از دل مجنون نريزد\r\nگل چو يار خار شد عشق و هوس نشناخت از هم * گو به باطل اشك حسرت بلبل محزون نريزد\r\nتا به عشق شمع يك جا خويش را پروانه سوزد * شمع خاكستر به سر از ماتم او چون نريزد\r\nزنده كى گردد دل ( مظلوم ) تا آن آب حيوان * شبنمى از خود برون زان خط ميناگون نريزد \r\nگنجينه دانشمندان 7 / 199 - 200 ، ضميمهء تاريخ علماى خراسان / 314 .\r\nابراهيم زنگنه\r\n\r\n( 439 ) واعظ كرمانى - على اكبر ( - 1326 ه ش )\r\nشيخ على اكبر واعظ كرمانى معروف به « شيخ ورپا » از وعّاظ اواخر قرن سيزدهم و نيمهء اول قرن چهاردهم هجرى بود كه به واسطهء علاقهء شديد به خاندان عصمت و طهارت مجاورت امام رضا عليه السّلام را برگزيد و در مشهد به وعظ و تبليغ و نشر احكام اسلامى مشغول شد و پس از سالها فعّاليّت مذهبى عاقبت در آبان‌ماه سال 1326 ه . ش درگذشت . پسرش آقا نصر اللّه يك‌صد جلد كتاب كتابخانهء شخصى پدر را به جاى حق الدفن به كتابخانهء مركزى آستان قدس اهدا نمود . جنازهء مرحوم شيخ على اكبر در اتاق مقبرهء صحن نو\r\n\r\n","description":"","footnote":"","page_name":" 509 ","page_number":509},
  {"content":"\r\n\r\n( آزادى ) مدفون كردند . شيخ علاوه بر فنّ وعظ و تبليغ در ادبيّات فارسى نيز دست داشت و شعر مىسرود .\r\nشمس الشموس / 327 .\r\nابراهيم زنگنه\r\n\r\n( 440 ) واعظ مشهدى - محمّد حسين ( 1140 - ح 1240 ه . ق )\r\nشيخ محمّد حسين واعظ مشهدى فرزند محمّد محسن مدرس از علما و فضلا و نيز واعظان و محدثان جهان‌ديده و مشهور قرن دوازده و سيزدهم هجرى بود . وعظ و خطابت او دربارهء ترويج و نشر حقايق اسلامى بيش از هشتاد سال ادامه داشت .\r\nحدود سالهاى 1140 ه ق در مشهد در خانواده‌اى متقى و فاضل و اهل علم به دنيا آمد و در همين شهر نشو و نما يافت و چون تحصيلاتش به اتمام رسيد ، پيوسته در ارشاد و هدايت مردم كوشيد و در مناقب اهل بيت ( اطهار ) عليهم السّلام ، در مشهد ، تهران ، يزد ، سبزوار و استانهاى گيلان و مازندران و نيز در خارج از كشور بخصوص شهرهاى مقدس عراق افاضه كرد .\r\nجنگى آراسته به خط زيباى وى در حدود چهارصد صفحه به جاى مانده كه شامل احاديث ، خطب ، تواريخ پيامبر اكرم صلى اللّه عليه و آله و ائمهء اطهار عليهم السلام و نيز شرح حال حضرت على عليه السّلام است ، بعلاوه لطايف شيرين و فكاهيات ، اشعار عربى و فارسى ، چند رسالهء علمى و سفرنامه‌هاى كربلا و حج ايشان در اين مجموعه مشاهده مىشود . اين كتاب مؤيّد آن است كه در اغلب زمينه‌هاى علمى و سخنورى تبحّر داشته و با وجود مسافرتهاى تبليغى فراوان از تحقيق غافل نمانده بود .\r\nمسافرتهاى او نسبتا طولانى بوده است ، شعبان سال 1200 ه ق كه جهت تبليغ به عتبات عاليات سفر كرد ، حدود 25 ماه طول كشيد و در هفدهم ربيع الاول سال 1224 ه ق از طريق بوشهر با كشتى به مكه معظمه رفت و در آنجا دربارهء عقايد خاص وهابيت به مباحثه\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nو محاوره پرداخت و بعد از حدود 21 ماه به مشهد مراجعت كرد .\r\nمرحوم واعظ مشهدى در اواخر عمر فلج شد ، ولى مردم براى استفاده از سخنان شيوايش شبهاى جمعه هر هفته او را روى تخت به مسجد گوهرشاد مىآوردند و پس از ايراد چند حديث و زيارت حرم مطهر رضوى او را به منزل برمىگرداندند .\r\nتاريخ دقيق فوت ايشان معلوم نيست ، ولى بنا به نوشتهء نوهء دانشمندش استاد واعظزادهء خراسانى پس از حدود يك‌صد سال زندگانى در مشهد دار فانى را وداع گفت .\r\nاز ايشان و سه همسر يزدى ، سبزوارى و مشهدىاش شش پسر و هشت دختر به يادگار مانده كه مرحوم حاج ملا احمد واعظ ( م 1303 ه ق ) كه شرح حالش در همين كتاب آمده است ، كوچك‌ترين فرزندش مىباشد .\r\nدست‌نوشتهء استاد واعظزاده\r\nغلامرضا جلالى\r\n\r\n( 441 ) واعظ مقدس - غلامرضا ( 1250 - 1345 ه ق )\r\nشيخ غلامرضا واعظ مقدس فرزند ملا مرتضى قلى فرزند ملّا خسرو از اكابر علما و وعاظ مشهد بود . ايشان سخنرانى ماهر و سخن‌دانى كم‌نظير بود .\r\nنسبت به احاديث و روايات اهل بيت اظهار وقوف كامل داشت و سخنانش تا اعماق جان مخاطبان مىنشست و آنها را مجذوب خود مىساخت تا جايى كه هركس پاى سخنان ايشان مىنشست مىكوشيد تا راه اصلاح خود را در پيش گيرد . از وى كرامات گوناگونى نقل شده است . و در زمان خود مورد توجه مردم بود و نامه‌هاى زيادى از نقاط كشور به خراسان به آدرس او كوچه گندم‌آباد ( حوض نو ) مىرسيد . ايشان از خادمان بارگاه رضوى بود و در مراسم غبارروبى مضجع شريف شركت مىكرد و اين سمت را از اجدادش به ارث برده بود . در دار السياده اقامه جماعت مىنمود و پس از نماز به وعظ و ارشاد\r\n\r\n","description":"","footnote":"","page_name":" 511 ","page_number":511},
  {"content":"\r\n\r\nمىپرداخت . سال 1345 ه ق در سن 95 سالگى درگذشت و در كنار درب شرقى دار الحفاظ مدفون شد . شيخ قاسم ، شيخ باقر روضه‌خوان و حاج شيخ محمد واعظزاده مقدس فرزندان ايشان هستند . شيخ حسنعلى بادكوبه‌اى ، حاج شيخ حسن پايين خيابانى و حاج شيخ حسين توسلى تنكابنى پدر اديب طوسى و محمد كاظم طوسى دامادهاى ايشان بوده‌اند .\r\nابراهيم زنگنه\r\nواعظ يزدى - بافقى - محمّد على\r\n\r\n( 442 ) واعظ يزدى - احمد ( - 1310 ه ق )\r\nمولى احمد بن حسن واعظ يزدى عالم دينى و خطيب ، در يزد متولد شد و در اصفهان نزد مولانا حاج محمّد جعفر آباده درس خواند ، بعد به خراسان آمد و به امامت نماز جماعت و تبليغ شريعت همت گماشت . تمام مجلّدات بحار الانوار را با خط خود نوشت و به كتابخانه آستان قدس رضوى وقف كرد و به سال 1310 ه ق در مشهد درگذشت .\r\nكتابهاى زير از آثار اوست :\r\nمغناطيس الابرار در مواعظ ، نواميس العجب در شرح زيارت رجب در 2 جلد ، خزائن الانوار در سيره نبى و آل ، به فارسى ، الباقيات الصالحات ، درجات الاصحاب ، رجال ، براهين الخواص ، منفجر المعانى به زبان فارسى در مواعظ ، بحر الدموع در مقتل به زبان فارسى .\r\nوى در كتاب نواميس العجب كه از كتابهاى چاپ شده ايشان است به فهرست همهء آثار خود اشاره نموده است .\r\nالذريعة 3 / 11 و 80 و 8 / 59 و 10 / 95 ، 13 / 306 و 23 / 148 و 24 / 350 ، تاريخ علماى خراسان / 129 - 131 ، نقباء البشر 1 / 95 ، اعيان الشيعة 2 / 505 .\r\nغلامرضا جلالى\r\n\r\n","description":"","footnote":"","page_name":" 512 ","page_number":512},
  {"content":"\r\n\r\n\r\n( 443 ) واعظ يزدى - على ( - 1311 ه ق )\r\nشيخ على واعظ از فضلا و واعظين معروف قرن سيزدهم و دههء اول قرن چهاردهم هجرى بود و تا آخر عمر در مشهد رضوى مجاورت داشت .\r\nوى در يزد متولد شد و پس از فراگيرى مقدمات و سطوح اوليه براى ادامهء تحصيل به عتبات عاليات رفت و در خدمت ميرزاى مجدد شيرازى به تحصيل پرداخت و مدتى در آنجا ماند .\r\nچون در اواخر به بيمارى وسواس مبتلا شده بود مرحوم ميرزا وى را به رفتن به مشهد ملزم ساخت و او نيز به اطاعت از استاد به اتفاق سيّد محمّد تقى خراسانى ( م 1350 ه . ق ) كه از علماى وقت بود به مشهد آمد و در اين شهر به تبليغ دين مبين اسلام و ذكر مصائب اهل البيت پرداخت و در ضمن كتاب منظومه در اصول الفقه را به رشتهء تحرير درآورد و به سال 1311 ه . ق درگذشت . آية اللّه سيد محمّد طباطبايى يزدى فرزند آية اللّه العظمى سيد محمّد كاظم طباطبايى يزدى داماد وى بود .\r\nضميمهء تاريخ علماى خراسان / 317 ، نقباء البشر 1 / 1322 ، الذريعة 23 / 83 ، شرح زندگانى ميرزاى شيرازى / 145 و نجوم السّرد / 754 - 753 .\r\nغلامرضا جلالى\r\n\r\n( 444 ) واعظى سبزوارى - سيد مرتضى ( 1284 - 1347 ه ش )\r\nثقة المحدّثين حاج سيد مرتضى واعظى سبزوارى از وعاظ زاهد و عامل\r\n\r\n","description":"","footnote":"","page_name":" 513 ","page_number":513},
  {"content":"\r\n\r\nبود . پدر ايشان مرحوم حاج سيد على اكبر از منبريهاى معروف و از كوه‌پايه اصفهان بود . وى در سبزوار ازدواج كرد و به مشهد آمد و در حوزه به تعليم و تعلّم پرداخت .\r\nمرحوم سيد مرتضى واعظى سبزوارى در منازل علماى بزرگ مشهد مثل بيت آية اللّه العظمى ميلانى ، آية اللّه قمى ، مجتهدى ، و منزل شيخ محمّد تقى و آية اللّه مرواريد سخنرانى مىكرد و در بالاسر حضرت گاهى به جاى آية اللّه العظمى حاج سيد يونس اردبيلى و آية اللّه سيد جواد خامنه‌اى نماز مىخواند .\r\nايشان در نهايت زهد زندگى مىكرد و موقع فوت هيچ اندوخته‌اى نداشت و در مراثى ائمه ، خودش نيز گريه مىكرد . در خلوت شب به مستمندان آذوقه مىبرد و براى استشفا آب نيسان را مىگرفت و دعا مىخواند . سفرى به كربلا رفت ، ايشان حدود 83 سال زيست و در 1347 ه ش چشم از جهان فروبست و در صحن انقلاب ( دار الاجابة ) كنار قبر مرحوم حاج شيخ مجتبى قزوينى دفن شد .\r\nابراهيم زنگنه\r\n\r\n( 445 ) واله - محمّد ( 1310 - 1375 ه ش )\r\nشيخ محمّد واله فرزند محمّد رضا از علماى خودساخته و وارسته و نيز از خطباى مخلص و دلسوز و اساتيد علم اخلاق حوزهء علميهء خراسان بود . روز سوم ديماه 1312 ه ش در خانواده‌اى مذهبى و متديّن در شهر كاشمر متولّد شد . در اين شهر به تحصيل پرداخت و\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nدوره‌هاى مقدماتى و سطح را به پايان رسانيد .\r\nاز همان اوان نوجوانى در زمينهء تهذيب نفس و صفاى باطن ، اعجاب همگان را برمىانگيخت و به داشتن اين صفات زبانزد خاص و عام گرديد . پس از فوت پدر ارث قابل توجّهى نصيبش شد ، ولى ازآنجاكه گرايشهاى عارفانه‌اى داشت به مال و ذخاير دنيوى بىاعتنا بود و تقريبا همه را صرف احياى معارف قرآن و عترت و طلاب علوم دينى و نيازمندان نمود .\r\nدر 25 سالگى براى تكميل تحصيلات و سكونت به مشهد هجرت كرد و در حوزهء مشهد نيز دروس رسائل و مكاسب و كفايه را در محضر آية اللّه شيخ هاشم قزوينى خواند . چون از هوش و استعداد سرشارى برخوردار بود پس از خاتمهء هر جلسهء درس ، شاگردان گرد ايشان جمع مىشدند و او درس همان جلسه را تقرير مىكرد .\r\nدورهء خارج و تفسير را در خدمت آية اللّه ميرزا جواد آقا تهرانى گذرانيد و همچنين از درس خارج آية اللّه ميرزا حسنعلى مرواريد نيز استفاده مىبرد .\r\nايشان در تواضع و ادب و عبادت و تقوا و زهد بىريا آيينهء تمام‌نماى استادش مرحوم ميرزا جواد آقا بود . از زمانى كه به مشهد عزيمت نمود بود شيفتگان علم و معرفت و كمال بر گرد وجودش حلقه مىزدند و از محضرش استفاده‌هاى فراوانى مىبردند . ايشان در مدارس علوم دينى سليمانيه ، على بن ابى طالب و مدرسهء موسوىنژاد و مدرسهء بعثت تدريس مىكرد و جلسات درس اخلاق او تجسّم كامل اخلاق حميده ، روح ايمان و اخلاص بود .\r\nواله در سال 1368 ه ش به بيمارى سختى دچار شد و در بيمارستان شاهين‌فر مشهد بسترى گرديد و در مدتى كه در بستر بيمارى حضور داشت هميشه در اطاقش مجلس دعا و ذكر مصيبت برقرار بود و از كثرت علاقه‌اى كه به اهل بيت عصمت و طهارت داشت هرگاه مدّاحى به عيادتش مىرفت از او مىخواست تا روضهء حضرت\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nسيد الشهداء برايش بخواند .\r\nدر تمام مدت عمر پربركتش شهر كاشمر و حوزهء علميهء آنجا از وجود وى بهره‌مند بود . هرچند گاهى به كاشمر مىرفت و مدّتى در آنجا اقامت مىنمود و با تشكيل جلسات متعدّدى مردم آنجا از ارشاد و سخنان پندآميزش بهره‌مند مىشدند . يك سال آخر عمر خود را در كاشمر گذراند و به رغم تقاضاهاى مكرّر افراد مبنى بر بازگشت ، وى قبول نمىنمود . تا اينكه در سحرگاه روز شنبه 22 ارديبهشت سال 1375 ه ش / 22 ذيحجه سال 1416 ه ق در حال نماز دار دنيا را وداع گفت و پس از تشييع جنازهء باشكوهى در صحن آزادى مقابل غرفهء 24 در جوار حضرت على بن موسى الرضا عليه السّلام مدفون گرديد .\r\nمرحوم واله هواهاى نفسانى را در وجود خود مهار كرده و كمالات اخلاقى را در خود گرد آورده بود . همواره و در همه حال ، در پى كسب رضاى حق بود و به‌جز آن وقعى نمىنهاد . قول و عمل او درس‌آموز اهل علم و طلاب و ساير مردمان بود . با رزمندگان اسلام انس و الفتى ديدنى داشت و شيفتگان كمالات معنوى را به خود مجذوب مىساخت .\r\nسخنش آموزنده بود و عملش ديگران را به آخرت ترغيب مىكرد . از نام و شهرت گريزان بود و از تظاهر و تصنّع و تقدّس‌نمايى به سختى پرهيز داشت ، ولى اين‌همه سبب گوشه‌نشينى و دورى او از مردم نگرديد . از خودستايى و اظهار كمال واهمه مىكرد ، ولى به اين بهانه هرگز شانه از زير بار ارشاد و هدايت تهى ننمود .\r\nحمايت از انقلاب و نظام را مسئوليت شرعى و وظيفه مهم تبليغى خود مىدانست و خطابه او سنگرى استوار در جهت دفاع از اساس انقلاب و ارزشهاى والاى آن بود .\r\nمعاشرت او با ديگران به دستورهاى شرع عينيت مىبخشيد ، بسيار فروتن بود . او به واقع خود را هيچ نمىديد . هرگونه تذكر هرچند كوچك را ، با خوش‌رويى و از دل‌وجان پذيرا بود و از\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nتذكردهنده ، با اهميت و بزرگداشت تشكر مىكرد و در حضور ديگران ، از او تجليل و قدردانى مىنمود و به صراحت ، سخن قبلى خود را تخطئه مىكرد . در حسن خلق و خوش‌رويى و حسن سلوك با ديگران و احترام به كوچك و بزرگ ، ديدنى بود و با نگاه روياروى او هيچ‌كس آزرده نمىشد .\r\nهرگز با زبان و عمل خود كسى را نيازرد . حتى اگر تذكّرى مىداد با مقدّمه و دلنوازى و رعايت ادب و احترام همراه بود . در خانه او ، به روى همه باز بود و واردان را خود پذيرايى مىكرد .\r\nهرگز غيبت نمىكرد ، بدگويى و عيب‌جويى از او شنيده نشد . در ارتباط با ديگران و حقوق مردم حساسيّت فوق‌العاده و تأكيد فراوان داشت . بر تهجّد و توسّل و نماز اوّل وقت و جماعت و تشرّف به حرم مطهّر امام رضا عليه السّلام و ذكر و انجام سنن و آداب و اجتناب از محرّمات و شبهات مراقبت كامل داشت . در خدمت و احسان به ديگران و كارگشايى در حدّ توان مىكوشيد . از جمله وقتى بدهكارى شكوه قرض خود را پيش او برده بود ، او كتابى كمياب و مورد نياز خود را به كتابفروشى فروخته بود و مشكل مالى او را حل كرده بود و پس از چندى به دليل نياز همان كتاب را به چند برابر قيمت قبلى از آن كتابفروش خريده بود . با وضو منبر مىرفت و نسبت به گفتار خود تحفظ داشت .\r\nمجتبى الهى\r\n\r\n( 446 ) ودود - حسن ( 1303 - 1374 ه ق )\r\nشيخ حسن ودود ملقب به « شمس المحدثين » از علما و اساتيد و محدثين و موثقين زمان خويش و نيز از وعاظ و سخنوران خراسان و اهل منبر بوده است .\r\nبه سال 1303 ه ق در محلهء عيدگاه مشهد متولد شد و پس از تحصيلات علوم دينى با آخوند ملا على تونى كه از زهاد آن عصر و متولى مدرسهء\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nفاضلخان بود مأنوس گرديد .\r\nوى به ارشاد و هدايت مردم و ذكر اهل بيت عصمت و طهارت اشتغال داشت و در مدرسهء فاضلخان و مسجد گوهرشاد تدريس مىكرد ، تا اينكه در 71 سالگى روز دهم رجب سال 1374 ه ق در مشهد درگذشت .\r\nضميمهء تاريخ علماى خراسان / 284\r\nابراهيم زنگنه\r\n\r\n","description":"","footnote":"","page_name":" 518 ","page_number":518},
  {"content":"\r\n\r\n\r\nه\r\n\r\n( 447 ) هاشمىنژاد - سيّد عبد الكريم ( 1311 - 1360 ه ش )\r\nمجاهد شهيد سيّد عبد الكريم هاشمىنژاد كه يكى از چهره‌هاى روحانيت مبارز است ، به سال 1311 ه ش در بهشهر متولد شد . در اوايل نوجوانى به روستاى كوهستان دو كيلومترى بهشهر رفت و در خدمت حضرت آية اللّه كوهستانى به تحصيل پرداخت ، وى هميشه اين دوران را نقطهء عطفى در زندگى دينى خويش مىدانست .\r\nوى براى ادامه و تكميل تحصيلات عازم قم شد و در آنجا از محضر حضرت آية اللّه العظمى بروجردى و همچنين از محضر حضرت آية اللّه العظمى امام خمينى به مدت 14 سال تا سال 1340 بهره جست و بارها مورد تشويق و تقدير اساتيد خود قرار گرفت .\r\nايشان هم‌زمان با رحلت آية اللّه بروجردى به مشهد هجرت كرد و در حوزهء علميه مشغول تدريس شد و جلساتى را در كانون بحث و انتقاد دينى براى دانشجويان و افراد مشتاق دنبال\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nمىكرد . اين جلسات به صورت آزاد اداره مىشد و نزديك 17 سال دوام آورد ، تا اينكه ساواك ايشان را از شركت در اين بحثها بازداشت .\r\nدر نهضت 15 خرداد ، هاشمىنژاد به پيام امام لبيك گفت . در شب 15 خرداد ، شبى كه سپيده‌دم آن حماسهء آغاز انقلاب اسلامى را رقم زد ، او جزء اولين دستگيرشدگان بود .\r\nدر آن شب كه حضرت امام خمينى رهبر كبير انقلاب قدس سره در زندان بسر مىبرد ، رژيم پهلوى به منزل بيش از چهل تن از روحانيون سرشناس و آزاديخواه پيرو راه امام هجوم برد و همهء آنها را دستگير كرد . به اين پندار كه با قطع ريشه‌هاى اصلى ، درخت انقلاب را بخشكاند . ايشان از سال 1342 تا 1357 ، پنج بار بازداشت شد . بازداشت دوم ايشان به جريان مسجد فيل مربوط مىشد .\r\nروز 22 مهر سال 42 سخنرانى وى در مسجد فيل عليه بىبندوبارى زنان كه از سوى رژيم پهلوى دنبال مىشد ، به درگيرى ميان مردم و نيروهاى امنيتى انجاميد و دو نفر به شهادت رسيدند و ساواك ايشان را دستگير نمود .\r\nاو پس از پايان يافتن دومين دورهء دستگيرىاش به مبارزات خود بعد تازه‌اى بخشيد و با فعاليت بيشتر ، جلسات بحث و انتقاد را در كانونهاى گرم و پرشور نسل جوان ادامه داد و به سؤالات فراوانى كه در ذهن فرزندان اسلام پديد مىآمد پاسخ مىداد و همچنين حوزهء درس فقه و اصول او مرتّبا داير بود . استاد شهيد كه در مشهد در هيچ مكانى حق منبر رفتن و سخنرانى را نداشت ، در اين مدت توانست در شهرستانهاى مختلف ايران سخنرانيهاى تكان‌دهنده‌اى ترتيب دهد و هيچ‌گاه دست از فعاليّت و روشن كردن مردم و برملا ساختن جنايات رژيم شاه برنداشت تا اينكه بار ديگر در سال 1350 پس از ده شب سخنرانى مستمر پيرامون علت عقب‌ماندگى مسلمين در يكى از مساجد شيراز دستگير و زندانى شد و سپس براى هميشه در سرتاسر\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nكشور ممنوع المنبر شد .\r\nاو در مدتى كه نمىتوانست به منبر برود به نشر آثار قلمى پرداخت . از آثار اوست : مناظرهء دكتر و پير ؛ درسى كه حسين به انسانها آموخت ؛ تقريرات اصول آية اللّه شيخ على كاشانى ؛ هستىبخش ؛ رهبران راستين ؛ مسائل عصر ما ؛ قرآن و كتابهاى ديگر آسمانى ؛ مشكلات مذهبى روز ؛ راه سوم بين كمونيزم و سرمايه‌دارى ؛ ولايت فقيه ؛ زهرا ( ع ) مكتب مقاومت .\r\nشهيد هاشمىنژاد و حضرت آية اللّه خامنه‌اى رهبر انقلاب و حضرت آية اللّه طبسى توليت عظماى آستان قدس رضوى مثلث مقاومتى را به وجود آوردند كه در اواخر دوران رژيم پهلوى همواره در كنار يكديگر در شهر مقدس مشهد براى آزادى و رهايى مردم از جنگ استبداد فعاليت داشتند .\r\nشهيد هاشمىنژاد روز 18 تيرماه 54 به اتهام اقدام عليه امنيت كشور ، همراه آية اللّه واعظ طبسى و تنى چند از مبارزين دستگير و روز دوم ديماه 54 به دو سال زندان محكوم شد .\r\nآخرين بازداشت ايشان مربوط مىشود به روز 22 خرداد 57 و اوج‌گيرى انقلاب اسلامى كه پس از يك روز با تحصن مردم در بيت آية اللّه العظمى سيّد عبد اللّه شيرازى آزاد شد .\r\nايشان بدون ترديد يكى از گردانندگان اصلى انقلاب اسلامى در مشهد بود تا اينكه روز 7 مهر 1360 به دست منافقان به شهادت رسيد و چشم از حيات مادى فروبست و به ملكوت الهى پيوست . و روز هشتم مهر در محل دارالسلام حرم مطهّر به خاك سپرده شد .\r\nمجلهء پيام انقلاب ، 9 مهر ماه 1362 / 14 - 18 ، شهداى روحانيّت شيعه 1 / 575 - 576 .\r\nابراهيم زنگنه\r\n\r\n( 448 ) هروى - محمّد حسن ( 1181 - 1254 ه ق )\r\nشيخ محمّد حسن فرزند حاج على اصغر بيك ملك التجار افغانستان ، از\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nعلما و عرفاى قرن سيزدهم هجرى است . در سال 1181 ه ق در هرات تولد يافت و از ارباب تجارت شد . وقتى كه اسماعيل ازغدى عارف معروف ( م 1231 ه ق ) ، به هرات سفر كرد ، تحت تأثير او دست از تجارت كشيد و به سير و سلوك پرداخت و در اندك‌زمانى مورد توجه عام و خاص قرار گرفت .\r\nمحمّد شاه قاجار هنگام محاصرهء هرات او را محترمانه به مشهد فرستاد و او در مشهد بود تا اينكه به سال 1254 ه ق درگذشت و در قبرستان قتلگاه دفن شد .\r\nتاريخ علماى خراسان / 72 ، مطلع الشمس / 684 - 685 ، اعيان الشيعة 9 / 143 .\r\nابراهيم زنگنه\r\n\r\n( 449 ) هروى مشهدى - سيّد محمّد ( 1257 - 1322 ه ق )\r\nسيد محمّد فرزند حسن بن علينقى بن مهدى حسين هندى هروى مشهدى از علما و ائمهء جماعت مشهد مقدّس رضوى است .\r\nوى رجب سال 1257 ه ق متولد شد و پس از تكميل تحصيلات به امامت جماعت و تدريس سطوح ادب عرب در حوزه علميّهء مشهد پرداخت و در ضمن تحقيقات و تأليفات چندى را به انجام رسانيد كه از جمله : رساله « رشف العسل و كشف الغزل » در آداب سلوك و نيز شرح يك غزل حافظ كه در سال 1316 ه . ق در مشهد به چاپ رسيده است .\r\nاو در 29 ذىالحجه سال 1322 ه . ق در مشهد درگذشت و در رواق رضوى موسوم به راهرو كشيك‌خانه دفن شد .\r\nفهرست كتب خطى آستان قدس 6 / 534 ، ضميمهء تاريخ علماى خراسان / 316 ، سند شمارهء 28 / 12002 اداره اسناد آستان قدس رضوى .\r\nابراهيم زنگنه\r\n\r\n( 450 ) همدانى - عبد المجيد ( 1267 - 1346 ه ق )\r\nشيخ عبد المجيد همدانى فرزند عبد الوهاب از علماى پارسا و متقى و\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nنيز فقهاى قرن 13 و 14 هجرى است كه سالها در مشهد مقدس رضوى زيست .\r\nوى سال 1276 ه ق در همدان متولد شد . علوم مقدماتى را نزد چندين نفر از فضلا فراگرفت و در حدود سال 1298 به عراق رفت و چندين سال در كربلا از محضر درس فاضل اردكانى و آية اللّه حاج زين العابدين مازندرانى استفاده برد و بعد از وفات آنها به نجف اشرف رفت و در خدمت حاج ميرزا حسين خليلى و ساير اساتيد حوزه به درجهء اجتهاد رسيد و سال 1316 ه ق به امر استاد ميرزا حسين خليلى به همدان مراجعت نمود و به وظايف شرعى خود مشغول گشت .\r\nسال 1338 به زيارت عتبات مشرف شد . از عبّاد به شمار مىرفت و كراماتى چند به وى نسبت داده‌اند .\r\nمؤلّف نقباء البشر مىنويسد :\r\n« چون مرا با وى علاقهء دوستى و برادرى بود وقتى از وى خواهش كردم كه چيزى از آن كرامات به من گويد ، چنين فرمود : كه سال 1299 من از كاظمين پياده به زيارت عسكريين روانه شدم و چون نيم فرسنگ از خان المشاهدة كه اكنون نيز موجود و ايستگاه قطار است گذشتم ، سخت از پيادگى و تشنگى به زحمت افتادم و از قافله عقب ماندم و راه را گم كردم و ترسى تمام در خود يافتم و براى نجات از آن حالت به ائمه عليهم السلام متوسل شدم . ناگهان دو نفر پيدا شدند و از آبى كه همراه داشتند به من دادند و اندكى با من آمدند كه به قريه‌اى رسيدم و پرسيدم اينجا كجاست ؟ گفتند : دجيل است ناگهان ملتفت شدم كه آنها با من نيستند و اثرى از آنها نيافتم و از قافله پرسيدم گفتند هنوز نيامده و من به انديشه و انتظار فرورفتم تا پس از پنج ساعت قافله رسيد » .\r\nكرامات ديگرى هم دربارهء ايشان در نقباء البشر و مكارم الآثار آمده است . او سالها در مشهد رضوى مجاور بود و در ضمن به عتبات رفت و آمد مىكرد تا\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nاينكه در سال 1346 ه ق در مشهد درگذشت و آثارى چند مانند : مجالس الواعظ و مختصر الاحكام از او به جاى مانده است .\r\nنقباء البشر 4 / 1324 - 1325 .\r\nابراهيم زنگنه\r\nهمدانى - محمّد باقر - اصفهانى - محمّد باقر\r\n\r\n","description":"","footnote":"","page_name":" 524 ","page_number":524},
  {"content":"\r\n\r\n\r\nى\r\n\r\n( 451 ) يزدى - حسين ( - 1352 ه ق )\r\nسيّد حسين يزدى معروف به « ميبدى » از علما و فقها و ائمّهء جماعت مشهد مقدّس است . وى در اصل از مردم ميبد يزد بود كه پس از سالها تحصيل و رسيدن به درجهء اجتهاد ، به واسطهء علاقه‌اى كه به خاندان عصمت و طهارت داشت از زادگاه و موطن اصلى خويش دل كند و مجاورت حضرت رضا عليه السّلام را برگزيد .\r\nچون مورد وثوق و احترام خاصّ عموم مردم بود به امامت جماعت برگزيده شد و سالها به ارشاد ملّت و ترويج و نشر احكام اسلامى پرداخت و نيز در مدرسهء علينقى ميرزاى مشهد به تدريس مشغول گرديد و عده‌اى از فضلا و طلّاب علوم دينى از وى كسب فيض مىكردند تا آنكه به نوشتهء مرحوم حاج شيخ على اكبر مروّج خراسانى در سوانح ، روز هفدهم شعبان سال 1352 ه ق دار فانى را وداع گفت و در همان مدرسهء علينقى ميرزا كه به تدريس مشغول بود و نيز سمت سرپرستى آن را داشت مدفون گرديد .\r\nضميمهء تاريخ علماى خراسان / 308\r\nابراهيم زنگنه\r\n\r\n( 452 ) يزدى - عبد الخالق ( ح 1206 ق - 1268 ه ق )\r\nمولانا عبد الخالق يزدى عالمى دينى ، واعظ و مدرّس ، فرزند\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nعبد الرحيم يزدى مجتهد و واعظ ، از علماى سدهء سيزده هجرى است .\r\nدر يزد به دنيا آمد ، فقه را از حضور شيخ احمد بن زين الدّين احسائى فراگرفت و در اصول از خدمت شريف العلماء بهره برد . پس از مدتى اقامت در يزد به مشهد آمد و تا آخر عمر در توحيدخانه حرم تدريس مىكرد و در مناسبت‌هاى خاصّ به موعظه مىپرداخت . چون از مسلك شيخيه پيروى مىكرد با علماى معاصر خود مجالس مناظره داشت تا اينكه به سال 1268 ه ق در مشهد درگذشت .\r\nصاحب الكرام البررة مىنويسد قبر او در سوق الصياغين مشهد الرضا مشهور است . مصائب الائمه در حديث و بيت الاحزان فى مصائب السادات الزمان ، الخمسة الطاهرة من ولد عدنان در مقتل و معين الطالبين در اصول و معين المجتهدين و رساله‌اى در صلاة جمعه در فقه از آثار اوست .\r\nالكرام البررة 2 / 723 ، مطلع الشمس / 687 ، تاريخ علماى خراسان / 105 ، الذريعة 15 / 73 ، اعيان الشيعة 7 / 457 ، ريحانة الادب 6 / 389 ، نجوم السرد / 415 ، 421\r\nغلامرضا جلالى\r\n\r\n( 453 ) يزدى - عبد اللّه ( 1278 - 1370 ه ش )\r\nشيخ عبد اللّه يزدى فرزند غلام رضا متخلّص به « شهودى » كه او را « قدوة الخطباء و المحدثين » نوشته‌اند از گويندگان و وعّاظ نامى خراسان است .\r\nسال 1278 ه . ش در مهرجرد يزد تولد يافت و تحصيلات مقدّماتى خود را در يزد طى كرد سپس به مشهد مقدس\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nآمد و در اين شهر ساكن شد و از محضر علماى مشهد بخصوص مرحوم آية اللّه ميرزا مهدى غروى اصفهانى كسب فيض نمود .\r\nاو تمام عمر خويش را در علوم اهل بيت عليهم السّلام و تبليغ معارف الهى صرف كرده و در بهمن‌ماه سال 1370 ه . ش در مشهد وفات يافته و در روز بيست و چهارم بهمن در زير صحن آزادى بلوك 145 مدفون گرديد .\r\nاز آثار ايشان است : رساله‌اى در منطق به فارسى ، رساله‌اى در ردّ فلاسفه و صوفيّه ، رساله‌اى در مطالب متفرّقه و ديوان اشعارى كه هنوز به چاپ نرسيده است .\r\nيكى از اشعار او در توسّل به حضرت ولى عصر عليه السّلام مخمّس زير است :\r\n اى صبح ازل از گل روى تو هويدا * شام ابد از سنبل گيسوى تو پيدا\r\nاى سنبل و گل بلبل دل واله و شيدا * مثل تو بود بر دل‌وجان سرّ هويدا\r\nاى چهره و خال و خط تو صفحهء قرآن \r\nگنجينهء دانشمندان 7 / 196 - 198 .\r\nيزدى - على - واعظ يزدى - على\r\n\r\n( 454 ) يزدى - محمّد رضا ( - 1333 ه . ق )\r\nشيخ محمد رضا يزدى از اساتيد مدرسه سليمان خان بود و فقه و اصول و ادبيات تدريس مىكرد و مرحوم حاج شيخ على اكبر مروج از شاگردان ايشان است . وى شب يازدهم ذىالحجه سال 1333 ه . ق درگذشت و در دار الضيافه دفن شد .\r\nغلامرضا جلالى\r\n\r\n( 455 ) يزدى - محمّد معصوم ( سدهء 12 هجرى )\r\nمولانا محمّد معصوم يزدى از علما و فضلاى قرن دوازدهم هجرى و معاصر با\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nشاه سلطان حسين صفوى است . از وى شرح حال دقيقى در دست نيست ، ولى آنچه مسلم است او در اوايل جوانى به منظور تحصيل و مجاورت بارگاه ملكوتى حضرت رضا عليه السّلام از يزد به مشهد آمد و بعد از تكميل تحصيلات علوم دينى در اين شهر اقامت گزيد .\r\nدر بين مردم به فضيلت و تقوا و تقدّس شهرت داشت و مورد اعتماد ساكنان ارض اقدس بود از جمله با ميرزا شمس الدّين محمّد از مشاهير سادات رضوى مشهد و مؤلف كتاب وسيلة الرضوان ارتباط دوستانه و نزديك داشت .\r\nاز تاريخ مرگ وى اطلاع صحيحى در دست نيست . مؤلف ستارگان در كنار خورشيد ولايت او را جزء دانشمندان اسلامى و مدفون در رواق دارالسيادهء مباركه آورده است .\r\nمطلع الشمس / 701 ، ستارگان در كنار خورشيد ولايت / 15 ، اعيان الشيعة 1 / 57 .\r\nابراهيم زنگنه\r\n\r\n( 456 ) يزدى بافقى - سيّد محمّد امين ( - 1340 ه ش )\r\nسيد محمّد امين يزدى بافقى از فضلا و واعظان مشهور مشهد بود كه سالها در حوزهء علميهء مشهد به تحصيل و تدريس اشتغال داشت .\r\nدر شهر بافق متولّد شد و تحصيلات مقدّماتى خود را در آنجا گذراند ، سپس جهت ادامه تحصيلات علوم دينى به مشهد آمد و پس از كسب كمالات در همين حوزه به تدريس مشغول شد .\r\nايشان در مشهد به زهد و تقوا مشهور بود ، سالها به وعظ و تبليغ احكام دين مبين اسلام و ذكر مناقب و مصائب اهل بيت عليهم السّلام اشتغال داشت و از گويندگان نامى ارض اقدس رضوى به شمار مىرفت . در اوايل دههء اول 1340 ه ش در مشهد درگذشت و در دار السياده به خاك سپرده شد .\r\nستارگان در كنار خورشيد ولايت / 24 .\r\n\r\n","description":"","footnote":"","page_name":" 528 ","page_number":528},
  {"content":"\r\n\r\n\r\n[ فهرستها 
  ]\r\n\r\nفهرست منابع\r\n1 - آتشكده آذر ، لطف على بيگ آذر بيگدلى ، تصحيح جعفر شهيدى ، تهران ، مؤسسه نشر كتاب 1337 .\r\n2 - آثار الحجه ، محمّد شريف رازى ، قم ، كتابفروشى برقعى 1332 .\r\n3 - آشناى عرشيان ( شرح حال و آثار مهدى الهى قمشه‌اى ) ، غلامرضا گلى زواره‌اى ، قم ، انتشارات قيام 1376 .\r\n4 - آينه دانشوران ، عليرضا ريحان يزدى با مقدمه ناصر باقرى بيدهندى ، قم ، كتابخانه مرعشى ، چاپ اوّل 1372 .\r\n5 - ابواب الهدى ، مهدى اصفهانى ، مشهد ، محمّد باقر نجفى يزدى 1363 .\r\n6 - اتركنامه ( تاريخ جامع قوچان ) ، رمضانعلى شاكرى ، تهران ، انتشارات اميركبير 1365 .\r\n7 - اثرآفرينان ( زندگينامه نام‌آوران فرهنگى ايران از آغاز تا سال 1300 ش ) ، زير نظر سيد كمال حاج سيد جوادى ، تهران ، انجمن آثار و مفاخر فرهنگى ، چاپ اوّل 1377 .\r\n8 - احسن التواريخ ، حسن بيگ روملو ، به كوشش عبد الحسين نوايى ، تهران ، انتشارات بابك ، چاپ اوّل 1357 .\r\n9 - احسن الوديعه ، محمّد مهدى موسوى اصفهانى ، بغداد ، مطبعه نجاح 1348 ق .\r\n10 - اختران فروزان رى و تهران ، محمّد شريف رازى ، قم ، كتابخانه الزهراء ، چاپ اوّل بىتا .\r\n11 - از مشروطه تا جمهورى نگاهى به ادوار مجالس قانون‌گذارى در دوران مشروطيت ، تحقيق\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nو نگارش يونس مرواريد ، تهران ، نشر اوحدى 1377 .\r\n12 - استرآبادنامه ، مسيح ذبيحى ، با همكارى ايرج افشار و محمّد تقى دانش‌پژوه ، تهران ، انتشارات اميركبير ، چاپ اوّل 1356 .\r\n13 - اسرار التوحيد ، محمّد منور ، تصحيح دكتر محمد رضا شفيعى كدكنى ، تهران ، انتشارات آگاه 1366 .\r\n14 - الاعلام ، خير الدّين زركلى ، بيروت ، دار العلم للملايين 1986 م .\r\n15 - اعلام الورى باعلام الهدى ، فضل بن حسن طبرسى ، نجف ، مكتبه الحيدرية 1390 ق .\r\n16 - اعيان الشيعة ، سيد محسن امين ، بيروت ، دار التعارف للمطبوعات 1403 ق .\r\n17 - اكبرنامه ، ابو الفضل بن مبارك به كوشش غلامرضا طباطبايى مجد ، تهران ، مؤسسه مطالعات و تحقيقات فرهنگى 1372 .\r\n18 - امل الآمل ، شيخ محمّد بن حسن حر عاملى ، تحقيق سيد احمد حسينى ، انتشارات جاويد 1362 .\r\n19 - بحث در آثار و احوال حافظ ، قاسم غنى ، تهران ، انتشارات زوار 1369 .\r\n20 - بزرگان سيستان ، ايرج افشار سيستانى ، تهران ، انتشارات ديبا 1367 .\r\n21 - بزرگان قاين ، سيد محسن سعيدزاده ، قم ، انتشارات ناصر 1369 .\r\n22 - بناهاى تاريخى خراسان ، على اصغر صفرى ، اداره كل و فرهنگ خراسان ، مشهد ، بىنا ، بىتا .\r\n23 - بهارستان ، محمّد حسين آيتى بيرجندى ، تهران ، شركت سهامى انتشار 1327 .\r\n24 - بهشت شرق ، حسين موسوى ، مشهد ، چاپخانه زوار 1341 .\r\n25 - بيان سبل الهداية فى ذكر اعقاب صاحب الهدايه يا تاريخ علمى و اجتماعى اصفهان در دو قرن اخير ، مصلح الدّين مهدوى ، قم ، نشر الهدايه 1367 .\r\n26 - بيرجند امروز ، غلامرضا يزدانى شواكند ، مشهد ، دانشگاه مشهد ، چاپ اوّل 1378 .\r\n27 - بيرجند نگين كوير ، محمّد رضا بهنيا ، تهران ، انتشارات دانشگاه تهران ، چاپ اوّل 1380 .\r\n\r\n","description":"","footnote":"","page_name":" 530 ","page_number":530},
  {"content":"\r\n\r\n28 - تاريخ آستان قدس ، على مؤتمن ، مشهد ، بىنا ، چاپ دوم 1355 .\r\n29 - تاريخ اردبيل و دانشمندان ، فخر الدّين موسوى اردبيلى ، نجف ، مطبعه الادب 1347 .\r\n30 - تاريخ بيهق ، ابو الفضل بيهقى تصحيح سعيد نفيسى ، تهران ، انتشارات سنائى 1332 .\r\n31 - تاريخ پانصدساله خاندان شهرستانى ، تحقيق و تأليف محمّد قاسم هاشمى ، اصفهان ، مؤلف ، چاپ اوّل 1381 .\r\n32 - تاريخ تذكره‌هاى فارسى ، احمد گلچين معانى ، انتشارات كتابخانه سنائى ، چاپ دوم ، 1363 .\r\n33 - تاريخ جرايد و مجلات ايران ، محمّد صدر هاشمى ، اصفهان ، انتشارات كمال 1363 .\r\n34 - تاريخ روضة الصفاى ناصرى ، رضا قلى خان هدايت ، قم ، انتشارات پيروز ، 1339 .\r\n35 - تاريخ عالم‌آراى عباسى ، اسكندر بيگ منشى ، تهران ، انتشارات اميركبير 1350 .\r\n36 - تاريخ علماى خراسان ، عبد الرحمن مدرس ، تصحيح محمّد باقر ساعدى ، مشهد ، نشر ديانت ، بىتا .\r\n37 - تاريخ مختصر احزاب سياسى ايران ، محمّد تقى ملك‌الشعراى بهار ، تهران ، انتشارات اميركبير 1371 .\r\n38 - تاريخ نظم و نثر در ايران و در زبان فارسى ، سعيد نفيسى ، تهران ، انتشارات فروغى 1363 .\r\n39 - تاريخ نيشابور ، ابو الحسن عبد الغافر فارسى ، تحقيق محمّد كاظم محمودى ، قم ، انتشارات حوزه علميه ، 1362 .\r\n40 - تاريخ و سفرنامه حزين ، محمّد على حزين لاهيجى ، تصحيح على دوانى ، تهران ، انتشارات مركز اسناد انقلاب اسلامى 1375 .\r\n41 - تاريخ يزد ، عبد الحسين آيتى ، يزد ، بىنا 1317 .\r\n42 - تتميم امل الآمل ، عبد النبى قزوينى ، مصحح سيد احمد حسينى ، قم ، كتابخانه آية اللّه مرعشى ، چاپ اوّل 1407 ق .\r\n43 - تحليلى از نهضت امام خمينى ، حميد روحانى ، تهران ، انتشارات راه امام 1360 .\r\n\r\n","description":"","footnote":"","page_name":" 531 ","page_number":531},
  {"content":"\r\n\r\n44 - تذكرة الاولياء ، فريد الدّين عطار نيشابور ، تهران ، دنياى كتاب ، 1361 .\r\n45 - تذكره رياض العارفين ، آفتاب راى لكهنوى ، تصحيح و مقدمه حسام الدّين راشدى ، اسلام‌آباد ، انتشارات مركز تحقيقات فارسى ايران و پاكستان 1396 ق .\r\n46 - تذكره سخنوران نائين ، جلال نائينى ، تهران ، فرهنگ ايران‌زمين ، 1361 .\r\n47 - تذكره سخنوران يزد ، اردشير خاضع ، حيدرآباد دكن ، كتابفروشى خاضع 1341 .\r\n48 - تذكره شعراى يزد ، عباس فتوحى يزدى ، تهران ، فرهنگ ايران‌زمين 1366 .\r\n49 - تذكرة القبور يا دانشمندان و بزرگان اصفهان ، سيد مصلح الدّين مهدوى اصفهان ، اصفهان ، كتابفروشى ثقفى ، چاپ دوم 1348 .\r\n50 - تذكره مجالس النفائس ، عليشير نوايى به سعى و اهتمام على اصغر حكمت ، تهران ، منوچهرى 1363 .\r\n51 - تذكره مدينة الادب ، محمّد على مصباحى نائينى ، تهران ، كتابخانه مجلس شوراى اسلامى ، چاپ اوّل 1376 .\r\n52 - تذكره نصرآبادى ، محمّد طاهر نصرآبادى ، تصحيح وحيد دستگردى ، تهران ، كتابفروشى فروغى 1352 .\r\n53 - تذكره هفت‌اقليم ، امين احمد رازى ، تهران ، مؤسسه مطبوعاتى علمى ، بىتا .\r\n54 - تراجم الرجال ، احمد حسينى ، قم ، مجمع ذخائر اسلاميه 1404 ق .\r\n55 - تعليقه امل الآمل ، ميرزا عبد اللّه افندى اصفهانى ، تحقيق احمد حسينى ، قم ، كتابخانه آية اللّه مرعشى 1410 ق .\r\n56 - تكاپوگر انديشه‌ها ( مصاحبه‌هاى علامه محمّد تقى جعفرى ) تنظيم على رافعى ، تهران ، دفتر نشر فرهنگ اسلامى 1377 .\r\n57 - تلبيس ابليس ، عبد الرحمن بن جوزى ، بيروت ، دار الكتب العلمية 1368 .\r\n58 - تنبيهات حول المبدأ و المعاد ، حسنعلى مرواريد ، مشهد ، بنياد پژوهشهاى اسلامى آستان قدس رضوى 1416 ق .\r\n\r\n","description":"","footnote":"","page_name":" 532 ","page_number":532},
  {"content":"\r\n\r\n59 - جستجو در تصوف ايران ، عبد الحسين زرين‌كوب ، تهران ، انتشارات اميركبير 1369 .\r\n60 - جشن‌نامه استاد مدرس رضوى ( مجموعه مقالات علمى و ادبى ) زير نظر ضياء الدّين سجادى ، تهران ، انجمن استادان زبان و ادبيات فارسى 1356 .\r\n61 - جواهر الاخبار ، بوداق منشى قزوينى ، تصحيح محسن بهرام‌نژاد ، تهران ، نشر ميراث مكتوب 1378 .\r\n62 - حبيب السير ، غياث الدّين بن همام الدّين خواندمير ، تهران ، انتشارات خيام 1353 .\r\n63 - حديقة الشعراء ، احمد ديوان‌بيگى شيرازى ، تصحيح دكتر عبد الحسين نوايى ، تهران ، انتشارات زرين 1346 .\r\n64 - حيات جاودانى زندگانى آية اللّه العظمى سيد ابو الحسن موسوى اصفهانى ، جعفر موسوى اصفهانى با همكارى هادى ميرآقايى ، مشهد ، رستگار 1385 .\r\n65 - حياة المحقق الكركى و آثاره ، محمّد حسون ، قم ، منشورات احتجاج 1381 .\r\n66 - خاتمه مستدرك الوسائل ، حسين نورى ، قم ، مؤسسه آل البيت لاحياء التراث 1415 .\r\n67 - خاطرات حاج سياح ، به كوشش حميد سياح و تصحيح سيف اللّه گلكار ، تهران ، انتشارات اميركبير 1359 .\r\n68 - خدمات متقابل ايران و اسلام ، مرتضى مطهرى ، قم ، انتشارات اسلامى 1362 .\r\n69 - خصائص فاطميه ، محمّد باقر واعظ كجورى ، قم ، آل على 1384 .\r\n70 - خلاصة التواريخ ، قاضى احمد قمى ، تصحيح دكتر احسان اشراقى ، تهران ، دانشگاه تهران 1359 .\r\n71 - خلاصة الاثر فى اعيان القرن الحادى عشر ، محمّد امين محبى ، قاهره ، بىنا ، 1284 ق .\r\n72 - خورشيد تابان در علم قرآن ، احمد محدث خراسانى ، مشهد ، بنياد پژوهشهاى اسلامى آستان قدس رضوى 1372 .\r\n73 - دائرةالمعارف تشيع ، زير نظر احمد صدر حاج سيد جوادى - خرمشاهى تهران ، انتشارات سعيد محبى ، چاپ سوم 1375 .\r\n\r\n","description":"","footnote":"","page_name":" 533 ","page_number":533},
  {"content":"\r\n\r\n74 - دائرةالمعارف الشيعة العامة ، محمد حسين اعلمى ، بيروت ، مؤسسه اعلمى ، 1413 ق .\r\n75 - دائرةالمعارف فارسى ، غلامحسن مصاحب ، تهران ، شركت سهامى كتابهاى جيبى ، 1374 .\r\n76 - دانشمند آذربايجان ، محمّد على تربيت ، به كوشش غلامرضا طباطبايى مجد ، تهران ، انتشارات وزارت فرهنگ و ارشاد اسلامى ، چاپ اوّل 1378 .\r\n77 - دانشوران بجنورد ، على اكبر عباسيان ، تهران ، دانشگاه آزاد بجنورد ، 1372 .\r\n78 - دانشوران خراسان ، غلامرضا رياضى ، مشهد ، كتابفروشى باستان 1336 .\r\n79 - ديوان حاج ميرزا حبيب خراسانى ، به سعى على حبيب ، تهران ، انتشارات زوار ، چاپ سوم ، بىتا .\r\n80 - ديوان نجومى خراسانى ، مقدمه و تدوين حسين نجوميان ، مشهد ، بنياد پژوهشهاى اسلامى آستان قدس رضوى ، 1373 .\r\n81 - الذريعة الى تصانيف الشيعة ، محمّد محسن آقابزرگ تهرانى ، بيروت ، دار الاضواء ، چاپ سوم ، بىتا .\r\n82 - راهنما يا تاريخ آستان قدس ، على مؤتمن ، بىجا ، بىنا 1348 .\r\n83 - روضات الجنات ، محمّد باقر خوانسارى ترجمه محمّد باقر ساعدى ، تهران ، كتابفروشى اسلاميه 1398 ق .\r\n84 - رياض العلماء و حياض الفضلاء ، ميرزا عبد اللّه افندى ، قم ، خيام 1401 ق .\r\n85 - ريحانة الادب ، محمّد على مدرس تبريزى ، تهران ، كتابفروشى خيام 1346 .\r\n86 - زندگانى امام رضا ، حسين عمادزاده اصفهانى ، تهران ، محمّد ، چاپ دوم 1360 .\r\n87 - زندگانى و شخصيت شيخ مرتضى انصارى ، مرتضى انصارى ، تهران ، بىنا ، چاپ سوم 1369 .\r\n88 - زندگى و اشعار اديب نيشابورى ، با گفتارى از محمّد رضا شفيعى كدكنى به كوشش يد اللّه جلالى پندرى ، تهران ، چاپ و نشر بنياد مستضعفان 1367 .\r\n89 - زندگينامه رجال و مشاهير ايران ، حسن مرسل‌وند ، تهران ، انتشارات الهام 1369 .\r\n\r\n","description":"","footnote":"","page_name":" 534 ","page_number":534},
  {"content":"\r\n\r\n90 - زندگينامه رياضيدانان دوره اسلامى ، ابو القاسم قربانى ، تهران ، مركز نشر دانشگاهى 1365 .\r\n91 - سبزوار شهر دانشوران بيدار ، محمود بيهقى ، مشهد ، كتابستان 1370 .\r\n92 - ستارگان در كنار خورشيد ولايت ، سعيد ماهوان ، مشهد ، مؤسسه جغرافيايى و انتشارات ماهوان 1375 .\r\n93 - سراج المعانى در احوالات امام سيد ابو الحسن اصفهانى ، سيد ناصر حسين مرعشى ميبدى ، بىجا ، انتشارات اردشير 1375 .\r\n94 - سراج الانساب ، سيد احمد بن محمّد كياگيلانى ، تحقيق سيد محمود مرعشى - سيد مهدى رجايى ، قم ، كتابخانه آية اللّه مرعشى نجفى 1409 ق .\r\n95 - سرزمين و مردم ايران ، عبد الحسين سعيديان ، تهران ، علم و زندگى ، چاپ سوم 1363 .\r\n96 - سفرنامه خراسان و كرمان ، غلامحسين خان افضل الملك ، به اهتمام قدرت اللّه روشنى زعفرانلو تهران ، انتشارات توس ، بىتا .\r\n97 - سفرنامه سديد السلطنه ، محمّد على خان مينابى بندر عباسى ، تصحيح احمد اقتدارى ، تهران ، انتشارات بهنشر 1362 .\r\n98 - الشجرة المباركة فى انساب الطالبية ، امام فخر رازى ، تحقيق سيد مهدى رجائى ، قم ، مطبعه سيد الشهداء 1409 ق .\r\n99 - شجره طيبه ، محمّد باقر رضوى به اهتمام سيد محمّد تقى مدرس رضوى ، تهران ، چاپخانه حيدرى 1352 .\r\n100 - شخصيات ادركتها ، سيد صالح موسوى شهرستانى به كوشش سيد عباس موسوى شهرستانى ، قاهره ، بىنا ، چاپ اوّل 1398 .\r\n101 - شذرات الذهب فى اخبار من ذهب ، ابن عماد حنبلى ، بيروت ، دار الاحياء التراث العربى ، بىتا .\r\n102 - شرح حال رجال ايران ، مهدى بامداد ، تهران ، كتابفروشى زوار 1363 .\r\n\r\n","description":"","footnote":"","page_name":" 535 ","page_number":535},
  {"content":"\r\n\r\n103 - شمس الشموس يا تاريخ آستان قدس ، حاج محمّد احتشام كاويانيان ، اداره كل فرهنگ و هنر خراسان 1354 .\r\n104 - شمه‌اى از كرامات حاج شيخ حسنعلى نخودكى اصفهانى ، محمد على تولائى ، بىجا ، انتشارات محقق 1374 .\r\n105 - شهداى روحانيت شيعه در يك‌صدساله اخير ، على ربانى خلخالى ، قم ، مكتب الحسين 1402 ق .\r\n106 - شهيدان راه فضيلت ، عبد الحسين امينى ، ترجمه جلال الدّين فارسى ، تهران ، انتشارات روزبه 1363 .\r\n107 - صدسال شعر خراسان ، على اكبر گلشن آزادى ، به كوشش احمد كمال‌پور ، مشهد ، مركز آفرينشهاى هنرى آستان قدس رضوى 1373 .\r\n108 - ضميمه تاريخ علماى خراسان ، محمّد باقر ساعدى خراسانى ، مشهد ، بىنا 1341 .\r\n109 - طبقات اعلام الشيعة ، محمّد محسن آقابزرگ تهرانى ، مشهد ، دار المرتضى 1404 ق .\r\n110 - طرائق الحقائق ، محمّد معصوم شيرازى ، تصحيح محمّد جعفر محجوب ، تهران ، كتابخانه بارانى 1339 .\r\n111 - علماى بزرگ شيعه از كلينى تا خمينى ، م . جرفادقانى ، بىجا ، انتشارات معارف اسلامى ، چاپ اوّل 1364 .\r\n112 - فردوس التواريخ ، نوروز على بسطامى ، چاپ سنگى تبريز 1315 ق .\r\n113 - فردوس در تاريخ شوشتر ، علاء الملك حسينى مرعشى ، تصحيح مير جلال الدّين حسينى ارموى ، تهران ، انجمن آثار ملى 1352 .\r\n114 - فرزانه‌اى كه با نهج البلاغة زيست ، به كوشش مهدى مصطفوى ، قم ، دار الفكر 1370 .\r\n115 - فرهنگ بزرگان اسلام و ايران از قرن اول تا چهاردهم هجرى ، به اهتمام آذر تفضلى - مهين فضايلى جوان ، مشهد ، انتشارات بنياد پژوهشهاى اسلامى آستان قدس رضوى ، چاپ اول 1372 .\r\n\r\n","description":"","footnote":"","page_name":" 536 ","page_number":536},
  {"content":"\r\n\r\n116 - فرهنگ خراسان ، عزيز اللّه عطاردى ، تهران ، انتشارات عطارد ، چاپ اول 1381 .\r\n117 - فرهيختگان دار العباده ، زين العابدين خيابانى ، نسخه تايپى موجود در بنياد ريحانه الرسول يزد .\r\n118 - فضيلت‌هاى فراموش شده ، حسينعلى راشد ، تهران ، انتشارات اطلاعات 1375 .\r\n119 - فوائد الرضويه فى احوال علماء المذهب الجعفرية ، شيخ عباس قمى ، تهران ، كتابخانه مركزى ، چاپ اول 1327 .\r\n120 - فهرست بناهاى تاريخى ايران ، نصرت اللّه مشكاتى ، بىجا ، سازمان ملى حفاظت آثار باستانى ايران 1349 .\r\n121 - فهرست كتابخانه آستان قدس رضوى .\r\n122 - فهرست كتابخانه مجلس شوراى اسلامى .\r\n123 - فهرست كتب خطى كتابخانه آستان قدس رضوى ، مشهد ، آستان قدس رضوى .\r\n124 - فهرست كتب خطى كتابخانه ملك .\r\n125 - قصص الخاقانى ، ولى قلى شاملو ، تصحيح دكتر سيد حسن سادات ناصرى ، تهران ، وزارت فرهنگ و ارشاد اسلامى ، چاپ اول 1372 .\r\n126 - كاروان هند ، احمد گلچين معانى ، مشهد ، انتشارات آستان قدس رضوى 1369 .\r\n127 - كشف الظنون ، حاجى خليفه ، بيروت ، دار الفكر 1402 ق .\r\n128 - الكرام البررة فى القرن الثالث بعد العشرة ، محمّد محسن آقابزرگ تهرانى ، مشهد ، دار المرتضى 1403 ق .\r\n129 - كليات ديوان وحشى بافقى ، مقدمه سعيد نفيسى ، تهران ، انتشارات جاويدان 1362 .\r\n130 - الكواكب المنتشرة فى القرن الثانى بعد العشرة ، محمّد محسن آقابزرگ طهرانى ، تحقيق علينقى منزوى ، تهران ، دانشگاه تهران 1372 .\r\n131 - گلزار معانى ، احمد گلچين معانى ، تهران ، انتشارات تالار كتاب ، چاپ دوم 1363 .\r\n132 - گلشن مراد ، ابو الحسن غفارى كاشانى به اهتمام غلامرضا طباطبايى مجد ، تهران ،\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nانتشارات زرين ، چاپ اول 1369 .\r\n133 - گنجينه دانشمندان ، محمّد شريف رازى ، تهران ، كتابفروشى اسلاميه 1353 .\r\n134 - لباب الانساب ، ابو الحسن على بن زيد بيهقى ، تحقيق سيد مهدى رجائى و سيد محمود مرعشى ، قم ، انتشارات كتابخانه مرعشى 1410 .\r\n135 - لغت‌نامه دهخدا ، علامه على اكبر دهخدا .\r\n136 - لؤلؤ البحرين فى الاجازات و تراجم رجال الحديث ، يوسف بن احمد بحرانى ، تحقيق سيد محمّد صادق بحر العلوم ، قم ، مؤسسه آل البيت ، چاپ دوم ، بىتا .\r\n137 - لوح محفوظ ، ابو الحسن حافظيان ، شرح توضيحات از ساجد حسينى ، كراچى ، بىتا ، بىنا ، بىجا .\r\n138 - مجمع البيان فى تفسير القرآن ، ابو على فضل بن حسن طبرسى ، قم ، كتابخانه آية اللّه مرعشى 1403 .\r\n139 - مجمع الفصحاء ، رضا قلى خان هدايت به كوشش مظاهر مصفا ، تهران ، اميركبير ، چاپ اول 1340 .\r\n140 - مرآة الحجه ، حميد الدّين حجت هاشمى خراسانى ، مشهد ، مؤسسه نشر و مطبوعات حاذق ، 1371 .\r\n141 - مرزداران فقاهت ، محمود طيار ، مراغى ، قم ، دبيرخانه كنگره بزرگداشت دويستمين سالگرد ميلاد شيخ انصارى 1373 .\r\n142 - مرگى در نور ، عبد الحسين كفائى ، تهران ، كتابفروشى زوار 1359 .\r\n143 - مزارات خراسان ، كاظم مدير شانه‌چى ، مشهد ، چاپخانه دانشگاه 1345 .\r\n144 - مستدركات اعيان الشيعة ، حسن امين ، بيروت ، دار التعارف للمطبوعات 1418 ق .\r\n145 - مشاهير دانشمندان اسلام ( ترجمه الكنى و الالقاب ) عباس قمى ترجمه محمّد شريف رازى ، تهران ، كتابفروشى اسلاميه رازى 1351 .\r\n146 - مشهد طوس ، محمّد كاظم امام ، تهران ، كتابخانه ملى ملك 1348 .\r\n\r\n","description":"","footnote":"","page_name":" 538 ","page_number":538},
  {"content":"\r\n\r\n147 - مصادر نهج البلاغة و اسانيده ، عبد الزهراء حسينى خطيب ، بيروت ، دار الاضواء 1405 ق .\r\n148 - مصنفات شيعه ترجمه الذريعة الى تصانيف الشيعة شيخ آقابزرگ تهرانى ، به اهتمام آصف فكرت ، مشهد ، بنياد پژوهشهاى اسلامى آستان قدس رضوى 1376 - 1372 .\r\n149 - مطلع الشمس ، محمّد حسن خان اعتماد السلطنه ، با مقدمه تيمور برهان ليمودهى ، تهران انتشارات فرهنگسرا 1368 .\r\n150 - معارف الرجال ، محمّد حرز الدّين ، قم ، انتشارات كتابخانه آية اللّه مرعشى 1405 ق .\r\n151 - معالم العلماء ، ابن شهرآشوب مازندرانى ، منشورات حيدريه ، نجف ، چاپ اول 1380 ق .\r\n152 - مفاخر اسلام ، على دوانى ، تهران ، انتشارات اميركبير ، چاپ اول 1363 .\r\n153 - مفاخر يزد ويژه عالمان دينى ، به اهتمام سيد محمّد كاظم مدرسى - ميرزا محمّد كاظمينى ، يزد ، انتشارات ريحانه الرسول ، چاپ اول 1382 .\r\n154 - مكارم الآثار ، محمّد على معلم حبيب‌آبادى ، اصفهان ، انتشارات فرهنگ و هنر ، 1337 .\r\n155 - منار الهدى فى الانساب ، محمّد حسين اعلمى حائرى ، تحقيق شيخ احمد حائرى ، قم ، كتابخانه آية اللّه مرعشى چاپ اول 1423 ق .\r\n156 - مناقب آل ابى طالب ، ابن شهرآشوب مازندرانى ، تصحيح هاشم رسولى محلاتى ، قم ، بىنا 1378 .\r\n157 - مناقب فاطمى در شعر فارسى ، احمد احمدى بيرجندى ، مشهد ، بنياد پژوهشهاى اسلامى آستان قدس رضوى 1369 .\r\n158 - منتخب التواريخ ، ابراهيم شيبانى ، تهران ، محمّد على علمى 1366 .\r\n159 - منتخب التواريخ ، محمد هاشم خراسانى ، تهران ، كتابفروشى محمّد حسن علمى ، بىتا .\r\n160 - مؤلفين كتب چاپى فارسى و عربى از آغاز تاكنون ، خان بابا مشار ، تهران ، بىنا 1344 - 1340 .\r\n161 - ميرزاى شيرازى ، محمّد محسن آقابزرگ تهران ، ترجمه اداره كل تبليغات و انتشارات ، تهران ، وزارت فرهنگ و ارشاد اسلامى 1363 .\r\n\r\n","description":"","footnote":"","page_name":" 539 ","page_number":539},
  {"content":"\r\n\r\n162 - ميزان الانساب ، محمّد هاشم چهار سوقى ، مقدمه و حواشى احمد چهار سوقى ، قم ، چاپخانه حكمت 1332 .\r\n163 - نجوم السرد بذكر علماء يزد ، آية اللّه سيد جواد مدرسى ، تحقيق حاج سيد محمّد حسين مدرسى ، يزد ، انجمن آثار و مفاخر فرهنگى ، چاپ اول 1384 .\r\n164 - نشان از بىنشانها ، على مقدادى اصفهانى ، مشهد ، انتشارات زوار 1371 .\r\n165 - نفائح العلام فى سوانح الايام ، على اكبر مروج الاسلام ، تصحيح و تنظيم عباس مروج خراسانى ، مشهد ، آستان قدس رضوى ، چاپ اول 1373 .\r\n166 - نقباء البشر فى القرن الرابع عشر ، محمّد محسن آقابزرگ تهرانى ، مشهد ، دار المرتضى ، 1404 ق .\r\n167 - نقد الرجال ، مصطفى تفرشى ، بيروت ، مؤسسه آل البيت لاحياء التراث ، چاپ اول 1409 ق .\r\n168 - واعظ شهير حجة الاسلام حاج شيخ احمد كافى به روايت اسناد ساواك ، تهران ، مركز بررسى اسناد تاريخى وزارت اطلاعات ، چاپ اول 1383 .\r\n169 - واقفين عمده كتاب به كتابخانه‌هاى آستان قدس ، رمضان على شاكرى ، مشهد ، بنياد پژوهشهاى اسلامى ، چاپ اول 1380 .\r\n170 - وقايع السنين و الاعوام ، عبد الحسين حسينى خاتون‌آبادى ، با مقدمه شهاب الدّين نجفى مرعشى و ابو الحسن شعرانى ، تصحيح محمّد باقر بهبودى ، تهران ، كتابفروشى اسلاميه ، چاپ اول 1352 .\r\n171 - هدية الاحباب ، عباس قمى ، تهران ، انتشارات اميركبير ، چاپ دوم 1363 .\r\n172 - يادداشتهاى محمّد قزوينى ، به كوشش ايرج افشار ، دانشگاه تهران 1347 - 1337 .\r\n173 - يادنامه مرحوم حضرت آية اللّه كفعمى خراسانى ، به اهتمام قاسم كفعمى خراسانى ، بىجا ، بىنا ، بىتا .\r\n174 - يادواره دويستمين سال شهادت شهيد رابع ( آية اللّه ميرزا محمّد مهدى خراسانى ) به\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nكوشش ناصر الدّين انصارى ، بىجا ، بىنا 1376 .\r\n175 - ياران امام به روايت اسناد ساواك كتاب بيست و نهم آية اللّه سيد محمود طالقانى ، تهران ، مركز بررسى اسناد تاريخى وزارت اطلاعات 1382 .\r\n176 - ياران امام به روايت اسناد ساواك كتاب نوزدهم آية اللّه حاج آقا حسين خادم ، تهران ، مركز بررسى اسناد تاريخى ، وزارت اطلاعات چاپ اول 1380 .\r\n\r\nاسناد\r\n1 - اداره اسناد آستان قدس رضوى\r\n2 - پرونده مدفونين در حرم مطهر حضرت رضا عليه السّلام\r\n3 - خاطرات خطى مجيد فياض موجود در كتابخانه مركز اسناد انقلاب اسلامى\r\n4 - دفتر متوفيات آستان قدس\r\n5 - دفتر يادبود كتابخانه وزيرى يزد ، تدوين مرحوم محمد على وزيرى ، موجود در مركز اسناد آستان قدس رضوى\r\n6 - مصاحبه با استاد واعظزاده\r\n7 - مصاحبه با شيخ مرتضى محامى\r\n8 - يادداشتهاى آية اللّه حاج شيخ محمّد رضا مهدوى دامغانى\r\n9 - يادداشتهاى حجة الاسلام صدوقى و الهى خراسانى\r\n10 - يادداشتهاى سيد حسن حوائجى ابراهيم\r\n\r\nفهرست روزنامه‌ها\r\n1 - آفتاب شرق ( 11 / 2 / 1339 ) ، ( 17 / 11 / 1333 )\r\n2 - آزادى ( 2 / 10 / 1327 )\r\n3 - اطلاعات ( 10 / 1 / 1370 )\r\n4 - خراسان ( 6 / 7 / 1356 ) ، ( 21 / 12 / 1363 ) ، ( 20 / 11 / 1367 ) ، ( 17 / 8 / 1371 ) ،\r\n\r\n\r\n","description":"","footnote":"","page_name":" 541 ","page_number":541}
  ]