[
  {"content":"\r\n\r\nمسافرت به ايران\r\nبمعيت\r\nسفيركبير روسيه\r\nدر سال 1817\r\nتأليف\r\nموريس دو كوتزبوئه\r\nترجمهء\r\nمحمود هدايت\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nچاپ اين كتاب در اسفندماه 1348 در چاپخانهء سپهر - تهران ، پايان يافت\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nمقدمه\r\nنويسندهء اين كتاب جوانى است كه « 1 » اخيرا شرح اسارت خود را بدست فرانسويان منتشر ساخته ، پس از مراجعت از ايران هم براى نقشه‌بردارى گروزينى ( گرجستان روس ) انتخاب شده است .\r\nاخيرا نسخهء خطى اين كتاب را با تقاضاى طبع آن تسليم پدر خود نموده و بطوريكه عموم ملاحظه خواهند نمود بسبك پيشينيان خود شاردن و ملكم داخل تعريف و توصيف جزئيات وضعيت ايران نشده بلكه فقط با اجازهء سفير كبير روسيه مشاهدات خود را نگاشته . چون از به دو شباب در خدمات نظام برى و بحرى بوده شايد سبك انشائش قدرى خشن باشد ولى مدعيست كه نگارشاتش مفيد و مطابق حقايقى است كه به چشم خود ديده اگوست دوكوتزبوئه\r\n\r\n\r\n","description":"","footnote":"\r\n( 1 ) پسر نويسندهء بزرگ آلمان اگوست دوكوتزبوئه است كه با دشنه مقتول شد و موريس دوكوتزبوئه و اتو برادر بزرگش بهمراهى كاپيتن « كروزسترن » و سفير روسيه « مسيو دورزانف » تا ژاپن رفته‌اند .\r\n","page_name":" 3 ","page_number":3},
  {"content":"\r\n\r\n\r\nفهرست\r\nمقدمه صفحه 3\r\nفصل اول صفحه 7\r\nفصل دوم صفحه 17\r\nفصل سوم صفحه 27\r\nفصل چهارم صفحه 33\r\nفصل پنجم صفحه 43\r\nفصل ششم صفحه 45\r\nفصل هفتم صفحه 55\r\nفصل هشتم صفحه 61\r\nفصل نهم صفحه 67\r\nفصل دهم صفحه 73\r\nفصل يازدهم صفحه 79\r\nفصل دوازدهم صفحه 85\r\nفصل سيزدهم صفحه 91\r\nفصل چهاردهم صفحه 97\r\nفصل پانزدهم صفحه 107\r\nفصل شانزدهم صفحه 115\r\nفصل هفدهم صفحه 123\r\nفصل هجدهم صفحه 127\r\nفصل نوزدهم صفحه 133\r\nفصل بيستم صفحه 139\r\nفصل بيست و يكم صفحه 147\r\nفصل بيست و دوم صفحه 155\r\nفصل بيست و سوم صفحه 161\r\nفصل بيست و چهارم صفحه 171\r\nفصل بيست و پنجم صفحه 179\r\nفصل بيست و ششم صفحه 187\r\nفصل بيست و هفتم صفحه 195\r\nفصل بيست و هشتم صفحه 197\r\nفصل بيست و نهم صفحه 201\r\nفصل سىام صفحه 209\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nتذكر\r\nاصل اين كتاب را موريس دوكوتزبوئه به زبان آلمانى نوشته و مسيو برتون آن را بفرانسه ترجمه كرده و حواشى چندى بر آن نوشته كه ترجمهء آن‌ها بدون ذكر نامى در ذيل صفحات نقل شده است .\r\nحواشىاى كه ذيل آنها ( م . ه . ) ملاحظه مىشود از مترجم فارسى است .\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nفصل اول\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nمثل اينست كه طبيعت عده‌اى را فقط براى تحمل بار شدائد روزگار بوجود آورده . آيا چنين مردمى كه بدون رضاى خاطر بلكه براى امرار حيات مجبور بزندگانى و آميزش با نيكان و بدانند ، مىتوانند خود را سعادتمند شمارند ؟ آيا چنين پيش‌آمدها براى كسانى كه مايل بزندگانى با مردم نيستند دشوار و ناگوار نيست ؟\r\nوضعيت زندگانى منهم تا اين ساعت بوفق دلخواهم نبوده . در شانزده سالگى دست طبيعت مرا با كشتىاى كه براى كشف اراضى جديده حركت مىكرد بگردش دور عالم فرستاد . در هيجده سالگى با جماعت جنگجويان هم‌آواز و در جنگ فريدلاند بازويم به ضرب گلوله خرد شد .\r\nشش سال بعد نيز بفرماندهى كنت دو ويتگنشتين براى حفظ وطن جنگ كرده اسير دشمن شدم و بديدن آسمان قشنگ فرانسه نائل گشتم ، ولى اسارتم طولانى نشد و به زودى بر فقاى ميدان جنگم ملحق شده مجددا بر عليه فرانسه جنگ كرديم . همين كه طوفان جنگ از شدت افتاد با قسمتى از قشون كه در آن بودم مأمور نواحى شاركوف شدم و در خدمت فرماندهء محترم خود آجودان ژنرال بارون كورف به صوب مقصد رسيديم . چون مستملكات پدر زنش در جوار اين نقطه واقع و سالها بود كه از خانم قشنگش دور افتاده بود بملاقات او رفت . اين وصال بقدرى جشن و ضيافت در پى داشت كه گمان نمىكنم محتاج به شرح آن باشم همينقدر بس كه لطف و مهربانى دوستان اين بزم نگذاشت كه كسى ملتفت سرماى سخت زمستان شود .\r\nتازه طبيعت از لطف باد بهارى بهيجان آمده بود كه ژنرال مأمور يكى از نواحى دوردست شد منهم از مسيوهارتينك ژنرال قسمت خودم براى مراجعت به سن - پطرزبورگ مرخصى ممتدى گرفتم .\r\nلطف و مهربانى اين ژنرال و خانوادهء محترمش تمام عمر از خاطر من محو نخواهد شد ضمنا مفارقت يكى از رفقاى طفوليتم كلنل هوون كه براى ازدواج در مرخصى بود در من تأثير زيادى كرده بود بدتر از همه از كالسكهء پستى روسى هم\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nكه براى رسيدن به مقصد گرفته بودم در زحمت بودم .\r\nچيزى كه در تمام اين راه خيال مرا به خود متوجه مىساخت راه و جنگل‌هاى طرفين جاده و خشونت رؤساى پست بود .\r\nدر سمولنسك كه در جنگ مسكو خسارت زياد ديده بود با آنكه دو برابر معمول به رئيس پست پول دادم موفق به گرفتن اسب نشدم و در صورت توقف هم مجبور بودم وقت ذىقيمت خود را در اينجا تلف كنم و بعلاوه در ميهمانخانه‌اى منزل كنم كه مسافرين را در كمال بيرحمى لخت مىكردند .\r\nاسبها و درشكه‌ها و جمعيتى كه زير پنجرهء من ايستاده بودند مىفهماند كه رئيس پست شوخى نمىكند چه آقايان خيلى مهمتر از من در انتظار بودند كه اسب تازه بگيرند بعلاوه بيشتر از من هم ميل و وسائل ترضيه‌خاطر صاحب ميهمانخانه را داشتند . بهرحال چون رفتن از اين مكان بصرفه نزديكتر بود با پرداخت وجهى دو برابر معمول به راه افتاديم .\r\nاين راه گل‌آلود ناهموار هر لحظه پل معروف اين خط را كه با طناب معلق است و وليكى لوكى را به سن‌پطرزبورگ مربوط مىكند بخاطرم مىآورد . من هم ممكن نيست اين راه را به كسانى كه از شكستن سر و دست خود خيلى واهمه دارند توصيه كنم . بارى همين‌كه قدرى پيش رفتم كم‌كم مناظر صورت بهترى به خود گرفت تا اين‌كه در سن‌پطرزبورگ جلو مهمانخانه روال پياده شديم .\r\nچون خيلى اصرار داشتم كه بدانم براى چه كارى مرا خواسته‌اند فرداى همان روز لباس رسمى خود را پوشيده به اركان حرب كل نزد آجودان ژنرال پرنس ولكونسكى رفتم .\r\nمعمولا پرنس غير از ساعت دو به كسى وقت ملاقات نميداد منهم اين موقع را براى ملاقات دوستان خود غنيمت شمردم . ضمنا همين كه فهميدم مقصود از احضار من اين است كه با سفير كبير بايران بروم خيلى متوحش شدم خدمت پرنس هم كه رسيدم اين نكته را تأييد كرده امر داد كه چون فعلا دو ماه تا موقع حركت باقى است لازم است نزد شوبرت مستشار كه معلم علم نجوم است رفته چند درس از اين علم فراگيرى\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nمنهم با سرى پر از علم نجوم و خيالات عجيبى راجع به ايران به مدرسهء متوسطه دولتى كه برادرانم پل واتو در آن بودند رفتم كه پس از پنج سال ايشان را به‌بينم اتفاقا هر دو چند روز بود كه به عنوان مرخصى رفته بودند نزد وورست مستشار كه يكى از دوستان پدرم بود منهم نزد ايشان رفته صباحى چند با هم بسر برديم كه بهترين ايام اقامت من در اين پايتخت بود ولى چون پيوسته گرفتار حسابهاى دقيقه و رياضيات عاليه بودم وقت حضور در محافل و مجامع خوشگذرانى عادى را نداشتم - همين‌كه ملتفت شدم يكى از دوستانم موسوم به پل دورنن كامف نه‌تنها در خدمت سفير به ايران مىآيد بلكه بايد مثل من علم نجوم هم تحصيل كند فوق‌العاده خوشوقت شده با هم خانه گرفتيم .\r\nدر ماه اوت كه تقريبا تعليمات ما تمام شده بود به ليوتنان ژنرال يرمولف معرفى شديم كه در سنه 1807 در جنگ معروف كولم كه سرنوشت اروپا بدان بسته بود رشادت‌ها و شجاعتهاى محير العقول از خود به منصهء ظهور رسانيده بود . طرز رفتارش نسبت به ما بيشتر به دو نفر رفيق شبيه بود تا به رئيس و مرئوس ولى در عين حال منكر عظمت و بزرگى روح او نمىتوان شد وقتى من و پل از خدمت او مرخص شديم خيلى خوشوقت بوديم كه با چنين شخصى سروكار داريم .\r\nسفير كبير قبلا حركت كرد و ما را به اختيار خود گذاشت مشروط بر اين‌كه براى ماه نوامبر در تفليس به او ملحق شويم - يكى از اعضاى سفارت كلنل دوايونف كه از پرنس ولكونسكى كالسكه‌اى براى حمل آلات و ادوات نجومى و ساعت‌سازى گرفته بود من هم از موقع استفاده كرده روز 17 اوت با هم از شهر قشنگ سن‌پطرزبورگ خارج شديم - رفيقم رنن كامف كه براى خداحافظى با خانواده‌اش از ما جدا شده بود در مسكو بما رسيد .\r\nوقتى كه ماه به راه افتاديم خيلى دير بود .\r\nهريك از ما در گوشه‌اى از كالسكه قرار گرفتيم منهم سر به جيب تفكر فرو برده به سرنوشت و پيش‌آمدهاى زندگانى خود فكر مىكردم كه چگونه در كالسكه‌اى نشسته با يك مشت آلات و ادوات نجومى رو بايرانى مىرويم كه تا حال جز در كتاب\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nاسمى از آن نشنيده و جز در تصاوير روى مردم گندم‌گون آن را نديده بودم .\r\nدر سن‌پطرزبورگ چنان افسانه‌هائى از عقربها و رطيل‌هاى آن شنيده بودم كه طاعون و و با پهلوى آن چيزى نبود بهرحال در نهايت اكراه نقاط قشنگ و مصفاى اروپا را ترك مىگفتم فقط دلم به اين خوش بود كه بعد به من خواهند گفت شما بايران مسافرت كرده‌ايد ؟\r\nبارى من به فكر آتيه خيالات عجيبى مىكردم و رفيقم كه عاقل‌تر از من بود در كمال راحتى خفته بود من هم چون آسوده‌ترين اوقات زندگانى همان موقع خواب است رفيق خود را تقليد كردم .\r\nچون بيدار شدم آفتاب برآمده بود فهميدم كه خيلى راه را طى كرده‌ايم .\r\nبا آنكه در روسيه متولد شده و غالب نقاط اين مملكت را ديده بودم موقعى بدست نيامده بود كه به تماشاى مسكو بروم اين شهر حس كنجكاوى اشخاص را تحريك مىكند - با وجود حريق عظيمى كه در سنهء 1812 در اين شهر اتفاق افتاد و هنوز اثرات آن باقيست معهذا عظمت خود را از دست نداده و شايد هيچ پايتختى نباشد كه به اين اندازه قصور و ابنيهء عاليه داشته باشد ولى از طرفى رعايت بعضى از اصول در طرز بنائى شهر نشده مثلا محقرترين كلبه در جوار معظمترين بنا قرار دارد يا پست‌ترين كوچه‌ها به بزرگترين پل‌ها منتهى مىشود ولى بايد اذعان كرد كه اين اختلاط هم از زيبائى شهر نكاسته .\r\nامپراطور الكساندر به اهالى مسكو وعده داده كه سال آتيه بدان شهر رود اهالى هم مجدانه در كار ساختن ستون معظمى هستند كه از مفرغ توپ‌هائى كه از فرانسه گرفته‌اند آن را بپوشانند .\r\nروز بيست و هفتم از مسكو حركت كرده به شهر قشنگ تولا رسيديم اين شهر كه كارخانجات پولادسازى آن معروف است داراى مناظر عاليه و در كمال ظرافت و قشنگى ساخته شده است . اشياء پولادى آن بغايت ارزانست .\r\nچند روز بعد از ورونش به شهر نووچركس كه پايتخت قزاقان است رفتيم - از ماوراء ورونش مزارع به اراضى لم يزرع مبدل مىشود - پست‌ها به قدرى بىنظم\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nاست كه بيش از روزى يك منزل نمىشود پيمود و اگر در ورونش كسى آذوقه خود - را تأمين نكرده باشد بيم آن است كه تلف شود سورچىها فقط با هندوانه‌هايى كه در اين نقاط به حد افراط وجود دارد زندگانى مىكنند . پستخانه‌هاى اين نقاط منحصر به كلبه‌هاى محقرى است .\r\nآقايان قزاق‌ها ابدا بزراعت مايل نبوده و بيشتر بتربيت مواشى و ماهىگيرى و تجارت راغبند اين است كه در تمام طول جاده يك مزرعه يا يك زمين درخت‌دار يا يك خانهء رعيتى ديده نمىشود بلكه منحصر بمناظر وحشت‌زاى كوير و پيچ‌وخم جاده است .\r\nشهر نووچركس كه مقر رئيس قزاقان پلاتف است سراسر يك شكل و قشنگ ساخته شده ولى به كمترين رگبار چنان گل مىشود كه بايد در آن شنا كرد - در داخل خانه‌ها نظافت در نهايت افراط است . علت اين است كه اغلب آنان پيرو عقيده رسكلنيك مىباشند كه رعايت اصل نظافت و پاكيزگى از وظايف حتميهء آنان است - اگر يك نفر روسى در منزل ايشان روزى بسر برد يكى از رؤساى مذهبى را براى تطهير اطاقى كه آن فرد روسى در آن بوده دعوت مىكنند كه تمام اثاثيه و آلات و ادواتى را كه در استعمال و اصطكاك روسى ملوث كرده تطهير كند و اگر روسى در آن اطاق سيگار كشيده باشد بايد مراسم تطهير چندين دفعه در آن به عمل آيد و اگر صاحب‌خانه متمول باشد خانه را خراب كرده از نو مىسازد . در هر خانه قفسهء شيشه‌دارى هست كه تمام كارد و چنگال و قاشق بزرگ و كوچك و گيلاسهاى نقرهء كار ممالك مختلفه را كه دارند در آن مى - گذارند و عموما اسم خانوادگى اشخاص بر اين اشياء منقوش شده است .\r\nشراب‌دون مستغنى از توصيف و تمام صفات و محسنات شامپانى را داراست .\r\nاسبهاى اين محل به مراتب بدتر از اسب‌هائى بود كه ما را به اين محل آورده بود چه همين‌كه در خارج شهر به محل مرتفعى رسيديم چندين ساعت بدون اينكه يك وجب جلو رفته باشيم ما را معطل كردند و دو روز طول كشيد تا بيكى از نقاط سرحدى موسوم به وانوچئىيرليك رسيديم تقريبا چهل نفر از مسافرين اين‌جا جمع شده بودند\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nو چون معمولا بايد چندين هفته در اينجا معطل شد آثار غم از قيافهء عموم هويدا بود ولى ضمنا منكر قشنگى اين نقطه هم نمىتوان شد .\r\nاز اين نقطه به بعد سكنهء تمام قرى و قصبات روسى چيز قابل ملاحظه‌اى كه دارند اسبهاى ايشان است و بس بعلاوه سرحد قفقازيه از همين نقطه شروع مىشود .\r\nاز اينجا بدون معطلى به شهر استاراپول رفتيم لدىالورود كه چشم ما به درخت افتاد از شعف فرياد برآورديم چه در عرض راه يك درخت نديده بوديم از محل پستخانهء اين شهر قلهء شامخ البرز كه سر به ابر كشيده نمايان است .\r\nبنا به تحقيقات مسيو ويشنفسكى ارتفاع آن 16700 پا و به مقياس پاريس چهار ورست و نيم است .\r\nاز استاراپول به آن طرف بدون سوار مسافرت نمىتوان كرد و در هر پست اين عده عوض مىشود - همين‌كه مسافر به ژئورژفسك رسيد بايد به طول پنجاه ورست از ساحل رود كوبا كه از جبال قفقاز سرچشمه مىگيرد حركت كرد - در ساحل مقابل اين رود طوايف چركس و كاباردن و غيره زندگانى مىكند و كارشان منحصر به دزدى و راهزنى است فقط در مواقعى كه گرفتار طاعون يا قحطى مىشوند به روسىها ملتجى شده قول و گرو مىدهند كه من‌بعد مرتكب جرم و خطائى نشوند ولى طولى نمىكشد كه بر خلاف مواعيد خويش مرتكب همان فجايع ميشوند .\r\nاين طوايف از تربيت دواب و صيد ماهى و شكار و امثال آن زندگانى مىكنند از زراعت ابدا اطلاعى ندارند و كارهاى پرزحمت را به زنان وامىگذارند - در ميان اين قبائل مردى كه كار كند پست و حقير شمرده مىشود و آنكه بيشتر قتل و غارت كند محترم‌تر به‌شمار مىآيد بايد دانست كه نه‌تنها قسىالقلبند بلكه نسبت به هموطنان خود نيز چنينند مقدس‌ترين تكاليف نزد ايشان انتقام كشيدن است و ممكن نيست آن را فراموش كنند .\r\nاگر قتلى در اين طوايف اتفاق افتد اعضاى خانوادهء قاتل و مقتول درهم ريخته يكديگر را قتل‌عام مىكنند - براى كينه‌جوئى علنا مرتكب قتل نمىشوند بلكه دائم مىگردند تا حريف را در جنگل يا صحرا يا نقطه‌اى كه شاهدى در بين نباشد به چنگ\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nآورده تلافى كنند بعضى اوقات ممكن است سالها بگذرد و طرف به چنگ دشمن نيفتد كسى كه جنايتى كند به خانوادهء خود ملتجى مىشود آنوقت طرف در صدد است كه او را بدست آورد - اگر قاتل بمرگ طبيعى بميرد نزديكترين كسانش هدف تير بلا مىشود - نسبت به روسيها نيز همين رفتار را دارند - وقتى يكى از اين كوهستانىها بميرد نزديك‌ترين كسان او تا يك سر روسى نياورد دلش آرام نمىگيرد - اگر يكى از رفقاى ايشان كه مرتكب قتلى شده اسير روسيها شود به قيمت گزافى او را خريده به زجر و سختى مىكشند .\r\nآيا اين طوايف از نوع بشرند ؟ - باز هم بايد ممنون طبيعت و تركها بود كه به فاصله طاعونى در اين قبائل مىفرستند و الا عدهء اين نژاد موذى بيش از اين مىشد .\r\nاگر دولت روسيه نسبت به اين قبائل همان رفتارى را مىكرد كه نسبت به تركها مىكند بتدريج آدم مىشدند ولى متأسفانه به همين قناعت مىكند كه قشونى فرستاده خانه ايشان را خراب و اغنامشان را تاراج كند - اين راهزنان دزد هم به جاى دفاع در اطراف كوه پراكنده شده به عجز و التماس و مواعيدى كه هيچ‌وقت به آن عمل نمىكنند پوزش مىطلبند .\r\nمسلمانانى كه همسايهء ايشانند ابدا طرز محافظت از طاعون را به اين طوايف نمىآموزند چه ترك‌ها اين بليات را موهبت آسمانى دانسته به ميل مفرط و رغبت كامل تن به مرگ مىدهند .\r\nسبعتر و وحشىتر از چركس‌ها و كاباردنها « چچن‌ها » مىباشند كه در نقاط دور دست قفقاز سكونت دارند و حدود تاخت‌وتاز ايشان تا خطوط قشونى روسيه امتداد دارد - اين طايفه سابقا از مملوكين كاباردنها بودند ولى اكنون آزاد و افتخار شرارت و قساوت را از رؤساى اوليهء خود ربوده‌اند .\r\nژنرال دلپوزو كه فرماندهء قسمتى از خطوط قفقاز و سنش هفتاد است بدبختانه چندى است بدست طايفه‌اى از چچن‌ها افتاده و علاوه بر دست‌بند و كند آهنينى كه روزها بدست و پايش مىزنند در موقع شب گردن‌بند عظيمى هم به گردنش مىنهند - بدوا كه او را متمول گمان مىكردند بيشتر آزارش ميدادند كه بلكه دولت روسيه\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nبراى استخلاص او مبلغ هنگفتى بدهد ولى سربازان و دهاقينى كه به چنگ اين طوايف افتند خوشبخت‌تر از طبقات ممتازه مىباشند چه در رفت‌وآمد آزادند فقط در روز ساعات معينى را بايد كار كنند - با وجود زحمات و مشقاتى كه به ژنرال‌دلپوزو وارد آورده بودند معذلك به مناسبت سن و مقامى كه داشت احتراماتى براى او قائل بودند و در مواقعى كه بين خود جنگ داشتند او را حكم قرار داده و رأى او را وحى منزل مىدانستند بالاخره پس از چندين ماه اسارت ژنرال خود را با تأديه مبلغ گزافى از چنگ ايشان خلاص كرد و در موقع استخلاص وى گفتند پاپينكا ( پدر كوچك ) از زحماتى كه به تو داديم پوزش مىطلبيم ما را عفو كن .\r\nبايد دانست كه از اين عمل نفعى عايد ايشان نشد چه روسيها هم حشم متعلق به ايشان را كه در دره‌اى مىچريد ضبط كردند و براى استرداد آن درست همان مبلغى كه ژنرال دلپوزو براى استخلاص خود داده بود مطالبه كردند .\r\nبدبختى ماژور اسوزوف شديدتر بود چه يكسال و نيم در توقيف اين طايفه بود و بالاخره با زحمات زياد ژنرال و فرماندهء كل مستخلص شد - بايد حقيقة از زحمات ژنرال يرمولف كمال تشكر و امتنان را داشت چه نه‌تنها بوسيله كاستن تعداد اين جنس غيرقابل تربيت بلكه به وسائل مختلفه رعب عجيبى در دل ايشان انداخته و از به دو حكومت او تا حال اين خط نظامى خيلى مطمئن‌تر شده است .\r\nدر سورنوا كه در نيمهء راه بين استاراپول و ژئورژفسك واقع است براى اولين دفعه رشته جبال قفقاز نمودار مىشود - اين تودهء عظيمى كه سر بابر كشيده اشكال عجيبى به خود گرفته و قلل آن دايم از برف مستور است بعلاوه تمام الوان متصوره در آن ديده مىشود كه خود از قشنگترين مناظر طبيعت بشمار مىآيد . قلل البرز و كازبك در دو انتهاى اين رشته قرينهء يكديگرند . قلهء تنريف را كه سابقا ديده بودم چون تك افتاده خيلى جالب توجه است ولى ابدا قابل مقايسه با قلل جبال قفقاز نيست - كوه نشينان اين محل مطابق مشهودات خود مىگويند در يكى از نقاط دامنهء اين كوه چنان باد شديدى وزيدن دارد كه مسافر را به خاك هلاكت مىافكند بعلاوه مىگويند دائم در آن نقطه فرياد مردگانى كه مقيم اعماق جهنمند شنيده مىشود - آنچه از گفتار ايشان\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nمستفاد مىشود اين است كه در ميان اين تخته‌سنگها سوراخهائى است كه دائم از آنها باد شديدى مىوزد به طورى كه در مقابل آن ايستادگى غيرممكن است .\r\nبيستم سپتامبر به ژئورژفسك رسيده در آنجا مفتخر به آشنائى ژنرال دلپوزو شدم چند روز بعد هم سفيركبير سر زده وارد شد در صورتى كه مقامات رسميت‌دار تداركات مفصلى براى ورود او ديده بودند يعنى چون ژنرال در كالسكهء پستى ساده‌اى مسافرت مىكرد كسى گمان نمىنمود كه بايد اين ژنرال باشد و اشخاصى كه به استقبال او رفته بودند همين‌كه ژنرال را مىبينند جلو رفته مىگويند آيا ژنرال يرمولف خيلى عقب است ژنرال خنديده مىگويد منم .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nفصل دوم\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nطاعون در ژئورژفسك و خصوصا در مريضخانه هنگامه ميكرد - ژنرال دلپوزو از انجام وظائف خود دقيقه‌اى فروگذار نمىنمود - همه‌روزه دستهاى خود را با سركه شستشو داده به اين مؤسسه سركشى مىكرد و سعى مىنمود كه دستش بمبتلايان نخورد - سرايت اين مرض چيزى است باورنكردنى مثلا بعضى از اشخاص مى - توانستند حتى بجوشهائى كه از علائم مشخصهء اين مرض است دست بزنند بدون اينكه گرفتار شوند و برخى بدون اينكه كوچكترين بىاحتياطى كرده يا در مجاورت مبتلايان باشند گرفتار ميشدند - استعداد مزاجى اشخاص براى گرفتن يا نگرفتن امراض دخالت تامه دارد مثل اين است كه بعضى از اشخاص اصلا از گرفتن امراض مصونيت مطلق دارند .\r\nدر بهار و پائيز سرايت اين مرض بيشتر و خطرناكتر است - آثار آن عبارت است از درد پهلوها ، سردرد شديد ، پيدايش غددى كه عموما زير بغلها بروز مىكند ، حالت سبعيت چشمها ، كف كردن دهان و بالاخره جان دادن باشد احوال - همين‌كه بدن مريض از لكه‌هاى قرمز پوشيده شد اميد بهبودى مىرود ولى اغلب پس از مرگ اين علامت ظاهر مىشود - عموما وقتى كه اين جوش سرباز كند مريض شفا مىيابد - طاعون همان‌طور كه بروز مىكند تمام مىشود بدون اينكه بشود فهميد چرا و بچه دليل - از چيزهائى كه شخص را از اين مرض حفظ مىكند افراط در خوردن سير است - بسيارى از رفقاى من كه در گروزينى خدمت مىكنند و مبتلايان اين مرض را زياد ديده‌اند چيزها براى من تعريف كردند كه بدن از شنيدن آن مرتعش مىشود ، روابط عموما قطع شده هر كس در خانهء خود محبوس مىماند - در معابر كسى مشاهده نمىشود مگر محكومين به خدمات عمومى كه عموما لباس رزين‌اندودى در بر كرده مأمور دفن امواتند به اين شكل كه جسد مردگان را با قلابى به قبرستان عمومى خارج شهر مىكشند - احوال يك‌ديگر را مردم از پنجره‌هاى خانه‌ها مى -\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nپرسند در عين حال اين عبارت را هم از ديگران مىشنوند : فلانى ديروز دفن شد و فلان كس اين مرض را گرفت ، شنونده هم فكر كرده ميگويد فردا هم نوبت منست .\r\nدر خانه‌هاى شخصى مناظر مخوف‌ترى بظهور ميرسد ، مثلا هريك از افراد خانواده كه مبتلا شود به سختى جان مىسپارد بدون اينكه كوچكترين كمك به او بشود . فقط همين كه آخرين نفس محتضر قطع شد از پنجره مأمورين لباده پوشيده را صدا ميزنند كه نعش ميت را به خارج حمل كند - بعضى اوقات هم اين اشخاص وقعى به اين عناوين نمىگذارند و ممكن است يكروز تمام جسد در خانه بماند تا اينكه حفار آمده نعش را استرحاما با قلاب از پنجره به خيابان پرت كند و البسه و آنچه مريض به آن دست زده از خانه بيرون ريزد .\r\nخانواده‌اى كه بيش از يك نفر از آن نمرده باشد خيلى خوشحال است ، گرچه ممكن نمىشود كسى خود را از معاشرت با مبتلايان مصون دارد چه اغلب اين مرض را از اشخاصى واگير مىكنند كه هنوز آثار مرض در خود آنها مشكوك است - آخرين اشخاصى كه در يك خانه سلامت مانده‌اند بيشتر از همه وحشت دارند چه مرگ را به چشم مىبينند و بالاخره محتاج به گفتن نيست كه حفظ جان در چنين مواقع دشوارترين كارها است .\r\nهمين كه بلاى مبرم پس از مرگ جماعتى رو به تخفيف نهاد و آخرين مرضى را بمريضخانه‌ها فرستادند متدرجا در خانه‌ها باز شده هياكلى شبيه به انسان كه بيشتر بارواح اموات شباهت دارند از خانه‌ها سر بدر آورده زندگانى و فرار از چنگ آهنين طاعون را به يكديگر تبريك مىگويند ولى البته باز به يكديگر نزديك نشده دست بهم نميزنند حتى سعى مىكنند كه در عبور هم‌دستشان به چيزى نخورد . اغلب پدرها ديگر بچه ندارند ، شوهرها كه زن ندارند يا ممكن است از خانواده‌اى بيش از يك نفر زنده نمانده باشد . مردم با فرياد و فغان بكليسا ميروند بلكه قلبشان تسليت جويد .\r\nعدهء زيادى از مردم در به دو بروز اين مرض مقدارى از اثاثيهء خود را به اين\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nخيال كه هنوز آلوده نشده در نقاطى پنهان مىكنند و چند ماه بعد از اين محلها خارج مىكنند ، بسا اتفاق افتاده كه از استعمال آن البسه و اثاثيه دوباره مرض بشدت اول بروز مىكند . عقيدهء ايشان بر اين است كه گرچه لباس سالها در محلى بماند ولى ميكرب طاعون از آن خارج نمىشود طريقهء مطمئن‌تر اينست كه اين اثاثيه و البسه را مدت مديدى در مجاورت آفتاب و هواى آزاد نگاه دارند .\r\nژئورژفسك از نقطهء نظر حفظ الصحه بسيار جاى بديست و من خيلى خشنودم كه 28 سپتامبر از آن خارج شدم - اين نكته نيز ناگفته نماند كه آبهاى معدنى اطراف اين شهر از سالمترين آبهاى معدنى اروپا بهتر است .\r\nژنرال روسى كه مأمور سركشى اين قسمت است خانه‌هاى بسيارى جهت مصرف‌كنندگان اين آبها ساخته و از عدهء چادرنشينان يا طوايفى كه در ارابه‌هاى سفرى منزل دارند خيلى كاسته است .\r\nجادهء ژئورژفسك به مسدك در طول رودخانه ترك امتداد دارد - اين رودخانه از قفقازيه خارج شده در نزديكى كيسلار به بحر خزر ميريزد - اين نواحى نظر به وجود كاباردنها جاى بسيار خطرناكى است - ظاهرا خود را مطيع دولت روسيه مىشمارند ولى دست از تاخت‌وتاز و قتل و غارت برنميدارند .\r\nدر مسدك بملاقات سفيركبير نائل شديم و چند روزى براى تهيهء وسائل حركت و عبور از كوهستان معطل شديم .\r\nدوم اكتبر كه وسائل حركت از هر جهت مهيا شد جمعا در ساحل رود ترك ناهار خورده حركت كرديم . همين‌كه قافله به قلهء كوه رسيد از دور با اروپا خداحافظى كرده از ساحل ديگر رودخانه با يك دسته سرباز و قزاق و يك عراده توپ كه ما را مشايعت مىكرد به آهنگ طبل پيش مىرفتيم .\r\nبا آنكه عدهء ما خيلى زياد بود ولى دور شدن از اروپا براى ما خيلى ناگوار بود . معذلك از حسن‌نظر و صفاى ضمير رئيس ما با وجود سختى راه مسدك به تفليس به شهادت عموم رفقا بما فوق‌العاده خوش گذشت .\r\nمسدك به ولادى قفقاز سه راه دارد كه از هرسه مسافر گرفتار حملات چچن‌ها\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nمىشود - از جادهء كوه از دو گردنه مىتوان گذشت كه يكى از جلو قلعهء خرابهء كنستانتن مىگذرد و ديگر از كنار آن - راه اولى كه 15 ورست از مسدك فاصله دارد براى راهزنان جاده خوبيست ولى جاى خشنودى است كه اين اشخاص علنا به مسافرين حمله نمىكنند چه يك نفر نظامى بدبخت كه يك ساعت ديرتر از ما از مسدك حركت مىكرد كه چون خيال ميكر خوبست بما ميرسد غفلة كشته شد - اين خود دليل است كه راهزنان همه جا هستند ولى ديده نمىشوند .\r\nكوه‌نشينان ديگرى هم در اين نقاط هستند كه در قلاعى كه روسيها ساخته‌اند منزل دارند - عدهء زيادى هم در جوار قلعهء كنستانتن و قلعهء اليزابت سكونت دارند .\r\nقلعهء ولادى قفقاز كليد اين مملكت محسوب مىشود كه خوشبختانه به دست ژنرال دلپوزو افتاده و دائم از توسعه و مرمت آن فروگذار نمىكند - رودخانهء ترك از پاى همين قلاع نظامى مىگذرد و با وجود سرعتى كه آب اين رودخانه دارد پلى بر آن بسته‌اند كه گاهى در موقع طغيان آن را هم مىبرد .\r\nژنرالى كه تاژئورژفسك همراه ما بود اظهار مىداشت كه در راه ابدا معطل نشده‌ايم و راه ولادى قفقاز تا دارى يلا هم ابدا خطرى ندارد بعلاوه تا حال در اين كوه‌ها به هيچ مانعى برنخورده‌ايم .\r\nپنجم اكتبر روبراه نهاديم شب برف مفصلى آمده بود و ميزان الحراره رئومور پنج درجهء زير صفر نشان مىداد پس از طى مسافت شش ورست مجددا به ساحل رود ترك رسيديم . امواج رودخانه با صداى مهيبى رويهم مىغلتيد .\r\nبراى تماشا ايستادم . علت اين صدا آن بود كه سنگ عظيمى معبر رود را سد كرده و تمام آب از معبر تنگى كه درين سنگ احداث شده بود مىگذشت - سر راه تنگنائى بود كه بايد همه از آن بگذريم و من از اين پيش‌آمد خيلى متوحش شدم .\r\nخطرناك‌تر از اين راه راهى نمىتوان در مخيله فرض نمود - در جلو جاده‌اى است سراشيب و در دست چپ دره‌اى كه رودخانه به صداى مهيبى از قعر آن مىگذرد . به طورى كه يك كلمه صداى يكديگر را نمىشد بفهميم . در دست راست\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nديوارى عمودى از سنگ بالا رفته بود - كوه‌ها بطورى يكى روى ديگرى قرار داشت كه گاه پنجاه نفر سرباز براى كشيدن يك كالسكه كافى نبود و همچنين در سرازيرىاى كه بلافاصله ظاهر مىشد نمىتوانستند آن را از خطر حفظ كنند .\r\nدورتادور صخره‌هاى عظيمى از احجار متبلور رويهم قرار گرفته محوطهء مسدودى تشكيل داده بود كه بهيچوجه اشعهء آفتاب در آن نفوذ نميكرد بعلاوه رطوبت فوق العاده و سر و صداى سورچىها كه عينا در فضا منعكس ميشد با صداى مكره محور چرخها توأم شده وضعيت عجيبى ايجاد كرده بود .\r\nچندين دفعه خواستم سؤال كنم اين سورچىها ما را بكجا مىبرند چه جز سنگ متبلور چيزى سر راه خود نميديدم ولى باز چند پيچ خورده به فضاى نسبتا وسيعى ميرسيديم كه مختصر روشنائى آسمان نمىگذاشت راه را در تاريكى هولناك گم كنيم بغتتا به فضاى وسيعى رسيده قلعهء لارى را بر فراز قلهء مرتفعى مشاهده كرديم - همراهان از گذشتن از اين معابر پرخطر خيلى خوشوقت بودند - در حوالى اين قلعه قريهء مخروبه‌يى است كه تقريبا زير زمين واقع شده و متعلق به پرنسسى است موسوم به دوله كه آباء و اجدادش كارى جز قتل و غارت مسافرين نداشته‌اند ولى خود بيشتر رعايت حفظ انتظامات را مىكند .\r\nدوله از سفيركبير تمنى كرد كه از تشريف‌فرمائى به كلبه‌اش بر او منت نهد حقيقتا غذاى شاهانه‌اى هم درست كرده بود كه عبارت از گوشت متعفن گوسفند باشد .\r\nاز رود ترك كه دور شديم مجددا جاده بيش از پيش پيچ‌وخم پيدا كرد و خيلى عجيب است كه آدمى تا اين درجه بر طبيعت مسلط مىشود .\r\nگرچه فاصلهء ولادى قفقاز و دارى يلا زياد نبود ولى از حيث معطلى در راه و خستگى و گرسنگى فوق‌العاده بما بد گذشت .\r\nفرداى آن روز كه از خواب برخاستيم وضعيت عجيبى روى داده بود يعنى همه به نظر هم غريب مىآمديم و راه هم غيرقابل عبور به چشم ما جلوه مىكرد قلعه‌اى كه در آن مكان مشاهده شد عبارت از دو قسمت بنائى بود كه به شكل غريبى در\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nسنگ ساخته بودند و از دور جز دو نقطهء سياه در افق چيزى از آن پيدا نبود . چيزى كه نفهميديم اين بود كه چطور توانسته بودند در چنين محلى بر رود ترك پل ببندند بعلاوه در اين نقطه فقط در موقع ظهر به فاصله يك ساعت و نيم آفتاب نمايان است و بس - سربازانيكه با ما بودند زودتر از همه خود را مهياى حركت ميساختند چه اقامت در چنين مكانى بر آنان سخت‌تر از ماندن در قبر بود .\r\nاين پيش‌آمدهاى ناگوار خاطر ما را مشوب نمىساخت و با هر ترتيبى مدارا مىكرديم بالاخره سوار شده خود را از اقامت دردارى يلا خلاص كرديم .\r\nراه مارپيچى اين قسمت از ميان تخته‌سنگهاى عظيمى عبور مىكرد و در مسافت 50 ورست به دره‌اى منتهى مىشد كه قله متصل بدان سر به ابر كشيده از نظر پنهان مىشود - اين دره هفت سال يك دفعه انقلاب عظيمى در قفقازيه به پا مىكند « 1 » بدين معنى كه در نتيجهء صداى رعد قطعات عظيمى از يخهاى دائمى قلهء كازبك كه كوتاه‌تر از البرز نيست جدا شده به سرعت عجيبى درمىغلطد و به واسطهء وزنى كه دارد برف و سنگ‌ريزه و آنچه در سر راهش باشد با خود از جا كنده تودهء عظيمى تشكيل مىدهد و بالاخره اين بهمن عظيم الجثه بدون آنكه چيزى مانع سير آن باشد بقعر دره رسيده رود ترك را از حركت بازمىدارد .\r\nطبعا اين سد شديد آب رودخانه را از جريان انداخته درياچهء معظمى تشكيل مىدهد و حال آنكه در طرف ديگر سد ماهىها از بىآبى در ساحل رودخانه خشك مىشوند - آبها به تدريج جمع شده جاده را مسدود مىكند و مجددا موانع را از سر راه خود برداشته معبر جديدى براى خود تشكيل مىدهد - اين تودهء برف و يخ در ظرف يك سال آب مىشود ولى سنگ و كاج و ساير موادى كه با خود آورده است سد محكمى تشكيل داده منظرهء عجيبى درست مىكند .\r\nمشاهدهء اين مناظر مايهء تحير و تعجب ما شده بود ولى عجيب‌تر از همه آن بود كه صومعه‌اى بر فراز تخته‌سنگى ساخته بودند كه معلوم نبود چگونه بشر توانسته خود را بدانجاى برساند .\r\n\r\n\r\n","description":"","footnote":"\r\n( 1 ) در 1817 كه از ايران مراجعت كردم گفتند بعد از شش سال اين انقلاب روى داده است\r\n","page_name":" 23 ","page_number":23},
  {"content":"\r\n\r\nمقارن ظهر ژنرال حاكم كازبك را ملاقات كرديم - اين شخص يك نفر كوهستانى است كه خدمات بزرگى به دولت روسيه كرده و در تحت قواعدى شبيه به نظامات وحشيان مراقب امنيت اين راه‌هاست غذائى هم با برنج و گوشت گوسفند به طرز آسيا بما داد .\r\nمعمولا مسافرين شب را در كازبك مىمانند ولى ما رفتن به كوبى را ترجيح داديم . در بين راه قرى و قصبات زيادى مشاهده شد كه ذكر اسامى آنها لزومى ندارد - در شكاف كوه مرتفعى سوراخى مشاهده شد كه گفتند منزلگاه زاهدى است در اين اثنا شخصى افتان و خيزان از آن خارج شده در چهارراه مشجرى سر راه بما ملحق شد كه برسم معمول چيزى بگيرد - ندانم چند سال بايد اين بيچاره زحمت كشيده باشد تا سوراخى شبيه به لانهء حيوانات موذيه در سنگ خارا احداث كرده باشد .\r\nكوبى عبارت از قلعه‌اى بود كه بيش از سه خانه نداشت و در آن چيزى جز آتش براى گرم كردن خود پيدا نكرديم . وسائل كار و گارى آذوقه و اثاثيه مطبخ هم خيلى عقب بود ، ظهر تا به حال هم قريب بيست ورست راه پيموده و سخت گرسنه شده بوديم ، اين قضيه هم موجبات دلتنگى ما را كاملا فراهم ساخت .\r\nژنرال سعى ميكرد كه بهر نحو باشد ما را سرگرم كند كه ناراحتى منزل در ما مؤثر نشود .\r\nهركس از فرط خستگى و ملالت به اطاقى رفته بود ولى قبل از اينكه خفته باشند نصف شب صدايى برآمد كه آذوقه رسيد و اين نيتيكاى آشپز است ولى اين رسيدن آذوقه ذوق نداشت چه تازه بايد مدتى صبر كرد تا آتش افروزند و ساير وسايل مقدماتى كار را فراهم سازند اين بود كه همه دست به كار شديم و كلنل ويلگاميروف تصنيفى براى آشپز درست كرد كه در ساختن آن ذوق و سليقه به كار برده بود ما هم بدون آنكه قبلا ژنرال را از آن مستحضر كرده باشيم آن را حفظ كرده در موقع صرف دسر نيتيكا را احضار و جمعا تصنيف را خوانديم نيتيكا كه از تكرار اسمش\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nخجلت ميبرد ژنرال فوق العاده مىخنديد .\r\nگمان ندارم بخانم مصنف سياحتنامهء قفقاز و كرجستان كه هشت روز در كوبى مانده بود و افتخار شناسائى او را دارم اينقدر در اين محل خوش گذشته باشد شايد اين نكته را هم حس كرده باشد كه اگر مواظبت و مراقبت ژنرال دلپوزو نبود اين سه خانه هم وجود نداشت و اگر مجددا به اين مكان برگردد شايد براى لوازم مختصرى معطل بماند .\r\n\r\n","description":"","footnote":"","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n\r\nفصل سوم\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nهفتم اكتبر با ژنرال دلپوزو كه تا كوبى همراه ما بود خداحافظى كرده حركت كرديم . هوا خيلى خوب بود ما هم بنقاط مرتفع و خطرناك راشاوو رسيده بوديم .\r\nآفتاب برف‌ها را آب كرده جاده تر شده بود و دائم در انديشهء دره‌هاى زير پاى خود بوديم - چون جاده سربالا بود ارابه‌ها جز به كمك همراهان حركت نمىكرد گاهى تخته‌سنگها افق را مستور مىداشت و زمانى بمحوطهء وسيعى ميرسيديم .\r\nدفعتا به معبر تنگ خطرناكى مواجه شديم كه بين مسدك و تفليس واقع است - هر كس بدون گرفتارى و مخمصه از آن مىگذشت مستحق تبريك بود .\r\nپس از طى مسافت زيادى به صليبى منضم به علامت نجات رسيديم كه مسافرين روى كرپتوواژاگورا نصب كرده بودند به اين معنى كه راه خطرناك تمام شد ولى بعقيدهء من صليب جائى كه بايد نصب نشده چه از اين‌جا ببعد پيچ‌وخم و بدى راه بيش از پيش است - پس از طى دو ورست ديگر رسيديم به گودگورا كه از همه جهت مانند محل سابق بود - بدى اين راه مانع از آنست كه مسافر بتواند از فراز قلهء كرپتوواژاگورا از مناظر طبيعى و قشنگ اين نقاط استفاده كند .\r\nچنان كه قبلا ذكر شد ژنرال همواره مواظب بود كه به همراهانش بد نگذرد ، پيش‌آمدى هم كه مزيد اين فكر شد جشن ساليانهء جنگ لايپزيك بود كه روسيها آن را واجب مىشمردند ما هم به نوبهء خود مراسم شايانى از آن معمول داشتيم . چون به فراز سنگى كه صليبى بر آن نصب كرده بودند رسيديم بدون توجه به برفى كه تا زانو نشسته بود و بادى كه شدت آن انسان را بقعر دره پرت مىكرد جامى بسلامتى امپراطور الكساندر و قشون شجاع و سفيركبير روسيه نوشيديم .\r\nاز اين ارتفاع مناظر قشنگى هويدا بود ولى نتوانستيم مدت طويلى از آن استفاده كنيم چه بايد چهار دست‌وپا ازين ارتفاع پائين رويم كه خالى از اشكال نبود همين‌كه به پاى گودگورا رسيديم بجادهء تنگى مصادف شديم كه در دامنهء آن ساخته‌اند\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nو عرض آن اجازه نمىداد كه بيش از يك درشكه دوچرخه از آن عبور كند - در دست راست دره‌هاى عميق بىپايان و در دست چپ صخره‌هاى عظيمى بر ما احاطه داشت مثل اينكه مىخواهد بر سر ما فرود آيد - سطح اين معبر تنگ از كلوخ و سنگ - ريزه مفروش بود - اين محل در فصل معين بهمن زياد دارد كه هرچيزى را در سر راه خود خرد مىكند و آن فصل عبارت از اواخر زمستان و اوايل بهار است كه اثر تابش آفتاب در برف محسوس است . معمولا درين ايام مسافرين حركت شب را به روز ترجيح مىدهند .\r\nچهار ورست جاده‌اى كه گودگورا را به روشائور متصل مىكند نه مىشود گفت خوب است و نه مىشود گفت خطرش بيشتر از ساير قسمت‌هاى راه است ، بهرحال شب را در روشائور گذرانديم و آخرين زحمت را هم كه پائين آمدن از كوهى كه به همين اسم بود متحمل شديم - شيب اين كوه خيلى تند و خطراتش با وجودى كه همه‌ساله عده‌اى از مسافرين در آن تلف مىشوند كمتر از راهى بود كه طى كرده بوديم - سپس جاده به فضاى وسيعى منتهى مىشود كه برف سراسر آن را پوشانيده و در افق به مه آبىرنگى محدود مىشود ولى همين كه مسافر به تدريج جلو مىرود منظره صورت بهترى به خود مىگيرد بدين معنى كه تخته‌سنگهاى عظيم بدرخت و چمن‌زار مبدل مىشود و نغمات مرغ وحشى به گوش مىرسد ، چيزى نميگذرد كه درهء قشنگ مصفايى كه از رودخانهء اراگاه مشروب مىشود جلوه‌گر مىگردد - اين مكان داراى مزارع زيبا و قرى و قصبات زياد است بعلاوه خرابهء چند قصر عالى كه يادگار ادوار ملوك الطوايفى است در اين‌جا ملاحظه مىشود دهاقين همه سرگرم كارهاى صنعتى خويشند مثل اين است كه طبيعت پس از تحمل يك رشته صدمات و مشقات عرض راه مسافر را به جنت موعود برده باشد .\r\nدر اينجا مسافر احتياجى به سوار و تفنگچى ندارد و مىتواند مطمئن باشد كه در يكى از ايالات دولت روسيه يعنى گروزينى منزل دارد - در پاى كوه در نقطه‌اى كه تمام اين موانع مرتفع مىشود بناى ساده‌اى به يادگار كلنل دونيلوف كه اين راه را در اين بيابان بىآب و علف ساخته بنا نهاده‌اند و تا انسان موانع\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nعديدهء آن را نبيند نمىتواند تصور زحماتى را كه او كشيده بكند .\r\nجريان رودخانه اراگا بر خلاف جريان رود ترك است ولى نه فقط اختلافى كه طبيعت بين اين دو رودخانه ايجاد كرده .\r\nبالاخره بمرتفعترين قلل جبال قفقاز رسيده از آنجا داخل درهء مصفائى شديم . درين دره جادهء مستقيم مشجرى احداث كرده‌اند كه يكسره به پاسانائور منتهى مىشود . فرداى آن روز كه از آنانور به دوشت مىرفتيم هرلحظه به منظرهء قشنگ تازه‌اى مواجه مىشديم اگرچه مناظر اين قسمت قابل مقايسه با سواحل اراگا نيست ولى نقاش زبردستى مىتواند پرده‌هاى قشنگ از اين نقاط بكشد .\r\nچون به دوشت رسيديم در قصر قديمى سزار هراكليوس منزل كرديم كه بنائى بود متوسط و ديوارى بر آن احاطه داشت ولى با قصورى كه در اروپا ديده بودم خيلى متفاوت بود .\r\nاين قصر بنايى است دو مرتبه كه دور آن دالان چوبى ساخته بودند و اطاقهاى آن به قدرى كوچك بود كه بيشتر شباهت به صومعهء محقرى داشت - شايد سابقا كه شاه و درباريان درين محل منزل مىكرده‌اند اين عمارت جلوه‌اى داشته ولى فعلا جاى قشنگى به نظر نمىرسد - براى اولين دفعه در اين مكان نمونه‌اى از معمارى قديم ژئورژىين را مشاهده كرديم كه چيز فوق العاده‌اى نبود . خانه‌ها زيرزمين ساخته شده و هيچ قسم سقفى ندارد بدين طريق كه ممكن است به ده يا شهرى رسيد بدون آنكه در ظاهر آثارى از آن هويدا باشد .\r\nدهم اكتبر از مشت رو به تفليس رفتيم . جاده سربالائى ولى هوا خيلى خوب بود . واقعا كسى باور نميكند كه شهر خراب مشت سابقا مقر سزارهاى گرجستان بوده باشد .\r\nرودخانهء اراگا با رود كورا كه قديم آن را سيروس ميناميده‌اند توأم شده به بحر خزر ميريزد . از محل فعلى و خرابه‌هاى متفرقى كه شهر مشت دارا است عظمت سابق آن را نمىشود فهميد و اگر حقيقت داشته باشد كه نوح نامى از اعقاب نوح نبى آن را ساخته قديمىترين شهرهاى عالم بشمار ميآيد ولى فعلا بيش از صد خانوار\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nفقير و بىبضاعت چيزى ندارد .\r\nدر ميان خرابه‌هاى قصور سزارها كليساى قشنگى وجود دارد - چيزى كه مايهء تعجب است اين است كه بدون اينكه يك قطعه آهن در بناى اين كليسا به كار رفته باشد قرنهاست كه به پاى ايستاه - تمام كليساهاى گروزينى به همين سبك ساخته شده به اين معنى كه ديوارها و سقف آن هريك از يك قطعه سنگ يكپارچه تشكيل شده و معلوم است چنين بنائى به اين وصف قابل است كه چندين قرن دوام كند - پشت قصر صومعه‌اى است به نام سن نينون - در قرن چهارم مركز ترويج مذهب مسيح در گروزينى بود و از اين جهات طرف توجه عموم است . اين نينون بر خلاف آنكه در عصر لوئى چهاردهم به اين اسم ميزيسته چون توانسته قومى را از وحشى - گرى نجات دهد شايد بد آدمى نباشد و اول كسى كه به اين مذهب گرويد سزارمريان است كه به زودى من تبعش او را تقليد كردند .\r\nنينون مقدسه صليب چوبى ساده‌اى كه بموهاى خويش پيچيده بود در دست گرفته انجيل را بمردم تعليم مىداد - سفيركبير براى اينكه ناشناس وارد شهر شده ژنرال فرماندهء تفليس را بىخبر ملاقات كند مشت را وداع گفته تنها از ساحل رودخانهء كورا عازم آن شهر شد ما هم بعدا از جادهء معمولى حركت كرديم . در فاصلهء يك ورست از مشت پلى بر رودخانهء كورا بسته شده كه ميگويند پمپه آن را بنا نهاد .\r\nواقعا اين خيال هم در دماغ بشر ناخوشى ايجاد كرده كه تا يك چيزى را به يكى از اشخاص تاريخى يا اعسار قديمه نسبت مىدهند انسان توجه خاصى به آن پيدا مىكند مثلا اگر بما نمىگفتند اين پل را پمپه ساخته بدون اينكه ملتفت آن شويم بر آن مىگذشتيم و حال آنكه عظمت نام پمپه ما را وادار كرد كه آن را نيز مانند يكى از عجايب عالم وارسى كنيم .\r\nيكى ميگفت سنگش يادگار قرون قديمه است ديگرى ميگفت چشمه‌هايش به همان اندازه‌اى كه سبك‌وزن ساخته شده قوى است ، يكى مىگفت ممكن نيست امروزه كسى بتواند چنين پلى بسازد يكى در تماشاى دو ستون آن‌كه به شكل پنير - هاى استونى خودمان ساخته شده بود مات و مبهوت مانده بود ، بالاخره هركس\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nدر اين بنا براى تعريف و توصيف موضوعى را مىجست و اگر عقيدهء شخص مرا خواسته باشيد هيكل يك سرباز روسى كه روى پل كشيك ميداد از همه چيز عجيب تر بود و اگر خود پمپه كبير هم زنده ميشد قول مرا تصديق مىكرد .\r\nفىالجمله از ساحل يمين رودخانهء كورا با خيلى معطلى وارد تفليس شديم - آقاى ژنرال اشتال حكمران تفليس منزل شخصى خود را براى پذيرائى سفيركبير مرتب كرده بود من هم خوشبختانه همانجا منزل كردم - استعمال كلمهء خوشبختانه براى اين است كه در تفليس كمتر مىشود مطابق سليقه خانه پيدا كرد .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\nفصل چهارم\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nاقامت در تفليس مقصود از نگارش اين كتاب تشريح افكار و احساساتى است كه از مشاهدهء چيزهاى تازه در من توليد شده نه تعريف جغرافيائى ايالات گروزينى ، چه خيلى از نويسندگان بهتر از انجام اين قسمت برآمده‌اند - همه مىدانند كه گروزينى در 40 درجهء عرض جغرافيائى بين بحر خزر و بحر اسود واقعست . همسايگان قوى اين ايالت كه ايران و تركيه باشند بقدرى در قشون‌كشىهاى خود به اهالى اين محل بد - رفتارى كرده‌اند كه تمام گرجستان خصوصا گروزينى كه يك قسمت از آنست به مذهب مسيح گرويده‌اند و همين مسئله برؤساى اين قوم فهمانده بود كه دائم مورد حملات اين دو دولت اسلامى واقع شده آنى آسايش نخواهند داشت - گاه تركها باعث اختلال اوضاع گرجستان ميشدند كه چرا با ايران روابط دوستانه داريد ، و زمانى مورد مؤاخذه ايرانيان واقع ميشدند كه چرا تركها را به خود راه داده‌ايد گرجيان هم نه قادر بجلوگيرى از تهاجم آنان بودند و نه مىتوانستند بىطرفى خود را حفظ كنند اين است كه از شدت يأس و نااميدى راهى براى آسايش خود نديدند جز اينكه خود را در دامن روسيه افكنند كه بالنتيجه اين خيال را هم عملى كرده و پشيمان هم نيستند .\r\nبا وجودى كه گرجستان مصائب زيادى از جهت جنگهاى پىدرپى و بدى محصولات و طاعون و اختلافات داخلى حاصله از عدم رضايت بعضى از شاهزادگان مملكت متحمل شده معهذا اوضاع اقتصادى امروزهء آن خيلى بهتر از سابق است ، به اين معنى كه اصل مالكيت محفوظ و تقسيم ماليات عادلانه شده است بانضمام سلطنت شاهزادگان هم در تحت قوانين مخصوصه درآمده و مردم اعليحضرت آلكساندر را از اين جهات تقديس ميكنند .\r\nدر عهد سزارهاى سابق گرجستان هر شاهزاده يا بعبارة اخرى هريك از اشراف قوم داراى اختيارات لاينحدى بوده بدين طريق كه اختيار حيات و ممات مملوكين خود را دارا بوده همه‌گونه دخالت در اموال ايشان ميكرده‌اند و اين امور را حق\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nمسلم خود ميدانستند و به هيچ چيز از جان و مال ايشان ابقاء نميكردند - معنى قدرت اين خوانين را مردم درست فهميده بودند ولى اين نكته نيز ناگفته نماند كه بعضى مردمان هنوز هستند كه از طرز حكومت فعلى ناراضى بوده آرزوى بازگشت همان دزدبازار پيش را دارند .\r\nسابقا ممكن نبود كسى از حصار شهر تفليس خارج شود بدون اينكه گرفتار راهزنان و دزدان اطراف شهر نشود ولى فعلا كمتر نقطه‌اى در گروزينى وجود دارد كه شخص براى مسافرت به آن احتياج به سوار داشته باشد .\r\nسابقا بواسطهء عدم امنيت تجارت از ميان رفته بود بعلاوه سزارها خود نيز در كمال بيرحمى مبالغ گزافى از تجار ميگرفتند ولى فعلا دارالتجاره‌هاى معتبرى وجود دارد كه با ايران و هشترخان روابط تجارتى عمده دارند .\r\nقبلا جاده‌ها خراب و غيرقابل عبور بود حتى معابر شهر تفليس بكمترين رگبار چنان گل و منجلاب مىشد كه تردد در آن دشوارترين كارها بود ولى از زمان حكومت ژنرال يرمولف تغييرات كلى در آن ظاهر شده - درين اندك مدت خانه‌هاى قشنگ بنا كرده ، معابر را سنگ‌فرش نموده و بجاى معابر تنگ كثيف ميدانهاى وسيع قشنگى ساخته و بالاخره اگر كسى پس از يك سال غيبت تفليس را ببيند نخواهد شناخت .\r\nاهالى خودشان فهميده‌اند كه زندگانى در منازل راحت قشنگ بهتر از زندگانى در لانه‌هايى است كه قبلا داشته‌اند ، همچنين فهميده‌اند كه اگر پنجره رو به خيابان باز كنند هم مفرح قلب زنان بدبخت اسير ايشان است و هم حقى از شوهران پايمال نميشود ولى فعلا بقدرى در تمام شهر شروع به بنائى كرده‌اند كه عدهء بناها براى رفع احتياجات عموم كافى نيست .\r\nبجاى دارالحكومهء سابق كه از اختلاط معمارى آسيائى و اروپائى به شكل مسخره‌آميزى ساخته شده بود فعلا بناى ديگرى بسبك جديد اروپا با ستونهاى مجلل و باشكوه ساخته‌اند .\r\nگرجيها كه سابقا منقد اين تزئينات بودند به طورى عادت كرده‌اند كه خود\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nتقليد از آن ميكنند و اگر به همين طريق پيش رود در آتيه تفليس شهر قشنگى خواهد شد .\r\nآبهاى معدنى اين بلاد مشهور آفاقست و اهالى شنبه‌ها دسته‌دسته بدانجا مىروند . مردان تمام روز را بكشيدن سيگار ، شرب شراب ، خوردن پنير و زدن گيتار مىگذرانند و اين بهترين تفريح هفتگى آنان است .\r\nزنان هم در حمام مخصوص خود به سياه كردن موهاى سر و ابرو و قرمز كردن ناخن‌هاى خود با رنگ قرمزى مشغول ميشوند كه در نتيجه با صورت سفيد و موى مشكى شبيه عروسكهائى مىشوند كه روز نوئل در آلمان به اطفال « 1 » مىدهند .\r\nممكن نيست زنى از خانه خارج شود مگر اينكه سراپاى خود را در چادر سياه مسخره‌اى مستور كند و تنها جايى را كه ميگذراند ديده شود همان ابروانست كه مصنوعا سياه مىكنند .\r\nاگر زنى در خيابان به يك يا چند مرد روسى مصادف شود و جاده هم بقدرى عريض نباشد كه بتواند خط سيرش را تغيير داده از آن‌طرف بگذرد آنقدر رو به ديوار مىايستد تا مردان بگذرند .\r\nاغلب سربازان جوان كه به اين زنان مؤمنه مقدسه ميرسند بتقليد آنان دستمال سفيدى به صورت خود افكنده رو به ديوار مىايستند تا يكى از طرفين خسته شده به راه افتد . در اين قبيل مواقع گاهى هم طرفين با يك‌ديگر خداحافظى مىكنند .\r\nتنها تفريحى كه در گرجستان بزنان اجازه داده شده اين است كه روزهاى يكشنبه و اعياد روى پشت‌بامهاى خانهء خود كه به شكل ايوانى ساخته شده هواخورى كنند - هروقت عدهء زنان زياد باشد دايره زده مىرقصند . حركات اين رقص خيلى سريعست ، دستها وضعيت قشنگى پيدا مىكند ولى پاها از بلندى لباس ابدا نمايان نيست و گاه مثل اين است كه متوقف باشند - رويهمرفته چيزى عجيب‌تر از راه رفتن يك خانم گرجى نيست .\r\nعلاوه بر اين زنان تفريح ديگرى هم دارند كه در اين قسمت بعنوان تماشاچى\r\n\r\n\r\n","description":"","footnote":"\r\n( 1 ) مراجعه بكتاب ورتر شود .\r\n","page_name":" 36 ","page_number":36},
  {"content":"\r\n\r\nحق حضور دارند و اين تماشا به تفصيل ذيل است كه روز بعضى از اعياد تمام اهالى شهر بخارج رفته مردان به دو دسته تقسيم ميشوند سپس صف‌آرائى كرده خود را حاضر براى نوعى جنگ مىكنند . مادران اين جنگجويان بسبك همان زنان اسپارتى در محلى كه سنگ رس نباشد مىنشينند كه شاهد عمليات پسران خود باشند سپس جمعيت با سنگ و چوب و چماق و قداره‌هاى چوبى كه قبلا تهيه شده به هم ريخته به قدرى يكديگر را ميزنند كه يكى از اين دو صف درهم شكند - بچه‌ها هم كه حق دخالت در بازى را ندارند سنگ به دشمن پرتاب مىكنند كه البته بىاجر هم نمىمانند - عموما تا عده‌اى از طرفين مقتول و مجروح نشود اين جنگ خاتمه نمىپذيرد .\r\nژنرال يرمولف ديدبازىاى كه به مرگ دو سه نفر و جراحت عده‌اى ختم شود بازى نيست و صورت جدى به خود مىگيرد ، اين است كه سنگ‌اندازى را قدغن كرد فقط اجازه داد كه با قداره‌هاى چوبى به اين عمل مبادرت كنند كه گرچه جراحت‌آور است ولى منجر به قتل نمىشود .\r\nمردم وعده دادند كه به ميل ژنرال رفتار خواهند كرد ولى از آنجايى كه عادت فوق نظامات است وقتى كه يكى از دو دسته مىديدند چيزى نمانده كه موقعيت خود را از دست بدهند خونشان به جوش آمده هروسيله‌اى را براى موفقيت خود به كار ميبردند و بديهى است كه در چنين موارد انسان از سنگ زير پاى خود هم نمىگذرد ، چيزى كه هست بايد اصولا اين مشغوليات خطرناك را قدغن كرد و من اطمينان دارم كه اغلب مادران از الغاى آن خدا را شكر خواهند نمود - اين جنگ را تماشا نامند و بزرگترين شهزادگان از مداخله در آن امتناع نمىورزند .\r\nپس از الغاى اين تفريح وحشيانه ژنرال بازى معقول‌ترى براى مردم ترتيب داد كه ابتدا به اكراه آن را قبول كردند .\r\nدر ميان شهر قبرستان قديمى وسيعى وجود داشت كه از نقطه‌نظر قدمت و بناهاى قشنگ طرف توجه كامل اهالى بود ضمنا چون فضاى زيادى را معطل كرده بود و كوچه‌هاى فوق‌العاده كثيف مهوعى بر آن احاطه داشت ژنرال بدوا سنگ مقابر را كنده به بازماندگان ايشان داد ، سپس ديوارهاى اطراف آن را براى طراز كردن\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nخراب كرد . خانه‌هاى اطراف آن از نماهاى قشنگ باشكوه و از هواى لطيف و مطبوع ميدان بهره‌مند مىشود - يك شب در همين ميدان آتش‌بازى مفصلى با موزيك بمعرض نمايش عموم گذارده شد . زنها تمام در خانه‌هاى اطراف ميدان گرد آمدند و من شكى ندارم كه اگر هفته‌اى چند دفعه اين اوضاع را حكمران فراهم آورد به زودى مردم از صرافت تماشاى عجيب خود مىافتند .\r\nبطوريكه ژنرال يرمؤلف بانجام نقشهء خود موفق شده ميتوان اميدوار بود كه تا چند سال ديگر گروزينى شناخته نشود تا به حال هم در انجام نقشهء خود بموانع زيادى برخورده ولى وقتى غرض خدمت بمملكت باشد موانع طبيعتا مرتفع مى - شود چه اعليحضرت از هيچ‌گونه كمك و مساعدتى دريغ نمىنمايد و حكمران گروزينى هم با اختيارات تامه به كار مشغول است .\r\nهواى اين محل بىنهايت خوب و تقريبا هميشه آفتاب است - در تابستان گرما غيرقابل تحمل ولى در عوض اماكن ييلاقى در كوهستان اطراف زياد دارد . هواى شهر را هم وزش بادهاى شمالى معتدل مىكند . اما از اين حيث كه اين بادها توليد سرماخوردگى و زكام مىكند خيلى بد است در صورتى كه بوميان كمتر مبتلا مى - شوند به اين معنى كه خانه‌هاى ايشان پنجره زياد دارد و از به دو طفوليت بجريان هوا عادت ميكنند .\r\nدر فصل زمستان فقط سه هفته زمين از برف مستور است ولى ميزان الحراره هيچ‌وقت از هشت درجه پائين نمىآيد اول فوريه مجددا زمين سبز شده درختهاى بادام غرق شكوفه مىشود . در ماه مارس بارندگى زياد شده سپس گرما شروع مىشود نباتات هم بنمو طبيعى خود رسيده خشك مىشوند و در همين اوان است كه از عقرب و رطيل و ساير حشرات موذيهء اين محل بايد خيلى احتراز كرد .\r\nحقيقت اين است كه پس از گزيدن اگر بلافاصله جاى نيش را با روغنى مالش دهند بندرت ميكشد و عواقبش كمتر خطرناك مىشود ولى درد و سوزش البته اذيت مىكند و همين نكته سبب مىشود كه اگر كسى اين جانوران موذى را به ديوار يا در رختخواب ببيند مرتعش مىشود . اين هم يكى از عيوب آب و هواست كه از ترس\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nاين جانوران موذى انسان ترك سبزه و چمن را ميگويد و مانند ممالك معتدله از آن استفاده نمىكند .\r\nباغهاى تفليس بىترتيب و مخصوص تربيت مو است - شرابى كه از آن مىاندازند بيشتر مثل شرابهاى فرانسه ملايم و كم‌آزار است - جاى خيلى تأسف است كه اهالى عادت ندارند شرابها را در چليك نگاه دارند بلكه در مشكهائى مىكنند كه قبلا منافذ آن را با نفت مسدود كرده‌اند . اين قشر درونى با شراب آميخته طعمى به آن مىدهد كه براى اشخاص غيرعادى خوش‌آيند نبوده و براى خارجيان نيز استعمال آن خالى از زحمت نيست ولى همين كه عادت شد كسى متحمل آن نمىشود . در ايالت راشتىيم شرابهاى بهترى درست مىكنند كه آن را در خمره‌هاى گلى حفظ مى - نمايند بدين جهت طعم فوق‌العاده گوارائى پيدا مىكند ولى باز براى حمل و نقل آن ناگزيرند كه در مشكهائى كه خود بوربوك نامند آن را حمل كنند .\r\nفواكه اين شهر بىنهايت لذيذ و فراوانست و انگور آن از پاييز تا پاييز سال ديگر مىماند .\r\nدستجات دهاقين آلمانى كه حكمران محل مقدارى اراضى را بايشان اختصاص داده در امور فلاحتى و صنعتى محل تأثيرات مهمه دارند - در نزديكى شهر خانه براى آنها ساخته‌اند و چون بذر و حشم ندارند كمك مالى به آنان مىشود .\r\nخوشبختانه عده‌اى از آنان را كه پنير و آبجو و كره به بازار تفليس آورده بودند ديديم چنان كه خود اظهار مىداشتند از شدت فقر وفاقه مجبورا جلاى وطن كرده‌اند و در آلمان نيز لاشيئى محض بوده‌اند . رفتارشان حقيقتا شايان تعريف و تمجيد است و در نهايت اطاعت و انقياد اوامر دولت را مطاع ميشمارند . دائم سر - گرم امور صنعتى و زراعتى خويشند ولى از حيث آداب و اخلاق باهالى نمىتوانند كمك زيادى بكنند و حال آنكه از همه چيز واجبتر بود .\r\nزمين اين مملكت فوق‌العاده حاصلخيز است و تخمى سى تخم عمل مىكند . براى بذر افشاندن كافى است كه شخمى سطحى بزنند و همين عمل سبب شده كه اهالى اين قسمت طبيعتا تنبل و بىمصرف بار آمده‌اند . قرى و قصبات به شكل عجيبى زيرزمين\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nساخته شده و از دور شبيه به تل خاكى است كه تپ « 1 » مىسازد .\r\nهمان‌قدر كه به سربازان در سر خدمت بد ميگذرد در مواقعى كه نزد اهالى بسر مىبرند در كمال خوبى از ايشان پذيرائى مىشود . هنوز كسى بفكر نيفتاده كه سربازخانه‌اى در گروزينى بسازد ، فقط حكمران براى جبران اين قصور در محل مناسبى آسيابى براى رفع حوائج داير كرده كه از مخارج هنگفتى كه سابقا براى اين كار مىشد جلوگيرى به عمل آورد ولى معذلك هنوز بيل و چكش و تبر و به عبارة اخرى تمام لوازم آن را بايد از هشترخان وارد كنند چه در اين مملكت نيم‌وحشى هيچ يك از اين ادوات به هم نمىرسد .\r\nگرچه سنوات متواليه كشت و زرع خوب و حاصل فراوان باشد ولى گاهى نرخ اجناس خودبخود ترقى عجيبى مىكند و همين‌كه مردم بفكر جمع‌آورى آذوقه مىافتند جنس گرانتر مىشود . فعلا مدتى است كه انبارهاى بزرگ ساخته قسمت عمدهء آن را براى حمل جنس بخارج تخصيص داده‌اند .\r\nدر ماه نوامبر حكمران سرحدات را گردش كرده از خان‌هايى كه بايد بدولت روسيه ماليات دهند ديدن مىكند . در اين موقع رؤسا معمولا تحف و هدايايى تقديم مىدارند كه رد كردن آن توهين بايشانست . ژنرال براى قبول آن راهى پيدا كرده كه خسارت زيادى هم متوجه آنان نمىشود بدين معنى كه از اين خان‌ها تقاضا كرده در عوض ساير اجناس گوسفند كه زياد هم دارند براى او بفرستند ايشان هم قبول كرده دسته‌دسته مىفرستند كه به گله‌هاى كوچك گوسفند تقسيم كرده به چمن‌زارهاى اطراف ميفرستند و در مدت قليلى عدهء قوچها و ميشهايى كه خانها فرستاده بودند به شش‌هزار رسيده بود . سربازان فعلا شب و روز گوشت مىخورند بدون اينكه از تعداد آن كاسته شود چه توالد و تناسل گوسفند زياد است ، بانضمام سربازان هم از فروش پوست آن استفاده زيادى مىكنند .\r\nانواع و اقسام شكار در اين نقاط زياد است . در ييلاقات خرگوش و گوزن و\r\n\r\n\r\n","description":"","footnote":"\r\n( 1 ) تپ حيوانى است ذوفقار از جنس موش كه دست‌هائى كوتاه دارد و در اراضى زراعتى لانه‌هايى شبيه به تل خاك براى خود ميسازد . م . ه\r\n","page_name":" 40 ","page_number":40},
  {"content":"\r\n\r\nبز كوهى و قرقاول به حد افراط مشاهده مىشود و در بيابان از حيوانات گوشتخوار شغالى ديده مىشود كه اهالى چكاتكا نامند و شباهت زيادى به گرگ دارد ولى از آن كوچكتر و خطرناكتر است .\r\nجسارت اين حيوان به قدريست كه شب داخل اردو شده چكمه سربازان را مىبرد و به لذت مىخورد و ممكن نيست از صداى زوزهء آن شنونده برخود نلرزد و زمانيكه گرسنگى به اين حيوان زورآور شود به قبرستان رفته اجسادى كه جديدا دفن كرده‌اند درآورده مىخورد .\r\nكفتار به حد افراط ديده مىشود ولى ببر كمتر ديده شده معذلك قضيهء آتى الذكر در حضور خودمان اتفاق افتاد ، بدينمعنى كه اغلب سربازان به شكار مىرفتند رؤسا هم‌چون تيراندازى ايشان خوب مىشد از اجازه دريغ نميكردند . دو نفر از سربازانى كه اخيرا از روسيه آمده بودند بهوس شكار افتادند چون از محل پردرختى مىگذشتند دفعة حيوانى خشمناك بايشان حمله‌ور شد يكى از ايشان تيرى به جانب آن انداخت كه خطا رفت ديگرى صبر كرد تا حيوان نزديك شود مبادا تير او هم خطا رود همين كه نزديك شد چنان تيرى ميان پيشانيش زد كه فورا بىحركت ماند . سربازان ما كه خطر را كوچك فرض كرده بودند از مشاهدهء ببر و قيمت پوست آن خيلى خوشوقت شده آن را به منزل حمل كردند و نه‌تنها بزرگى آن مايهء تعجب بود بلكه تا حال ببر به اين قشنگى نديده بودم - خود سربازانهم ميدانستند كه اگر در هندوستان چنين شكارى كرده بودند از مشاهير شكارچيان محسوب ميشدند . آنچه به نظر من ميرسد اينست كه بايد اين ببر از گرسنگى از نواحى بغداد به اين سرزمين آمده باشد .\r\nچندى قبل كاروانى از تفليس گذشت كه عرق اسلاميت ايشان را به چنين مسافرت طولانى دشوارى وادار كرده بود . در قفقازيه طوايف مختلفه زندگانى مىكنند و به تمام السنه تكلم نموده خود را اجداد ملل متنوعهء اروپا ميدانند . در ميان اين طوايف طايفه‌اى باسم تاتارنوگه ديده مىشود كه سالى پنجاه نفر از آنان به مكه ميروند و راه صعب العبور نجد را طى كرده به زيارت قبر محمد موفق مىشوند و با آنكه بى خبر از علم جغرافيا راه بىفايدهء زيادى را مىپيمايند معذلك ذهاب و اياب ايشان بيش از\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nصد و پنجاه روز طول نمىكشد - اين زوار مقدس تمام دارايى خود را با خود بر - ميدارند . يك قسمت آن را تقديم مجتهدين مكه مىكنند كه در عوض دستمال سفيدى كه بمقبره ماليده شده بگيرند ، سپس به لقب حاجى مفتخر و سرافراز آمده برميگردند . « 1 »\r\nنظر به كنجكاوىاى كه داشتم با يكى از آنان صحبت كردم ولى نه از عجايبى كه ممكن بود در راه ديده باشد به من چيزى گفت و نه از مطالبى كه به حال من مفيد بود ، فقط چيزى كه از او فهميدم اين بود كه هواى ممالكى كه از آنها گذشته بقدرى گرم است كه براى كباب كردن گوشت كافى است آن را بسنگى كه در مقابل آفتاب باشد بچسبانند .\r\nكم‌كم تمام اجزاء و همراهان سفيركبير در تفليس جمع شدند و چند صباحى در كمال خوشى در اين شهر زندگى كرديم . در موقع سال نو عده‌اى از اعضاى سفارت بافتخار ژنرال يرمولف نمايشى دادند كه به خوبى از عهده آن برآمدند . اغلب گرجيها كه تآتر نديده بودند بدوا خود را بدان مشغول داشته ولى متدرجا بخواب رفتند . چند روز بعد كنسرت مفصلى دادند كه تمام اهالى آبرومند شهر در آن حضور بهمرسانيدند . چيزى كه مايهء تعجب شد ديدن يك پيانوكار سن‌پطرزبورگ بود كه نمىدانم بچه وسيله از بالاى اين كوه‌ها توانسته‌اند آن را صحيح و سالم بدانجا رسانند .\r\nچون واجب بود كه دولت ايرانرا از ورود خود مطلع سازيم مسيو مازوروويچ و مسيو دوريكار قبلا بتهران حركت كردند . خلاصه عارضهء كسالتى كه سفيركبير پيدا كرده بود ما را تا 17 آوريل 1817 معطل كرد و همين روز از تفليس خارج شديم .\r\n\r\n\r\n","description":"","footnote":"\r\n( 1 ) موريس دوكوتزبو مكه را قبر پيغمبر دانسته و اشتباه كرده ولى به خوبى از جزئيات مسافرت حاج مطلع بوده .\r\n","page_name":" 42 ","page_number":42},
  {"content":"\r\n\r\n\r\nفصل پنجم\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nروزنامهء هامبورك اعلان كرده بود كه قسمت اعظم اعضاى سفارت روسيه فرانسوى ميباشند حتى دروغ خود را به جايى رسانيده بود كه صورتى هم از اسامى آنان به اطلاع عموم رسانده بود ولى بر طبق صورت ذيل بنده بنام سفيركبير اطمينان مىدهم كه اين شايعات دروغ محض بوده و يك آشپز فرانسوى هم همراه ما نيست .\r\nصورت اسامى اشخاص از اينقرار است :\r\nمسيو ليوتنان ژنرال يرمولف سفير فوق‌العاده و وزيرمختار .\r\nمسيو نگرى و مسيو سوكولوف مستشار سفارت .\r\nمسيو كلنل يرمولف پيشكار سفارت .\r\nمسيو گودا باشوف مشاور و منشى سفارت .\r\nمسيو ريش لفسكى مشاور كميسر .\r\nماژور كروز صندوقدار « 1 » و غيره و غيره .\r\nيك نفر هم از پرنس‌هاى كاباردن و هشت نفر از همراهان وى نيز با ما بودند و رويهم‌رفته همراهان ما عبارت بودند از بيست و چهار نفر سرباز و بيست و پنج نفر قزاق داخل صف و بيست قزاق خارج صف و سى نفر موزيكانچى و خدمهء جزء سفارت كه جمعا قريب سيصد نفر ميشد .\r\n\r\n\r\n","description":"","footnote":"\r\n( 1 ) در نسخهء اصلى آلمانى اسامى تمام اعضاى سفارت از رسمى و غيررسمى و مترجمين و غيره ذكر شده است .\r\n","page_name":" 44 ","page_number":44},
  {"content":"\r\n\r\n\r\nفصل ششم\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nماژور ژنرال كوتوزوف قبل از حركت سفيركبير مجلس ضيافتى ترتيب داد همين كه از مجلس خارج شديم با تمام اهالى شهر بكليسا رفتيم كه در اين سفر الطاف الهى شامل احوال ما باشد سپس بعد از 17 آوريل در حالتى كه ناقوس كليسا مترنم بود از شهر تفليس خارج شديم .\r\nكنسيه مولر سالهاى متمادى بود كه در گروزينى اقامت داشت و با وجوديكه طاعون تمام رفقايش را يكايك برده بود غريب بود كه دست رد بسينهء او گذاشته . در هنگام حركت پيشنهاد كرد كه اگر از بالا رفتن كوه‌هاى خيلى سربالائى در زحمت نباشيد با طى چند فرسخ از اين راه نزديك به كوبى خواهيد رسيد من هم پذيرفتم ضمنا دكتر پرىبل و ويليام دواساز هم با من آمدند ولى منظره رشته جبال قفقاز و جريان نقره‌اىرنگ رود كورا ما را خسته كرد .\r\nاول مغرب به كوبى رسيديم . ژنرال اشتال و ژنرال كوتوزوف با عده‌اى از پرنس‌هاى گرجستان سفيركبير را مشايعت كردند .\r\nقسمت اول مسافرت ما سخت گذشت چه آشپزها دير مىرسيدند و بالاخره شبها دير مىخوابيديم . از كوبى خرابه‌هاى ساگان لوك كه در جادهء تفليس واقعست ديده مىشود . سكنهء اين محل منحصر برطيل است . بناى آن هم چند كلبهء محقر گلى است كه مستملكات پرنس اربلييانوف را تشكيل مىدهند . در اين سرزمين يك نجيب‌زاده ديده نمىشود كه ملكهء كاترين لقب پرافتخار پرنسى را به او نداده باشد بطوريكه گروزينى بعدهء دهاقين پرنس دارد . علت آن بوده كه اين لقب در انظار عوام كوچك جلوه كرده و اگر امپراطريس فهميده بود امروز لااقل روسيها چند هزار پرنس كمتر در ميان خود داشتند .\r\nسفيركبير كه پاهايش از جراحات وارده معيب بود متناوبا گاهى با درشكه و زمانى با اسب طى طريق ميكرد ولى ساير اعضاى سفارت درشكه نداشتند .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nجاده‌هاى ايران هم بقدرى بد بود كه درشكهء پستى نمىشد در آن راند .\r\nهجدهم آوريل از امير و اوابلى گذشته بساحل رودخانه هرام رسيديم .\r\nصبح را از شدت گرما و كثرت حشرات خيلى ناراحت بوديم . در نيمهء راه از روى پل سنگى قديمى كه روى رودخانه الژه بسته بودند گذشتيم ، اهالى اين محل نمى - دانستند بانى آن‌كى و در چه عصرى ساخته شده است ولى محققا معمار آن رومى بوده .\r\nدر مقابل ما قلل بارچالىين كه از برف مستور بود سر بابر كشيده بود و در سمت راست قصر كالاژيوى واقع بود كه در فصل تابستان نه انسان بلكه حيوان هم از بدى هوا نمىتواند در آن زيست كند . عبور از رودخانهء هرام هم كارپر مخاطره - اى بود چه آب بشدت تند است و مجبورا بايد عده‌اى از بوميان را براى راهنمائى با خود برداشت چه در بىگدار به آب زدن بيم هلاكت ميرود .\r\nازين رود بسلامت گذشته شكر خداى را بجاى آورديم و در اردويى مركب از باركشهاى تاتارى كه ارابه‌هاى عظيم چرخدارى است توقف كرديم ، اين ارابه را به شكل زنبيل‌هاى گردى ساخته‌اند كه در سمت جلو درى دارد كه براى محافظت از جريان باد بسته مىشود . گرچه از دور آثار آبادى نمايان بود ولى از كثرت خستگى ماندن در اين باركش‌هاى كثيف متعفن را برفتن به آن ده‌ترجيح داديم .\r\nدر موقعى كه زير سايهء درخت كهنسالى مشغول صرف ناهار بوديم تاتارى با ميمون تربيت‌شدهء خود پيش آمده اقسام بازيهايى كه به آن حيوان آموخته بود براى ما نمايش داد . اين حيوان كه موهاى خاكسترى بلند و ماتحت سرخى داشت به گمانم از اقسامى بود كه علماى تاريخ طبيعى كاملا از وجود آن بىاطلاعند .\r\nيازدهم آوريل حاكم گروزينى ، ژنرال اشتال ، ژنرال كوتوزوف و پرنس - هااى كه ما را مشايعت كرده بودند بتفليس مراجعت كردند . اين قسمت راه كه قرى و قصبات بسيار و خرابه‌هاى قصور قديمه زياد دارد بجنگلى متصل ميشد كه در تابستان قشون گروزينى از غايت گرما بدانجا ملتجى مىشود . هنگام ظهر كنار جويبارى در سايهء درختان ناهار صرف شد .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nجاده آن به آن از حيث منظره قشنگتر ميشد و به سختى از كوهى بالا ميرفتيم كه درخت بسيار و معادن مس بيشمار داشت . در پاى كوه اشسبژوك كه با ارابه‌هاى موسوم به كيبيچ اردويى تشكيل داده بودند از پل اشكوريى گذشتيم - روبرو درختهاى عظيمى منظره را مسدود كرده صدا منعكس مىساخت ما هم تفريح كرده مكرر اين امتحان را كرديم .\r\nروز بيستم را هم به همين طريق بتماشاى مناظر قشنگ راه گذرانديم .\r\nهمين كه قدرى از اردو دور شديم مجددا جادهء مارپيچى شده از دامنهء كوه اشسبژوك بالا رفتيم . بدوا جنگل انبوهى نمايان شد سپس درختها كم شده پس از شيب ملايمى بفضائى رسيديم كه در كنار دره‌اى واقع و از حيث زيبائى و طراوت منتها درجهء قشنگى را دارا بود . از پايين دره‌هاى كوچك ديگرى ملاحظه شد كه فوق‌العاده جلب‌توجه ميكرد . از اين‌جا مسافر وارد خيابانى مىشود كه دست طبيعت آن را احداث كرده و يكنواخت به جانب قلهء مرتفعى پيش مىرود و مانند اطراف تفليس از آنجا تمام نقاط قفقاز ديده مىشود و به خوبى خطوطى را كه قبلا از آنها گذشته بوديم شناختيم . رودخانه‌ها هريك در امتدادى جارى و در افق نامحدودى از نظر محو ميشد .\r\nسفيركبير كه مانند ديگران از مشاهدهء اين مناظر خيره شده بود بهمراهان گفت : « سراسر اين مناظر دلربا يك قسمت از مملكتى است كه در تحت لواى قوانين و تعاليم يك بشر اداره مىشود . »\r\nحقيقتا اين خيال عالى است و شايد پس از مضى قرون و اعصار كسى بزحماتى كه براى متحد ساختن اين ممالك كشيده شده متوجه نشود .\r\nازين نقطه براى آخرين دفعه خاك قفقازيه را كه حدفاصل بين ما و وطن عزيز ما است سلامى داديم و به زحمت از مناظر دلرباى آن دل‌كنده از تپه‌هائى كه در سر راه بود گذشتيم . آثار جنگل‌ها به كلى تمام شد و راه منحصر بمعبر تنگى شد كه از بين دو كوه عظيم ميگذشت و باد شديدى جريان داشت . اين كوه باسم اين جاده كه دهان جهنم مىنامند معروف بود و حقيقتا اسم برازنده‌اى بود .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nبه زبان تاتار اشسبژوك به معناى پوزهء بزرگ است . شدت اين باد باندازه‌اى بود كه نفس را منقطع مىساخت و اسب‌ها را عاجز كرده بود . فقط مىشود آن را به طوفان شديدى تشبيه كرد كه در بحر ژاپن ديده‌ام و چنان بود كه تمام طنابهاى كشتى را پاره كرد . پس از عبور از دهان جهنم از سراشيبى ملايمى بدره‌اى رسيديم لم‌يزرع و فوق‌العاده سرد كه از اردو زدن در آن پشيمان شديم .\r\nروز 21 آوريل مناظر جديد سواحل رودخانه كامناژا ما را مشغول داشت دامنهء كوه را سنگ قهوه‌اى يك پارچه‌اى تشكيل ميداد كه تا قله چهل بازو ارتفاع داشت و جادهء سرازيرى تندى بر آن ساخته بودند كه سنگهاى بزرگى در اطراف آن پراكنده بود .\r\nسخت‌تر از همه اين بود كه بايد تمام اشياء و لوازم خود را بغل گرفته از اين راه برويم و اين عمل بيش از چهار ساعت معطلى داشت . اين راه را با باروت توپ در سنگ احداث كرده‌اند و بايد براى اين كار مبالغ هنگفتى خرج كرده باشند خرابه‌هاى لورى كه پايتخت قديم ارمنستان كوچك باشد به فاصلهء كمى از اين نقطه مشاهده شد . سابقا شش هزار خانه داشته و پايتخت سلاطين ارمنستان بوده .\r\nميگويند همين پايتخت زمانى هفت سال در محاصره بوده ولى فعلا قريب سى خانه از آن باقيست كه از آثار عظمت قديم ارمنستان بشمار ميرود . ارامنه فعلا در تمام نقاط عالم پراكنده ميباشند و اينجا با گرجيها در آميخته‌اند . شغلشان بيشتر سمسارى است و از اين راه هرچه بتوانند ايشان را ميفريبند .\r\nموقعيت اين مملكت و امتداد كوههاى آن وضعيت خاصى براى آن ايجاد كرده كه در 24 ساعت فصول اربعه را مىتوان حس كرد . شب سرماى زمستان و روز در راه‌هاى صعب العبور كوه‌ها گرماى تابستان و عصر در پاىكوه بزابدال لطافت هواى بهار را حس كرديم .\r\nروز 22 از ميان گلهاى رنگارنگ و رياحين معطر و نغمات غم‌زداى مرغان چمن از كوه بزابدال گذشتيم . هرقدم طبيعت تغييرى كرده درختان عارى از برگ و نباتات زرد و پژمرده مىشد . كم‌كم از ميان برف ميگذشتيم و باد شديدى نفسمان\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nرا پس ميزد چون به قلهء كوه رسيديم از راه سراشيب خطرناكى پايين آمديم كه بموازات جويبارى ساخته شده و آب طبيعتا از چندين آبشار پائين ميريخت .\r\nپس از طى يك فرسنگ مجددا تغييرات تازه‌اى در مناظر ما ظاهر شد . البسه پوستى را كنديم . منظرهء بهار را در درختان غرق شكوفه مشاهده مىكرديم . رودخانه بامباك را كه از چند پل بايد بر آن گذشت با بهترين مناظر مينگريستيم . در افق آثار كليساى شهر كوچك قره‌كليسا كه تپه‌هاى مستور از كاج بر آن احاطه داشت نمايان بود . وجه تسميهء اين شهر تيره‌رنگى كليساى آن است كه از دور سياه به نظر ميآيد بدين سبب آن را قره‌كليسا گويند . با وجودى كه اين نواحى در عرض جغرافيائى 40 درجه واقعست معهذا آب و هواى آن كاملا مانند منطقهء وسطاى روسيه است . معروفيت اين محل بواسطهء عسل و ماهى قزل‌آلاى آن است .\r\nبراى سربازان ما چنان جاى مناسبى پيدا شد كه ابدا باور نمىكردند در يك شهر تاتار منزل كرده باشند . اگرچه خستگى راه هم كمك كرده بود ولى همين مسئله سفيركبير را بر آن داشت كه دو روز در اين نقطه بماند چه ديگر كسى اميد نداشت كه چنين منزلى در گروزينى يا ايران پيدا شود .\r\nبيست و پنجم از قريهء بكانتى كه مربوط به ارامنه است گذشتيم . اگرچه از راه كوه زودتر بايروان ميرسيديم ولى جاده كاملا مستور از برف بود و سه روز هم در راه بدون رسيدن بيك ده پيش ميرفتيم ، اينست كه سفيركبير با دور بودن راه جاده گومرى را ترجيح داد .\r\nدر نيمهء راه غار عميقى ملاحظه شد كه قرون و اعصار بر آن گذشته بود و مسافرين با مراكب خود در آن منزل ميگزيدند . ولى گمان نميكنم خواب در آن ممكن باشد چه صداى مهيب جريان رودخانهء بامباك كه از جوار آن ميگذشت انعكاس غريبى در آن ميكرد ، بطوريكه از نزديك شدن به آن لرزه بر اندام انسان مستولى ميشد .\r\nاين كتيبه در آن بسنگى منقور بود « مسافرى كه از اين نقطه ميگذرى هان ! هركه هستى باش جز باحترام از اين‌جا مگذر و پا بدين قبر منه كه مدفن پهلوان بزرگى است . گرچه عبارتى كه حاكى از عمليات جنگى او باشد نمىبينى ولى اين صليب\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nسفيد آرامگاه بقاياى او را به تو نشان ميدهد .\r\nدر 1805 كه دولتين ايران و روسيه جنگ ميكردند پرنس سى زييانوف فرماندهء گروزينى كه بدست دشمنان مقتول و اين بدنامى « 1 » الىالابد نصيب آنان شد شهر ايروان را محاصره كرده بود تعداد محصورين اين شهر معادل قشون روس بود ولى بعدا قواى زياد ديگرى بفرماندهى وليعهد مملكت بكمك ايشان آمد اين است كه محاصره‌كنندگان به زودى محصور محاصره‌شدگان گرديدند و موقعيت نظامى ايشان بدتر از وضعيت پرنس اوژن در مقابل شهر بلگراد شد .\r\nموقعيت سىزييانوف خيلى خوب بود و ايرانيان نميتوانستند از مراقبتى كه او در كار داشت موفقيت حاصل كنند ، ولى چون آذوقهء عدهء سىزييانوف تقريبا تمام شده بود و نزديكترين ذخايرش در قره‌كليسا بود كه تا اين محل 160 ورست فاصله داشت مجبور بود عده‌اى براى آوردن آن اعزام دارد كه آن هم با داشتن چند هزار نفر اگر عده‌اى را بدانجا مىفرستاد قوايش ضعيف ميشد . بالاخره بجاى اينكه عده زيادى مأمور اين كار كند يكنفر صاحبمنصب فرانسوى موسوم به مون‌ترزور را با دويست سوار و يك عراده توپ مأمور حمل آذوقه بدين محل نمود . مون‌ترزور هنگام شب از ميان ايرانيان گذشت و تا سفيده صبح چيزى جلو نرفته بود كه ايرانيان فهميده چندين هزار مرد بتعقيبش فرستادند . مون‌ترزور تمام روز را جنگيده منظما عقب نشست و شبانه روى تلى استحكامات ساخته خود را در پناه آن مخفى ساخت بامدادان متهورانه از پناگاه بدرآمد و معبرى از بين ايرانيان باز كرده راه خود پيش گرفت .\r\nچون جنگ از طرفين درگرفته بود مون‌ترزور بغارى كه ذكر شد پناهنده شد .\r\nهمين كه بدانجا رسيد ديد كه هر سربازى يك فشنگ بيشتر ندارد بدتر از همه يك تاتار هم كه در قسمت او بود شباهنگام فرار كرده وضعيت اسفناك مون‌ترزور را بدشمن اطلاع داده بود ، ايرانيان كه از وضعيت آنان مطلع شدند سحرگاهان بجنبش آمده به اين يكمشت پهلوان جنگجو كه قادر بمدافعهء طولانى نبودند حمله‌ور شدند . از قره\r\n\r\n\r\n","description":"","footnote":"\r\n( 1 ) اينجا مسيو كتزبوئه عصبانى شده نسبت به ايرانيان توهين مىكند متوقع بوده با دشمن معاملهء بهترى كرده باشند . م . ه .\r\n","page_name":" 51 ","page_number":51},
  {"content":"\r\n\r\nكليسا بصداى توپ و تفنگ عده‌اى بكمك ايشان اعزام داشتند ولى خيلى دير بود چه مون‌ترزور در نهايت شجاعت جان سپرده بود . قبر همراهانش نيز در اطراف بنائى بود كه بافتخار او ساخته بودند .\r\nجنگ با ايران ازين قبيل اتفاقات كه مايهء افتخار روسيه باشد زياد دارد ولى من نميدانم چه شده كه همه فراموش كرده‌اند « 1 » در صورتى كه اوراق مطبوعات نظامى از ذكر كوچكترين وقايع يوميهء آن فروگزار نكرده است . ضمنا از شنيدن شرح عمليات يكى از شجعان كه هنوز در قيد حياتست خوشوقت شدم . مىگويند وقتى كلنل هارژن با ششصد نفر سوار طرف حمله سىهزار ايرانى واقعشد كه وليعهد دولت ايران عباس ميرزا سمت سركردگى آن را داشت . سه روز در قبرستان قريهء اسكران جنگ ادامه داشت و روسيها سنگ مقابر را سنگر كرده بودند . رودخانه هم بدبختانه در دست دشمن بود ، بطوريكه قشون روسيه مجبورا هنگام شب مردان مسلحى فرستاده از رودخانه آب ميآوردند . بالاخره كلنل هارژن حيله‌اى به كار برد به اين معنى كه شب سوم با تمام اردو ازين نقطه فرار كرد . فقط چند نفر بعنوان ساخلو و يك طبال آنجا گذاشت كه مرتبا طبل ميكوفت تا بدشمن بنماياند كه قشون همچنان بجاى خود باقيست . در اين فاصله خود را بقلعهء شاه بولاق رسانيد ولى طبال و رفقايش فداى ديگران شدند چه بامدادان كه دشمن جز اين چند تن كسى را نديد همه را يك بيك خفه كرد . در همين اثناء پرنس سيزييانوف با هزار و دويست مرد جنگى و چند عراده توپ پيش‌قراول قشون سىهزار نفرى ايران را منهزم ساخت « 2 » . وليعهد ايران كه در ساحل قدامى رود ارس بود ازين خبر پريشان‌خاطر شده بساحل خلفى رود رفت و پل معروف هوداپر را خراب كرد كه از آن تاريخ ديگر كسى بفكر ساختن آن نيفتاد .\r\nاز آن تاريخ ايرانيان از اسم سيزييانوف همان وحشتى را دارند كه اطفال از لولو ولى بايد دانست كه در آن زمان توپخانه ايران منحصر بتوپ سبكى بوده كه\r\n\r\n\r\n","description":"","footnote":"\r\n( 1 ) پدر نويسنده اين كتاب به علت خيانتهائى كه به وطن خود كرد منفور ملت آلمان شد و در روسيه توطن اختيار كرد اولادش نيز در خدمت دولت روسيه بسر مىبردند و مجبور بوده‌اند براى چاپلوسى ازين قبيل تملق‌ها بگويند كه لااقل ازينجا رانده نشوند . م . ه .\r\n( 2 ) اينجا بايد ما هم عصبانى شده حمله به ساخلوقشون ايران را مثل حمله به مون‌ترزور بوحشيگرى تلقى كنيم . م . ه .\r\n","page_name":" 52 ","page_number":52},
  {"content":"\r\n\r\nبر پشت شتر حمل ميكرده‌اند كه آن هم در مقابل قشون روسيه هيچ بود فىالجمله پس از آن در غار مزبور براى روح‌مون‌ترزور بدبخت طلب مغفرت كرديم روبراه نهاديم و از اماملى گذشته بجانب بكانتى پيش رفتيم . از اينجا قلعه‌اى منفرد بر فراز محل مرتفعى مشاهده كرديم كه زمانى در آن 150 نفر با يك عراده توپ در برابر شش - هزار ايرانى مقاومت كرده‌اند « 1 » در حالى كه نه قلعه به تصرف آنان درآمده و نه سكنهء اين سرزمين كه ملتجى به آنان شده بودند متزلزل شدند .\r\nبراى اينكه شب در منازل زيرزمينى مملو از حشرات موذيه نخوابيم با وجود باران در فضا اردو زديم .\r\n\r\n\r\n","description":"","footnote":"\r\n( 1 ) نظر نويسنده تحقير ايرانيان و تكريم روسيهاست چه فرار سيزييانوف را حيلهء جنگى وانمود مىكند و همه‌جا عدهء ايرانيان را زائد بر دشمن جلوه ميدهد نميدانم اين اعداد و ارقام را از آرشيو كدام اركان حرب استخراج كرده است . م . ه .\r\n","page_name":" 53 ","page_number":53},
  {"content":"\r\n . \r\n","description":"","footnote":"","page_name":" 54 ","page_number":54},
  {"content":"\r\n\r\n\r\nفصل هفتم\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nروز 26 از درهء خشك بىآب و علفى بقلعهء گومرى رسيديم كه بين ممالك ايران و عثمانى و روسيه واقعشده . از به دو خروج از قره كليسا از نديدن مناظر سبز و قشنگ خيلى دلتنگ بوديم ، ولى اينجا در طول راه اراضى زراعتى مشاهده مىشود كه ده گاو به سختى آن را شخم مىكند - دهاقين در ضمن كار تصنيف‌هاى مكره ناهنجارى ميخواندند كه خارجيان از شنيدن آن مشمئز ميشدند - بجاى آنكه زمين را باشن‌كش صاف كنند اعضاى يك خانواده جمع شده تير قطورى را به روى زمين ميكشيدند و نتيجهء مطلوبه حاصل ميشد .\r\nچون سفير مجددا مختصر كسالتى پيدا كرد دو روز ديگر مجبور شديم اينجا توقف كنيم - برف مرتب ميآمد و سرما به دو درجه زير صفر رسيده بود در صورتى كه چند روز قبل در حرارت 25 درجه طى طريق ميكرديم .\r\nوضعيت پستهاى نظامى اينجا خيلى بد است مثلا خرابهء كليساى قديمى را مخزن علوفهء اسبها كرده‌اند و از حيث آب و هوا ميگويند اينجا بهترين نقاط گروزينى است ولى بزرگترين آمال ما آنست كه هرچه زودتر ازينجا فرار كنيم .\r\nروز بيست و نهم هوا در نهايت خوبى و اعتدال بود و ما از سواحل رودخانه آرپاچاى مرتب پيش ميرفتيم - در سمت چپ كوه عظيم آلاژگاه پيدا و زمانى ناپديد ميشد . در نيمهء راه از غايت گرما توقف كرده در كنار رودخانه اردو زديم ، پرنس گاباردن موقع را غنيمت شمرده ماهيخوارى عظيم الجثه شكار كرد .\r\nاز شدت بيكارى علفهاى خشك را آتش مىزديم بدين نحو كه بدوا قسمتى را تصادفا آتش زديم و بعد همين عمل را تفريحا تكرار نموديم . شعلهء آتش تمام فضا را ميگرفت و دودى كه از آن برميخاست گردبادى در فضا تشكيل ميداد - اين عمل را درين مملكت زياد ميكنند و ميگويند پس از آتش زدن نمو علف فوق‌العاده خوب مىشود .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nهنگام شب بكاروانسرائى رسيديم موسوم به شيرپلو كه در آن منزل كرديم .\r\nكاروانسرا عبارت از عمارات و ابنيه‌ايست كه براى توقف تجار و مسافرين ساخته مىشود ، وسعت آن بحديست كه يك قافله با تمام مال و اسباب و حيوانات و غيره ميتواند در آن جاى گيرد . بعضى از اين ابنيه از حيث عظمت بنا فوق العاده جالب توجه است و عموما از سنگ‌تراش و در نهايت استحكام ساخته مىشود .\r\nكاروانسراى شيرپلو بقدرى قديميست كه تاريخ بناى آن را كسى بخاطر ندارد ، همچنين از تاريخ پلى كه بر رودخانهء آرپاچاى زده بودند كسى اطلاع نداشت - اين پل داراى يك چشمه و پايه‌هاى آن صد پا ارتفاع دارد ، متأسفانه طاق آن فرود آمده ولى از بقاياى آن ميتوان عظمت سابق آن را حس كرد - در جوار اين پل قبرستانيست كه مىرساند اين نواحى مسكون بوده خصوصا بعضى ازين مقابر مورخ بتاريخ چند هزار سال قبل است - هنگام شب سنگ يكى از اين مقابر را كه متعلق به الكساندر نامى بود برداشتيم ولى جز يك جمجمه و مقدارى استخوان كه از هزار و پنجاه سال قبل در آن مانده بود چيزى نيافتيم ليكن از حيث بزرگى عجيب به نظر ميآمد - در بيست ورست فاصله خرابهء شهر قديمى انا واقعست كه پايتخت قديم ارمنستان كبير بوده و مورخين يادگارهاى مشعشعى از آن بر صحيفهء تاريخ نگاشته‌اند - بزرگان يونان به اين شهر آمدوشد داشته‌اند و ممكن است چندين بار سرنوشت مردم عالم درين شهر معين شده باشد - گرچه محيط اين شهر هنوز به هشت ورست ميرسد ولى سكنهء آن بيش از ده خانوار نيست . آثار برج و بارو و كليساها و قصور قديمهء شهر هنوز باقى و آنچه ايرانيان بزرگ ميشمرده‌اند از زلزله خراب و ويران گشته .\r\nهنگام شب يكنفر صاحبمنصب عثمانى كه علىپاشا براى تبليغ خيرمقدم او را مأمور كرده بود نزد سفير آمد . علىپاشا فرماندهء قسمتى از خاك عثمانيست كه در جوار اين نقطه واقعست و انصافا هم بهتر از پيشينيان خود انجام مأموريت كرده . اين ملاقات براى ژنرال يرمولف فايده‌اى نداشت جز اينكه قسمتى از وقت خود را صرف تعارفات او كرد - و خلعت شايانى نيز به دو بخشيد از طرفى چون فردا وارد خاك ايران ميشديم مأمورى هم از جانب سلطان ايران آمد كه عدهء اشخاص و اسبها را فهميده\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nدستورات لازمه را بمأمورين عرض راه بدهند .\r\nسىام همين ماه از طرف چپ رودخانهء آرپاچاى داخل صحراى لم‌يزرعى شديم كه سرحد خاك دولت ايران بود - عسگرخان كه قبلا سفير دولت ايران بود بسر كردگى چند هزار سوار باستقبال ما آمد - ژنرال را از طرف اعليحضرت تبريك ورود گفته خود را مهماندار سفارت معرفى كرد - مهماندار عبارت از مستخدم عالىرتبه‌ايست كه براى پذيرائى از يك سفير يا يكى از محترمين تعيين شده حوائج ضروريهء او را فراهم سازد و از طرف اعليحضرت تعيين چنين شخصى بمهماندارى ما كه قبلا رتبهء وزارت مختار داشته نهايت درجهء اهميت را حائز بود - عسگرخان مرديست مسن در سال 1808 بدربار ناپلئون اعزام شد . و چند كلمه‌اى هم فرانسه ميداند فعلا مدتهاست كه فرماندهء قشون ايرانست - من از طرف سفيركبير نهايت تشكر را از عسگرخان دارم كه با وجود كبرسن و علو مقام در تمام مدت اقامت ما در ايران در نهايت احترام از سفير پذيرائى كرده كوچكترين خدمات را از او دريغ نداشت - نجاتعلى بيك برادرزاده عسگرخان كه با عمويش به پاريس رفته بىنهايت خليق و مهربانست ، در زبان فرانسه يد طولائى دارد « 1 » از مهر و صداقت و حجب و حيا كه كمتر در ايرانيان ديده مىشود محبوب تمام اعضاى سفارت شده است .\r\nپس از ختم مراسم رسمى كه از طرفين به عمل آمد عده‌اى سوار گرد ما حلقه زد و از جلو حركت كرديم - در موقع حركت ايرانيان بعمليات نظامى مبادرت ميجستند گاه دو دسته يكديگر را تعقيب ميكردند و زمانى عده‌اى به نيزه‌بازى و تيراندازى مشغول ميشدند . رويهمرفته آنچه مفهوم ميشد نه اين بود كه عادتا اين حركات را ميكنند بلكه براى تجليل و احترام ما مبادرت به اين عمليات ميكردند .\r\n\r\n\r\n","description":"","footnote":"\r\n( 1 ) يكى از سفراى ايران موسوم به ميرداود زاده كه در سنهء 1816 بدربار لوئى 18 اعزام شده بود برادرزاده خود را نيز همراه برده بود . اين جوان در اندك مدتى ترقيات فوق‌العاده كرد ، زبان فرانسه را به خوبى تكلم مىنمود . چون مدام در انديشه جمع‌آورى عده‌اى از صنعتگران بود كه به وطن خود برد خانمى از او تقاضا كرد كه او را نيز در عداد همراهان محسوب دارد . جوان فكور سائس او را گفت « خير خانم كسانى را كه ما به بردن آنان محتاجيم راضى نمىشوند و كسانى كه خود مايل به آمدنند ما كمتر به وجودشان محتاجيم . »\r\n","page_name":" 58 ","page_number":58},
  {"content":"\r\n\r\nدر كشاكش اين حركات وارد تالين شديم كه ابتداى جلگه‌هاى وسيعيست كه ايالت ايروان را تشكيل داده برود ارس منتهى مىشود - در افق دو قلهء معظم آرارات نمايان بود كه سربابر كشيده در ميان ابر و مه از نظر ناپديد مىشود - افكارى كه در طفوليت بما تلقين مىشود هميشه تأثيرات عجيبى در روح ما دارد چه از مشاهدهء قلهء آرارات كشتى نوح نبى و مندرجات كتاب مقدس از نظرم گذشت كه يكجفت از تمام حيوانات و جانوران روى زمين كه از هلاكت نجات يافته‌اند در اين نقطه فرود آمده و از اينجا به تمام اقطار عالم پراكنده شده‌اند .\r\nانسانى كه از چنين مخاطره‌اى نجات‌يافته بچه زبان حمد خدايرا گويد كه به زمين فرود آمده در آن كشت و زرع مىكند - بارى نقطه‌اى كه كشتى نوح بر آن نشسته بمانشان دادند ولى درين مدت تغييرات كلى در آن ظاهر شده ميگفتند با زحمات زيادى كه كشيده شده كس نتوانسته خود را به نصف ارتفاع اين كوه رساند .\r\nقلهء آرارات دائم از برف مستور و شبيه كله‌قنديست كه بر نوك آن يك لكهء سياه باشد - اين لكه را جمعى به معجز تعبير مىكنند - زهاد را عقيده آنست كه اين لكه كمان نوح نبيست و بعضى كه اعتقادشان سست‌تر است اين نقطه را فرودگاه كشتى نوح دانند .\r\nدر تالين به طرز ايران زير چادر از ما پذيرائى كردند در يكى ازين چادرها قالى گسترده سفير و همراهانش را در آن به صرف مبردات دعوت كردند - غذاى ايرانيان مركب از شربت و خورش و مرباهاى بيمزه‌ايست - شربت ايرانيان آب شيرينى است كه عصارهء ميوجات ترش را در آن ريخته در فصل تابستان با يخ صرف ميكنند - گرچه اين شربت بد نيست ولى نه تنها به ليموناد اروپا بلكه به شربت‌هاى تورتوفى هم نميرسد - پس از تعارفات بسيار مهماندار ، به منزل خود رفته شب را در سرحد ايران بسر برديم .\r\nقريهء تالين در جوار قصرى واقعست كه بيش از هزار سال ساخته شده ، اين ده متعلق بتاتارهاست و چيزى بهتر ازين قصر وجود ندارد - در يكطرف اين عمارت نوشته شده « اين قصر كه خوشترين كنج انزواى پدر بدبختى بود به پسرى كه خوشبخت‌تر ازوست بخشيده شده . »\r\n\r\n","description":"","footnote":"","page_name":" 59 ","page_number":59},
  {"content":"\r\n . \r\n","description":"","footnote":"","page_name":" 60 ","page_number":60},
  {"content":"\r\n\r\n\r\nفصل هشتم\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nامشب كه اول ماه مه است چنان گرمائيست كه تا حال نظير آن را نديده بودم - سحرگاهان روبراه كرده از جلگه گذشتيم - سيزاژف ژنرال قزاقها و خيلى ديگر از مأمورين كه ما را مشايعت ميكردند از اينجا خداحافظى كرده به گروزينى مراجعت نمودند - هوا فوق‌العاده گرم و پيمودن سنگلاخ بغايت دشوار بود - طبيعت انقلاب عجيبى درين مملكت كرده مسافر فرسنگها راه ميپيمايد بدون اينكه جز شنزار چيزى ببيند . اسبها از پانهادن بر آن اكراه داشتند - مناظر متدرجا تغيير كرده بهتر شد تا بجلگه مصفا و قشنگ ايروان رسيديم .\r\nاز مشاهدهء كليسا در مملكت اسلامى خيلى خوشوقت شده قلبمان تسلى يافت - اين كليسا سابقا مقر كشيش بزرگ ارامنه بوده و مانند چوپانى ميش‌هاى خود را از حملهء گرگان درنده حفظ مينموده - نام آن ايچ ميازين است و هزار و پانصد سال مىشود كه ساخته شده ، در طول اين مدت در مقابل جميع حوادث و انقلابات مقاومت كرده كشيشان آن را هيچ پيشامدى از طريق زهد و عبادت منحرف نساخته حتى از دعاى بدژخيمان خود نيز مضايقه ندارند .\r\nافرائيم رئيس محترم رهبانان با من تبع خويش باستقبال سفير آمد ، خود پيش آمده دست سفير را گرفته و رو به منزل خويش نهاد ، غريو از خلق برخاسته ناقوس كليسا در جو طنين‌انداز شده بود .\r\nما را در عمارت قشنگ و مجللى جاى دادند - درين مدت عادت بزندگانى در چنين بنائى از ما سلب شده بود و اميدوار نبوديم كه در تمام طول مسافرت نظير آن را ببينيم - شام و شرابى زائد الوصف صرف شد فورا بخاطرم رسيد كه نوح نبى زمين را براى غرس مو انتخاب كرده - همين كه فهميدم يك روز اينجا خواهيم ماند از شادى در پوست نميگنجيدم نفهميدم چرا بيشتر اينجا نمانديم .\r\nكليساى ايچ ميازين كه به زبان ارمنى « فرودگاه پسر خدا » معنى ميدهد بنائيست\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nبغايت قشنگ و منازل سنگى بسيار در آن ساخته شده ، هرطرف حياط قشنگى ملاحظه مىشود كه خيابانهاى مشجر و گلكاريهاى زيبا دارد - باغچه و حوض و فواره در آن بسيار است بطوريكه در گرمترين ايام مىشود آنجا در فضا گردش كرد يك قسمت از اين ابنيه بسبك اروپا و قسمتى بسبك آسيا ساخته شده - تقسيمات درونى اين عمارت از هر جهت راحت و با سليقه است .\r\nصومعه‌اى كه در وسط اين محوطه واقع و بيش از 1500 سال است ساخته شده خيلى عجيب به نظر ميرسد ولى سبك بنائى آن ساده و باشكوه است - بوميان را عقيده آنست كه سن گرگوار « جرجيس مقدس » خود روح‌القدس را ديده كه در اين نقطه فرود آمده بدين سبب كليسائى درين نقطه بنا كرده - گويند سن گرگوار مكرر بكوه آرارات مسافرت كرده شايد تخته شكسته‌اى از كشتى نوح بدست آورد ولى چيزى نيافته بالاخره يكقطعهء آن را خداوند در عالم رؤيا براى او فرستاده كه در نهايت احترام آن را نگاهدارى ميكنند !\r\nهرسال از تمام عالم پولهاى زيادى به اين صومعه ميرسد چه تنها نقطه‌اى كه ارامنه مىتوانند در آن روغن مقدس تحصيل كنند همين كليساست - اين روغن را كشيش بزرگ به كمك دوازده اسقف ميسازد كه دعوت آنان با وجود سيصد كشيش كار مشكلى نيست .\r\nقراء اطراف اين كليسا بهترين مناظر را داراست و چون در يك امتداد جمع شده است شهر آباد حاصلخيزى تشكيل داده . از مراقبت حكمران ايروان امنيت در تمام نقاط اين سرزمين حكمفرماست ولى ضمنا حكم غارت اين دير و متعلقات آن را هم صادر كرده است - گمان ميكنم ولايتعهد عظمى با آنهمه علو رأى و بلندى نظر ازين قضايا بىاطلاع باشند و الا چطور ممكن بود تا حال مردم بدبخت اين محل را از شر اين شقى خلاص نفرموده باشند . از وقتى كه اين حاكم بدين محل آمده تمول عجيبى پيدا كرده ، گرچه كبرسن نخواهد گذاشت كه استفاده‌اى از آن كند ولى عادت بظلم و شقاوت او را وادار به اين اعمال كرده است - منتها درجه عيشش اذيت و آزار اين راهبانست ، همين كه بشنود يك مسافر مسيحى يكشب درين دير بسر برده فورا\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nماليات جديدى بر آنان تحميل مىكند و گمان نميكنم اقامت ما هم براى ايشان ارزان تمام شده باشد - نميدانم چگونه توانست اين عبارت را بدون شرم و حيا ادا كند « اين سگ عيسويان ايچ ميازين بقدرى از پذيرائى برادران دينى خود محظوظ ميشوند كه هيچ‌چيز نزد ايشان قدر و قيمت آن را ندارد . »\r\nوقتى كه هيچ بهانه‌اى براى اخذ غرامت نداشته باشد بعزم شكار از ايروان خارج شده ملاقاتى ازين راهبان مىكند ، البته در چنين مواقع مجبورند در مقابل اين منتى كه برايشان نهاده تحف و هداياى ذى قيمتى تقديم وى كنند . رفقا و محارم حاكم براى شرب شراب و مست كردن هفته‌ها درين صومعه رحل اقامت افكنند ، چه در مذهب ايشان شرب خمر ممنوعست و مجازات سخت دارد ولى اينجا مجازات نميشوند - چيزى كه هست ديگر شراب با خود نميبرند ولى اگر كمترين چيزى از ايشان دريغ شود فورا بجعل راپورت‌هاى خلاف مبادرت جسته بسمع حكمران ميرسانند و غرامات بسيارى از اولياى دير مأخوذ مىشود .\r\nمركز مذهب ارامنه بجهات مذكوره دائم در معرض تعديات مردى شقيست كه در عين‌حال شخصا خمارترين مردم اين ولايتست .\r\nرئيس كشيشان با علم به اتلاف هداياى معتقدين و مؤمنين همه‌روزه مجبورست مقدارى ازين نفايس را فروخته صرف غرامات تحميلى كند .\r\nراهبان نيز از فرط علاقه‌اى كه بتوحيد و تسبيح حضرت باريتعالى دارند در مقابل تمام اين زحمات صبر و شكيبائيرا به ترك عبادتگاه خود ترجيح ميدهند « 1 » سفيركبير براى اينكه بهانه‌اى براى تحميل غرامت جديد درست نشود در مراجعت خط سير خود را تغيير داد .\r\nروز دوم ورود ما به ايچ ميازين مراسم باشكوهى بافتخار ما در عبادتگاه به عمل آمد . بدوا رئيس نطق مفصلى ايراد داشته سپس كشيشان با كمال وجد و سرور جمعا بترانه‌هاى مذهبى مترنم شدند . همه از شوق و شعف در حالت عجيبى بوديم . رئيس راهبان نميدانست بچه زبان وجد و انبساط درونى خود را ظاهر سازد . در خاتمه\r\n\r\n\r\n","description":"","footnote":"\r\n( 1 ) گمان ميكنم اين علاقه بما كول و مشروب دير است نه بتوحيد و تسبيح خداى تعالى .\r\nم . ه .\r\n","page_name":" 64 ","page_number":64},
  {"content":"\r\n\r\nنمازى خواندند كه ندانم چگونه اسم اعليحضرت فتحعليشاه پادشاه ايران و امپراطور الكساندر پادشاه روسيه را در آن گنجانيده بودند . پس از ختم مراسم مذهبى دست سن‌گرگوار و سن‌ژاك و نيزه‌اى كه پهلوى نجات‌دهنده عالم را سوراخ كرده بود بوسيديم . ضمنا تخته پاره‌اى از كشتى نوح نبى را كه با زنجير طلا از سقف آويخته بودند بما نشان دادند بعد داخل مذاكره شدند كه قسمت كوچكى از آن را بما بفروشند ولى چنان قيمتى روى آن گذاشتند كه تحيرآور بود - در مواقعى كه طاعون بگروزينى ميآمده اين نيزه را بدانجا ميبرده‌اند . عده‌ايرا عقيده آنست كه معجزات زيادى از آن ديده شده - از كليسا كه خارج شديم بعمارات رئيس رفتيم كه دست وى را بوسيده مرخص شويم همانشب شام مفصلى بما دادند اما رئيس كشيشان در آن مجلس حاضر نشد - دستهء موزيك بمقام‌هاى روسى مترنم بود و فكر مسلمانان و عيسويانرا به خود مشغول ميداشت - رويهمرفته كيفيت حالت روحى حضار و وجد و نشاط ايشانرا نميشود نوشت - گمان نميكنم اين پذيرائى هرگز از خاطر ما فراموش شود .\r\n\r\n","description":"","footnote":"","page_name":" 65 ","page_number":65},
  {"content":"\r\n . \r\n","description":"","footnote":"","page_name":" 66 ","page_number":66},
  {"content":"\r\n\r\n\r\nفصل نهم\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nسوم مه باز بكليسا رفته با حضور رئيس كشيشان به نماز و دعا پرداختيم بعد از ظهر همين روز ببانگ ناقوس از شهر خارج شديم - در اواسط راه حسن‌خان حكمران ايروان با چهارهزار سوار باستقبال ما آمد كه غالبشان كرد بودند . اين مردمان خيلى دليرند ، سفيركبير دوبار از جلو ايشان گذشت حقيقة نمايش عجيبى بود - همه اسبهاى مجلل ذى قيمتى داشتند - لباس كردها از دور شبيه پيرزنى بود كه خود را مضحك ساخته باشد - لباسشان ابريشمى و مثل اين بود كه تمام عقب زين سوار شده‌اند - كلاهشان مضحك‌تر از لباس و دور آن ريشه‌هاى دراز معلقى داشت - از زير اين كلاه مضحك بشره‌اى ليموئى رنگ و يك جفت سبيل كلفت نمودار بود كه بيشتر براهزنانى شبيه‌اند كه در قصص و حكايات براى اطفال نقل ميكنند . اين اشخاص در تحت سلاح مانند نظاميان اروپا ساكت نيستند ، موزيكشان عبارت از چند طبل كوچك و معدودى نىلبك بود كه اصوات زير و بم مخالفى از آن برميآمد .\r\nسلاح اصلى ايشان نيزه‌ايست كه دستهء آن نى است - اكراد مانند ساير ايرانيان جنگ تن بتن را دوست ميدارند و در هنگام جنگ تاخت‌وتاز ميكنند - تفنگ و تپانچه و شمشير ايشان از بهترين پولادست - اسلحهء ناريه خود را بسرعت عجيبى در سرتاخت پر ميكنند و در مشق اين عمل افراط مينمايند .\r\nسفيركبير و حسن‌خان بدوا بتعارفات معموله پرداختند سپس نظاميان بدور ما گرد آمده بعمليات نظامى مشغول شدند و ما از ميانشان به راه افتاديم .\r\nبفاصلهء كمى از رود سانگا كه اطراف شهر ايروان را مشروب مىكند رگبار سختى بما گرفت . چون موزيك مترنم و ما هم در لباس رسمى بوديم باران خيلى بىموقع بود - بهرحال از گدار رود مزبور گذشتيم اما عمق آن زياد و جريانش خيلى شديد بود ، با نهايت احتياطى كه براى جلوگيرى از مخاطرات به عمل آورديم معذلك بدبختى گريبان ايرانى بينوائى را گرفت چه اسبش قوى نبود و در امواج در -\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nغلطيد و آنا از نظر ناپديد شد .\r\nدر خارج شهر قلعهء شهر ايروان دو هزار سرباز با شش عراده توپ سبك صف آراسته بودند ، همين كه سفير بايشان نزديك شد سلام نظامى داده موزيك با طبل و قره‌نى مقام رسمى انگليس ( شاه را خدا نگهدارد ) را زد و از شنيدن اين نواى اروپائى آشنا خيلى محظوظ شديم . حسينقلىخان سردار كه حاكم اين ايالت بود در وسط قرار داشت ، همين كه سفير نزديك شد با شش نفر سوار منتخب كه البسهء فاخره در برداشتند باستقبال سفير آمد ضمنا ميرغضبى هم با تير نقره‌اى كه بدوش داشت از دنبالش روان بود و اين علامت مىرساند كه حكمران جنبهء قضائى نيز دارد . در دنبال ايشان\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nعدهء ديگرى سوار ملبس بالبسهء فاخر در راه بود حاكم عمامه و لباسى از شال كشميرى بر سر و تن داشت ، افسار و يراق اسبش طلا و خنجرى الماس‌نشان بكمر آويخته بود . همين كه تعارفات معموله بين سردار و سفير رد و بدل شد و بدر قلعه رسيديم سردار برادر خود را مأمور كرد كه تشريفات لازمه را در ورود ما بقلعه معمول دارد و خود قبلا داخل قلعه شد .\r\nاهالى محل متحير مانده بودند كه اين مرد متكبر كه شاه را به زور استقبال مىكند چه شده كه بسفيرى اينقدر احترام ميگذارد ، سفير هم خصوصا به اين عناوين علاقه داشت و شايد براى سردار هم سابقه نداشت كه تا استخوان از آب باران‌تر شده باشد .\r\nبرادر سردار ما را بمنزلى كه قبلا تعيين شده بود برد . لدى الورود البسهء خيس خود را عوض كرديم . هنگام ورود ما شليك توپ ادامه داشت .\r\nخانه‌هاى ايران عموما ساده و يك شكل ساخته شده . ساختمان آن منحصر به چند اطاق رو بشمالست كه يك بدنهء آن بيك پنجرهء بزرگ اختصاص دارد - اين پنجره كه تمام روز باز و شب بسته مىشود بشيشه‌هاى رنگارنگ مزين شده ، اطاقها عموما طاقچهء زياد دارد كه در خانهء ضعفا ساده و در خانهء متمولين بنقاشى و طلاكارى مزين است . بخارى عموما روبروى پنجره ساخته مىشود - اغنيا كف اطاق خود را سنگ‌فرش كرده قالى روى آن مىگسترانند ولى فقرا روفرشىاى بيش ندارند - در هيچ خانه‌اى آئينه و ميز و صندلى و آنچه بدان اطلاق لفظ مبل شود وجود ندارد .\r\nايرانيان عموما كفش خود را دم در كنده وارد اطاق ميشوند و چهارزانو روى زمين مىنشينند - براى صرف غذا روى زمين سفره مياندازند - وقتى كه يك خان ايرانى بخواهد شب را در يكى از حرمهاى خود بسر برد نازبالش مخصوص خود را قبلا بدانجا ميفرستد .\r\nدر عالم چيزى مضحك‌تر از گردش يك ايرانى نيست - وقتى ببينند يك خارجى به طول خانه قدم مىزند بدوا گمان ميكنند كار واجبى دارد ، همين كه ديدند حركت ادامه يافت بتعجب در او نگريسته ديوانه‌اش مىپندارند - از خانه بيرون نروند\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nمگر سواره . منتهاى ابهت و صلابت را در آن دانند كه نزديك پنجره نشسته با دست چپ قبضه خنجر را گيرند و دست راست را در موقع صحبت حركت دهند ، پيش - خدمت‌ها دائم بيرون در اطاق ايستاده منتظر فرمانند و آقا هريك ربع ساعت يك غليان خبر مىكند .\r\nبراى هرميهمانى يك غليان مىآورند - بادگير و سر بعضى از آنها طلا و ممكنست جواهرنشان نيز باشد - بفاصله شيرينى و شربت و ميوه و مربا آورده صرف ميكنند - اغلب مطالبى كه گفته مىشود محتاج تعقل نيست - بيشتر بتعارف و احوال - پرسى صاحبخانه برگذار مىشود - اگر گويند رنگت بسيب سرخ ماند خيلى خشنود مىشود - گاه از نور آفتاب و زمانى از فروغ ماه سخن ميرانند يا دعاى خيرى كرده فىالمثل گويند « باغ زندگانيت از گلهاى سعادت خالى نشود » .\r\nدر مقابل تمام اين اظهارات و چاپلوسيها خان ايرانى لبخندى زده اظهار لطف و مهربانى كند سپس چند كلمه از خوبى هوا و لطف باران صحبت كرده منتظر مىشود كه موقع نماز مغرب يا عزيمت مهمان شود - موقع خداحافظى دوباره تعارف شروع مىشود كه واقعا روزى به اين خوبى بسر نبرده‌ام ، چقدر سعادتمند بوده‌ام ، همين كه ميهمان كفش خود را پوشيد مجددا يكربع صرف تعارف و خداحافظى مىشود تا از خانه بيرون رود . متمولين درجهء اول عموما سوار اسب شده بيست نفر از مستخدمين ويرا مراقبت كنند و يكى از آنان افسار اسب را گرفته آهسته به راه افتد .\r\nشاهزادگان و اعيان درجهء اول ممكنست يك روز هزار نفر را دعوت كنند ولى بين ميزبان و مهمان يك كلمه ردوبدل نشود تا روز بسر آيد .\r\nشهرهاى ايران عموما جز كوچه‌هاى تنگ چيزى ندارد ، طرفين اين كوچه‌ها دو رديف ديوار ساده مشاهده مىشود كه بدرب و رودخانه‌ها مثقب است - هرگز در كوچه‌ها كسى گردش نميكند و در باغ‌ها جز درخت ميوه و چفتهء مو چيزى ديده نميشود .\r\nامروز را كه درين شهر مانديم لاينقطع باران آمد و مايهء تعجب شده بود چه درين فصل باران به اين شدت كسى به ياد نداشت . ملاقات امروز سفير و سردار هم بتعارف مبهمى خاتمه يافت .\r\n\r\n","description":"","footnote":"","page_name":" 71 ","page_number":71},
  {"content":"\r\n . \r\n","description":"","footnote":"","page_name":" 72 ","page_number":72},
  {"content":"\r\n\r\n\r\nفصل دهم\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nروز پنجم دوباره هوا خوب شد ، ساعت ده سردار بملاقات ژنرال آمد و به زحمت روى صندلى قرار گرفت . كمتر حرف ميزد و بيشتر غليان ميكشيد . به زحمت سرش را تكان ميداد ولى در عوض در استعمال مشروبات الكلى قوى افراط ميكرد ضمنا از بيانات پيغمبر تعريف و تحسين مينمود - غريب اين بود كه ميگفت بدون مشروبات الكلى قادر بزندگانى نيست ، يكساعت بعد يا بيشتر مراجعت كرده ما را به ناهار دعوت كرد ، مقارن ظهر با طمطراق عجيبى وارد منزل شخصى سردار شديم در زمان شاردن اطراف اين قلعه گويا جمعيت زيادى سكنى داشته‌اند ولى حكمرانان بتدريج اشخاص غيرنظامى را از آنجا بيرون كرده مقر خود را در ميان سربازخانه قرار داده‌اند . مراسم استقبال ما خيلى مفصل و باشكوه بود . بعد از سفير عده‌اى قزاق با موزيك حركت ميكرد سپس اعضاى سفارت و عدهء ديگريهم قزاق بعد از آنها در حركت بودند - مردم ايروان نظير آن را نديده بودند و براى ديدن ما به يكديگر فشار ميآوردند . مأمورين پليس هم با سنگ و چماقى كه بسر و دست مهاجمين ميزدند خوب از عهدهء انجام وظايف خود برميآمدند . كنجكاو بدبختى يك دفعه دويد بين سفير و دستهء موزيكانچى فورا چنان گرز آهنينى بفرقش كوفتند كه چيزى از هلاكش باقى نماند و اگر ژنرال تقاضاى عفوش را نكرده بود بيرحمانه شهيد ميشد .\r\nهمين‌كه بدر قلعه رسيديم ازدحام عوام مرتفع شد و داخل معبر تنگى شديم .\r\nقبل از ورود بقصر از اسب به زير آمده جمعى از ما پذيرائى كردند .\r\nپس از عبور از چندين حياط كه تمام از نظاميان پر بود بحياطى رسيديم كه مسكن سردار بود ، و آن حوض و فواره‌هاى زياد داشت ، سردار شخصا از ما استقبال كرده ما را به تالار بزرگى برد .\r\nاين همان تالاريست كه اعيان و رجال مهمهء ايران در آن جمع ميشوند و فقط كسى كه با ما اجازه ورود داشت برادر حكمران و مهماندار بود .\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nآنچه براى مأمورين روسى از صندلى و غيره لازم بود تمام در اين تالار تهيه شده بود ، حكمران هم مانند اروپائيان بصندلى قرار گرفت - ديوارهاى اين تالار تمام بآئينه‌كارى و گچ‌بريهاى قشنگ و پرده‌هاى كوچك نقاشى مزين شده بود .\r\nصورت شاه و عباس ميرزا لدىالورود مشاهده ميشد - پردهء ديگر شكارگاهى را نشان ميداد ولى بقدرى عارى از رعايت علم مناظر و مرايا بود كه به نظر ميرسيد اشخاصى روى يكديگر قرار گرفته يا در هوا معلق باشند - عده‌اى هم صورت زن كشيده بودند كه گوئى گردنشان پيچ خورده بود - اين نقاشيها هيچكدام سايه‌روشن نداشت ولى رنگ‌آميزى آنها بقدرى تند و زننده بود كه شايد سالها دوام كند .\r\nروبروى پنجره شاهنشين بزرگيست كه حوض مرمر سفيد قشنگى در آن ساخته و فواره‌اى در آن نصب كرده بودند ، از يك طرف باغ جديد الاحداثى نمايان بود كه از حيث طراوت و صفا نظير نداشت - رودخانهء سانگا از پاى پنجره ميگذشت و سواحل آن را درختان كهنسال فراگرفته بود - روى رودخانه پلى مركب از چندين چشمه وجود داشت كه با منظرهء قلهء مرتفع آرارات فوق‌العاده جالب توجه بود .\r\nبراى تابستان بهتر ازين عمارت جائى متصور نيست ، فواره‌ها هوا را خنك كرده دائم جريانى توليد مىكند ، و از طرفى مشاهدهء قلهء مستور از برف آرارات كافيست كه ازدياد درجهء حرارت را از خاطر محو كند - معهذا بقدرى در فصل تابستان هواى ايروان گرم مىشود كه نه تنها مردم باراضى مرتفع مجاور پناهنده ميشوند بلكه سردار هم اين قصر را ترك كرده در جبال اطراف اردو مىزند .\r\nهمين كه هر كس بجاى خود قرار گرفت غليان آوردند و جلو هر يك ميزى گذاشته شيرينى و شربت بر آن نهادند - شرح اين غذائى را كه با روغن گوسفند ميپزند قبلا داده‌ام ولى با نهايت اشتهائى كه داشتيم ذره‌اى از آن نتوانستيم بخوريم .\r\nكمى بعد طرز پذيرائى عوض شد بدين معنى كه عده‌اى پيشخدمت با سفره‌هاى گلدار زمينه سفيد هندى وارد شده در گوشه‌هاى اطاق قرار گرفتند و اين جمل را به طرز سياهان ادا ميكردند : « اين فواكه و اغذيه‌اى كه بطيب خاطر بشما داده شده از بهترين اقسام آنهاست . » اين عمل كه عبارت از تذكار سخاوت ميزبانست در برابر جمع خيلى خارج\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nاز نزاكت است بهرحال من شرح پذيرائىاى كه از من و مولر شد مىنگارم باقى را از همين رو قياس كنيد .\r\nبدوا نان زيادى كه ايرانيان چورك گويند « 1 » و هريك سه پا طول دارد روى ميز نهادند كه بجاى حوله هم استعمال ميشد ، بعد نصف يك گوسفند ، يك ران گاو ، دو ظرف كباب با پنج ظرف خورشى كه با زعفران رنگين شده با دو قاب برنج جوشيده ، دو خوراك جوجه ، دو ظرف كباب ديگر ، دو غاز كباب شده ، دو ظرف ماهى ، دو كاسه ماست ، يك قدح شربت و چهار بطرى شراب به آن افزودند .\r\nكارد و چنگال و قاشق اصلا وجود نداشت . بشقاب‌ها را بطورى روى يكديگر چيده بودند كه من و دكتر مولر پشت سنگرى از ظروف قرار گرفته و ديگران را نمى - ديديم ولى من از حس كنجكاوى كه داشتم از فواصل بين ظروف حركات سردار را مشاهده ميكردم - در تمام اين مدت دست چپش را از دستهء خنجر برنداشت به اين معنى كه ايرانيان در موقع غذا خوردن فقط دست راست را به كار برند - سردار هم مرتبا برنج چربى را با سه انگشت لقمه گرفته به دهان مىگذاشت بدون آنكه ريش و سبيلش را چرب كند بعد لقمه نانى كنده قبل از خوردن انگشتانش را بدان پاك كرد و بقدرى اين عمل را ادامه داد تا از آنچه خوش‌آيندش بود سير شد سپس شربت و يك گيلاس شراب نوشيده رو به مهمانان خندهء محبت‌آميزى كرد .\r\nاما روسىها از ترس اين‌كه مبادا ظروفى كه رويهم چيده شده برگشته موجب خندهء حضار شود دست به هيچ چيز نزدند ، مستخدمين هم اين عمل را حمل بر مناعت طبع ما كرده تمام را جمع كردند چه بزرگترين رجال و اشراف مملكت كسى است كه كمتر از سايرين غذا بخورد چه شكم‌پرستى درين مملكت از عيوب عظيمه بشمار ميآيد .\r\nجمع كردن ظروف هم نمايش جالب توجهى بود - ظروف خوراك چسبيده بود بدوريهاى خورش ترش - كره بتدريج آب شده روى نان جارى شده بود - ظروف ماهى و كباب بهم چسبيده بود ولى مستخدمين در كمال چابكى ظروف را از هم جدا كرده ميبردند و بعد بظروف ميوه پرداختند - در ايران چنين مرسوم است كه مازاد\r\n\r\n\r\n","description":"","footnote":"\r\n( 1 ) اين كنايات مىرساند كه زبان محلى تركى بوده نه فارسى . م . ه .\r\n","page_name":" 76 ","page_number":76},
  {"content":"\r\n\r\nغذا را بخدمه و فقراى اطراف خانه دهند ، در منازل اغنيا روزى سه مرتبه غذا تهيه مىشود كه قسمتى از آن را به فقرا تقسيم كنند .\r\nهمين كه ازين تودهء هرمىشكل گوشت پخته و كباب‌شده‌اى كه جلو ما چيده بودند آسوده شديم از خوشحالى نفس تازه كرديم - سپس آب آوردند كه دستمان را بشوئيم بدون اينكه حوله بياورند - آخر مجبور شديم كه با دستمال جيب دستمان را خشك كنيم « 1 » .\r\nهنوز اين قضايا تمام نشده بود كه شيرينى و ميوه آورده دورتادور روى ميزها چيدند ولى جاى شكرش باقى بود كه روى هرميزى يك ظرف بيشتر نگذاشتند و الا مانع از ديدن بزمى ميشد كه ترتيب داده بودند - اندك‌اندك رقاصهايى كه تا حال دم در ورود ايستاده بودند داخل شدند - آلات طرب عبارت از يك تار و يك ويلونى بود كه سه سيم بيشتر نداشت با دو تنبك . آوازخوانى با ايشان بود كه با دهان كج و\r\n\r\n\r\n","description":"","footnote":"\r\n( 1 ) از همينجا معلوم مىشود كه دست به چيزى زده‌اند ! م . ه .\r\n","page_name":" 77 ","page_number":77},
  {"content":"\r\n\r\nحركاتى مضحك‌تر از آن اشد اصوات را از گلوى خود برآورده با ساز همراهى ميكرد ، خوشبختانه بنا به عادت مملكت در موقع خواندن صورت خود را پشت صفحه كاغذى ميپوشاند كه حركات صورتش موجب وحشت ما نشود . سازندگان رعايت ضرب موسيقى را خوب ميكردند ولى آوازشان بيشتر شبيه بصداى گريه بود . رقاص اين دسته عبارت از سه پسربچه بود كه البسه‌اى مزين بنوارهاى ابريشمى رنگارنگ دربر كرده مطابق ضرب و ساز مىرقصيدند و رقص را بچرخيدن ختم ميكردند - در موقع رقص با زنگى كه در دست داشتند مطابق ساز ضرب ميگرفتند - دو نفر از رقاصها كه در طرفين ميرقصيدند گمان ميكنم رل زن را بازى ميكردند و آنكه در وسط جست و خيزهاى فوق‌العاده‌اى بجانب اين و آن ميكرد رل مرد را - غريب‌تر از همه اين بود كه وقتى صداى سازوآواز به حد اعلى ميرسيد رقاصها تمام طول اتاق را معلق زنان طى ميكردند . رقاصهاى طرفين با چم‌وخم زياد از جاى برميخاستند ولى رقاص وسط سر بر زمين نهاده پاها را به هوا بلند ميكرد بقسمى كه لباس بلندش برگشته ماهيچه‌ها و قسمت وسطاى بدنش برهنه نمايان ميشد - حركت ديگرى هم ميكردند كه در آن خيلى مهارت به كار مىبردند بدين نحو كه بدون اين‌كه دست يا سرشان بنقطه‌اى اتكا داشته باشد در هوا چندين معلق مىزدند .\r\nعاقبت از ساز و پذيرائى خسته و مانده برخاسته عزم رفتن كرديم - سفيركبير و ما هر يك بنوبهء خود تعارفات معموله را به عمل آورده با خاطرى خشنود ازين غذاى اروپائى به منزل مراجعت كرديم .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nفصل يازدهم\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nچون منزل سفير كوچك و گنجايش پذيرائى سردار را نداشت لازم بود در باغ خود سردار اين پذيرائى به عمل آيد ، ايشان هم دريغ نكرده فورا واگذار كردند ما هم قبلا موزيكانچى و آشپز خود را بدانجاى فرستاديم .\r\nساعت ده كه سفير بباغ رفت حكمران در عمارت انتظار ويرا داشت - تمام طول اين قلعه را از ساحل رود سانكا گذشتيم در قسمتى از آن‌كه پلى با سنگ بسته بودند با چشمه‌هاى متعددى كه داشت زيباترين مناظر را در نظر مجسم ميكرد - در داخل باغ از خيابانى بجانب عمارت رفتيم كه از آنجا قسمتى از قلعه و خانهء سردار نمايان بود - اين خيابان از روى تپه‌اى ميگذرد كه در محاصرهء ايروان روسيها توپهاى خود را بر آن نهاده بودند و همانوقت هم رعايت احترام منزل حاكم را ميكردند .\r\nاين خانه بسبك مشرق‌زمين خيلى مجلل و باشكوه ساخته شده - دور عمارت فواره‌هاى زياد ديده مىشود ، در وسط حوضى است كه فوارهء وسط آن دائم زنگ مىزند ، گويا اين صدا به گوش سردار خيلى خوش‌آيند است - اين عمارت را طبقات عديده است ولى در وسط بشكلى است كه تمام اطاقها بتالار اصلى مربوط مىشود ، در داخل تيغه‌هائى مشاهده مىشود كه بر آنها نقاشى كرده و دالانهائى دور آنها احداث شده است .\r\nبراى تابستان اين بنا بهترين جاست و بتدريج دست اروپائيان اين باغ را به شكل ديگرى درآورده است .\r\nموقعى كه موزيك شروع شد ايرانيان مشغول شرب مشروب و شكلات بودند .\r\nاز بستنى ما خيلى تعريف كردند چه بستنىساز خودشان اين مهارت را در كار نداشت .\r\nرقاص‌هايى كه شب گذشته در مجلس حضور داشتند از موزيك ما خيلى خرسند شده با تحصيل اجازه برقص مشغول شدند .\r\nشراب خوبى با شام صرف شد - ايرانيان در شرب آن افراط كرده از استعمال آن سير نميشدند مثلا يك ايرانى يك بطرى رم راتاته آشاميد بدون اينكه اثرى در او\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nظاهر شود - در يك گوشه عمارت طبيب سفارت و صاحبمنصبى كه سفير در خانه او منزل داشت بمستى سخن ميراندند ، از مذاكرات ايشان چيزى در عالم مضحك‌تر نميشد ، دكتر ميگفت : « محمد نميدانست كه از تحريم شراب مؤثرترين ادويهء عالم و مجرب‌ترين محركات عقل سليم را بامت خود حرام مىكند » و براى اثبات اين مدعا ارباب خود حكمران را مثل ميزد . صاحبمنصب هم از شوخى خوددارى نميكرد و ميگفت اهالى ايروان كه ازين دواى بين‌المللى زياد استعمال ميكنند در نتيجه معلومات طبيب فرانسوى دكتر لافوس را از خاطرش محو كرده‌اند و من اطمينان دارم طبيبى كه مثل سانگرادو جز آب گرم چيزى بمرضايش ندهد در ايروان خوب پذيرائى نميشود .\r\nحاكم از مشروبات و اغذيهء ما خيلى خوشش آمده بود ، از سفير تقاضى كرد كه چند بطرى رم و ليكور براى او بفرستد - اين مسلمانى كه اينهمه لاف تقدس مىزند\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nقريب شصت زن در حرم‌سرا دارد ، بارى فرداى آن روز را براى حركت خود از ايروان تعيين كرديم .\r\nقسمتى كه در خصوص ايروان از قلم افتاده بود ذيلا درج مىشود .\r\nلفظ ايروان به زبان ارمنى منظره و دورنما را گويند و اين محل چون وقتى مسافر از قلهء آرارات سرازير مىشود فرودگاه كشتى نوح نبى را بفاصله ده ورست ( سه فرسنگ ) مىبيند به اين اسم موسوم شده - اين شهر جاهاى خوب دارد - عموما خانه‌ها در پس ديوارهاى باغ مستور و غيرقابل ديدن است - از ميان شهر دو رودخانه بفاصلهء كمى ميگذرد يكى سانكا كه اطراف قصر را مشروب مىكند و ديگرى كوئيربولاك كه بمعنى صد بازوست . رودخانه سانكا از درياچهء ايروان « 1 » سرچشمه گرفته پس از طى قسمتى از ارمنستان در نزديكى بحر خزر برود ارس ملحق و داخل بحر خزر مىشود .\r\nتاريخ ايران از تأسيس و بناى اين شهر چيزى نمىنويسد و اهالى آن را قديمىترين شهر دنيا دانسته نوح نبى را مؤسس آن ميدانند و ميگويند پس از طوفان عظيم عالم آن را بنا كرده - قصر ايروان يك تيررس توپ تا شهر فاصله دارد .\r\nتركان در سنه 1582 شهر ايروان را به تصرف درآوردند ، و قلعهء كنونى آن را در زمان سلطان مراد سوم ساختند ، ايرانيان در سنه 1604 مجددا آن را بفرماندهى شاه عباس كبير پس گرفتند و قلاع نظاميش را تكميل كردند ، در 1615 چهارماه اين شهر در محاصره بود و ديوارهاى گلى آن به خوبى در مقابل تركان استقامت كرد ، بطورى كه مجبورا دست از محاصره آن برداشتند .\r\nپس از مرگ شاه عباس كبير مجددا تركان ايروان را متصرف شدند ولى چيزى نگذشت كه در زمان سلطنت سلطان مراد چهارم دوباره شاه صفى آن را پس گرفت و\r\n\r\n\r\n","description":"","footnote":"\r\n( 1 ) درياچهء ايروان تا شهر سه روز راه فاصله دارد ، ايرانيان آن را درياى شيرين نامند چه آبش شور نيست و محيط آن 150 ورست است . ماهى قزل‌آلا و سيم از آن بسيار صيد مىشود و فوق‌العاده لذيذ است شاردن مىگويد در زمان مسافرت او بايران علامت اين درياچه روى هيچ نقشه‌اى نبوده است .\r\n","page_name":" 82 ","page_number":82},
  {"content":"\r\n\r\nقشون دشمن را به ضرب شمشير مغلوب و مقهور ساخت در سنه 1731 كه در نتيجه انقلاباتى دولت صفويه منقرض شد دوباره ايروان بدست تركان افتاد ولى در 1734 دوباره نادرشاه افشار آن را پس گرفت ضمنا هراكليوس‌تزار گرجستان هم از انقلابات ايران استفاده كرده چندى مالك ايروان شد ولى به زودى اين شهر و ساير متصرفات خود را از دست داد - قشون روسيه براى گرفتن ايروان بسر كردگى كنت گودوويچ اين شهر را طرف حمله قرار داد ولى شكست خورده كارى از پيش نبرد .\r\nرود ارس از پاى كوه آرارات ميگذرد و در عقب آن اين كوه به دو قله تقسيم مىشود قلهء كوچك را اهالى آرارات ساداش يعنى پسر قله آرارات گويند - ارمنستان از اينجا شروع مىشود يعنى از نزديكى معادن نمك و بلاد متصرفه كردان . كوه آرارات از نصف ارتفاع به بالا دائم از برف مستور و نوك آن در ابر مخفى است - در اطراف اين كوه قصص و افسانه‌هاى زياد نقل ميكنند ولى آنچه محقق است اينست كه تا حال كسى نتوانسته بقلهء آن برسد ، علت آنست كه در وسط آن يخچال‌هائيست كه بالا رفتن از آنها غيرممكن است ، گويند وقتى يكنفر پاشاى ترك به خيال اين مسافرت خطرناك افتاد ولى در نيمهء راه گرفتار چنان باد و سرمايى شد كه بالاجبار از انجام تصميم خود صرف‌نظر كرد .\r\nفعلا سه سال است كه يك بهمن عظيم برف از اين كوه جدا شده ، اهالى ميگويند كه يك قطعه از كشتى نوح را هم با خود آورده كه از زير برفها پيدا كرده‌اند بهر حال بد نيست كه گاهى از كوه به اين شكل چوب پائين آيد چه در جلگه خيلى نادر است .\r\nكوه آرارات چنان كه همه ميدانند داراى انواع حيوانات درنده و مارهاى گزنده است - صومعهء ارو كيلوانك در پاى آن واقع و به زبان ارامنه صومعهء حواريون معنى دارد ، ارامنه اين نقطه را خيلى مقدس ميدانند و معتقدند كه اين همان جايى است كه اولين دفعه نوح در آن خانه ساخته و خدا را در آن ستايش كرده است .\r\n\r\n","description":"","footnote":"","page_name":" 83 ","page_number":83},
  {"content":"\r\n . \r\n","description":"","footnote":"","page_name":" 84 ","page_number":84},
  {"content":"\r\n\r\n\r\nفصل دوازدهم\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nاز هفتم مه كه وارد خاك ايران شديم پادشاه ايران امر فرمودند كه تمام مخارج حمل و نقل و آذوقه يوميهء ما به عهده دولت ايران باشد بدين جهت اسب سوارى و قاطر و شتر براى حمل و نقل باروبنه بمادادند - بقدرى زنگوله بقاطرها آويخته بودند كه موقع حركت صداى غريبى برميخاست - واقعا كثرت باريرا كه يك قاطر ميبرد و سرعتى را كه اين حيوان در راه دارد باورنكردنيست ولى بر خلاف از حركات و روشى كه شتر دارد اگر نمىترسيدم ميگفتم خيلى فيلسوف مآب است چه گمان ندارم قوه‌اى در عالم باشد كه سرعت اين حيوانرا مضاعف كند همين كه اين حيوان را بخواهند بار كنند يا بارى از پشتش برگيرند باولين فرمان صاحبش به زانو درميآيد البته يك نعره دلخراش مىزند ولى سر از اطاعت صاحبش نمىپيچد و بار خود را در موقع حركت به خوبى ميشناسد غريب آن است كه هنگام رحيل بدون اينكه محتاج بفرمان باشد خودبخود برخاسته حركت مىكند در عالم حيوانى سهل المئونه - تراز شتر نيست . در صحارى بىآب و علف گشته غذائى براى خود تهيه مىكند - در عوض سوارى شتر هم خود يك نوع مجازاتست چه دائم كوهان اين حيوان مرتبا بجلو و عقب حركت مىكند .\r\nتمام محمولات اين مملكت بر پشت اسب و الاغ و شتر حمل مىشود - اهالى اين مملكت گارى چرخ‌دار نديده‌اند ، از همينجا مىشود حالت اسفناك راه‌ها را حدس زد - راه‌ها عبارت از خطوطيست كه علف آن پايمال شده و در اراضى سنگلاخ كه آثار پا نميماند بدون بلد مسافر گم مىشود .\r\nايرانيان عموما با اسب مسافرت ميكنند ولى براى زنان وسيلهء راحت‌ترى ترتيب داده‌اند كه عبارت از تخت روان است اين آلت از طرفين متصل به دو مالبند است كه يك قاطر از عقب و يكى از جلو به آن بسته حركت مىكند و به اين وسيله قدرى سريعتر و راحت‌تر ميتوان مسافرت كرد ، اين قفس عموما بپارچهء قرمز رنگى پوشيده\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nشده و پرده‌هائى هم بدريچه‌هاى آن آويزانست ، داخل آن بقدرى تنگ است كه جز چهارزانو بسبك ايرانيان هيچ قسم نميشود قرار گرفت - اين آلت نقاله را در ايران تخت روان نامند - از اين تخت روانها عده‌اى بما دادند كه اگر كسى مريض شده قدرت سوارى نداشته باشد بدان وسيله مسافرت كند - از ظاهر اسبها خيلى انديشناك بودم ولى بعد ديدم كه از بره آرام‌ترند بعلاوه بقدرى قدمشان چابك است كه ابدا مسافر را خسته نميكنند - در ايران اسبى كه اين قدم را نداشته باشد به نصف قيمت فروخته مىشود .\r\nدر عبور از قريهء دوژن براى اولين دفعه درهء قشنگ ايروان را مشاهده نموديم كه از قعر آن رود ارس با پيچ‌وخم زياد ميگذرد - در اطراف قرى و قصبات زياد مشاهده ميشد - در ايران تمام قرى بقلعه شبيه است چه دور همه را ديوار و كنگره احاطه كرده و در گوشه‌ها ببرج ختم مىشود - يك قسمت از اين اقدامات در اثر عدم اطمينان بدولت است كه اهالى هرقريه‌اى براى حفظ و حراست خود به اين وسائل مبادرت ميكنند . قسمت ديگر جنگهاى داخلى و خارجى است كه اقدام به اين وسائل را ايجاب مىكند همين كه از رودخانه گارنيچاى گذشتيم بدون اينكه ستونهاى مرمر سياهى را كه شاردن مشاهده كرده ببينيم ( حقيقة بيش از صد سالست كه از مسافرت او ميگذرد ) در ميان قرى و قصبات زيادى اردو زديم - فاصلهء ما تا كوه آرارات بمنتها درجهء نزديكى رسيده بود - غذا را در هواى آزاد صرف كرده آفتاب را كه پشت قلل مستور از برف آرارات غروب كرد مشاهده نموديم .\r\nروز هشتم كه به راه افتاديم در سمت چپ ما رشته جبال معظمى بود كه در خيلى دوردست سرحد يكى از ايالات روسيه را تشكيل ميداد و در دست راست رودارس كه در ساحل آن خرابهء صومعه‌اى را مشاهده كرديم - گويند سن گرگوار مؤسس ديرايچ ميازين يكسال در اينجا در غارى سكونت اختيار كرده كه گناهانش پاك شود و خداوند او را زندگانى ابدى كرامت فرمايد - از اقصى نقاط دسته‌دسته به آنجا ميآيند و معتقدند كه اگر خود را به آن غار بمالند امراضشان شفا مىيابد - زمين اين مكان پر است از مجارى كه براى مشروب ساختن اراضى برنج‌كارى و پنبه‌كارى احداث شده - از اين زمين بخارى خودبخود متصاعد مىشود كه باعث سردرد ميگردد .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nچون بقريهء دوالو كه شب در جوار آن مانده بوديم رسيديم عده‌اى بيكار بجانب ما پيش آمدند . در ميان ايشان زنانى بودند بقدرى زشت و كريه المنظر كه حقيقة مايهء خجلت نوع خود بودند جوانى باردوى ما آمد كه بدوا او را ديوانه پنداشتيم ولى بعد فهميديم درويشست - لباس خيلى عجيب و پوست گوسفندى روى آن در بر كرده بود ، دست و پايش برهنه و تاجى از گل بر سر داشت ، چپق و كشكولى به دستش بود و فريادهاى عجيبى از دل برون ميآورد - ميگفتند بما دعا مىكند ولى عجيب اينست كه از ما صدقه نخواست مختصر وجهى هم كه در كشكولش انداختيم بدون اينكه اظهار امتنان كند گرفت و رفت - اين درويش از پيروان عقيده‌ايست كه تمام عمر در هواى آزاد گشته زير سقف نمىروند .\r\nنهم مه منظرهء جالب توجهى نداشتيم فقط از بين دو كوه گذشتيم كه مدخل آن بىشباهت به سنگ چين در قلعه‌اى نبود بعلاوه منظرهء آن درهء مصفا را هم از ما گرفت - زمين سخت گل‌آلود بود و بواسطه بارندگى كه شده بود هرلحظه پاى اسبها ميلغزيد هوا فوق‌العاده گرم بود ولى همچنان طى طريق مينموديم ، چون بقريهء نوراشين رسيديم زير سايهء درختان زردآلو اردو زديم .\r\nاروپائيان ايران را بهشت روى زمين ميدانند و ايرانيان نيز وطن خود را رشك جنات عدن ميشمارند ولى ما با آنكه در نيمهء فصل بهار از اين نقاط ميگذشتيم نه گل ديديم نه چمن مثل اينست كه طبيعت از صفا و طراوتى كه باراضى شمالى داده اين قسمت را به كلى محروم كرده است . كوه‌ها تمام برهنه ، مزارع زرد و درخت اصلا مشاهده نميشود .\r\nروز دهم متجاوز از ده مرتبه از شعب رودخانه آرپاچاى كه سرحد بين ايروان و نخجوانست گذشتيم - در مواقع طغيان عبور از اين رودخانه خيلى خطرناك‌تر است جاده مارپيچى اين قسمت از روى تلالى ميگذرد كه از آنجا جريان رود ارس و مناظر قشنگى نمايانست - شهر هوى در اين نقطه واقع و خانهء ييلاقى شاهزادهء عباس ميرزا در آنست - در مقابل كوهى به وضع خاصى مشاهده مىشود كه آن را كوه مارها مينامند چه خزندگان بسيار دارد بفاصلهء كمى از اين كوه نزديك سرحد روسيه جاده‌اى بايالت\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nقراباغ ميرود - در اين راه چشمهء شفافى مشاهده كرديم كه تا حال نظير آن را نديده بوديم - عموما آب‌گوارا در اين مملكت نادر است چه اغلب طعم لجن ميدهد مثل اينست كه آن را از صافى گلى در كرده باشند - شبى كه در هوهيك گذرانديم يكى از مستخدمين ما به مرض سكته درگذشت و از فقدان او فوق‌العاده مغموم شديم . جسدش را در گودال عميقى دفن كرده با سنگهاى بزرگ پوشانيدند ولى چه سود كه در مراجعت قبر به هم خورده و جسد را از گور درآورده بودند - مسلمانان نميگذارند كه جسد يك عيسوى بجريان طبيعى فاسد شود - اين اتفاق تأثير بدى در ما كرد . چه فقدان يكى از دوستان در بازگشت خيلى مسافر را غمگين مىكند .\r\n\r\n","description":"","footnote":"","page_name":" 89 ","page_number":89},
  {"content":"\r\n . \r\n","description":"","footnote":"","page_name":" 90 ","page_number":90},
  {"content":"\r\n\r\n\r\nفصل سيزدهم\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nاز كوه‌هائى كه شرح دادم تا شهر نخجوان نه تنها نقطه‌اى كه قابل شرح و بيان باشد ملاحظه نشد بلكه يك خانه يا يك ساقهء علف هم نديديم - تپه‌هاى خاك پياپى طول جاده را گرفته و عموما از آفتاب سوخته بود - يك شكل بودن راه خيلى كسل كننده است - در انتهاى اين منظره شهرى مشاهده شد كه داراى درخت و مفرح قلب ما بود .\r\nخان نخجوان كه پيرمرد كورى بود با چند هزار سوار باستقبال ما آمد - خانه‌ها و معابر تمام از مردان مسلح مملو و اين منتها درجه تجليل و تكريم بود - اين مرد محترم كه شايد متقىترين اشخاص اين ولايت و موسوم به كلبعلى است زمانى از اعاظم مالكين نخجوان بشمار ميآمده و چون دولت نسبت به او خوش‌بين نبوده چشمش را برسم معمول كور و اموالش را ضبط كرده و پنجسال است به اين صورت با خانواده خود بسر ميبرد .\r\nفعلا دو ماه بود كه بتقاضاى عموم اهالى كه در غيبت او خيلى به آنان ظلم شده بود حكمرانى شهر را ترحما به او واگذار كرده بودند كه از ادارهء اموالى كه سابقا به خودش تعلق داشته خوشدل باشد - سفيركبير از اين زحمتى كه براى ما به خود داده بود خيلى ملامتش كرد و آنچه شايسته سن و مقام او بود ابراز داشت .\r\nاين شهر را دولت روسيه بسركردگى ژنرال نبولسن گرفت دامنهء فتوحاتش به همان محدود شد .\r\nراحتى منزل و خستگى راهى كه از ايروان تا اينجا تحمل كرده بوديم سفير را بر آن داشت كه يكروز در اين شهر بماند خانه‌اى كه در آن منزل داشتيم مانند ساير منازل اعيان شهر عبارت از چندين دست حياط كوچك پىدرپى و عمارتى بود كه بوسيلهء راهروهاى تاريكى بهم مربوط ميشد - هر اطاقيرا يك در ورود بيش نبود - حرم عبارت از مجموع اطاقهاى زنان است كه عمارتى را تشكيل داده و رو بخارج\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nبيش از يك در نداشته باشد . رئيس خانه عموما در حياط جلو منزل مىكند ديوارها مرتفع و بقدرى ضخيم است كه انسان و حتى حيوانات اهلى هم مىتوانند هنگام شب بالاى آن كشيك بكشند كه كسى دستبرد بخزائن حرم نزند .\r\nتاريخ بزرگ ارمنستان كه در كليساى ايچ ميازين محفوظ است نخجوان را همان شهر قديمى ارتاگزات معرفى مىكند مىگويند سابق بر اين سىهزار عمارت در اين شهر بوده ولى فعلا به زحمت بهزار ميرسد و چون محتمل است كه حضرت نوح اين شهر را ديده باشد ارامنه حتم دارند كه مؤسس شهر اوست .\r\nنخجوان را رودخانهء كوچكى به دو قسمت منقسم كرده آبشار كوچكى در آن تشكيل ميدهد - قسمت غربى آن عبارت از قلعه‌اى بود كه روسيها در زمان گرفتن اين شهر آن را خرآب كرده‌اند و چيز قابل ملاحظه‌اى ندارد مگر يك برج كه مستور از خطوط هيرگليفى است و بقاياى دروازه‌اى كه نصفش خراب شده و دو ستون به شكل مخصوصى از آن باقى است كه بلاشك يادگار فتح اميرتيمور است .\r\nقبل از حركت سفير از كلبعلى خان ملاقات كرده با او خداحافظى كرد .\r\nسيزدهم مه با جمعى از معاريف ايرانيان از شهر خارج شديم - اطراف شهر جز كوه‌هاى خاكى زردرنگ چيزى نداشت ، قلهء كوه مارها نيز از فاصله زيادى نمايان بود ، بفاصله چندين ورست از شهر از رود نخجوان گذشتيم - چنين به نظر ميرسد كه سابقا اين رودخانه بزرگتر بوده چون خرابهء پل عالىاى كه سابقا بر آن بسته بودند بايد در حدود دوازده چشمه داشته باشد ولى فعلا بيش از شش چشمهء آن ديده نميشود چيزى كه تازگى داشت اين بود كه پايه‌هاى پل را بموازات جريان آب نساخته بودند بلكه با آن زاويه‌اى احداث ميكرد .\r\nبعدازظهر بساحل رود ارس رسيديم « 1 » و حال آنكه بيش از يك ميل از ايروان دور نشده بوديم - در اينجا رودخانه زاويه‌اى احداث كرده بود كه مجبور بوديم از آن بگذريم در مواقعى كه جريان آب سريع باشد عبور از آن بوسيلهء الوارهاى\r\n\r\n\r\n","description":"","footnote":"\r\n( 1 ) استرابون مىگويد ارس مستقيما به بحر خزر ميريزد ولى امروزه آب آن با رودخانه كورا توأم مىشود - بستر قديم اين رودخانه بفاصله كمى از ساحل به خوبى نمايانست\r\n","page_name":" 93 ","page_number":93},
  {"content":"\r\n\r\nمتصل بمشك‌هاى چرم خوك باد كرده بىخطر نيست ولى ما به يارى خداوند جز چند پاروى نو كه بواسطه بىاحتياطى در آب انداختند ضرر ديگرى نديديم .\r\nچنين به نظر ميرسد كه اسم اين رودخانه مشتق از اسم كوه آرارات است كه از آن سرچشمه ميگيرد - سابقا پل‌هاى زيادى بر اين رودخانه بسته شده كه فعلا هيچيك وجود ندارد - اين رودخانه را خاصيت مهمى است كه در اروپا نيز مورد بحث است اولا با اينكه در 39 درجه عرض جغرافيائى واقع شده معذلك گاه چنان يخ محكمى بر آن مىبندد كه قابلست افواج و توپخانه‌اى بيخطر بر آن بگذرد - ثانيا در مواقعى كه طاعون در ايالات مجاور رود دولت عثمانى بقلع و قمع مشغولست از حد رود ارس تجاوز نميكند - عجيب‌تر آنكه دولت ايرانهم نه تنها هيچوقت جلوگيرى از اين بلاى مبرم نميكند بلكه با عثمانيها دادوستد هم مىكند معذلك هيچوقت مرض از اين قسمت تجاوز نمىنمايد .\r\nبفاصلهء چند ورست از اين محل خرابه‌هاى شهر معروف جلفا نمايانست كه در قديم مركز تجارت ارمنستان بوده و زمانيكه شاه عباس بفكر آبادى اصفهان افتاده سكنهء آن را به پايتخت خود كوچ داده ، چنان كه محلهء اختصاصى ايشان هنوز به همين اسم باقيست ولى فعلا شايد در جلفا بيست خانوار از اين ارامنه فقير هم باقى نباشد .\r\nروز چهاردهم مجبورا شش اكاچ ( مقياس طول محل و معادل سى و شش ورست است ) راه پيموديم ولى چون از مشاهدهء تپه‌هاى خشك و بىآب و علف خلاص شديم خستگى راه به زودى بر طرف شد . چند ميلى كه از رود ارس دور شديم در نزديكى قريهء علمدار و گرگر از ميان دره‌اى كه تخته‌سنگهاى عظيمى بر آن احاطه داشت گذشتيم - اين جاده را پيچ‌وخم زيادى بود و در هرپيچ منظره تغيير كرده بهتر ميشد بالاخره تنها علامتى كه از بهار مشاهده كرديم قدرى علف نازك و مختصرى سرما بود فىالجمله در كاروانسراى قديمىاى كه نزديك كوه عظيمى واقع بود منزل كرديم . اين كوه از شدت سرازيرى قابل بالارفتن نبود . اينجا قصبه‌اى مشاهده شد كه اهالى آن قوافلى را كه بايشان باج ندهند ميچاپند . سابقا دولت براى سركوبى ايشان اقداماتى به عمل آورده ولى سودى نبخشيده است . سردر اين كاروانسرا با سنگ آبىرنگى ساخته شده كه روى آن حجارى كرده‌اند .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nروز پانزدهم قلهء آرارات به كلى از نظر ما ناپديد شد . تمام شب را بعبور از كوه گذرانديم ، و جاده‌اى را كه فعلا مىپيموديم قدرى سراشيب بود - چشم‌انداز ما خيلى محدود و به آسيابى كه در كنار رود گولوس ساخته شده ختم ميشد . بلافاصله دشت وسيعى نمودار گرديد كه بيش از 40 قريه در آن مشاهده ميشد و در انتهاى آن شهر مرند واقع بود كه درخت بسيار بر آن احاطه داشت حكمران شهر با يك قسمت از توپخانه برسم معمول از سفيركبير استقبال كرد و منزل خود را براى اقامت او تخصيص داد . مرند بر تمام شهرها و قرى و قصبات ايران كه تا حال ديده بوديم امتياز داشت بدين نحو كه ديوارهاى خارجى عمارات و خانه‌ها تميز بود بعلاوه چند كوچهء آن درخت هم داشت و همين مسئله وضعيت شهر را از يك‌نواخت بودن با ساير شهرها خارج كرده بود . از ميان شهر رودخانه‌اى موسوم به سلولو ميگذشت . ايرانيان بقسمى در تقسيم آب مهارت دارند كه هر كس شعبه‌اى از آن را براى مشروب ساختن باغ خود اختصاص داده بود و هروقت احتياج نداشت آزاد ميگذاشت .\r\nحرارت زياد و عدم تكافوى آب رودخانه‌ها اهالى اين مملكت را از قرون قديمه در طرز آبيارى استاد كرده ، هر زارعى كه چشمه‌اى كشف مىكند به اسهل طرق آن را بمزارع خود ميبرد و در صورتى كه بيش از احتياج آن را مصرف نكند هيچ قانونى نميتواند او را مانع شود .\r\nدر اين نقاط يك قسم قرمزدانه به عمل ميآيد . فقط هشت روز از فصل تابستان براى اين زراعت مساعد است چه زودتر از آن قرمزدانه نميرسد و ديرتر كرمى كه مىگيرند برگى را كه روى آن توليد شده سوراخ مىكند و گم مىشود .\r\nارامنه قصهء معمولى خود را در موضوع مرند هم ذكر ميكنند بدين نحو كه ميگويند اعقاب حضرت نوح در اين شهر سكنى داشته‌اند و زن آن حضرت هم در اين شهر مدفون است ، مسلمين نيز در نقطه‌اى كه ميگويند مدفن اين حضرت است مسجدى بنا كرده‌اند كه ديوارهاى آن بر طبق قوانين اسلامى ساده و بىآرايش ساخته شده و معلوم نيست كه خيلى جديد باشد ، موقعى كه اين مسجد ساخته شده كسى نميدانسته قبر زن نوح نبى كجا است و اگر ارامنه آن را حدس ميزدند فعلا قريب چهل سالست كه خداوند\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nمحل حقيقى آن را بطريق اعجاز بمردم شناسانده بدين ترتيب كه در ضمن زمين‌لرزه‌اى سنگ قبرى در زمين ظاهر شد و دوباره در همان شكاف پنهان گرديد ، دو نفر ملا كه يكى از آنان هنوز حيات دارد با عده‌اى از مردم شاهد اين قضيه ميباشند - بعدا گفتند اين قبر كه لحظه‌اى بيش مرئى نشد متعلق به همان زن است كه اين‌همه اعقاب از خود گذاشته و به زبان ارامنه ماراندا به معناى قبر مادر است . براى ديدن اين مسجد يك روز در اين شهر مانديم .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nفصل چهاردهم\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nروز هفدهم پس از عبور از قلعهء كوچكى كه در حوالى شهر مرند بود بكوهى رسيديم . بر فراز آن مدتى براى تماشاى درهء قشنگى كه ميرفتيم از آن بگذريم ايستاديم .\r\nاين كوه موسومست به ميشان و رودخانهء ساگرا از پاى آن ميگذرد . در داخل اين دره انواع نباتات طبى ملاحظه مىشود ، همين‌كه از دره گذشتيم از قراء كيرساديزا و ميرسازا گذشته بكاروانسراى قديمىاى رسيديم .\r\nدره متدرجا تنگ ميشد و بفاصله كمى از قريه صفيان كوهى نمايان بود كه چشمهء شورى از آن خارج ميشد . اطراف اين چشمه از گرد نمك مستور بود . بالاخره دره كم‌كم وسيع شده در افق خط سياه‌رنگى نمايان شد كه عبارت از نوك ابنيه شهر تبريز بود . بناى صفيان « 1 » را بى خود بنوح نبى نسبت ميدهند چه حتما آن حضرت تا اينجا نيامده و بناى اين شهر منسوب به صفى است يعنى موقعى كه شاه اسماعيل اول دربارش را از اردبيل به تبريز برد اينجا اقامت گزيد ، علىايحال بقدرى كم‌اهميت است كه نمىارزد كسى آن را بنام مؤسسش بنامد .\r\nهنگام شب دو نفر از تبريز آمده سفيركبير را از طرف شاهزاده عباس ميرزا و وزيرش خيرمقدم گفتند و با خود پرتقال و ماهىهاى بزرگى برسم تحفه آورده بودند ولى پرتقالهاى مرحمتى ترش و ماهيها قدرى مانده بود .\r\nروز هيجدهم نيز تا شهر تبريز خيلى راه داشتيم بعلاوه ايرانيان تصميم گرفته بودند كه ما را خيلى تجليل كنند ، بنابراين در قريهء سجيلان كه در بيست ورستى شهر واقع بود اردو زديم ، در موقع شب از دور چراغهاى اردوى قشون ايران نمايان بود .\r\nفردا را كه نوزدهم بود براى ورود ما به شهر تعيين كرده بودند رودخانه اجىچاى از كنار شهر ميگذرد و پلى بر آن بسته‌اند كه ده چشمه دارد . از اردوگاه ما تا اين پل كه بيش از ده ورست « دو فرسخ و نيم » است قشون ايران صف‌آرائى كرده بود ما هم از عقب موزيك\r\n\r\n\r\n","description":"","footnote":"\r\n( 1 ) صفيان نيست و صوفيان است و ابدا منتسب بشاه اسمعيل صفوى نيست .\r\nم . ه .\r\n","page_name":" 98 ","page_number":98},
  {"content":"\r\n\r\nو قزاقان و سربازان روانه شديم . چون مقابل صف رسيديم تمام افراد و صاحبمنصبان سلام دادند و بلافاصله شليك توپ شروع شد .\r\nدر دست راست چهل و هشت عراده توپ سبك و هشت اسكادران سواره‌نظام و هشت هزار پياده صف‌آرائى كرده بودند و نيز عدهء ديگرى از اكراد و سربازان محلى حضور داشتند .\r\nاز پل كه گذشتيم فتحعلىخان حاكم نظامى شهر تبريز از طرف وليعهد يك كمند اسب ممتاز با دهانه و افسار طلاى جواهرنشان بسفيركبير داد ولى ژنرال با كمال ادب از قبول آن معذرت خواسته گفت كه تا بحضور شاه مشرف نشده تحف و هداياى سلطان خود را تقديم ندارم چيزى قبول نخواهم كرد و ما همچنان باهنگ موزيك پيش ميرفتيم .\r\nگرما غيرقابل‌تحمل و گرد و خاك بقدرى بود كه نميگذاشت چيزى در اطراف خود ببينيم . بفاصلهء يكربع تمام لباسهاى ما از خاك مستور شد . ازدحام مردم بقدرى بود كه با وجود سرنيزه و گرز سربازان به زحمت براى ما راه باز ميشد بالاخره در ظرف يك ساعت اين راه پرزحمت را طى كرده به منزل رسيديم بدون آنكه از شهر و محلات خارج آن چيزى فهميده باشيم .\r\nحياط جلو را بسبك ايران تزئين كرده بودند . در عمارت صاحب‌خانه هم انواع و اقسام مشروبات تهيه شده بود .\r\nصاحب‌خانه ميرزا بزرگ قائم‌مقام بود كه وزير و پيشكار كل تبريز است و از حيث مقام همدوش صدراعظم مملكت مىباشد فعلا او را همراه ولايت‌عهد عظمى كرده‌اند كه در امور مملكتى با او مشاوره كند . پسرش يكى از صباياى شاه را كه در نهايت زيبائيست به عقد خود درآورده . ميرزا بزرگ مرديست عظيم‌الشأن و كاردان ، گرچه ظاهرا خيلى مقدس است ولى در باطن از اينكه او را درويش ميخوانند متنفر است . بواسطهء خست زياد و تعدى فوق‌العاده خلق را از خود برى كرده و از دخالتى كه در امور حضرت وليعهد دارد او را دشنام ميگويند . خانهء اينمرد عاليقدر مانند ساير خانه‌هاى ايران مركب از يك عده دالانهاى تودرتو و حياطهاى پىدرپى و اطاقهاى تنگ و تاريك است .\r\nفرداى ورود ما ميرزا بزرگ از سفيركبير ملاقاتى به عمل آورد و همانروز\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nبعدازظهر از او بازديد شد . اين ملاقاتهاى سياسى تمام مبنى بر يك رشته تعارفات و مواعيدى است كه براى تشييد روابط صميمانه ردوبدل مىشود . صبر و حوصلهء ژنرال واقعا قابل‌تحسين است و ايرانيان هم از صحبت كردن او متحيرند چه در فن‌پر گفتن و مطلب بدست طرف ندادن از ايرانيانهم گذرانده است .\r\nروز سوم ورود ما به تبريز كه جشن تولد گرانددوك كنستانتن بود مصادف شده بود با روزى كه براى شرفيابى ما به خدمت حضرت وليعهد تعيين شده بود . پس از آنكه جمعا رسوم مذهبى خود را معمول داشتيم سران سپاه وليعهد بجستجوى ما آمدند ، طرفين راه از در منزل ما تا قصر وليعهد را نظامى گرفته بود . اسبهاى مجلل زيادى با دهانه‌هاى طلا براى ما فرستاده بودند . عده‌اى شاطر همراه ما بود . در تمام طول راه كسى جرأت نداشت كه خود را در معابر ظاهر سازد . بارى در حياط بزرگ قشنگى پياده شديم و از چندين حياط ديگر كه اعيان و رجال در آن جمع شده بودند گذشتيم .\r\nهمين كه سفيركبير نزديك شد همه برخاسته شرط ادب بجاى آوردند بالاخره وارد باغى شديم كه قصر ولايت‌عهد عظمى روبآن باز ميشد . تمام اين عمارات روباين باغ باز مىشود . در جلو فواره‌اى جهيدن داشت . سراسر پارچهء طويل قرمز رنگى براى جلوگيرى از اشعهء آفتاب كشيده بودند ، عباس ميرزا بين فواره و پنجره تنها بود . در دست راست ميرزا بزرگ نزديك ديوار ايستاده بود و در طرف چپ سه شاهزادهء غرق طلا و جواهرات گرانبها كه يكى برادر ، يكى پسر و ديگرى نوادهء شاهزاده بودند . غير از اين چند نفر كسى بين ما فاصله نبود .\r\nعباس ميرزا كه دشمن واقعى تجمل است به لباس سادهء سرخى كه نقره‌دوزى شده بود ملبس بود - مانند تمام ايرانيان كلاه ساده‌اى از پوست بره سياه داشت . تنها زينتش عبارت از يك خنجر مرصع بود . همچنانكه سفير پيش ميرفت عباس ميرزا گامى چند پيش آمده دوستانه دست ويرا گرفت . سفيركبير نامهء سلطان خود را تقديم داشت . شهزاده نامه را گرفته برسم آسيا بر سر نهاد و نزديك خود كنج پنجره گذاشت .\r\nوليعهد دولت ايران تقريبا سى و پنج سال دارد . حركات و اطوارش خيلى جالب توجه و مظهر اصالت و نجابتست . خيلى قشنگ صحبت مىكند . بفاصله ميخندد چشمانش آينهء ضمير او است . مكر و كيد در آن مشاهده نميشود ، فجايعى كه در نتيجهء\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nقوانين سخت مملكت معمول است هرجا دستش برسد جلوگيرى مىكند .\r\nهمين كه مراسم بدوى اختتام پذيرفت عباس ميرزا خواست اسامى مأمورين سفارت را بداند . با هركدام بمناسبت شغل و مقام چيزى گفت مثلا بسفير فرمود اين نشانها و درجات علامت شجاعتها و خدماتيست كه بمخدوم خود كرده‌ايد ولى ميخواهم بدانم اين زخمها را در جنگهاى ممتدى كه موجب افتراق ملتين ايران و روسيه شد برداشته‌ايد ؟ سفير جواب داد كه زخمهاى پايم خطرناك نبوده بعلاوه حسن رفتار\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nايرانيان كافيست كه گذشته را از خاطر محو كند . شاهزاده عباس ميرزا فرمود منهم بنوبهء خود سعى ميكنم كه در اقامت تبريز بشما بدنگذرد پس از مختصرى صحبت كردن سفير اجازهء مرخصى گرفت و به راه افتاد دفعة ملتفت شد كه ولايت‌عهد عظمى بر طبق رسوم مملكتى همچنان برجاى خود قرار دارد سفير مجددا برگشته خداحافظى كرد شاهزاده عباس ميرزا با وجود ريش طويل و سبيلهاى مخوفى كه داشت قلوب ما را به خود مجذوب ساخت . پيشكار او كه ما را به منزل برد از تعريف و تمجيد او را بمقام الوهيت رسانيد .\r\nدر تبريز عده‌اى مأمورين انگليسى اقامت داشتند مربوط بكمپانى هندوستان كه بديدن سفير آمده او را بشام دعوت كردند ، اين اشخاص عبارت بودند از ماژور - ليندسى ، ماژور ماچينتوچ ، كاپيتن هاردو كاپيتن موتيس كه با ملكم بايران آمده بودند و دكتر كرميك و ليوتنان ويلوك و كاپيتن ويلوك كه مأمورين سياسى بودند و دكتر كامپ‌بل كه در طهران در خدمت اعليحضرت بود .\r\nعده‌اى از اين آقايان مدتيست در ايرانند و هريك بنوبه از ما دعوتى كردند .\r\nچون مدت مديدى بود از شنيدن موسيقى اروپائى محروم مانده بودند از شنيدن موزيك ما خيلى تفريح كردند ، تمامشان به هندوستان مسافرت كرده و از هواى كشندهء آن چيزها مىگفتند .\r\nپس از صرف غذا ولايتعهد عظمى عده‌اى اسب به اختيار ما گذاشته ما را بگردش دعوت فرمود . همين كه از جلو قصر او گذشتيم بيرون آمده با ما به راه افتاد .\r\nدر خارج شهر بيكدسته كرد رسيديم كه بسبك خود مشغول موزيك زدن بودند .\r\nعدهء ايشان بيست نفر بود كه لباس زردوزيشان در بر و كلاه كله‌قندىشكلشان بر سر بود . آلات موسيقى ايشان عبارت از طبلى بود كه بزين اسبشان متصل و نوعى قره‌نى بود كه صداى عجيبى از آن خارج مىشد .\r\nدر عقب شهر جماعتى از كردان با هجده عراده توپ صف‌آرائى كرده بودند كه حضرت وليعهد با حضور ما سان به بيند ، همين كه از جلو كردان و توپها گذشتيم سفيركبير نزديك عباس ميرزا و ما عقب‌تر از او قرار گرفتيم . وليعهد فرمان حركت\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nرا صادر كرد . واقعا منظره‌اى ازين مضحك‌تر نميشود تصور كرد . آجودان وليعهد كه در نقطهء دوردستى ايستاده بود هر دم احكام وليعهد را بفرمانده ابلاغ ميكرد اين آجودان پياده و كفش راحتى به پا داشت كه از حيث حركات و اطوار و شكل لباس شبيه زن سليطه‌اى بود كه با شوهر خود كتك‌كارى مىكند .\r\nاكراد به چندين دسته تقسيم شده با هم جنگهاى مصنوعىاى كردند كه جنبهء خود نمائى آن بيش از تظاهر در جلدى و چابكى بود - سلاح معمولى ايشان نيزه است كه در حال سكونت آن را راست ميگيرند و گاه حمله رو بدشمن گرفته تاخت مىكنند ، ضمنا بايد دانست كه رعايت حال اسبهاى خود را ابدا نميكنند چه در عين تاخت و تاز غفلة مىايستند و هيچ احتمال نميدهند كه ممكن است كمر اسب بشكند و بلافاصله برگشته به همان سرعت اسب را مىتازند .\r\nپاى اسبهاى ايران به همين سبب سست است ، سابقا از اسب ايران خيلى تعريف شنيده بودم ولى اسب‌سواران انگليسى كه در روسيه نزد كنتس اورلوف و كنت ساواداسچى و ديگران ديده بودم بمراتب بيش از آن به نظر من جلوه كرد و حال آنكه در اين قسمت تخصص هم ندارم .\r\nگردن اسبهاى ايران بلند و سرشان بجلو خميده است عموما سينه‌اى كم‌عرض و پاهاى بدون تناسب با اندام دارند بعلاوه حرارتى كه بايد درين اسبها ديده نميشود بطورى كه يك مهتر ميتواند چند اسب را براحتى ببرد در صورتى كه در مملكت ما اگر بخواهند اسبى را كه اخته نباشد بگيرند كمك چند نفر لازمست ، ايرانيانهم اسب عربى را بمال خودشان ترجيح ميدهند .\r\nهمين كه اين عمليات خاتمه يافت عباس ميرزا نيزه‌اى توسط همان آجودان براى رئيس اكراد فرستاد . او هم در نهايت احترام گرفته سه بار بر سر نهاد . بعد رفتيم به طرف توپخانه كه هنوز نمايش نداده بودند . عباس ميرزا از ژنرال تقاضا كرد كه در دست راست بايستد و خود شخصا بصدور فرمان مبادرت نمود . ياورى كه توپخانهء ايرانرا مرتب ساخته با يك نفر سوار طول اين خط را گردش ميكرد .\r\nتوپچيها در كمال مهارت تيراندازى كردند . گرچه هيچيك نشانه را كه عبارت\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nاز يكقطعه تختهء گرد بود نزدند ولى تمام گلوله‌ها نزديك آن خورد . عباس ميرزا ازين پيش‌آمد خشنود به نظر نيامد ولى سفيركبير عرض كرد كه بدون تعارف اگر اينها به همين شكل بيك توپخانه دشمن شليك كرده بودند تمام درهم شكسته بود . اين تمجيد بقدرى مقبول طبع حضرت وليعهد افتاد كه سفير را ژنرال توپخانه فرض نمود .\r\nبايد گفت كه شاهزاده عباس ميرزا قليل مدتيست كه بفكر تنظيم قشون مرتب افتاده با اين حال در قسمت توپخانه بكمك صاحبمنصبى انگليسى موفقيت‌هاى عمده حاصل كرده ولى از حيث تعميم قواعد و نظامات پيش نرفته است .\r\nكسى كه از علاقهء ايرانيان بحفظ آداب و رسوم قديمهء خود اطلاع داشته باشد ميفهمد كه تغييرات تازه چقدر به چشم مردم ناگوارست و حضرت وليعهد بايد متحمل چه زحماتى شده باشد كه تا اين اندازه موفقيت حاصل نموده باشد ، بعلاوه بايد فكر منورى هم مثل او داشت تا بتوان در تبريز چنين قشون مرتبى ترتيب داد . بيشتر توجهش معطوف پياده‌نظام و توپخانه است و از همين‌جا معلوم مىشود كه خوب ملتفت كار شده چه سواره نظام ايران گرچه قابل مقايسه با قشون منظمش نيست ولى فعلا هم نميتوان گفت بد است . از طرفى چون سبك عمليات سواره‌نظام ايران تا اندازه‌اى مربوط باحساسات ملى و منيت سوارانست ديده اگر بخواهد تغييراتى دهد شايد خطرناك باشد و عاقلانه هم فكر كرده . اعليحضرت پادشاه ايران نه تنها شاهزادهء عباس ميرزا را براى محامد صفات و محاسن اخلاقى كه داراست بولايت - عهد برگزيده بلكه بيشتر براى آنست كه مادرش نيز از خاندان قاجار است . برادر بزرگ عباس ميرزا كه به چندين ايالت جنوبى ايران فرمانروائى داشت از اين حسن اتفاق براى كسى كه به حكم طبيعت مجبور بمتابعت اوست خرسند نيست بعلاوه مردى است بغايت سفاك و بىباك . لذتش درين است كه مجرمين را در حضورش زجر دهند گاه چشمشان را كور كند و زمانى قلبشان را درآورد يا بمجازاتهاى سخت‌ترى محكوم نمايد .\r\nوقتى شاهزادهء عباس ميرزا در انظار خانواده‌هائى كه اولادشان در قشون او\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nخدمت ميكردند بد جلوه‌گر شده بودند ، يعنى نه تنها تشكيل يك قشون منظم را مسخره تلقى ميكردند بلكه كفر و جنايت ميدانستند ، بدينمعنى كه تصدى چنين امرى مستلزم ارتباط با خارجيها بود كه البته با عقايد مذهبى مغاير است .\r\nاين شاهزادهء سالوس هم وقت را غنيمت شمرده تحريك ميكرد كه روابط صميمانهء برادرش با اروپائيان دير يا زود عقايد مردم را تغيير داده حتى لباس و مذهب آنانرا عوض خواهد كرد . اين عناوين در خيلى از اشخاص احمق كهنه‌پرست كه جز تن‌پرورى و راحت‌گزينى كارى ندارند تأثير كرد و باطنا با اقدامات و نظامات عباس ميرزا مخالفت داشتند .\r\nثبات و عزم حضرت وليعهد چنان بود كه به اين تحريكات از تعقيب خيالات عالى خود منصرف نشد . دو پسر خود را براى تحصيل بانگلستان فرستاد و نويد ميداد كه كه همان كاريرا كه پطر كبير در روسيه كرد او در ايران خواهد كرد .\r\nپياده‌نظام و توپخانه لباسهاى ساده‌اى دارند لباس پياده‌نظام از ماهوت آبى يا قرمز انگليسى و لباس توپچىها از ماهوت آبى بود . نوار لباس سربازان يشمى و مال صاحبمنصبان نقره‌اى يا طلائيست بعلاوه صاحبمنصبان اشارپ ابريشمى قرمزى هم مانند نظاميان انگليس دارند . شلوارها عموما سفيد و گشاد و كلاهى برسم معمول مملكت از پوست بره بر سر دارند كه ابدا به اين لباس نميآيد و بجاى كفش راحتى هم چكمه دارند .\r\nعادت بپوشيدن چكمه هم از جمله كارهايى بوده كه بايد وليعهد براى آن خيلى زحمت كشيده باشد و چون امر او بوده از امتثال آن فروگذار نكرده‌اند .\r\nتفنگها عموما انگليسى است . يك كارخانهء توپ‌ريزى هم در تبريز تأسيس كرده‌اند . باروت را خود ايرانيان ميسازند . مشق افراد نظامى خيلى سهل است چه عموما از فن تيراندازى بىبهره نيستند . عدهء توپخانه و سواره نظام عموما قدارهء انگليسى و پياده‌نظام سرنيزه دارند .\r\n\r\n","description":"","footnote":"","page_name":" 105 ","page_number":105},
  {"content":"\r\n . \r\n","description":"","footnote":"","page_name":" 106 ","page_number":106},
  {"content":"\r\n\r\n\r\nفصل پانزدهم\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nهميينكه حضرت وليعهد عمليات توپخانه را كاملا نمايش دادند اعضاى سفارت را بباغ جديد الاحداث خود دعوت كردند . اين باغ از ميدان مشق دور نبود . از ايرانيان فقط خود عباس ميرزا با ما داخل باغ شد . لدىالورود كه خود را از قيد رعايت آداب و رسوم دربارى و از شر درباريان جسور خود خلاص يافت و فهميد كه اگر بخندد قدرش كاسته نشود و مقامش در انظار پست نگردد يكباره برفتار و آداب طبيعى خود درآمد و بيش از پيش ملكات و حسناتش جلوه‌گر شد . جاده‌اى كه پيش گرفته بوديم ما را بخلوتگاهى كه عبارت از عمارت چند مرتبه‌اى بود برد .\r\nاين باغ بسبك جديد اروپا ساخته شده . خيابانهاى مرتب و آلاچيق‌هاى متعدد زينت اصلى آنست . درختهاى آن هنوز سايه نيفكنده با اينحال اقامت فعلى آن هم بىصفا نيست شاهزادهء عباس ميرزا درين قبيل امور هم مىخواهد سليقه هموطنانش را بهتر كند اينست كه دائم به تهيه سرمشق تازه مىپردازد .\r\nجلو عمارت خلوتخانه حوض بسيار درازيست كه از خيلى دور براى آن آب آورده‌اند .\r\nباغبانان دو دسته‌گل قشنگ تقديم داشتند ، شاهزاده عباس ميرزا دسته‌گل قشنگتر را بسفير مرحمت فرمود سپس از پلكانى بعمارت قشنگى رفتيم . از آنجا تمام شهر نمايان بود . زمين اطاق از قاليهاى بسيار اعلى مفروش و ديوارها بتابلوهاى كوچك قشنگ زينت شده بود ، از مشاهدهء پردهء الكساندر و بناپارت كه در دو طاقچه قرينهء يكديگر نهاده بودند خيلى متعجب شديم . تابلوى بناپارت را شبيه‌تر ساخته بودند .\r\nدورنماى شهر تبريز چيز فوق‌العاده‌اى ندارد ، تمام عبارت از درخت و ديوارهاى مرتفعى است كه خانه‌ها را در وسط پنهان داشته . كوه‌هاى سمت شمال شهر قرمز رنگ و از آن مواد گوگردى خارج مىشود بعلاوه صدائى از زير آن شنيده مىشود كه گاه به زير\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nشهر هم سرايت كرده موجب زلزله‌هاى شديد ميگردد ، اگرچه در مدت اقامت ما تكانى حس نشد ولى غالبا اتفاق ميافتد . بطوريكه اهالى شهر حس كرده‌اند هرچهل سال يك مرتبه زلزلهء شديدى ميآيد كه يك قسمت عمدهء شهر را خراب كرده مجبور مى - شوند از نو بسازند فعلا چهار سال بيشتر بموقع حدوث آن باقى نيست ولى اهالى در كمال آرامى انتظار آن را دارند . از اينرو سرزمين عادت و علاقه به وطن را قياس كنيد ، در اين شهر پيرمردى ديدم كه در زلزلهء قبل پنج روز زير آوار مانده و اتفاقا سلامت جسته است .\r\nآب و هواى تبريز فوق‌العاده خوب و براى رفع قطع تب‌هاى مزمن خيلى نافعست .\r\nچون درين عمارت تابستانى صندلى ابدا يافت نميشد شاهزادهء عباس ميرزا هم براى حفظ نزاكت ايستاد بعد رو بسفير كرده فرمودند اعضاى سفارت ممكن است باطاق ديگر رفته صرف مبردات كنند ، ژنرال عرض كرد منكه در زحمت نيستم اعضاى سفارت هم نبايد در زحمت باشند . شاهزادهء عباس ميرزا اين جواب را كه قدرى جسورانه بود ابدا به روى خود نياورد و با جمعى از اعضاى سفارت دوستانه بصحبت مشغول شد . بعضى از اعضاى سفارت ميگفتند كه در بيانات ايشان بعضى كلمات برخورنده شنيده‌اند ولى بايد اذعان كرد كه براى شاهزاده‌اى كه خود اول تنگى اطاق را بهانه كرده خواست مؤدبانه از مجالست با اتباع ژنرال خلاص شود بعلاوه از به دو طفوليت كسى غير از اعيان مملكت را آن هم در تالار سلام از صد قدم فاصله به خود نزديك‌تر نديده نميشود گناهى فرض كرد - عباس ميرزا در تمام عمر شايد اين اولين مرتبه‌اى بود كه خود را در اطاقى تنگ با عده‌اى ديده البته چنين پيش‌آمدى براى او ناگوار است . حضرت وليعهد بقدرى در امور خود دقيق است كه مأمورين انگليسى مقيم مملكت را اجازه نميدهد كه جز با كفش راحتى معمول مملكت پا روى فرشهايش نهند و حال آنكه چكمه‌هاى ما علاوه بر پاشنه نعل هم داشت چنين وضعيتى خوش‌آيند ايشان نبوده منتها از لطفى كه نسبت بسفير و همراهانش داشت به روى خود نياورده\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nاست . اين نكته نيز فراموش نشود كه ديدن پاى چكمه‌دار براى عموم مردم زننده حتى توهين‌آميز است چنان كه يك تغيير كفش كه ظاهرا بىاهميت به نظر مىآيد موجب قطع روابط تجارتى با چين و ژاپن گرديد .\r\nموقعى كه به صرف چائى و قهوه مشغول بوديم شاهزادهء عباس ميرزا از هر مقوله سخن ميراند ، ضمنا نكتهء شگفت‌آميزى ايراد داشت كه عظمت روح او بما كشف شد .\r\nسفيركبير ديوار پيش آمدهء خرابى در باغ مشاهده كرد كه نه تنها فضا را تنگ كرده بلكه باغ را هم از سر و صورت انداخته بود . از حضرت وليعهد پرسيد كه چرا اين ديوار را خراب نكرده‌ايد ؟ فرمود زمانى كه اين باغ را وسعت ميدادم محتاج بخريدارى مقدارى از اراضى مالكين مجاور شدم ولى چون مالك زمينى كه اين ديوار زشت و خراب متعلق به آنست دهقان سالخورده‌ايست كه بما ترك آباء و اجدادش علاقهء تامى دارد بقيمتى كه به او دادم راضى به فروش زمينش نشد منهم نه تنها دلتنگ نشدم بلكه علاقهء او را هم بيادگار اجدادش تقديس و تمجيد كردم و نيز جسارت او مقبول طبع من واقع شد . فعلا صبر ميكنم شايد بتوانم با ورثهء او كنار بيايم . « 1 »\r\nتمام قطعهء آسيا كه ذليل شديدترين استبدادهاست اگر بگرديد چنين عقيده‌اى يافت نشود .\r\nشاهزاده در كمال اطلاع و بصيرت از تشكيلات قشون ترك سخن ميراند خصوصا در موضوع سواره‌نظام اين دولت همجوار كه چيز فوق‌العاده‌اى نيست انتقاد ميكرد و اظهار ميداشت كه عثمانيها در موقع جنگ خود را گرفتار حمل و نقل محمولات زياد ميكنند .\r\nخودستايى و تكبر كه عادت ملى ايرانيانست منفور طبع حضرت وليعهد است و در نظام نيز اصلاحات زياد نموده منجمله قدغن كرده در قشون عده‌ايرا معطل نكنند\r\n\r\n\r\n","description":"","footnote":"\r\n( 1 ) همه ميدانند كه چنين قضيه‌اى هم در موضوع آسياب سان سوسى بفردريك دوم نسبت ميدهند .\r\n","page_name":" 110 ","page_number":110},
  {"content":"\r\n\r\nكه براى صاحبمنصبان ارشد غليان‌چاق كنند چه نه تنها اين عمل براى حيات و سرمايهء اشخاص مضر است بلكه اغلب بواسطهء آتش دائمى كه بايد حاضر داشته باشند موجب حريق اردو مىشود . « 1 »\r\nعباس ميرزا بيان خود را قطع نكرده گفت استعمال دخانيات كار بدى نيست ولى در ممالك ما بقدرى در آن افراط ميكنند كه اغلب امور مهمه را از اشتغال بدان فراموش مينمايند . در اين خصوص هم خود را سرمشق قرار داده استعمال دخانيات را ترك كرده‌ام و اين ترك عادت به علت كار زيادى بوده كه داشته‌ام ولى ايرانيان بيكار ممكن نيست بتوانند از آن صرف‌نظر كنند و حتم دارم در اين خصوص تقليد مرا نخواهند كرد .\r\nشاهزاده‌اى كه فكر و عملش اينسان توأم است نه تنها بايد ملت بميل او رفتار كند بلكه بايد او را بپرستد . عجب آنست كه شاهزادهء عباس ميرزا غير از ميرزا بزرگ قائم‌مقام مربىاى نداشته ، هنوز هم اين مرد بامر پادشاه در خدمت اوست كه در امور مهمه او را كمك فكرى دهد . اين وزير ظاهرا پير بداخمى بيش نيست . عباس ميرزا تحصيلات ديگرى نيز كرده بدين معنى كه تاريخ و آداب و اخلاق اروپا را به خوبى ميداند و از علوم نظام و رياضيات و زبان انگليسى نيز بىبهره نيست .\r\nپس از آنكه بيش از يكساعت به طرز دلخواهى در خدمت ولايتعهد عظمى بسر برديم همه از باغ خارج شده از جلوى مسجد قديمى قشنگى گذشتيم . بناى آن را زلزله منهدم ساخته و خزابهء آن فعلا منزل درويشى است كه لباس عجيبى دارد و پيوسته فرياد مىكند على ! على ! شاهزادهء عباس ميرزا جلو قصر خود از ما جدا شد ما نيز به منزل خويش معاودت نموديم .\r\nفردا شب آن روز ما را به آتش بازى دعوت كردند . اين مجلس را عباس ميرزا بافتخار سفير ترتيب داده بود . بدوا وارد حياط وسيعى شديم كه لوازم كار از هرجهة مهيا بود ، در وسط بالنى بود كه به نظر مىرسيد در شرف صعود است ولى چون نتوانستند\r\n\r\n\r\n","description":"","footnote":"\r\n( 1 ) هرايرانى حتى از اشخاص متوسط نوكر جوانى دارد كه دائم منقلى از ذغال گداخته و تنباكوى نم‌كرده حاضر دارد كه هرلحظه بتواند غليانى براى آقاى خود چاق كند .\r\n","page_name":" 111 ","page_number":111},
  {"content":"\r\n\r\nخوب پرش كنند برنخاست ، در انتهاى حياط تالار بزرگى بود كه ميرزا بزرگ از ما در آن پذيرائى كرد . جمعيت زيادى روى بامها جمع شده انتظار شروع جشن را داشتند . چيزى كه به نظر ايرانيان خوب آمده بود موزيك ما بود كه بتمايل حضرت وليعهد سفير فرستاده بود مجلس را گرم كنند . مقام‌هاى جديد روسى حس كنجكاوى مردم را تحريك ميكرد .\r\nولايتعهد بجهاتى در جشن حاضر نشد چه در آنصورت وزير و حاكم و رجال مهمه‌اى كه آنشب حضور داشتند بايد تمام شب را بيرون پنجره بايستند و ما روسيها در داخل تالار باشيم عليهذا شاهزادهء عباس ميرزا از حضور در جشن عذر خواست و وزيرش را مأمور پذيرائى ما كرد كه الحق جاى گله هم باقى نبود .\r\nقبل از آنكه هوا خوب تاريك شود شربت و بستنى و چاى براى ما آوردند .\r\nاز ورود عده‌اى كه به لباس رسمى فرانسه ملبس بودند خيلى متعجب شديم . جمعى از ما جلو ايشان رفتند . بدوا نفهميديم ايشان براى چه مقصودى بتبريز آمده‌اند « 1 » ولى همين كه با هم به زبان فرانسه صحبت كردند معلوم شد ايتاليائى هستند و در مملكت خودشان بجايى نرسيده‌اند براى تحصيل مال بايران آمده‌اند . گرچه درجهء نشانى كه داشتند عالى بود ولى سرووضع و طرز بيانشان آبرومند نبود . يكى از ايشان گفت علت مسافرت بايران اين بود كه هواى سيسيل خيلى گرم بوده است . ما هم به اين اشخاص احترامى نگذاشتيم .\r\nاندكى بعد آتشبازى شروع شد ، دفعة مقدار زيادى خمپاره‌هاى عظيم در كردند سپس آفتاب و آبشار مصنوعى روشن كرده صداى عجيبى در فضا احداث شده بود .\r\nكوچكى محل از جلوهء آتشبازى كاسته بود و از طرفى تمام آتشبازيها را يك دفعه روشن كردند و اغلب از سمتى كه بايد در نميرفت اين بىترتيبى و صداى موحش خمپاره‌ها حظ بصر كه نداشت هيچ صامعه را هم اذيت ميكرد . آتشبازى كه تمام شد جمعيت ديوار و بام متفرق گرديد ، دواساز سفير كه هرگز نظير چنين مجلس را نديده\r\n\r\n\r\n","description":"","footnote":"\r\n( 1 ) درين زمان مأمور رسمى جز از طرف ناپلئون از طرف كسى نميتوانسته به جائى برود .\r\n","page_name":" 112 ","page_number":112},
  {"content":"\r\n\r\nبود فرياد برآورد كه يك دفعه هم اين هنگامه را در جنگ لايپزيك ديده‌ام .\r\nفىالجمله نمايشى كه بايد لااقل يكساعت طول بكشد در ظرف ده دقيقه تمام شد . ميرزا بزرگ كه از اينهمه همهمه و غوغا گيج شده بود به خود آمد سفير را گفت كه آتشبازى را زود تمام كردند كه وقت گرانبهاى شما را به اين مهملات تلف نكرده باشند .\r\nتا وقتى كه به خانه رسيديم گوش‌هاى ما صدا مىكرد . انگليسهائى را كه همان شب دعوت كرده بوديم آمدند و بسلامتى پادشاه خود كه همانروز جشن ساليانه او بود جرعه‌اى نوش كردند .\r\n\r\n","description":"","footnote":"","page_name":" 113 ","page_number":113},
  {"content":"\r\n . \r\n","description":"","footnote":"","page_name":" 114 ","page_number":114},
  {"content":"\r\n\r\n\r\nفصل شانزدهم\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nصبح روز بعد كاغذى از طهران بسفيركبير رسيد ، ميرزا شفيع صدراعظم نوشته بود كه نظر بگرماى فوق‌العادهء طهران موكب اعليحضرت همايونى بسلطانيه نزول اجلال فرموده همانجا مراسم تشرف سفارت كبرى به عمل خواهد آمد مدتى را كه مجبور بوديم در انتظار بگذرانيم شاهزادهء عباس ميرزا پيشنهاد فرمودند چنان كه هواى تبريز مزاحم است به منزل ييلاقى ايشان كه در اوجان است برويم ، ما نيز انتظار چنين پيشنهادى را داشتيم كه از قيود فعلى رسته آزاد باشيم ضمنا قرار شد در ظرف دو روز نقل مكان كنيم . شاهزادهء عباس ميرزا تقاضا فرمودند كه در اين مدت توقف موزيكانچىها و چركزهاى خود را نزد ايشان بفرستيم كه بمحارم خود نمايشى داده باشند . در اين بين حادثه‌اى هم روى داد كه ذيلا شرح مىدهم .\r\nيكى از چركزهاى ما كه مانند ساير رفقايش پيرو دين اسلام بود سخت مريض شد ، دكتر مولر نهايت مواظبت و مراقبت را دربارهء مشاراليه معمول داشت . چون موافق دلخواهش سريعا معالجه نشد نخواست ديگر بدستور او رفتار كند و طبيب ايرانى خواست ، ضمنا بايد دانست كه اصول طبابت ايرانى تجويز سردى در مقابل گرمى و گرمى در مقابل سردى است . طبيب تبريز هم قيافهء جدى به خود گرفته وارد شد همين كه فهميد مريض مبتلا به تب شديدى است مقدار زيادى خنكى براى او تجويز نمود . مريض بدبخت هم سه روز ازين ادويه را خورد و مرد . « 1 »\r\nاما تفريح عباس ميرزا اين بود كه موزيكچىهاى ماهر چه خواست براى او زدند و آلات موسيقى آنانرا امتحان كرد و در موضوع استعمال هريك توضيحات خواست و متعجب بود كه چگونه اين اصوات مخالف جمعا بانگ دلكشى ايجاد مىكند ، ضمنا اظهار داشت كه براى قشون يكدسته موزيك به اين شكل ترتيب خواهد داد ، بعدا موزيكچىها را بانعام شايانى مفتخر فرموده روانه داشت .\r\nاما در خصوصى چركزها كه مهارتشان در تيركمان‌بازى بود ، حضرت وليعهد\r\n\r\n\r\n","description":"","footnote":"\r\n( 1 ) از كجا معالجات بدوى دكتر مولر سبب مرگ مريض نشده باشد . م . ه .\r\n","page_name":" 116 ","page_number":116},
  {"content":"\r\n\r\nخواست امتحانى كند ولى تيرش خطا رفته هفتمين تيرش بهدف خورد . كمان را گذاشته فرمودند بسيار كار مشكلى است . چركزها هم بنوبهء خود مشمول مراحل و الطاف بىپايان حضرت وليعهد شدند .\r\nميگويند شهر تبريز هم در بادى نظر همان وضعيت شهرهاى اصفهان و شيراز را داراست و من خيلى متأسفم چه ميخواستم لااقل از يك شهر ايران تمجيد كرده باشم . معابر اين شهر عبارت از كوچه‌هاى تنگ پيچ در پيچيست كه جز ديوار چيزى در آن ديده نميشود و بىنهايت كثيف است . بازار كه از بهترين جاهاى ايران بشمار ميرود عبارت از دالانهاى تنگ و طويلى است كه با حصير پوشيده شده و طرفين آن دكان ساخته‌اند . در اطراف آن تيمچه‌هائى ديده مىشود كه بمغازه‌هاى سنگى وسيعى منتهى ميگردد . اين اماكن متعلق بتجار عمده‌فروش است كه ديگران هم از آنان جنس ميخرند . اين بازارها با پيچ‌وخم زيادى تمام شهر را فراگرفته و دائم از متعاملين و اشخاص بيكار مملو است . كثرت جمعيت بقدرى است كه يكديگر را بهم ميدوزند .\r\nاسب و حمال تنه زده مردم را به ديوار ميزنند بدون اينكه كسى اظهارى كند . اجناس بىترتيب داخل هم ريخته مثلا دستهء سير و كلم را در مجاور مغازهء ابريشم‌فروشى ميگذارند و دكان كبابى پهلوى انبار شال‌فروشى قرار دارد . تجار نيز نرخ اجناس را دو برابر گفته و سرخ نميشوند با اينحال مايهء زيادى هم ندارند . در هردكان يك قواره از هرجنس گذاشته و اگر بسيار لازم باشد از دكان رفيقش ميآورد و شالهاى بسيار اعلى نيز ملاحظه شد ولى با سليقه جور نكرده‌اند .\r\nبر خلاف آنچه در اروپا مشهور است شالهاى ايران بد است و شالهاى خوب از كشمير به بغداد و از آنجا بقسطنطنيه و از آنجا باروپا حمل مىشود . پارچه‌هايى كه در ايران خيلى تعريف ميكردند ابدا هيچ خانم اروپائى نميتواند بپوشد . از چيزى كه خيلى متعجب شدم اين بود كه آخرين سفير ايران در سن‌پطرزبورگ شالى تقديم كنتس اورلوف كرد و خانم فورا آن را بخدمتكار خود بخشيد و حال آنكه خيلى از آن تعريف كرده بود و شال كنتس را ميگفت بهترين شاليست كه در مدت عمر ديده است ايرانيان هيچوقت شال كشميرى را بقيمت‌هاى گزافى كه در قسطنطنيه و روسيه\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nميخرند خريدار نيستند .\r\nاين جمل معترضه مرا بشرح لباس ايرانيان واداشت . كلاه عموم مردم از پوست گوسفند و لباسشان قباى تنگ سينه‌بازى است كه تا قوزك پايرا ميپوشاند . فقرا از پارچه‌هاى ضخيم و اغنيا از ماهوت انگليسى و اشراف و اعيان از پارچه‌هاى زربفت آن را تهيه ميكنند . روى اين قبا معمولا كمربندى بسته مىشود ولى اغنيا شال كشميرى بسته خنجرى با دستهء كم‌وبيش قيمتى بر آن ميزنند ، نظاميان بعلاوه شمشير پهنى هم دارند . در خانه عموما پاپوشى دارند كه ممكنست بالوان مختلفه ملون باشد و براى خروج از خانه نعلين سبزرنگى به پا ميكنند .\r\nلباس عالى عبارت از كليجه‌ايست كه تا سرزانو ميآيد و زير بغل آن سوراخ\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nدارد . اين لباس را گاه روى دوش اندازند و زمانى دست در آستين آن كنند . ناخن و انامل خود را قرمز و موهاى خود را سياه كنند . اختلاف لباس حاكم و خان و برزگر فقط در خوبى و بدى پارچه است و در خصوص كلاه اغنيا بعلاوه شالى نيز دور كلاه پوست خود مىپيچند . تمول و دارائى اشخاص فقط از كليجه معلوم مىشود كه گاه از ماهوت‌هاى اعلاى انگليسى و زردوزيست و گاه از شال كشميرى .\r\nبا وجود حجاب و تعصبى كه مشرق زمينيان در پوشاندن خود از نامحرم دارند عده‌اى از زنان اين شهر را كه ديديم لباسشان به نظر ما جلوه نكرد ، چه شلوار گشادى دارند كه تا قوزك پايرا مىپوشاند و نيم‌تنه‌اى كه تا زانو ميآيد بعلاوه چادرى هم روى آن بسر ميكنند كه تمام بدنرا مستور ميدارد . روى خود را زنان بغازه « 1 » گلگون كنند .\r\nزنان اعيان و متمولين بالبسهء فاخره ملبسند و زنان فقراء با قمشهء پنبه‌اى . آنان بناز و كرشمه قلوب شوهران و اربابان خود را بدست مىآورند اين كار در حرمى كه پنجاه شصت نفر ازين مخدرات مستوره در آن است خيلى مشكل است . از داخل حرمخانه كسى اطلاعى ندارد مگر همان آقاى خانه ، چه زنى كه يك دفعه داخل آن شد تمام عمر حق خروج از آن را ندارد . اين بود مختصرى از شرح زندگانى مردم اين سرزمين .\r\nچون عموم خانه‌ها وسيع و داراى ديوارهاى بلنديست در عوض حرمخانه را بشكلى ميسازند كه از خارج بهيچوجه داخل آن ديده نشود . منزل اين زنان كه دشمن يكديگرند بقدرى بهم نزديك است كه ممكن نيست چيزى در اطاقى گفته شود بدون اينكه در اطاق مجاور شنيده نشود . هر كنگاش محرمانه‌اى با شاخ و برگ زياد به گوش صاحب خانه ميرسد ، اين است كه ميگويند ديوار حرمخانه گوش دارد .\r\nمثلا اگر زنى خود را به خواندن سرگرم كند ديگران با علم باينكه او هم بموقع سخت تلافى خواهد كرد او را مسخره مىكنند .\r\nزنى كه ميراث پدرى خود را به شوهر خود داده عيال او شده باشد خود را بىنهايت خوشبخت ميداند ولى متأسفانه گرفتار جادو و جفر زنان ديگر است . فقط شوهر از رقابت زنان زيبا و جوان خود استفاده مىكند به همين معنى كه زنان صبح\r\n\r\n\r\n","description":"","footnote":"\r\n( 1 ) سرخاب\r\n","page_name":" 119 ","page_number":119},
  {"content":"\r\n\r\nتا شام بآرايش سر و صورت خود ميپردازند بلكه طرف توجه شاهانه شوى خود واقع شوند .\r\nمطابق مذهب نه فقط هرشوهرى بايد نسبت بزنان خود خوش‌سلوك باشد ، بلكه بايد علاوه بر فراهم آوردن ما يحتاج ضرورى ايشان وجهى هم براى تهيهء لوازم آرايش و تفريح هريك تخصيص دهد . در ضمن زنانى هستند كه از تجمل احتراز كرده صرفه‌جوئيهاى خود را جمع كرده يك جا تقديم شوهر ميدارند و اين منتها درجه لذت شوهر و بهترين وسيله براى جلب محبت اوست ، بالنتيجه شوهر محبت خود را بزنان خود مىفروشد و از همين روميشود نهايت عيش و اخلاق مشرق‌زمين را قياس كرد .\r\nاولاد ذكور تا سن هشت الى ده سال نزد مادران خود نشوونما ميكنند .\r\nآيا درين مدت چه درسى مىتوانند بياموزند ؟ چه مشقى بايشان مىدهند ؟ بلاشك ياد ميدهند كه پدر خود را فريب داده دمادم مادر خود را نزد او يادآورى كنند .\r\nگرچه من نتوانستم باور كنم كه اين زنان محبوس در حرم بتوانند با خارج رابطه عاشقانه داشته باشند ، ولى از بعضى نقاشيهاى ايرانى كه ديدم چنين مستفاد ميشد كه اين قبيل قضايا هم رخ داده است ؛ بدين نحو كه وقتى شوهران بجنگ يا مأموريتهاى دوردست ميروند مستحفظين نابكار حرم كه عموما از خبط و خطابرى نيستند وسائل را فراهم ميسازند . معمولا اين قبيل عمليات بوسيله كورها انجام ميگيرد چه بدون اينكه خود بدانند كجا ميروند داخل حرم شده زنانهم ايشان را در گوشه‌اى پنهان ميكنند و موقعى كه ميسر شود بيرون آورده آزاد مينمايند . اگر خواجه‌ها همدست زنان شوند ديگر كار بهتر و آسانتر صورت ميگيرد . « 1 »\r\nزنان مشرق‌زمين به صحت و سلامتى شوهران خود خيلى علاقه دارند چه در بيوه ماندن زحمتشان خيلى بيشتر است .\r\nبطوريكه ذكر شد پسرى كه تا سن ده سالگى نزد مادر خود در حرم نشوونما\r\n\r\n\r\n","description":"","footnote":"\r\n( 1 ) خوشبختانه در اروپا با وجود قهوه‌خانه‌ها و رقاص‌خانه‌ها و هتل‌ها و بالاخره جنگلها زنان احتياجى بكور ندارند و در كمال آزادى انواع فجايع را با جوانان چشم‌دار مرتكب ميشوند م . ه .\r\n","page_name":" 120 ","page_number":120},
  {"content":"\r\n\r\nكند و ناظر عمليات سحرآميز مادر باشد طبيعة نميتواند علاقهء زيادى بساير اقوام خود پيدا كند . در بزرگى هم البته از مراودهء با زنان ديگر پدرش سوءاستفاده كرده آنانرا بعمليات منافى عفت دعوت مىكند ، و مادر نيز بنوبهء خود او را كمك و معاضدت مينمايد ، چنان كه نظاير آن زياد است و خيلى از رجال ايران هستند كه پسرها را از ملاقات مادرشان نيز محروم ميكنند .\r\nاين قبيل موضوعات زيادست ولى بهتر آنست من از آنها پرده برنگيرم كه بيش ازين بشرافت انسانيت لطمه وارد نيايد . قارئين البته شكر خواهند كرد كه در\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nمملكتى متولد شده‌اند كه زنان را عزت‌نفس و شرافت بسيار است . « 1 »\r\nگرچه اختتام اين فصل قدرى عجيب به نظر آمد ولى بدين شكل ختم ميكنم كه شط اورنت قديم از تبريز ميگذشته ولى فعلا جويبارى باسم اسپينگ چاى در آن مشاهده مىشود . شهر تبريز در 38 درجهء عرض شمالى واقع و در مدت اقامت ما گرماى آن عموما 22 درجه رئومور بود .\r\n\r\n\r\n","description":"","footnote":"\r\n( 1 ) نويسنده عجب خاكى به چشم مردم عالم پاشيده . و بىعفتى و نانجيبى زنان اروپا را بزنان ايرانى نسبت داده . مضحك اينست كه عمليات منافىعفت اغلب زنان اروپائى حتى ملكه‌ها مثل كاترين و غيره نقل تمام مجالس و محافل است ، و بقدرى قصه و افسانه درين موضوع برشته تحرير درآمده كه نميشود كسى چندين فقره ازين فجايع را ندانسته يا نخوانده باشد ، معذلك انتساب آن را نويسنده بمشرق زمينيان ميدهد . عموما هروقت اروپائى خواسته راجع بمشرق زمين چيزى بنويسد نتوانسته دم از بيان اراجيف و مزخرفات فروبندد ، و سعى كرده براى خوش‌آيند هموطنان خود هرقصه‌ايرا با دو هزار شاخ و برگ جلوه دهد . عيب اينجاست كه تا حال ايرانيان قلم خود را بذكر فجايع و بى - عفتيهاى اروپائيان نيالوده‌اند تا ننگ عالم بشريت معلوم شود كيست ! م . ه .\r\n","page_name":" 122 ","page_number":122},
  {"content":"\r\n\r\n\r\nفصل هفدهم\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nبيست و ششم مه از تبريز خارج شديم . حكمران و عدهء كثيرى از رجال و اعيان تا خارج شهر از سفير مشايعت كردند از ساحل يمين رودخانه باوينو از محل كوهستانى و شنزارى گذشتيم . در دست راست كوهى مشاهده شد كه از برف مستور بود . در باسمنج كه قريه‌اى است در جنوب و محصور از تپه‌هاى سبز منزل كرديم ، رودخانه‌اى به همين اسم نيز در اين نقطه ملاحظه شد . شاهزادهء عباس ميرزا باهالى اين محل حكم كرده درخت‌كارى كنند چه مردم سهل‌انگار آسيا را بانجام امور عالم‌المنفعه نيز بايد مجبور كرد و براى پيشرفت كار بايد نظامنامه‌هاى سخت نوشت . چوب در اين مملكت خيلى گران و بمقادير صد گرمى به فروش ميرسد .\r\nشب قبل چنان باد شديد و رگبارى گرفت كه اهالى به خدا ملتجى شدند چه در ايران برف زياد ولى باران كم است همانروز قاصدى از طرف عباس ميرزا آمد و مراسله‌اى مبنى بر احوال‌پرسى و اظهار ملاطفت از معظم له بسفير رساند ، و بقدرى احترام گذاشته بود كه به عادت مشرق‌زمين طرف چپ مراسله را مهر كرده بود . اين كار را در مشرق‌زمين جز در مورد محترم‌تر از خود نميكنند !\r\nروز بيست و هفتم راه ممتدى را بدون مشاهدهء يك درخت پيموديم پس اين جنگلهاى مركبات كجاست ؟ اين صحارى پر از گل مريم چه شد كه علف هم در بيابان ديده نميشود و جز افقى تيره و خسته‌كننده از سنگهاى عريان چيزى به نظر نميرسد .\r\nبهرتلى كه ميرسيديم خيال ميكرديم از فراز آن چيز تازه‌اى خواهيم ديد ولى افسوس كه خيال خامى بود ، چه افق را كوه‌هاى پىدرپى و سنگلاخ‌هاى متعدد مستور كرده بود . بالاخره در كنار بركه‌اى كه در جوار سعيدآباد است اردو زديم . آب آن به زحمت قابل شرب بود . در دست چپ جاده از بين دو كوه ميگذرد و بقدرى بهم نزديكست كه روشنايى در آن نفوذ نميكند . قشون اسكندر مقدونى از اين راه كه باسم او معروف است اسلحه بدست گذشته ، شايد اين معبر تاريخى براى مورخى حائز اهميت باشد ،\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nولى من چمن‌هاى مملكت خود را بدان ترجيح مىدهم .\r\nروز بيست و هشتم از كوهى بالا رفتيم كه بر فراز آن كاروانسرائى داير كرده بودند . با صداى مهيب زنگ شتران و قاطران خود را بقلهء آن رسانديم . پائين رفتن از اين كوه نيز بيخطر نبود . چشم‌انداز آن جلگه‌اى بود مستور از علف خشك و كاملا مثل جبال اطراف آن . در ميان بيابان نقطهء غير مرئىاى به نظر رسيد كه تفريحگاه اوجان بود . اول اظهار سورچىها را باور نكردم ولى كم‌كم ديدم آن نقطه شكل نارنجستانى به خود گرفت يعنى نه از جهة درخت بلكه از حيث ساختمان بنا قبلا ذكر شد كه شاهزاده عباس‌ميرزا تا ورود اعليحضرت اين محل را براى اقامت ما تعيين فرموده‌اند .\r\nتقسيمات داخلى اين عمارت از روى بصيرت شده است و در عين‌حال نماى خارجى آن نيز بىسليقه نيست ، راه‌روئى دو حياط را كه دو مرتبه اطاق دارد از يكديگر مجزى ميساخت . پنجره‌ها عموما از شيشه‌هاى رنگين كه با صنعت مخصوصى تركيب كرده بودند مزين بود . جلو اين بنا ايوانى بود سنگى كه بوسيلهء راه‌پله بباغ مربوط ميشد . اين باغ جديدا احداث شده و درختان آن بقدرى جوانست كه هنوز سايه پيدا نكرده .\r\nنماى اصلى اين بنا بسبك ايران رو به يك طرف بود و تالار وسيعى داشت كه مخصوص سلام حضرت وليعهد بود . چهار پردهء نقاشى در اين تالار مشاهده شد كه بكى صورت امپراطور خودمان و يكى صورت بناپارت بود ، پردهء ديگر جنگ بين روسيه و ايرانرا نشان ميداد كه ايرانيان فاتح شده بودند و شاهزادهء عباس ميرزا و يكنفر صاحبمنصب ملبس به لباس انگليسى مقدم بر ديگران مشاهده ميشدند ، ولى افسوس كه اسم اين جنگ معلوم نبود چيست . پردهء چهارم منظرهء سان و عمليات نظامىاى بود كه ولايت‌عهد عظمى از قشون جديد خود در حضور پدر مكرمش ترتيب داده بود . در اين تابلو شاه سوار اسب بود و وليعهد ركابش را بوسه ميداد . خيلى از همراهان اين وضعيت را حقارت‌آميز شمردند ولى نبايد آداب و رسوم مملكتى را با صفات اشخاص اشتباه كرد ، چه اين عمل ناشى از حس عبوديت خالصانهء فرزند نسبت به پدر خويش است و الابدين ترتيب ژاپنىها را بايد پست‌ترين ملل عالم شمرد ،\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nچه نه تنها در مقابل شاه بلكه در برابر عموم سالخوردگان زانو ميزنند و حال آنكه بعقيدهء من متكبرترين مردم روزگارند .\r\nبهترين نقطهء قصر اوجان برج مربع وسيعى است كه مشرف بر تمام عمارت و عبارت از تالار عريضى است كه در آن شخص از گرماى تابستان مصونست . حياطها تمام داراى حوض و بانضمام حمامى دارد كه تمام از سنگ مرمر ساخته شده ، بالاخره جميع وسائل راحتى زندگانى در آن تأمين شده است .\r\nهرچند منظرهء اين مكان شاهزادهء عباس‌ميرزا را از ساختن اين بنا منصرف نكرده ولى لااقل باد شديدى كه از ساعت هشت صبح تا شش بعدازظهر وزان است بايد او را منصرف كرده باشد ، چه نه تنها اين باد هوا را خنك نميكند بلكه گرماى فوق - العاده‌اى هم با خود همراه مىآورد . در تمام اين بيابان جنبنده‌اى جز سار ديده نميشود بعلاوه صداى مرغان و عوعو سگان از سحر خواب را بسكنهء اين محل حرام مىكند .\r\nچندى كه در اوجان مانديم خبر رسيد كه اعليحضرت همايونى بسبب رمضان قبل از ماه اوت فرنگى نميتوانند سفير را بپذيرند . اين موقع هنگام روزه گرفتن ايرانيان و تركانست ، يعنى در تمام اين مدت نه بامرى اقدام ميكنند و نه روز چيزى ميخورند و مىآشامد ، حتى از شرب آب و كشيدن سيگار احتراز دارند . طول رمضان دو ماه « 1 » و اقامت ما در تمام اين مدت در اوجان دشوار بود ، چنان كه دو نفر از همراهان از همين جهة تب كرده سخت افتادند ، سفيركبير كه خود را در شرف ابتلاى بماليخوليا ديد ، از مهماندار تقاضا كرد محل ديگرى براى ما تعيين كند كه لااقل درخت و سبزه هم داشته باشد . با اين تقاضا موافقت شده چند روز بعد بسفير اطلاع رسيد دهى را كه تا اينجا دو روز راه است براى اقامت ما تعيين كرده‌اند . اگر چه ميدانستم كه ديگر جائى بهتر و مناسب‌تر از اين عمارت نخواهيم يافت ولى معذلك خوشوقت شدم .\r\n\r\n\r\n","description":"","footnote":"\r\n( 1 ) تمام تحقيقات مؤلف اگر مثل دو ماه بودن رمضان باشد اين كتاب مجموعهء گرانبهائيست . م . ه .\r\n","page_name":" 126 ","page_number":126},
  {"content":"\r\n\r\n\r\nفصل هجدهم\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nپنجم ژوئن از اوجان خارج شديم . از دور خرابه‌هايى مشاهده شد كه بنا باظهار اهل محل بقاياى شهر بزرگيست كه در جنگهاى شاه عباس كبير به اين صورت در آمده . گويند اينشهر محل اقامت طايفهء طويل القامه‌اى بوده موسوم به كاوسى كه رستم معروفترين آنان بوده « 1 » و در اشعار و حكايات مشرق‌زمين در خصوص او رواياتيست .\r\nاسم اين قوم طويل القامه مشتق از اسم كيكاوس پسر كيقباد بوده كه از پادشاهان سلسلهء دوم از سلاطين ايرانست و در كتاب مقدس نمرود ناميده شده كه دو عقاب بتختى بسته و به آسمان صعود كرده ، و بنا باخبار و روايات يكصد و سى سال سلطنت كرده است .\r\nمعبر ما تمام سنگلاخ و تپه‌هاى متعدد آن را بريده بود ، در دست راست سنگهاى گرد بزرگى را ايرانيان نشان داده اظهار داشتند كه در جنگلهاى مدى پهلوانان قوم بر اين سنگها قرار گرفته مشاورهء جنگى ميكرده‌اند و تصميمات خود را اينجا اتخاذ مىنموده‌اند ، و اين سنگها همان احجاريست كه آنان براى نشيمن‌گاه خود آورده‌اند .\r\nبفاصلهء كمى از اين مكان رودخانهء كوچكى است كه به حد افراط ماهى دارد .\r\nبفاصلهء كمتر از نيمساعت بقدرى از آن ماهى صيد كرديم كه تمام اعضاى سفارت از آن سير شدند . عجب آنست كه ايرانيان بنا به اصول مذهبى ماهى نميخورند و حال آنكه قبلا ماهى جزء گوشت‌هاى دكان قصابى بوده ولى فعلا قدغن است .\r\nدر نزديكى قريهء تكمه‌داش اردو زديم . اين لغت به زبان محلى تودهء سنگ معنى ميدهد .\r\n\r\n\r\n","description":"","footnote":"\r\n( 1 ) مبناى اين تحقيقات عميقه كه مولد رستم زابلى آذربايجان است بايد اظهارات سورچيان يا خدمهء جزء سفارت بوده باشد . م . ه .\r\n","page_name":" 128 ","page_number":128},
  {"content":"\r\n\r\nروز ششم نيز در مناظر ما تغييرى حاصل نشد ، فقط دو كاروانسراى قديمى ملاحظه گرديد كه بالنسبه جالب توجه بود ، در طول جادهء طهران كه پيش ميرفتيم پس از طى يك فرسنگ دفعة درهء قشنگى نمودار شد كه در نهايت طراوت و صفا بود . سيلاب عظيم تندى از وسط جنگل كوچك باصفائى مىگذشت ، در مقابل اين جنگل قريهء زينجيل‌آباد واقع بود كه براى اقامت ما تعيين شده بود .\r\nدر نقطهء قشنگى از كنار سيلاب كه درختان سپيدار و زردالو بر آن سايه افكنده و فواصل شاخ و برگ درختانرا توده‌هاى گل سرخ مسدود كرده بود اردو زديم .\r\nجبال مرتفعه ما را از وزش بادهاى تند حفظ ميكرد و براى اولين دفعه چشم ما بمراتع سبز و خرم افتاد . گله‌ها هرطرف بچرا مشغول و جلوهء چمن را مىافزودند .\r\nبرج قديمىاى در ميان اين چمن نمايان و صفاى آن را تكميل كرده بود . درجهء حرارت بقدرى بالا رفته بود كه روز در سايه 24 درجه رئومور بود . اغلب شبها در اردو جشن ميگرفتيم ، بدين‌طريق كه چراغ زياد بدرختان آويخته و موزيك مترنم ميشد . سكنهء محل كه بدوا از اين قضايا عصبانى بودند كم‌كم برغبت دور ما گرد مىآمدند .\r\nچند نفر از جوانان روسى براى ايشان نمايش دادند ، بدين نحو كه لباس زنانه پوشيده تآتر دادند و بقدرى خوب از عهده برآمدند كه حتى مهماندار هم گول خورده گمان كرده بود كه اين زنان همراه ما بوده‌اند و تا حال از او مخفى ميداشتيم .\r\nاهالى از مشاهدهء لباس زنان روسى سير نميشدند ، خصوصا تعجب كرده بودند كه چرا اين زنان چادر ندارند ، ميپرسيدند كه چطور زنان ما گشاده‌روى حركت ميكنند و تنبيه نميشوند ، من گفتم اغلب اوقات هم وجاهت بدون عواقب وخيمه به چشم ما جلوه‌گر نميشود ، ولى اين جواب بيشتر به معما شبيه بود تا جوابى كه ايشان انتظار داشتند .\r\nشدت حرارت هوا رسم روزگار و طريقهء زندگى اروپايى را از خاطر ما برده بود و مجبورا عادات ايرانيانرا فراگرفته بوديم . ساعت نه صبح ناهار مىخورديم و ساعت شش بعدازظهر شام ، و اين فاصله را سست و بيحال زير سايهء درختان خفته\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nانتظار خنكى شب را مىكشيديم .\r\nيكروز در يكى از چادرها حشرهء درشت وحشتناكى از جنس عنكبوت  ( Phalangiens )  مشاهده كرديم كه بلاشك مادهء اين حيوان بود و براى تخم ريختن بچادر آمده بود ، چه همانشب عدهء كثيرى از بچه‌هاى آن را كه بسرعت در گوشه‌هاى چادر ميدويدند ديديم . فالانژين عنكبوتيست بغايت بزرگ كه از كرك قرمز رنگى پوشيده شده ، و دستهايش بپنجه‌هاى كوچكى ختم مىشود . محجم‌هاى آن به چهار دندان مسلح است كه با همان بشدت مىگزد . اين حشره فوق‌العاده چابك است ، مىجهد و در ضمن حركت صدائى شبيه به سوت از خود احداث مىكند . وقتى كه يك فالانژين را با عقرب در گيلاسى حبس كنند جنگ خونينى درمىگيرد ، ولى هميشه رطيل فائق مىآيد ، اگر عقرب خوب دفاع نكند زود از وسط دو نيم مىشود . « 1 »\r\nالبته ملاقات چنين مهمانى زير چادر مطبوع نيست و گاهى خواب را نيز از سر بيرون مىكند ، و بمحض خاموش شدن چراغ حس مىشود كه زير بالش چيزى حركت مىكند و خيال عدهء آن را مضاعف مىنمايد ولى همين كه شمع روشن شد چيزى ديده نميشود .\r\nدر ميان آذوقه‌اى كه بما داده بودند شرابش خوب نبود ، در اين مملكت فقط ارامنه شراب خوب مىاندازند آن هم براى مصرف شخصى . اينجا بايد آن را از قرى و قصبات اطراف تحصيل كرد و اغلب بقدرى بد است كه قابل آشاميدن نيست .\r\nسفيركبير سه دفعه از تفليس شراب وارد كرده روزانه بين ما تقسيم ميكرد .\r\nدر ايران شرب آب خيلى خطرناكست و بسا ديده شده كه موجب تب‌هاى مزمن شده است .\r\n\r\n\r\n","description":"","footnote":"\r\n( 1 ) چون سر فالانژين بكلاه خود شبيه است  Galeodes  نيز ناميده مىشود ، جنسا از طايفهء عنكبوت است ولى طرز زندگانى آن خوب معلوم نيست و اين قسم آن را كه موريس دو - كوتزبوئه شرح ميدهد بايد  Galeode Setigere  باشد كه در تمام مشرق‌زمين حتى تا دماغهء اميد ديده مىشود . بعضى از نويسندگان گزيدن آن را مهلك مىدانند ولى بتجربه نرسيده است .\r\n","page_name":" 130 ","page_number":130},
  {"content":"\r\n\r\nحقيقتا جاى تعجب است كه در اين فصل جز مقدارى گيلاس بد هيچ نوع ميوه يافت نميشود ، همچنين سبزى وجود ندارد ، معهذا همه خيال ميكنند كه ايران سراسر درخت ميوه دارد و مردمش جز شالهاى گرانبها چيزى نمىپوشند ، گل سرخ هم سراسر مناظر را فراگرفته و آسمان نيز پر از ستاره است . شايد خانواده‌هاى ما آرزو كنند كه جاى ما باشند و حال آنكه آمال ما همانست كه هرچه زودتر از اين نقاط منحوسه كه جز اراضى لم يزرع و شنزار چيزى ندارد دور شويم . « 1 »\r\nدو نفر مسافر انگليسى يكى كلنل جونسن و ديگرى كاپيتن سالدر كه از هندوستان آمده بودند از طريق ايران به انگلستان مراجعت كنند ؛ چند روزى با ما بودند ، كلنل زبان فرانسه را به خوبى تكلم مىنمود و از معلومات مختلفه نيز بىبهره نبود .\r\nانگليسيانى كه مىخواهند از اين راه به انگلستان مراجعت كنند از بنگاله بخليج فارس آمده در بندرعباس پياده ميشوند كه داراى استحكاماتى است و زمانى متعلق بپرتقاليها بوده ، ولى فعلا در تصرف ايرانست و آن را وديعه بانگلستان سپرده‌اند .\r\nدر نزديكى اين بندر انگليسيان محلى براى صيد مرواريد ترتيب داده محصول عمل را با سكنهء محل تقسيم ميكنند .\r\nاز آنجا مسافرين بشيراز كه بهترين شراب را دارا است رفته پس از مشاهدهء تخت‌جمشيد بطهران ميروند ، سپس در تبريز ملاقاتى از هم‌وطنان خود كرده از راه تفليس و روسيهء صغير و پولونى و قسمتى از آلمان به هامبورگ يا يكى ديگر از بنادر ميروند .\r\nكلنل جونسن مقدارى مسكوك و چند قطعه سنگ حجارى شده از تخت‌جمشيد\r\n\r\n\r\n","description":"","footnote":"\r\n( 1 ) نويسنده متوقع بوده در تمام طول راه از بين گل و رياحين و جنگل و باغ و تاكستان عبور كند ، و درختان بارور از طرفين جاده سربهم آورده باشد ، خوبست كه اين منقد از مملكتى بايران آمده كه ميوهء آن خشگه بار ايرانست و سالى ششماه آفتاب كه سهل است ستاره هم رؤيت نميكنند ، معهذا از فرط بغض و عناد محاسن اين آب و خاك را نديده و تمام فكرش مصروف خرده‌گيرى شده است و حال آنكه در آن زمان راه‌ها و اوضاع ملكت روسيه هم مطابق مندرجات همين كتاب مثل يا بدتر از ايران بوده است م . ه .\r\n","page_name":" 131 ","page_number":131},
  {"content":"\r\n\r\nبا خود همراه داشت كه علائمى بر آن منقور بود ولى نه براى عوام بلكه براى خواص نيز كشف آن علائم غيرمقدور مىنمود . « 1 »\r\nخرابه‌هاى تخت‌جمشيد از اين جهة با ساير آثار عتيقه مغاير است كه نه كسى ميداند اين عمارات در چه قرنى ساخته شده و نه ميداند چه قومى در آن سكونت داشته‌اند ، آنچه محقق است اينست كه اسكندر كبير آن را با خاك يكسان كرده . گويند يكى از زنان او براى ديدن حريق تخت‌جمشيد بىتاب بوده و بقدرى او را اغوا كرده تا به آرزوى خود نائل گشته است .\r\nاز عجايب اينست كه بقاياى اين قصر نمىفهماند كه اين بنا براى زيست و زندگى اشخاص ساخته شده باشد ، بلكه بيشتر آثار معبد يا معابدى را در نظر مجسم مىكند ، عدهء زيادى ستون‌هاى بزرگ و كوچك در آن مشاهده مىشود كه بعضى به خاك فرورفته و برخى بپاى ايستاده و عده‌اى رويهم ريخته ولى در حوالى آن ابدا عمارت يا خانه ديده نميشود .\r\nآيا اين شهر بزرگ چه بوده است ؟ بلاشك معبد بزرگى بوده كه فعلا تصور آن براى اشخاص غيرمقدور است . در حوالى آن آثار ده يا خرابه حتى علف خشك ديده نميشود ، و قطعات سنگ آن هريك بحالى افتاده . خطوط و آثار آن بعضى به زبان يونانى و نام اردشير در آن ديده مىشود . صور اشخاص با البسه‌اى ساخته شده كه نميشود تصور آن را كرد . بعضى چنين به نظر ميرسد كه متعلق بسلاطين يا فرماندهان قشونيست ، چه در محل متمايزى منقور شده . براى سلاطين جبه‌اى ساخته‌اند كه دور آن به خط لايقرئى كتيبه‌اى منقوش است . كلنل جونسن چند مسكوك و يك قطعه از بال يك ابوالهول تقديم ژنرال يرمولوف كرد .\r\nمهماندار نيز يا براى تغيير مناظر يا اينكه اقامت ما در زينجيل‌آباد اسباب زحمت بوميان نباشد بسفير پيشنهاد تغيير مكان كرد ، ما هم به زحمت اين درهء قشنگ مصفا را ترك گفته از آن خارج شديم ، ولى حتم داشتيم كه در تمام خاك ايران نظير آن را نخواهيم يافت .\r\n\r\n\r\n","description":"","footnote":"\r\n( 1 ) اين نكته مىرساند كه ديرزمانى است نفايس اين مملكت در معرض اتلاف است .\r\nم . ه .\r\n","page_name":" 132 ","page_number":132},
  {"content":"\r\n\r\n\r\nفصل نوزدهم\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nسفيدهء صبح بيستم ژوئن در هوائى فوق‌العاده خوب و ملايم از زينجيل‌آباد خارج شده ظهر بقريهء ورزقان رسيديم ، و در سايهء جنگل كوچك زردآلواردو زديم ، متأسفانه نشاط ما از مشاهدهء اين مناظر دوامى نداشت چه سورچىها گفتند كه ديگر به اين زوديها درخت نخواهيم ديد و مجددا اين پيش‌بينى بحقيقت پيوست .\r\nگرچه ورزقان از نقطهءنظر طراوت و صفا قابل مقايسه با زينجيل‌آباد نيست ولى مناظر آن نيز فوق‌العاده جالب توجه است ، و رودخانهء كوچكى از آن ميگذرد بقاياى عمارت قديمىاى درين محل مشاهده شد كه با اين نقاط متعلق به برادر صادق - خان بدبخت است كه قبلا مالك اين قريه بوده .\r\nداستان اين صادق‌خان خيلى غم‌انگيز است . وقتى كه پادشاه فعلى بسرير سلطنت استوار آمد با طوايف بسيارى جنگيده بسركوبى آنان موفق شد . صادقخان بمقتدر و متمولترين قبيله رياست داشت ، و چندى نيز مقاومت نمود ولى آخرالامر از فشار دشمن خسته شده شكست خورد . همين كه كار بدينجا كشيد مجبورا بگرجستان روس پناهنده شد . پس از چندى سلطان ايران رسولى نزد وى فرستاده او را بمراحم و الطاف خود دلگرم ساخت و اطمينان داد كه قضاياى گذشته را فراموش كرده است .\r\nصادقخان دلگرم بدين مواعيد به ورزقان مراجعت نموده مالك املاك خود گرديد ، دوستانش او را مطمئن ساختند كه در محافظتش كوتاهى نخواهند كرد ، او هم آشكارا خود را بطهران رسانيد ولى در طهران به بدترين عقوبت‌ها گرفتار آمد ؛ چه او را بزندانى درافكندند و در را به گل برآوردند ، بيچاره از فرط گرسنگى نصف دستهاى خود را خورده بود .\r\nبايد اين نكته را متذكر شد كه براى چنين مردم بىتربيتى نبايد قوانين به اين سختى وضع كرد ، ولى سلطان فعلى بسيار رحيم است و تاريخ ايران سلطنتى بدين عدل و انصاف نشان نميدهد .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nمجرمى كه بتحمل مجازات عادت كرد ، گرچه زجر و عذابى سخت‌تر از مرگ به او دهند تحمل مىكند ، چنان كه خفيف‌ترين مجازات‌ها درين مملكت چوب و فلك است و مقصر بعد از آن چند ماه قدرت حركت ندارد . ديگر از مجازاتهاى جنحه‌اى اينست كه متهم را با طنابى كه سراسر گره‌هاى درشت خورده بشكلى كه برسندان كوبند ميزنند و اين عمل غالبا بشكستن چند دندهء او ختم مىشود .\r\nيكى از برادران شاه كه هنوز در قيد حياتست در تحمل رنج و زحمت بردبارى عجيبى نمود ، بدين نحو كه فتحعليشاه مطلع شد برادرش در اغلب محافل و مجالسى كه بر عليه او تشكيل مىشود دخالت دارد . چندى بسكوت گذرانيده هيچ نگفت بلكه برادر از كردار خود منفعل شود و پيرامون اين اعمال نگردد ولى متأسفانه سودى نبخشيد و پيوسته عمليات خود را ادامه ميداد تا به حدى كه دستگير شده نزد برادرش اعزام شد . همين كه فهميد خيال شاه اينست كه چشمان ويرا بدر آورد ، بدون اندك ناله‌اى با انگشت چشمان خود را بيرون آورده در بشقاب طلائى نهاد و نزد برادرش فرستاد و گفت : حالا كه چشمان من اينسان طرف توجه تست بگير .\r\nابتدا قرار نبود بيش از يكروز در ورزقان بمانيم ولى بمناسبت رسيدن كنسيه مازار و ويچ و مسيو دوريكار كه قبلا ذكر شد و در ماه ژانويه بطهران رفته بودند بيست و چهار ساعت ديگر مانديم . اعليحضرت ازين آقايان پذيرائى شايانى به عمل آورده اعلام فرموده بودند كه بلافاصله بسلطانيه خواهند آمد ، و براى خداحافظى كه شرفياب شده بودند داخل عمارت خود را بايشان ارائه داده بودند و به نظر ايشان خيلى مجلل و باشكوه آمده بود .\r\nروز بيست و دوم پس از طى مسافت كمى بجادهء بزرگى رسيديم كه از زينجيل آباد آن را ترك گفته بوديم . هواى آن چون از ميان كوه مىگذشتيم خيلى مطبوع بود و در قريهء تركمان‌چاى اردو زديم كه رود كوچكى به همين اسم از ميان آن ميگذرد .\r\nدر كمى فاصله شهر ميانج واقع شده كه كنه‌هاى زهردار آن معروفست ( غريب گز يا مله ) . اين حشرهء موذى در تمام اين قسمت پراكنده است خصوصا در نقطه‌اى كه ما پيدا كرده بوديم .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nرفقاى جديد ما داستان مضحكى راجع به يكى از اعيان طهران براى ما حكايت كردند ، بدين تفصيل كه در مذهب اسلام مست كردن قدغن است و يكى از اعيان بقدرى به اين عمل اعتياد داشته كه شاه نيز ازين قضيه مطلع شده بود . چون مكرر در مكرر او را منع كرده مفيد نيفتاده بود او را چوب زد همين كه ديد اين مجازات هم فايده‌اى نبخشيد ، به خيال افتاد كه دفع فاسد را بافسد كند ، حكم كرد چهل روز متوالى دائم اين شخص را مست نگاه داشتند تا به حدى كه از فرط مستى بجان آمده التماس كرد كه اعليحضرت اجازهء شرب آب به او دهند .\r\nروز بيست و سوم از اراضى ناهموار خسته‌كننده‌اى گذشتيم كه حتى به قدر احتياج ما هم آب نداشت . از دور قراء هوجاكشان و چناق پلاغ و كمى دور تر رشته جبال قافلانكوه نمايان بود . در آوانلو در سايهء درختان جنگل زردآلو اردو زديم . درين قصبه همينقدر كافيست كه يك قطعهء ديوار را كسى خراب كند تا بلافاصله چند صد ازين كنهء خطرناك ظاهر شود . اينجا بعلاوه رطيل‌هاى بزرگ و يك نوع حيوان چهار دست و پائى پيدا كرديم كه پاهاى عقبش از درازى ابدا تناسبى با بدنش نداشت و بجاى دويدن مىجست « 1 » پشم اين حيوان قرمزرنگ و حركاتش خيلى مضحك بود .\r\nبيست و چهارم از مقابل قراء و قصبات ويرانه‌اى گذشتيم كه ايرانيان اظهار داشتند رعاياى آنها به علت وجود همين كنه‌ها متوارى شده‌اند . از اينجا از درهء خشكى به شهر كوچكى رسيديم كه حكمران آن برسم معمول مملكت در كمال وجد و شعف از ژنرال پذيرائى كرد .\r\nاين شهر كوچك بنظرم پايتخت غريب گز است و ما مجبورا در نقطهء دوردستى از رودخانه كارلانكو در پاى رشته‌جبال قافلانكوه اردو زديم . پل عالى بيست و سه چشمه‌اى بر اين رود زده بودند كه با كوچكى رودخانه خيلى بىتناسب بود ولى هميشه اينطور نيست چه در زمستان به علت ذوبان برف اطراف طغيان مىكند . اين پل كه بامرشاه عباس كبير ساخته شده داراى پياده‌رو و پله است . در انتهاى آن چهار ستون سنگى نمايانست كه يكى از آنها افتاده است .\r\n\r\n\r\n","description":"","footnote":"\r\n( 1 ) اين حيوان بلاشك از جنس موش‌هاى مصر علياست .\r\n","page_name":" 136 ","page_number":136},
  {"content":"\r\n\r\nاين حشرهء موذى كه به كنهء ميانج معروفست قابل آنست كه حيوان‌شناس زبردستى در خصوص آن تحقيقات علمى كند . ظاهرا قدرى از كنهء اروپا بزرگتر ولى رنگش خاكسترى سياه‌رنگ است و پشتش از نقطه‌هاى قرمزى پوشيده شده . معمولا در ثقب ديوارها مخفى مىشود ، بخصوص ديوارهاى كهنه كه به مقدار زياد دارد و زهرش خيلى خطرناك است . روزها ظاهر نميشود چه از روشنائى گريزانست ولى روشنائى چراغ و شمع هميشه او را فرار نميدهد . معلوم نيست اين حشره از چه زمانى در ميانج پيدا شده ، فعلا نيز تا حوالى آن پراكنده است ولى بخطرناكى كنهء شهر نيست . در فصل زمستان مانند ساير حيوانات موذيه بيحس و حركت در ثقب ديوارها ميماند ولى در تابستان زهرش كمال تأثير و خطر را دارد .\r\nبايد دانست كه خانه‌هاى ايران خصوصا در ميانج از آجر ساخته نشده بلكه از گل مخلوط بكاه بنا شده است .\r\nمسئلهء خيلى جالب توجه اينست كه اين كنهء موذى اهالى را نميگزد ، وقتى هم بزند بيش از كنهء اروپا كه اهالى را مىگزد تأثيرى ندارد ولى بر خلاف با مسافر بدبختى كه يك شب در ميانج بماند كاملا طرف است و اغلب در كمتر از 24 ساعت مىكشد چنان كه اين حكايت را از گزيدن آن شنيده‌ام .\r\nانگليسيان مقيم تبريز ميگفتند كه يكى از گماشتگان ايشان در ميانج گرفتار اين حشره شده فوت كرد ، بدين طريق كه بدوا حرارت بدنش فوق‌العاده بالا رفته سرسام شد و در ميان تشنجات سخت درگذشت .\r\nدرين خصوص اطلاعات مقرون بصوابى هم از كلنل بارون ورد كه چندى در گروزينى مأموريت داشت شنيده‌ام كه مدتى نيز سفير مقيم دربار ايران بوده . زمانى كه از ميانج ميگذشته نظر بسردى هوا و عدم احتمال خطر يكشب آنجا اقامت كرده ولى باز احتياط را از دست نداده و شمعى تا سحر روشن داشته ، اما با اين مقدمات گرچه خودش شخصا عيبى نكرد ولى يكى از قزاقان همراهش كه صبح لكهء سياهى به پايش بود بسرسام و حالت بسيار بدى گرفتار شد ، اهالى معالجه‌اى كه درين قبيل موارد معمولست براى او كردند ، و آن عبارت ازين است كه گاويرا كشته پاى مريض\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nرا در پوست آن كه هنوز حرارت داشت پيچيدند . اين معالجه هم فورا به عمل آمد ولى مفيد نيفتاد و قزاق بينوا بسخت‌ترين مصائب درگذشت . ميگويند اين معالجه اغلب مفيد واقع مىشود ولى بعدا بايد مريض تا چهل روز چيزى جز شربت قند و عسل نخورد . چنان كه قبلا ذكر شد اهالى ميانج اين كنه را بدون ترس در دست ميگيرند .\r\nخوشبختانه اين حشرهء مزاحم در البسه مخفى نميشود و الا تمام ايران را فرا - ميگرفت .\r\nكارخانه‌هاى قالىبافى ميانج معروفست چه با پشم شتر كار مىكنند و الوان آن را هم خيلى باسليقه انتخاب مينمايند . اهالى مقدار زيادى فرش به اردوى ما آوردند ما هم با ترس ازين كنه‌ها معذلك آنها را استعمال كرديم . عده‌اى از آقايان همراهان شب را به زحمت درين مكان خفتند ولى دواساز ما تمام شب را گردش ميكرد .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nفصل بيستم\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nروز بيست و پنجم از شوسه‌اى كه شاه عباس كبير ساخته و هنوز بعضى از قسمت‌هاى آن خوب مانده است به راه افتاده بجانب قافلانكوه پيش رفتيم . اين كوه آذربايجان يعنى مدى قديم را از عراق عجم كه مملكت قديم پارتهاست جدا مىكند « 1 » . اين جاده از ميان تخته‌سنگهاى عظيم سياه‌رنگ گذشته به شكل قشنگى روى دامنهء كوه مارپيچى مىشود .\r\nچون بمرتفعترين نقاط كوه رسيديم قدرى ايستاده نظرى بجوانب افكنديم .\r\nاز طرفى ميانج و رشته‌جبالى كه تا تبريز ممتد است ديده مىشد . از سمتى قللى نمايان بود كه در افق زرد روشنى محو شده حاشيه‌اى از ابرهاى آبىرنگ بر آن احاطه داشت . اين مرتفعات همان جبال اطراف سلطانيه بود .\r\nاين نواحى از حيث مناظر طبيعى خيلى فقير است نه درخت دارد نه علف و تمام چشم‌انداز را زمين زردرنگ شنزارى فراگرفته كه گاه تيره و زمانى روشن - تر است ، رويهمرفته با ايالت آذربايجان خيلى تفاوت دارد . پس از آنكه مدتى اين مناظر را بدون وحشت از بادى كه بگوشهاى ما مىخورد تماشا كرديم مجددا از همان راه مارپيچى پائين آمديم . در سمت چپ كوه عظيمى ظاهر شد كه خرابهء قلعه - اى بنام دختر بر آن نمايان بود . گويند بانى آن اردشير است و چون دخترى در آن محبوس بوده بنام او معروف شده است ، شاه عباس كبير چون اين قلعه بعدا مأمن و ملجأ دزدان و راهزنان شده و مسافرت از اين كوه را خطرناك كرده بدون ملاحظهء قدمت آن را خراب كرده است ، هنوز ديوارى از آن باقيست كه به طرز\r\n\r\n\r\n","description":"","footnote":"\r\n( 1 ) معلومات تاريخى مسافر ما بدتر از تحقيقات او راجع بآداب و اخلاق ايرانيان است ، چه عراق عجم را كه مورخين قسمتى از مدى قديم دانسته‌اند مملكت پارتها مينامد و حال آنكه مملكت پارتها خراسان كنونى و مردمش از نژاد آريانهاى ايرانى بوده‌اند . م . ه .\r\n","page_name":" 140 ","page_number":140},
  {"content":"\r\n\r\nزيبايى با سنگ‌هاى مطبق بنا شده . اين ديوار بهواى پستى و بلندى زمين ساخته شده و در وسط آن بناى خانه ماننديست كه در و پنجره ندارد و بامش ايوانى تشكيل داده ، على ايحال جاى عجيبى است . روى بام آن سوراخى پيدا كردم كه سنگ انداختن در آن توليد سر و صداى طولانى خفه‌اى مىنمود . مقدار زيادى شن و صدف آنجا يافتم و يكى از همراهان يكجفت صدف كمياب پيدا كرد كه كاملا محجر و يك پارچه شده بود . از رنگ كوه پيداست كه منابع ثروت معدنى در آن بسيار است .\r\nبالا رفتن از اين قله سهل‌تر از پائين آمدن از آنست چنان كه در مراجعت مجبورا چهار دست و پا پايين آمديم .\r\nمنظرهء پل رودخانهء قزل اوزن و قافلانكوه\r\nدر تعقيب همين جادهء اصلى برودخانهء قزل‌اوزن رسيديم كه بمعنى رودخانهء طلاست . ابتدا از مشاهده كهنه پاره‌هائى كه ميان خارهاى بيابان پراكنده بود خيلى متعجب شديم ولى گفتند كه اهالى محل اين نقطه را پير ناميده مقدس دانند و مسافرينى كه براى طى طريق ضعيف و ناتوان باشند يا احساس درد و اندوهى كنند عادتا نمازى گذارده بانضمام قطعه‌اى از لباس خود را اينجا مىنهند و در اثر اين اعمال خوشحال\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nو خرسند به راه مىافتند ، بپاى كوه كه رسيديم پل باشكوهى مركب از سه چشمه مشاهده شد كه بر رودخانهء قزل‌اوزن با سنگ‌تراش زردرنگى بسته بودند . اين پل را طاقهاى عظيم قطوريست و كتيبه‌اى بر آن منقور است كه مىرساند صد و چهل سال قبل يك نفر از اهالى قزوين آن را ساخته . زير سقفهاى اين پل ميليونها چلچله لانه دارد . متأسفانه شكافى در آن مشاهده مىشود كه ممكن است در آتيه موجب سقوط آن گردد .\r\nبفاصله كمى از اين پل كاروانسراى خرابى مشاهده شد . چشم‌انداز ما فوق - العاده قشنگ و جالب توجه است بدين نحو كه قلل سياه‌رنگ جبال اطراف با سبزهء سواحل رودخانه الوان تند مفرحى تركيب كرده از دور به نظر ميرسد كه پل در ميان هوا معلق است .\r\nمسافر معروف انگليسى موسوم به برون در همين نقطه بدست جانى نابكارى كشته شد . از پل به آن طرف جاده از ساحل يمين رودخانه ميگذرد سپس منحرف شده از ميان كوههاى سنگلاخى عبور مىكند كه قرمز و زرد كمرنگ به نظر ميآيد .\r\nباولين كوهى كه در اين قسمت مواجه شديم فوق‌العاده سربالائى و جاده به شكل عجيبى بر آن پيچ‌درپيچ نمودار بود . بالاخره در كاروانسراى جمال‌آباد منزل كرديم كه پس از پانصد و بيست سال كه از تاريخ بناى آن مىگذشت در نهايت خوبى و استحكام باقى بود .\r\nروز بيست و ششم هوا خيلى گرم شده بود ، اهالى ميگفتند گرما بمنتها درجهء خود رسيده - از هيچ طرف جز شنزار خشك بىآب و علف چيزى ديده نميشد و ابدا آثارى از سبزه به نظر نميرسيد ، بعلاوه در ميان گرد و غبار غليظى سرگرم صداى زنگ ستوران طى طريق مىكرديم . بعضى اوقات هفته‌ها مىگذشت كه هواى صاف تنفس نكرده بلكه مدام گرد و غبار غليظى به حلق و منخرين ما وارد ميشد و هوا را بشدت تاريك ميكرد ، اين حال براى مسافر مغموم‌ترين حالات است .\r\nبالاخره نزديك كاروانسراى سرچم اردو زديم ، چيزى كه در آن محل مايهء حيرت ما شد مشاهدهء دهكدهء كوچكى بود ، ولى وقتى فهميديم كه ساكنين بدبخت\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nآن بامر عباس ميرزا در آن منزل كرده‌اند از حيرت در آمديم .\r\nتنها نقاطى كه در اين محل قابل زراعت است سواحل رودخانه زنگان است ( زنجان‌چاى ) كه از اين كوير ميگذرد و موقعى كه ما ميگذشتيم تازه گندم را درو كرده بودند .\r\nروز بيست و هفتم منظره از حرارت فوق‌العادهء هوا مخوف‌تر به نظر ميرسيد .\r\nجادهء اصلى گاه از رود زنگان دور افتاده و زمانى بدان نزديك ميشد . خدايا اين چه مملكتى است ؟ چگونه سپهر نيكوكار در عالم خشم توانسته چنين مناظرى بيافريند .\r\nميخواهم در چند كلمه مناظر خود را تشريح كنم : اگر صحراى وسيعى از خاك مواج در نظر آوريد كه طوفانى آن را به شكل امواج دريا به حركت درآورده يك دفعه بامر خدا خشك شده باشد و خاك هم از حرارت آفتاب ترك خورده شكاف‌ها و گودال‌هاى پياپى توليد كرده باشد ؛ درست منظره‌اى را ايجاد مىكند كه ما تا كاروانسراى نيك‌پى در حرارت آفتاب و گرد و غبار پيموده‌ايم .\r\nاين كاروانسرا در سال 1049 هجرى « 1 » بامر بهادرشاه ساخته شده ، و پس از محاصرهء ايروان در آن منزل كرده ، و بيادگار همين قضيه وزير دربار اصفهان بناى عام‌المنفعه‌اى بنا كرده است . « 2 »\r\nحد قلمرو تبريز اين محل است .\r\nروز بيست و هشتم كيفيت عجيبى در هواى قافلانكوه مشاهده كرديم بدين نحو كه آن‌طرف كوه از ساعت هشت صبح باد شروع كرده شش ساعت بعدازظهر ختم مىشود ، و اين طرف بر خلاف از ساعت شش عصر هوا منقلب شده باد مىوزد تا صبح و تمام روز هوا آرام و فوق‌العاده گرم است .\r\n\r\n\r\n","description":"","footnote":"\r\n( 1 ) سال 1820 مطابق است با سال 1235 هجرى كه در 19 اكتبر 1809 شروع شده است .\r\n( 2 ) مقصود از بهادرشاه همان شاه صفى است و از قرائن اين وزير ميرزا تقى اعتماد - الدوله بوده و بناى مزبور مسجد معروف سارو تقى است . م . ه .\r\n","page_name":" 143 ","page_number":143},
  {"content":"\r\n\r\nمدتى كه به شكل روز قبل طى طريق كرديم درختان قريهء يرجيد نمايان و موجب مسرت ما شد چه از ميانج به اين طرف درخت نديده بوديم ، از طرفى چون جنگل و آب صاف در ايران نادر است سفيركبير دو روز در اين مكان توقف كرد يعنى چون شش روز تمام لاينقطع راه رفته بوديم البته قدرى استراحت براى ما لازم بود ، زنجان هم نزديك‌ترين شهرى بود كه بايد به آن برويم و عبداللّه ميرزا كه يكى از اولاد سلطان فعلى است . بر آن حكومت داشت . « 1 »\r\nروز سىام سفير از مهماندار شنيد كه شاهزادهء عبد اللّه ميرزا خيال دارد براى ورود ما به شهر زنجان تشريفاتى معمول دارد ، ژنرال هم كه تجمل را دوست نداشت و بعلاوه از گرما خيلى در زحمت بود مخصوصا دو ساعت بعد از نصف شب به راه افتاد تا قبل از آنكه اهالى شهر بيدار شوند ناشناس وارد شهر شود . از ساحل زنجان چاى كه ديشب از آن دور شده بوديم ميگذشتيم و از مناظر باغهاى حوالى قراء بارى و ساريم و گوشكر استفاده ميكرديم .\r\nزنجان شهر قشنگى است و ديوارهايش به برجهاى كوچك ختم شده ، در در ميان آن برج مربع باشكوهى است كه پنجره‌هاى چوبى سبزرنگى دارد . حرم شاهزادهء عبداللّه ميرزا در همين برج است كه عده‌اى از زنان بدبخت را در آن از انظار ديگران مخفى داشته ، ولى بايد دانست كه مثل سابق با زنان خود خشونت و سخت‌گيرى ندارند ، آنان هم خيلى خجول نيستند چه از لاى پنجره‌هاى چوبى ما را نگاه ميكردند ، ضمنا وقتى كه چادرشان را بلند ميكردند كه ما را خوب به‌بينند از اينكه ما هم صورتشان را مىديديم ابائى نداشتند . بعضى از آنان بىنهايت قشنگ بودند ولى خيلى هم ما نبايد در اين موضوع اظهار عقيده كنيم چه متجاوز از دو ماه بود كه چشم ما بزن نيفتاده بود البته اگر شيطانهم به لباس زن ملبس ميشد به نظر ما خوش‌آيند بود .\r\nما را در خانهء قشنگ بزرگى منزل دادند كه با عمارت عبداللّه ميرزا خيلى\r\n\r\n\r\n","description":"","footnote":"\r\n( 1 ) وقتى كه ميرزا پس از اسم باشد مىرساند كه صاحب اسم از اولاد شاه است و اگر قبل از آن باشد مىرساند كه شخص عادى است .\r\n","page_name":" 144 ","page_number":144},
  {"content":"\r\n\r\nفاصله نداشت ، بطوريكه مخدرات محبوسه در برج سابق‌الذكر به خوبى ميتوانستند ما را در حياط و جلو پنجره‌ها ببينند .\r\nپس از آنكه ژنرال از پذيرائى اعيان و رجال شهر كه بديدن او ميآمدند خلاص شد بملاقات شاهزادهء عبداللّه ميرزا رفت . شاهزاده نه تنها براى ژنرال بلكه براى همراهانش نيز صندلى حاضر كرده بود . عبداللّه ميرزا از پسران سلطان فعلى و سنش در حدود بيست و چهار سال است ، بعباس ميرزا خيلى شباهت دارد و از تعريف و تحسين او فروگذار نميكند ، ظاهرا خيلى با او دوستى و صميمت دارد و براى خوش‌آيند او دو با تايون قشون منظم ترتيب داده و سربازخانهء قشنگ صحيحى هم نزديك قصر خود براى آنان بنا نهاده است .\r\n\r\n","description":"","footnote":"","page_name":" 145 ","page_number":145},
  {"content":"\r\n . \r\n","description":"","footnote":"","page_name":" 146 ","page_number":146},
  {"content":"\r\n\r\n\r\nفصل بيست و يكم\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nچون قرار بود كه چندين روز در زنجان بمانيم موقع را غنيمت شمرده بتماشاى بازار كه در نهايت فقر و كثافت بود رفتم . در تمام دكاكين مقدار زيادى فيروزه ديده مىشود ولى با اينكه اين سنگ محصول خاك ايرانست در روسيه ارزانتر ميتوان آن را تحصيل نمود . استخراج اين سنگ در دنياى امروز منحصر به دو معدن ايرانست كه يكى از آنها اخيرا كشف شده و فيروزهء آن متوسط است ، معدن ديگر كه ملكيت آن بشاه اختصاص دارد در خراسان واقعشده كه متأسفانه فعلا در انقلاب است .\r\nميوه در بازار زياد بود ولى اغلب كال است فقط بهترين گلابيها را در آنجا يافتم .\r\nعبد اللّه ميرزا كه دو نفر از كودكانش ناخوش بودند از دكتر مولر تقاضا كرد آنان را معاينه كند ، همه حسرت موقعيت طبيب سفارت را داشتيم كه بسعادت ورود در حرمسراى ايرانى كه پر از زنان زيباست نائل مىشود ، ولى نتوانست بيش از ما چيزى ببيند چه دفعهء اول اطفال را با خواجه‌اى نزدوى فرستادند ، ولى باندازه‌اى فرياد كرده بودند كه گوئى ميخواهند جانشان را بگيرند ، دكتر هم بدون اينكه بتواند معاينه كرده دستورى دهد به منزل مراجعت كرد ، دفعهء ثانى مادر و دايه همراه بچه‌ها بودند ولى ببينيد كه حسادت مشرق تا چه حد است كه بين دكتر و زنان پردهء ضخيمى كشيده و بچه‌ها را از آنطرف پرده نزد دكتر فرستادند - تمام سعادتش اين بود كه از لاى پرده بهترين دست و قشنگترين پاى عالم را مشاهده كرده بود .\r\nدستهء موزيك ما شبها مترنم ميشد و تمام اهالى شهر را بحياط ما مىكشيد ، پشت پنجره‌ها وارسىهاى حرم نيز تماشاچى جمع ميشد ، ولى پنجره‌هاى چوبى لعنتى و ايوانهاى بلند ايشانرا از نظر ما مخفى ميداشت ، فقط دلم ميخواست اين زنان ما را درست نديده باشند و الا اعتقادشان نسبت بقشنگى اروپائيان سست مىشود\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nچه از روز چهارم ورود ما سر و صورتمان پر از جوش و كورك شد ، بعلاوه لكه‌هاى قرمزى هم از نيش مگس كوچكى كه ديده نميشود صورت و بدن ما را گرفته بود و تمام اعضاى سفارت گرفتار بدترين و شديدترين خارش‌ها شده بودند . اين مگس كه خطرش از كنهء ميانج خيلى كمتر است فقط در داخل خانه‌ها يافت مىشود و خارجيان را طرف حمله قرار مىدهد ، اينهم باز يكى از امتيازات ايرانيانست .\r\nهمين پيش‌آمد ناگوار سفير را بتغيير مكان وادار نمود ، ضمنا بما اطلاع دادند كه اعليحضرت تازه از طهران خارج شده‌اند و همه‌روزه قسمتى از راه را بعنوان شكار تا سلطانيه پيش مىآيند كه ما دو منزل از آنجا فاصله داشتيم .\r\nعبداللّه ميرزا براى استقبال پدر تاجدار خود از ما خداحافظى كرده رفت .\r\nروز پنجم ژانويه جمعا به راه افتاده در دوازده ورستى سلطانيه مانديم تا اعليحضرت فتحعليشاه برسد ، پهلوى چادرهاى ما چادرى هم براى ميرزا عبدالوهاب وزير دوم زده بودند كه تا ورود اعليحضرت از سفيركبير پذيرائى كند ، همان روز بملاقات ما آمد ، ظاهرا مرد لايق كاردانى به نظر ميرسد ، خيلى با سليقه لباس ميپوشد ، جامه باندامش مىبرازد ، رويهمرفته مرد خوش هيكليست ، بملاحظهء سيادت مختارست كه مطالب را با صراحت بيان بعرض شاه برساند ، و همين راستى و صداقت و هوش و ذكاوت فطرى است كه او را نزد سلطان مقرب داشته .\r\nاما در موضوع لفظ سيد : سادات مردمانى هستند از اعقاب محمد كه مسلمانان احترامات مخصوصى براى آنان قائلند . يك سيد مختار است كه هرچه ميخواهد بشاه بگويد بدون اينكه هيچگونه خطرى متوجه او شود . ورود اعضاى اين خاندان در تمام منازل آزاد است ، بعلاوه بايد به خوبى با آنان رفتار كرده هديه‌اى هم تقديمشان كنند . سيد گرچه از طبقهء پست باشد ولى حق دارد كه نزد وزراء رفته حتى سر سفرهء آنان بنشيند ، خصوص وقتى كه وزير هم سيد باشد .\r\nفتحعليشاه بتأنى مسافرت ميكرد ، بعلاوه منجمين روز مخصوصى را براى پذيرائى سفيركبير تعيين كرده بودند ، معذلك مدتى لازم بود تا ايشان بسلطانيه برسند و ما بيست روز انتظار كشيديم . از طرفى يك شاخهء علف سبز درين بيابان بهم\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nنميرسيد و صحارى به صورت مزارع خودمان پس از درو و يخ‌بندان اول درآمده بود ميزان الحراره رئومور همه‌روزه در سايه به سى درجه ميرسيد ، بطوريكه مجبور ميشديم دامنه‌هاى چادر را بالا كنيم و قسمت زيادى از روز را بيحركت بمانيم ، خوشبختانه مدام باد ملايمى وزيدن داشت و هوا را قدرى خنك مينمود . شبها نيز بغايت گرم و ميزان الحراره هيچوقت كمتر از 28 درجه نشان نميداد . هوا بقدرى خشك بود كه ابدا قطعه كاغذى را كه آويخته بوديم مرطوب نميكرد .\r\nهدايائيرا كه امپراطور الكساندر براى اعليحضرت پادشاه ايران ارسال داشته بود از راه هشترخان و بحر خزر به خاك ايران وارد شد و بدون عيب و نقص بسلطانيه رسيد . اين موضوع سبب شد كه قبل از ورود شاه كه 19 ژويه صورت ميگرفت تا شهر سلطانيه گردشى كنم .\r\nروزى سوار اسب شده بسلطانيه رفتم كه قبل از رسيدن اعليحضرت داخل قصر را گردش كنم چه بعدا نميشد ، گرچه فاصله شهر تا اقامتگاه ما بيش از دوازده ورست نبود ولى چون شهر در محل مرتفعى ساخته شده تفاوت هواى آن با منزل ما خيلى است ، چه شبها يخ مىبست . بدوا خيال كردم احساسات من بخطا ميرود كه در عرض سى و شش درجه چنين سرمائى حس ميكنم ولى سحرگاهان كه شبنم يخ زده را برأى العين مشاهده كردم از ترديد درآمدم . اولين اشعهء آفتاب ده درجه حرارت توليد كرد و در ظرف سه ساعت ميزان‌الحراره به سى درجه رسيد .\r\nظاهر سلطانيه نشان نميداد كه در اقامت آنجا بما خوش بگذرد . قصر سلطنتى روى تپه‌اى واقع و اطرافش مختصرى درخت است ولى ظاهر آن نميرساند كه اقامتگاه ييلاقى سلطانى باشد ، بعلاوه نتوانستم باور كنم كه شاه و همراهانش بتوانند درين عمارت منزل كنند . با تمام اين تفصيلات فضاى بيفايدهء زيادى در اطراف باقيست .\r\nدر عقب قصر قريه‌اى به همين اسم وجود دارد . در دست چپ مسجد معظمى ملاحظه مىشود كه اطرافش را خرابه‌هاى زشتى احاطه كرده ، اين قسمت تنها آثار قدمت سلطانيه بود ، در اطراف هم جز كوه‌هاى خشك بىآب و علف چيزى مشاهده\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nنميشد ، در صورتى كه براى منزلگاه ييلاقى چنين منظره‌اى بسيار نادلپذير است ، تنها حسنى كه عيوب آن را مىپوشاند سلامت هواى آن و باديست كه دائم بشدت ميوزد .\r\nدر داخل قصر عدهء زيادى عمله به كار مشغول بودند و در كمال جلدى و چابكى به تعمير در و پنجره و سفال و سفيد كردن ديوار و مرمت كردن تزئينات عمارت و بعبارت آخرى آنچه زيبندهء مقام سلطانست اشتغال داشتند ، بارى باستثناى تالار سلام كه رو به دو سمت باز است جائى كه لايق اطلاق لفظ قصر باشد نديدم . بايد دانست كه فتحعليشاه فقط هرچهار سال يك مرتبه چند ماه تابستان را درين محل بسر ميبرد .\r\nاطاقهاى تحتانى آن عبارت از سوراخها و حجرات تنگ و تاريكى است كه بوسيلهء در و راهروهاى متعدد به يكديگر ارتباط دارد ، از راهرو مسقفى به پلكانى ميرسد كه از آن داخل فضاى محدود بديوارى مىشود و در وسط آن برجى هشت ضلعى ساخته و گنبدى بر آن نهاده‌اند ، اين بنا اطاقهاى متعدد و پنجرهء بسيار دارد .\r\nدر وسط اطاقى بود وسيع و ديوارهاى آن از جملاتى به زبان فارسى زينت شده بود .\r\nميگويند اين منزلگاه بانوى سوگلى شاهست و البته چنين بنائى بايد خيلى طرف توجه باشد . يكى از ديوارها متصل ببرجى است كه يك در دارد و زنان مىتوانند از آنجاى از منظره استفاده كنند ( مطابق شكل صفحهء بعد )\r\nدر جوار قصر چادرهاى زياد براى عرضه داشتن هداياى امپراطور برافراشته بودند .\r\nاز خبر فوت يكى از چركزهاى خودمان با خلقى تنگ بسامان ارخى مراجعت كرده حالت فكريم خراب شد .\r\nسفيركبير مأمورى فرستاد كه بداند فاصلهء اعليحضرت تا سلطانيه چقدر است چند روز بعد مراجعت كرده گفت اعليحضرت تا سلطانيه خيلى فاصله ندارد ولى بشكلى كه پيش مىآيند شايد چند روز ديگر در راه باشند چه دائم به شكار اشتغال دارند و اغلب ازين روز تا روز ديگر هيچ جلو نمىآيند .\r\nمأمور ما بدهى رسيد كه ايرانيان همراه او عدهء زيادى اسب زائد بر ضرورت گرفتند . شايد براى اين بوده كه از آن ميانه عده‌اى انتخاب كنند . زارعين دادوفرياد\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nكرده بودند ولى در مقابل مهماندارى كه بامر دولت مأمور اجراى اين امر است البته كارى نتوانستند كرد . درين قبيل موارد دهاقين شيوه‌اى به كار برند بدين طريق كه زنان خود را بكمك مىطلبند ، ايشانهم در كمال قساوت كسانى را كه براى طلب چيزى بايشان رجوع كرده باشند ميزنند ، بدين شكل كه بدوا مشتى خاك بسر خود ريخته فرياد « يا علىاى جانشين محمد جانمان بلب رسيد » را بلند ميكنند و با اين مقدمات هرچه بخواهند مىكنند ، ضمنا نمىخواهم بدول اروپا بفهمانم كه چنين اختياراتى بزنان دهند .\r\nدر تمام ايام رمضان يك ايرانى در سامان ارخى كه سكنى داشتيم ديده نميشد همه روزه‌دار زير چادرهاى خود افتاده بودند و از شدت گرما خيلى بايشان سخت ميگذشت .\r\nهمين كه آخرين اشعهء آفتاب غروب ميكرد مؤذن از فراز مناره‌اى ختم روزه را اعلام داشته ، مسلمين و پيروان پيغمبر افطار مىكردند . اين بود شرح روزهء مسلمانان كه مدت آن يك ماه است . در تمام اين مدت مسلمانان گرفتار ضعف شديدى\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nشده قابل هيچ نوع زندگانى اجتماعى نيستند .\r\nسفيركبير هم بنوبهء خود گردشى تا سلطانيه كرد و در مراجعت همان شب از ميرزا عبدالوهاب دعوتى در هواى آزاد نمود ، دستهء موزيك بمقام‌هاى مختلفه مترنم بود و بسلامتى اعليحضرت بسبك اروپا جرعه‌اى نوش كرديم ، از وجد و نشاط ما وزير فوق‌العاده خرسند بود چه مرديست بسيار خوش‌مشرب و از اجله شعراى ملت خود بشمار ميآيد . چون ايرانيان بداشتن ذوق ادبى خيلى اهميت ميدهند همين كه سفيركبير به او گفت پدر من اگوست دوكوتز بوئه از مشاهير نويسندگان اروپاست جواب داد پس مثل من آدميست .\r\n\r\n","description":"","footnote":"","page_name":" 153 ","page_number":153},
  {"content":"\r\n . \r\n","description":"","footnote":"","page_name":" 154 ","page_number":154},
  {"content":"\r\n\r\n\r\nفصل بيست و دوم\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nميرزا عبدالوهاب فرداى آن روز ما را بشام دعوت كرد ، بمناسبت رمضان ساعت هشت بعدازظهر غذا صرف شد . صبح همانروز هديهء گرانبهائى كه عبارت از شراب شيراز باشد براى سفير فرستاد . اين شراب خيلى شبيه به شراب پورتو ولى قدرى ملايمتر از آنست . وزير براى ما قاشق و چنگال و صندلى تهيه كرده بود كه مجبور نباشيم مانند ايرانيان با دست غذا بخوريم ، ظروف غذا را نيز روى هم نچيده بودند بلكه تمام متمايز از يكديگر و به چشم ما خيلى خوش‌آيند بود .\r\nوقتى همه جمع شديم منتظر بودند كه براى رفتن سر ميز ملا اشارتى كند .\r\nوزير قوطى كوچكى كه در آن چند حب ترياك بود خواست . اين دوا در مشرق زمين جانشين مشروبات الكلى است . انواع و اقسام غذاها تهيه شده بود ولى هيچيك لايق قصور اروپائى نمىبود ، خصوصا نان آن‌كه خمير نپخته‌اى بيش نبود ، ولى بر خلاف شراب آن نهايت امتياز را داشت ، شراب اصفهان خيلى شبيه به شراب مادر است . پس از صرف شام و قهوهء تلخ و عليان بچادر ديگر رفتيم . ايرانيان پس از صرف غذا فورا دود استعمال ميكنند .\r\nچون سفيركبير با آنكه تبحرى در علم نجوم نداشتم لطفا لقب منجمى به من داده بود وزير كه طبعا برياضيات و علم نجوم راغب است مرا دعوت كرد كه فردا رفته ملاقاتش كنم . چون مترجم معمولى ما قادر بترجمه مطالب علمى نبود مسيو - نكرى مستشار سفارت نيز بعنوان مترجم با من آمد .\r\nايرانيان عموما به پيش‌گوئى نجومى اعتقاد كامل دارند ، منهم خيال كردم كه براى ازدياد حيثيت و اعتبار سفارتخانه از اين قسمت استفاده كنم . خوشبختانه جرم مشترى در وسط صورت عقرب درخشان بود « 1 » بدين مناسبت بوزير عرض كردم\r\n\r\n\r\n","description":"","footnote":"\r\n( 1 ) صورت عقرب بمناسبت ستارهء معروف انتارس كه سابقا علامت اعتدال خريفى بوده و سه ستاره درخشانى كه به شكل كمان دارد معروف است در 1817 ستارهء مشترى كه فعلا در برج جدى است در برج عقرب داخل بوده .\r\n","page_name":" 156 ","page_number":156},
  {"content":"\r\n\r\nمشترى نظر به تلألؤ و عظمتى كه نسبت بساير كواكب دارد مانند روسيه است نسبت بدول اروپا ، و چون در اروپا آسيا را تحت تأثير صورت عقرب ميدانند اتحاد اين ستارگانهم مىرساند كه دوستى و مودت اين دو ملت با مشيات عالم علوى موافقست . اين نكته را وزير بفال نيك گرفت و اظهار داشت كه منجمين ما هم اعلام داشته‌اند كه اجرام سماوى فعلا در اسعد صورند .\r\nضمنا ايرانى ديگرى نزد وزير ديدم كه حجم و عقلش بنظرم عجيب آمد و تنها كسى بود كه در اين مصاحبه حضور داشت . اين مرد دائم كتاب قطوريرا ورق ميزد و لحظه‌به‌لحظه نظرى تمسخرآميز به من ميكرد و ابروانش را بهم ميماليد ، وزير هم او را بعنوان رياضىدان قابلى به من معرفى كرد ولى بنظرم منجمى آمد كه مأمور تدقيق و تفسير بيانات من است ، و آنى از مطالعهء كتاب خود دست نميكشيد ، تا اينكه كلمه‌اى چند آهسته بوزير عرض كرد . وزير از من پرسيد علت اصلى حدوث كسوف و خسوف چيست ؟ منهم از جاى برخاسته دور منجم گشتم بدون اين كه او التفاتى به اين معنى داشته باشد ولى همين كه پشت سر او رسيدم از وزير سؤال كردم مرا مىبينيد ؟ چون منجم به قدر كافى براى اختفاى من از نظر وزير حجيم بود ، وزير بخنده گفت نه . بدوا از منجم عذرخواهى كردم كه اگر او را زمين نام دهم نرنجد بعد به وزير گفتم كه حضرت اشرف فعلا آفتاب و من بمنزلهء ماه هستم و ملاحظه فرماييد كه چگونه ماه گرفته . سپس بين وزير و كره ارض فرضى قرار گرفته گفتم فعلا براى منجم كسوف است چه ديگر سعادت رؤيت اشعهء آن جرم علوى را ندارد بعلاوه براى آفتاب هم زمين در حال خسوف است ، منتها نظر بفربهى زمين فرضى خسوف كامل نيست . وزير بخنده درآمد و زمين متغير شد . همين قضيه مىرساند كه نميشود آنجا همه را از خود راضى داشت .\r\nمنجم كه من نگذاشتم از تمام اشعهء آفتاب استفاده كند از من مكدر شد ، سپس وزير و منجم هردو خود را گرفته گفتند كه اين اجرام سماوى آثار صنع و مراحم بىحدوحصر الهى است ، علت آنست كه ايرانيان جز مشترى و زحل و عطارد هيچيك از كواكب را نمىشناسند و گمان مىكنند كه اين اجرام از زمين به\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nآفتاب نزديكتر و بنابراين گرم‌تر از آن است .\r\nمن ديدم بايد اين خيال غلط را از سر ايشان دور كرد ، گفتم اينكه عطارد از ساير سيارات بآفتاب نزديكتر است محل ترديد نيست چه هرصد سال تقريبا يك مرتبه از جلو قرص خورشيد مىگذرد « 1 » ولى مشترى و زحل بر خلاف ابدا بين آفتاب و زمين قرار ندارد .\r\nمنجم كه از بيانات و نمايش خسوف و كسوف من تحقير شده بود بجانب كتاب خود رفته صفحه‌اى را گشود كه بر آن بز نرى منقوش و اطراف آن به خط هيرو - كليفى علائمى مسطور بود . پس از ملاحظه و تعمق در آن پرسيد بعقيده شما در ماوراء ستارگان چيست ؟ گفتم حق اينست كه منجمين ما هم در اين خصوص متفق - الرأى نيستند ولى بر حسب ظاهر در ماوراء ستارگان هم باز كواكب بسيار است منتها بايد آنها را بمدد تلسكپ مشاهده كرد ، آنها نيز مقدمهء عالم بىحدوحصر ديگرى را تشكيل مىدهند .\r\nهمين كه اين كلام را ادا كردم كتاب و صورت بزرارها كرده بخنده گفت واقعا اروپائيان بعجب مطالب مهمى پىبرده‌اند و دوباره كتاب را گشود گفت اين همه در اين موضوع شرح داده شده ، منهم در عين‌حال خوشوقت شدم چه گفتگوئى كه مثل عالم بىپايان بود به زودى خاتمه يافت .\r\nسپس منجم دست روى صفحه‌اى از كتاب خود كه پر از نقاط سياهى كه شايد صور شياطين بود نهاده پرسيد علت وزش بادها چيست ؟ گفتم انقباض و انبساط متناوب حجم هوا كه زمانى از حرارت اشعهء آفتاب منبسط و زمانى از غروب\r\n\r\n\r\n","description":"","footnote":"\r\n( 1 ) درينجا يا منجم جوان ما بخطا رفته يا نخواسته مطلب را بپروراند چه عبور عطارد از روى قرص خورشيد يك دفعه بفاصلهء هشت سال و يك دفعه بفاصلهء صد و سيزده سال و نيم اتفاق مىافتد . آبه شاپ دو تروش همين تصادف را يك دفعه در 1761 در سيبرى و يك دفعه در 1769 در سان لوكار واقع در ساحل امريكا كه همانجا شهيد راه معلومات خود شد رصد كرده و بعلاوه خيلى از مردم امروزه دو مرتبه عبور نزديك عطارد را از روى آفتاب كه يكى در 1874 و ديگرى در 1882 وقوع مىيابد خواهند ديد .\r\n","page_name":" 158 ","page_number":158},
  {"content":"\r\n\r\nكردن آفتاب و نقصان درجهء حرارت منقبض شده تخليه حاصل مىشود و هوا بشدت يا ضعف رو بدان قسمت مىرود در چنين موارد وضعيتى كه حادث مىشود باد مىناميم و بامتدادات مختلفه ممكنست سير كند ، بعلاوه گفتم هواى اطراف كرهء زمين حدى دارد كه از آن ببعد ابر و پس از آن خلأ شروع مىشود كه محيط گردش ديگر ستارگانست .\r\nمنجم ايرانى فرياد برآورد و گفت عجب خلط مبحثى مىكنند ، اروپائيان بآثار توجهشان خيلى كم است و بيشتر مبدأ و سبب را جستجو مىكنند ، حتى در موضوع چيزهايى كه به چشم مىبينند . ولى بدانيد كه باد ماده‌اى است كه به خودى خود وجود داشته و دائم در حركت است و تمام فضائى را كه اشياء مرئى و غير مرئى در آن حركت مىكند فراميگيرد اگر باد نبود ستارگان دنباله‌دار را چه چيز مىآورد ، فقط باد است كه در گردش خود هادى و محافظ آنها است ، گاه قدرتشان را كم و گاه زياد مىكند چه باد از اعظم نعماى الهى است .\r\nاين تعبير منجم در آب و هوايى بگرمى ايران كه اگر باد نبود مردم هلاك ميشدند عقلى به نظر ميرسد .\r\nمنجم در اداى آخرين كلمات خود كتاب را ورق زده از مشاهدهء صفحه‌اى كه بر آن كراتى منقوش و صورت مهيبى هم بالاى آن كشيده بودند آثار وجد و سرور در صورتش پديد آمد ، پرسيد در موضوع گردش اجرام سماوى چه گمان ميكنيد ؟ آيا ميگوئيد آفتاب متحرك است يا ساكن ؟ گفتم بقولى كه منجمين ما نيز برآنند بىحركت است ، گفت ما چنين نمىپنداريم ، مگر همه چيز براى زمين و سلطان با اقتدار ما خلق نشده ؟ آيا طبيعى نيست كه زمين مركز عالم باشد ؟ خدا را به آنچه كرده بايد شكر كرد .\r\nدر مقابل اين منطق جوابى نداشتم و از مبحثى كه كمتر محتاج بگفتگوى ممتدى بود برياضيات پرداختيم . منجم خواست معلوماتش را به من نشان دهد ، گفت كه شخصا مىتواند جلگه‌اى را مساحت كند گرچه رودخانه‌هاى عديده بر آن بگذرد . در اين موقع وزير گفت روزى بامر شاه مأمور انجام امر مهمى شدم و آن\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nعبارت از نقشه‌بردارى جلگهء وسيعى بود . همين كه گفتم در اروپا اطفال خردسال در مدارس به تحصيل مقدمات علم هندسه ميپردازند متحير ماند و چند شكل مثلثاتى هم در حضورش رسم كردم كه چيز زيادى از آن نفهميد و از جدول كعب اعداد هم ابدا اطلاعى داشت .\r\nبقيهء وقت ملاقات به تعريف مسافرت دور دنيا كه بهمراهى كاپيتن كروز - سترن كرده بودم گذشت ، و اين بيانات را وزير و مصاحب عالمش در كمال لذت گوش مىدادند ولى دو چيز را نتوانستند باور كنند يكى اين‌كه من بنقاط متقاطر ايران مسافرت كرده باشم ديگر اينكه نقاطى قشنگ‌تر از وطن ايشان را ديده باشم .\r\nاين ايرانى نجيب از حسن محاورة و آداب معاشرت من اظهار خوشوقتى كرد و امر بآوردن مبردات داد ضمنا تقاضا نمود كه در مواقع ممكنه از او ديدن كنم .\r\nدر موقع مفارقت نه تنها با وزير بلكه با منجم قطور هم كاملا دوست شده بودم .\r\nدر تمام مدت اقامت فقط يكدفعهء ديگر نيز بديدن او رفتم آن هم براى اين بود كه نشان دهم چگونه روى سنگ لوح بامدادى از جنس خودش ميتوان تحرير كرد .\r\nاين عمل كه به نظر او خيلى مناسب آمد ابدا در ايران سابقه نداشت و از آنكه گفتم اين سنگ در ايران زياد است متعجب شد .\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nفصل بيست و سوم\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nروز نوزدهم ژويه شليك‌هاى پىدرپى توپ بما فهماند كه عنقريب اعليحضرت فتحعليشاه خواهد رسيد . از مأمورين سفارتخانه هم براى تماشاى موكب همايونى عده‌اى بسلطانيه رفتند .\r\nاز دم قصر تا فاصلهء يك ميل دو صف پياده‌نظام ايستاده بود و موكب همايونى بشرح ذيل از آنميان گذشت : فيلى با تخت و سايه‌بان گرانبها بجلو و پنجاه شتر از عقب در راه بود كه موزيكچيان با كلاه‌هاى قرمز و طبل و شيپورهاى دراز بر آنها سوار بودند .\r\nچهار صد شتر حامل توپهاى كوچكى بود كه بيرقهاى كوچك از آنها آويخته بود ، گلولهء اين اسلحه تقريبا شش سير و نيم وزن دارد و زنبورك ناميده مىشود .\r\nلولهء آن دور پايه‌اى كه بجهاز شتر متصل است ميچرخد و توپچى يا زنبوركچى بهرطرف كه بخواهد شليك كند آن را مىچرخاند .\r\nپس از آن يك آتش‌بار كه عبارت از هجده عراده توپ بود و بيست يدك با زين و برگ گرانبها و چهل شاطر مكلل بكلاههاى پردار رنگارنگ كه به شكل تاج ساخته شده بود در راه بودند سپس اعليحضرت با لباس ساده سوار بر مركبى بود كه بجواهرات گرانبها زينت شده بود . تقريبا صد قدم جلو و صد قدم عقب شاه كسى نبود و بعد از آن هفده نفر از پسران شاه با البسهء فاخره سوار بر بهترين مراكب بودند كه ارشد آنان محمد على ميرزا با پانزده هزار سوار جلو شاه در حركت بود و بالاخره يكدسته سوار ديگر كه اين جمعيت را ختم مىكرد .\r\nهمين كه چشم اعليحضرت به چند تن از رفقاى ما افتاد كه در طول راه ايستاده بودند روى ركاب بلند شده مكرر فرمودند خوش گلدون ( خوش آمدى ) ايرانيان گفتند كه تا حال اعليحضرت نسبت به هيچ‌كس چنين لطف و مرحمتى مبذول نفرموده‌اند خصوصا تا امروز ديده نشده بود كه براى كسى روى ركاب بلند\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nشوند « 1 » همين كه اعليحضرت نزديك قصر رسيدند بر طبق رسوم مملكتى شترى پيش پاى مبارك قربانى كردند . و چون از اسب به زير آمدند پنجاه توپى را كه شرح دادم دفعة خالى كردند و سر خونين شتر را جلو پاى شاه كشيدند ، در تمام اين مدت تا ورود و جلوس شاه شليك توپ ادامه داشت . بلافاصله تمام جلگه از چادر پوشيده شد فقط سه چهار خيابان وسيع بين آنها فاصله دادند .\r\nبين قصر و محلى كه براى اردوگاه ما تعيين شده بود فضائى بمساحت چهار ورست و نيم خالى گذاشته بودند تا تجار اطراف حسب‌الامر بسلطانيه آمده نزديك اردوى ما بازارى تشكيل دهند .\r\nاعليحضرت در طول اين مدت اشخاصى را باحوال‌پرسى سفيركبير اعزام داشته ضمنا پيغام ميدادند كه هنوز بمناسبت ماه رمضان وقت پذيرائى ايشانرا ندارند .\r\nمدت ايام روزه هم تا ماه آتيه كه مطابق 31 ژويه بود طول داشت .\r\nروز بيست و ششم صفر خان از طرف اعليحضرت همايونى بنزد سفير آمد كه ما را باردوى سلطانيه برد ، ما هم نظر بگرماى فوق‌العادهء هوا تا سه ساعت بعدازظهر صبر كرده سپس به ترتيب ذيل به راه افتاديم .\r\nبدوا يكدسته قزاق ، سپس پيشكار سفارت و دو نفر كمك‌هاى او و بعد دستهء موزيك و شش صاحبمنصب اركان حرب ، دو پيشخدمت ، چاپارهاى سياسى سنا ، سفيركبير سوار اسب مجلل و باشكوهى كه اعليحضرت براى ايشان فرستاده بودند ، دو مستشار سفارت و بعدا ساير اعضاى سفارت و يكدسته قزاق ديگر در راه بوديم .\r\n\r\n\r\n","description":"","footnote":"\r\n( 1 ) روسيها هيچيك از تعارفاتى كه نسبت بسفيرشان شده از قلم نمىاندازند و ميخواهند چنين وانمود كنند كه تا حال نسبت به هيچ سفيرى چنين احترامى نشده و حال آنكه ژنرال گاردان فرانسوى و سفرائى كه اخيرا از انگليس بايران رفته بودند اصلا منتظر تشريفاتى نبوده‌اند .\r\nهنگاميكه اين فصل تحت طبع بود جرائد سن‌پطرزبورگ از شرح پذيرائى مسيو ما را - رووبچ سفير فعلى روسيه در ايران پر بود و بمناسبت اقتضاى فصل در طهران از او پذيرائى به عمل آمده و بر خلاف آداب و رسوم مملكتى روابط مشاراليه با اعليحضرت زياده از حد صميمى است .\r\n","page_name":" 163 ","page_number":163},
  {"content":"\r\n\r\nوزش باد چنان گرد و غبارى برپا كرد كه ما را كور نمود ، صفرخان كه مأمور بردن ما شده بود از اين پيش‌آمد بهزار زبان عذرخواهى كرد . بدتر از همه در ميان راه پرنس كردستان يا والى « 1 » با چند هزار كرد با ما تلاقى كرد . اين سواران از حيث لباس و عمليات بهتر از سواران ايروان و تبريز بودند . بعضى از آنان برسم فوارس قديم ( شواليه‌ها ) چهارآئينه داشتند و تماما داراى نيزه و اسب‌هاى عربى بسيار خوب بودند . گروهى كه پرهاى قرمزى بكلاه داشتند از ديگران متمايز و هريك از اين پرها نشانهء آوردن يك سر دشمن از ميدان جنگ بود . بعضى از آنان تا پنج پر بكلاه داشتند ، عجب آنست كه مراكب ايشانهم بتعداد پر صاحبان خود پر داشتند و شهرت راكب از مشاهدهء مركوب معلوم ميشد .\r\nديدن اكراد همان نظر اول خوب بود چه بعدا دور سفير حلقه زده چنان گرد و خاكى كردند كه نزديك بود خفه شويم ولى حسن كار اين بود كه چون به بازار رسيديم سواران نتوانستند با ما داخل شوند و از گرد و غبار راحت شديم .\r\nاعليحضرت و درباريان ما را كه از جلو قصر ميگذشتيم مشاهده مىكردند .\r\nجلو چادر وسيعى كه بجاى تالار پذيرائى در اردوى ما زده بودند پياده شديم .\r\nعده‌اى معادل سيصد نفر ايرانى بسفيركبير سلام نظامى دادند ، يكى از مأمورين سفارت هم بيرق عقاب روسيه را در مقابل آنان فرود آورد ، از مشروباتى كه در آن چادر مهيا بود صرف كرديم . اعليحضرت نيز شخصى را فرستاد كه بسفير تبريك ورود گويد - اردوى ما عبارت از شانزده چادر بزرگ و عده‌اى چادرهاى كوچك بود كه هرسه چهار نفر در يكى از آنها منزل كرده بوديم . سفيركبير علاوه بر چادرى كه داشت اطاق چرخ‌دارى هم از تفليس همراه آورده بود كه پرده‌هاى تافتهء قشنگ داشت و تنها مكانى بود كه در آن مىشد از گردوغبار مصون ماند .\r\nدر ميان اردو سه چادر از تحف و هداياى امپراطور روسيه مملو بود و داخل آنها بقدرى مزين و مفرح بود كه بيننده خود را در قصر ارميتاژ واقع در سن -\r\n\r\n\r\n","description":"","footnote":"\r\n( 1 ) ولات سلاطين سابق كردستانند كه امروزه مملوك اعليحضرت پادشاه ايران بوده و حقوق و اختياراتشان ارثا به اولاد بزرگشان ميرسد .\r\n","page_name":" 164 ","page_number":164},
  {"content":"\r\n\r\nپطرزبورگ فرض مىكرد ، همين كه اين اشياء را از آنجا حمل كردند اين چادرها گردش‌گاه ما شد و بهترين اوقات خود را در آنها مىگذرانديم .\r\nصورت اين ارمغانها بشرح ذيل است :\r\nيكدست ظرف بلورتراش - يكدست ظرف چينى گرانبها كار سن‌پطرزبورگ كه در آنها صور اشخاص با البسهء مختلفهء ممالكى كه با دولت روسيه روابط صميمانه دارند نقاشى شده بود ، و قسمتى از آن بدور نماهاى اطراف سن‌پطرزبورگ و ابنيه و قصور مهمه‌اى كه در آن نواحى واقع است مزين بود - يك جفت گلدان چينى خيلى قشنگ كه از شاهكارهاى صنعتى بشمار ميرفت - يك قاب بلورتراش خيلى بزرگ به طول يك ارشين و نيم « 1 » و عده‌اى غليان بلور - آئينهء بزرگى كه دو ملك جار بدست برنز بدان متصل بود - ايرانيان از اين هياكل متعجب شده پرسيدند مگر شما آدم پردار هم در ميان خود داريد - يكدستگاه اسباب زينت و آرايش زنانه كه به شكل هرم ساخته شده و ظاهر آن را بانواع چوبهائى كه در خاك روسيه يافت مىشود پوشانيده و بالوان طبيعى خود جلوه داده بودند ، كار آن از نقطهء نظر صنعت در نهايت ظرافت و استادى انجام گرفته بود و در داخل آن قوهء محركه‌اى قرار داده بودند كه خودبخود ابريشم را ريشته يا مىبافت ، ساعتى به شكل فيل كه خرطوم و چشم و گوشش در موقع كار حركت ميكرد بعلاوه پايهء آن دورنماى متحركى داشت كه با حجار كريمه زينت شده بود - عده‌اى تفنگ و تپانچه و قداره كه هريك از بهترين كارهاى كارخانهء اسلحه سازى تولا بشمار ميرفت - دو آئينهء متصل بهم به طول پنج ارشين - يك غليان مطلا - سه كارد كه دستهء آنها با الماس برليان زينت شده بود - انفيه‌دان يا ترياك‌دان مرصع - مقدار زيادى انگشتر و النگو و ساعت - دو طاقه پوست سمور سيبرى كه هريك سى هزار روبل قيمت داشت و عدهء زيادى پوست‌هاى ديگر كه ارزش آنها كمتر بود . سه جيقهء الماس از شاهكارهاى جواهرساز دربار سلطنتى روسيه ، دو دوربين آسمانى مرصع و مقدار زيادى پارچه‌هاى زربفت و نقره‌دوزى و پارچه‌هاى ديگر .\r\nالبته كسى منكر نخواهد شد كه اين اشياء هديهء شاهواريست .\r\n\r\n\r\n","description":"","footnote":"\r\n( 1 ) مقياس روسى است .\r\n","page_name":" 165 ","page_number":165},
  {"content":"\r\n\r\nاعيان و رجال ايران از مشاهدهء اين اشياء حيران ماندند و از تماشاى آنها دل نمىكندند ، بخصوص از بلورها خيلى خوششان آمده بود ، چه تا حال جز كوزه غليان چيزى ازين جنس نديده بودند در صورتى كه جلوهء اين اشياء را شب در مقابل شمعهاى روشن و اشياء مرصع و براق بايد فهميد .\r\nروز بعد از ورود ما منظرهء اردو تغيير كرد و نميشود گفت بدتر از سابق شد .\r\nدكاكين بازار ممتدى تشكيل داد كه از قصر شروع شده به اردوى ما ختم ميشد .\r\nتجار هريك جعبه‌اى داشتند كه بجاى ميز و صندلى و تخت‌خواب ايشان به كار ميرفت بعلاوه تمام اثاثيهء خود را در آن گذاشته حفظ مىكردند ، رويهمرفته اوضاع اسفناكى داشتند و براى دو ارشين از يك پارچه سه دكان را جستجو ميكرديم .\r\nباستثناى قصر و يك مسجد قديمى غير از چادر و سنگ چيز ديگرى درين جلگه ديده نميشود .\r\nپس‌فرداى آن روز سفيركبير ملاقاتى از ميرزا شفيع صدراعظم به عمل آورد ، مشاراليه هم به زودى با جمعى از اعيان و اشراف مملكت به بازديد او آمد . ميرزا ابوالحسن‌خان آخرين سفير ايران در سن‌پطرزبورگ هم در جمع آنان بود . « 1 »\r\nهمه بصدر اعظم معرفى شديم ، اين شخص مردى است كوتاه ، سنش در حدود هشتاد سال و صدائى ضعيف و خفه دارد ، معهذاكبر سن از خودستائى و سرخاب و سفيداب و زرنگى او نكاسته ، و شايد تا حال كسى مثل و مانند او را نديده باشد كه چهل و پنج سال در شغلى به اين سختى كه عبارت از رياست يك ادارهء استبداديست دوام كرده باشد . گرچه از شدت كار در زحمت باشد ولى ظاهرا مىگويد كه در زمان سلطنت چنين پادشاهى وزارت اسم بىمسمائيست و ابدا زحمتى به من ندارد ، و حال آنكه در زمان آغا محمدخان خواجه كليهء امور بر خلاف امروز بوده است ، بطوريكه ميرزا شفيع با عشقى كه به خدمت به مملكت خود دارد ؛ مع‌الوصف از شدت ناملايمات و پيش‌آمدهاى بدمكرر خواسته استعفا دهد . ازين قرار آغا محمد خان خيلى مستبد و شقى بوده است .\r\n\r\n\r\n","description":"","footnote":"\r\n( 1 ) فعلا سفير دربار انگليس است و قسطنطنيه و وين و پاريس را هم ديده است .\r\n","page_name":" 166 ","page_number":166},
  {"content":"\r\n\r\nبراى اينكه آغا محمدخان نتواند بسلطنت برسد در جوانى بعقوبت سختى گرفتار آمد . ولى اين احتياطها مانع از آن نشد كه در رأس عده‌اى از مخالفين قرار گرفته سلطنت را غصب و در كمال خشونت و سختى آن را حفظ كند . چون بدين وضعيت درآمده بود كينه‌اى از نوع بشر در دل داشت ، ظلم و جورش بيحد بود ، مردم را كور مىكرد و نه‌تنها به كسى اطمينان نداشت بلكه از خود نيز اعتمادش سلب شده بود . اغلب در هنگام مستى احكامى صادر مىكرد كه بعدا افسوس آن را مىخورد ، مثلا به ياد نديمى كه شب به خاك هلاكش درافكنده بود اشك حسرت از ديده فروميريخت . البته جاى ترديد نيست كه با چنين خلقى دائم در پى جنگ و جدال بودن جز نتايج وخيمه و بدبختيهاى تازه سودى نخواهد داشت همچنانكه عاقبت بدست مستحفظين خود كشته شد .\r\nميرزا شفيع باطاق كار شاه رفته اوامر شاهانهء او را كلمه به كلمه مىنوشت .\r\nوقتى كه خلق شاه تنگ بود بعناوين مختلفه از او بهانه گرفته اذيتش مىكرد . روزى شاه دشنام زيادى به او داده امر داد فىالمجلس اوامر ملوكانه را كه عبارت از دشنام زيادى به خودش بود بنويسد . عقيدهء اين شاه كج‌خيال اين بود كه وزير خودپسندش او را فريب داده آرام و قرار او را سلب مىكند و از كشتن و گرفتن خواب او لذت مىبرد وزير كه در كمال سكونت و آرامش بدون تغيير قيافه اين طومار فحش را مىنوشت شاه متغير شد بدوا پشتى را بجانب او پرتاب كرد ، سپس غليان مرصع و آنچه در دسترس خود ديد بسوى وى انداخت ، چون دلش آرام نگرفت گلوله‌اى هم بجانب وى خالى كرد كه از ريشش گذشته شانه‌اش را خرد كرد . وزير به خون درغلطيد و شاه بيرحم بدون كمترين تغيير حالى بخواب خوش فرورفت .\r\nششماه ازين مقدمه گذشت تا ميرزا شفيع بهبودى يافت . در تمام اين مدت نه بدربار آمد نه شاه لطفا از او احوالى پرسيد ولى همين كه از بهبودى حالش وقوف يافت مجددا زمام مهام را به دو تفويض كرد .\r\nيكمرتبهء ديگر طناب شوم‌دار را هم بگردنش افكند ولى خوشبختانه قرآنى كه\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nهميشه با خود داشت از بغل درآورد و همان مايهء نجاتش شد .\r\nآيا مىشود باور كرد كه اين پيرمرد شجاع افسوس چنين ظالمى را داشته باشد ؟\r\nمع‌الوصف شنيده‌ام كه گفته اگر در جنگ همراه شاه بودم خود را ميان او و دشمنش مىانداختم .\r\nمملكت ايران هميشه گرفتار اغتشاشات داخلى و جنگهاى پياپى بوده . در ميان سلاطين اخير آن سه نفر را ميتوان بزرگتر از ديگران شمرد . تيمور لنگ معروف يا نادرشاه « 1 » ، شاه عباس كبير و فتحعليشاه كه هنوز بسلطنت باقى است آن دو پادشاه مملكت را بضرب شمشير توسعه داده ملك را از تعرض بيگانگان خلاص كردند ، ولى فتحعليشاه صلح‌طلب و طرفدار سعادت و راحتى ملت خويش است .\r\nاز نادرشاه روايتى است كه عزم و ثبات او را مىرساند . همين كه فتوحاتش از طرف مشرق بسواحل رودخانهء آندوس يعنى تا دهلى پايتخت مغولستان كبير « 2 » رسيد و امر بغارت شهر داد و خزائن و دفائن آن را باصفهان منتقل نمود متوجه مغرب شد ، و نگذاشت تركان نفس راحت بكشند . در ضمن حركت در معبد متروكى سنگ عظيمى ديد كه روى آن اين عبارت منقور بود . « هريك از دولتين ايران و عثمانى كه بخواهند به ضرر همسايهء خود ازين حد تجاوز كرده مملكت خود را وسعت دهند الىالابد لعنت بر آنان باد ! »\r\nنادرشاه بدوا از مطالعهء اين كتيبه قدرى بفكر فرورفت چه ممكن بود قشونش بنا بخرافات و معتقدات خود از محترم نداشتن اين كتيبه او را ملامت كنند . فورا خيالى انديشيد كه ازين مخمصه نجاتش داد . بدين طريق كه ارابهء عظيمى آورده سنگ را بر آن نهادند و بقسمى جلو قشون مىبردند كه هيچوقت از آن حد متحرك نتوانند گذشت .\r\nهمين كه ميرزا شفيع صدراعظم از ملاقات سفيركبير خلاص شد با ساير رجال بچادرى كه تحف و هدايا را در آن نهاده بودند آمد ، از مشاهدهء اين اشياء همه حيران شده بودند . نمىدانستند بكداميك توجه كنند ، كلمهء به‌به از دهانشان نمىافتاد فقط\r\n\r\n\r\n","description":"","footnote":"\r\n( 1 ) مسيو كوتزبو در تاريخ ايران تخصص عجيبى داشته ؟ م . ه .\r\n( 2 ) مقصود نويسنده بايد پايتخت هندوستان باشد . م . . .\r\n","page_name":" 168 ","page_number":168},
  {"content":"\r\n\r\nيك ماشين الكتريك لازم بود كه تحيرشان را كامل كند . اين تعريف و تمجيد به زودى اطرافيان را متوجه ساخت ، مطابق معمول شرح مشاهدات ايشانرا برشتهء تحرير درآوردند . خيلى از خدمه از شكاف چادر مشاهده ميكردند ، شايد اين اشياء بلورين را الماس فرض كرده باشند چه به زودى در اردو منتشر شد كه امپراطور روسيه ظروف الماس براى پادشاه ايران فرستاده است .\r\n\r\n","description":"","footnote":"","page_name":" 169 ","page_number":169},
  {"content":"\r\n . \r\n","description":"","footnote":"","page_name":" 170 ","page_number":170},
  {"content":"\r\n\r\n\r\nفصل بيست و چهارم\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nسه روز تمام باد شديدى وزيدن داشت و ما را در ابر غليظى از گرد و غبار پيچيده بود . روزى چند مرتبه گردباد عجيبى از گرد و خاك سر بابر كشيده روى چادرهاى ما فرود مىآمد . عجب آنست كه چون گردباد بمانعى مثل قصر سلطانيه ميرسيد به دو قسمت متساوى تقسيم شده پس از رفع مانع دوباره بهم متصل ميگشت .\r\nنزديك چادرهاى ما اردوئى بود كه چند صد تفنگ خود را دسته‌دسته قطار گذاشته بودند ، غفلة چنان باد شديدى وزيدن گرفت كه تفنگها را در هوا بلند كرد و مدتى در ميان گرد و غبار در فضا معلق داشته به زمين افكند .\r\nصبح و شام براى اعلام شروع و ختم روزه دو تير توپ از جانب قصر خالى ميشد و در تمام طول رمضان اين وضعيت ادامه داشت .\r\nاعليحضرت اغلب از چگونگى حال سفير استطلاع مىنمودند . چنان كه قبلا ذكر شد روز 21 ژويه براى اولين تشرف بحضور اعليحضرت معين شده بود .\r\nمشهودات آن جلسه بشرح ذيل است :\r\nاز ساعت يازده صبح آن روز پياده‌نظام از قصر سلطنتى تا اردوى ما با لباس قرمز رسمى در دو صف ايستاد ، سپس محمودخان آجودان دوم اعليحضرت با عده‌اى از رجال شهر نمايان شدند . علامت مشخصهء ايشان شال قرمزى بود كه دور كلاه پيچيده و عصائى ازنى كه در دست داشتند . بعدا جلو دسته افتاده بنام شاه از ميان جمعيت راه باز ميكردند - اين مأمورين را يساول گويند .\r\nسفيركبير محمودخان را زير چادر بزرگ پذيرايى كرده پس از تعارفات معموله رو بقصر روانه شديم .\r\nبدوا از طرف اعليحضرت اسبى با دهانه و افسار مرصع بسفيركبير مرحمت شد كه بر طبق رسوم مملكتى در ملكيت ژنرال باقى ماند . مراسلهء امپراطور الكساندر را در سينى طلائى نهاده تقديم اعليحضرت كردند و ما به ترتيبى كه ذيلا درج مىشود\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nحركت كرديم . فقط خدمه‌اى كه جلو اسب سفير در حركت بودند البسهء گرانبهاترى در بر داشتند . تمام نظاميان در حال سلام و تمام شيپورها يك آهنگ بودند .\r\nاز اينجا كه وارد قصر شديم بايد قدرى مفصل‌تر شرح دهم . چنان كه قبلا ذكر شد دور اين قصر معدودى درخت ديده مىشود كه تمام در يك امتداد و بفاصلهء كمى از ديوارها كاشته شده و قسمتى كه بين قصر و درختان باقى مانده بود با پرده‌هاى قرمز رنگى به دو حياط تقسيم كرده بودند .\r\nاين پرده‌ها موسوم است بسراپرده كه از پارچه پنبه‌اى قرمزرنگى بافته شده و از آن چادر مىدوزند . اعيان و رجال مهمه در سفر از آن همراه برميدارند كه زنان خود را در آن جاى دهند .\r\nچادر اعليحضرت را در حياط دوم زده بودند كه ما هم آنجا شرفياب شديم . دم در حياط اول چادرى براى اللهيارخان آجودان اول كه افتخار دامادى شاه را نيز دارد زده بودند و رجال و مأمورين مهمهء دربار دور او جمع بودند . بدوا سفير را بچادر خود برد كه تبريكات و تعارفات معموله را مجرى دارد .\r\nبراى سفير صندليهاى مخمل قرمز تهيه كرده بودند اللهيارخان بسفير گفت امروز اسعد ايام زندگانى شماست كه به خدمت چنين شهريار بزرگى شرفياب ميشويد سپس امر داد چاى و گلاب براى سفير آوردند و خود از چادر خارج شد . لحظه‌اى بعد برگشته اظهار داشت كه اعليحضرت انتظار ملاقات سفير را دارند . همراه سفير فقط مستشاران سفارت رفتند كه يكى از آن دو با سينى طلائى حامل نامهء امپراطور بود .\r\nسفيركبير نامهء پادشاه خود را شخصا بدست اعليحضرت داده نطق ذيل را ايراد داشت :\r\nامپراطور روسيه سلطان با اقتدار من كه نهايت عزم و ثبات را در تحكيم اصول متخذه و احساسات صميمانهء خود دارد ؛ هميشه قدرت و موفقيت اعليحضرت همايونى را خواستار و تثبيت عهد و ميثاق مودت‌آميزى را كه با توافق آن اعليحضرت با دولت ايران برقرار نموده خواهانست . چقدر خوشبختم كه اين بنده براى ابراز\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nاحساسات پاك مخدوم خود كه خدا را گواه پاكى آن نسبت بايران ميگيرم انتخاب شده‌ام . »\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nمسيو نگرى مستشار سفارت اين نطق را به زبان تركى كه خوش‌آيند شاه بود و خيلى هم خوب آن را مىدانست شفاها ترجمه كرد . « 1 »\r\nاعليحضرت بسفير امر فرمودند كه مقابل تخت روى صندلى بنشيند . اين افتخارى است كه تا حال هيچيك از اروپائيان بدان نائل نگشته‌اند ، بعلاوه اولين دفعه‌اى بود كه ما با چكمه شرفياب شده بوديم .\r\nهمين كه يك ربع در چادر اول معطل شديم آجودان دوم پادشاه آمده ما را بحضور برد . بدوا از پردهء تجير كه بر آن اژدهاى مهيبى منقوش بود گذشته وارد حياط اول شديم . دورتادور آن ايرانيان و اكراد مسلح ايستاده بودند . قراولان و مستحفظين مدخل حياط دوم را گرفته بودند . مأمورين ديگرى نزديك در با چماق نقره قرار داشتند .\r\nچون وارد حياط دوم كه چادر شاه در آن بود شديم دفعة به نظر رسيد عده‌اى نظامى در آن است ولى بعد ديديم اين نظاميان حقيقى نبوده بلكه عبارت از اشكاليست كه بر تجيرها منقوش است . فقط عدهء معدودى از رجال و مأمورين عالىرتبه در دو صف با گرماى فوق‌العادهء آفتاب ايستاده بودند .\r\nاز در ورود تا چادر بيش از صد قدم نبود ، در ثلث راه آجودان شاه ايستاده كفش خود را درآورد و تعظيم كرد ، ( ما هيچ جا بسرمشق او عمل نكرديم مگر دفعهء اخير ) . در انتهاى راه پس از تعظيم اين كلمات را بعرض شاه رسانيد :\r\n« اعضاى سفارت روس تمناى شرفيابى بخاكپاى مبارك اعليحضرت همايونى و انتظار اوامر مطاع را دارند . » اعليحضرت بطمأنينه رو بما كرد فرمودند خوش گلدون ، خوش‌گلدون ، ( خوش آمديد ) ما هم كلاه را برداشته داخل چادر شديم .\r\nسفيركبير برخاسته تمنى كرد كه شخصا ما را معرفى كند ، اعليحضرت اجازه فرمودند - سپس احوال‌پرسى كرده فرمودند كه درين سفر بما چگونه گذشته . هر يك از ما را كه اسم مىبردند به حركت سرتفقدى فرموده مىفرمودند خوش‌گلدون .\r\nچون نوبت به من رسيد سفير عرض كرد . اين جوانيست كه دور عالم را گردش\r\n\r\n\r\n","description":"","footnote":"\r\n( 1 ) فتحعليشاه اصلا تركمن است .\r\n","page_name":" 175 ","page_number":175},
  {"content":"\r\n\r\nكرده و فعلا براى شرفيابى بخاكپاى مبارك بايران آمده است . اعليحضرت فرمودند آرزوى موفقيت او را از خداوند دارم . « حالا او همه چيز و همه جا را ديده است ؟ » .\r\nاعليحضرت در كمال رأفت از امپراطور با ما سخن راندند و فرمودند به همان چشمى كه بخدمهء خود نگاه مىكنم شما را مينگرم ، وقتى است كه شما هم همان صميميتى را كه بشاه خود داريد نسبت به من ابراز نمائيد « 1 » سپس رو بدكتر مولر كرده گفت تو نيز فعلا طبيب شخصى منى .\r\nدر اثناى كلام اعليحضرت از تشريفات لازمه براى دعوت سلاطين پرسيدند ضمنا اظهار داشتند كه اگر اعليحضرت الكساندر بملاقات من آيد يقينا از ايشان استقبال خواهم كرد .\r\nسلطان ايران حقيقة مكارم اخلاق و محامد صفاتش بسيار است و از ديدن او از آنچه مسافرين سابق در وصف سلاطين اين مملكت گفته بودند مشكوك شديم . چه اين مرد خلقت فوق‌العاده‌ايست نه شاه ، عجب است كه بين درباريانى به اين بىمغزى كسى داراى اينهمه ذوق سليم و فكر عميق باشد .\r\nفتحعليشاه قدش متوسط ، چشمانش درشت و پيشانيش بلند و پرفكر است .\r\nقسمت پائين صورتش زير ريش طويلى پنهانست كه تقريبا بزانويش ميرسد . قشنگى اين ريش در ايران اشتهار كامل دارد و قسم راست ايرانيان بدانست .\r\nاعليحضرت روى تختى قرار داشت شبيه بصندليهاى اجداد خودمان كه بجواهرات گرانبها مزين شده و روى پلهء اول آن صورت شير خوابيده‌اى با طلا ساخته شده باشد .\r\nلباس شاه از زرى و شال كشميرى مركب بود . پهلوى وى تاج بزرگى قرار داشت كه سه جيقهء الماس بر آن نصب بود . دو بازوبند الماس بزرگ ببازوان داشت كه دور آنها برليانهاى درشت كار گذاشته بودند و شهرت آن نيز به بلاد اروپا هم رسيده بود ، يكى از آن دو درياى نور و ديگرى كوه نور نام داشت .\r\nكارد و كمربند شاه بمرواريدهاى درشت مزين بود . داخل چادرى كه در آن\r\n\r\n\r\n","description":"","footnote":"\r\n( 1 ) اين مطلب ثابت مىكند كه سلاطين مشرق نسبت بسفراى اروپائى توهم عجيبى دارند .\r\n","page_name":" 176 ","page_number":176},
  {"content":"\r\n\r\nشرفياب شده بوديم از پارچهء ابريشمى مستور بود ، و هفده نفر از پسران شاه در دست راست تخت ايستاده بودند .\r\nجوان خوش سيماى قشنگى با لباس مجللى در كنار شاه ايستاده ظاهرا بمستحفظى شباهت داشت ولى قاعدتا بايد از نوادهء شاه بوده باشد ، فرش تخت مركب از مرواريدهاى غلطان گرانبها و پشتى گردان داراى منگوله‌هاى مرواريد بسيار درشتى بود كه تصور آن را نميتوان نمود ، روى اين فرش غليان مرصعى نهاده بودند كه يك نگين الماس درشت بر آن نصب بود و كاسه‌اى كه از يك پارچه سنگ قيمتى آن را ساخته بودند .\r\nدر خارج چادر روبرو سه نفر از رجال ايستاده ، يكى تاجى كه روى تشكچه‌اى زر دوزى قرار داشت بر دست گرفته ، ديگرى شمشير مرصع و سومى سپرى مزين بجواهرات در دست داشت كه بلاشك هرسه از اشياء نفيسهء ايران بود .\r\nمطابق اين شرح و توصيف ثروت مملكت را ميتوان تخمينا حدس زد ، ضمنا گرچه در اروپا خيلى از تن‌پرورى و عياشى ايرانيان سخن ميراندند ولى من از آن چيزى نفهميدم .\r\nدر اواخر جلسهء شرفيابى صدراعظم وارد چادر شده نزديك ما ايستاد ، اعليحضرت بصداى بلند با ايشان شرحى در خصوص محامد صفات سفير و خضوع و خشوع وى درگاه محاوره ايراد فرمودند .\r\nموقع مرخصى نيز به همان ترتيب شرفيابى مراحم و الطاف همايونى شامل حال ما گرديد ، خصوصا فرمودند مبادا از لوازم اعضاى سفارت چيزى فروگذار شود .\r\nفىالجمله به همان تفصيل شرفيابى سه تعظيم بلند بالاى ديگر در حياط كرده مرخص شديم . آجودان مخصوص هم همانجا كه كفش‌هاى خود را كنده بود دوباره پوشيده همراه ما به منزل آمد . همين كه فهميديم اعليحضرت اولين شاعر عصر خويش است سفيركبير علاقهء تامى نسبت به او پيدا كرد .\r\n\r\n","description":"","footnote":"","page_name":" 177 ","page_number":177},
  {"content":"\r\n . \r\n","description":"","footnote":"","page_name":" 178 ","page_number":178},
  {"content":"\r\n\r\n\r\nفصل بيست و پنجم\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nاعليحضرت در تمام مدت رمضان « 1 » براى اينكه مرتكب فعل نامشروعى نشده باشد نخواست تحف و هداياى سلطان روسيه را ببيند ولى شب آن روزى كه براى تماشاى اين اشياء معين شده بود تمام را بچادرى كه پهلوى تالار سلام زده بودند حمل كردند . در حين تهيهء مقدمات اعليحضرت از دريچهء قصر اشياء مزبور را ديده بودند ، به همين مناسبت مكرر كسانى را فرستاده اظهار لطف و مرحمت فرمودند ، ضمنا ارميتاژ را كه قبلا شرح داده‌ام و مايهء تفريح ما بود خراب كرده برچيدند . اتفاقا شب همانروزى كه اين تغييرات جديده را داده بودند همهمه و غوغاى عجيبى در سراسر اردو حكمفرما بود . مسلمين قح دستها را به آسمان بلند كرده انتظار رؤيت هلال نورا داشتند و رؤيت اين كوكب اختتام ايام روزه و تبديل شب بروز و روز بشب را اعلام ميداشت .\r\nفرداى آن شب عيد بزرگى گرفتند . از طلوع آفتاب تمام نظاميان با موزيك بجانب قصر روانه شدند ، سفيركبير هم دعوت شده شرفياب شد . از روسيها جز مسيو نگرى مستشار سفارت كسى همراه او نبود ، بيست و نه توپ در سه مرتبه دفعة شليك شد . در ملاقات اعليحضرت و سفيركبير موزيك ايرانى كه عبارت از بيست طبل و شيپورهاى درازى بود بآهنگ قشنگى مترنم بود . « 2 »\r\nدو نفر بندباز از روى طنابى كه از زمين تا روى قصر كشيده و از بالاى تالار سلام كه اعليحضرت و سفير در آن بودند ميگذشت در كمال مهارت و استادى بالا\r\n\r\n\r\n","description":"","footnote":"\r\n( 1 ) در ايران سالى چهار مرتبه روزه مىگيرند مهمتر از همه ابتداى سال جديد است كه در ايران از دهم ماه مارس شروع مىشود . در اين موقع از تمام ايالات و ولايات ارمغانها و تعارفات براى اعليحضرت رسيده همه را بين اعيان و رجال دربار خود تقسيم مىكنند و مسكوكات جديدالضرب بمردم مىدهد .\r\n( 2 ) هرروز موقع غروب آفتاب دستهء موزيك در مقابل قصر جمع شده غوغاى عجيبى برپا مىكنند . اين امتياز مخصوص اولاد شاه و حكام ايالات است .\r\n","page_name":" 180 ","page_number":180},
  {"content":"\r\n\r\nرفته دوباره برگشتند ، پس از آن سه رأس فيل آورده نمايش دادند ، بدين نحو كه بامر فيلبان چندين دفعه به زانو درآمدند .\r\nپسران شاه و اعيان و اشراف در تمام اين مدت مقابل آفتاب ايستاده فقط گاهى به نگاه يا كلام مبهمى مفتخر ميشدند . بارى چون وقت نماز اعليحضرت بود بسفير فرمودند كه نيمساعت ديگر براى عرضه داشتن ارمغانها صبر كند . ژنرالهم مراجعت كرده بچادرى كه اشياء در آن بود رفت .\r\nپس از اداى تكاليف مذهبى اعليحضرت بتماشاى تحف و هدايا پرداختند .\r\nاز اينكه براى اولين دفعه خود را در آئينه ديدند خيلى خوشوقت شدند « 1 » و از مشاهدهء آئينه‌اى كه دو ملك بدان متصل بود فرمودند اين چيزى است كه بيش از تمام نفايس خزائن خود دوست خواهم داشت ، بهر چيز تازه‌اى كه مىرسيدند كلمات به‌به و خوب خوب را تكرار ميكردند . ظروف بلورين فوق‌العاده طرف توجه اعليحضرت واقع گرديد . هريك را جداگانه تماشا كرده كلمات مزبور را تكرار مىنمودند و ميگفتند اين از تمام خزائن من گرانبهاتر است .\r\nژنرال در مقابل تعارفات اعليحضرت در كمال ادب عرض كرد كه شهرت خزائن دولت ايران نه باندازه‌ايست كه چيزى بشود بر آن افزود فقط نمونه‌اى از مصنوعات روسيه را خواسته‌اند به نظر مبارك برسانند . اعليحضرت مجددا فرمودند كه اين اشياء از خزائن ما هم مهمتر است .\r\nبراى اينكه شناسائى خود را در موضوع هرچيزى بفهمانند در كمال نزاكت گيلاس بلورى كه از نقطهءنظر كار بهتر از ساير گيلاس‌ها به نظر ميآمد برداشته فرمودند اين گيلاسى است كه منبعد طرف استعمال من خواهد بود .\r\nمأمور حفاظت اين اشياء اين افتخار را داشت كه هرچيزى را شخصا به\r\n\r\n\r\n","description":"","footnote":"\r\n( 1 ) نويسنده طورى وانمود مىكند كه آئينه بزنگبار برده يا سلطان ايران آئينه نديده و حال آنكه از قديم آئينه‌كارى جزء صنعت معمارى ايران بوده و نويسنده چندين نمونه آن را مشاهده نموده معذلك مينويسد اولين مرتبه شاه خود را در آئينه ديده . البته اگر شاه از هداياى سلطان روسيه تعريف مىكند محض حفظ نزاكت است نه اهميت اشياء . م . ه .\r\n","page_name":" 181 ","page_number":181},
  {"content":"\r\n\r\nاعليحضرت تقديم دارد در صورتى كه صدراعظم چنين افتخارى نداشت « 1 » و اين خود دليل است كه اين پادشاه بر خلاف آداب و رسوم مملكتى افاده و تكبر ندارد .\r\nاز ملاحظهء پوست‌هاى سمور اعليحضرت فوق‌العاده خوشوقت شدند . اول گمان كردند كه رنگ شده حق هم داشتند چه پوست‌هائى كه اعيان و رجال مملكت مىپوشيدند قرمز رنگ بود ، سفير عرض كرد كه رنگ آنها مصنوعى نيست ، بعلاوه امپراطور الكساندر آنها را بدست خود جدا كرده است . باداى اين كلمات شاه در كمال شعف دست بپوستها برده گفت « ممكن است دست من به همان نقطه‌اى كه دست امپراطور روسيه خورده بخورد . دوستى من حقيقى و ابدى است . »\r\nاعليحضرت مجددا به طرف آئينه رفته خود را در آن ديدند و فرمودند « اين مرا وادار بخودسازى خواهد كرد » . ساعتى كه به شكل فيل بود چندين دفعه براى شاه به كار انداخته ساختمان درونى آن را براى حضرتش شرح دادند ، از لباس زنان روسى كه نمونه‌اى از آن مشاهده فرمودند خيلى تعريف و تحسين كردند .\r\nبقدرى اين اشياء مقبول خاطر اعليحضرت شد كه تمام اعيان و رجال را احضار فرمودند تا تحف و هدايائى را كه دوست صميميش امپراطور روسيه فرستاده به‌بينند و فورا بصدراعظم فرمودند چاپارى بطهران بفرست كه محلى در قصر براى اين اشياء تخصيص دهند بعلاوه هركس مژده بياورد كه اين اشياء صحيح و سالم بطهران رسيد هزار تومان مشتلق خواهد داشت و اگر چيزى از آن مفقود يا تلف شود سر اهمال‌كننده در گرو آنست .\r\nاعليحضرت همان شب اين اشياء را به بانوان حرم نشان دادند ( فقط شصت نفر با خود همراه آورده بودند . ) از فردا شروع به بستن آنها كردند كه بطهران بفرستند همچنين اشخاصى كه اين اشياء را از سن‌پطرزبورگ آورده بودند اعليحضرت از سفارت خواستند كه تا طهران همراه اين اشياء بفرستند بعلاوه هرروز سراغ مىگرفتند كه وسائل مهيا شده يا نه .\r\n\r\n\r\n","description":"","footnote":"\r\n( 1 ) مثل اينست كه در غياب ايشان صدراعظم هرچه ميخواسته بدست شاه بدهد يك روسى مىطلبيده كه اين افتخار را از آن خود ميدانند . م . ه .\r\n","page_name":" 182 ","page_number":182},
  {"content":"\r\n\r\nكارها كه مرتب شد تازه منجمين بدشكلى با شاه رفتار كردند يعنى گفتند سه بيست و چهار ساعت بايد صبر كرد تا اوضاع فلكى موافق شود . همين كه روز موعد رسيد گفتند لازمست اين اشياء از راهى مخالف راه طهران حمل شود چه كواكب در اين راه موافقت ندارند .\r\nيكروز صبح يكى از تفريحات پادشاه ايران را تماشا ميكردم و آن عبارت از اين بود كه گوسفند زنده‌اى را بفاصله زيادى از ايوان عمارت بسته بودند و اعليحضرت با پسرانش اين حيوان بدبخت را هدف تيرهاى خود قرار ميدادند . فتحعليشاه در كمال مهارت با كمان تيراندازى مىكند و چنين به نظر ميرسيد كه يكى از پسران كوچكش را كه در حسن و وجاهت مانند فرشته‌اى بود مشق ميداد .\r\nتقريبا همه‌روزه شاه به شكار ميرفتند و اغلب از شكارهائيكه بدست خود زده بودند براى سفير ميفرستادند . ميوه براى ما مرتبا مرحمت ميفرمودند ولى اغلب كال بود .\r\nايرانيان در گرمترين ايام تابستان يخ دارند در صورتى كه من ابدا يخچال در مملكت ايشان نديدم . خدا ميداند كه براى نگهدارى آن چه ميكنند . « 1 »\r\nدر اردوى خود هرشب موزيك داشتيم ، ايرانيان بدور ما گرد آمده گوش ميدادند و چون موزيك ايشانهم در همانساعت مترنم ميشد غوغاى عجيبى برپا ميكرد .\r\nتقريبا هرروز پياده‌نظام به عمليات نظامى خود مشغول ميشد ولى ابدا قابل مقايسه با نظاميان تبريز نبود .\r\nمستحفظين اطراف اردوى ما در موقع رفتن تفنگ خود را به ديگرى ميسپردند اين بود كه اغلب ديدن يك قراول با سه چهار تفنگ چيز مهمى نبود . بعضى اوقات اين سربازان نسبت بهموطنان خود كه ميخواستند باردوى ما بيايند و غدغن را هم نميدانستند چيست رفتار عجيبى ميكردند ، ضمنا از حدود وظيفهء خود نيز تجاوز مينمودند يعنى نه تنها ايشانرا توقيف ميكردند بلكه تقاضاى جريمه هم از آنان ميشد آنوقت بايد ما خودمان براى جلوگيرى از اجحاف در كار مداخله نمائيم ولى بهر\r\n\r\n\r\n","description":"","footnote":"\r\n( 1 ) عجب است مسافر جوان ما كه كتاب شاردن را بدقت خوانده تفصيلى را كه او در جلد چهارم از چاپ آمستردام در فصل اول تحت عنوان وضعيات عمومى ايران نوشته نخوانده است .\r\n","page_name":" 183 ","page_number":183},
  {"content":"\r\n\r\nحال بيچاره‌اى كه توقيف شده بود تمام روز يا تمام موقعى كه صاحبمنصب آن قسمت مىخواست در توقيف مىماند .\r\nزنبورك عبارت از توپ كوچكى است كه بر پشت شتر نصب و داراى شكل مخصوصى است رئيس اين قسمت كه سرهنگ جليل‌القدريست مكرر طرز عمليات آن را بما نشان داد . اين آلت دفاعيه بقدرى سبك است كه توپچى ميتواند آن را بدوش گرفته حمل كند ولى چون قنداق ندارد بايد آن را بر زمين نهاده خالى كرد .\r\nاين توپ جز براى سروصدا كردن مصرف ديگرى ندارد ولى اندازهء گلوله آن خيلى بزرگ و از صفوف پرجمعيت مىتواند تلفات زياد بگيرد . اگر قدرى زنبورك را كامل كنند براى قسمت ساخلو سلاح خوبيست . سرهنگ ميگفت با همين توپخانهء كوچكش بقدرى قويست كه ميتواند يك قشون را به خاك هلاكت درافكند . لباس توپچيان به شكل بازيگران تآتر است كه شبكلاه قرمزى مزين به چند پر نيز بر سر - داشته باشند .\r\nتمام عدهء پياده‌نظام مكرر در حضور ما نمايش تيراندازى دادند ولى بيش از عمليات يكدسته جلوه نكرد .\r\nشهر سلطانيه در زمان شاردن خيلى آباد و پرجمعيت بوده ولى فعلا از خرابه‌هاى آن جز سه مسجد قديمى چيزى باقى نيست كه يكى از آنها از حيث عظمت و قشنگى متمايز است و آن عبارت از برجى هشت ضلعيست كه بگنبدى ختم شده و از شاهكارهاى معمارى بشمار مىآيد . اين بنا چهل پا عرض و دويست پا ارتفاع دارد .\r\nديوارهاى داخلى آن باشكال هىير گليفى « 1 » مزين و داراى عدهء زيادى دالان و اطاق‌هاى كوچك است . در اطراف گنبد اين مسجد سابقا چهار مناره به شكل چهارستون وجود داشته ولى فعلا يكى از آنها باقيست و در داخل آن پلكان مارپيچى است كه چون شخص از آن بنوك مناره مىرسد خود را با گنبد در يك سطح مىبيند .\r\nساير خرابه‌ها عبارت از توده‌هاى گل و خاك است كه در اثر نفوذ آب باران بشكلى\r\n\r\n\r\n","description":"","footnote":"\r\n( 1 ) گمان نميكنم مسجد كتيبه‌اى به خط هيروگليف داشته باشد شايد كتيبه به خط كوفى بوده كه نفهميده‌اند چيست . م . ه .\r\n","page_name":" 184 ","page_number":184},
  {"content":"\r\n\r\nدرآمده كه ابدا نميشود آن را بقاياى بناى قديمىاى دانست .\r\nبفاصلهء كمى از مسجد ميدانى واقعست كه ديوار بلند قشنگى در آن مشاهده مىشود . اين ديوار متعلق به باغى است كه در ميان آن بقعهء حسين كاشى كه از مقابر متبركه اسلامى است قرار دارد . اين بنا بامر سلطان فعلى ساخته شده و گاهى تنها براى اداى نماز و فرائض بدانجا ميرود .\r\nزائد برين گرچه ارامنه چيزها مىگويند ولى ابدا آثارى از عيسويت در اين مكان ديده نميشود ، اما ممكنست عده‌اى هم از اين طايفه اينجا بوده باشند چه در تمام خاك ايران پراكنده‌اند ، مانند جهودان كه تمام خاك اروپا را فراگرفته‌اند .\r\n\r\n","description":"","footnote":"","page_name":" 185 ","page_number":185},
  {"content":"\r\n . \r\n","description":"","footnote":"","page_name":" 186 ","page_number":186},
  {"content":"\r\n\r\n\r\nفصل بيست و ششم\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nاز چيزهائى كه عبث در انتظار آن بودم مشاهدهء زندگى با تجمل مشرق زمينى بود ، قسمت خارجى خانه‌ها زينتى زائد بر تزئينات ظاهرى چادر نداشت ، در قسمت داخلى هم جز چند تخته قالى كه عبارت از تمام اثاث البيت بود چيز ديگرى مشاهده نميشد . بزرگان آسيا تمام علائم بزرگى را به لباس خود انحصار داده‌اند . چه شالهاى كشميرى پوشند و شمشير و خنجرى به خود آويزند كه زينت آن نسلا بعد نسل ارث ميرسد ، براى سوارى هم اسب خوبى دارند كه يراق و دهانهء آن طلاست . اين بود تجمل خارجى ايشان . اما در موضوع خدمهء آنان كه حتى در خانهء يك وزير هم ديده مىشود همه داراى البسهء كثيف مندرسى هستند . رويهمرفته كمال مطلوب مردم از نقطهءنظر خودپسندى و خودستائى آنست كه گرانبهاترين اشياء خود را هميشه با خود همراه داشته باشند چه اهالى مشرق‌زمين چشمشان به ظاهر اشخاص است و بر خلاف از تجمل و جاه و جلال و اثاثيه قيمتى اروپا و ظروف نقره و مطلا و كالسكه و تشريفات ما كه بعقيدهء من عظمت حقيقى به آنست به كلى بىخبرند . عقايد و حدسيات ما در موضوع خودپسندى و تجمل آسيا ازين جا ناشى شده كه از خيلى قديم تا حال مشرق زمينيان بسبك امروز زندگانى مىكنند و حال آنكه در آن اعصار اروپائيان در ورطهء جهالت غوطه‌ور بوده‌اند .\r\nخزائن پادشاه ايران را قيمت بىكرانست ولى ابدا از روى سليقه مرتب نشده همچنين عده‌اى از اعيان و رجال ثروت هنگفتى دارند و حال آنكه اكثر مردم در فقر وفاقه امرار حيات ميكنند . يعنى انتظار ديگرى هم نميتوان داشت چه در ايران پول را بمنفعت نميدهند . و سرمايه‌داران از منافع مبادلات تجارتى اساسا اطلاعى ندارند بعلاوه قوانين جاريهء مملكتى و جنبهء حفظ نزاكت مردم اجازه نميدهد كه بانكهاى شخصى تأسيس كنند . نفع پول را ربا دانند و بالنتيجه عادت برين جارى شده كه اغنيا مايه و ذخيره‌اى بدست آورده تا آخر عمر بتدريج از آن خرج كنند و اگر بيش از\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nآنچه حساب كرده‌اند عمر كنند سرمايهء را خورده به فقر و مسكنت افتند .\r\nهمين ترس افتادن بچنين روزى ايرانيان را خسيس بار آورده . كسانى كه دفعة پول زيادى بدست مىآورند جز در موارد ضروريه ممكن نيست چيزى از آن خرج كنند . وزراء حتىالقوه فكر گرد آوردن مالند چه مطمئن نيستند كه تا كى سر كار خواهند بود . پادشاه هم بنوبهء خود ذخاير هنگفت خود را از ترس اينكه مبادا جنگى دربگيرد در خزينه نهاده دست نميزند ، مبادا بموقع پول بدست نياورد چه مانند ممالك اروپا عوايد دولتى مرتب و منظم نيست .\r\nخوشبختانه مملكت روسيه از حيث تمدن خيلى ترقى كرده و تعاليم مذهبى نيز مانع نيست كه هموطنان محتاط و آگاه ما بميل و ارادهء خود زندگانى نكنند .\r\nاگر ايرانيان را چنان كه بعضى از سياحان نقل كرده‌اند پنداريم بايد هرچه يكنفر مهمان بدان دست زند تقديم او كنند ، ولى اينطور نيست و اين تعارفات فقط ادبيست كه نسبت بمهمان ميكنند مثلا وقتى صاحب‌خانه مىگويد خانه‌ام بشما تعلق دارد اين را نبايد حقيقى فرض كرد بلكه مانند تعارفاتى است كه ما هم در آخر مراسلات ملحوظ ميداريم مثلا وقتى مىنويسند چاكر و خدمتگزار حقيقى شما ابدا نويسنده توجهى بتحقير خود يا اطاعت طرف ندارد بلكه كوچكترين خدمت را هم به او نميكند .\r\nفىالجمله ممكنست ايرانيان چيزى را كه شما تعريف كرده‌ايد بشما بدهند ولى اولا بايد چيزى باشد كه بتوانند از آن صرف‌نظر كنند ثانيا شيئى كه دو برابر آن ارزش داشته باشد از شما بخواهند ، چه عادتا كوچكترين خدمت ايشان معوض است مثلا اگر گرفتارى پيدا كرده باشيد كه گل يا ميوه يا بعبارت آخرى سيبى براى شما بفرستند منتظرند كه به وزن آن طلا تقديمشان كنيد ، از كثرت انعام و تعارف دادن ورشكست « 1 »\r\n\r\n\r\n","description":"","footnote":"\r\n( 1 ) اولا تا اروپائى ورشكست نباشد بايران نمىآيد ثانيا چون اين اخلاق و عادات مخصوص اروپائيانست مسيو كوتزبوئه به خوبى از عهدهء تعريف و توصيف جزئيات آن برآمده و الا مدت اقامت ايشان براى شناسائى عادات ايرانيان كافى نبوده . م . ه .\r\n","page_name":" 189 ","page_number":189},
  {"content":"\r\n\r\nميشوند مثلا سفيركبير روزى نبود كه مبلغى انعام ندهد . « 1 »\r\nاعليحضرت پادشاه ايران تا حال روزانه مبلغى باسم پول حمام باروپائيان مقيم دربار خود مرحمت ميفرمودند ، ژنرال يرمولوف اول كسى بود كه از گرفتن آن امتناع كرده گفت ، غير از پادشاه خود از كسى حق اخذ وجه نداريم ، ايرانيان تا مدتى نتوانستند باور كنند كه بين تعارف و حق‌الزحمه تفاوتى در ميان است ، صاحبمنصبان دولت كه پول را بهرچيزى ترجيح ميدهند از بدعتى كه روسيها گذاشته بودند راضى نبودند .\r\nكارها بسرعت در جريان طبيعى خود بود و سفير با اعليحضرت و وزير ملاقاتهاى پياپى داشت . بعلاوه طرف توجه اعليحضرت شده مايل بودند او را در دربار خود نگاه دارند و او را مجبور كردند كه از اعليحضرت امپراطور روسيه درين خصوص تحصيل اجازه كند .\r\nيكى از روزها كه ژنرال بقصر ميرفت منهم ببهانهء كارى با او رفتم ، چادر بزرگى روى سكو براى سفير زده بودند . صدراعظم و اللهيارخان آجودان شاه از سفير در آن پذيرائى كردند . اعليحضرت كه بتخت نشستند آجودان سفير را بحضور برد ، من و صدراعظم زير چادر مانديم . مرا اذن جلوس داد ، درين بين عده‌اى از اكراد جلو چادر نمايان شدند . همه را يكايك طلبيد ، هريك تعظيم غرائى كرده داخل صف شدند .\r\nوزير از اوضاع سواره‌نظام از من سؤال كرد ، گفتم از جهت عملياتى كه از ايشان ديده‌ام قابل تحسينند گفت « شما حق داريد ولى سواران ما مثل مال شما اروپائيان عادت نكرده‌اند كه جمعا بدشمن حمله كنند چه شجاعت و جلادت اشخاص نزد ما مهمتر است در صورتى كه شماها بشجاعت افراد اهميت نميدهيد بلكه معتقديد همه بايد بيك فرمان خود را در تهلكه افكنند » . من نخواستم مخالف حضرت اشرف حرفى زده باشم و ليكن ميل داشتم وسيله‌اى جسته فوائد حملهء منظم افراد را به او ثابت كرده باشم . دوباره گفت « لااقل شما اروپائيان راه تكميل نقائص خود را ميدانيد\r\n\r\n\r\n","description":"","footnote":"\r\n( 1 ) بزرگى البته خرج هم دارد . م . ه .\r\n","page_name":" 190 ","page_number":190},
  {"content":"\r\n\r\nولى تركان دست از شلوار گشاد خود برنميدارند . »\r\nبه چشم ايرانيان هيچ ملتى بدتر از ترك نيست چنان كه اعليحضرت مكرر ميفرمودند « اگر هيچ نيست ترك كه ميتواند باشد » . وزير شرح جنگى را كه ايرانيان با تركان كرده بودند براى من داد ولى خدا ميداند چه زمانى اين جنگ اتفاق افتاده ، ميگفت وقتى در تلاقى فريقين يك عدهء پانصد نفرى سوار ايرانى چند هزار عثمانى را ريزريز كردند .\r\nپس از اختتام سان يكى از سواران شاه سوار بر اسب تربيت‌نشده‌اى ظاهر و بشرح اتى بنمايش مشغول شد : اسبش مانند اسبهاى استلى و فرانكونى منظم نميدويد بلكه بميل خود از هرطرف دويده پرش‌هاى فوق‌العاده‌اى مىكرد ولى سوار بدون اينكه حركات غيرمنظم اسب در او تأثيرى كندگاه خود را بپاى راست و زمانى بپاى چپ از اسب آويخته سر و دستهايش به طرف زمين بود ، فورا در همان حال بر زين برآمده حركات عجيب‌ترى از خود ظاهر ميساخت ، چه هرلحظه ممكن بود افتاده نابود شود . وزير پرسيد اين حركات را دوست داريد يا نه گفتم بدون تعارف تا حال نظير اين منظره را نديده بودم و فرانكنى سن‌پطرزبورگ مسيو شيارمى هم نسبت به اين مرد شاگردى بيش نيست ، وزير گفت اينكه چيزى نيست سوار قابل‌ترى داريم كه متأسفانه فعلا مريض است من باور كردم ، ولى بعد فهميدم كه سوار ديگرى در كار نيست و منحصر به همين بود كه ديده‌ام .\r\nسفير كه از حضور شاه مرخص شد بملاقات پسر ارشد شاه محمد علىميرزا رفت ، او نيز پذيرائى مجللى از ما كرد .\r\nدر ميان افواجى كه دور قصر را احاطه كرده بودند بين دو سرباز نزاع شده كارد رو به يكديگر كشيدند . جزاى چنين خطائى بر طبق قوانين مملكتى اعدام بود ولى اعليحضرت مرتكبين را طلبيد فرمودند « ممنون سفيركبير روسيه باشيد كه نخواستم روز شادمانى را به خون شما بيالايم » . اين عفو و التفات از طرف شخص مستبدى كه براى كوچكترين جرائم مرتكبين را حضورا اعدام يا شكنجه مىكند خيلى پسنديده بود .\r\nصدراعظم تمام سفارتخانه را بشام دعوت كرد . ساعت پنج عصر جمعا به منزل\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nاو رفتيم ، براى ما صندلى تهيه كرده بود ، فورا چاى و غليان براى ما آوردند ، مستخدمين بدون اينكه كارى داشته باشند به عادت مملكت دور ما ايستاده بودند .\r\nبعدا بچادر ديگرى رفتيم كه در ميان آن بجاى ميز غذاخورى سكوئى بسته بودند و بقدرى ظرف روى آن چيده بودند كه مهمانان روبرو يكديگر را نميديدند ، تمام اين سطح را اغذيهء گوناگون و ميوه‌هاى رنگارنگ فراگرفته بود .\r\nدر وسط فاصلهء تنگى را خالى گذاشته بودند كه بدوا علت آن را نفهميدم چيست ولى همين كه هريك بجاى خود قرار گرفتيم نوكرها پريدند روى ميز و بچابكى داخل اين معبر شدند تا غذاهائى كه طرف ميل ماست بما برسانند ، اين سبك پذيرائى سر ميز حقيقة خيلى خنده‌آور و خوددارى از آن نيز غيرممكن بود . خصوصا قضيه‌اى كه روى داد ما را به كلى از رسميت خارج كرد . يكى از مستخدمين پاى خود را سهوا ميان يك قدح دوغ گذاشت ، رفيقش رفت او را بگيرد كه نيفتد خودش افتاد روى ظرف كباب اين منظره همه را بخنده درآورد ، خوشبختانه درين موقع بين\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nسفير و صدراعظم صحبت مضحكى در ميان بود ، ما هم بدون آنكه علت معلوم شود بوفق دلخواه خنديديم .\r\nاين مستخدم نالايق كماكان به خدمت پرداخت و هرقدمى كه برميداشت نقش آن پايش كه بحمام دوغ رفته بود بسفره چاپ ميشد ، مستخدمين علاوه بر اين كار خطرناك مأموريت ديگرى هم داشتند كه عبارت از مگس پراندن بمدد بادبزنهاى بزرگ حصيرى بود .\r\nگرچه سر ميز صدراعظم نشسته بوديم ولى ميوه‌هاى آن از متوسط هم پست‌تر بود منهم به كلى از ميوهء خوب خوردن درين مملكت نااميد شدم .\r\nحضرت اشرف تفقد فرمودند غذايى را كه در بشقاب خود كشيده بودند براى جمعى از مدعوين فرستادند ، اين عمل نهايت احترام اين مملكت است ، اگر بخاطر داشته باشيد كه ايرانيان غذا را بدون كارد و چنگال ميخورند حالت آن اروپائى بدبختى را كه ميزبان مرحمت كرده يك توده برنج جوشيده با سرانگشت خود در ظرف كشيده و براى او فرستاده در مخيله مجسم خواهيد ساخت .\r\nهمين كه از سر ميز برخاستيم با آب دستمان را شستشوى داده براى صرف قهوه و غليان بچادر اول رفتيم ، مهمانى به اين شكل براى ما تمام شد ولى قريب صد نفر خدمه‌اى كه دور چادر ايستاده بودند دفعة به آن توده غذا حمله‌ور شدند .\r\nفرداى آن روز را ناهار مهمان نظام‌الدوله خزانه‌دار كل مملكت و حاكم اصفهان بوديم . اين شخص از متمولين درجه اول مملكت است ، ظروف ميزش طلا بود و شراب اصفهان اعلائى بما داد . شراب شيراز در خود ايران قيمت عجيبى دارد اميد است كه تمام شكم‌پرستان بسهمى از آن برسند .\r\nسفيركبير در ازاى اين ناهار مهمانى مفصلى داد . تمام اعيان و اشراف را دعوت كرد . در اردوى خود چراغان مفصلى كرديم . مدعوين دور ميز قرار گرفتند و خودمان از ايشان پذيرائى كرديم كه فوق‌العاده اسباب مسرت ايشان شده بود ، صدراعظم كه از قضيهء يكى از مستخدمينش آزرده‌خاطر به نظر ميرسيد ازين سبك تمجيد كرده گفت بعدا اين طريقه را من در عمارت طهرانم معمول خواهم داشت ، موزيك مترنم بود و تمام شب سربازان ايرانى ايستاده آن را گوش ميدادند . اعليحضرت نيز از حرم مقدارى ميوه براى سفير فرستاده از او احوال‌پرسى كردند .\r\n\r\n","description":"","footnote":"","page_name":" 193 ","page_number":193},
  {"content":"\r\n . \r\n","description":"","footnote":"","page_name":" 194 ","page_number":194},
  {"content":"\r\n\r\n\r\nفصل بيست و هفتم\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nچند روز بعد اعليحضرت مجلس آتش‌بازىاى براى ما ترتيب دادند ، از ساعت چهار تمام افواج بدور قصر جمع شدند ، توپهاى كوچك را بجاى آنكه بر پشت شتر حمل كنند خود توپچيان آوردند . موزيك ما را هم كه شرحش خدمت اعليحضرت عرض شده بود طلبيدند ، ما كه در خدمت سفير رفتيم موزيك در تالار سلام بود . همه در خارج ايستاديم ، موزيك ما و ايرانيان با آهنگ‌هاى مختلف مترنم و چند پسر بچه برقص مشغول بودند . دو بند بازيرا كه قبلا شرح داده‌ام نمودار شده روى طناب نمايشات عجيبى دادند .\r\nآتش‌بازيها را در محوطهء چهارگوشى حاضر چيده بودند ، در وسط صورت رستم ، دو فيل ، چند هرم ، اشجار ميوه‌دار ، آبشار ، آفتاب‌مهتاب و خمپاره و در چهار گوشهء آن توپهاى كوچكى براى سروصدا نهاده بودند ، در وسط دسته گلى از موشك و فشفشه قرار داشت . اعليحضرت از موزيك ما تعريف و تمجيد زيادى كردند ، سپس بحرم تشريف برده پذيرائى ما را بعهدهء صدراعظم و آجودان خود محول فرمودند .\r\nدم بدم چاى و ميوه و غليان مىآوردند ، موزيك ايرانى مترنم و رقاصها برقص اشتغال داشتند . اين قضايا تا شب طول كشيد ، دفعة دسته‌گل موشك را كه اعلان شروع آتش‌بازى بود آتش زدند و چند تير توپ خالى كردند ، همه مشغول تماشاى آتش‌بازى شديم . ايرانيان از اينكه آتش بازيها را بفاصله آتش ميزدند خرسند نبودند چه ميخواستند يك دفعه آتش بزنند ، قسمت اول آتش بازيها با صداى مهيب توپها در رفت و حقيقة منظرهء قشنگى داشت متأسفانه طولانى نبود . هوا از آتش‌بازيهاى گوناگون مستور و زمين زير پاى لرزان بود . ميليونها آتش‌فشان مصنوعى به آسمان رفته در نهايت قشنگى به زمين ميريخت .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\nفصل بيست و هشتم\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nنقاش سفارتخانه پردهء قشنگى بيادگار اولين شرفيابى ما بحضور اعليحضرت ساخته بود ، من پردهء او را بميرزا عبدالوهاب وزير تقديم داشتم ، او نيز پرده را به اعليحضرت نشان داد ، ايشانهم خواستند پرده‌اى از خودشان ساخته شود ، اين بود كه نقاش ما را بحضور طلبيده دو صورتى را كه بنظرشان خوب آمده بود به او نشان دادند و فرمودند ميخواهم چنين پرده‌اى از من بسازى ، تقصيرى هم نداشتند چه در ساختن شمايلشان خيلى اغراق بخرج داده بودند .\r\nاعليحضرت پادشاه ايران نيز در واقع رفتار خارج از نزاكتى كردند بدين معنى كه بتخت جلوس نموده نقاش را فرمودند « دو صورت مرا به اين شكل بساز كه يكى را نگاهداشته ديگرى را باروپا بفرستم » . نقاش ما اولين كسى بود كه شاه را به اين نزديكى ديده و در حضورش نشسته بود .\r\nاعليحضرت خواستند عمليات سربازان ما را ببينند . پس از نمايش عمليات و لباس ايشان خيلى طرف تمجيدشان واقع گرديد و همه را انعام داده مرخص فرمودند .\r\nيكروز اعليحضرت بعزم شكار سوار شده آجودان خود را فرمودند كه اشياء نفيسه قصر سلطنتى را بما ارائه دهد . پس از صرف شربت و استماع ساز ايرانى بدوا بتماشاى تخت سلطنتى كه از طلا ساخته شده و با حجار كريمهء گرانبها مزين است پرداختيم . فرش و متكاى مرواريددوزى و غليان سلطنتى را كه به الماس مزين شده بر آن نهاده بودند . چهار كارد بما نشان دادند كه دستهء يكى از آنها از يك زمرد يك پارچه ساخته شده بود همچنين دو شمشير و يك كمربند كه از الماس پوشيده شده بود .\r\nيك رشته گردن‌بند مرواريد مشاهده كردم كه از حيث درشتى و غلطانى فوق‌العاده به نظر ميرسيد . گردن‌بندهاى ديگرى هم بود كه اين اهميت را نداشت . سپرى كه قبلا شرح آن گذشت با يك سنجاق الماس و سه دست لباس مزين بالماس و مرواريد در\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nمقابل دو بازوبند كه روى هريك از آنها يك الماس درشت بود ارزشى نداشت .\r\nاندازهء حقيقى آن دو را از شكل صفحهء مقابل ميتوان دانست . « 1 »\r\nيكى از اين دو الماس درياى نور و ديگرى كوه نور نام دارد .\r\nوزن اين دو الماس را مطابق آنچه خزانه‌دار گفت مىنگارم چه شخصا نتوانستم وزن حقيقى آن را بدست آورم ولى درشتى و شكل اين دو الماس مطابق تصوير است « 2 » شكلى كه از اين دو الماس ضميمه شده بيفايده نيست چه تا حال پادشاه ايران خزينهء خود را به هيچ يك از اروپائيان ارائه نداده‌اند بعلاوه اين دو الماس تلالؤ و آب فوق‌العاده‌اى دارد .\r\nپس از مشاهدهء اين تمول بىكران قدرى بكارها و مشيات الهى دقيق شدم كه چقدر خانواده‌ها از تقسيم اين ذخاير و خزائن موجوده در اين اطاق كوچك ممكن بود خوشبخت شوند ولى فعلا تمام در دست كسى است كه براى او هيچ مصرفى ندارد . ميگويند اين الماس‌ها در مغولستان ( هندوستان ) بوده و بعدا نادرشاه آن دو را در دهلى يافته ، همچنانكه تخت سلاطين مغول را هم از همان شهر بايران آورده است .\r\nاين تخت به شكل طاووسى ساخته شده كه روى صفهء طلائى نشسته و سه پله براى آن ساخته‌اند . اين تخت و بسيارى از نفايس ديگر در طهران است ، در كار آن ظرافتى ديده نميشود و نقش و نگار آن منحصر به مقدار زيادى گلهاى كوچك ميناست .\r\nآجودان كه اين نفايس را بما ارائه داد دو صورت شاه را كه به بزرگى طبيعت\r\n\r\n\r\n","description":"","footnote":"\r\n( 1 ) اين شكل كه اهميت زيادى نداشت از اين ترجمه حذف شد . م . ه .\r\n( 2 ) مسيو موريس دو كوتزبوئه وزن اين دو گوهر گران‌قيمت را با درم كه هريك 72 گرن و از اوزان دواخانه‌ايست معين كرده ولى من از قرار هر 4 گرن يك قيراط تعيين كرده‌ام كه تنها طريقهء تخمين وزن الماس است .\r\nدرياى نور 14 درم ( 259 قيراط ) و كوه نور 9 درم و 20 گرن ( 164 قيراط و 2 گرن . ) الماس مشهور مغولستان كه تاورنيه مىگويد پس از تحصيل اجازه وزن كرده و شكلش با كوه نور و درياى نور متفاوت است 279 قيراط و 16 / 9 وزن دارد بعلاوه تاورنيه مىگويد همين الماس قبل از تراش 793 قيراط وزن داشته .\r\n","page_name":" 199 ","page_number":199},
  {"content":"\r\n\r\nساخته شده بنام اعليحضرت بسفيركبير داد . در يكى شاه بر تخت سلطنتى و در ديگرى چهارزانو بر فرش اعلائى قرار داشت ، از حيث نقاشى بد نبود و رنگهاى شفافى در آن دو به كار برده بودند ، ولى بقدرى دقيق كشيده شده بود كه از رعايت كوچكترين نكات غفلت نشده بود و از اين جهت نقاشان آسيا مقام بلندى را حائزند .\r\nدر صنعت نقاشى ايرانيان باندازهء چينيان ترقى نكرده‌اند ولى هردو ملت رنگ‌آميزى متضاد را دوست ميدارند . البته نظرم بنقاشان كانتن نيست چه ايشان براى جلب سرمايهء اروپائى برقابت نقاشان اروپا شاهكارهاى قابل‌تحسين ميسازند .\r\nخصوصا در كانتن صورت مادام ركاميه را ديدم كه در نهايت ظرافت و قشنگى روى شيشه ساخته بودند ، در اين شهر معظم تجارتى از اينكه هرسفارش بموقع و مطابق سليقهء اروپائى حاضر شود چيزى فروگذار نميشود . در ميان ساير اشياء ظريفهء قشنگ صفحه‌هاى كوچكى از صدف مرواريد ديدم كه براى بازى ساخته بودند . « 1 »\r\nدر ايران نسبت بتصاوير اعيان و رجال همان احتراماتى را قائلند كه نسبت به شخص ايشان مرعى ميدارند ، خصوصا در مورد تمثال شاه . ژنرال هم كه صورت - هاى مرحمتى را با طمطراق تمام ميبرد بزرگ و كوچك از احترام و تواضع خود - دارى نميكردند .\r\n\r\n\r\n","description":"","footnote":"\r\n( 1 ) مقصود ژتون است .\r\n","page_name":" 200 ","page_number":200},
  {"content":"\r\n\r\n\r\nفصل بيست و نهم\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nسفيركبير تمام كارهاى خود را به خوبى و جلدى انجام داد و بايد گفت كه اين موفقيت در نتيجهء مساعى شخص ايشان بوده است . مورخهء 27 اوت عهدنامهء وداديهء بين دولتين ايران و روسيه امضاء شد و بعدازظهر همان روز براى شرفيابى و اجازهء مرخصى تعيين شده بود .\r\nاز اين مملكت كسى را نميگذارند تعارف نگرفته برود ، اعليحضرت پادشاه ايران معمولا بكليهء سفراء و اشخاص مهمه‌اى كه شرفياب ميشوند از صندوقخانهء سلطنتى لباسى بعنوان تن‌پوش همايونى مرحمت ميكنند و رسم اينست كه گيرنده لباس را در آخرين جلسهء شرفيابى در بر كرده شرفياب شود . « 1 »\r\nتا به حال سفراى خارجه مجبورا اين تشريفات را مجرى ميداشتند « 2 » ولى ژنرال رسما اظهار داشت كه يك نفر روسى از پوشيدن لباسى روى لباس رسمى خويش پادشاه خود را تحقير مىكند ، اعليحضرت هم اين عذر را موجه دانسته باحترام ما اين اولين يا آخرين مخالفت با رسوم مملكتى را قبول كردند و بجاى لباس بارسال پارچهء نبريدهء آن قناعت كردند .\r\nساعت يازده صبح جمعا براى اخذ خلاع شاهانه بتالار سلام حاضر شديم .\r\nعطايا عبارت از قطعات پارچه‌اى بود كه با تشريفات مفصلى از جانب قصر مىآوردند .\r\nحاملين با سينىهاى نقاشىشده و روپوش‌هاى سفيد در راه و عده‌اى از اعيان و رجال از جلو و عقب ايشان در راه بودند .\r\nاهالى عموما در مقابل آنچه از طرف پادشاه مرحمت شود به خاك افتاده فخر\r\n\r\n\r\n","description":"","footnote":"\r\n( 1 ) لباسى را كه سلطان ايران باعيان و رجال دربار خود مىبخشيد به شكل جامهء اطاقى است از زرى كه بايد در مقابل آن زمين را بوسه داد .\r\n( 2 ) اول دفعه ژنرال گاردان سفير فرانسه از پوشيدن اين لباس معذرت خواست و بعدا ژنرال يرمولوف براى مخالفت با رسوم قديمه اين عمل را تقليد كرد .\r\n","page_name":" 202 ","page_number":202},
  {"content":"\r\n\r\nو مباهات كنند . جمعى از بين ما هم براى گرفتن اين عطايا تا نيمهء راه رفتند ، سينى - ها را خدمه روى قالى نهادند .\r\nيكى از رجال سفير را گفت كه اعليحضرت اين خلاع را بعنوان يادگار و اظهار رضايت به اعضاى سفارت مرحمت ميفرمايند ، روى هرسينى كاغذى بود كه مايحتوى و نام صاحب آن را بر آن نوشته بودند . بسفيركبير نشان درجهء اول و به ديگران نشانهاى درجهء دوم و سوم مرحمت شد .\r\nاما مرحمتىها چيز فوق‌العاده‌اى نبود يعنى باستثناى دو نفر مستشاران سفارت - خانه كه قدرى بهتر با ايشان رفتار شده بود بهر يك از ما يك طاقه‌شال و دو قواره زرى بيش ندادند كه شال بعضى هم سوراخ و رفو شده بود . خوب بود پادشاه ايران ميدانست كه نوكرانش تا چه حد مكار و دغلند كه يك شال از چهار پنج دست ميگذرد تا نصيب سعادتمندى شود كه آن را بيادگار نگاه دارد .\r\nساعت پنج بعدازظهر با نشانهاى مرحمتى به همان ترتيب روز نخستين در تالار سلام شرفياب شديم . تشريفات همان بود كه قبلا ذكر شد . اعليحضرت در كمال مهربانى ما را مورد الطاف شاهانهء خود قرار داده از رفتار ما اظهار خرسندى فرمودند ضمنا اظهار داشتند كه تا حال نسبت بروسيها عقايد ديگرى داشتم ولى همسايگان عزيز خود را بد شناخته بوديم .\r\nسفير در جواب عرض كرد كسى در ميان ما نيست كه بمحامد صفات ذات اقدس شهريارى آگاه نباشد . لطف و مرحمتى كه اعليحضرت همايونى دربارهء فرستادگان امپراطور روسيه ابراز فرمودند الىالابد در ضمير ما خواهد ماند .\r\nاعليحضرت فرمودند : « اميد است كه دوستى ما علىالدوام پايدار بماند شما تنها كسانى هستيد كه قلب مرا مجذوب ساخته‌ايد ولى شما را من از اين مسافرت بايد هماندرجه خشنود بينم كه خطسيرتان از حيث بعد و زحمت اجازه ميدهد و قلبا آرزومندم كه دوست عظيم‌الشأنم امپراطور روسيه پاداشى متناسب با انجام اين خدمت بشما مرحمت كنند . » بعد رو بژنرال كرده فرمودند « تو پسند خاطر ما شدى ، ميخواهم مأموريتى به تو دهم و آن اينست كه از سن‌پطرزبورگ يك جفت چلچراغ\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nبلورتراش براى من ارسال دارى . »\r\nسپس اعليحضرت نامه‌اى براى امپراطور روسيه بدست خود بژنرال دادند .\r\nشاه خيلى متأثر به نظر مىآمد ، ژنرال هم توجه اعليحضرت را به خود معطوف ساخته بود . مكرر بصدراعظم فرمودند كه سفير به نظر ما آدم حساسى است .\r\nلحظه‌اى چند بسكوت گذشت مثل اين بود كه شاه خود را براى امرى حاضر مىكند بعد فرمودند : « حقيقت اينست كه دلم ياراى خداحافظى با شما را ندارد . » باداى اين كلمات سفير برخاسته باجراى مراسم مرخصى پرداخت و شاه چندين دفعه فرمودند : خوش‌گلدون ! خوش‌گلدون ! و بقدرى اين كلمات را تكرار فرمودند تا رسيديم به همان قاپوچى چماق نقره .\r\nآجودان‌باشى نزد سفير آمده گفت رسم اينست كه در موقع مرخصى تمنائى از حضور اعليحضرت كنند . ژنرال هم اعطاى لقب‌خانى را به ناصر علىبيك و محمد علىبيك تمنى كرد . اعليحضرت با كمال متانت فرمودند : « گرچه براى اين مأمورين چنين امتيازى قائل نبودم ولى تقاضاى سفيركبير روسيه را هم رد نميكنم . »\r\nفردا صبح هردو نفر مأمور با نشان منصب جديد بملاقات سفير آمده اظهار تشكر كردند . ناصر علىبيك حقا بمناسبت خدماتى كه انجام داده بود لياقت اين لقب را داشت و محمدعلىبيك نيز قبلا در سن‌پطرزبورگ مورد الطاف امپراطور الكساندر شده بود .\r\nدر خصوص پادشاه ايران چيزى كه بعقيدهء من ميرسد اينست كه جالب‌ترين و موقرترين افراد ملت خويش است . پس از اين ملاقات ديگر تعجب نمىكنم كه چگونه با اين همه انقلابات كه در سراسر مملكت نائرهء آن اشتغال دارد بيست سال است كه بر سرير سلطنت استوار است .\r\nسپس تصديقى باسم فرمان بما دادند كه از طرف شخص شاه بنام مصونيت اشخاص از تعرضات ديگران صادر مىشود .\r\nقارئين محترم البته ملاقات مرا با ميرزا عبدالوهاب وزير در موضوع علم نجوم بخاطر دارند كه از من تقاضا كرد دفترى در خصوص كواكب در دو قسمت براى\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nاو تهيه كنم . اين وزير شخصى است كه زمام امور خطيرهء مملكت در كف كفايت اوست ، فرامين ما را هم او نوشت ، طرز انشاء تمام اين فرامين باستثناى فرمان سفيركبير يكسان بود و در متن آن اظهار معلومات نجومى و رياضى كرده بود .\r\nاينك ترجمهء آن ذيلا درج مىشود كه قارئين محترم در سلاست آن غور كنند . « 1 »\r\n- هو اللّه تعالى شانه العزيز - اينجا محل مهريست كه اين عبارت :\r\n( بعون اللّه تعالى )\r\n گرفت خاتم شاهى بقدرت ازلى * قرار در كف شاه زمانه فتحعلى \r\nبر آن منقوش و متعلق به زمان فتحعليشاه است .\r\nحكم جهانمطاع ظل اللهى آنكه .\r\nاز آن زمان كه معمار عالم بارادهء ملكوتى خود بنيان و اساس اين ملك را مستقر ساخت ، و حدود آن را بوجه اتم و اكملى بر نقشهء مشيات خويش محدود نمود ، ستونى چند در فضاى لايتناهى براى استوارى آن برقرار كرد ، و سعادت ابدى ما را محدود و بر مبانى استوارى تثبيت كرد كه فروغ تجلى خود را در آن ظاهر سازد .\r\nارادهء راسخ و ميل ملوكانهء ما فعلا برآنست كه براى تأمين ترقى و تعالى مملكت عقد اتحاد و يگانگى را با ساير ممالك منعقد سازيم ، اين نيت ملوكانهء ما ابدالدهر مشعشع باد .\r\nدرين اوان سعادت‌نشان كه دولت بهيهء روسيه در خيال انعقاد روابط صميمانه و مناسبات دوستانه با دولت ابد مدت است و قران كوكب اقبال دولتين در اسعد\r\n\r\n\r\n","description":"","footnote":"\r\n( 1 ) قارئين محترم مىدانند كه اصل اين فرمان را مرحوم ميرزا عبدالوهاب ملقب به معتمدالدوله و متخلص بنشاط انشاء كرده و سه مرتبه بالسنهء روسى و آلمانى و فرانسه ترجمه شده و جاى شك و ترديد نيست كه مترجمين هريك بنوبهء خود تحريفاتى در آن كرده‌اند مع - الوصف نبايد منتظر بود كه ترجمهء فارسى آن سليس و محكم باشد علىاىحال در تطابق جمل جهدوافى به عمل آمده حالا اگر بفرمان اصلى شباهتى نداشته باشد البته مترجم را معذور خواهند داشت چنان كه گفته‌اند العذر عند كرام الناس مقبول . م . ه .\r\n","page_name":" 205 ","page_number":205},
  {"content":"\r\n\r\nصور فلكى « 1 » صلاح اين ائتلاف را حاكيست ، ارادهء سنيهء اعليحضرت ما از صميم قلب برآنست كه مركسانيرا كه در تحت لواى اين دولت بنفع دو مملكت گامى برداشته و خدمتى بسزا كرده‌اند قرين افتخار و مباهات ساخته باعطاى امتيازات شاهانهء خود سرافرازش فرمائيم .\r\nبجهات فوق‌الاشعار و بيادگار انعقاد عهدنامه‌اى كه بسعى عاليجناب ، زبدة - الاقران و قدوة الازكياء و الشجعان ، معتمد السلطان ، ايلچى امپراطور الكساندر و صاحب مناصب و امتيازات عاليه ، پيشواى قشون ظفر نمون ليوتنان ژنرال يرمولوف فرماندهء عالى مرتبت و سفير دولت فخيمهء روسيه كه در عقل و كياست چون مشترى و در فهم و فراست مانند عطارد است انجام پذيرفت مقرر فرموديم كه هريك از من تبع او را بنشان دولت ابد مدت قرين افتخار سازند . « 2 »\r\nاز اين جمع ممدوح مكرم ، فضيلت و عقيدت شعار كوتزبوئه سلطان قسمت مهندسى كه گامى از صراط وظائف خود بيرون ننهاده و هرگز در خدمت دولتين ايران و روسيه سر انقياد از زمين اطاعت برنداشته و در تحكيم روابط دولتين آنى از جادهء سعى و عمل منفك نشده فىالجمله محامد صفاتش بسيار است و علوم و صنايعش بىشمار ، فكرش محيط بر جهانست و كوكب صدق و صفايش در اعلا مدارج آسمان .\r\nبدين لحاظ يك قطعه نشان شير و خورشيد الماس به او مرحمت فرموديم كه زيب پيكر خود نموده در آتيه نيز از هيچگونه خدمت در تشييد روابط صميمانه و تحكيم مناسبات دوستانهء بين دولتين فروگذار نكند .\r\nمقرر آنكه مستوفيان عظام شرح اين منشور قضا دستور را ثبت و ضبط نموده در عهده شناسند . سنهء 1232 هجرى ماه شوال المكرم .\r\nامضاء ميرزا شفيع صدراعظم - عبد الوهاب - فريدون - محمدحسين - محمد زكى - زين‌العابدين - اسداللّه - موسى - نظام‌الدوله - معصوم .\r\n\r\n\r\n","description":"","footnote":"\r\n( 1 ) اين اشاره بتقارن برج عقرب و جرم مشترى است كه بوزير عرض كرده بودم .\r\n( 2 ) نشان شير و خورشيد نشانيست كه حمايل درجهء اول آن آتشى رنگ بوده و مانند حمايل‌هاى اروپا بدوش مىافكنند .\r\n","page_name":" 206 ","page_number":206},
  {"content":"\r\n\r\nترجمه شده از فارسى بروسى توسط شواليه نگرى مستشار سفارت . « 1 »\r\n\r\n\r\n","description":"","footnote":"\r\n( 1 ) مسيو موريس دو كوتزبوئه كسى كه اصل فرمان را به زبان روسى ترجمه كرده معرفى مىكند كه ممكن بوده در ترجمهء آن‌همه نوع تحريف كرده باشد و در ترجمهء آلمانى هم البته همان تغييرات عينا مندرج است من نيز از ترجمهء فرانسهء خود معذرت ميخواهم و اگر ترجمهء اين فرمان بجهاتى مفيد نبود از درج آن صرف‌نظر ميكردم چه انسان تعجب مىكند كه در يك فرمان رسمى كه از طرف پيروان على صادر شده يك نفر سفير را بعطارد و مشترى تشبيه كنند .\r\n","page_name":" 207 ","page_number":207},
  {"content":"\r\n . \r\n","description":"","footnote":"","page_name":" 208 ","page_number":208},
  {"content":"\r\n\r\n\r\nفصل سىام\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nآخرين روز اقامت ما در سلطانيه بديد و بازديد سفير و وزراء برگذار شد .\r\nهمه از حركت سفير مانند اعليحضرت اظهار تألم و تأثر كرده مىگفتند عزيمت سفيركبير در عموم مؤثر خواهد شد . صدراعظم ميگفت از مفارقت سفير خواهد گريست . حقيقت اين است كه چون صدراعظم كه متمولترين اعيان ايرانست به حكم شاه در تمام مدت اقامت ما در سلطانيه مأمور پرداخت كليهء مخارج ما بود ، بايد قاعدتا از مفارقت چنين مهمان پرخرجى نهايت رضايت را داشته باشد . « 1 »\r\nهروقت تمول بيكران يكى از بندگان در نظر اعليحضرت زائد بر عوايد مشروع وى جلوه كند براى ربودن مازاد آن يا بروز نيستى انداختن او طريقهء خاصى را اعمال ميكنند . يعنى لازم نيست كه او را مجبور بتأديهء مخارج سفارتخانه‌اى كنند بلكه كافيست اعليحضرت روزى يك ظرف از سفرهء خود غذا جهة او ارسال فرمايند ، در اين صورت شخص متمول مجبور مىشود در مقابل اين لطف و تفقد لااقل روزى هزار اشرفى بناظر دربار تقديم دارد و چند هفته كه اين امتياز و التفات طولانى شود براى ورشكستى او كافيست و اگر اين طريقه را شاه براى نيل به مقصود خود كافى نداند خود را بخانهء آن بىنوا دعوت مىكند در اين صورت‌حساب او پاك است .\r\nدر تمام مدت اقامت ما در سلطانيه هوا بيك نهج باقى بود . باد شديدى از صبح تا شب ميوزيد و شبها خيلى سرد ميشد بطوريكه ميزان الحراره هيچوقت از نيم درجه بالا نمىآمد و اغلب صفر نشان ميداد ولى روز تا 19 درجه بالاى صفر ميرفت .\r\nبعدازظهر 14 اوت تگرگ زيادى آمد كه هردانهء آن ببزرگى يك گردو بود .\r\nاگرچه بيش از يكربع طول نكشيد ولى تمام چشم‌انداز را پوشانيد . اين وضعيات و سرماى شبها در عرض 26 درجه ثابت ميكنند كه ارتفاع سلطانيه از سطح دريا\r\n\r\n\r\n","description":"","footnote":"\r\n( 1 ) چنين اشتهار دارد كه فتحعليشاه سى هزار تومان قرض مرحوم ميرزا شفيع صدراعظم را پرداخته است مع‌الوصف چطور ممكن بوده مخارج سفارتخانه را بعهدهء او واگذارد . م . ه .\r\n","page_name":" 210 ","page_number":210},
  {"content":"\r\n\r\nخيلى است .\r\nزمستان اينجا بايد خيلى سخت باشد و تفاوت هواى اينجا با سامان ارخى كه شمالىتر ازين نقطه و سه چهار فرسخ فاصله داشت خيلى زياد است .\r\nجانوران گزندهء اين نقطه خيلى خطرناك نيستند ، دو نفر از همراهان را كه عقرب گزيد با يك امپول اثر آن خنثى شد .\r\nيكنفر از موزيكانچىهاى ما اينجا سكته كرد و اين چهارمين كس است كه در اين سفر از ما فوت كرده .\r\nهواى سلطانيه بايد خيلى سالم باشد چه در اين مدت از ما كسى تب نكرد و اگر جزئى نقاهتى هم حس مىكرديم به زودى مرتفع ميشد . خلاصه اينكه شكايتى در اين مدت نداشتيم مگر از گرد و غبار كه تا زير چادرها آمده و پناهى در مقابل آن نداشتيم .\r\nروز 29 اوت اعضاى سفارتخانه از سلطانيه حركت كرده غروب بزنجان رسيديم . براى اجراى مراسم عيد امپراطور خودمان سفير روز سىام را در زنجان ماند . مردم محل بهواى چراغان و موزيك دور ما جمع شدند و مثل اينكه با هم سابقه مودت داشته باشيم در جشن ما شركت كردند و ميدانستند كه اعليحضرت از ما پذيرائى شايانى كرده‌اند و عهدنامه‌اى هم مبنى بر دوستى دولتين به امضاء رسيده است .\r\nنهم سپتامبر وارد تبريز شديم . حاكم نظامى و انگليسها باستقبال ما آمدند .\r\nمسيو ويتلوك و كامپ بل هم تازه از سلطانيه رسيده برفقاى خود ملحق شده بودند .\r\nقبل از گذشتن از كوه‌ها وسائلى لازم بود كه تهيه آنها يازده روز ما را در تبريز معطل كرد .\r\nچون انگليسها تمام وسائل زندگانى اروپائى را براى خود فراهم ساخته بودند ما هم كه اين مدت با ايشان بوديم اغلب فراموش مىكرديم كه در ايران هستيم .\r\nمسيو كامپ‌بل اظهار داشت كه هيچوقت سفارتى كه اعضايى بدين خوبى و جاذبى داشته باشد نديده است ما هم بدون تعارف جواب داديم كه هيچوقت انگليسى به\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nدلچسپى و خونگرمى انگليسهاى تبريز نديده‌ايم شايد هم دورى از وطن سبب شده بود كه طرفين از ملاقات يكديگر خوشوقت بوديم .\r\nپانزدهم سپتامبر با مشاركت انگليسها بمناسبت تاجگذارى امپراطور الكساندر جشن گرفتيم . شاهزادهء عباس ميرزا هم لطفا امر بآتش‌بازى كردند .\r\nروزى كه براى عزيمت ما معين شده بود شاهزادهء عباس ميرزا براى هريك از ما يك طاقه‌شال كشميرى ارسال فرمودند بعلاوه يك حلقه انگشتر گرانبها از انگشت خود بيرون آورده به كلنل يرمولوف برادرزادهء سفيركبير مرحمت فرمودند .\r\nژنرال خواست يك جيقهء الماس و يكدست ظرف چينى كه براى حضرت وليعهد ارسال شده بود تقديم حضرت معظم‌له دارد شاهزاده بيك تفنگ و يك قداره از آن هدايا اكتفا كرده فرمودند چيزى كه به كار سربازى بيايد همين است و بس ، باقى اين اشياء نفيسه درخور سلطانيست .\r\nروز بيستم سپتامبر از تبريز خارج شديم . براى مسافرت هوائى بهتر ازين نميشد . حرارت به اندازه و آسمان كاملا صاف بود .\r\nروزى كه از مرند گذشتيم خبر شوم مرگ ژنرال‌كوتوزوف كه در غياب ژنرال يرمولوف فرماندهى قشون گروزينى را داشت بما رسيد . كسانى كه اين ژنرال را مىشناختند از دل و جان فريفتهء اخلاق و محاسن او بودند و در حقيقت لياقت اشك - هائى كه درين واقعه ريخته شده داشت ، از فقدان وى سفيركبير دوست صميمى خود و دولت روسيه يك ژنرال كارآزموده‌اى را گم كرد . امپراطور نيز از عيال و اطفال وى كاملا مراقبت و مواظبت نموده است .\r\nبيست و چهارم سپتامبر از رود ارس گذشتيم . اگرچه راه اصلى نخجوان از ساحل همين رودخانه مىگذرد ولى عده‌اى از همراهان براى تماشاى خرابه‌هاى شهر قديمى جلفا راه ديگرى را ترجيح دادند ولى ايرانيان هيچ ملتفت نشدند كه ما از ديگران جدا شده‌ايم .\r\nچيزى كه از شهر جلفا باقى مانده بود يك پل سنگى ، يك برج محقر و يك قبرستان خيلى وسيع بود . در اين نواحى رودخانهء ارس به شكل قشنگى مارپيچى از\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nميان دو كوه خاكسترى رنگ و خرابه‌هاى زياد مىگذرد و عده‌اى از ارامنه در ميان اين خانه‌ها دهكدهء محقرى تشكيل داده‌اند .\r\nاهالى اين ده پذيرائى صميمانه‌اى از ما كردند چه از طرفى كمتر بملاقات عيسويان موفق ميشدند و از طرفى شكايت بسيار از تعديات حكومت داشتند و اظهار مىكردند كه در تمام طول اين رودخانه غير از ما كشيشانى هستند كه مثل ما انتظار ايام آزادى خود را دارند ! !\r\nچون انحراف ما از جادهء اصلى زياد نبود مصمم شديم برگشته از كنار ارس به نخجوان رويم كه از آنجا هم جاده مسطح و خوب ميشد . سواحل رودخانه نيز داراى مرتفعاتى است كه متدرجا بقدرى بلند مىشود كه مسافرين را در پناه خود از حرارت آفتاب محفوظ ميدارد . ما گمان كرديم كه در دارىيلا يعنى قفقازيه ميباشيم .\r\nدر نيمهء راه بقريهء محقرى رسيديم ولى درشتى آب مانع از آن شد كه از جلو آن را مشاهده نمائيم . سكنهء آن از دور تعارف زيادى بما كردند ولى از اينكه دعوتشان را اجابت نكرديم قدرى مكدر به نظر آمدند .\r\nسورچيان ميگفتند كه در عقب كوه مرتفع نوك تيزى ديرى وجود دارد كه رفتن بدان بىبلد دشوار است آن هم بايد رونده عادت بكوه نوردى داشته باشد . نواحى اطراف رودخانه بتدريج بدتر ميشد ، اغلب مجبور بوديم از اسب پياده شده از گودالهاى عميقى كه در ميان صخره‌ها توليد شده بود بگذريم . همين كه از بستر رود - خانه منحرف شديم دفعة چشممان بدير قشنگى افتاد كه قريهء كوچكى در جوار آن واقع بود .\r\nسكنهء آن بدوا ما را ايرانى پنداشته رو بفرار نهادند ولى همين كه فهميدند اروپائى هستيم برگشته بملاقات ما آمدند . در جلو ايشان راهبى بود كه با چشمان اشكبار از ما پذيرائى كرد . در حالى كه ناقوس كليسا در جو طنين‌انداز بود ما را جمعا بكليسا بردند ، پير و جوان از شوق و شعف گريه ميكردند !\r\nپس از انجام مراسم مذهبى ما را بچمن‌زارى بردند و هريك از ساكنين قريه بهترين ماحضر خود را برقابت ديگران براى ما آوردند . كشيشان نيز مانند\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nساير راهبان ارامنه گواراترين شرابها را بما دادند سپس با كمال تأسف ميزبانان مهربان خود را وداع گفته رفتيم .\r\nتا وقتى كه بكوه مشرف به نخجوان رسيديم همچنان بما متوجه بودند تا از نظر غايب شديم . اينجا قلعهء كوچك باساراباس را رفته پيدا كرديم . سپس صومعهء ارامنه را هم تماشا كرده با خاطرى خرسند باردوى سفارتخانه مراجعت نموديم .\r\nارامنهء سابق‌الذكر كه در ميان صخره‌هاى سواحل ارس زندگانى مىكنند ممرمعيشتشان منحصر بصيد ماهى و گله‌داريست . گاوها بر فراز مرتفعاتى مشاهده ميشدند كه هرگز نميشد باور كرد انسانهم كه سبكتر از اين حيوان چهارپاست بتواند از آن بالا رود .\r\nوضعيت توده‌هاى سنگى كه در اين مكان بستر رودخانه را تشكيل داده و در طرفين ساحل صاف و هموار شده خيلى جالب توجه است .\r\nبيست و نهم سپتامبر وارد ايروان شده در باغهاى حكمران محل يا سردار كه در كنار رود ارس واقعست اردو زديم . خود سردار در تبريز بود . در ميان ساير اشجار درختان ميوه‌دار بسيارى بود كه قدرى چيده در كنار حوض صرف نموديم .\r\nخانهء مسكونى سردار در ساحل ديگر رودخانه روبروى اردوى ما واقع شده بود .\r\nاز مشاهدهء پنجاه شصت زن كه براى ديدن ما پشت پنجره‌ها آمده بودند خيلى متعجب شده بوديم . البته در چنين موقعى همه حدس ميزدند كه چنين منظرهء قشنگى را كه در مشرق‌زمين كمتر ديده مىشود همه با دوربين مشاهده كرده‌ايم . تقريبا تمام زنان خوشگل بودند . چند نفر از آنان از حيث قشنگى لباس و تجمل بر ديگران مزيت داشتند . متأسفانه اين منظره دوامى نداشت چه خواجهء بىانصافى نزد ما آمده در كمال ادب خواهش كرد كه با دوربين حرم ارباب او را تماشا نكنيم . چون كسى بتمناى او وقعى نگذاشت او هم چماقى برداشته زنان را به زور از جلو پنجره ها رد كرد . همه اطاعت كردند جز يك نفر كه گويا سوگلى سردار بود بانضمام چماق را از دست خواجه گرفته دو سه ضربت سخت بكلهء او فرود آورد و چماق را از دريچه به زير انداخت ، يكربع ديگر هم جلو پنجره ايستاده بعد بميل خود پنجره\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nرا بست و رفت .\r\nدوم اكتبر بسرحد روسيه رسيديم . قبلا يكدسته قزاق و يك فوج سرباز با يك عرادهء توپ انتظار ورود ما را داشتند . سورچيان ايرانى را سفيركبير انعام و اكرام كرده مرخص نمود . تنها كسى كه با ما ماند ناصر عليخان بود كه با سفير خيلى بستگى داشت و سفير هم به او خيلى محبت ميكرد و مقدار زيادى با ما همراه بود .\r\nسفير نميخواست از او جدا شود ، بالاخره با تأثر زياد با ما وداع كرد . سفير قوطى سيگار برليانى بانضمام رضايت‌نامه‌اى از طرف عموم اعضاى سفارت به او داد .\r\nدهم اكتبر وارد تفليس شديم . درست سال قبل چنين روزى را در تفليس گذرانده بوديم .\r\nاينجا بنام تمام همراهان بايد از حسن‌رفتار و اخلاق ژنرال تشكرات قلبى خود را تقديم او دارم كه در سخت‌ترين مواقع مانند برادرى بما كمك مىكرد و همين صفاى قلب او بود كه مادام العمر قلوب ما را مجذوب خود ساخت . بالاخره از درك لذائذى كه در خدمت ايشان داشتيم با ترك ايشان در تفليس كه مقر حكومتشان است محروم شديم .\r\nپايان\r\n\r\n","description":"","footnote":"","page_name":" 215 ","page_number":215},
  {"content":"\r\n . \r\n","description":"","footnote":"","page_name":" 216 ","page_number":216},
  {"content":"\r\n\r\n\r\nاعلام\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nا آذربايجان 140\r\nآرارات ( قله ) 59 ، 63 ، 75 ، 82 ، 83 ، 85 ، 94 ، 95\r\nآرارات ساداش ( پسر قله ) 83\r\nآرپاچاى ( رودخانه ) 57 ، 58\r\nآسيا 61 ، 110 ، 122 ، 157 ، 188 ، 200\r\nآغا محمدخان 167\r\nآلمان 39 ، 52 ، 131\r\nآنانور ( محل ) 30\r\nآندوس ( رودخانه ) 168\r\nآوانلو 136\r\nالف اجىچاى ( رودخانه ) 98\r\nاراگاه ( رودخانه ) 29 ، 30\r\nاربلينانوف ( پرنس ) 46\r\nارتاگزات ( شهر ) 93\r\nاردبيل 98\r\nاردشير ( ساسانى ) 132 ، 140\r\nارس ( رود ) 52 ، 59 ، 82 ، 83 ، 85 ، 88 ، 93 ، 94 ، 212 ، 213 ، 214 ،\r\nارمنستان 49 ، 57 ، 82 ، 93 ، 94\r\nارميتاژ ( قصر ) 164\r\nاروپا 41 ، 61 ، 108 ، 111 ، 117 ، 230 ، 153 ، 157 ، 158 ، 177 ، 198 ، 200\r\nاروكيلوانك ( صومعه ) 83\r\nاستاراپول ( شهر ) 13 ، 15\r\nاسپينگ‌چاى ( جويبار ) 122\r\nاسترابون 93\r\nاسكران ( قريه ) 52\r\nاسكندر مقدونى 124 ، 132\r\nاسماعيل اول ، شاه 98\r\nاسوزوف ، ماژور 15\r\nاشتال ، ژنرال 32 ، 46 ، 47\r\nاشسبژوك ( كوه ) 48 ، 49\r\nاشكوريى ( پل ) 48\r\nاصفهان 94 - 117 ، 143 ، 193\r\nافرائيم 60\r\nالبرز ( قله ) 13 ، 15 ، 23\r\nالژه ( رود ) 47\r\nالكساندر امپراطور 11 ، 28 ، 34 ، 65 ، 108 ، 150 ، 182 ، 204 ، 206 ، 212\r\nاللهيارخان 173 ، 190\r\nاليزابت ( قلعه ) 21\r\nاماملى ( محل ) 53\r\nامير ( شهر ) 47\r\nانا ( شهر ) 57\r\nانگلستان 105 ، 131\r\nاوابلى ( شهر ) 47\r\nاوجان ( قريه ) 116 ، 126 ، 128\r\nاورلوف ، كنتس 103 ، 117\r\nاورنت ( شط ) 122\r\nاوژن ، پرنس 51\r\nايچ ميازين ( كليسا ) 60 ، 64 ، 85 ، 93\r\nايران 10 ، 11 ، 34 ، 35 ، 51 ، 52 ، 56 ، 57 ، 58 59 ، 65 ، 70 ، 71 ، 74 ، 78 ، 88 ، 99 ، 100 104 ، 105 ، 112 ، 117 ، 121 ، 125 ، 131 ، 150 ، 72 ، 176 ، 183 ، 185 ، 188 ، 200 ، 202 ، 203\r\nايروان ( شهر ) 143 ، 214\r\nايروان ( درياچه ) 82\r\nايوانف ، كلنل 10\r\nب بارجالى ين ( ملل ) 47\r\nبارى ( قريه ) 144\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nبارساراباس ( قلعه ) 214\r\nباسمنج ( قريه ) 124\r\nبامباك ( رودخانه ) 50\r\nباوينو ( رودخانه ) 124\r\nبحراسود 34\r\nبحر خزر 20 ، 30 ، 134\r\nبحر ژاپن 49\r\nبرون 142\r\nبلگراد ( شهر ) 51\r\nبغداد 117\r\nبكانتى ( قريه ) 50 ، 53\r\nبناپارت ، ناپلئون 108 ، 125\r\nبندرعباس 131\r\nبنگاله 131\r\nبهادرشاه 143\r\nپ پارس 13 ، 166\r\nپاسانائور 30\r\nپيرى بل 46\r\nپطر كبير 105\r\nپلاتف ( قزاقان ) 12\r\nپمپه 31 ، 33\r\nپولونى 131\r\nت تاتارنوگه ( طايفه ) 41\r\nتالين ( قريه ) 59\r\nتاورنيه ( شخص ) 2199\r\nتبريز 98 ، 99 ، 100 ، 102 ، 104 ، 105 ، 112 116 ، 117 ، 122 ، 124 ، 131 ، 137 ، 140 ، 143\r\nتخت‌جمشيد 131 ، 132\r\nترك ( رودخانه ) 20 ، 21 ، 22 ، 23 ، 30\r\nتركمان‌چاى ( قريه ) 135\r\nتركيه 34\r\nتفليس 10 ، 20 ، 28 ، 31 ، 32 ، 34 ، 35 ، 36 ، 38 ، 39 ، 41 ، 42 ، 46 ، 47 ، 48 ، 130 ، 131 ، 164 ، 215\r\nتكمه‌داش ( قريه ) 128\r\nتنريف ( قلعه ) 15\r\nتولا ( شهر ) 11\r\nتيمور ، امير 93 ، 168\r\nج جلفا 94 ، 212\r\nجونسن ، كلنل 131 ، 132\r\nچ چچن ( طايفه ) 14\r\nچركس ( طايفه ) 13 ، 14\r\nچناق‌پلاغ ( قريه ) 136\r\nچين 110\r\nح حسن‌خان 68\r\nحسينقلىخان 69\r\nخ خراسان 148\r\nخليج‌فارس 131\r\nد دارىيلا 21 ، 22 ، 23 ، 213\r\nدلپوزو ، ژنرال 14 ، 15 ، 18 ، 21 ، 25 ، 28\r\nدوالو ( قريه ) 88\r\nدوژن ( قريه ) 85\r\nدوشت ( محل ) 30\r\nدوله ، پرنس 32\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nدهلى 168 ، 199\r\nر راشاوو 28\r\nراشتىيم 39\r\nرستم زابلى 128\r\nركاميه ، مادام 200\r\nرنن‌كامف ، پل 10\r\nروسيه 11 ، 14 ، 20 ، 28 ، 34 ، 50 ، 51 ، 52 ، 56 65 ، 83 ، 85 ، 88 ، 91 ، 100 ، 105 ، 117 ، 125 ، 131 ، 148 ، 157 ، 163 ، 164 ، 165 ، 173 ، 189 ، 191 ، 202 ، 203 ، 204 ، 205 ، 206\r\nروسيهء صغير 131\r\nروشائور 29\r\nريش لفسكى 44\r\nريكار 42 ، 135\r\nز زنجان 144 ، 148 ، 211\r\nزنگان ( زنگان‌چاى ، رودخانه ) 143\r\nزينجيل‌آباد ( قريه ) 129 ، 132 ، 134 ، 135\r\nژ ژاپن 110\r\nژئورژفسك 13 ، 15 ، 16 ، 18 ، 20 ، 21\r\nس ساريم ( قريه ) 144\r\nساگان‌لوك 46\r\nساگرا ( رودخانه ) 98\r\nسالدر ، كاپيتن 131\r\nسانگا ( رودخانه ) 68 ، 75 ، 82\r\nسانگرادو 81\r\nساواداسچى 103\r\nسجيلان ( قريه ) 98\r\nسزارهراكليوس ( قيصر ) 30\r\nسعيدآباد 124\r\nسلطانيه 116 ، 135 ، 140 ، 149 ، 150 ، 151 ، 153 ، 162 ، 163 ، 172 ، 185 ، 208 ، 211\r\nسلولو ( رودخانه ) 95\r\nسمولنسك 9\r\nسن‌پطرزبورگ 8 ، 109 ، 11 ، 42 ، 117 ، 163 164 ، 165 ، 166 ، 182 ، 191 ، 103 ، 204\r\nسن‌گرگوار 63 ، 85\r\nسن‌نينون ( صومعه ) 31\r\nسورانوا 15\r\nسوكولوف 44\r\nسياحتنامهء قفقاز و گرجستان 25\r\nسيزاژف ، ژنرال 60\r\nسىزييانوف ، پرنس 51 ، 52 ، 53\r\nسيسيل 112\r\nش شاردن 74 ، 85 ، 183 ، 184\r\nشاه بولاق ( قلعه ) 52\r\nشيراز 117 ، 131\r\nشيرپلو ( كاروانسرا ) 57\r\nص صفرخان 163 ، 164\r\nصفويه 83\r\nصفى ، شاه 82 ، 143\r\nصفيان ( قريه ) 98\r\nط طهران 102 ، 116 ، 129 ، 131 ، 134 ، 135 ، 136 ، 149 ، 163 ، 182 ، 183 ، 199\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nع عباس ، شاه 82 ، 94 ، 128 ، 136 ، 140 ، 168\r\nعباس ميرزا 52 ، 75 ، 88 ، 98 ، 100 ، 101 ، 102 ، 103 ، 104 ، 105 ، 108 ، 109 ، 110 ، 111 ، 112 ، 116 ، 124 ، 125 ، 126 ، 143 ، 145 ، 212\r\nعبدالله ميرزا 144 ، 145 ، 148 ، 149\r\nعراق عجم 140\r\nعسگرخان 58\r\nعلمدار ( قريه ) 94\r\nعلىپاشا 57\r\nف فتحعليشاه 65 ، 135 ، 149 ، 151 ، 162 ، 168 ، 176 ، 183 ، 210\r\nفرانسه 8 ، 112\r\nفردريك دوم 110\r\nق قافلانكوه 136 ، 140 ، 143\r\nقراباغ 89\r\nقره‌كليسا 50 ، 56\r\nقزل‌اوزن ( رودخانه ) 141 ، 142\r\nقزوين 142\r\nقسطنطنيه 117 ، 166\r\nقفقاز ( جبال ) 13 ، 15 ، 30 ، 46\r\nقفقازيه 13 ، 14 ، 20 ، 41 ، 48 ، 213\r\nك كاباردن ( طايفه ) 13 ، 20\r\nكاترين ، ملكه 46 ، 122\r\nكارلانكو ( رودخانه ) 136\r\nكازبك ( قله ) 15 ، 23\r\nكازبك ( شهر ) 24\r\nكالاژيوى ( قصر ) 47\r\nكامپ بل 102 ، 211\r\nكامناژا ( رودخانه ) 82\r\nكرميك 102\r\nكروز ، ماژور 44\r\nكشمير 117\r\nكلبعلىخان 92 ، 93\r\nكنستانتين ( قلعه ) 21\r\nكنستانتين ، گراندوك 100\r\nكوبا ( رودخانه ) 13\r\nكوبى 24 ، 25 ، 46\r\nكوتزبوئه ، اتو 10\r\nكوتزبوئه ، اوگومست 3 ، 153\r\nكوتزبوئه ، پل 10\r\nكوتزبوئه ، موريس 1 ، 5 ، 42 ، 51 ، 130 ، 168 ، 189 ، 199 ، 206 ، 207\r\nكوتوزوف ، ماژور ژنرال 46 ، 47 ، 212\r\nكورا ( رودخانه ) 30 ، 31 ، 32 ، 46 ، 93\r\nكورف ، ژنرال بارون 8\r\nكولم ( جنگ ) 10\r\nكوئير بولاك ( رودخانه ) 82\r\nكرپتوواژگورا ( قله ) 28\r\nكيرساديزا ( قريه ) 98\r\nكيسلار 20\r\nكيقباد 128\r\nكيكاوس 128\r\nگ كاباردن ، پرنس 56\r\nگاردان ، ژنرال 163 ، 202\r\nگارنيچاى ( رودخانه ) 85\r\nگرجستان 34 ، 36 ، 46 ، 83 ، 134\r\nگرگر ( قريه ) 94\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nگرگوار 61 ، 85\r\nگروزينى 29 ، 31 ، 34 ، 35 ، 38 ، 40 ، 46 ، 47 56 ، 60 ، 65 ، 137\r\nگوداباشوف 44\r\nگودگورا 28 ، 29\r\nگودرويچ ، كنت 83\r\nگوشكر ( قريه ) 144\r\nگولوس ( رود ) 95\r\nگومرى ( قلعه ) 50 ، 56\r\nل لافوس 81\r\nلايپزيك ( جنگ ) 28 ، 113\r\nلورى 49\r\nلوئى چهاردهم 31\r\nلوئى هجدهم 58\r\nليندسى ، ماژور 102\r\nم ماچينتوج ، ماژور 102\r\nمازاروويچ 42 ، 135 ، 163\r\nمحمد ص 41 ، 81 ، 149\r\nمحمدعلى بيك 304\r\nمحمدعلى ميرزا 162\r\nمحمودخان 172\r\nمراد چهارم ، سلطان 82\r\nمراد سوم ، سلطان 82\r\nمرند 95 ، 98\r\nمريان ، سزار 31\r\nمسدك 20 ، 28\r\nمسكو 10 ، 11\r\nمسكو ( جنگ ) 9\r\nمشت 31\r\nمغولستان 199\r\nمغولستان كبير 168\r\nمكه 41 ، 42\r\nملكم - سرجان 101\r\nموتيس ، كاپيتان 102\r\nمولر 103 ، 116 ، 148 ، 176\r\nمون ترزور 51 ، 52 ، 53\r\nميانج 135 ، 137 ، 138 ، 140 ، 144\r\nميرداودزاده 58\r\nميرزا ابوالحسن‌خان 25\r\nميرزا بزرگ قائم‌مقام 99 ، 100 ، 111 ، 112 ، 113\r\nميرزا تقى اعتمادالدوله 143\r\nميرزا شفيع 116 ، 167 ، 206 ، 210\r\nميرزا عبدالوهاب 149 ، 153 ، 156 ، 198 ، 204 ، 205\r\nميرسازا 98\r\nميشان ( كوه ) 98\r\nن ناپلئون 58\r\nنادرشاه افشار 83 ، 168 ، 199\r\nناصرعلىبيك 204\r\nناصر عليخان 215\r\nنبولسن ، ژنرال 92\r\nنجاتعلىبيك 58\r\nنجد 41\r\nنخجوان 88 ، 92 ، 93 ، 213 ، 214\r\nنخجوان ( رود ) 93 ، 212\r\nنظام‌الدوله 193\r\nنگرى 44 ، 175 ، 207\r\nنمرود 128\r\nنوراشين ( قريه ) 88\r\nنووچركس ( شهر ) 11 ، 12\r\nنيلوف ، كلنل 29\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nو وانوچئى يرليك ( شهر ) 12\r\nورتر 36\r\nورد ، كلنل بارون 137\r\nورزقان ( قريه ) 134 ، 135\r\nولادى قفقاز 20 ، 21 ، 22\r\nولكونسكى ، ژنرال پرنس 9 ، 10\r\nويتگنشتين ، كنت 8\r\nويتلوك 211\r\nويشنفسكى 13\r\nويلگاميروف ، كلنل 24\r\nويلوك ، كاپيتان 211\r\nوين 166\r\nه هارتينگ 8\r\nهاردو ، كاپيتن 102\r\nهارژن ، كلنل 52\r\nهامبورگ 131\r\nهامبورگ ( روزنامه ) 44\r\nهراكليوس 83\r\nهرام ( رودخانه ) 47\r\nهشترخان 35 ، 40 ، 150\r\nهندوستان 102 ، 131\r\nهوجاكشان ( قريه ) 136\r\nهوون ، كلنل 8\r\nهوى ( شهر ) 88\r\nى يرجيد ( قريه ) 144\r\nيرمولف ، ژنرال 10 ، 15 ، 16 ، 35 ، 37 ، 38 42 ، 44 ، 57 ، 132 ، 190 ، 202 ، 206 ، 212\r\nيرمولف ، كلنل 44 ، 212\r\nيونان 57\r\n\r\n","description":"","footnote":"","page_name":" 223 ","page_number":223},
  {"content":"\r\n . \r\n\r\n","description":"","footnote":"","page_name":" 224 ","page_number":224}
  ]