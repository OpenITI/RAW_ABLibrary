[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nسرشك خوبان\r\nدر سوگ سالار شهيدان\r\nنمايندگى ولى فقيه در سپاه\r\nمركز تحقيقات اسلامى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمحمودى ، محمد باقر\r\nسرشك خوبان در سوگ سالار شهيدان [ ترجمهء \" عبرات المصطفين فى مقتل الحسين \" 
  ] / نويسنده محمد باقر محمودى ؛ ترجمه دكتر غلامحسين جمشيد نژاد اول ، عبدالحسين بينش ؛ تهيه كننده : مركز تحقيقات اسلامى نمايندگى ولى فقيه در سپاه . - قم : مركز تحقيقات اسلامى نمايندگى ولى فقيه در سپاه . 1379\r\n312 ص\r\nبها : 11000 ريال\r\nكتابنامه : ( 303 - 312 ) همچنين به صورت زيرنويس\r\n1 . حسين بن على ( ع ) امام سوم ، 4 - 61 ق - - سرگذشت نامه . 2 . واقعه كربلاء ، 61\r\nالف\r\n4 س / 3 م / 4 / 41 BP\r\n953 / 297\r\nسرشك خوبان در سوگ سالار شهيدان [ ترجمهء \" عبرات المصطفين فى مقتل الحسين \" 
  ]\r\nموضوع : زندگى نامه امام حسين عليه السلام\r\nتهيه كننده : پژوهشكده تحقيقات اسلامى - م . ت . تحقيقات عاشورا\r\nنويسندگان : علامه شيخ محمد باقر محمودى\r\nترجمه : دكتر غلامحسين جمشيد نژاد اول ، عبدالحسين بينش\r\nحروفچينى و صفحه آرايى : مركز تحقيقات اسلامى\r\nليتوگرافى ، چاپ و صحافى : نويس / عترت\r\nناشر : افق فردا\r\nنوبت چاپ : اول\r\nتاريخ انتشار : پاييز 1379\r\nتيراژ : 2000\r\nقيمت : 1100 تومان\r\nشابك : 4 - 9 - 92742 - 964\r\nمراكز پخش : قم : 1 - بلوار شهيد محلاتى - پژوهشكده تحقيقات اسلامى / 15 - 222210\r\n2 - ميدان شهدا - بوستان كتاب دفتر تبليغات اسلامى / 743426\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n\r\n\r\nپيشگفتار\r\nايران اسلامى يگانه كشور شيعى است كه رويدادهاى اجتماعى آن پيوسته از نهضت خونين حسينى تأثير پذيرفته است . فرهنگ مردم ايران با پيام عاشورا پيوندى ناگسستنى خورده و سيماى حقگرا و ستم‌ستيز سرور شهيدان حسين بن على عليه السلام ، بر لوح دل‌شان نقشى نازدودنى دارد . امام حسين عليه السلام براى مردم اين سرزمين الگوى آزادگى است و در ديدگاه‌شان چنان جايگاهى دارد كه زيارت بارگاه آن حضرت آرزوى هميشگى آنان بوده و هست .\r\nانقلاب طاغوت‌برانداز اسلامى ايران نيز ريشه در عاشورا دارد و در دوران مبارزه با رژيم سرسپردهء استكبار ، سيدالشهدا و يارانش بزرگ‌ترين و پرجاذبه‌ترين اسوه‌هاى پايدارى ، ايثار و شهادت‌طلبى بوده‌اند ؛ و در اين ميان ، سپاه پاسداران به عنوان حافظ دستاوردها و ارزش‌هاى انقلاب ، پرچمدار راه خونين حسين عليه السلام است و پاسدارى از دين و جانبازى در راه خدا و سنگربانى از ارزش‌هاى دينى شعار جاويدان اين نهاد انقلابى است .\r\nتلاش اين نهاد در راستاى مأموريّت خطيرش تنها به صحنه‌هاى جبهه و جنگ محدود نيست . بلكه در عرصه‌هاى فكر و فرهنگ نيز گسترش مىيابد . بخشى از تلاش‌هاى فرهنگى اين نهاد در مركز تحقيقات اسلامى انجام مىپذيرد و اين مركز نيز بخش عمده‌اى از فعّاليّت‌هايش را به موضوع امام حسين عليه السلام و عاشورا اختصاص داده\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nاست كه محور هاى زير را شامل مىگردد :\r\n1 - كتابشناسى امام حسين عليه السلام ، شامل كتابنامه و كتابشناسى تاريخى .\r\n2 - تدوين مجموعهء موضوعى دربارهء امام حسين عليه السلام و قيام آن حضرت ( در حدود 20 موضوع ) .\r\n3 - احياى آثار ارزندهء مربوط به امام حسين عليه السلام از طريق ترجمه ، تصحيح و تحقيق .\r\n4 - تهيهء نرم افزارهاى علمى دربارهء امام حسين عليه السلام .\r\nترجمهء كتاب « عبرات المصطفين فى مقتل الحسين عليه السلام » كه با عنوان « سرشك خوبان در سوگ سالار شهيدان » در اين مركز انجام گرفته و اينك در پيش روى شماست ، تلاشى است دربارهء نگارش واقعهء كربلا از منظر تاريخى . بيشترين تلاش مؤلّف محترم ، « علّامه محمد باقر محمودى » ، گزارش رويدادهاى عاشورا با استناد به منابع كهن ، به‌ويژه منابع اهل سنت بوده است ؛ و چنان كه خود وى در مقدمهء كتاب يادآور مىشود كوشيده است تا جزئيّات وقايع را از آن طريق نقل كند ، گرچه استثناهايى نيز در مشى وى ديده مىشود .\r\nگفتنى است كه تلاش نويسنده براى نقل همهء موارد موجود در كتاب‌هاى تاريخى تكرار پاره‌اى از متون را موجب شده است . گذشته از آن گزارش‌هاى بسيارى وجود دارد كه تنها با اندكى اختلاف در الفاظ و عبارات ، هم در متن و هم در پانوشت‌ها آمده است .\r\nگرچه اين كار نشان تتبّع فراگير نويسنده و براى پژوهشگران سودمند است ، ولى براى خوانندهء فارسىزبانى كه در پى مطالعهء جمعبندى شدهء وقايع است ، ملال آور مىنمايد .\r\nاز اين رو « مديريت تحقيقات عاشوراى مركز تحقيقات اسلامى » ترجمهء فارسى كتاب را در دستور كار خود قرار داد ، و موارد زير را در آن اعمال كرد :\r\n1 - از ترجمهء روايت‌هاى تكرارى متن پرهيز گرديد ، به اين ترتيب يكى از آن ميان\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nبرگزيده و ترجمه شد و دربارهء ديگر روايت‌ها به ذكر مأخذ بسنده گشت .\r\n2 - از ترجمه روايت‌هايى كه در پىنوشت‌ها آمده و همانند آن‌ها در متن كتاب نيز نقل شده است پرهيز گرديد .\r\n3 - از آنجا كه مطلب سوم كتاب بسيار گسترده بود ، به سه عنوان « مطلب سوم : به سوى كوفه » ، « مطلب چهارم : در كربلا » و مطلب پنجم : پس از شهادت » تغيير يافت .\r\nمركز تحقيقات اسلامى سپاه\r\nمديريت تحقيقات عاشورا\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\n\r\nمقدّمهء مؤلّف\r\nسپاس خداى را - جلّ جلاله - كه ما را از متمسّكان به كتاب و سنّت قرار داد ؛ و به ما نعمت پيروى از امامانى را بخشيد كه آن‌ها را از هر گونه پليدى پاك نمود و برگزيدهء جهانيان ساخت و پيشواى شايستگان كرد . همان بزرگوارانى كه خداوند بزرگ مزد پيامبرى جدّشان ، محمّد مصطفى صلى الله عليه و آله ، را دوستى با ايشان قرار داد و فرمود :\r\n« قُلْ لاأسْأَلُكُمْ عَلَيْهِ أَجْراً الَّا الْمَوَدَّةَ فِى الْقُرْبى » « 1 »\r\nبگو به خاطر آن ( رسالت ) از شما مزدى نمىخواهم ، مگر دوستى خويشاوندان .\r\nامامانى كه از تقديم جانشان به پيشگاه خداى متعال در هيچ شرايطى دريغ نورزيدند و آنچنان كه شايسته است در راه او جهاد كردند و سرزنش هيچ ملامتگرى آنان را از راه خدا باز نداشت .\r\nستايش خداى را كه ما را به شرف پيروى از ايشان سرافراز كرد ؛ تا پيوسته با آنان همراه باشيم و در اختيار سكوت يا اقدام به قيام از آن پيشوايان پيروى كنيم . در شادى آنان شاد و در اندوهشان اندوهگين باشيم .\r\nدرود خدا بر پيامبر بزرگ اسلام كه برانگيخته شد تا مردم را هدايت كند و خوىها و منش‌هاى پسنديده را به آنان بياموزد . همو كه بار سنگين رسالت را چنان كه شايسته\r\n\r\n\r\n","description":"","footnote":"\r\n( 1 ) - شورى ( 40 ) ، آيهء 23 .\r\n","page_name":" 15 ","page_number":15},
  {"content":"\r\n\r\nاست به دوش كشيد و در اين راه رنج فراوان برد ، چنان كه او خود فرمود :\r\n« ما أُوذِىَ نَبِىٌّ مِثْلَ ما اوذيتُ » « 1 »\r\nهيچ پيامبرى چونان من آزار نديد .\r\nدرود خدا بر خاندان پاكش : مشعل‌هاى هدايت و اسوه‌هاى بزرگوارى كه مورد ستم قرار گرفتند و در راه خدا ، آواره و سرگردان شدند .\r\nبه گواهى تاريخ ، شهادت حسين بن على عليه السلام يكى از دردناك‌ترين فاجعه‌هايى است كه در جهان روى داده است ؛ و چشم روزگار همانندش را نديده و هرگز نخواهد ديد . به همين سبب از همان نخستين روزهاى شهادت آن حضرت تاكنون ، دانشوران مسلمان و علاقمندان به ثبت رويدادهاى شگفت و مصايب بزرگ و دردناك ، به نگارش شهادتنامه و مقتل آن بزرگوار پرداخته‌اند و ماجراى شهادت او و اسارت خاندانش را شرح و بسط داده‌اند . « 2 » امّا از آن‌جا كه ملل اسلامى پيوسته زير سلطهء امويان و پيروان‌شان قرار داشته‌اند ، دوستان خاندان پيامبر صلى الله عليه و آله و ديگر آزادانديشان ، چنان كه بايد نتوانسته‌اند ، گزارش‌هاى خود را دربارهء اين فاجعهء عظيم تدوين كنند . زيرا حكمرانان و زمامداران\r\n\r\n\r\n","description":"","footnote":"\r\n( 1 ) - مسند ابن حنبل ، 3 / 120 ؛ اصول كافى ، كلينى ، محمّد بن يعقوب ، 2 / 196 ؛ بحارالأنوار ، مجلسى ، محمد باقر ، 39 / 56 .\r\n( 2 ) - از بزرگانى كه به‌ويژه تأليف خود را « مقتل الحسين » نام نهاده‌اند ، به دانشوران زير مىتوان اشاره كرد : اصبغ بن‌نباته مجاشعى ، از ياران امام على ( ع ) ( وفات : 64 ق ) . به نظر مىرسد كه وى نخستين عالمى باشد كه تاريخ واقعهء كربلا را تدوين كرده و آن را مقتل الحسين ناميده است ؛ جابر بن يزيد جعفى از ياران امام باقر ( ع ) ( وفات : 128 ق ) ؛ عمّار الدهنى ( وفات : 133 ق ) كه طبرى در ذيل حوادث سال 61 ق تاريخش ، مقتل‌الحسين وى را گنجانده است ، ابومخنف ، لوط بن يحيى ازْدى ( وفات : 170 ق ) ؛ هشام بن محمّد كلبى ( متوفّاى 205 ق ) ؛ معمر بن مثنى ( متوفّاى 207 يا 211 ق ) ؛ نصر بن مزاحم مِنْقَرى ( متوفّاى 212 ق ) ؛ على بن محمّد مدائنى ( متوفّاى 224 ) ؛ واقدى ( متوفّاى 270 ) ؛ ابن ابىالدنيا ( متوفّاى 274 ق ) ؛ ابواسحاق ابراهيم بن محمّد بن سعيد ثقفى ( متوفّاى 283 ) ؛ محمّد بن زكريا غلابى ( متوفّاى 298 ) ؛ حافظ بغوى ( متوفّاى 317 ) ؛ ابواحمد عبدالعزيز بن يحيى جلودى ( متوفّاى 332 ) ؛ زياد شسترى ( متوفّاى 290 ق ) ؛ شيخ صدوق محمّد بن على بن حسين فقيه ( متوفّاى 381 ) ؛ ابوجعفر محمّد بن احمد بن يحيى اشعرى قمى ، نويسندهء كتاب « نوادر الحكمة » ؛ محمّد بن على بن فضل بن تمام بن مسكين از فرزندان شهريار اصغر و معاصران شيخ صدوق ؛ ابوالحسن محمّد بن ابراهيم بن يوسف كاتب ؛ سلمة بن خطاب بَراوِسْتانى ازْدورقانى ؛ ابوزيد ، عروة بن زيد خيوانى همدانى ؛ شيخ الطائفه محمّد بن محمّد بن حسن طوسى ( متوفّاى 460 ) . براى آگاهى بيش‌تر در اين زمينه ر . ك : الذريعه ذيل عنوان مقتل .\r\n","page_name":" 16 ","page_number":16},
  {"content":"\r\n\r\nستم‌پيشه ، با تمام توان مىكوشيدند كه اين موضوع به فراموشى سپرده شود و تا آن‌جا پيش رفتند كه عالمان دربارى را وادار كردند تا به حرمت يادآورى اين فاجعه فتوا دهند .\r\nكسانى كه چيزى در اين باره مىنوشتند مواجبشان قطع مىشد و به زندان و تبعيد محكوم مىگشتند . به هر حال براى نابودساختن آن آثار از هيچ كوششى دريغ نورزيدند :\r\nبسيارى از اين آثار سوزانده يا پاره شده‌اند و يا در خاك مدفون گشته يا به آب افكنده شده‌اند ؛ به طورى كه امروزه از آن كتاب‌ها ، جز نامى باقى نمانده است .\r\nاينك كه اوضاع زمانه دگرگون شده فشار امويان و اموىصفتان از سر مسلمانان كم شده است و مردم مىتوانند بيش‌تر بخوانند و بينديشند و دوست دارند كه از ماجراى شهادت سيد الشهداء عليه السلام بر اساس منابع كهن و مورد اعتماد آگاه شوند ، اين بندهء ناتوان ، شيخ محمّد باقر محمودى نيز تصميم گرفت مقتلى بنويسد كه دربردارندهء نوشته‌هاى مورّخان بزرگ باشد و شواهد و قراين قوى آن را تاييد كند . زيرا اين كار براى خوانندگان دل‌نشين‌تر است و آنان را شايق مىسازد و ترديد و گمان را مىزدايد .\r\nاين كتاب كه « عبرات المصطفين » نام گرفته است شامل چند مقدمه ، چند فصل و يك خاتمه است . بيش‌تر مطالب كتاب عيناً از چهار مأخذ زير كه از كهن‌ترين منابع تاريخى به شمار مىآيند و به دست مورّخانى چيره‌دست نگاشته شده‌اند برگرفته شده است :\r\n1 - « مقتل الحسين » ، تأليف مورّخ نامدار ، ابومخنف لوط بن يحيى ازْدى ، متوفّاى سال 175 ق . البتّه اصل اين كتاب در دست نيست و آنچه در اختيار داريم ، گزارش‌هاى شاگرد وى ، هشام بن محمّد بن كلبى ، متوفّاى سال 204 ق است . كتاب كلبى نيز مقتل الحسين نام گرفته است . علاوه بر اين ، گزارش‌هاى ابومخنف به وسيله طبرى نيز در ذيل شرح حال حضرت امام حسين در كتاب « تاريخ الرسل و الملوك » نقل شده است .\r\n2 - « أنساب الأشراف » تأليف احمد بن يحيى بلاذرى متوفّاى حدود سال 250 ق . وى شرح حال و مقتل حضرت امام حسين را همراه مطالبى سودمند كه در ديگر منابع كم‌تر يافت مىشوند آورده است .\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n3 - « الطّبقات الكبرى » تأليف محمّد بن سعد ، متوفّاى سال 235 . اين كتاب در زمرهء\r\nمنابع اصيل و كهنى است كه زندگى نامه امام حسين عليه السلام را آورده است ؛ و ما از آن بهرهء بسيار برده‌ايم .\r\n4 - « الأخبار الطّوال » تأليف دينورى متوفّاى سال 285 ق . « 1 »\r\n\r\n\r\n","description":"","footnote":"\r\n( 1 ) - البتّه منابع ديگرى نيز در اختيار داريم كه از آن‌ها نيز گهگاه براى استدلال و يا تأييد مطالب استفاده شده است و عبارتند از : « مقتل الامام الحسين ( ع ) » به روايت عمّار دهنى ( متوفّاى 133 ق ) از حضرت امام باقر ( ع ) ، « مقتل الامام الحسين ( ع ) » ، تأليف شيخ صدوق ، محمّد بن على بن حسين فقيه ؛ « مقتل الحسين » ، تأليف معلم الأمّة - محمّد بن محمّد بن نعمان عُكبَرى - كه در ضمن شرح حال امام حسين ( ع ) در كتاب « الإرشاد » وى آمده است ؛ و بسيار نزديك به گزارش‌هاى تاريخ طبرى و اخبار الطّوال دينورى و أنساب الأشراف بلاذرى مىباشد . با وجود اين ، منابع ياد شده را در سلسلهء منابع اصلى خود قرار نداده‌ايم . زيرا هدف ما ثبت اين واقعهء مصيبت‌بار از راه‌هاى ديگر است و نه از طريق دانشوران و عالمان شيعه . « مقتل الحسين » ابن عساكر ( وفات : 571 ق ) كه در ضمن شرح حال امام حسين ( ع ) در كتاب « تاريخ دمشق » وى آمده و خود آن را مقتل نناميده ، بلكه در معنا مقتل است . « مقتل الامام الحسين » از ابن عديم ( متوفّاى 606 ق ) نيز در كتاب « بغية الطالب » ، ج 1 ، ص 570 آمده است . او نيز گزارش‌هايش را مقتل نناميده است ولى در معنا مقتل است . همچنين « مقتل الحسين » ، تأليف اخطب خوارزم ، موفق بن احمد بن ابىسعيد ، اسحاق بن مؤيد مكى حنفى ( 484 - 586 ق ) كه در دو مجلد به چاپ رسيده است ، و ما در تأليف اين كتاب از آن استفاده كرده‌ايم .\r\n","page_name":" 18 ","page_number":18},
  {"content":"\r\n\r\n\r\nمقدمهء يكم : آبرومندى و منزلت الهى امام حسين عليه السلام\r\n\r\nشرافت تبار\r\nروايت‌هايى كه در ذيل مىآيد ، حكايت از بلندى مقام و منزلت امام حسين عليه السلام دارد و نشان مىدهد كه طاغوتيان و نيروهاى تبليغاتى بنىاميّه چه اندازه تلاش كردند تا با وجود اين منزلت بلند الهى فرزند پيامبر صلى الله عليه و آله ، ميان او و مردم جدايى بيندازند و موجبات شهادتش را فراهم سازند .\r\nپيامبر خدا صلى الله عليه و آله فرمود :\r\n« همانا خدا از ميان فرزندان اسماعيل ، كنانه را و از كنانه ، قريش را و از قريش ، بنىهاشم را و از بنىهاشم ، مرا برگزيد . » « 1 »\r\nهمچنين فرموده است :\r\nخدا زمين را دو نيمه كرد و مرا در بهترين نيمه آن قرار داد . سپس آن نيمه را سه قسمت كرد و مرا در بهترين ثلث آن قرار داد . آن‌گاه از ميان مردم ، عرب را برگزيد و از عرب ، قريش را و از\r\n\r\n\r\n","description":"","footnote":"\r\n( 1 ) - مسند ابويعلى موصلى ، احمد بن على 13 / 469 ، 472 ؛ مسند احمد بن حنبل ، 4 / 107 ؛ دلائل النبوة ، احمد بن حسين بيهقى ، 1 / 165 ، 166 . شرح السنة ، بغوى ، حسين بن مسعود 13 / 194 ؛ صحيح مسلم ، مسلم بن حجاج نيشابورى ، 4 / 1782 .\r\n","page_name":" 19 ","page_number":19},
  {"content":"\r\n\r\nقريش ، تيرهءبنىهاشم را و از بنىهاشم فرزندان عبدالمطّلب را و از فرزندان عبدالمطّلب مرابرگزيد . « 1 »\r\nنيز آن حضرت فرموده است كه جبريل به وى گفت :\r\n« شرق و غرب زمين را زير و رو كردم و فرزندان هيچ پدرى را بهتر از فرزندان هاشم نيافتم » « 2 »\r\nاز نشانه‌هاى منزلت والاى امام حسن عليه السلام و امام حسين عليه السلام اين است كه بهترين جد و جدّه ؛ و پدر و مادر ؛ و عمو و عمّه ؛ و دايى و خاله را دارند و همگى اهل بهشت‌اند .\r\nابوسعيد خُدْرى گويد :\r\n« در محضر پيامبر خدا صلى الله عليه و آله سرگرم گفت‌وگو بوديم . در اين حال متوجّه شديم كه حضرت پيوسته به چپ و راست نظر مىافكند . ما كه چنين ديديم برخاستيم . به در خانه كه رسيديم ، ناگهان حضرت فاطمه عليها السلام وارد شد . على عليه السلام خطاب به وى گفت : چرا در اين ساعت روز بيرون آمده‌اى ؟ گفت : حسن و حسين را از بامداد گم كرده‌ام و گمان مىكردم ، نزد پيامبر خدا صلى الله عليه و آله باشند . گفت : برگرد و اجازهء ورود مخواه كه اين ساعت ، هنگام رفتن نزد ايشان نيست . پيامبر با شنيدن گفت‌وگوى على و فاطمه با لباس عادى بيرون آمد و گفت : اى فاطمه ! در اين ساعت روز چرا بيرون آمده‌اى ؟ گفت : يا رسول اللَّه پسرانت ، حسن و حسين ، بيرون رفته‌اند و تا اين ساعت آن‌ها را نديده‌ام . گمان مىكردم كه نزد شما باشند و اينك سخت هراسانم . فرمود : اى فاطمه ! خداى - عزّوجلّ - نگهدارشان است و سرپرست و نگهبان آن دو است و جاى ترس نيست . دختركم ! برگرد . ما خود به جست‌وجوى ايشان مىرويم . فاطمه عليها السلام به خانه بازگشت و پيامبر صلى الله عليه و آله و على عليه السلام هر كدام از سويى آغاز به جست‌وجو كردند ، تا اين كه درون حصارى آنان را يافتند ، در حالى كه گرماى آفتاب چهره‌شان را سوزانده بود و هر كدام سعى مىكرد ديگرى را از تابش آفتاب حفظ كند . با ديدن\r\n\r\n\r\n","description":"","footnote":"\r\n( 1 ) - الطبقات الكبرى ، ابن سعد ، محمد ، 1 / 20 ؛ بيهقى ، 1 / 165 ؛ مسلم ، 4 / 1782 .\r\n( 2 ) - الذريّة الطاهرة ، دولابى ، محمد بن احمد ، 169 ؛ الفضائل ، ابن حنبل ، 132 ، تحقيق سيد عزيز طباطبايى ؛ كتاب السنة ، عمرو ابن ابىعاصم ، 618 ؛ بيهقى ، 1 / 176 .\r\n","page_name":" 20 ","page_number":20},
  {"content":"\r\n\r\nآنان ، بغض گلوى پيامبر صلى الله عليه و آله را گرفت و در آغوش‌شان گرفت و بر روهاشان بوسه زد ، سپس حسن را بر شانهء راست و حسين را بر شانه چپ نهاد و در حالى كه از شدّت داغى شن‌ها به سختى گام برمىداشت ، راضى نشد فرزندانش پياده بروند و بدين گونه از آنان حفاظت نمود . « 1 »\r\nسلمان ( فارسى ) گفته است :\r\nنيمروزى در حضور پيامبر خدا صلى الله عليه و آله نشسته بوديم كه ام‌ّايمن آمد و گفت : يا رسول اللَّه ! حسن و حسين گم شده‌اند . پيامبر صلى الله عليه و آله فرمود : « برخيزيد و فرزندانم را جست‌وجو كنيد . » پس هر يك از ما به سويى رفت و من به همان سويى روانه شدم كه پيامبر صلى الله عليه و آله رفت . رفتيم تا به پاى كوهى رسيديم و ناگهان حسن عليه السلام و حسين عليه السلام را ديديم كه يكديگر را در آغوش گرفته‌اند و مارى كه گويى از دهانش آتش بيرون مىآمد ، در كنار آن دو بر روى دمش ايستاده بود . پيامبر صلى الله عليه و آله سوى مار رفت . حيوان با ديدن پيامبر صلى الله عليه و آله تعظيم كرد و به سرعت در لانه‌اش خزيد . سپس پيامبر صلى الله عليه و آله نزد آن دو رفت و جداشان كرد و دست بر سر و روشان كشيد و گفت : « پدر و مادرم فداتان اى عزيزان درگاه خداوند . » سپس يكى را بر دوش راست و ديگرى را بر دوش چپ نهاد و راه افتاد . گفتم : « خوشا به حالتان ، چه مركب خوبى داريد ! » پيامبر صلى الله عليه و آله فرمودند : « ايشان هم سواران خوبى هستند و پدرشان از اين دو نيز بهتراست » . « 2 »\r\nاسحاق بن ابوحبيبه ، خدمتگزار پيامبر خدا صلى الله عليه و آله گويد كه مروان بن حكم در بيمارى قبل از مرگ ابوهريره ، به عيادت وى رفت و گفت : در تمام دوران دوستىمان ، هيچ عيبى در تو نيافته‌ام ، مگر اين كه حسن و حسين عليه السلام را دوست مىدارى ! ابوهريره نشست و گفت :\r\nروزى با پيامبر خدا صلى الله عليه و آله بيرون رفته بوديم . ميان راه ، صداى حسن و حسين عليهما السلام را\r\n\r\n\r\n","description":"","footnote":"\r\n( 1 ) - مناقب الامام على بن ابى طالب ، ابن مغازلى ، على ، 301 .\r\n( 2 ) - المعجم الكبير ، سليمان بن احمد طبرانى ، 3 / 65 ؛ ترجمة الامام الحسين ( ع ) ، ابن عساكر ، على ، 110 ؛ ترجمة الامام الحسن ( ع ) ، ابن عساكر ، على ، 93 ؛ سبل الهدى والرشادة ، محمد بن يوسف صالحى شامى ، 7 / 187 ؛ معجم الشيوخ ، محمد بن جميع صيداوى ، 266 .\r\n","page_name":" 21 ","page_number":21},
  {"content":"\r\n\r\nشنيد كه همراه مادرشان بودند و مىگريستند و حضرت با شتاب رفت ، تا به آنان رسيد .\r\nآن‌گاه رو به سوى مادرشان كرد و گفت : « فرزندانم را چه شده است ؟ گفت : تشنه‌اند . پس حضرت در طلب آب دست به مشكى برد . امّا در آن روز آب كمياب بود و مردم نيز به دنبال آب بودند . حضرت بانگ زد : آيا هيچ كدام از شما آبى همراه دارد ؟ همه دست بردند و آب مشك‌ها را امتحان كردند ، امّا قطره‌اى از آن يافت نشد . آن‌گاه پيامبر صلى الله عليه و آله به فاطمه عليها السلام گفت : يكىشان را به من بده و او چنان كرد . حضرت كودك را گرفت و بر سينه فشرد ، در حالى كه او همچنان نا آرام بود و مىگريست . آن‌گاه زبانش را در دهان او قرار داد و او شروع به مكيدن كرد تا آرام گرفت ، و ديگر هيچ گريه‌اى از او نشنيدم . ولى ديگرى همچنان مىگريست . حضرت فرمود : ديگرى را نيز به من بده ! و او چنان كرد .\r\nپيامبر صلى الله عليه و آله با وى نيز همان رفتار را كرد . با اين كار هر دو ساكت شدند و ديگر هيچ صدايى از آنان شنيده نشد . آيا با آنچه من از پيامبر خدا صلى الله عليه و آله ديده‌ام ، نبايد آن دو را دوست‌بدارم ؟ « 1 »\r\nاسحاق بن سليمان هاشمى گفته است :\r\nروزى از پدرم شنيدم كه مىگفت : نزد هارون الرشيد بوديم . سخن از على بن ابىطالب عليه السلام به ميان آمد . هارون گفت : عامّهء مردم مىپندارند كه من على و فرزندانش را دشمن مىدارم .\r\nبه خدا سوگند ! نه چنان است كه مىپندارند و خدا از شدّت دوستى من نسبت به على و حسن و حسين عليهم السلام آگاه است . آن‌گاه به نقل از نياكانش اين سخن را از ابن عباس براى ما نقل كرد : روزى در محضر پيامبر خدا بوديم كه حضرت فاطمه گريان از راه رسيد . پيامبر صلى الله عليه و آله گفت : پدر به فدايت ، از چه مىگريى ؟ گفت : حسن و حسين عليهما السلام بيرون رفته‌اند و نمىدانم كجايند . گفت : دختركم ! گريه مكن ، زيرا آفريدگارشان از من و تو به آنان مهربان‌تر است .\r\nسپس دست ها را بلند كرد و گفت : « بار خدايا ! چه در خشكى باشند و چه در دريا ، به سلامت بدارشان ! » در اين هنگام جبريل عليه السلام فرود آمد و گفت : « اى محمّد ، اندوه به دل راه مده كه آن دو در دنيا و آخرت اهل فضيلت‌اند ، و پدرشان از آن دو نيز بهتر است ؛ ايشان در كوى بنىنجّار\r\n\r\n\r\n","description":"","footnote":"\r\n( 1 ) - المعجم الكبير ، 3 / 50 .\r\n","page_name":" 22 ","page_number":22},
  {"content":"\r\n\r\nخوابيده‌اند و خدا فرشته‌اى را نگهبان‌شان كرده است . » پيامبر صلى الله عليه و آله و ياران برخاستند و رفتند تا به آن كوى رسيدند و حسن و حسين را دست در آغوش يكديگر در خواب ديدند و فرشته‌اى را مأمور آن دو يافتند كه بالى را در زير بدن‌شان نهاده و بال ديگر را سايبان‌شان كرده بود . پس پيامبر صلى الله عليه و آله خم شد و آن دو را بوسيد تا بيدار شدند . آن‌گاه حسن را بر شانهء راست و حسين را بر شانهء چپ نشاند . سپس در حالى كه جبرئيل هم با ايشان بود از كوى بيرون آمدند . در اين هنگام رسول خدا صلى الله عليه و آله فرمود : « من شما را حرمت مىنهم همانطور كه خداى متعال شما را حرمت نهاده است . » در راه ، ابوبكر به حضرت رسيد و گفت : « يا رسول اللَّه ! افتخار بردن يكى از كودكان را به من بدهيد . » فرمود : « سوارانى نيكويند و بر مركبى نيكو سوارند . » پيامبر صلى الله عليه و آله به همان حال رفت تا به مسجد رسيد و به بلال فرمود تا مردم را فرا بخوانَد . مردم در مسجد گرد آمدند و پيامبر صلى الله عليه و آله در حالى كه آن دو را بر دوش داشت ايستاد و گفت : « اى گروه مسلمانان ! آيا شما را به بهترين مردم از نظر جد و جدّه رهنمون شوم ؟ » گفتند : « بلى يا رسول اللَّه . » فرمود : « ايشانند : حسن و حسين كه جدّشان پيامبر خدا صلى الله عليه و آله سرور پيغمبران و جدّه‌شان حضرت خديجه سرور زنان جهان است . » باز فرمود : « آيا شما را به بهترين مردم از لحاظ پدر و مادر رهنمون شوم ؟ » گفتند : « بلى يا رسول اللَّه . » فرمود : « حسن و حسين‌اند كه پدرشان على بن ابىطالب و مادرشان فاطمه ، دختر خديجه ، سرور زنان جهان است . » و فرمود : « آيا بهترين مردم از لحاظ عمو و عمّه را به شما نشان ندهم ؟ » گفتند :\r\n« بلى يا رسول اللَّه . » فرمود : « حسن و حسين‌اند كه عموشان ، جعفر بن ابىطالب و عمّه‌شان ام‌هانى ، دختر ابوطالب است . اى مردم آيا بهترين مردم از نظر دايى و خاله را به شما نشان ندهم ؟ » گفتند : « بلى يا رسول اللَّه . » فرمود : « حسن و حسين‌اند كه دايىشان ابراهيم ، فرزند پيامبر خدا و خاله‌شان زينب ، دختر پيغمبر خدا است . » سپس گفت : « بار خدايا ! تو مىدانى كه حسن و حسين بهشتىاند و پدرشان بهشتى است و مادرشان بهشتى است و عموشان بهشتى است و عمه‌شان بهشتى است و دايىشان بهشتى است و خاله‌شان بهشتى است و هر كس آن دو را دوست بدارد ، بهشتى است و هر كس دشمنشان بدارد ، دوزخى است . »\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nپدرم سليمان ادامه داد : هارون الرشيد حديث را در حالى براى ما نقل مىكرد كه اشك در چشمانش حلقه زده و بغض گلويش را گرفته بود . « 1 »\r\n\r\nمنزلت امام حسين عليه السلام\r\nاز جمله فضايل ويژهء حضرت امام حسين عليه السلام و ديگر فرزندان عبدالمطّلب اين است كه پيامبر گرامى صلى الله عليه و آله ، دشمنانشان را از گرفتارشدن به لعنت خدا و افتادن در دوزخ بيم داده است .\r\nعبداللَّه بن عباس از پيامبر خدا صلى الله عليه و آله نقل كرده است كه فرمود :\r\n« اى فرزندان عبدالمطّلب ! همانا من از خدا براى شما سه چيز درخواست كرده‌ام :\r\nاول اين كه هر كس از شما را كه قيام كند استوار بدارد و گمشده‌تان را راهنمايى كند .\r\nدوم اين كه به نادانتان بياموزاند و سوم اين كه شما را بخشنده ، مهربان و بزرگوار گرداند .\r\nپس اگر كسى ميان ركن و مقام به عبادت بايستد و نماز بگزارد و روزه بگيرد ، امّا خداى - عزّوجلّ - را در حال دشمنى با خاندان محمّد ديدار كند به دوزخ در مىافتد . « 2 »\r\nابوسعيد خُدْرى از پيامبر خدا صلى الله عليه و آله نقل كرده است كه فرمود :\r\n« سوگند به خدايى كه جانم در دست اوست ، هيچ كس ما را دشمن نمىدارد مگر اين كه خدا او را به آتش در مىافكند . » « 3 »\r\nهمو از حضرت رسول صلى الله عليه و آله نقل كرده است كه فرمود :\r\n« هر كس با ما خاندان دشمنى بورزد منافق است . » « 4 »\r\n\r\n\r\n","description":"","footnote":"\r\n( 1 ) - الطرائف ، سيد بن طاووس ، 91 ؛ فرائد السمطين ، ابراهيم بن محمد جوينى ، 2 / 91 ؛ ابن عساكر ، 112 ، 135 ؛ كفاية الطالب ، گنجى ، محمد بن يوسف ، 419 ؛ طبرانى ، 3 / 67 ؛ ثمرات الأسفار ، امينى ، 2 / 32 ، خطى ؛ مناقب آل ابى طالب ، ابن شهر آشوب ، 4 / 27 ؛ ذخائر العقبى ، احمد بن عبداللَّه طبرى ، 130 ؛ كنز العمّال ، متّقى هندى ، على بن حسام 12 / 118 ؛ تذكرة الخواص ، ابن جوزى ، يوسف ، 234 ؛ تهذيب تاريخ دمشق الكبير ، ابن عساكر ، على بن حسين ، 4 / 320 .\r\n( 2 ) - المستدرك ، حاكم نيشابورى ، 3 / 148 ؛ كتاب السنه ، ابن ابىعاصم ، ص 628 .\r\n( 3 ) - الاحسان ، ابن حبّان على بن بلبان فارسى ، 8 / 61 ؛ موارد الظمآن ، هيثمى ، على بن ابى بكر ، 555 ؛ المستدرك ، حاكم ، 3 / 150 ؛ الفضائل ، احمد بن حنبل ، 176 .\r\n( 4 ) - الدر المنثور ، جلال الدين سيوطى ، 6 / 7 .\r\n","page_name":" 24 ","page_number":24},
  {"content":"\r\n\r\nنيز نقل كرده است كه در زمان پيامبر خدا صلى الله عليه و آله شخصى كشته شد . حضرت منبر رفت و فرمود :\r\n« آيا مىدانيد اين شخص چه كسى از شما را كشته است ؟ » گفتند : « نه ! » فرمود :\r\n« سوگند به كسى كه جانم در دست اوست ! اگر آسمانيان و زمينيان بر كشتهء مؤمنى گرد آيند و بدان قتل رضايت دهند ، خدا - عزّوجلّ - همگى ايشان را در آتش مىافكند ! سوگند به آن كه جانم به دست اوست ! هيچ كس ما خاندان را دشمن نمىدارد ، مگر اين كه خداى - عزّوجلّ - او را به صورت در آتش مىاندازد ! » « 1 »\r\nعَلْقَمه از عبداللَّه ( بن عباس ) در اين باره چنين نقل كرده است :\r\nحضور پيامبر خدا صلى الله عليه و آله در مسجد ايشان نشسته بوديم كه حضرت فاطمه عليها السلام در حالى كه حسن و حسين با وى بودند نزد پيامبر صلى الله عليه و آله آمد و على عليه السلام نيز پس از آنان وارد شد .\r\nپيامبر خدا سر را بلند كرد و به آنان نگريست و گفت : « هر كس اينان را دوست بدارد ، مرا دوست مىدارد و هر كس اينان را دشمن بدارد مرا دشمن مىدارد . » « 2 »\r\n\r\nمحبّت پيامبر نسبت به حسن و حسين عليهما السلام\r\nدربارهء محبّت خاص رسول خدا صلى الله عليه و آله احاديث معتبر فراوانى نقل شده كه نمونه‌هايى را در اين‌جا مىآوريم :\r\nانس بن مالك گويد :\r\nاز پيامبر خدا صلى الله عليه و آله پرسيدند ، كدام يك از اهل بيت نزد شمامحبوب‌ترند ؟ فرمود : « حسن و حسين . » پيامبر به حضرت فاطمه عليها السلام مىگفت : « فرزندانم را نزد من آر . » آن‌گاه ايشان را مىبوييد و در آغوش مىگرفت . « 3 »\r\n\r\n\r\n","description":"","footnote":"\r\n( 1 ) - مناقب امير المؤمنين على ( ع ) ، محمّد بن سليمان كوفى ، 2 / 120 ؛ مجمع احياء الثقافة الاسلامية ، قم ، اوّل ، 1412 ق .\r\n( 2 ) - ترجمة الامام الحسن ( ع ) ، 93 ؛ ترجمة الامام الحسين ( ع ) ، 110 .\r\n( 3 ) - الجامع الصحيح ، ( سنن ترمذى ) ، محمد بن عيسى بن سورة ، 5 / 658 ، دار احياء التراث العربى ، بيروت ؛ ابويعلى موصلى ، 7 / 274 .\r\n","page_name":" 25 ","page_number":25},
  {"content":"\r\n\r\nعبداللَّه بن مسعود گويد :\r\nپيامبر صلى الله عليه و آله دربارهء حسن و حسين گفت : « بار خدايا ! من ايشان را دوست مىدارم . تو نيز دوست‌شان بدار ! هر كس آن دو را دوست بدارد ، در حقيقت مرا دوست مىدارد . » « 1 »\r\nهمو گفته است كه حسين و حسن عليهما السلام هنگام نماز نزد پيامبر صلى الله عليه و آله مىآمدند و بر پشت آن حضرت سوار مىشدند . چون آن دو را از اين كار بازمىداشتند ، حضرت با دست اشاره مىكرد كه رهاشان كنيد و هنگامى كه نمازش به پايان مىرسيد آنان را در آغوش مىفشرد و مىفرمود : « هر كس مرا دوست مىدارد بايد اين دو را دوست بدارد . »\r\nاسامه ، پسر زيد بن حارثه ، گفته است :\r\n« شبى به خاطر نيازى درِ خانهء پيامبر خدا را كوبيدم . حضرت بيرون آمد در حالى كه چيزى را كه من نمىدانستم چيست ، در زير روپوش خود داشت . چون از عرض حاجت فراغت يافتم ، گفتم : « اى پيامبر خدا ! زير آن روپوش چيست ؟ » حضرت آن را كنار زد . ديدم كه حسن وحسين بر پشتش سوارند ! آن‌گاه فرمود : « اينان پسران من و پسران دختر من‌اند . » و سه مرتبه فرمود : « بار خدايا ! تو مىدانى كه من دوستشان مىدارم ، تو نيز آنان را دوست بدار . » « 2 »\r\nنيز يَعْلى بن مُرّه گفته است :\r\nحسن و حسين به سوى پيامبر صلى الله عليه و آله دويدند . يكىشان به حضرت رسيد ، همين كه دست در گردنش انداخت ، ديگرى آمد و او نيز دست در گردن آن حضرت افكند . رسول خدا بر سر و روى هر دو بوسه زد و فرمود : « بار خدايا ! من دوست‌شان مىدارم تو نيز آن دو را دوست بدار .\r\nاى مردم فرزند ، ( آدمى را ) به خسّت و ترس وا مىدارد . » « 3 »\r\nباز از يَعْلى بن مُرّه نقل شده است كه گفت :\r\nگروهى از ياران ، همراه پيامبر صلى الله عليه و آله به صرف غذا مشغول شده بودند . همين كه بيرون آمدند حسين عليه السلام را ديدند كه در راه بازى مىكند . پيامبر صلى الله عليه و آله گام پيش نهاد و دست‌هايش\r\n\r\n\r\n","description":"","footnote":"\r\n( 1 ) - كشف الأستار ، هيثمى ، على بن ابى بكر ، 3 / 226 ، موسسة الرسالة ، بيروت ، اوّل ، 1404 ق .\r\n( 2 ) - ترجمة الامام الحسن ( ع ) ، ابن عساكر ، 95 .\r\n( 3 ) - مسند ، ابن حنبل ، 4 / 172 ؛ المعجم الكبير ، طبرانى ، 3 / 21 .\r\n","page_name":" 26 ","page_number":26},
  {"content":"\r\n\r\nرا گشود . امّا جوانك آغاز به گريختن از اين‌جا به آن‌جا و از اين سو به آن سو كرد . پيامبر صلى الله عليه و آله نيز با او مىخنديد ، تا سرانجام او را گرفت و آن‌گاه دستى زير چانه و دست ديگر را بر سرش قرار داد و او را بوسيد و فرمود : « حسين از من است و من از حسينم خداوند دوستدار كسى است كه حسين را دوست بدارد حسين نواده‌اى از نوادگان است » « 1 »\r\nابوهريره نيز از پيامبر خدا صلى الله عليه و آله نقل كرده است كه فرمود :\r\n« دوستدار حسن و حسين دوستدار من و دشمن آن دو دشمن من است . » « 2 »\r\n\r\nسرور جوانان بهشت\r\nاز جمله فضايل ويژهء امام حسن و امام حسين عليهما السلام اين است كه خداوند متعال مقام سرورى جوانان اهل بهشت را در دنيا و آخرت بديشان داده است . در اين باره احاديث چندى نقل شده است كه به نمونه‌هايى از آن‌ها اشاره مىكنيم :\r\nابوسعيد خُدرى از پيامبر خدا صلى الله عليه و آله نقل كرده است كه فرمود :\r\n« حسن و حسين سرور جوانان اهل بهشت‌اند . » « 3 »\r\nمُسلم بن يَسار گفته است :\r\nحسن و حسين نزد جدّشان آمدند . حضرت فرمود : « اينان سرور جوانان اهل بهشت‌اند و پدرشان از آنان بهتر است . »\r\nحذيفه از پيامبر نقل كرده است كه فرمود :\r\n« جبرئيل نزد من آمد و مژده داد كه حسن و حسين عليهما السلام سرور جوانان اهل بهشت‌اند » « 4 »\r\n\r\n\r\n","description":"","footnote":"\r\n( 1 ) - مسند ، ابن حنبل ، 4 / 172 .\r\n( 2 ) - سنن ، ابن ماجه قزوينى ، 1 / 51 ، تحقيق : محمد فؤاد الباقى ؛ مسند ، ابويعلى ، 11 / 78 .\r\n( 3 ) - خصائص الامام امير المؤمنين على ( ع ) ، احمد بن شعيب نسائى ، 257 ، تحقيق : محمد باقر محمودى ؛ تاريخ دمشق ، ابن عساكر ، 72 - 84 .\r\n( 4 ) - همانجا ؛ المعجم الكبير ، طبرانى ، 3 / 24 - 30 .\r\n","page_name":" 27 ","page_number":27},
  {"content":"\r\n\r\n\r\nسرنوشت دشمنان اهل بيت\r\nهر كس نسبت به خاندان پيامبر دشمنى بورزد ، حسادت كند ، ستم روا دارد و يا آنان را به قتل رساند به فرجامى شوم دچار خواهد شد .\r\nابوهريره از پيامبر صلى الله عليه و آله نقل كرده است كه فرمود :\r\n« هر كس حسن و حسين عليهما السلام را دوست بدارد . مرا دوست مىدارد و هر كس اينان را دشمن بدارد ، مرا دشمن مىدارد . » « 1 »\r\nحضرت على عليه السلام از پيامبر صلى الله عليه و آله چنين نقل كرده است :\r\n« بهشت بر كسانى كه بر خاندانم ستم روا دارند يا با ايشان بجنگند و يا به زيانشان كسى را يارى دهند حرام است . آنان در آخرت از همه چيز بىبهره‌اند . خداوند در روز رستاخيز نه با ايشان سخن مىگويد و نه پاكشان مىگرداند و به عذابى دردناك گرفتار خواهند بود . » « 2 »\r\nنيز آن حضرت از پيامبر نقل كرده است كه فرمود :\r\n« بهشت بر كسانى كه به خاندانم ستم كنند و مرا از اين راه بيازارند حرام شده است . هر كس به يكى از فرزندان عبدالمطّلب نيكى كند و مزد نگيرد ، هنگامى كه فرداى قيامت مرا ديدار كند ، خود پاداش او را خواهم داد . » « 3 »\r\nعايشه نيز از قول پيامبر خدا صلى الله عليه و آله نقل كرده است كه فرمود :\r\n« چند كس را من و همهء پيامبران مستجاب الدّعوة نفرين كرده‌ايم : افزاينده بر كتاب خداوند ؛ دروغ شمارندهء قَدَر خداوند ؛ آن كس كه به زور حكومت امّت را در دست گيرد تاعزيزكرده‌هاى خداوند را خوار گرداند و خوار كرده‌هاى خدا را عزت بخشد ؛ حلال شمارندهء حرام‌هاى خدا ؛ واگذارنده سنّت من و آن كه آنچه را خداوند بر خاندانم حلال ساخته حرام گرداند . » « 4 »\r\n\r\n\r\n","description":"","footnote":"\r\n( 1 ) - المعجم الكبير ، طبرانى ، 3 / 40 ؛ مجمع الزوائد ، على بن ابىبكر هيثمى ، 9 / 180 ؛ المستدرك ، حاكم نيشابورى ، 3 / 166 .\r\n( 2 ) - ثمرات الاسفار ، علامه امينى ، 1 / 34 .\r\n( 3 ) - همان ، 1 / 35 .\r\n( 4 ) - كتاب السّنه ، ابن ابىعاصم ، 149 ؛ المعجم الاوسط ، الطبرانى ، 2 / 398 ؛ فرائد السمطين ، حموئى ، 2 / 276 ؛ ترمذى ، المناقب ، 8 / 318 - 316 ؛ المستدرك ، حاكم ، 1 / 36 ، 2 / 525 ، 4 / 90 ؛ الاحسان ، ابن حبّان ، 52 ؛ مجمع الزوائد ، هيثمى ، 1 / 176 ، 7 / 205 .\r\n","page_name":" 28 ","page_number":28},
  {"content":"\r\n\r\nابوسعيد خدرى از قول پيامبر خدا صلى الله عليه و آله نقل كرده است كه فرمود :\r\n« خداى متعال سه حريم دارد كه هر كس آن‌ها را رعايت كند پروردگار نيز كار دين و دنيايش را به سامان مىآورد و هر كس آن‌ها را رعايت نكند خدا همه چيزش را مىبرد و آن سه چيز حرمت اسلام ، حرمت من و حرمت خويشاوندان من است . » « 1 »\r\nانس بن مالك گفته است ، نزد حضرت پيامبر صلى الله عليه و آله بودم كه فرمود :\r\n« به من كوثر داده شده است . گفتم : كوثر چيست ؟ فرمود : رودى است در بهشت كه طول و عرض آن به اندازهء فاصله مشرق و مغرب است . هر كس از آن بنوشد هرگز تشنه نمىشود و هر كس دست و روى با آن بشويد هرگز غبارآلوده نمىگردد ؛ هر كس پيمانم را بشكند و يا كسى از خاندانم را بكشد از آن نخواهد نوشيد . » « 2 »\r\nابوسعيد خدرى از پيامبر ، چنين نقل كرده است :\r\n« هنگامى كه قوم يهود گفتند : ( عُزَير پسر خداست ) خشم خداوند بر آنان شدّت گرفت و هنگامى كه مسيحيان گفتند : ( مسيح پسر خداست ) خشم خداوند شدّت يافت . همانا خشم خداوند بر كسى هم كه خون من را بريزد ، يا با آزردن خاندانم مرا بيازارد نيز شدّت خواهد گرفت . » « 3 »\r\nحضرت على عليه السلام از پيامبر نقل كرده است كه فرمود :\r\n« يا على ! هر كس مويى را از تو بيازارد مرا آزرده است و هر كس مرا بيازارد خدا را آزرده است و\r\n\r\n\r\n","description":"","footnote":"\r\n( 1 ) - المعجم الاوسط ، طبرانى ، 1 / 162 ؛ المعجم الكبير ، همو ، 3 / 126 ؛ مجمع الزوائد ، هيثمى ، 9 / 168 .\r\n( 2 ) - ابن‌زياد به خاطر نقل اين حديث و امثال آن ، صحابى بزرگوار و عاليقدر ، زيد بن ارقم را مورد باز خواست قرار داد . چنان كه خود زيد گويد : عبيداللَّه دنبالم فرستاد . چون نزدش رفتم گفت : اين احاديث چيست كه از قول پيامبر ( ص ) نقل مىكنى ؟ ما آن‌ها را در كتاب خدا نمىيابيم ! تو روايت مىكنى كه پيامبر ( ص ) حوضى دارد . گفتم : او خود آن احاديث را به ما گفته و آن حوض را به ما وعده داده است . گفت : دروغ مىگويى و پيرى مغزت را تهى كرده است . گفتم : « امّا گوش هايم از خود حضرت شنيده‌اند و سينه‌ام در خود جاى داده است . فرمود : هر كس دانسته بر من دروغ ببندد بايد جايگاه خود را براى جاىگرفتن در آتش آماده كند و من بر او دروغ نبسته‌ام » . دربارهء اصل حديث و ماجراى مواخذهء زيد . ر . ك : ( المعجم الكبير ، 5 / 203 ؛ مسند ، ابن حنبل ، 4 / 367 ؛ مجمع الزوائد ، هيثمى ، 1 / 144 ) .\r\n( 3 ) - منتخب كنز العمال ، ابن النجار ، ( در حاشيهء مسند احمد بن حنبل ) ، 1 / 127 .\r\n","page_name":" 29 ","page_number":29},
  {"content":"\r\n\r\nهر كس خدا را بيازارد نفرينش بر اوست . » « 1 »\r\nو فرمود :\r\n« هر كس با آزردن خاندانم مرا بيازارد خداى - عزّ و جلّ - را آزرده است و هر كس به آنان كمك نكند و به دشمنانش تمايل داشته باشد ، به خدا اعلان جنگ داده است و فرداى قيامت از شفاعت پيامبر او هيچ بهره‌اى نخواهد يافت . » « 2 »\r\nعبداللَّه بن عباس نقل مىكند كه پيامبر صلى الله عليه و آله پيش از وفات خود به سفرى چند روزه رفت و هنگام بازگشت در حالى كه رنگش دگرگون و چهره‌اش سرخ شده بود ، با چشمانى اشكبار ، طى يك سخنرانى رسا و فشرده گفت :\r\n« اى مردم ! من ميان شما دو چيز را به يادگار مىگذارم : كتاب خدا و خاندانم كه دودمان و ثمرهء وجود من‌اند . اين دو هرگز از هم جدا نخواهند شد . تا در حوض بر من وارد شوند و من چشم به راه اين دو خواهم ماند . آگاه باشيد من براى خاندانم از شما چيزى نمىخواهم ، جز آنچه پروردگارم فرموده و آن دوستى خويشاوندان من است . پس مواظب باشيد ، مبادا مرا در كنار حوض در حالى ديدار كنيد كه با خاندانم دشمنى كرده بر آنان ستم روا داشته باشيد ! آگاه باشيد كه امّت من در رستاخيز با سه پرچم وارد مىشوند : پرچمى سياه و تيره كه نزد من مىايستد و من مىپرسم شما كه هستيد ؟ ايشان نام مرا فراموش مىكنند و مىگويند : « ما يكتاپرستان عربيم . » مىگويم : « من احمد پيامبر عرب و عجم هستم . » مىگويند : « اى احمد ما از امّت توايم . »\r\nمىگويم : « پس از من با خانواده و خاندانم و كتاب پروردگار چگونه رفتار كرديد ؟ » مىگويند : « كتاب را تباه و پاره‌پاره كرديم ، با تمام وجود كوشيديم تا خاندانت را از روى زمين پاك كنيم ! » آن‌گاه من روى از ايشان برمىتابم و آنان با جگر تفتيده و لب تشنه و چهرهء سياه باز مىگردند . سپس پرچمى ديگر ، سياه‌تر از پرچم نخست ، بر من وارد\r\n\r\n\r\n","description":"","footnote":"\r\n( 1 ) - شرف النبى ( ص ) ، ابوسعد خرگوشى ، 273 ، ترجمهء محمود راوندى ، انتشارات بابك ، 1361 ش ؛ شواهد التنزيل ، حسكانى ، عبيد اللَّه بن عبداللَّه ، 2 / 93 .\r\n( 2 ) - همان .\r\n","page_name":" 30 ","page_number":30},
  {"content":"\r\n\r\nمىشود و مىپرسم كه هستيد ؟ ايشان هم مانند سخن گروه نخست را مىگويند و چون نامم را يادآور مىشوم ، مرا مىشناسند و مىگويند : « با ثقل اكبر مخالفت كرديم و ثقل اصغر را واگذاشتيم و حرمتش را زير پا نهاديم . » مىگويم : « از من دور شويد ! » اينان نيز با جگرهاى تفتيده و لب‌هاى تشنه و روى سياه باز مىگردند ! سپس پرچمى ديگر بر من وارد مىشود كه چهره‌هاشان از نورانيّت مىدرخشد . مىگويم : « شما كه هستيد ؟ » مىگويند : « ما اهل كلمهء توحيد و پرهيزگارى هستيم . امّت محمّديم . بر حقّ باقى مانديم .\r\nكتاب پروردگار را برنامهء عملمان قرار داديم . حلالش را حلال و حرامش را حرام شمرديم . نوادگان محمّد را دوست داشتيم . يارىشان كرديم ، همان گونه كه خودمان را يارى مىداديم . همراه آنان به پيكار پرداختيم و دشمنانشان را كشتيم . » مىگويم : « شما را مژده باد كه من پيامبرتان ، محمّد ، هستم و شما در دنيا همان‌گونه كه گفتيد بوده‌ايد . » آن‌گاه از حوضم آنان را آب مىدهم و سيراب باز مىگردند . سپس فرمود : « آگاه باشيد كه جبرئيل به من خبر داده است كه امّتم ، فرزندم حسين عليه السلام را در سرزمين كرب وبلا ( اندوه و گرفتارى ) خواهند كشت . كسانى كه او را بكشند و آنان كه دست از يارى او بردارند ، تا قيام قيامت گرفتار لعنت خدا خواهند بود . » « 1 »\r\nابوذر غفارى گويد :\r\nهنگامى كه آيهء « يَوْمَ تَبْيَضُّ وُجُوُهٌ وَتَسْوَدُّ وُجُوُهٌ » « 2 » ؛ روزى كه چهره‌هايى سپيد و چهره‌هايى سياه شوند ؛ نازل شد . پيامبر خدا صلى الله عليه و آله فرمود : « در روز رستاخيز امّت من با پنج پرچم بر من وارد مىشوند . پرچم نخست گوسالهء اين امّت است كه دستش را خواهم گرفت و گام‌هايش خواهد لرزيد و چهرهء او و يارانش سياه خواهد شد و به آنان خواهم گفت كه پس از من با دو گرانمايه ( ثقلين ) چه كرديد ؟ مىگويند : « بزرگ‌تر را تحريف و پاره‌پاره كرديم و با كوچك‌تر كينه و دشمنى ورزيديم . » مىگويم : « با جگرى تفتيده و لب تشنه و چهره‌اى\r\n\r\n\r\n","description":"","footnote":"\r\n( 1 ) - مقتل الحسين ، خوارزمى ، 1 / 164 - 165 .\r\n( 2 ) - آل عمران ( 3 ) ، آيهء 106 .\r\n","page_name":" 31 ","page_number":31},
  {"content":"\r\n\r\nسياه باز گرديد . » پس ايشان را مىگيرند و به سمت چپ مىبرند و حتّى يك قطره آب هم به ايشان نمىدهند . سپس پرچم فرعون اين امّت به من مىرسد كه چون برمىخيزم و دستش را مىگيرم گام‌هايش لرزان و چهرهء او و يارانش سياه مىشود . مىگويم : « پس از من با دو گرانمايه چه كرديد ؟ » مىگويند : « بزرگ‌تر را پاره‌پاره كرديم و از كوچك‌تر بيزارى جستيم و نفرينش كرديم . » مىگويم : « با جگرى تفتيده و لبى تشنه و روى سياه باز گرديد . » آن‌گاه ايشان را مىگيرند و به سمت چپ مىبرند و حتّى يك قطره آب هم به آنان نمىدهند . سپس پرچم فلان كس - حضرت از او نام برد - بر من وارد مىشود كه پيشواى پنجاه هزار تن از امّت من است . دستش را مىگيرم و مىگويم : « پس از من با دو گرانمايه چه كرديد ؟ » مىگويند : « بزرگ‌تر را دروغ شمرديم و كوچك‌تر را وانهاديم و از آن روى برتافتيم . » اينان نيز به همان راه گروه پيش از خود مىروند . سپس پرچم صاحب دوپستان بر من وارد مىشود ، در حالى كه نخستين و آخرين خارجى نيز همراه وى است .\r\nبرمىخيزم و دستش را مىگيرم در حالى كه گام‌هايش مىلرزد و چهرهء او سياه مىشود .\r\nمىگويم : « پس از من با دو گرانمايه چه كرديد ؟ » مىگويند : « از بزرگ‌تر با گمراهى و بدعت گذشتيم و از كوچك‌تر بيزارى جستيم و نفرينش كرديم . » مىگويم : « با جگرى تفتيده و لبى تشنه و چهره‌اى سياه باز گرديد . » ايشان را مىگيرند و به سمت چپ مىبرند و حتّى يك قطره آب هم به آنان نمىدهند . سپس پرچم امير مؤمنان و سرور مسلمانان و رهبر پرهيزگاران و پيشواى بلندآوازگان نامور بر من در مىآيد . من برمىخيزم و دستش را مىگيرم و چهرهء او و يارانش سفيد مىگردد و مىگويم : بعد از من با دو گرانمايه چه كرديد ؟ مىگويند : « از بزرگ‌تر پيروى و فرمانبردارى كرديم و تا پاى جان همراه كوچك‌تر به پيكار پرداختيم . » مىگويم : « آب بنوشيد و سيراب شويد و با چهره‌اى سپيد باز گرديد ! » و ايشان را به سمت راست مىبرند . اين است تفسير سخن خداى متعال كه مىفرمايد :\r\n« يَوْمَ تَبْيَضُّ وُجُوُهٌ وَتَسْوَدُّ وُجُوُهٌ فَأمَّا الَّذينَ اسْوَدَّتْ وُجُوهُهُمْ أَكَفَرْتُمْ بَعْدَ\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nايمانِكُمْ فَذُوقُوا الْعَذَابَ بِمَا كُنتُمْ تَكْفُرُونَ وَأَمَّا الَّذينَ ابْيَضَّتْ وُجُوهُهُمْ فَفى رَحْمَةِ اللَّهِ هُمْ فيهَا خالِدُونَ » « 1 »\r\nروزى كه چهره‌هايى سپيد مىشوند و چهره‌هايى سياه مىگردند . امّا سياه‌رويان [ به آنان گويند 
  ] آيا بعد از ايمان كافر شديد . پس به سزاى كفرتان اين عذاب را بچشيد ! و امّا سپيدرويان ، در رحمت خداوند جاويدانند .\r\nعلى بن طلحه از غلامان بنىاميّه مىگويد :\r\nمعاوية بن ابوسفيان و معاوية بن حُدَيْج ، كه بيش از همه به امير المؤمنين دشنام مىداد ، به اتّفاق حج گزاردند . پسر حديج در مدينه از مسجد پيامبر صلى الله عليه و آله گذر مىكرد . در اين هنگام حضرت امام حسن عليه السلام با تنى چند از يارانش نشسته بود . به ايشان گفتند كه اين شخص معاوية بن حُدَيْجْ است كه بيش از همه به حضرت على عليه السلام دشنام مىدهد .\r\nفرمود : « او را نزد من بياوريد . » ابوكبير نزد او رفت و به او گفت : « اطاعت كن ! » گفت : « از چه كسى ؟ » گفت : « از حسن بن على كه تو را به نزد خود فرا مىخواند . » ابن‌حديج نزد حضرت آمد و سلام كرد . امام حسن عليه السلام فرمود : « تو معاوية بن حُدَيْجى ؟ » گفت : « بله . » حضرت اين سؤال را سه مرتبه تكرار كرد و هر سه بار پسر حُدَيْجْ مىگفت : « بله . » امام فرمود : « آيا تويى كه على را دشنام مىدهى ؟ » او كه گويا شرمگين شده بود پاسخى نداد .\r\nامام فرمود : « به خدا سوگند ! اگر بر حوض به وى برسى - با اين كه بعيد مىدانم - مىبينى كه دامن به كمر زده منافقان را چونان شتر مىراند . » آنچه گفتم سخنان پيامبر راستين و صادق ، حضرت محمّد صلى الله عليه و آله ، است . و هر كس بهتان بزند نوميد گرديده است . « 2 »\r\nهمچنين از خود معاوية بن حديج نقل شده است كه امام حسن عليه السلام به وى فرمود :\r\n« معاوية بن حديج ! از دشمنى با ما خاندان بر حذر باش ! زيرا پيامبر خدا صلى الله عليه و آله فرموده\r\n\r\n\r\n","description":"","footnote":"\r\n( 1 ) - آل عمران ( 3 ) ، آيات 106 - 107 ؛ تفسير القمى ، على بن ابراهيم ، 1 / 109 ؛ اللهوف ، سيّد بن طاووس ، 17 ؛ خصال ، صدوق ، محمد بن على ، 2 / 457 - 460 ؛ بحار الانوار ، مجلسى ، محمد باقر ، 8 / 14 ، 37 / 341 .\r\n( 2 ) - كتاب السّنة ، ابن ابى عاصم ، 346 : تاريخ دمشق ، 59 / 27 ؛ المعجم الكبير ، 3 / 94082 ؛ المسند ابويعلى الموصلى ، 12 / 140 ؛ سير اعلام النبلاء ، ذهبى ، محمد بن احمد ، 3 / 38 .\r\n","page_name":" 33 ","page_number":33},
  {"content":"\r\n\r\nاست ، هيچ كس ما را دشمن نمىدارد و بر ما حسد نمىورزد ، مگر اين كه در روز رستاخيز با تازيانه‌اى آتشين از حوض رانده مىشود . » « 1 »\r\n\r\nكشتى نجات\r\nيكى از مناقب و فضايل امام حسين عليه السلام و منزلت ايشان نزد خداى متعال اين است كه خداى - عزّ و جلّ - آن حضرت و پدر و مادر و برادرش و سلالهء پاكشان را كشتى نجات و مايهء آمرزش امّت قرار داده است . هر كس به رهنمودهاى آنان تمسّك جويد و بر كشتى نجات سوار شود ، هدايت مىيابد و گناهانش آمرزيده مىشود و هر كس رو برگرداند ، در غرقاب پستى و گناه نابود مىگردد . در اين باره نيز از پيامبر روايت‌هاى بسيار نقل شده كه نمونه‌هايى از آن در اين‌جا تقديم خوانندگان گرامى مىشود .\r\nرافع ، خادم ابوذر ، گويد :\r\nروزى ابوذر بر آستانهء در كعبه ايستاد . حلقه در را گرفت و به آن تكيه داد و گفت : « اى مردم ! هر كس مرا مىشناسد كه مىشناسد و هر كس نمىشناسد ، بداند كه من ابوذر هستم . از پيامبر خدا صلى الله عليه و آله شنيدم كه فرمود : « مثل خاندان من مثل كشتى نوح است ، هر كس در آن سوار شود نجات مىيابد و هر كس رو برگرداند ، در آتش افكنده مىشود . » همچنين از آن حضرت شنيدم كه فرمود : « خاندانم را نسبت به خود به منزلهء سر نسبت به بدن و به منزلهء دو چشم نسبت به سر بدانيد . زيرا هدايت بدن با سر است و هدايت سر ، با ديده . » « 2 »\r\nابن مسعود گفته است :\r\nاين امّت ، گاه پراكنده مىشود و گاه گرد مىآيد . هرگاه گرد آمد همراه جماعت باشيد و هرگاه پراكنده شد به خاندان پيامبرتان بنگريد . اگر صلح كردند صلح كنيد و اگر\r\n\r\n\r\n","description":"","footnote":"\r\n( 1 ) - المعجم الكبير ، 3 / 82 ، 94 ؛ مجمع الزوائد ، 9 / 172 ؛ الدر المنثور ، سيوطى ، 6 / 7 .\r\n( 2 ) - عبقات الانوار ، مير حامد حسين ، 6 / 919 ؛ مناقب على عليه السلام ، محمّد بن سليمان ، 2 / 150 ؛ فرائد السمطين ، 2 / 246 .\r\n","page_name":" 34 ","page_number":34},
  {"content":"\r\n\r\nجنگيدند بجنگيد ، زيرا ايشان با حقّ و حقّ با ايشان است و هيچ گاه از يكديگر جدا نمىشوند . « 1 »\r\n\r\nخاندان پيامبر همسنگ كتاب خدا\r\nاز شرافت‌ها و فضايل پدر و مادر و برادر و خود امام حسين عليه السلام و سلالهء پاكش اين است كه خداى متعال آنان را همسنگ كتاب خود قرار داده است و هدايت‌شدن را به تمسّك جستن به اين دو مشروط گردانيده است . در اين باره احاديث فراوانى وجود دارد و كتاب‌هاى مستقلّى نيز تأليف شده است كه با ارزش‌ترين آن‌ها بخش « حديث ثقلين » كتاب « عبقات الأنوار » است . اينك نمونه‌هايى از آن احاديث نورانى در اين‌جا نقل مىشود . پيامبر صلى الله عليه و آله فرمود :\r\n« من در ميان شما دو چيز گرانمايه مىگذارم كه اگر بدان‌ها تمسّك بجوييد ، گمراه نخواهيد شد : كتاب خدا و خاندانم . اين دو از هم جدا نخواهند شد تا اين كه در حوض بر من درآيند . »\r\nعلى بن ربيعه گويد :\r\nزيد بن ارقم را ديدم كه بر مختار وارد مىشود . گفتم : « از قول تو حديثى شنيده‌ام . » گفت : « كدام حديث ؟ » گفتم : « آيا تو از پيامبر شنيده‌اى كه « من ميان شما دو چيز گرانمايه را بر جاى مىگذارم : كتاب خدا و خاندانم را ؟ » گفت : « بلى . » « 2 »\r\n\r\nستارگان هدايت\r\nاز جمله فضايل پدر و مادر و برادر و سلالهء پاك امام حسين عليه السلام اين است كه آن بزرگواران ستارگان هدايت‌اند و گمراهان را پيوسته هدايت مىكنند .\r\nپيامبر خدا صلى الله عليه و آله فرمود :\r\nستارگان مايهء ايمنى زمينيان از گم‌شدن و خاندانم مايهء ايمنى امّت من از چند دستگىاند .\r\n\r\n\r\n","description":"","footnote":"\r\n( 1 ) - امالى الخميسية ، المرشد باللَّه ، 1 / 153 .\r\n( 2 ) - الفضائل ، ابن حنبل ، 60 ، 1 / 536 ؛ مسند ، 4 / 371 ؛ المعجم الكبير ، 5 / 186 .\r\n","page_name":" 35 ","page_number":35},
  {"content":"\r\n\r\nهرگاه قبيله‌اى از عرب با ايشان مخالفت ورزد ، دستخوش چند دستگى شود و به حزب ابليس در آيد .\r\nهمچنين آن حضرت فرموده است :\r\nمَثَل خاندان من ميان امّت مثل ستارگان است كه هرگاه ستاره‌اى غروب كند ستاره‌اى ديگر طلوع مىكند . « 1 »\r\nدر وصف خاندان پيامبر از اميرمؤمنان على عليه السلام سخنان ارزشمند بسيارى نقل شده است كه از هر سخن ديگرى ما را بىنياز مىسازد . آن حضرت فرموده است :\r\n« به وسيله ما در تاريكىها راه يافته و بر فراز قلّه‌هاى افتخار برآمده‌ايد و به وسيله ما از تيرگى شب به سپيده رسيده‌ايد . خاندان پيامبرتان را مراقب باشيد و جانب ايشان را بگيريد و به دنبالشان برويد ، زيرا ايشان شما را از راه بيرون نخواهند كرد و سوى هلاكت نخواهند برد . پس اگر نشستند ، بنشينيد و اگر برخاستند ، برخيزيد و بر ايشان پيشى مگيريد كه گمراه مىشويد و از ايشان عقب نمانيد كه نابود مىشويد . » « 2 »\r\n\r\nبيعت انصار بر حمايت از پيامبر صلى الله عليه و آله و خاندانش\r\nهنگامى كه انصار براى بيعت با پيامبر صلى الله عليه و آله در عقبه گرد آمدند ، آن حضرت فرمود : « يا على برخيز و از ايشان بيعت بگير . » گفتم : « يا رسول اللَّه ! بر چه چيزى بيعت بگيرم ؟ » فرمود : « بر اين كه از خدا اطاعت كنند و از فرمانش سر نپيچند و از پيامبر و خاندانش همانند خود و خاندانشان حمايت كنند . » « 3 »\r\nآن حضرت در جاى ديگر فرموده است :\r\n« براى پيامبر خدا صلى الله عليه و آله بيعت گرفتم بر فرمانبردارى و اطاعت در آسانى و سختى و بر\r\n\r\n\r\n","description":"","footnote":"\r\n( 1 ) - المستدرك ، حاكم نيشابورى ، 3 / 149 ؛ المعرفة و التّاريخ ، يعقوب بن سفيان ، 1 / 538 ؛ الفضائل ، ابن حنبل ، 189 ؛ ترتيب الأمالى ، المرشد باللَّه ، 1 / 152 .\r\n( 2 ) - نهج السعاده ، 8 / 372 .\r\n( 3 ) - المعجم الأوسط ، طبرانى ، 2 / 443 ؛ مناقب على عليه السلام ، محمّد بن سليمان ، 2 / 165 ؛ تيسير المطالب ، السيد ابوطالب ، 126 .\r\n","page_name":" 36 ","page_number":36},
  {"content":"\r\n\r\nاين كه جز بر عدالت زبان نگشايند و از سرزنش سرزنش‌كنندگان نهراسند » ؛ و هنگامى كه اسلام آشكار گشت و شمار پيروانش افزايش يافت ، فرمود : « يا على بر آن ( پيمان ) بيفزا :\r\n( و پيمان مىبنديم ) كه از پيامبر خدا صلى الله عليه و آله و تبارش دفاع كنيم ، همان گونه كه از خود و خانواده‌هاى خودمان دفاع مىكنيم . »\r\nآن حضرت در ادامه مىفرمايد :\r\n« به خدا سوگند ! آن را بر عهدهء مردم نهادم ، كسانى كه به آن وفا كردند ، وفا كردند و كسانى كه آن را شكستند نابود شدند . » « 1 »\r\n\r\nجنگ و سازش با خاندان پيامبر صلى الله عليه و آله\r\nاز جمله فضايل پدر و مادر و برادر امام حسين در نزد پيامبر صلى الله عليه و آله اين است كه آن حضرت جنگ با ايشان را جنگ با خود و صلح با ايشان را صلح با خود قرار داده است .\r\nبنا بر اين هر كس با آنان پيكار كند با پيامبر خدا صلى الله عليه و آله پيكار كرده است و هر كس با پيامبر خدا صلى الله عليه و آله پيكار كند با خدا پيكار كرده است و پيكار با خدا عين كفر است . پيامبر خدا صلى الله عليه و آله خطاب به على و فاطمه و حسن و حسين عليهم السلام فرمود : « من با هر كسى كه با شما بجنگد در جنگم و با هر كس كه با شما در صلح باشد در صلحم . » « 2 »\r\nصُبَيْح ، خادم ام‌سلمه گويد :\r\nبر در خانه پيامبر خدا صلى الله عليه و آله ايستاده بودم كه على و فاطمه و حسن و حسين آمدند و كنارى نشستند . در اين هنگام پيامبر صلى الله عليه و آله نزد آنان آمد و فرمود : « شما خوبانيد » و عبايى خيبرى را كه بر دوشش بود بر آنان افكند و فرمود : « من با هر كسى كه با شما بجنگد در جنگم و با هر كس كه با شما در صلح باشد در صلحم . » « 3 »\r\n\r\n\r\n","description":"","footnote":"\r\n( 1 ) - الشافى ، سيد حمزه ، 2 / 116 .\r\n( 2 ) - المعجم الصغير ، طبرانى ، 2 / 3 ؛ المعجم الكبير ، 3 / 30 - 31 ، 5 / 284 ؛ المعجم الاوسط ، 3 / 407 ؛ معجم الشيوخ ، ابن جميع صيداوى ، 380 ؛ بغية الطلب ، ابن العديم ، 6 / 1576 ، تحقيق : سهيل زكّار ؛ ترجمة الامام الحسين ( ع ) ، 97 - 98 ؛ السنن ، ابن ماجه ، 1 / 52 ؛ الجامع الصحيح ، ( سنن ترمذى ) ، 5 / 699 ؛ كتاب الكنى و الأسماء ، دولابى ، 2 / 160 .\r\n( 3 ) - المعجم الصغير ، طبرانى ، 3 / 407 .\r\n","page_name":" 37 ","page_number":37},
  {"content":"\r\n\r\nابوسعيد خدرى گويد :\r\nپس از ازدواج على و فاطمه عليهما السلام ، پيامبر صلى الله عليه و آله تا چهل بامداد بر در خانهء ايشان مىآمد و مىفرمود : « السَّلامُ عَليكُم وَ رَحمةُ اللَّهِ وَ بَرَكاتُهُ . وقت نماز است . خدا به شما مهر بورزد « إِنَّما يُريدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَيُطَهِّرَكُمْ تَطْهيراً » « 1 » ( همانا خدا مىخواهد كه پليدى را از شما خاندان دور گرداند و شما را بسيار پاكيزه سازد . ) من با هر كسى كه شما پيكار كنيد در ستيزم و با هر كسى كه شما سازگارى كنيد ، سازگارم . » « 2 »\r\n\r\nداستان مباهله\r\nيكى ديگر از منزلت‌هاى بلند پدر و مادر و برادر امام حسين عليه السلام اين است كه پيامبر صلى الله عليه و آله آنان را دليل راستى پيامبرى خود قرار داده و از ميان همهء مسلمانان ، تنها همراه ايشان با مسيحيان به مباهله پرداخته است . اخبار چندى در اين باره نقل شده است كه در اين‌جا به مهم‌ترين آن‌ها اشاره مىشود : هنگامى كه صُهَيْب از نَجران باز آمد ، گروهى از مسيحيان آن‌جا نيز همراه وى آمدند كه در ميان آنان كسانى چون اسقف ، عاقب ، ابوحبش ، سيد ، قيس ، عبدالمسيح و پسر جوان او به نام حارث ديده مىشدند . به گفتهء شهر بن حوشب اينان چهل تن از عالمان دينى بودند كه آمدند و در بيت المدارس نزد يهوديان ايستادند و آنان را صدا زدند و گفتند : « اى پسر سوريا ! اى كعب بن اشرف بياييد .\r\nاى برادران ميمون‌ها و خوك‌ها بياييد . » چون آمدند ، نجرانىها گفتند كه اين مرد [ پيامبر صلى الله عليه و آله 
  ] از فلان تاريخ و به همان سال نزد شماست . فردا ، هنگام آزمايش وى حضور يابيد . پس از آن كه پيامبر صلى الله عليه و آله نماز صبح را خواند ، برخاستند و در مقابلش ايستادند .\r\n\r\n\r\n","description":"","footnote":"\r\n( 1 ) - احزاب ( 33 ) ، آيهء 33 .\r\n( 2 ) - شواهد التنزيل ، حسكانى ، 2 / 44 ؛ مسند ، ابن حنبل ، 2 / 442 ؛ ترجمة الامام الحسن ( ع ) ، ابن عساكر ، 97 ؛ المستدرك ، حاكم نيشابورى ، 3 / 149 ؛ البداية و النهاية ، ابن كثير ، 8 / 205 ، مكتبة المعارف ، بيروت ، دوم ، 1394 ق ؛ تاريخ بغداد ، خطيب بغدادى ، احمد بن على ، 7 / 136 ؛ مناقب على عليه السلام ، ابن المغازلى ، 63 ؛ تاريخ الإسلام ، ذهبى ، محمد بن احمد ، 4 / 99 .\r\n","page_name":" 38 ","page_number":38},
  {"content":"\r\n\r\nاسقف پيشاپيش آنان ايستاد و خطاب به پيامبر صلى الله عليه و آله گفت : « يا اباالقاسم ! پدر حضرت موسى كه بود ؟ » فرمود : « عمران . » پرسيد : « پدر حضرت يوسف كه بود ؟ » فرمود :\r\n« يعقوب . » پرسيد : « پدر تو كه بود ؟ » فرمود : « عبداللَّه پسر عبدالمطّلب . » گفت : « پدر حضرت عيسى كه بود ؟ » در اين هنگام پيامبر خدا صلى الله عليه و آله خاموش ماند تا جبرئيل عليه السلام بر وى نازل شد و اين آيه را خواند :\r\n« انَّ مَثَلَ عيسى عِندْاللَّهِ كَمَثَلِ آدَمَ خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ الْحَقُّ مِن رَّبِّكَ فَلا تَكُنْ مِنَ المُمْتَرينَ » « 1 »\r\nهمانا مثل عيسى در نزد خدا چون مثل آدم است كه او را از خاك بيافريد و به او گفت : موجود شو ، پس موجود شد . ( اين سخن ) حقّ از سوى پروردگار توست پس از ترديد كنندگان مباش .\r\nاسقف كه چنان ديد مبهوت و بيهوش گشت . چون به خود آمد ، سر را به سوى پيامبر صلى الله عليه و آله برگردانيد و گفت : « آيا مىپندارى كه خداى متعال به تو وحى كرده است كه عيسى عليه السلام را از خاك آفريده است ؟ ميان وحىهايى كه به ما رسيده ، اين مطلب ديده نمىشود و اين يهوديان در وحىهاى خود آن را نمىيابند . »\r\nپس خداى متعال به پيامبر چنين وحى كرد :\r\n« فَمَنْ حاجَّكَ فيهِ مِنْ بَعْدِ ما جاءَكَ مِنَ العِلْمِ فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُم وَ أَنْفُسَنا وَ أَنْفُسَكُمْ ثُمَّ نَبْتَهِلْ فَنَجْعَلْ لَعْنَتَ اللَّهِ عَلَى الْكاذِبينَ » « 2 »\r\nپس از آن كه به آگاهى رسيده‌اى ، هر كس در بارهء او با تو مجادله مىكند ، بگو بياييد تا حاضر آوريم ما فرزندانمان را و شما فرزندانتان را و ما زنانمان را و شما زنانتان را ، ما خود و شما خود .\r\nسپس دعا و تضرّع كنيم و لعنت خدا را بر دروغگويان بفرستيم .\r\nگفتند : « اى ابوالقاسم ! انصاف دادى ، بگو كه وقت مباهله كى باشد ؟ » فرمود : « به خواست خداى متعال بامداد فردا . » مسيحيان رفتند . يهوديان نيز رفتند ، در حالى كه با\r\n\r\n\r\n","description":"","footnote":"\r\n( 1 ) - آل عمران ( 3 ) ، آيات 60 - 59 .\r\n( 2 ) - همان ، آيهء 61 .\r\n","page_name":" 39 ","page_number":39},
  {"content":"\r\n\r\nخود مىگفتند : « هر گروه ( مسلمان يا مسيحيان ) را كه خدا نابود كند ، ما باكى نداريم . » چون مسيحيان به جايگاهشان بازگشتند ، با يكديگر گفتند : « به خدا سوگند ! همه مىدانيم كه او يك پيامبر است و اگر ما با وى به نفرين و مباهله بپردازيم ، بيم آن مىرود كه هلاك گرديم ، ولى اگر خواستار برهم‌زدن قرار مباهله شويم ، امكان دارد كه بپذيرد . » صبح فردا پيامبر آمد در حالى كه على ، فاطمه ، حسن و حسين عليهم السلام نيز همراه وى بودند . پس جلوتر آمد و على عليه السلام را آورد و جلو خود ايستاند . سپس فاطمه عليها السلام را آورد و در مقابل شانه‌هاى خود ايستاند و حسن عليه السلام را آورد و در سمت راستش و حسين عليه السلام را هم آورد و در سمت چپش ايستاند . مسيحيان كه از ترس نفرين پيامبر صلى الله عليه و آله خود را پشت ستون‌هاى چوبى مسجد پنهان كرده بودند پيش آمدند و فرياد برآوردند : « اى ابوالقاسم ، خدايت رحمت كند ! بيا و قرار مباهله را بر هم بزن ! » پيامبر صلى الله عليه و آله كه هيچ گاه درخواست كسى را رد نمىكرد ، فرمود : « باشد ، من از مباهله چشم مىپوشم . » هنگامى كه از خدمت پيامبر باز مىگشتند ، حضرت فرمود : « به آن كه مرا به حقّ فرستاده سوگند ! كه اگر با ايشان مباهله مىكردم خداى متعال ، همه زنان و مردان مسيحى را نابود مىكرد . » در نقل شهر بن حوشب آمده است كه از ميان مسيحيان ، عاقب برخاست و گفت : « از خدا بترسيد . مبادا با اين مرد مباهله كنيد . زيرا به خدا سوگند ! ، اگر دروغگو باشد مباهله براى شما سودى ندارد و اگر راستگو باشد ، سال بر شما نخواهد گذشت كه همه نابود خواهيد شد ! » پس از آن با حضرت قرار داد صلح امضا كردند و باز گشتند . آنان در صلحنامه پذيرفتند كه سالانه دو هزار دست لباس براى مسلمانان بفرستند : هزار دست در ماه صفر و هزار دست در ماه رجب و در مقابل مسلمانان نيز پذيرفتند كه با آنان نجنگند و امنيّتشان را تضمين كنند تا بتوانند بر دين خود باقى بمانند . « 1 »\r\n\r\n\r\n","description":"","footnote":"\r\n( 1 ) - دلائل النّبوّة ، ابونعيم اصفهانى ، 297 ؛ فرائد السمطين ، 2 / 23 ؛ المصنف ، ابن ابى شيبة ، 12 / 98 ؛ الفضائل ، ابن حنبل ، 2 / 767 ؛ مناقب ، على عليه السلام ، ابن المغازلى ، 263 ؛ الأغانى ، ابوالفرج اصفهانى ، 12 / 266 .\r\n","page_name":" 40 ","page_number":40},
  {"content":"\r\n\r\n\r\nصلوات\r\nاز ديگر فضايل پدر ، مادر ، برادر و سلالهء پاك امام حسين عليه السلام اين است كه خداى متعال درود بر محمّد و آل محمّد را توأم فرموده و آن را از اجزاى مهم‌ترين واجب ، يعنى نماز كه شبانه روز پنج بار بدان وسيله به درگاه الهى تقرّب جسته مىشود ، قرار داده است . حتّى امام شافعى ، يكى از فقيهان بزرگ اسلام ، با استناد به اين موضوع ، فتوا به وجوب صلوات در نماز داده است . كعب بن عَجْرَه گويد :\r\nچون آيهء شريفهء « انَّ اللَّهَ وَ مَلائِكَتَهُ يُصَلُّونَ عَلَى النَّبىِّ يا أَيُّهَا الَّذينَ آمَنُوا صَلُّوا عَلَيْهِ وَ سَلِّمُوا تَسْليماً » « 1 » نازل شد ، چند تن از صحابه گفتند : « يا رسول‌اللَّه سلام‌كردن بر تو را مىدانيم ، بفرماييد صلوات بر خاندان شما چگونه است ؟ » فرمود بگوييد :\r\n« أَللَّهُمَّ صَلِّ عَلى مُحَمَّدٍ وَ آلِ مُحَمَّدٍ كَما صَلَّيْتَ عَلى إبْراهيمَ وَ آلِ إِبْراهيمَ إنَّكَ حَميدٌ مَجيدٌ وَ بارِكْ عَلى مُحَمَّدٍ وَ آلِ مُحَمَّدٍ كَما بارَكْتَ عَلى إبْراهيمَ وَ آلِ إبْراهيمَ إنَّكَ حَميدٌ مَجيدٌ » « 2 »\r\nبار خدايا ! بر محمّد صلى الله عليه و آله و خاندانش درود بفرست ، آن طور كه بر ابراهيم عليه السلام و خاندانش درود فرستاده‌اى ، همانا تو ستودهء بزرگوارى و به محمّد صلى الله عليه و آله و به خاندانش فرخندگى بخش آن گونه كه به ابراهيم عليه السلام و به خاندانش فرخندگى بخشيده‌اى ، همانا تو ستودهء بزرگوارى .\r\n\r\nنزول آيهء تطهير\r\nاز ديگر فضايل پدر و مادر و برادر و شخص امام حسين عليه السلام اين است كه خداى متعال\r\n\r\n\r\n","description":"","footnote":"\r\n( 1 ) - احزاب ( 33 ) ، آيهء 56 .\r\n( 2 ) - كتاب المعرفة و التّاريخ ، يعقوب بن سفيان ، 1 / 301 ، 539 ؛ تاريخ جرجان ، حمزه بن يوسف ، 188 ، المعجم الكبير ، طبرانى ، 5 / 249 ؛ مسند ، ابن حنبل ، 3 / 162 ؛ سنن ، نسائى ، 3 / 48 ؛ التّاريخ الكبير ، بخارى ، 2 ( 1 ) / 383 ؛ قطف الازهار المتناثرة فى الأخبار المتواترة ، سيوطى ، 101 - 103 ، با توجّه به همين خبرهاى متواتر است كه جماعتى از صحابه و فقيهان و تابعان ذكر صلوات بر پيامبر ( ص ) و بر خاندان پيامبر را با هم در تشهد نماز واجب دانسته‌اند و اين حكم در نزد اهل بيت : يك حكم اجماعى است .\r\n","page_name":" 41 ","page_number":41},
  {"content":"\r\n\r\nپليدى و زشتى را از آنان دور ساخته و آيهء شريفهء تطهير را دربارهء آن‌ها نازل فرموده‌است .\r\n« إِنَّما يُريدُ اللَّهُ لِيُذْهِبَ عَنْكُمْ الرِّجْسَ أَهْلَ الْبَيْتِ وَ يُطَهِّرَكُمْ تَطْهيراً » « 1 »\r\nهمانا خدا مىخواهد كه ناپاكى را از شما خاندان بزدايد و شما را چنان كه بايد پاك گرداند .\r\nدر اين زمينه خبرهاى متواترى از زبان صحابه پيامبر صلى الله عليه و آله نقل شده است كه از باب تيمّن و تبرّك چندتاى آن‌ها را نقل مىكنيم .\r\nذهبى ذيل عنوان « در گذشت حضرت فاطمه عليها السلام » در سال يازدهم هجرى گفته است :\r\nدر اين سال آيهء مباركهء تطهير در بارهء حضرت فاطمه عليها السلام و همسر و فرزندانش نازل شد و پيامبر صلى الله عليه و آله آنان را با عبا پوشاند و گفت : « بار خدايا ! خاندانم اينان هستند . » « 2 » همچنين وى در ذيل عنوان در گذشتگان سال 61 . ه نقل كرده است كه پيامبر صلى الله عليه و آله بر على و حسن و حسين و فاطمه عليهم السلام عبايى افكند و فرمود : « بار خدايا ! اينان اهل بيت و خاصّان من هستند . بار خدايا هر گونه پليدى را از ايشان دور گردان و پاك و پاكيزه‌شان فرماى . » « 3 »\r\nهمچنين وى از ابوسعيد خدرى نقل كرده است كه آيهء تطهير دربارهء امام حسين عليه السلام و پدر و مادر و برادرش نازل شده است . « 4 »\r\nطبرانى نيز از عطيهء عوفى نقل مىكند كه از ابوسعيد خدرى پرسيدم : اهل بيت عليهم السلام كه خدا پليدى را از آنان دور ساخته و پاك و پاكيزه‌شان كرده است چه كسانىاند ؟ او در حالى كه با دستش مىشمرد گفت : « آنان پنج تن‌اند : پيامبر خدا صلى الله عليه و آله و على و فاطمه و حسن و حسين عليهم السلام . » و افزود كه اين آيه در خانهء ام‌سلمه نازل شده است . « 5 »\r\n\r\n\r\n","description":"","footnote":"\r\n( 1 ) - احزاب ( 33 ) ، آيهء 56 .\r\n( 2 ) - تاريخ الإسلام ، 3 / 44 .\r\n( 3 ) - همان ، 4 / 95 .\r\n( 4 ) - همان ؛ سير اعلام النبلاء ، 3 / 254 - 283 ؛ شواهد التنزيل ، 2 / 37 - 48 ، 64 ، 139 - 134 .\r\n( 5 ) - المعجم الاوسط ، 2 / 491 ؛ مختصر تاريخ دمشق ، ابن منظور ، 17 / 123 ؛ كتاب الاحسان ، ابن حبّان ، 9 / 61 ؛ موارد الظمآن ، هيثمى ، 555 ؛ مجمع الزوائد ، هيثمى ، 9 / 167 .\r\n","page_name":" 42 ","page_number":42},
  {"content":"\r\n\r\n\r\nآيهء مودّت\r\nاز ديگر فضايل پدر ، مادر ، برادر و شخص امام حسين عليهم السلام اين است كه خداى متعال دوستى ايشان را پاداش رسالت پيامبر صلى الله عليه و آله قرار داده است و محبّت ايشان از نيكىهايى است كه پيوسته خداوند بر آن مىافزايد :\r\n« قُلْ لا أَسْأَلُكُمْ عَلَيْهِ أَجْراً إِلَّا الْمَوَدَّةَ فِى الْقُرْبى وَ مَنْ يَقْتَرِفْ حَسَنَةً نَزِدْ لَهُ فيهاحُسْنى » « 1 »\r\nبگو ، براى پيامبرى ، از شما پاداشى نخواهم ، مگر محبّت به نزديكانم ، و هر كه كار نيكى كند به نيكويىاش مىافزاييم .\r\nابن عباس گويد :\r\nوقتى آيهء مودّت نازل شد ، از پيامبر صلى الله عليه و آله پرسيدند : « يا رسول‌اللَّه ، نزديكان شما كه خداوند دوستى آنان را بر ما واجب ساخته چه كسانى هستند ؟ » فرمود : « على و فاطمه و دو پسرشان . » « 2 »\r\nجابر بن عبداللَّه گويد :\r\nمردى عرب نزد پيامبر آمد و گفت : « يا محمّد ، اسلام را بر من عرضه كن . » فرمود :\r\n« اسلام اين است كه شهادت دهى كه خدا يكى است و شريك ندارد و محمّد بنده و فرستادهء اوست . گفت : آيا به خاطر اسلام از من مزد مىخواهى ؟ » فرمود : « جز دوست‌داشتن نزديكان نه . » گفت : « نزديكان خودم يا نزديكان شما ؟ » فرمود : « نزديكان من . » گفت : « بيا با تو بيعت كنم كه نفرين خدا بر كسانى كه تو و نزديكانت را دوست نداشته باشند . » فرمود : « چنين باد . آمين » « 3 »\r\n\r\n\r\n","description":"","footnote":"\r\n( 1 ) - شورى ( 42 ) : آيهء 23 .\r\n( 2 ) - الفضائل ، ابن حنبل ، 187 ؛ المعجم الكبير ، طبرانى ، 3 / 47 ؛ مجمع الزوائد ، هيثمى ، 9 / 168 ؛ الدّر المنثور ، سيوطى ، 6 / 7 ؛ شواهد التنزيل ، حسكانى ، 2 / 130 - 150 .\r\n( 3 ) - حلية الأولياء ، ابونعيم اصفهانى ، 3 / 201 .\r\n","page_name":" 43 ","page_number":43},
  {"content":"\r\n\r\nامام زين العابدين فرموده است :\r\nپس از شهادت حضرت على عليه السلام ، امام حسن عليه السلام به سخنرانى ايستاد و پس از ستايش خداوند فرمود :\r\n« اى مردم ! هر كس مرا مىشناسد كه مىشناسد و هر كس نمىشناسد بداند كه منم حسن ، فرزند على ، منم فرزند وصى پيامبر صلى الله عليه و آله ، منم فرزند بشارت دهنده ، منم فرزند بيم دهنده ، منم فرزند دعوت كننده به سوى خدا و فرزند چراغ فروزان . من از خاندانى هستم كه خداوند دوستىشان را بر هر مسلمانى واجب كرده و به پيامبرش فرموده است :\r\n« قُلْ لا أَسْئَلُكُمْ عَلَيْهِ أَجْرَاً إلَّا الْمَوَدَّةَ فِى الْقُرْبى وَ مَنْ يَقْتَرِفْ حَسَنَةً نَزِدْ لَهُ فِيهاحُسْنى » « 1 »\r\nبگو ، براى پيامبرى خود از شما مزدى نمىخواهم جز دوست‌داشتن خويشاوندان ، و هر كه كار نيكى كند به نيكويىاش مىافزاييم . »\r\n\r\n\r\n","description":"","footnote":"\r\n( 1 ) - الشورى ( 42 ) ، آيهء 23 .\r\n","page_name":" 44 ","page_number":44},
  {"content":"\r\n\r\n\r\nمقدمهء دوم : دربارهء گريستن بر حسين عليه السلام\r\nگريستن و مرثيه‌خوانى بر امام حسين عليه السلام از باب پيروى از پيامبر خدا صلى الله عليه و آله و خاندان پاكش ، مستحب مؤكّد و از لوازم ايمان به پيامبر صلى الله عليه و آله است .\r\nسيّد شرف الدّين عاملى در مقدمهء كتاب « المجالس الفاخره » گويد :\r\n« به مقتضاى اصل عملى ، گريه ، مرثيه‌خوانى ، ذكر مناقب و مصائب و به سوگ‌نشستن بر همهء درگذشتگان مؤمن و دادن خيرات و مبرّات به نيابت آنان مباح است . هيچ دليلى بر خلاف اين اصل وجود ندارد ، بلكه رفتار و گفتار پيامبر صلى الله عليه و آله و امامان نيز آن را تأييد مىكند . حتّى از برخى روايات ، مستحب‌بودن اين كارها نيز به‌ويژه در صورتى كه متوفّا ، داراى آثارى سودمند باشد استفاده مىشود . اين امر با مبانى مدنيّت و اصول عمران نيز مطابقت دارد . زيرا بزرگداشت شايستگان موجب تشويق ديگران است و اداى حقوق آنها سبب افزايش نظايرشان مىشود ؛ و ذكر اخبار مربوط به آنان جهانيان را به پيروى از آنان رهنمون مىگردد . يادمان مصايبى كه پيشوايان در راه تعالى ملّت مىكشند ، روح ايمان و هدايت را در آنان بر مىانگيزد و مردم را سرسپرده و دلبردهء آنان مىگرداند ، هر چند روزگارى دراز بر آن گذشته باشد . در اين زمينه پنج موضوع در خور بررسى است ؛\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nگريستن ، مرثيه‌خوانى ، يادكرد فضايل و مصايب ، سوگوارى و مال بخشيدن از سوى متوفّا در راه خير ؛ و اين‌ها دقيقاً همان امورى هستند كه شيعيان در مجالس حسينى عليه السلام بدان‌ها مىپردازند . » « 1 »\r\nدر اين مقدمه در پى آنيم كه استحباب شرعى اين امور را اثبات كنيم و نشان دهيم كه شيعه در اين موارد پيرو خاندان عصمت و طهارت است ، همچنين بيان كنيم كه اين قضيّه دربارهء مرد و زن يكسان است ؛ و سوگوارىهاى شيعيان مبانى عقلى و فلسفى استوارى دارد .\r\n\r\nمستحب‌بودن گريه بر گذشتگان\r\nدر جايزبودن گريه بر مؤمن هيچ ترديدى نيست زيرا اين امر در موارد متعدّدى از سيرهء پيامبر ديده مىشود و در اين‌جا فهرست‌وار به آن‌ها اشاره مىگردد :\r\n1 - هنگام فوت عمو و سرپرستش ، حضرت ابوطالب . « 2 »\r\n2 - هنگام شهادت عمويش ، حضرت حمزه ، در جنگ احد . « 3 »\r\n3 - هنگام شهادت پسر عمويش جعفر و شهادت زيد بن حارثه و عبداللَّه بن رواحه در جنگ موته . « 4 »\r\n4 - هنگام وفات پسرش ، ابراهيم .\r\nنقل است كه عبد الرّحمان بن عوف با مشاهدهء گريه پيامبر صلى الله عليه و آله گفت : اى پيامبرخدا صلى الله عليه و آله شما هم ؟ ! حضرت فرمود : « اى پسر عوف ! اين اشك مهر است . » سپس به گريستن ادامه داد و فرمود : « چشم مىگريد و دل مىسوزد ، امّا آنچه پروردگار\r\n\r\n\r\n","description":"","footnote":"\r\n( 1 ) - المجالس الفاخره ، سيد شرف الدين عاملى ، 12 ، دار النعمان ، نجف ، 1386 ق .\r\n( 2 ) - السيرة الحلبيّه ، حلبى ، على بن برهان الدين ، 1 / 382 ؛ السيرة ، دحلانى ، سيد احمد زينى ، 1 / 97 .\r\n( 3 ) - همان ، 2 / 268 ؛ السيرة ، دحلانى ، 2 / 71 ؛ شرح نهج البلاغه ، ابن ابى الحديد ، 3 / 395 ؛ مسند ، ابن حنبل ، 2 / 40 ؛ الطّبقات الكبرى ، ابن سعد ، 3 / 11 ؛ المستدرك ، حاكم ، 3 / 159 ؛ مجمع الزوائد ، هيثمى ، 6 / 118 ؛ ذخائر العقبى ، 180 .\r\n( 4 ) - مغازى ، واقدى ، 2 / 766 ؛ تاريخ الإسلام ، 2 / 488 ، 496 ، 884 ؛ مختصر تاريخ دمشق ، ابن منظور ، 6 / 73 ، 12 / 73 ، 9 / 357 ؛ صحيح ، بخارى ، 2 / 92 ؛ الاستيعاب ، ابن عبد البر ، 2 / 546 .\r\n","page_name":" 46 ","page_number":46},
  {"content":"\r\n\r\nنمىپسندد ، بر زبان نمىآوريم . اى ابراهيم ! از جدايى تو بسيار اندوهناكيم . » « 1 »\r\n5 - آن حضرت در زيارت قبر مادرش ، آمنه ، به اندازه‌اى گريست كه اطرافيان را به گريه انداخت . « 2 »\r\n6 - در وفات يكى از دخترانش چشمانش غرق اشك شد . « 3 »\r\n7 - آن حضرت در وفات يكى از نوادگان دختريش مىگريست . سعد كه چنين ديد .\r\nگفت : « اى پيامبر خدا ! اين چه اشكى است ؟ » حضرت فرمود : « مهرى است كه خدا در دل بندگان قرار داده است . همانا خداوند از ميان بندگان خود ، به مهرورزان مهر مىورزد . » « 4 »\r\n8 - در بيمارى سعد بن عباده ، آن حضرت با شمارى از صحابيان به عيادت وى رفت .\r\nحضرت گريست و ياران نيز گريستند . آن‌گاه فرمود : « خدا كسى را به خاطر اشك چشم و سوز دل عذاب نمىكند . » « 5 »\r\n9 - هنگامى كه رقيّه دختر پيامبر درگذشت ، زنان بر وى مىگريستند و عمر آن‌ها را با تازيانه مىزد و منع مىكرد . پيامبر صلى الله عليه و آله كه خود به آنان اجازهء گريستن داده بود ، فرمود :\r\n« بگذار تا بگريند . » سپس فرمود : « هر چه از دل و چشم باشد از خدا و از مهر است . » سپس كنار قبر نشست . حضرت فاطمه عليها السلام نيز در كنارش بود و مىگريست و پدر اشك‌هاى وى را از سر مهر با جامه خويش پاك مىكرد . « 6 »\r\n\r\n\r\n","description":"","footnote":"\r\n( 1 ) - المنتخب من مسند ، عبد بن حميد ، 309 ؛ مسند ، ابويعلى ، 6 / 42 ؛ مسند ، ابن حنبل ، 2 / 273 ، 3 / 194 ، 147 ؛ سنن ، ابوداوود ، 3 / 193 ، تحقيق : محمد محيى الدين ، عبدالحميد ؛ صحيح ، بخارى ، 1 / 155 ؛ الطّبقات الكبرى ، 1 / 137 ؛ فتح البارى ، ابن حجر ، 3 / 173 ، اشراف : عبد العزيز بن عبداللَّه .\r\n( 2 ) - صحيح ، مسلم ، 1 / 359 ، 2 / 671 ؛ مسند ، ابن حنبل ، 359 ؛ الطّبقات الكبرى ، ابن سعد ، 1 / 116 ؛ دلائل النبوة ، بيهقى ، 1 / 188 ؛ مختصر تاريخ دمشق ، 15 / 31 ؛ سنن النسائى ، سيوطى ، 4 / 90 ؛ السنن الكبرى ، نسائى 1 / 654 .\r\n( 3 ) - صحيح ، بخارى ، 2 / 100 ؛ مسند ، ابن حنبل ، 45 / 132 ، 157 ، 5 / 41 ، 204 ؛ السنن ، ابن ماجه ، 1 / 505 ، 506 ؛ السنن الكبرى ، نسائى ، 1 / 605 ؛ صحيح ، مسلم ، 2 / 635 ؛ مجمع الزوائد ، هيثمى ، 3 / 17 - 18 .\r\n( 4 ) - صحيح ، بخارى ، 2 / 100 ؛ صحيح ، مسلم ، 1 / 340 .\r\n( 5 ) - همان ، 2 / 106 ؛ صحيح ، مسلم ، 1 / 341 ، 2 / 636 .\r\n( 6 ) - مسند ، ابن حنبل ، 1 / 335 ، 5 / 41 ؛ الطّبقات الكبرى ، ابن سعد ، 3 / 290 ؛ مجمع الزوائد ، 3 / 17 ، 9 / 302 ، سنن ، ابوداوود ، 3 / 192 .\r\n","page_name":" 47 ","page_number":47},
  {"content":"\r\n\r\n10 - هنگامى كه عثمان بن مظعون در گذشت پيامبر صلى الله عليه و آله چنان گريست كه اشك بر گونه‌هاى آن حضرت جارى شد . « 1 »\r\n11 - هنگام درگذشت دخترش ام‌كلثوم ، بر قبرش نشسته بود و مىگريست . « 2 »\r\n12 - هنگامى كه فاطمه دختر اسد بن هاشم ، مادر حضرت على عليه السلام درگذشت ، پيامبرخدا صلى الله عليه و آله ، با پيراهن خود وى را كفن كرد و بر او نماز گزارد و بر وى هفتاد تكبير گفت و درون قبر رفت و به اطراف آن به گونه‌اى اشاره مىكرد كه گويا آن را فراخ و صاف مىكند ؛ و چون از قبر بيرون آمد چشمانش اشكبار بود . « 3 »\r\nدربارهء اين كه پيامبر خدا صلى الله عليه و آله بر گذشتگان گريسته‌اند ، روايات بسيارى وجود دارد كه در بيش‌تر آن‌ها ديگران نيز به گريستن تشويق شده‌اند . از اين روايت‌ها چنين نتيجه مىگيريم كه گريه سنّت آن حضرت بوده است ؛ و بدين لحاظ در جاىجاى سيرهء امامان عليهم السلام به چشم مىخورد . آن بزرگواران به‌ويژه در سوگوارى حضرت امام حسين عليه السلام سفارش كرده‌اند كه دوستانشان نسل بعد از نسل ، به عزادارى بپردازند . ميان صحابه پيامبر صلى الله عليه و آله نيز حالت طبيعى گريستن بر اموات ، يك سنّت جارى بود . مرثيه‌سرايى و خواندن شعرهاى حزن‌انگيز براى گذشتگان نيز ميان آنان رايج بوده است . در اين‌جا به برخى از آن‌ها اشاره مىشود .\r\nهنگام وفات پيامبر خدا صلى الله عليه و آله بزرگان صحابه در سوگ آن حضرت مرثيه‌هايى سرودند كه در كتاب‌هاى تاريخ ثبت است . از جمله پارهء تن وى يعنى حضرت زهرا عليها السلام ، سرور زنان جهان در سوگ پدر ، اشعار و مرثيه‌هاى اندوه‌بارى دارد كه دو بيت آن را در اين‌جا نقل مىكنيم :\r\n ماذا عَلى مَنْ شَمَّ تُرْبَةَ أَحْمَدَ * أَنْ لايَشُمَّ مَدَى الزَّمانِ غَوالِياً \r\n\r\n\r\n","description":"","footnote":"\r\n( 1 ) - مسند ، ابن حنبل ، 6 / 43 ، 55 ، 206 ؛ المعجم الكبير ، 10 / 405 ، 25 / 146 ؛ سير اعلام النبلاء ، 5 / 481 .\r\n( 2 ) - الطّبقات الكبرى ، 8 / 38 ؛ الغدير ، علامه امينى ، 8 / 231 ، مكتبة الإمام اميرالمؤمنين ( ع ) ؛ مسند ، ابن حنبل ، 3 / 126 ؛ المستدرك ، حاكم ، 4 / 47 ؛ السنن الكبرى ، 4 / 53 .\r\n( 3 ) - مستدرك ، حاكم ، 3 / 108 ؛ المعجم الأوسط ، 1 / 151 ، مجمع الزوائد ، 9 / 256 ؛ مختصر تاريخ دمشق ، 12 / 73 ؛ تاريخ المدينة المنورة ، ابن شبّه ، عمر ، 1 / 123 ؛ وفاء الوفاء ، سمهودى ، على بن احمد ، 3 / 797 ؛ مغازى واقدى ، 2 / 766 ؛ تاريخ الإسلام ، ذهبى ، 2 / 489 - 488 .\r\n","page_name":" 48 ","page_number":48},
  {"content":"\r\n\r\n صُبَّتْ عَلَىَّ مَصائِبٌ لَوْ أنَّها * صُبَّتْ عَلَى الأيَّامِ صِرْنَ لَيالياً « 1 » \r\nبر آنان كه تربت احمد صلى الله عليه و آله را بوييده‌اند ، چه رفته است كه ديگر در دور روزگار هيچ گونه مشكى رانمىبويند ؟\r\nبر من چنان مصيبتى وارد آمد كه اگر بر سر روزها وارد مىآمد شب مىگرديد .\r\nهمچنين آن حضرت سروده‌هاى ديگرى در سوگ پدر بزرگوارشان دارند كه ابن عبدربه و ديگران ابياتى از آن نقل كرده‌اند . « 2 »\r\nاز ديگر كسانى كه در سوگ پيامبر مرثيه سروده‌اند عمّه آن حضرت صفيّه ، پسرعمويش ابوسفيان بن حارث بن عبد المطّلب ، ابوذؤيب هذلى ، ابوالهيثم بن تيهان ، ام‌ّرملهء قشيريه و عامر بن طفيل را مىتوان نام برد . پس از آن مرثيه‌سرايى و سوگنامه‌خوانى در ميان مسلمانان همهء دوره‌ها و همهء شهرها امرى متداول بوده است و نه تنها آن را زشت نمىشمرده‌اند ، بلكه نيكو هم مىدانسته‌اند و به مرثيه‌سرايى به ديدهء يك امر مستحب مىنگريسته‌اند . در اين باره شواهد فراوانى وجود دارد .\r\nزيد شحّام گويد :\r\nبا جماعتى از كوفيان نزد امام صادق عليه السلام بوديم كه جعفر بن عفّان وارد شد . حضرت او را به خود نزديك و نزديك‌تر ساخت و فرمود : « اى جعفر ! به من خبر رسيده است كه تو دربارهء امام حسين عليه السلام شعر مىسرايى و نيكو هم مىسرايى ؟ » عرض كرد : « بله قربانت گردم . » فرمود : « پاره‌اى بخوان » و او خواند :\r\n لِيَبْكِ عَلَى الإسْلامِ مَنْ كانَ باكياً * فَقَدْ ضُيِّعَتْ أَحْكامُهُ و اسْتَحَلَّتْ . . . « 3 » \r\nهمهء گريه كنندگان بايد بر اسلام بگريند كه احكامش ضايع و حرامش حلال گرديده است . . .\r\nچون شعر وى پايان رسيد امام صادق عليه السلام و اطرافيانش به اندازه‌اى گريستند كه اشك بر چهره‌هاشان جارى گشت . سپس حضرت فرمود : « اى جعفر ! به خدا سوگند ! كه فرشتگان مقرّب تو را ديدند . بدان كه ايشان در اين‌جا حاضرند و گفتار تو را در بارهء\r\n\r\n\r\n","description":"","footnote":"\r\n( 1 ) - ارشاد السارى ، قسطلانى ، احمد بن محمد ، 3 / 314 .\r\n( 2 ) - عقد الفريد ، ابن عبد ربه ، 3 / 236 ؛ شرح نهج البلاغه ، ابن ابىالحديد ، 4 / 94 .\r\n( 3 ) - منتهى المقال ، ابوعلى ، حائرى ، 2 / 254 .\r\n","page_name":" 49 ","page_number":49},
  {"content":"\r\n\r\nحضرت امام حسين عليه السلام مىشنوند و آنان نيز مثل ما و بلكه بيش‌تر از ما گريستند . اى جعفر هم اينك خدا بهشت را بر تو واجب ساخت و تو را آمرزيد . » سپس فرمود : « آيا باز هم بگويم ؟ » گفت : « آرى سرورم ! » فرمود : « هيچ كس در مورد حسين عليه السلام شعرى نمىگويد و نمىگريد و نمىگرياند ، مگر اين كه خداوند بهشت را بر او واجب مىسازد و او را مىآمرزد . »\r\nجعفر بن عفّان هنگام عبور از كربلا و مشاهدهء قتلگاه حضرت امام حسين عليه السلام و ياران باوفايش ، مرثيه‌اى بر وزن و قافيهء مرثيه سليمان بن قَتّهء عَدْوى ، سروده است كه با اين بيت آغاز مىشود :\r\n مَرَرْتُ عَلى أبْياتِ آلِ مُحَمَّدٍ * فَلَمْ أَرَها أمْثالَها حينَ حَلَّت \r\nاز خانه‌هاى خاندان محمّد صلى الله عليه و آله گذر كردم ، ولى آن‌ها را چنان كه هنگام فرو آمدن بودند ، نديدم .\r\nحسين بن ضحّاك نيز بر همين وزن و قافيه مرثيه‌اى سروده كه مطلع آن چنين است :\r\n وَ مِمَّا شَجى قَلْبى وَ أَسْبَلَ عَبْرَتى * مَحارِمُ مِنْ آلِ النَّبى صلى الله عليه و آله اسْتَحَلَّتِ . . . « 1 » \r\nو از چيزهايى كه دلم را شكست و اشكم را روان ساخت ، محارم خاندان پيامبر صلى الله عليه و آله است كه مورد بىحرمتى قرارگرفتند .\r\nمحمّد بن ادريس شافعى نيز در سوگ حضرت امام حسين عليه السلام اشعارى سروده است كه از جملهء آن‌ها شعر زير است :\r\n تَزَلْزَلَتِ الدُّنْيا لِألِ مُحَمَّدٍ * وَكادَتْ لَهُمْ صُمُّ الجِبالِ تَذُوبُ\r\nفَمَنْ مُبْلِغٍ عَنّى الحُسَيْنَ رِسالَةً * وَإِنْ كَرِهَتْها أنْفُسٌ وَ قُلُوبٌ\r\nقَتيلٌ بِلا جُرْمٍ كَأَنَّ قَميصَهُ * صَبيغٌ بِماءِ الأَرْجُوانِ خَضيبٌ \r\nجهان به خاطر خاندان محمّد صلى الله عليه و آله به لرزه در آمد و نزديك بود كه كوه‌هاى استوار نيز بر آنان آب شود .\r\nپس چه كسى پيام مرا به امام حسين عليه السلام مىرساند ؟ هر چند جان‌ها و دل‌هايى آن را نمىپسندد .\r\n\r\n\r\n","description":"","footnote":"\r\n( 1 ) - در مورد اين مرثيه‌ها ، رك ؛ الحماسة ، ابوتمام ؛ الكامل ، مبرد ؛ الكامل فى التّاريخ ، ذيل « وقعة الطّف . »\r\n","page_name":" 50 ","page_number":50},
  {"content":"\r\n\r\nحسين عليه السلام همان شهيد بىگناهى است كه گويا پيراهنش با آب ارغوان ، رنگ و خضاب شده‌است !\r\n\r\nسوگوارى و گريستن بر امام حسين عليه السلام\r\nابن عبّاس گويد :\r\nهنگام ولادت حسين بن على عليه السلام قابله‌اش يعنى صفيّه دختر عبدالمطّلب ، او را نزد پيامبر صلى الله عليه و آله آورد . حضرت فرمود : « اى عمّه ! فرزندم را به من ده . » عرض كرد : « پدران و مادران به قربانت ، چطور او را به تو بدهم در حالى كه هنوز او را پاكيزه نساخته‌ايم ؟ » فرمود : « به آن كسى كه جان محمّد صلى الله عليه و آله در دست اوست سوگند ! كه خداى متعال او را از عرش خود پاكيزه ساخته است . » پس دست‌ها را جلو آورد و گرفت و سر را سوى نوزاد برد و شروع به بوسيدن چشمان و گونه‌هايش كرد و زبانش را مىمكيد چنان كه گويى دارد عسل يا شير مىمكد . سپس حضرت براى مدّتى گريست و چون به خود آمد گفت :\r\nخدا قاتلان تو را بكشد . صفيّه گويد : گفتم : « محمّد عزيزم ! چه كسانى خاندان پيامبر صلى الله عليه و آله را مىكشند . » فرمود : « گروه ستمگر بنىاميه . » « 1 »\r\nاسماء دختر عميس گويد :\r\nيك سال پس از ولادت امام حسن عليه السلام ، امام حسين عليه السلام به دنيا آمد و پيامبر صلى الله عليه و آله نزد من آمد و فرمود : « اى اسماء ! پسرم را بياور . » من نوزاد را كه در قنداقه‌اى سفيد پيچيده بود به ايشان دادم . حضرت در گوش راستش اذان و در گوش چپش اقامه گفت و سپس او را بر دامن نهاد و گريست ! گفتم : « پدر و مادرم فدايت ! چرا مىگريى ؟ » گفت : « بر فرزندم . » گفتم : « او نوزاد است و بايد شادمانى كرد . چرا بر او مىگريى ؟ » فرمود : « اى اسماء ! او را گروه ستم‌پيشه - كه خدا از شفاعتم محروم‌شان كند - خواهند كشت . » و افزود : « اى اسماء ! اين خبر را به فاطمه مگو ، زيرا تازه فرزند به دنيا آورده است . » « 2 »\r\n\r\n\r\n","description":"","footnote":"\r\n( 1 ) - مناقب امير المؤمنين ( ع ) ، محمّد بن سليمان ، ( متوفاى 320 ق ) ، 2 / 234 .\r\n( 2 ) - عيون اخبار الرضا عليه السلام ، صدوق ، محمد بن على ، 2 / 28 .\r\n","page_name":" 51 ","page_number":51},
  {"content":"\r\n\r\nهمچنين ام‌ّالفضل همسر عباس بن عبدالمطّلب گويد :\r\nحضور پيامبر خدا صلى الله عليه و آله رسيدم و گفتم : « يا رسول اللَّه ! ديشب خواب بدى ديدم . » فرمود : « چه خوابى ؟ » گفتم : « خوابى سخت ! » فرمود : « چه خوابى ؟ » گفتم : « ديدم كه گويا پاره‌اى از تن شما بريده و در دامن من نهاده شد . » پيامبر صلى الله عليه و آله فرمود : « خوب خوابى ديده‌اى ، - به خواست خدا - فاطمه پسرى مىآورد كه در دامن تو قرار خواهد گرفت . » همان شد . حضرت فاطمه عليها السلام ، حسين عليه السلام را به دنيا آورد و او چنان كه پيامبر صلى الله عليه و آله فرموده بود ، در دامن من قرار گرفت . « 1 »\r\nپس از آن روزى خدمت حضرت رسيدم و نوزاد را در دامنش نهادم . ناگهان چشمم به ايشان افتاد و ديدم از ديدگان مباركش اشك فرو مىريزد . گفتم : « يا رسول‌اللَّه ! پدر و مادرم فدايت . شما را چه شده است ؟ » فرمود : « جبرئيل بر من فرود آمد و خبر داد كه امّتم اين پسر را خواهند كشت ! » گفتم : « اين پسر را ؟ » فرمود : « بلى ! و از تربتش خاكى سرخ به من داد . » « 2 »\r\nنيز از زينب ، دختر جحش ( يكى از همسران پيامبر صلى الله عليه و آله ) نقل شده كه گفت : روزى پيامبر خدا صلى الله عليه و آله در منزل من بود و حسين عليه السلام نيز كه تازه راه افتاده بود ، آن‌جا بود . من يك لحظه از او غافل شدم و او دويد و نزد رسول خدا صلى الله عليه و آله رفت و روى شكمش نشست و او را خيس كرد . دويدم كه او را بگيرم . حضرت بيدار شد و فرمود : « رهايش كن . » من او را واگذاشتم تا كارش تمام شد . حضرت آب طلبيد و فرمود : « بر خيسى پسربچه ريختن آب كافى است ؛ امّا خيس‌كردهء دختربچّه بايد شسته شود ، پس آب را به اندازه كافى و به طور كامل بريزيد . » سپس وضو گرفت و به نماز ايستاد . هنگام قيام او را در بغل مىگرفت و چون ركوع مىكرد و به سجده مىرفت . او را بر زمين مىنهاد . آن‌گاه نشست و به نيايش\r\n\r\n\r\n","description":"","footnote":"\r\n( 1 ) - ام الفضل از شير فرزندش ، به امام حسين ( ع ) نيز مىداد .\r\n( 2 ) - المستدرك ، حاكم نيشابورى ، 3 / 176 ؛ دلائل النبوة ، 6 / 468 ؛ البداية و النهاية ، 6 / 230 ؛ مناقب اميرالمؤمنين ( ع ) ، 2 / 199 ؛ الإرشاد ، شيخ مفيد ، 2 / 129 ، المؤتمر العالمى لألفية شيخ المفيد ؛ تاريخ دمشق ، 183 - 182 ؛ سيرتنا و سنتنا ، سيرة نبينا و سنته ، علّامه امينى ، 38 ؛ الطّبقات الكبرى ، 8 / 278 .\r\n","page_name":" 52 ","page_number":52},
  {"content":"\r\n\r\nپرداخت و آغاز به گريستن كرد ، و سپس دست به دعا بلند كرد . چون از نماز فراغت يافت ، گفتم : « كارى از شما ديدم كه پيش از اين نديده بودم . » فرمود : « جبرئيل نزد من آمد و خبر داد كه اين پسرم را امّت من خواهند كشت . گفتم : خاكش را به من نشان بده . آن حضرت نيز خاكى قرمزرنگ را نشانم داد . » « 1 »\r\nهمچنين از عايشه نقل شده است كه گفت :\r\nحسين بن على عليه السلام ، در هنگام نزول وحى بر پيامبر ، نزد وى آمد و بر دوشش سوار شد و شروع به بازى كرد . در اين هنگام جبرئيل عليه السلام گفت : « يا محمّد ! آيا دوستش مىدارى ؟ » فرمود : « اى جبرئيل ! مىشود پسرم را دوست نداشته باشم ؟ » گفت : « امّتت بعد از تو او را خواهند كشت . » آن‌گاه دستش را دراز كرد و خاكى سفيد آورد و به پيامبر داد و گفت : « فرزندت در سرزمينى كه نامش « طَفّ » است ، كشته خواهد شد . » چون جبرئيل از نزد پيامبر صلى الله عليه و آله رفت ، حضرت همچنان كه خاك در دستش بود و مىگريست ، بيرون آمد و گفت : « اى عايشه ! جبرئيل به من خبر داد كه فرزندم حسين عليه السلام در سرزمين طَفّ كشته مىشود و امّتم پس از من امتحان خواهند شد . » آن‌گاه نزد يارانش كه در ميان آن‌ها على عليه السلام ، ابوبكر ، عمر ، حذيفه ، عمّار و ابوذر بودند ، رفت و همچنان مىگريست .\r\nگفتند : « يا رسول اللَّه ! گريهء شما براى چيست ؟ » فرمود : « جبرئيل به من خبر داد كه پسرم حسين را پس از من در سرزمين طف مىكشند و اين خاك را هم برايم آورد و خبر داد كه آرامگاهش در آن‌جا خواهد بود » . « 2 »\r\nامّ سلمه يكى از همسران پيامبر گويد :\r\nروزى پيامبر خدا صلى الله عليه و آله نزد من حضور داشت . حسين عليه السلام هم كه آن‌جا بود ، به پيامبر صلى الله عليه و آله نزديك شد . او را گرفتم . طفل گريست و من رهايش كردم ، باز به حضرت\r\n\r\n\r\n","description":"","footnote":"\r\n( 1 ) - كتاب الجرح و التعديل ، ابن ابىحاتم ، 1 / 317 ، 9 / 426 ؛ ترجمة الإمام الحسين ( ع ) ، 181 ؛ المطالب العالية ، ابن حجر عسقلانى ، 1 / 9 ، تحقيق : حبيب رحمن اعظمى ، دار الباز ، المكّة المكرّمة ؛ سيرتنا و سنتنا ، 79 ؛ المعجم الكبير ، 24 / 54 ، 57 ؛ التّاريخ الكبير ، 2 ( 1 ) / 131 ؛ مجمع الزوائد ، 1 / 285 ، 9 / 188 .\r\n( 2 ) - بغية الطلب فى تاريخ حلب ، ابن عديم ، 7 / 92 ؛ دلائل النبوة ، 6 / 470 .\r\n","page_name":" 53 ","page_number":53},
  {"content":"\r\n\r\nنزديك شد و من اورا گرفتم . گريست و من رهايش كردم ، تا نزد پيامبر برود . در اين هنگام جبرئيل فرود آمد و گفت : « يا محمّد ! آيا او را دوست مىدارى ؟ » فرمود : « بلى . » گفت :\r\n« ولى امّتت او را خواهند كشت و اگر بخواهى خاك زمينى را كه در آن كشته خواهد شد به تو نشان مىدهم . » پس بال خود را گسترانيد و آن خاك را به دو نشان داد و پيامبر صلى الله عليه و آله شروع به گريستن كرد . صداى گريه پيامبر صلى الله عليه و آله را كه شنيدم نزد ايشان آمدم . ناگهان حسين عليه السلام را ديدم كه در دامنش - يا در كنارش - نشسته و حضرت به سرش دست مىكشد و مىگريد گفتم : « يا رسول اللَّه ! براى چه مىگريى ؟ » فرمود : « جبرئيل به من خبر داد كه اين پسر در جايى از سرزمين عراق به نام كربلا كشته خواهد شد . سپس مشتى خاك سرخ به من داد و فرمود : « اين خاك همان سرزمينى است كه او در آن‌جا كشته مىشود ، هرگاه به خون تبديل شد ، بدان كه او كشته شده است . » من خاك را در شيشه‌اى نهادم و گفتم : « به يقين آن روزى كه به خون تبديل شوى ، روزى بزرگ خواهد بود ! » و روزى كه امام حسين عليه السلام به شهادت رسيد ، آن خاك به خون تبديل شد . « 1 »\r\nهمچنين معاذ بن جبل گفته است :\r\nپيامبر خدا صلى الله عليه و آله با چهره‌اى برافروخته به ميان ما آمد و فرمود : « من محمّد هستم كه آغاز و پايان سخن به من داده شده است . تا در ميانتان هستم ، از من اطاعت كنيد و چون از ميان شما رفتم مُلازم كتاب خداى - عزّوجلّ - باشيد . حلالش را حلال و حرامش را حرام بدانيد . قطعاً مرگ به شما خواهد رسيد و آسايش و آسودگى هم خواهد آمد .\r\nقضاى حتمى الهى است كه از پيش تعيين شده است ؛ آشوب‌هايى همچون پاره‌هاى شب ظلمانى به شما خواهد رسيد . پيك‌ها يكى پس از ديگرى خواهند آمد ؛ پيامبرى منسوخ و به سلطنت تبديل خواهد گشت ؛ خدا كسانى را مورد لطف قرار خواهد داد كه نبوّت را\r\n\r\n\r\n","description":"","footnote":"\r\n( 1 ) - العقد الفريد ، 4 / 350 ؛ ذخائر العقبى ، 147 ، 148 ؛ المصنّف ، ابن ابىشيبه ، 14 / 15 ، 197 ؛ المطالب العالية ، 4 / 73 ؛ المعجم الكبير ، 3 / 112 ، 114 ، 115 ، 8 / 342 ؛ ترجمة الإمام الحسين ( ع ) ، 171 ، 175 ؛ تهذيب الكمال ، مزّى ، 6 / 408 ، مؤسسة الرسالة ، بيروت ، سوم ، 1409 ق ؛ ترتيب الأمالى ، 1 / 163 ، 166 ، 181 ، 183 ، 186 ؛ المناقب ، 2 / 248 ؛ بغية الطلب ، 56 ؛ مجمع الزوائد ، 9 ، 189 ، 192 ؛ المسند ، عبد بن حميد كشى ، 443 ؛ المستدرك ، 4 / 389 ؛ دلائل النبوة ، 6 / 468 ؛ البداية و النهاية ، 3 / 230 ؛ مسند ، ابويعلى ، 6 / 129 ؛ المسند ، احمد بن حنبل ، 3 / 242 ، 265 .\r\n","page_name":" 54 ","page_number":54},
  {"content":"\r\n\r\nچنان كه شايسته است ملازم باشند ؛ و همانطور كه بدان درآمده‌اند از آن بيرون آيند . اى معاذ ! نگه دار و بشمار » . شمردم تا به پنج رسيدم . فرمود : « يزيد است كه خدا در يزيد فرخندگى قرار مدهاد ! » آن‌گاه سيل اشك از چشمانش فرو باريد و فرمود : « خبر شهادت حسين به من داده شده است و از تربتش برايم آورده‌اند و از قاتلش خبر يافته‌ام . سوگند به كسى كه جانم در دست اوست ، هر قومى كه حسين ميان آنان كشته شود و از او دفاع نكنند ، خداوند سينه‌ها و دل‌هاشان را پر از كينه مىكند و بدها را بر آنان چيره مىسازد و بر آنان جامهء پراكندگى مىپوشاند . » سپس فرمود : « اى آه بر نوباوگان آل محمّد ! از خليفهء دروغين و رفاه‌زده‌اى كه تبارم را و تبار تبارم را خواهد كشت ! » سپس فرمود : « اى معاذ ! نگه دار ( بشمار ) ! » همين كه به ده رسيدم فرمود : « اى معاذ ! نگه دار ، وليد است ، همنام فرعون و ويرانگر آيين‌هاى اسلامى و در برابر وى مردى است از خاندانى كه خدا شمشير بىغلافش را مىكشد و مردم اختلاف خواهند كرد ، البتّه چنين خواهد شد . » آن‌گاه پنجه‌ها را در هم فرو برد و فرمود : « پس از يكصد و بيست سال مرگى سريع و كشتارى فجيع خواهد بود كه همه‌شان را نابود مىكند و مردى از فرزندان عبّاس بر آنان چيره مىگردد . » « 1 »\r\n\r\n\r\n","description":"","footnote":"\r\n( 1 ) - المعجم الكبير ، 3 / 129 ؛ مجمع الزوائد ، 9 / 190 .\r\n","page_name":" 55 ","page_number":55},
  {"content":"\r\n . \r\n","description":"","footnote":"","page_name":" 56 ","page_number":56},
  {"content":"\r\n\r\n\r\nمقدّمهء سوم : دربارهء سوگوارى\r\nشهادت حضرت امام حسين عليه السلام و سوگوارى بر آن بزرگوار نزد پيامبر خدا صلى الله عليه و آله و خاندان گرامىاش معروف ، مرسوم و معمول بوده است و آن بزرگواران در دوران زندگىشان بر آن حضرت مىگريستند و مجلس عزا بر پا مىكردند .\r\nپيامبر صلى الله عليه و آله فرموده است :\r\n« پسرم حسين پشت كوفه كشته خواهد شد . واى بر كشنده‌اش و واگذارنده‌اش و هر كسى كه از يارى او دست بردارد . » « 1 »\r\nابن عباس گفته است :\r\nما و همهء خاندان پيامبر صلى الله عليه و آله هيچ شكى در اين نداشتيم كه حسين عليه السلام فرزند على عليه السلام در « طَفّ » كشته خواهد شد . « 2 »\r\nدر روز رستاخيز ، خدا همهء گذشتگان و آيندگان را در دشتى گرد مىآورد و ندا مىدهد كه چشمانتان را فرو ببنديد و سرهاتان را به زير افكنيد ، تا فاطمه عليها السلام ، دختر\r\n\r\n\r\n","description":"","footnote":"\r\n( 1 ) - ترتيب الأمالى ، المرشد باللَّه ، 177 ، 183 ، 184 .\r\n( 2 ) - المستدرك ، حاكم نيشابورى ، 3 / 179 ؛ مقتل الحسين ، خوارزمى ، فصل 8 ؛ الخصائص الكبرى ، سيوطى ، عبد الرحمن بن ابىبكر ، 2 / 126 .\r\n","page_name":" 57 ","page_number":57},
  {"content":"\r\n\r\nمحمّد صلى الله عليه و آله از صراط بگذرد . پس چشمان‌شان را مىپوشانند و فاطمه عليها السلام بر مركبى از مركب‌هاى رهوار بهشت مىآيد و در آن حال هفتادهزار فرشته او را همراهى مىكنند و در جايى بلند از جايگاه رستاخيز مىايستد . سپس از مركب پياده مىشود و مىگويد :\r\n« پروردگارا ! اين پيراهن فرزند من است . كه تو مىدانى چه بر سرش آورده‌اند . » پس ، از سوى خداى - عزّوجلّ - خطاب مىرسد كه اى فاطمه ! من تو را خشنود مىسازم .\r\nمىگويد : « پروردگارا ! از قاتلش انتقام مرا بگير . » خداى متعال به شعله‌اى از آتش امر مىفرمايد و آن شعله از دوزخ زبانه مىكشد و چنان كه پرنده دانه برمىچيند قاتلان حسين بن على را بر مىچيند و سپس آن‌ها را با خود به دوزخ باز مىگرداند تا به انواع عذاب شكنجه شوند . سپس حضرت فاطمه عليها السلام بر مركبش سوار مىشود ، تا به بهشت مىرسد . در اين حال فرشتگان و فرزندان و دوستانش از چپ و راست او را همراهى مىكنند . « 1 »\r\nابوحِبره گفته است :\r\nهنگام آمدن على عليه السلام به كوفه با وى همراه بودم . حضرت به منبر رفت و پس از حمد و ستايش خداوند ، فرمود : « هنگامى كه تبار پيامبرتان ميان شما فرود آيند ، چگونه رفتار خواهيد كرد ؟ » گفتند : « از آزمون خداوند در بارهء ايشان به خوبى بيرون خواهيم آمد .\r\nفرمود : « سوگند بدان كسى كه جانم در دست اوست ، به يقين آنان ميان شما فرود خواهند آمد و شما هم به سوى آنان خواهيد شتافت . » سپس شعر زير را زمزمه كرد :\r\n هُمْ أَوْرَدُوهُمْ بِالْغُرُورِ و عَرَّدُوا * أَحَبُّوا نَجاةً لا نَجاةً و لاعُذْرٍ « 2 » \r\nآنان با فريب واردشان ساختند و گريختند . نجاتى را دوست داشتند كه نه نجاتى باقى ماند و نه‌پوزشى .\r\nعبداللَّه حضرمى از پدرش كه در جنگ صفّين پيشكار حضرت على عليه السلام بوده ، چنين\r\n\r\n\r\n","description":"","footnote":"\r\n( 1 ) - المعجم الكبير ، 3 / 117 ؛ ترتيب الأمالى ، 2 / 82 ؛ مجمع الزوائد ، 9 / 191 .\r\n( 2 ) - همان .\r\n","page_name":" 58 ","page_number":58},
  {"content":"\r\n\r\nنقل‌مىكند :\r\nچون على عليه السلام در راه صفّين به نينوا رسيد ، فرياد برآورد : « اى ابوعبداللَّه ! در ساحل فرات شكيبا باش . » گفتم : « منظور شما از ابوعبداللَّه كيست ؟ » فرمود : « روزى به خدمت پيامبرخدا صلى الله عليه و آله رسيدم و ديدم كه چشمانش اشكبار است . گفتم : « يا رسول اللَّه ! آيا كسى شما را به خشم آورده است ؟ » فرمود : « نه ! بلكه جبرئيل اندكى پيش ، از نزدم برخاست . او به من خبر داد كه حسين عليه السلام در ساحل فرات كشته خواهد شد . » و گفت : « آيا مىخواهى كه بوى تربتش را به مشامت برسانم ؟ » گفتم : « بله . » پس دست دراز كرد و مشتى خاك برگرفت و به من بخشيد . از اين رو است كه توان خوددارى از ريختن اشكم را ندارم . » « 1 »\r\nهمچنين حضرت على عليه السلام در دورهء حضور در كوفه به دخترش زينب فرمود :\r\n« دختركم ! سخن همان است كه ام‌ّايمن به تو گفته است . گويى تو و زنان خاندانم را در همين شهر اسير و خوار و سرگردان و از بيم ربوده‌شدن در هراس مىبينم . پس بسيار بسيار شكيبا باشيد . » « 2 »\r\nنقل شده است كه روزى امام حسين عليه السلام به ملاقات برادرش امام حسن عليه السلام رفت .\r\nچون به وى نگريست ، شروع به گريستن كرد . امام حسن عليه السلام گفت : « اى ابوعبداللَّه ! چرا مىگريى ؟ » پاسخ داد : « به خاطر بلايى كه بر سر تو مىآورند . » امام حسن عليه السلام فرمود :\r\n« بلايى كه بر سر من مىآورند ، اين است كه مرا با خوراندن زهر مىكشند . ولى اى اباعبداللَّه هيچ روزى همچون روز تو نيست ! سى هزار تن كه خود را از امّت جدّمان محمّد صلى الله عليه و آله مىخوانند و به اسلام منسوب مىدانند گروه گروه سوى تو مىشتابند و براى كشتن و ريختن خونت و بىاحترامى به حَرَمت و اسارت زن و فرزندت و چپاول اموال ارزشمندت اجتماع مىكنند . آن هنگام است كه فرزندان اميّه به لعنت خدا گرفتار مىشوند و از آسمان خاكستر و خون فرو مىبارد و همه چيز ، حتّى حيوانات بيابان\r\n\r\n\r\n","description":"","footnote":"\r\n( 1 ) - المسند ، ابوبكر البّزار ، 3 / 101 ؛ كشف الاستار ، 3 / 231 ؛ ترتيب الأمالى ، 1 / 184 ؛ المصنّف ، 15 / 97 ؛ المسند ، ابن حنبل ، 1 / 85 ؛ الملاحم و الفتن ، ابن طاووس ، على بن موسى ، 93 ؛ مجمع الزوائد ، 9 / 187 .\r\n( 2 ) - بحار الانوار ، علامهء مجلسى ، 45 / 383 .\r\n","page_name":" 59 ","page_number":59},
  {"content":"\r\n\r\nو ماهيان دريا بر تو مىگريند . » « 1 » همچنين به گزارش مسعودى « 2 » و ديگران « 3 » امام حسين عليه السلام پس از نامه‌نگارىهاى اهل كوفه و پيشاپيش فرستادن ابن‌عقيل و منتهىشدن كارش به آن‌جا كه مىدانيم ، تصميم گرفت به عراق برود و هنگامى كه عازم حركت شد ، ام‌ّسلمه به آن حضرت گفت : « سرورم به خاطر خدا از تو مىخواهم كه نروى . » حضرت پرسيد :\r\n« چرا نروم ؟ » گفت : « چون از پيامبر خدا شنيدم كه فرمود : « فرزندم حسين در عراق كشته خواهد شد و شيشه‌اى خاك به من داد و از من خواست كه آن را نگهدارى كنم . » امام عليه السلام فرمود : « اى مادر ! به خدا سوگند ! كه من ناگزير كشته خواهم شد . از سرنوشت حتمى خدا كجا مىتوان گريخت ؟ از مرگ هيچ چاره‌اى نيست ! و من حتّى روز ، ساعت و جايى را كه در آن كشته خواهم شد ، مىدانم ؛ و قتلگاه و زمينى را كه در آن به خاك سپرده خواهم شد ، مىشناسم . بلى ، آن‌ها را همان طورى مىشناسم كه تو را ! و اگر بخواهى آرامگاه خود و كسانى را كه با من كشته خواهند شد ، نشانت بدهم ، اين كار را مىكنم . » ام سلمه خود گويد : البتّه كه مىخواهم . من آماده شدم . امام عليه السلام اسم اعظم خداى - عزّ و جلّ - را بر زبان آورد و زمين ، فرو افتاد ، چنان كه آرامگاه او و يارانش را ديدم . مقدارى از خاك آن‌جا را نيز به من داد تا با خاكى كه از پيش داشتم در هم بياميزم . سپس فرمود : « به يقين من در روز دهم محرّم پس از نماز ظهر كشته خواهم شد . درود بر تو باد اى مادر ! ما از تو خشنوديم . خدا از تو خشنود باد . »\r\nهمچنين نقل كرده‌اند كه امام حسين عليه السلام در مسير كوفه شبى را در منزل « ثعلبيّه » ماند .\r\nبامدادان چشمش به مردى از اهل كوفه افتاد كه كنيه‌اش ابوهِرّه ( ازْدى ) بود . او نزد حضرت آمد و بر وى سلام كرد و گفت : « اى پسر پيامبر خدا صلى الله عليه و آله چه شد كه از حرم خدا و حرم جدّت پيامبر خدا صلى الله عليه و آله بيرون آمدى ؟ » فرمود : « واى بر تو اى ابوهِرّه ! بنىاميّه اموالم را گرفتند ، شكيبايى پيشه كردم . به ناموسم ناسزا گفتند ، باز هم شكيبايى پيشه كردم .\r\n\r\n\r\n","description":"","footnote":"\r\n( 1 ) - الأمالى ، شيخ صدوق ، 101 .\r\n( 2 ) - اثبات الوصية ، مسعودى ، على بن حسين ، 135 .\r\n( 3 ) - بحارالانوار ، 44 / 331 ؛ اللهوف ، 21 .\r\n","page_name":" 60 ","page_number":60},
  {"content":"\r\n\r\nسرانجام قصد ريختن خونم را كردند كه گريختم . به خدا قسم كه گروه ستم‌پيشه مرا خواهند كشت ، البتّه خدا جامهء خوارى را بر ايشان خواهد پوشانيد و شمشير برنده را بر آنان مسلّط خواهد كرد و كسانى را بر ايشان چيره خواهد كرد كه آنان را از قوم سبأ ، كه زنى بر آنان پادشاهى و بر مال و خون‌شان حكومت مىكرد ، خوارتر كنند . » « 1 »\r\nنيز نقل كرده‌اند كه عمر سعد به امام حسين عليه السلام گفت : « گروهى نابخرد مىپندارند كه من شما را خواهم كشت . » حضرت فرمود : « به خدا سوگند ! چشمم به اين روشن است كه تو از گندم عراق جز اندكى نخواهى خورد . » « 2 »\r\nحارث بن جارود تميمى گويد :\r\nدر سفرى به مدينه چشمم به زين العابدين ، على بن حسين عليه السلام ، افتاد كه با گروهى از خاندانش حلقه‌وار نشسته بودند . نزد ايشان رفتم و گفتم : « درود بر شما اى خاندان مهربانى و پيامبرى و اى جايگاه آمد و شد فرشتگان ! خدا شما را رحمت كند ! چگونه‌ايد ؟ » امام عليه السلام رو به من كرد و فرمود : « آيا نمىدانى كه ما چگونه شب‌ها را به صبح مىبريم ؟ ما ميان قوم خود ، همانند بنىاسرائيل ميان فرعونيان هستيم كه پسران را مىكشتند و زنان را زنده مىگذاشتند ! به بهترين فرد اين امّت بر فراز منبرها ناسزا مىگويند و به آنان كه نسبت به ما دشمنى مىورزند ، مال مىبخشند و حقّ دوستان ما را پايمال مىكنند . قريش به قريشىبودن محمّد صلى الله عليه و آله بر عرب مىبالد و عرب به عرب‌بودنش نزد ديگران به خود مىنازد . اينان از قِبَل ما به جايى رسيده‌اند ، ولى براى خود ما هيچ حقّى قائل نيستند ! اى ابوعمران ! بنشين كه بامداد و شامگاه ما اين چنين است . » « 3 »\r\nوَرْد به نقل از پدرش كميت گويد :\r\nخدمت سرورم ، امام محمّد باقر عليه السلام ، رسيدم و گفتم : « اى فرزند پيامبر خدا صلى الله عليه و آله ! من\r\n\r\n\r\n","description":"","footnote":"\r\n( 1 ) - مقتل الحسين ، خوارزمى ، 1 / 226 ؛ اللهوف ، 42 .\r\n( 2 ) - تاريخ دمشق ، 45 / 48 ؛ الإرشاد ، 235 ، 251 ؛ تاريخ الإسلام ، ذهبى ( متوفاى : 66 ) ، 195 ؛ كشف الغمّه ، اربلى ، على بن عيسى ، 2 / 178 ؛ بحار الانوار ، 44 / 263 ؛ مناقب امير المؤمنين على 7 ، 2 / 265 .\r\n( 3 ) - التفسير ، على بن ابراهيم ، 2 / 134 ؛ تفسير ، فرات الكوفى ، 149 ، فرات بن ابراهيم ؛ مناقب امير المؤمنين ( ع ) ، محمّد بن سليمان ، 2 / 108 ؛ مقتل الحسين ، خوارزمى ، 2 / 72 .\r\n","page_name":" 61 ","page_number":61},
  {"content":"\r\n\r\nدربارهء شما اشعارى سروده‌ام ، آيا اجازه مىدهيد كه بخوانم ؟ » فرمود : « روزهاى برات « 1 » چه وقت شعر خواندن است ؟ » گفتم : « شعر در خصوص شماست . » فرمود : « بخوان » و من چنين خواندم :\r\n اضْحَكَنِى الدَّهْرُ وَ أَبْكانى * وَ الدَّهْرُ ذُو صَرْفٍ وَ أَلْوانِ\r\nلِتِسْعَةٍ بِالطَّفِّ قَدْ غُودِرُوا * صارُوا جَميعاً رَهْنَ أكْفانٍ \r\nروزگار مرا خندانيد و گريانيد ، روزگار پيوسته دگرگون و رنگارنگ مىشود .\r\nمرا بر نه تن شهيدى گريانيد كه در طفّ به شهادت رسيدند و در كفن پيچيده شدند .\r\nآن‌گاه امام گريست . امام صادق عليه السلام نيز گريست و مىشنيدم كه بانويى هم در پس پرده مىگريد .\r\nو چون به اين ابيات رسيدم :\r\n وَسِتَّةٌ لايُتَجارى بِهِمْ * بَنُو عَقيلٍ ، خَيْرُ فُرْسانٍ\r\nثُمَّ عَلِىُّ الخَيْرِ ، مَوْلاهُمُ * ذِكْرُهُمُ هَيَّجَ أحْزانى \r\nو شش تن شهيدى كه كس به گرد آنان نمىرسيد ؛ يعنى فرزندان عقيل ، آن بهترين سواركاران\r\nسپس سرور آنان على نيكومنش كه يادشان اندوهم را برانگيخته است .\r\nحضرت گريه كرد و سپس فرمود : « هيچ كس ، از ما ياد نمىكند و نزد او از ما ياد نمىشود كه به اندازه بال پشه‌اى اشك بريزد ، مگر اين كه خدا برايش در بهشت خانه‌اى مىسازد و آن اشك را ميان او و آتش حايل مىكند . » كميت گويد : چون بدين بيت‌هارسيدم :\r\n مَنْ كانَ مَسْروراً بِما مَسَّكُمْ * أَوْ شامِتاً يَوْماً مِنْ الْأنِ\r\nفَقَدْ ذُلِلْتُمْ بَعْدَ عِزٍّ فَما * أَدْفَعُ ضَيْماً حينَ يَغْشانِى \r\nآن كيست كه در مصيبتى كه به شما رسيده شادمان باشد و يا روزى از روزها شما را شماتت كند .\r\nشما عزيزانى هستيد كه اينك خوار شده‌ايد ، و من هم در برابر ستمى كه بر من شود ، دفاع‌نمىكنم .\r\n\r\n\r\n","description":"","footnote":"\r\n( 1 ) - سيزدهم تا پانزدهم هر ماه قمرى را روزهاى برات گويند .\r\n","page_name":" 62 ","page_number":62},
  {"content":"\r\n\r\nپس حضرت دستم را گرفت و فرمود : « بار خدايا ! همهء گناهان گذشته و حال كميت را بيامرز » و چون اين بيت را خواندم :\r\n مَتى يَقُومُ الحَقُّ فيكُمْ مَتى * يَقُومُ مَهْدِيُّكُمُ الثّانى ؟ \r\nكى حقّ ميان شما برپا مىشود و كى مهدى دوم شما قيام خواهد كرد ؟\r\nامام باقر عليه السلام فرمود : « به زودى به خواست خدا قيام خواهد كرد . » سپس فرمود : « اى ابومُسْتَهِلّ ! قيام‌كننده‌مان نهمين نفر از نسل امام حسين عليه السلام است ؛ زيرا امامان پس از پيامبر خدا صلى الله عليه و آله دوازده نفرند كه دوازدهمين‌شان حضرت قائم است . » گفتم : « اى سرورم ، اين دوازده امام عليهم السلام كيان هستند ؟ » فرمود : « نخست ايشان على فرزند ابوطالب عليهما السلام است .\r\nپس از او حسن و حسين عليهما السلام اند و پس از حسين عليه السلام ، على بن الحسين عليهما السلام است و پس از او من هستم و پس از من اين هست و دستش را بر شانهء امام جعفر صادق عليه السلام نهاد . » گفتم :\r\n« پس از او كيست ؟ » فرمود : « فرزندش موسى عليه السلام و پس از موسى عليه السلام فرزندش على عليه السلام و پس از على عليه السلام فرزندش محمّد عليه السلام و پس از محمد عليه السلام فرزندش على عليه السلام و پس از على عليه السلام فرزندش حسن عليه السلام و پس از او فرزندش محمّد عليه السلام خواهد بود . او ابوالقاسم است كه ظهور خواهد كرد و دنيا را از عدل و داد پر خواهد ساخت ، همان‌گونه كه از جور و ستم پر شده باشد و او دل شيعيان را آرام خواهد كرد . » گفتم : « اى پسر پيامبر خدا صلى الله عليه و آله ! او كى ظهور مىكند ؟ » فرمود : « اين سؤال از پيامبر صلى الله عليه و آله نيز پرسيده شد و او پاسخ داد :\r\n« همانا مثال وى بسان قيامت است كه ناگهان فرا مىرسد . » « 1 »\r\nزيد شَحّام گويد : با گروهى از كوفيان نزد ابوعبداللَّه ، امام صادق عليه السلام بوديم كه جعفر بن عفّان وارد گرديد . حضرت او را نزديك و نزديك‌تر ساخت و سپس فرمود : « اى جعفر ! » گفت : « بلى ! خدا مرا فدايت گرداند . » فرمود : « شنيده‌ام كه تو دربارهء امام حسين عليه السلام شعر مىگويى ، آيا درست است ؟ » گفت : « بلى ، درست است . خدا مرا فدايت گرداند ! » فرمود :\r\n\r\n\r\n","description":"","footnote":"\r\n( 1 ) - مناقب آل ابىطالب ، 3 / 262 ؛ مقتل الحسين ، خوارزمى ، 2 / 152 ؛ بحار الانوار ، 36 / 390 ؛ الغدير ، علامه امينى ، 2 / 202 .\r\n","page_name":" 63 ","page_number":63},
  {"content":"\r\n\r\n« شعرى بخوان . » جعفر شعرى خواند و حضرت شروع به گريستن كرد . اطرافيان امام نيز گريستند ؛ چنان كه سيلاب اشك بر چهره‌شان جارى گشت . آن‌گاه فرمود : « اى جعفر ! به خدا سوگند ! فرشتگان مقرّب خدا هم اينك در اين‌جا تو را مىديدند و گفتارت را دربارهء امام حسين عليه السلام مىشنيدند و آنان نيز به اندازهء ما بلكه بيش‌تر از ما گريستند . اى جعفر ! هم‌اينك خداوند بهشت را بر تو واجب ساخت و تو را آمرزيد . » سپس فرمود : « آيا باز هم بگويم ؟ » گفتم : « آرى بفرماييد ! » فرمود : « هيچ كس دربارهء حسين عليه السلام شعر نمىگويد و با آن نمىگريد و نمىگرياند ؛ مگر اين كه خدا بهشت را بر او واجب مىگرداند و او را مىبخشايد . » « 1 »\r\nعبداللَّه بن فضل هاشمى گويد : به امام صادق عليه السلام گفتم : « اى فرزند پيامبر خدا ! چگونه است كه روز عاشورا روز مصيبت و اندوه و ناله و گريه شده است ؛ ولى روز وفات پيامبر خدا و روز درگذشت فاطمه و روز شهادت امير مؤمنان و روزى كه امام حسن با زهر به شهادت رسيد نه ؟ » امام صادق عليه السلام فرمود : « روز حسين عليه السلام مصيبت‌بارتر از همهء روزها است ؛ زيرا روزى كه پيامبر خدا از ميان بهترين آفريدگان خدا ، يعنى اصحاب كسا ، به سراى باقى شتافت ؛ على ، فاطمه ، حسن و حسين عليهم السلام زنده بودند و مردم را دلدارى مىدادند و دعوت به صبر مىكردند . هنگامى كه فاطمه در گذشت مردم به امير مؤمنان و حسن و حسين عليهم السلام دلخوش بودند و هنگامى كه امير مؤمنان به شهادت رسيد ، به امام حسن و امام حسين عليهما السلام دلخوش بودند و چون امام حسن عليه السلام به شهادت رسيد ، دلخوشى مردم تنها به حسين عليه السلام بود . امّا هنگامى كه حسين عليه السلام شهيد شد ، ديگر از اهل كسا هيچ كس نماند كه مردم به دو دلخوش باشند و از ميان رفتن او مثل از ميان رفتن همهء ايشان بود . چنان كه تا او زنده بود ، گويى همهء آنان زنده بودند . از اين رو ، روز وى مصيبت‌بارترين روزها گرديده است . » گفتم : « اى فرزند پيامبر خدا ! پس چرا مردم در فرزندش على بن الحسين عليه السلام آن دلخوشى كه در پدرانش مىيافتند ، نيافتند ؟ » فرمود :\r\n\r\n\r\n","description":"","footnote":"\r\n( 1 ) - رجال ، كشّى ، طوسى ، محمد بن حسن ، 289 ؛ وسائل الشيعه ، شيخ حر عاملى ، 10 / 464 .\r\n","page_name":" 64 ","page_number":64},
  {"content":"\r\n\r\n« اگر چه على بن الحسين عليه السلام زينت عبادت‌كنندگان ، پس از نياكان خويش و امام و حجّت بر مردم بود ، ولى او نه پيامبر خدا را ديده و نه از وى سخنى شنيده بود و دانش خود را از طريق پدر و جدّش از پيامبر به ارث برده بود ؛ امّا مردم امير مؤمنان و فاطمه و حسن و حسين عليهم السلام را بارها و در اوضاع و احوال مختلف ديده بودند و هرگاه يكى از آن‌ها را مىديدند ، خاطرهء ديدن آنان در كنار رسول خدا صلى الله عليه و آله در يادشان زنده مىشد و سخن‌گفتن پيامبر خدا با آنان و دربارهء آنان را به ياد مىآوردند ؛ امّا هنگامى كه على ، فاطمه و حسن عليهم السلام از ميان مردم رفتند ، تنها حسين عليه السلام مانده بود و از دست دادن هيچ كدام از آن‌ها براى مردم به مثابهء از دست دادن همگى نبود ، مگر از دست دادن حسين عليه السلام كه فقدانش ، فقدان آخرين يادگارهاى پيامبر صلى الله عليه و آله بود . از اين رو ، روز شهادت آن حضرت مصيبت‌بارترين روزها به شمار مىآيد . » گفتم : « اى فرزند پيامبر خدا ! پس چطور عامّه ( اهل سنّت و طرفداران حكومت ) عاشورا را روز بركت ناميده‌اند ؟ » حضرت لختى گريست و سپس فرمود : « پس از شهادت امام حسين عليه السلام مردم به يزيد در شام نزديك شدند و به نفع او به جعل خبر پرداختند و جايزه دريافت كردند . از جملهء آن جعليّات همين روز بود كه گفتند روز بركت است ؛ تا مردم را از ناله و گريه و مصيبت و اندوه به شادمانى و سرور و بركت‌خواهى و جشن سوق دهند . خدا ميان ما و ميان ايشان داورى كند ! » آن‌گاه رو به من كرد و فرمود : « اى عموزاده ! البتّه زيان اين كار براى اسلام و مسلمانان از انحرافى كه برخى مدّعيان دوستى پديد آورده‌اند ، كم‌تر است . اينان مدّعى اعتقاد به ولايت و امامت مايند ، امّا مىپندارند كه امام حسين عليه السلام شهيد و مقتول نشده است و در مورد وى همان اشتباهى براىشان پيش آمده كه در مورد عيسى عليه السلام رخ داده است . روشن است كه با چنين اعتقادى هيچ سرزنشى متوجّه بنىاميّه نيست و حاكمى چون يزيد سزاوار ملامت نخواهد بود ! اى عموزاده ! هر كس خيال كند كه امام حسين عليه السلام كشته نشده است ، بر پيامبر صلى الله عليه و آله و على عليه السلام و امامان پس از وى كه از كشته‌شدنش خبر داده‌اند ، دروغ بسته است و هر كس ايشان را دروغگو بداند ، به خداى بزرگ كفر ورزيده\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nو ريختن خونش بر هر كسى كه آن نسبت را بشنود ، روا است . » گفتم : « اى فرزند رسول خدا ! پس تكليف آن گروه از شيعيان كه چنين اعتقادى ندارند ، چيست ؟ » فرمود : « اينان شيعهء من نيستند و من به خاطر نتيجهء اين اعتقاد يعنى باطل‌شمردن قرآن و بهشت و دوزخ از آن ها بيزارم . » سپس فرمود : « خدا غاليان ومفوّضه را لعنت كند . زيرا نافرمانى خدا را كوچك شمردند و به دو كفر ورزيدند و گمراه شدند و گمراه كردند ، تا از انجام واجب و اداى حقّ بگريزند . » « 1 »\r\nامام رضا عليه السلام ضمن حديثى فرموده‌اند :\r\n« گريه‌كنندگان ، بايد بر مثل حسين عليه السلام بگريند ، زيرا گريه بر او گناهان بزرگ را مىشويد . »\r\nنيز آن حضرت فرموده است :\r\n« هرگاه ماه محرم فرا مىرسيد ، پدرم موسى بن جعفر عليه السلام ، خندان ديده نمىشد و پيوسته اندوهناك بود ، تا ده روز سپرى مىگشت و روز دهم ، روز مصيبت و اندوه و گريه‌اش بود و مىگفت : « عاشورا روز شهادت حسين عليه السلام است . » « 2 »\r\nهمچنين آن حضرت فرموده است :\r\n« محرم ماهى است كه مردم دوران جاهليّت هم جنگ را در آن حرام مىشمردند ، ولى ( برخى از ) اين امّت ، در اين ماه ، ريختن خون ما را حلال شمردند و احترام ما را هتك كردند و زن و فرزندان ما را به اسارت بردند و چادرهامان را آتش زدند و اشياى قيمتى ما را به غارت بردند و احترام پيامبر خدا صلى الله عليه و آله را دربارهء ما نديده گرفتند . روز شهادت حسين عليه السلام ، پلك‌هامان را خست و اشك ما را روان ساخت و عزّت‌مان را در سرزمين كرب و بلا ( اندوه و گرفتارى ) به خوارى مبدّل ساخت و براى هميشه ، روزگار اندوه و گرفتارى را براى ما به ارث گذارد ؛ بنا بر اين گريه‌كنندگان ، بايد بر مثل حسين عليه السلام بگريند ؛ زيرا گريستن بر آن حضرت گناهان بزرگ را مىشويد » . « 3 »\r\n\r\n\r\n","description":"","footnote":"\r\n( 1 ) - علل الشرائع ، 2 / 225 .\r\n( 2 ) - وسائل الشيعه ، 5 / 394 ؛ علل الشرائع ، 2 / 225 .\r\n( 3 ) - همان ، 5 / 392 ؛ أمالى ، صدوق ، 64 .\r\n","page_name":" 66 ","page_number":66},
  {"content":"\r\n\r\n\r\nمطلب يكم : چرا امام حسين ( ع ) مدينه را به سوى مكّه ترك گفت ؟\r\nبه گواهى مورّخان « 1 » چون سال شصتم هجرى فرا رسيد ، معاوية بن ابوسفيان بيمارشد و در شب نيمهء رجب همان سال مرد . پس از مرگ وى ، پسرش يزيد طبق نقشه‌اى كه پدرش طرّاحى كرده بود ، شاميان را به بيعت با خود فرا خواند و آنان نيز پذيرفتند .\r\nبلاذرى به نقل از ابومخنف « 2 » و عوانة بن حكم « 3 » و ديگران گويد : چون يزيد بن معاوية حكومت يافت فرمانداران وى همان فرمانداران پايان عمر پدرش بودند . مثل : نعمان بن بشير انصارى ، حاكم كوفه ؛ عبيداللَّه بن زياد ، والى بصره ؛ وليد بن عتبة بن ابوسفيان ، حاكم مدينه و عمرو بن سعيد اشْدَق ، حاكم مكّه . برخى ديگر گفته‌اند كه حاكم مكّه حارث بن خالد و حاكم مدينه عمرو بن سعيد اشْدَق بوده است ، ولى بلاذرى روايت\r\n\r\n\r\n","description":"","footnote":"\r\n( 1 ) - ابن سعد ، مؤلّف الطّبقات الكبرى ؛ احمد بن عيسى بَلاذرى ، متوفّاى 279 ه ق ؛ احمد بن داوود دينورى ، متوفّاى 282 ه . ق ؛ محمّد بن جرير طبرى ، مؤلف تاريخ ، تفسير و . . . متوفّاى سال 310 ه . ق .\r\n( 2 ) - براى آگاهى از شرح حال ابومخنف لوط بن يحيى بن سعيد ازدْى غامدى ، متوفّاى 157 ه . ق ، ر . ك : معجم الأدباء ، ياقوت حموى ، 17 / 41 ؛ لسان الميزان ، ابن حجر ، 4 / 492 ؛ رجال نجاشى ، حرف لام ؛ رجال كشى ، حرف لام ؛ معجم رجال الحديث ، خويى و . . . .\r\n( 3 ) - ابوالحكم عوانة بن حكم بن عياض بن وزر بن عبدالحارث كلبى ، نابينا ، از دانايان خبر و شعر ، در گذشته به سال 147 ه . ق . يحيى بن معين گويد كه او و ابوجعفر منصور در يك ساعت ( در سال 158 ه . ق ) و او و اعمش ، هر دو در يك ماه درگذشته‌اند ر . ك . المقتبس ، 263 به نقل از نور القبس مرزبانى ، محمد بن عمران ؛ معجم الأدباء ، ياقوت ، 16 / 134 .\r\n","page_name":" 67 ","page_number":67},
  {"content":"\r\n\r\nنخست را به واقع نزديك‌تر مىداند . « 1 »\r\nهنگامى كه يزيد به حكومت رسيد ، طىّ نامه‌اى به وليد بن عتبه ، والى مدينه چنين‌نوشت :\r\n« امّا بعد ، معاويه بنده‌اى از بندگان خدا بود كه او را گرامى ساخت و به خلافت گمارد و او را ثروت و قدرت داد . پس به اندازه‌اى كه مقدور بود زندگى كرد و به مرگ طبيعى مرد . خدايش بيامرزد كه خوب زيست و خوب مرد ؛ و پرهيزگارانه درگذشت . والسّلام . »\r\nهمچنين در نامه‌اى به اندازه دو بند انگشت به وليد نوشت :\r\n« امّا بعد ، از حسين و عبداللَّه بن عمر و عبداللَّه بن زبير ، به اجبار و بدون هيچ گذشتى بيعت بگير و تا بيعت نكنند ، آنان را به هيچ وجه رها مكن . والسّلام . »\r\nوقتى نامه به وليد رسيد ، از مرگ معاويه هراسان شد و تكبير گفت . پيش از وليد ، مروان بن حكم والى مدينه بود كه پس از روى كار آمدنش جز با تنفّر و كراهت نزد وى نمىآمد و پس از آن كه وليد او را در مجلس خود ناسزا گفت ، رابطه‌اش را با او قطع كرد .\r\nولى هنگامى كه خبر مرگ معاويه به وليد رسيد ، فرمان به احضار مروان داد و چون آمد ، نامهء يزيد را برايش خواند و از او نظر خواست . مروان گفت : « نظر من اين است كه همين لحظه دنبال اين چند كس بفرستى و آنان را به بيعت فرا بخوانى . اگر بيعت كردند ، از ايشان بپذير و اگر خوددارى كردند ، آنان را به جلّادان بسپار تا پيش از آگاه‌شدن از مرگ معاويه آنان را گردن بزنند . زيرا اگر از مرگ معاويه با خبر شوند ، هر يك در منطقه‌اى قيام و اظهار مخالفت و نافرمانى كرده ، مردم را به سوى خود خواهد خواند . » « 2 »\r\nوليد ، عبداللَّه بن عمر بن عثمان بن عفّان را كه در آن هنگام نوجوان بود ، در پى امام حسين عليه السلام و عبداللَّه زبير فرستاد تا ايشان را فرا بخواند . عبداللَّه آنان را در مسجد يافت و اين در حالى بود كه وليد در چنين ساعتى به مجلس نمىنشست . گفت : « والى شما را نزد\r\n\r\n\r\n","description":"","footnote":"\r\n( 1 ) - أنساب الأشراف ، بلاذرى ، 4 ( 2 ) / 12 ، بغداد ؛ الأخبار الطّوال ، دينورى ، احمد بن داود ، 227 ، دار احياء الكتب العربية ، قاهره .\r\n( 2 ) - همان ، 4 ( 2 ) / 22 .\r\n","page_name":" 68 ","page_number":68},
  {"content":"\r\n\r\nخود فراخوانده است ؛ اطاعتش كنيد . » گفتند : « تو برو ، ما بعد مىآييم . » « 1 » جوان نزد وليد رفت و ابن زبير به امام حسين عليه السلام گفت : « به نظر شما چنين لحظه‌اى كه وليد به مجلسى نمىنشيند ، چرا دنبال ما فرستاده است ؟ » امام عليه السلام فرمود : « گمان مىكنم معاويه مرده و او براى بيعت دنبال ما فرستاده است . » ابن زبير گفت : « من هم جز اين گمان نمىكنم . » و پرسيد : « حالا مىخواهى چه بكنى ؟ » حضرت فرمود : « جوانان خاندانم را گرد مىآورم و همراه ايشان نزد وى مىروم . چون به دار الإماره رسيدم ، آنان را پشت در مىگمارم و خود بر وى وارد مىشوم . » ابن زبير گفت : « من از رفتن تو نزد وى بيمناكم . » حضرت فرمود : « تنها در صورتى نزد او خواهم رفت كه بتوانم خود را محافظت كنم . » سپس برخاستند و به خانه‌هاشان رفتند . امام حسين عليه السلام همراه شمارى از جوانان و غلامان و نوجوانان خاندانش به دار الإماره رفت و به آنان فرمود كه پشت در باشند ؛ اگر صداى او را شنيدند ، به كاخ درآيند و اگر نه همچنان بمانند تا بازگردد . حضرت نزد وليد رفت .\r\nمروان نيز آن‌جا بود . سلام كرد و كنار وليد نشست . وى نامهء يزيد را براى امام خواند و خواستار بيعت حضرت شد . امام حسين عليه السلام فرمود : « كسى چون من پنهانى و بدون حضور مردم بيعت نمىكند . » وليد گفت : « درست است . » امام افزود : « هنگام رفتن نزد مردم مرا نيز خبر كن ، تا هماهنگ باشيم . » وليد كه شخصى محافظه‌كار و عافيت‌طلب بود گفت : « اكنون برو ، تا هنگامى كه با مردم نزد ما باشى ! » ولى مروان گفت : « به خدا سوگند ! اگر اكنون بيعت نكرده از تو جدا شود ، ديگر هرگز به چنين فرصتى دست نخواهى يافت ! مگر اين كه ميان تو و او كشت و كشتارى سخت درگيرد . او را زندانى كن ، تا بيعت كند ، يا گردن بزن ! ! » امام حسين عليه السلام در اين هنگام از جا برخاست و فرمود : « اى پسر زن چشم آبى ! آيا تو مرا مىكشى يا او ؟ به خدا سوگند ! دروغ گفتى و خطا كردى ! » سپس بيرون آمد\r\n\r\n\r\n","description":"","footnote":"\r\n( 1 ) - أنساب الأشراف ، بلاذرى ، 3 / 155 ، 4 / 13 .\r\n","page_name":" 69 ","page_number":69},
  {"content":"\r\n\r\nو همراه يارانش به منزل رفت . « 1 » مروان به وليد گفت : « از من فرمان نبردى ؛ به خدا سوگند ! ديگر هرگز به چنين فرصتى دست نخواهى يافت ! » وليد گفت : « واى بر تو ! آيا راه كشتن حسين ، پسر فاطمه دختر پيامبر خدا صلى الله عليه و آله را به من نشان مىدهى ؟ به خدا سوگند ! كسى كه در روز رستاخيز با خون حسين حساب پس دهد ، كفّهء عملش نزد خدا سبك خواهد بود . »\r\nامّا ابن زبير ، كه بر فراخوانى وى پافشارى مىشد ، به وليد پيغام فرستاد كه دربارهء او شتاب نكنند ، زيرا او خود نزد آنان خواهد رفت . « 2 » وليد چند تن از مأمورانش را نزد وى فرستاد كه به او ناسزا گفتند و افزودند : « اى پسر زن كاهلى ! اگر نزد امير بيايى كه هيچ و گرنه تو را مىكشيم . » ابن زبير مىگفت : « هم اكنون ، هم اكنون مىآيم ! » « 3 » سپس جعفر پسر زبير نزد وليد آمد و گفت : « خدايت رحمت كند ؛ از عبداللَّه دست بردار ! زيرا پيك‌هاى فراوان تو وى را به وحشت افكنده است ! و البتّه - إن‌شاءاللَّه - فردا نزد تو خواهد آمد . » وليد ديگر نزد وى پيكى نفرستاد و ابن زبير همان شب يعنى سه روز مانده از رجب سال شصت ، همراه برادرش جعفر از راه « فُرْع » « 4 » و نه از راه اصلى سوى مكّه راه افتاد . وليد بامدادان كسى پى او فرستاد ولى او را نيافت . مروان گفت : « بىشك راه مكّه را در پيش گرفته است ! » وليد ، حبيب بن كُرّه را همراه سى سوار از موالى بنىاميّه در پى او فرستاد ، ولى به دو نرسيدند . آن روز وليد به خاطر تعقيب ابن زبير از امام حسين عليه السلام غافل شد .\r\nشامگاهان كسانى را در پى حضرت فرستاد . امام عليه السلام به آنان فرمود : « بگذاريد صبح شود ، آن‌گاه ما و شما خواهيم ديد كه چه بايد كرد . » مأموران آن شب از وى دست برداشتند و خيلى پاپيچش نشدند . حضرت در همان شب يعنى يك‌شنبه ، دو روز مانده از ماه رجب سال شصت هجرى ، با برادران و برادرزادگان و عمدهء اعضاى خاندانش به جز محمّد بن حنفيه از مدينه به سوى مكّه حركت كرد . « 5 » امام عليه السلام هنگام حركت از مدينه به مكّه اين آيهء\r\n\r\n\r\n","description":"","footnote":"\r\n( 1 ) - الأخبار الطّوال ، 228 .\r\n( 2 ) - أنساب الأشراف ، 4 / 13 .\r\n( 3 ) - الأخبار الطّوال ، 228 .\r\n( 4 ) - « فُرْع » بر وزن « بُرْج » روستايى در نواحى مدينه در سمت چپ « سُقيا » در راه مكّه با فاصله هشت منزل و به قولىچهار روز راه از مدينه كه نبر ، نخلستان و آب بسيار دارد . ( معجم البلدان ، ياقوت حموى ، 4 / 252 )\r\n( 5 ) - تاريخ طبرى ، 5 / 343 .\r\n","page_name":" 70 ","page_number":70},
  {"content":"\r\n\r\nشريفه را مىخواند :\r\n« فَخَرَجَ مِنْها خائِفاً يَتَرَقَّبُ ، قالَ رَبِّ نَجِّنى مِنَ الْقَوْمِ الظَّالِمينَ » « 1 »\r\nپس [ موسى 
  ] از آن‌جا [ مصر 
  ] بيرون شد و در حالى كه ترسان و مواظب بود ، گفت : پروردگارا ! مرا از دست گروه ستمگران برهان !\r\nبلاذرى گويد :\r\nحسين عليه السلام همراه فرزندان ، برادران ، برادرزادگان و همهء اعضاى خاندانش به جز محمّد حنفيه به سوى مكّه راه افتاد . محمّد حنفيه كه از رفتن با وى خوددارى مىكرد ، گفت : « برادرم ! عزيزترين مردم نزد من تويى ، خويش را از بيعت مروان دور بدار و از\r\n\r\n\r\n","description":"","footnote":"\r\n( 1 ) - ابن اعثم كوفى در كتاب الفتوح ( 5 / 26 ) نقل كرده است حسين بن على ( ع ) شبى از منزل بيرون آمد و به آرامگاه جدّش رفت و گفت : « درود بر تو اى پيامبر خدا ! من حسين ، پسر فاطمه ( س ) هستم . من فرزند و فرزندزاده‌ات ، نوه‌ات ، هستم كه مرا در زمرهء ذخيره‌هاى خود براى امّت خويش جا گذاردى . اى پيامبر خدا ! گواه باش كه ايشان مرا واگذاردند و تباهم كردند و حرمتم را پاس نداشتند ! اين گلهء من به پيشگاه توست تا آن‌گاه كه ديدارت كنم . درود و سلام خدا بر تو باد ! سپس برخاست و با كمال فروتنى به نماز ايستاد و پيوسته در ركوع و سجود بود . وليد شمارى از نوكرانش را به منزل امام ( ع ) فرستاد . تا ببيند كه آيا از مدينه بيرون رفته است ، يا نه ؟ آنان به منزل حضرت رفتند و او را در خانه نيافتند . پس برگشته و موضوع را به اطّلاع رساندند . ابن اعثم گفته است : امام حسين ( ع ) بامدادان به منزل بازگشت و شب دوم باز به آرامگاه پيامبر ( ص ) رفت و دو ركعت نماز گزارد و چون از نماز فارغ شد چنين گفت : « بار خدايا ! اين آرامگاه پيامبر توست و من پسر دختر پيامبرت هستم و برايم وضعيّتى پيش آمده است كه خود مىدانى . بار خدايا ! من دوستدار نيكىام و از زشتكارى بيزارم . به حقّ اين آرامگاه و كسى كه در آن آرميده است ، از تو ، اى شكوهمند و اى گرامى ! درخواست مىكنم كه آنچه را خشنودى تو و خشنودى پيامبرت در آن است برگزينم . » سپس تا سپيده‌دم گريست . آن‌گاه سر را بر قبر نهاد و لحظه‌اى به خواب رفت . در خواب پيامبر ( ص ) را ديد كه گويى گروهى از فرشتگان او را از چپ ، راست ، جلو و عقب در ميان گرفته‌اند و پيش آمد و او را به سينه چسبانيد . ميان چشمانش را بوسيد و فرمود : اى پسركم ! اى حسين ! گويا تويى كه به‌زودى در سرزمين كرب و بلا در ميان گروهى از امّتم كشته مىبينمت ! در حالى كه تشنه‌اى و آبت نمىدهند ، جگرت تفتيده است ولى سيرابت نمىكنند و با اين حال شفاعت مرا اميد دارند ، امّا خداوند در روز قيامت شفاعت مرا نصيبشان نمىكند و هيچ بهره‌اى هم نزد خدا براى ايشان نيست . اى حسين عزيز ! پدر ، مادر و برادرت نزد من آمده‌اند و همه مشتاق تو هستند و براى تو در بهشت درجه‌هايى است كه جز با شهادت بدان‌ها نخواهى رسيد . در اين حال حسين ( ع ) به جدّش مىنگريست و به گفتارش گوش مىداد و مىگفت : اى جدّ بزرگوار ! من هيچ تمايلى براى بازگشت به دنيا ندارم مرا نزد خود نگه دار و به منزلت ببر . پيامبر ( ص ) گفت : اى حسين ! ناگزير بايد به دنيا برگردى ، تا شهادت و ثواب عظيمى كه خدا تو را سزاوار آن ساخته ، نصيبت گردد . زيرا تو ، پدر ، برادر ، عمو و عموى پدرت در روز رستاخيز در يك دسته محشور مىشويد ، تا اين كه به بهشت درآييد . سپس امام ( ع ) ، دهشتزده و هراسان از خواب بيدار شد و آنچه را ديد براى خاندانش و فرزندان عبدالمطّلب باز گفت . در آن‌روز در شرق و غرب عالم كسى غمگين‌تر و گريان‌تر از خاندان پيامبر ( ص ) نبود . ( ر . ك : أمالى ، شيخ صدوق ، 135 ) .\r\n","page_name":" 71 ","page_number":71},
  {"content":"\r\n\r\nشهرها كناره بگير . پيك‌هايت را سوى مردم روانه كن . اگر همه شما را پذيرفتند ، خدا را شكر كن و اگر بر ديگرى اتّفاق نظر كردند ، خداوند از ديانت ، مردانگى و فضيلت تو نخواهد كاست . ترس من از اين است كه به شهرى به روى و مردم درباره‌ات اختلاف كنند و با هم به جنگ بپردازند و تو نخستين هدف نيزه‌ها گردى كه در آن صورت خون بهترين مردمان از نظر شخصيّت و پدر و مادر تباه و خاندانش خوار خواهند گشت . » امام حسين عليه السلام فرمود : « اى برادر ! كجا بروم ؟ » گفت : « به مكّه فرود آى . اگر منزلى مطمئن بود به هدف رسيده‌اى و گرنه به يمن برو . اگر جاى امنى بود كه خوب و گرنه به درّه‌ها برو و صبر كن تا ببينى وضعيّت مردم چه مىشود و آن‌گاه تصميم بگير . » « 1 »\r\nابومخنف به نقل از خادم ربابه ، همسر امام حسين عليه السلام ، گويد :\r\nبا امام از مدينه بيرون آمديم و راه اصلى را در پيش گرفتيم . خاندان حضرت گفتند :\r\n« اگر مانند ابن زبير از شاهراه كناره بگيرى ، جست و جوگران به تو دست نمىيابند . » فرمود : « نه به خدا سوگند ! هرگز از شاهراه كناره نمىگيرم ، تا خدا هر حكمى را كه نزدش محبوب‌تر است اجرا كند . »\r\nعقبة بن سمعان گويد :\r\nعبداللَّه بن مطيع عَدَوى از سرِ آبش به استقبال ما آمد و به امام حسين عليه السلام گفت :\r\n« فدايت گردم كجا مىروى ؟ » فرمود : « در حال حاضر به مكّه مىروم ولى پس از آن از خدا طلب خير مىكنم . » گفت : « خدا برايت خير بخواهد و ما را فدايت گرداند . چون به مكّه رسيدى ، از نزديك‌شدن به كوفه بپرهيز ؛ زيرا شهرى نافرخنده است ؛ پدرت آن‌جا كشته شد و برادرت آن‌جا بىكس رها شد و با نيزه او را چنان ناگهانى زدند كه نزديك بود به شهادت برسد . در كنار حرم بمان زيرا تو سرور عربى و اهل حجاز هيچ كس را با تو برابر نمىدانند و مردم از هر جا سوى تو كشيده خواهند شد . عمو و دايىام فدايت گردند ! از حرم جدا مشو چون به خدا سوگند ! اگر از ميان به روى ، پس از تو ما را به بردگى\r\n\r\n\r\n","description":"","footnote":"\r\n( 1 ) - أنساب الأشراف ، 4 / 15 .\r\n","page_name":" 72 ","page_number":72},
  {"content":"\r\n\r\nخواهند گرفت . » « 1 »\r\nسپس حضرت با ابن مطيع خداحافظى كرد ؛ و منزل‌هاى ميان راه را درمىنورديد و اين آيه را مىخواند :\r\n« وَلَمَّا تَوَجَّهَ تِلْقاءَ مَدْيَنَ قالَ : عَسى رَبّى أَنْ يَهْدِ يَنى سَواءَ السَّبيلِ » . « 2 »\r\nهنگامى كه به سوى مدين روى آورد ، گفت : اميد است كه پروردگارم مرا به راستاى راه هدايت كند .\r\nچون در مكّه فرود آمد ، اهل شهر نزد حضرت آمدوشد آغاز كردند و عمره‌گزاران و اهل آبادىهاى اطراف نزدش مىآمدند . ابن زبير هم آن‌جا بود . او پيوسته و در تمام روز در كنار كعبه نماز مىگزارد و طواف مىكرد و همراه ديگران نزد حضرت مىآمد . گاه پىدرپى و گاه دو روز يك بار خدمتش مىرسيد و با حضرت به مشورت مىپرداخت .\r\nحضور امام در مكّه ، بر ابن زبير از همهء آفريدگان خدا سنگين‌تر بود ؛ زيرا مىدانست كه حجازيان هرگز با وجود حسين عليه السلام با وى بيعت و يا از وى پيروى نخواهند كرد . چون قدر و منزلت امام حسين عليه السلام در چشم و دلشان بزرگ‌تر و فرمانبردارى مردم از او بيش‌تر بود . « 3 » در اين هنگام كه امام حسين عليه السلام و ابن زبير در مكّهء معظّمه بودند ، مروان طىّ نامه‌اى به يزيد او را از سهل‌انگارى و كوتاهى وليد در كار امام حسين عليه السلام و ابن زبير آگاه ساخت .\r\nيزيد وليد را از واليگرى مدينه معزول كرد و عَمْرو بن سعيد اشْدَق را بر دو شهر مكّه و مدينه امارت داد . ماه رمضان بود كه عمرو بن سعيد به عنوان امير جديد وارد مدينه شد و وليد را از كار بر كنار كرد . هنگامى كه پس از بركنارى وليد بر منبر نشست ، خون‌دماغ شد و اعرابىاى گفت : « بس كنيد كه به خدا سوگند ! براىمان خون آورده است ! » مردى دستارش را در اختيار وى نهاد و باز همان اعرابى گفت : « به خدا سوگند ! شرارتش همهء مردم را فرا گرفت ! » سپس عمرو ايستاد و براى مردم سخنرانى كرد . چون به دست وى\r\n\r\n\r\n","description":"","footnote":"\r\n( 1 ) - الطّبقات الكبرى ، 5 / 144 ؛ تاريخ طبرى ، 5 / 395 ؛ عقد الفريد ، 4 / 344 .\r\n( 2 ) - قصص ( 28 ) آيهء 22 .\r\n( 3 ) - الأخبار الطّوال ، 229 .\r\n","page_name":" 73 ","page_number":73},
  {"content":"\r\n\r\nعصايى دو شاخه دادند ، باز همان اعرابى گفت : « به خدا سوگند ! مردم شاخه شاخه شدند ! » « 1 » او در سخنرانى خود ، پس از ستايش و سپاس خداوند از ابن‌زبير و كار او ياد كرد و گفت : « او به مكّه پناه برده است ولى به خدا سوگند ! ما با وى به پيكار خواهيم پرداخت و حتّى اگر داخل كعبه هم بشود ، به رغم مخالفت مخالفان ، آن‌جا را به آتش خواهيم‌كشيد ! » « 2 »\r\n\r\nبازتاب مرگ معاويه در كوفه\r\nشيعيان كوفه پس از آن كه از مرگ معاويه و خوددارى امام حسين عليه السلام از بيعت با يزيد و پناه‌بردن آن حضرت به مكّه با خبر شدند ، در منزل سليمان بن صُرَد خُزاعى « 3 » گرد آمدند و خدا را به خاطر هلاكت معاويه سپاس گفتند . سليمان گفت : « معاويه هلاكت يافته است و حسين عليه السلام از بيعت با يزيد سر باز زده و به مكّه رفته است . شما كه شيعهء او و پدرش هستيد ، اگر به خود اطمينان داريد كه او را يارى مىكنيد و با دشمنش مىجنگيد ، به او نامه بنويسيد تا نزد شما بيايد ، ولى اگر مىترسيد كه او را واگذاريد و سستى كنيد و بترسيد ، فريبش مدهيد ! » گفتند : « ما با دشمنش مىجنگيم و در دفاع از او خود را به كشتن مىدهيم ! » گفت : « پس برايش نامه بنويسيد . » آن‌گاه نامهء زير را براى آن حضرت نوشتند :\r\n« بسم اللَّه الرّحمن الرّحيم ، به امام حسين بن على عليه السلام ، از سليمان بن صرد و مسيّب بن نَجبَه و رفاعة بن شدّاد و حبيب بن مُظَهَّر « 4 » و ديگر شيعيان مؤمن و مسلمان كوفه . امّا بعد ، ستايش مخصوص خداست كه دشمن ستمگر و سركش‌تان را در هم شكست ، همان\r\n\r\n\r\n","description":"","footnote":"\r\n( 1 ) - أنساب الأشراف ، 4 / 19 ، 23 ؛ عقد الفريد ، 4 / 344 ؛ المسند ، احمد بن حنبل ، 2 / 385 ؛ المطالب العالية ، ابن حجر ، 4 / 333 ؛ البداية و النهاية ، 4 / 311 ؛ تاريخ طبرى ، 4 / 255 .\r\n( 2 ) - تاريخ طبرى ، 4 / 255 .\r\n( 3 ) - براى اطّلاع از شرح حال وى ، ر . ك : الطّبقات الكبرى ، ابن سعد ، 6 / 25 ؛ تهذيب التهذيب ، ابن حجر ، 4 / 200 ؛ سيراعلام النبلاء ، 3 / 394 ؛ الإصابه ، ابن حجر ، 3 / 144 .\r\n( 4 ) - طبرى آن را مظاهر ثبت كرده است .\r\n","page_name":" 74 ","page_number":74},
  {"content":"\r\n\r\nدشمنى كه در دوران حكومت مستبدّانه‌اش كار امّت را به اختلاف كشانيد و ثروت‌هاى عمومى را غاصبانه تصرّف كرد و بدون رضايت مردم بر آنان حكم راند . مردمان برگزيده را كشت و بدكاران را باقى گذارد ؛ و مال خدا را ميان مردمان ثروتمند توزيع كرد . پس همانطور كه قوم ثمود هلاك شدند او نيز هلاك گشت . اينك ما پيشوايى نداريم . نزد ما بيا . اميد است خداوند به وسيلهء تو ما را پيرامون حقّ گرد آورد . بدان كه نعمان بن بشير در دار الإماره است ، ولى ما نه با او در نماز جمعه شركت مىكنيم و نه عيدها بيرون مىرويم و اگر بدانيم كه شما مىآييد ، او را بيرون مىكنيم و به شام مىفرستيم . والسّلام . » « 1 »\r\nآن‌گاه نامه را به وسيلهء عبداللَّه بن سُبَيْعِ هَمْدانى و عبداللَّه بن وال تيمى به مكّه فرستادند و آن دو در دهم رمضان نامه را به امام حسين عليه السلام رساندند . دو روز بعد نيز قيس بن مُسْهِر بن خليد صيداوى از بنىاسد و عبد الرّحمان بن كُدْر ارحبى و عمارة بن عبد سلولى را با حدود پنجاه نامه كه هر كدام امضاى دو تا چهار نفر را در زير داشت ، و باز دو روز ديگر هانى بن هانى سُبَيعى و سعيد بن عبداللَّه حَنَفى را نزد حضرت فرستادند و نامهء زير را با آنان همراه كردند :\r\n« امّا بعد ، بشتاب كه مردم چشم به راه تو هستند و هيچ پيشوايى جز تو ندارند .\r\nبشتاب ، بشتاب ، بشتاب . والسّلام . »\r\nگويند شَبَث بن رِبْعى يربوعى ، محمّد بن عمير بن عطارد بن حاجب تميمى ، حجّار بن ابجر عِجْلى ، يزيد بن حارث بن يزيد بن رُوَيمْ شيبانى ، عزرة بن قيس احمسى و عمرو بن حجّاج زُبيدى نيز به حضرت چنين نوشتند :\r\n« امّا بعد ، ديگر از زمين سبزينه‌اى سر بر نمىآورد و پيمانه‌ها لبريز شده‌اند . هرگاه خواستى نزد ما بيا كه لشكر ما را آماده و منظّم خواهى يافت . والسّلام . »\r\nپيك‌ها پىدرپى روانه شدند و خدمت امام رسيدند و حضرت از ميان نامه‌ها تنها به آخرين نامه پاسخ داد كه متن آن چنين است :\r\n\r\n\r\n","description":"","footnote":"\r\n( 1 ) - أنساب الأشراف ، 3 / 157 ؛ الأخبار الطّوال ، 229 .\r\n","page_name":" 75 ","page_number":75},
  {"content":"\r\n\r\n« بسم اللَّه الرّحمن الرّحيم ، از حسين بن على به همهء دوستان و شيعيانم در كوفه كه نامه‌ام به آنان مىرسد . سلامٌ عليكم ، امّا بعد ، نامه‌هاى شما رسيد و از مضمون آن‌ها كه حاكى از اشتياق شما براى آمدن من بود آگاه شدم . اينك برادر و عموزاده و شخص مورد اعتماد خود از خاندانم يعنى مسلم بن عقيل را به سوى شما مىفرستم تا حقيقت كار شما را بر من معلوم سازد و هر چه از جمع شما برايش روشن شود برايم بنويسد . تا اگر وضع شما همان گونه كه در نامه‌هاتان آمده و پيك‌هاتان به من خبر داده‌اند باشد ، ان‌شاءاللَّه با شتاب نزد شما بيايم . والسّلام » « 1 »\r\nسپس مسلم بن عقيل را فراخواند و او را همراه قيس بن مُسْهِر صيداوى ، عمارة بن عبيد سلولى و عبد الرّحمان بن عبداللَّه بن كُدْن ( كُدْر ) ارحبى روانه ساخت . قبل از روانه‌ساختن مسلم ابتدا او را به تقواى الهى ، رازدارى و خوشرفتارى توصيه كرد و سپس فرمود كه چنانچه مردم را متّفق و مورد اطمينان يافت به سرعت به ايشان گزارش دهد و يا آن كه خودش با شتاب باز گردد . « 2 »\r\nبه نظر مىرسد كه در همين روزها ، امام حسين عليه السلام به بزرگان بصره و سران قبايل نيز نامه نوشته باشد . چنان كه نقل شده است ، امام حسين عليه السلام به وسيلهء يكى از خادمانش نامه‌اى به سران سپاه بصره يعنى ، احنف بن قيس و منذر بن جارود و مسعود بن عمرو و قيس بن هيثم و عمرو بن عبيداللَّه بن معمر فرستاد كه متن آن چنين است :\r\n« امّا بعد ، خدا محمّد صلى الله عليه و آله را ميان آفريدگانش برگزيد و با نبوّت گرامى داشت و به پيامبرى انتخابش كرد ، سپس او را نزد خود برد در حالى كه بندگان را اندرز داده ، رسالتش را تبليغ كرده بود و ما خاندان و دوستان و جانشينان و ميراث‌برانش و شايسته‌ترين مردم به جانشينى او بوديم .\r\nامّا گروهى حقّ ما را گرفتند . ما نيز براى پرهيز از تفرقه و حفظ سلامت جامعه رضايت داديم ،\r\n\r\n\r\n","description":"","footnote":"\r\n( 1 ) - تاريخ طبرى ، 5 / 391 .\r\n( 2 ) - همان .\r\n","page_name":" 76 ","page_number":76},
  {"content":"\r\n\r\nدر حالى كه مىدانستيم از كسانى كه زمام امور را به دست گرفته‌اند ، شايسته تريم . اگر آنان نيك‌رفتار و شايسته و در جست‌وجوى حقّ بودند خداى آنان را رحمت كند و ما و ايشان را بيامرزد . من اين نامه را همراه پيكم نزد شما فرستادم و شما را به كتاب خدا و سنّت پيامبر فرا مىخوانم زيرا سنّت فراموش و بدعت رايج شده است و اگر گفتارم را بشنويد و از من فرمان ببريد شما را به راه كمال هدايت مىكنم . » « 1 »\r\nاز بزرگان بصره به جز احنف بن قيس هيچ كس به نداى وى لبّيك نگفت و پاسخ نامه‌اش را نداد ! و احنف به حضرت چنين نوشت :\r\n« بِشكيب ، زيرا وعدهء خدا راست است و مبادا كسانى كه باور ندارند تو را سبك‌سازند . » « 2 »\r\nالبتّه پس از رسيدن نامهء امام عليه السلام گروهى از بصريان در محلّ مجلس انس بزرگان شيعه يعنى منزل بانوى مؤمن و دوستدار اهل بيت ، ماريهء عبديّه گرد آمدند و در بارهء وضعيّت پيش‌آمده و راه‌كارهاى مناسب به گفت‌وگو پرداختند و يزيد بن نبيط بديشان اعلام كرده بود كه تصميم دارد به حضرت بپيوندد و در پى اين اعلام براى ديدار با امام راهى مكّه گرديده بود . در روايت ابومخنف آمده است كه گروهى از شيعيان بصره در منزل بانويى از قبيلهء عبدالقيس به نام ماريه « 3 » دختر سعد ( يا منقذ ) چند روزى تشكيل جلسه دادند . پس از آن كه خبر حركت امام حسين عليه السلام در كوفه به ابن‌زياد رسيد ، به كارگزار خود در بصره نوشت كه جاسوس بگمارد و راه را ببندد . يزيد بن نبيط از قبيلهء عبدالقيس تصميم گرفت كه نزد حضرت برود . او كه ده پسر داشت ، به ايشان گفت : « كدامتان با من مىآيد ؟ » دو تن از پسرانش به نام‌هاى عبداللَّه و عبيداللَّه با وى همراه شدند . وى در خانهء همان بانو به يارانش گفت : « من آمادهء بيرون رفتنم و به يقين چنين مىكنم . » گفتند : « از كسان ابن‌زياد ، بر تو ترسانيم . » گفت : « به خدا سوگند ! اگر جاسوسان حتّى در راه اصلى موضع گرفته باشند\r\n\r\n\r\n","description":"","footnote":"\r\n( 1 ) - تاريخ طبرى ، 4 / 255 .\r\n( 2 ) - أنساب الأشراف ، 3 / 163 ؛ الفائق ، زمخشرى ، 1 / 52 .\r\n( 3 ) - وى مذهب تشيّع داشت و شيعيان در خانه‌اش مجلس انس تشكيل مىدادند .\r\n","page_name":" 77 ","page_number":77},
  {"content":"\r\n\r\nرهاشدن از چنگ آنان برايم آسان خواهد بود . سپس با شتاب رهسپار مكّه شد و خود را در بيابان مكّه ( ابطح ) به كاروان امام حسين عليه السلام رساند . حضرت نيز با شنيدن خبر آمدن وى به جست‌وجو پرداخت . امّا موفّق به يافتن او نشد . سرانجام يك روز كه در خيمه‌اش بود مرد بصرى به خدمت ايشان رسيد و تا چشم وى به حسين عليه السلام افتاد گفت : « بِفَضْلِ اللَّهِ وَ بِرَحْمَتِهِ فَبِذلكَ فَلْيَفْرَحُوا » به فضل و به مهر خدا ! و بدان امر پس بايد شادى كرد .\r\nآن‌گاه به حضرت سلام كرد و نزد وى نشست و سبب آمدنش را باز گفت . حضرت برايش دعاى خير كرد . مرد بصرى با سيدالشهدا به كربلا آمد و همراه دو فرزندش در ركاب وى به شهادت رسيد .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nمطلب دوم : ورود مسلم به كوفه\r\nهنگامى كه مسلم بن عقيل از مدينه با امام حسين عليه السلام به مكّه آمد « 1 » حضرت به دو فرمود : « اى عموزاده ! تو به كوفه برو و بنگر كه مردم متّحدند يا متفرّق . اگر چنان كه از نامه‌هاى ايشان بر مىآيد باشند ، بلافاصله بنويس تا من نيز با شتاب به تو بپيوندم و اگر جز آن بود ، به سرعت برگرد . » مسلم در نيمهء ماه رمضان از مكّهء معظّمه بيرون آمد .\r\nنخست براى ديدار خانواده‌اش به مدينه رفت . سپس دو راهنما را به خدمت گرفت و سوى كوفه به راه افتاد . شبى راهنمايان راه را گم كردند و تا بامداد سرگردان بودند و تشنگى و گرما بر آنان چنان چيره شده بود ، كه توان راه‌رفتن نداشتند . « 2 » سرانجام راهنمايان راهى را به مسلم نشان دادند و گفتند : « اگر از اين راه به روى شايد نجات بيابى . » مسلم و خادمان همراهش ، نيمه‌جان آنان را ترك كردند و راهى را در پيش گرفتند و رفتند تا به آب رسيدند . مسلم كنار همان آب ماند . سپس پيكى از اهالى آن‌جا استخدام كرد و طىّ نامه‌اى به امام عليه السلام وقايع و ماجراى راهنمايان و رنجى را كه تحمّل كرده بود گزارش\r\n\r\n\r\n","description":"","footnote":"\r\n( 1 ) - الأخبار الطّوال ، 130 ؛ التّاريخ الكبير ، 7 / 266 ؛ أنساب الأشراف ، 2 / 77 ؛ مروج الذّهب ، مسعودى ، على بن حسين ، 3 / 54 ، دارالهجرة ، قم ، دوم ، 1404 ق .\r\n( 2 ) - تاريخ طبرى ، 4 / 257 ؛ ترتيب الأمالى ، 1 / 190 .\r\n","page_name":" 79 ","page_number":79},
  {"content":"\r\n\r\nداد و اعلام كرد كه او اين رويدادها را به فال بد مىگيرد و خواهان معافيّت از اين مأموريّت است . آن‌گاه چنين عنوان كرد كه او در منزلى واقع در « بطن حريث » به انتظار آن حضرت مىماند . پيك مسلم رفت تا به مكّه رسيد و نامه را به امام حسين عليه السلام رسانيد .\r\nحضرت نامه را خواند و در پاسخ نوشت :\r\n« امّا بعد ، گمان مىكنم از روى ترس از انجام مأموريّتى كه به تو داده‌ايم ، كوتاهى مىكنى .\r\nبايد در پى مأموريّتى كه به تو داده‌ام به روى . بدان كه بايد آن را دنبال كنى و من تو را از ادامه‌اش معاف نمىسازم . والسّلام »\r\nبا دريافت اين نامه ، مسلم شتابان رهسپار عراق شد ، تا اين كه در پنجم ماه شوّال به كوفه درآمد و در خانهء مختار بن ابوعبيده منزل كرد « 1 » . شيعيان وقتى از آمدن مسلم با خبر شدند ، گروه گروه به ديدارش مىآمدند . هر گروهى كه مىآمد ، مسلم نامهء امام عليه السلام را برايشان مىخواند و آنان زار زار مىگريستند . در اين ميان چند تن به پا خاستند و به نوبت سخن گفتند . نخست ابوشبيب شاكرى به پا خاست و پس از ستايش و سپاس خداوند گفت :\r\n« امّا بعد ، من دربارهء مردم به شما چيزى نمىگويم و چون از ضمير آنان آگاه نيستم ، نمىخواهم موجب فريب شما گردم . به خدا سوگند ! من فقط از چيزى مىگويم كه به آن اعتقاد راسخ دارم . من در پيشگاه خداوند با شما عهد مىكنم كه هرگاه مرا فرا بخوانى گوش به فرمانم و در ركاب شما با دشمنان‌تان مىجنگم و در مقابل ديدگان شما آنقدر شمشير مىزنم تا به ديدار خداوند نايل آيم و آرزو و اميدى جز رسيدن به آنچه نزد پروردگار است ندارم . » « 2 »\r\nپس از او حبيب بن مظاهر برخاست و گفت :\r\n« خدايت رحمت كند كه با اين چند جملهء كوتاه آنچه در نهان‌خانهء دل داشتى آشكار كردى .\r\nمن نيز به خداى يگانه سوگند ياد مىكنم كه مانند اين مرد رفتار خواهم كرد . »\r\n\r\n\r\n","description":"","footnote":"\r\n( 1 ) - مُروج الذّهب ، 3 / 154 ؛ تاريخ طبرى ، 4 / 257 ؛ الأخبار الطّوال ، 231 ، 243 .\r\n( 2 ) - الفتوح ، 5 / 56 ؛ مقتل الحسين ( ع ) ، 1 / 197 .\r\n","page_name":" 80 ","page_number":80},
  {"content":"\r\n\r\nسپس سعيد بن عبداللَّه حنفى برخاست و همان سخنان را تكرار كرد و خبر آمدن مسلم در كوفه پيچيد به طورى كه امير كوفه ، نعمان بن بشير انصارى ، نيز از موضوع آگاه شد و به مسجد رفت و ضمن سخنرانى براى مردم چنين گفت :\r\n« امّا بعد ، اى بندگان خدا ! پرهيزگار باشيد و از آشوب و تفرقه دورى كنيد كه فتنه موجب نابودى مردان ، ريخته‌شدن خون‌ها به ناروا و گرفته‌شدن ثروت‌ها مىگردد . من با كسى كه با من سر جنگ نداشته باشد ، نمىجنگم و بر كسى كه به من يورش نبرد يورش نخواهم برد و به شما دشنام نخواهم داد و با خشونت رفتار نخواهم كرد و به دروغ و گمان و تهمت كسى را نخواهم گرفت . ولى اگر شما موجب بروز رسوايى شويد و بيعت را بشكنيد و با امامتان مخالفت بورزيد ، به خداى بىشريك ، تا آن‌گاه كه اين قبضهء شمشير در دستم سالم باشد ، شما را خواهم زد ، هر چند ميان شما هيچ ياورى نداشته باشم . ميان شما ، شمار حق‌ّشناسان بايد بيش از آنان كه باطل هلاك‌شان مىسازد ، باشد . »\r\nآن‌گاه عبداللَّه بن مسلم ، هم‌پيمان بنى اميّه برخاست و گفت : « اوضاعى را كه مىبينى ، جز خشونت اصلاح نمىكند و اين شيوه‌اى كه تو با دشمنان در پيش گرفته‌اى ، روش ناتوانان است . » نعمان گفت : « ناتوان‌بودن با اطاعت خداوند ، نزد من محبوب‌تر است از عزيزبودن با معصيت او ؛ و سپس از منبر پايين آمد . » « 1 »\r\nعبداللَّه بن مسلم بيرون رفت و خطاب به يزيد چنين نوشت :\r\n« مسلم بن عقيل به كوفه آمده است و شيعيان با او براى حسين بن على بيعت كرده‌اند . اگر به كوفه نياز دارى ، مردى نيرومند بدين جا بفرست كه فرمانت را به اجرا درآورد و با دشمنت همانند خود تو رفتار كند . زيرا نعمان بن بشير مردى ناتوان است و با زبونى رفتار مىكند . »\r\nسپس عمّار بن عقبة بن ابىمُعيْط و بعد عمر ، پسر سعد بن ابىوقّاص نيز با همان مضمون به يزيد نامه نوشتند . « 2 »\r\n\r\n\r\n","description":"","footnote":"\r\n( 1 ) - أنساب الأشراف ، 2 / 77 ؛ تاريخ طبرى ، 5 / 355 .\r\n( 2 ) - وقعة صفّين ، نصر بن مزاحم ، 538 ؛ تاريخ طبرى ، 5 / 67 ؛ مسند ، ابويعلى ، 2 / 85 ، 94 ؛ حلية الاولياء ، ابونعيم ، 1 / 94 ؛ تاريخ الإسلام ، 4 / 194 .\r\n","page_name":" 81 ","page_number":81},
  {"content":"\r\n\r\nچون شمار نامه هايى كه هر دو روز يك بار مىرسيد ، فراوان شد ، يزيد ، سرجون ، خدمتكار معاويه را فراخواند و گفت : « حسين رو به كوفه نهاده است و مسلم هم در آن‌جا براى او بيعت مىگيرد و اخبار رسيده از نعمان هم حكايت از ناتوانى وى دارد ؛ ( و نامه‌هاى كوفيان را برايش خواند ) چه نظر مىدهى ؟ چه كسى را به فرماندارى كوفه بگمارم ؟ » گفت : « آيا اگر پدرت معاويه به تو راهى را نشان مىداد ، از آن راه مىرفتى و نظر او را مىپذيرفتى ؟ » گفت : « بلى ! » آن‌گاه سرجون حكم فرماندارى عبيداللَّه را بر كوفه بيرون آورد و گفت : « اين نظر معاويه است كه هنگام مردنش فرمان داد تا آن را نوشتند . » « 1 » يزيد در اين زمان از عبيداللَّه دل خوشى نداشت ، امّا نظر پدرش را پذيرفت و فرماندارى شهرهاى كوفه و بصره را به عبيداللَّه داد و حكم فرماندارى كوفه را برايش فرستاد . حكم فرماندارى عبيداللَّه بر بصره را نيز به همپالگىاش يعنى مسلم بن عمرو باهلى داد تا همراه نامهء زير براى وى ببرد .\r\n« امّا بعد ، هوادارانم در كوفه نوشته‌اند و خبر داده‌اند كه پسر عقيل در كوفه به منظور برهم‌زدن وحدت مسلمانان ، سپاه گرد مىآورد . همين كه اين نامه را خواندى ، حركت كن و به محض رسيدن به كوفه چنان كه مهره را مىجويند ، پسر عقيل را بجوى و چون او را يافتى در بند كن ، يا بكش و يا تبعيد كن والسّلام »\r\nمسلم بن عمرو روانه شد ، تا در بصره نزد عبيداللَّه رسيد و حكم واليگرى را به دو تسليم كرد . عبيداللَّه فرمان داد ، ساز و برگ سفر به كوفه را براى فرداى همان روز تدارك ببينند .\r\n\r\nنامه امام حسين عليه السلام به بصريان\r\nامام حسين عليه السلام نامه‌اى را به وسيلهء غلامى به نام سليمان براى سران بصره فرستاده بود . سليمان درست همان روز رسيدن پيك يزيد از شام ، به بصره وارد شد . متن نامه امام عليه السلام چنين بود :\r\n\r\n\r\n","description":"","footnote":"\r\n( 1 ) - انساب الأشراف ، 4 ( 2 ) / 81 .\r\n","page_name":" 82 ","page_number":82},
  {"content":"\r\n\r\n« بسم اللَّه الرّحمن الرّحيم ، امّا بعد ، خدا محمّد صلى الله عليه و آله را بر آفريدگانش برگزيد و او را با پيامبرى گرامى داشت و براى رسالت انتخاب كرد . سپس او را نزد خويش برد ، در حالى كه بندگانش را اندرز داده ، رسالت خود را ابلاغ كرده بود . ما كه خاندان و دوستان و جانشينان و ميراث‌برانش بوديم ، به جانشينى او از همه سزاوارتر بوديم ولى قوم ما آن را از ما باز گرفتند . ما تفرقه را نمىپسنديديم و بدان رضايت نداديم ، چون سلامت امّت رادوست داشتيم ؛ با آن كه خود را به آن حقّ از همهء كسانى كه آن را بر عهده گرفتند ، شايسته‌تر مىدانستيم ، با وجود اين اگر آنان به نيكى و شايستگى رفتار كردند و حقيقت را جستند ، خداى رحمت‌شان كند و ما و ايشان را بيامرزد . من پيكم را با اين نامه نزد شما فرستاده‌ام و شما را به كتاب خدا و سنّت پيامبرش فرا مىخوانم . زيرا سنّت به بوته فراموشى سپرده شده و بدعت زنده گرديده است .\r\nاگر گفتارم را بشنويد و از فرمانم اطاعت كنيد شما را به راهى درست هدايت مىكنم . والسّلام عليكم و رحمة اللَّه . »\r\nهمهء كسانى كه نامهء حضرت را خواندند ، موضوع آن را پنهان نگه داشتند ، به جز منذر بن جارود كه [ چون از دوستان عبيداللَّه بود 
  ] از بيم آن كه مبادا نامه دسيسه و حيله‌اى از سوى او باشد ، همان شبى كه فرداى آن عازم كوفه بود ، پيك حضرت را نزد وى آورد و نامه را براى او خواند . عبيداللَّه فرمان داد پيك را گردن زدند . سپس منبر رفت و پس از ستايش و سپاس خدا گفت :\r\n« به خدا سوگند ! هيچ كار دشوارى نمىتواند با من سرشاخ شود و هيچ رويدادى نمىتواند مرا بلرزاند . من همهء كسانى را كه به دشمنى من برخيزند نابود مىكنم و براى كسانى كه با من سر جنگ دارند چونان زهر كشنده‌ام و به كسانى كه خواهان آرامش باشند احترام مىگذارم .\r\nاى مردم بصره ! امير مؤمنان مرا به امارت كوفه گماشته است و من فردا بدانجا مىروم ، و عثمان بن زياد بن ابوسفيان را به جانشينى خود گمارده‌ام . از اختلاف و آشوب بپرهيزيد ، چون به خداى يگانه سوگند ! اگر از هر كس گزارش مخالفت به من برسد او را و رئيس قبيله و\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nبستگانش را ، بى چون و چرا خواهم كشت . « 1 » و نزديك‌تر را به گناه دور تر موأخذه خواهم كرد تا سخنم را بشنويد و ميان شما هيچ مخالف و نافرمانى وجود نداشته باشد ! من پسر زياد هستم و از ميان همهء كسانى كه بر زمين گام نهاده‌اند تنها به او شبيه هستم ! و شباهت به دايى ، يا عمو ، نتوانسته‌اند ، بر شباهت او پيشى بگيرند . »\r\nسپس با تنى چند از بزرگان و خدم و حشم رهسپار كوفه شد . عبيداللَّه در حالى كه چهره‌اش را با عمامه‌اى سياه پوشانيده بود ، به كوفه درآمد . مردم كه چشم به راه آمدن امام حسين عليه السلام بودند ، با ورود ابن‌زياد به گمان اين كه امام عليه السلام است ، آغاز به گفتن خيرمقدم كردند و مىگفتند : « اى پسر پيامبر خدا ! خوش آمدى ! خوش آمدى ! » ابن‌زياد از مژده‌دادن‌هاى مردم و تبريك ورود امام حسين عليه السلام به يكديگر ، بسيار ناراحت و غمگين شد و يكسره به كاخ امارت رفت و دستور داد تا جار بزنند : « الصّلاة جامعة » ( نماز جماعت برپا است ) . چون مردم گرد آمدند ضمن سخنرانى اعلام كرد :\r\n« يزيد فرماندارى شهر را به من واگذارده و دستور داده است كه داد ستمديدگان را بگيرم ؛ محرومان را عطا بدهم ؛ به آنان كه حرف‌شنو و فرمانبردارند نيكى كنم ؛ بر افراد نافرمان و دودل سخت بگيرم ؛ به نيكوكاران اميد نيكى و به بدكاران بيم بدى بدهم . » « 2 »\r\nسپس از منبر پايين آمد و مهتران و بزرگان قوم را به شدّت مورد عتاب قرار داد و گفت : « نام غريبه‌ها و سركشان نسبت به اميرمؤمنان كه ميان شما هستند و نيز نام اعضاى فرقهء حروريّه ( خوارج ) و دودلانى را كه قصد تفرقه‌اندازى دارند همه را بنويسيد . هر كس چنين كند آزاد است ، ولى كسى كه هيچ نامى را ننويسد بايد ضمانت كند كه افراد تحت سرپرستى او با ما به مخالفت نپردازند و يا شورش نكنند هر كس چنين نكند ، از حمايت حكومت بيرون است و خون و مال او بر ما حلال خواهد بود . چنانچه در حوزهء\r\n\r\n\r\n","description":"","footnote":"\r\n( 1 ) - اين امر بر خلاف حكم صريح قرآن كريم است . ر . ك : انعام ( 6 ) ، آيهء 164 ؛ اسراء ( 17 ) ، آيهء 15 ؛ فاطر ( 35 ) ، آيهء 18 ؛ زمر ( 39 ) ، آيهء 7 ؛ نجم ( 53 ) ، آيهء 38 .\r\n( 2 ) - الأخبار الطّوال ، 232 ؛ تاريخ طبرى ، 5 / 359 .\r\n","page_name":" 84 ","page_number":84},
  {"content":"\r\n\r\nسرپرستى هر يك از مهتران ، كسى از سركشان نسبت به امير مؤمنان پيدا شود كه معرفى نشده باشد ، بر در خانه‌اش دار زده خواهد شد و عطاى آن مهتر نيز قطع و به « زاره » « 1 » تبعيد خواهد گرديد . »\r\nچون خبر ورود عبيداللَّه به كوفه و رفتن نعمان بن بشير از آن‌جا و نيز ماجراى سخنرانى ابن‌زياد و تهديد و سختگيرى او بر مردم و سران قبايل به مسلم بن عقيل رسيد ، بر جان خود ترسيد و در تاريكى شب از خانه‌اى كه شناسايى شده بود بيرون آمد و به منزل هانى بن عروهء مذحجى ، از سران كوفه رفت . وارد بيرونى خانه شد و به هانى پيام داد كه از اندرونى نزد وى بيايد . او بيرون آمد . مسلم برخاست و سلام كرد . او گفت :\r\n« گر چه با اين كار مرا به دردسر انداخته‌اى ، امّا پناه‌دادن تو بر من لازم است . » پس او را به اندرون برد و جايى را به وى اختصاص داد و شيعيان همچنان نزد وى آمدوشد مىكردند . « 2 » شريك بن اعور از بزرگانى بود كه با ابن‌زياد از بصره آمده بود . هانى كه با وى ارتباط داشت ، او را به خانه نزد مسلم آورد . او از بزرگان شيعه در بصره بود و هانى را در پرداختن به كار مسلم تشويق مىكرد . مسلم از كوفيانى كه نزدش مىرفتند ، بيعت و پيمان محكم وفادارى مىگرفت . امّا شريك به سختى بيمار شد و خبر به عبيداللَّه بن زياد رسيد . او پيكى فرستاد و اعلان كرد كه به عيادتش خواهد رفت . شريك به مسلم گفت :\r\n« هدف تو و شيعيان ، نابودى اين ستمگر است . اكنون خدا اين فرصت را به تو ارزانى كرده است ؛ هنگامى كه به عيادت من آمد ، برخيز و به صندوقخانه برو و چون نزد من نشست ، حمله كن و او را به قتل برسان . آن‌گاه به دار الإماره برو كه هيچ كس از مردم با تو به مخالفت بر نخواهد خاست . اگر خدا مرا بهبودى عطا فرمايد ، به بصره خواهم رفت و عهده‌دار كار تو خواهم شد و از مردم برايت بيعت خواهم گرفت . » هانى گفت : « امّا من دوست ندارم كه ابن‌زياد در خانهء من كشته شود . » شريك پرسيد : « چرا ؟ به خدا سوگند ! كشتن او موجب نزديكى به خداى متعال است . » سپس خطاب به مسلم گفت : « مبادا در\r\n\r\n\r\n","description":"","footnote":"\r\n( 1 ) - روستايى واقع در عمان . ر . ك : معجم البلدان ، 3 / 126 .\r\n( 2 ) - الأخبار الطّوال ، 233 ؛ أنساب الأشراف ، 2 / 79 ؛ الإصابة ، 6 / 299 ؛ شرح نهج البلاغه ، ابن ابىالحديد ، 18 / 407 .\r\n","page_name":" 85 ","page_number":85},
  {"content":"\r\n\r\nاين كار كوتاهى كنى ! »\r\nدر همان حال كه ايشان سرگرم گفت‌وگو بودند ، دربان اطّلاع داد كه امير پشت در است . پس مسلم به صندوقخانه رفت و عبيداللَّه وارد شد . بر شريك سلام كرد و گفت :\r\n« چطورى ؟ چه كسالت دارى ؟ » احوال‌پرسى طولانى شد و شريك احساس كرد كه حملهء مسلم به تأخير افتاده است . پس آغاز به سخن كرد و سعى داشت ، اين بيت را به گوش مسلم برساند .\r\n ما تَنْظُرُون بِسَلْمى عِنْدَ فُرْصَتِها ؟ * فَقَدْ وَفى وَدُّها وَاسْتَوْسَقَ الصَّرَمُ \r\n« آيا هنگام ديدار سلمى به دو نمىنگريد ؟ دوستيش به كمال رسيده و خوشه‌هاى خرما آمادهء چيده‌شدن اند . »\r\nاو پيوسته شعر را تكرار مىكرد ، چنان كه ابن‌زياد به هانى گفت : « آيا هذيان مىگويد ؟ » هانى گفت : « خدا كار امير را راست گرداند ، بله ، او از بامدادان پيوسته هذيان مىگويد . » آن‌گاه عبيداللَّه برخاست و بيرون رفت و مسلم از صندوقخانه بيرون آمد .\r\nشريك گفت : « چه چيز تو را از آن كار بازداشت ؟ » گفت : « دو چيز ، يكى نفرت هانى از كشته‌شدن عبيداللَّه در منزلش و دوم سخن پيامبر خدا صلى الله عليه و آله كه فرمود : « إنَّ الإيمانَ قَيَّدَ الْفَتْكَ » [ همانا ايمان ، قتل غافلگيرانه را ممنوع ساخته است . 
  ] گفت : « هان ! به خدا سوگند ! اگر او را كشته بودى كارت رو به راه مىشد و قدرتت پا مىگرفت . »\r\nشريك چند روزى بيش نزيست و درگذشت . ابن‌زياد جنازه‌اش را تشييع كرد و گام پيش نهاد و بر او نماز خواند . با آن كه پس از آمدن عبيداللَّه از بصره ، هانى هر صبح و شام به ديدنش مىرفت ، امّا پس از آمدن مسلم به خانهء وى ، خود را به بيمارى زد و ديگر نزدش نرفت . عبيداللَّه از جاى مسلم بىخبر بود . پس غلامى شامى به نام مَعْقِل را فرا خواند . كيسه‌اى را شامل سه‌هزار درهم به دو داد و گفت : اين پول را بگير ، برو و مسلم را جست‌وجو كن و در پيداكردن او با نهايت دقّت و ظرافت رفتار كن « 1 » . معقل به مسجد جامع شهر رفت ولى نمىدانست كار را چگونه آغاز كند . مردى را ديد كه در كنار ستون\r\n\r\n\r\n","description":"","footnote":"\r\n( 1 ) - تاريخ طبرى ، 5 / 363 ؛ الأخبار الطّوال ، 235 ؛ أنساب الأشراف ، 2 / 79 .\r\n","page_name":" 86 ","page_number":86},
  {"content":"\r\n\r\nمسجد پيوسته در نماز بود . با خود گفت : « اين شيعيان هستند كه بسيار نماز مىگزارند . به گمانم اين شخص از ايشان باشد . » آن‌گاه نشست تا او نمازش را سلام داد و فراغت يافت .\r\nپس برخاست و نزديك رفت و گفت : « قربانت گردم ! مردى از اهل شام و غلام ذوالكلاع‌ام كه خداوند نعمت دوستى خاندان پيامبر و دوستانش را به من ارزانى فرموده است . سه هزار درهم پول با من است و قصد دارم آن را به شخصى برسانم كه شنيده‌ام به عنوان مبلّغ حضرت حسين بن على عليه السلام به اين شهر آمده است . آيا مرا سوى وى راهنمايى مىكنى تا اين پول را به او برسانم و او به مصرف كارش برساند و براى شيعيان هزينه كند ؟ » گفت : « چه شد كه از ميان همهء كسان حاضر در مسجد ، براى پرسيدن سؤال خود مرا برگزيدى ؟ » گفت : « زيرا نشانه‌هاى نيكى را در سيمايت آشكار ديدم و اميدوار شدم از كسانى باشى كه به خاندان پيامبر عشق مىورزند . » « 1 » گفت : « چه درست انتخاب كرده‌اى ! من مردى از برادرانت هستم ، نامم مسلم بن عوسجه است . از ديدار تو بسيار خوشحالم و از احساس پيشين خود نسبت به تو ناراحتم . من از شيعيان اين خاندانم و آن احساس به خاطر ترس از ابن‌زياد ستمكار بود . حالا با من پيمان ببند و قول بده كه آنچه ميان من و تو مىگذرد از مردم پنهان كنى . » معقل همانطور كه او خواسته بود قول داد .\r\nمسلم بن عوسجه گفت : « امروز برو ! چون فردا شد ، به خانه‌ام بيا تا تو را نزد يارمان ببرم و به دو برسانم . » غلام شامى رفت و آن شب را سپرى كرد . بامداد فردا به منزل مسلم بن عوسجه رفت و وى او را حضور مسلم بن عقيل برد . شامى آن پول را به مسلم داد و با وى بيعت كرد و از آن پس بىهيچ مانعى نزد مسلم آمدوشد مىكرد . روزش را نزد او مىگذراند و بر همهء اخبار آگاهى مىيافت و چون تاريكى شب فرا مىرسيد ، نزد عبيداللَّه مىشتافت و همهء ماجرا را به او گزارش مىداد و جزء به جزء رفتار و گفتار آنان را برايش باز مىگفت . ابن‌زياد كه هانى را ( در دربار ) نمىديد به اطرافيانش گفت : « چه شده است كه هانى را نمىبينم ؟ » گفتند : « بيمار است . » گفت : « اگر اين را مىدانستم به ديدنش\r\n\r\n\r\n","description":"","footnote":"\r\n( 1 ) - تاريخ طبرى ، 5 / 348 ؛ ترتيب الأمالى ، 1 / 190 .\r\n","page_name":" 87 ","page_number":87},
  {"content":"\r\n\r\nمىرفتم . » در اين هنگام محمّد بن اشعث و اسماء بن خارجة نزد ابن زياد آمدند . از آنان پرسيد : « هانى بن عروة چه مىكند ؟ » گفتند : « اى امير ! چند روز است كه بيمار شده است . » پرسيد : « چگونه بيمار است در حالى كه به من گزارش داده‌اند كه او در طول روز در خانه‌اش مىنشيند . چه چيز او را از آمدن نزد ما و اداى حقّ سلام به ما باز مىدارد ؟ » گفتند : « موضوع را به اطّلاع وى مىرسانيم و خبر احوال‌پرسى تو را به دو مىدهيم . » آن‌گاه با شتاب نزد هانى رفتند و سخنان ابن‌زياد را به اطّلاع وى رساندند و گفتند : « تو را سوگند مىدهيم كه هم اينك برخيزى و با ما نزد وى بيايى تا كدورت از دل وى بيرون آيد . » هانى لباس پوشيد و سوار بر استر با آنان همراه گشت . چون به كاخ نزديك شد ، گويى به دلش بد آمده بود . خطاب به پسر اسماء بن خارجة گفت : « اى برادرزاده به خدا سوگند ! من از اين مرد هراسانم ! چه نظرى خواهد داشت ؟ » گفت : « اى عمو ! سوگند به خدا كه من به هيچ روى دربارهء تو بيمناك نيستم . تو كه بىگناه هستى چرا بايد زيان ببينى ؟ »\r\nبه اعتقاد مؤرّخان اسماء و پسرش نمىدانستند كه عبيداللَّه چرا در پى هانى فرستاده است ، ولى محمّد بن اشعث از ماجراهاى پس پرده اطّلاع داشت .\r\nگروه نزد ابن‌زياد رفتند . هانى هم با ايشان وارد شد . همين كه داخل آمد عبيداللَّه گفت :\r\n« خيانتكار به پاى خود آمد . » ابن‌زياد در همان هنگام تازه عروسى كرده بود و هنوز شريح قاضى نزد او بود . چون هانى رسيد رو به شريح كرد و اين شعر را خواند :\r\n أُريدُ حِباءَهُ وَ يُريدُ قَتْلى * عَزيرُكَ مِنْ خَليلِكَ مِن مُراد \r\nمن قصد يارى او را دارم و او اراده كشتن مرا دارد ، عزير تو از دوست تو از قبيله مراد .\r\nچون عبيدالله در آغاز ورود مقدم او را گرامى مىداشت و بسيار به او محبّت مىكرد ، با ديدن اين برخورد گفت : « اى امير اين كنايه‌ها چيست ؟ » عبيداللَّه گفت : « هان ، اى هانى ! اين چه كارى است كه در خانه‌ات به كمين امير مؤمنان و عامّهء مسلمانان مىنشينى ؟\r\nمسلم بن عقيل را در خانه‌ات پناه داده‌اى و برايش جنگ‌افزار و مرد جنگى فراهم مىسازى و گمان دارى كه اين‌ها از من پنهان مىماند ؟ » گفت : « من اين كارها را نكرده‌ام و\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nمسلم هم نزد من نيست . » گفت : « چرا ، كرده‌اى ! » گفت : « نه ، نكرده‌ام . » گفت : چرا ، كرده‌اى ! » چون گفت‌وگوشان به درازا كشيد و هانى پيوسته انكار مىكرد و از پذيرفتن سرباز مىزد ، ابن‌زياد ، معقل يعنى همان جاسوس را فراخواند . وى آمد و جلوى هانى ايستاد . عبيداللَّه گفت : « آيا او را مىشناسى ؟ » گفت : « بله . » هانى در اين هنگام فهميد كه او جاسوس بوده و همهء ماجرا را براى ابن‌زياد تعريف كرده است . او لحظه‌اى در خود فرو رفت و چون به خود آمد ، گفت : « حرفم را بشنو و سخنم را راست بشمار ! زيرا به خدا سوگند ! به تو دروغ نمىگويم . به خداى بىهمتا سوگند كه من او را به خانه دعوت نكرده‌ام و از كارش هيچ اطّلاعى نداشته‌ام ؛ تا اين كه او را بر در خانه‌ام نشسته ديدم . از من خواست كه به منزلم بيايد و من از راندنش شرم كردم ؛ و در محذور اخلاقى قرار گرفتم .\r\nدر نتيجه او را به خانه آوردم و از او پذيرايى كردم و به دو جا دادم و دنبالهء كارش همان است كه خبرش به تو رسيده است . حال اگر مىخواهى به تو قول محكم و اطمينان خاطر مىدهم كه هيچ زيانى به تو نرساند و اگر بخواهى كسى را به گروگان در اختيارت مىگذارم و خود نزد مسلم مىروم و دستور مىدهم كه از خانه‌ام به هر جاى زمين كه مىخواهد برود و از پناهندگى و همسايگى من بيرون شود ! » گفت : « نه به خدا سوگند ! هرگز از من جدا نخواهى شد تا هنگامى كه او را نزد من بياورى و تحويل دهى . » هانى گفت : « واللَّه هرگز اورا نزد تو نمىآورم . » وقتى گفت‌وگوشان به درازا كشيد مسلم بن عمرو باهلى از همپياله‌هاى يزيد ، كه خوددارى و سرسختى هانى را ديد ، برخاست و گفت :\r\n« خدا كار امير را راست گرداند . اورا به من واگذار ، تا با وى حرف بزنم . » سپس به هانى گفت : « برخيز و نزد من بيا ، تا با تو صحبت كنم . » هانى برخاست و با او در گوشه‌اى به خلوت نشست كه اگر صداشان بلند مىشد ابن‌زياد مىشنيد . مسلم كه مىپنداشت قبيلهء هانى از وى دفاع خواهند كرد . گفت : « اى هانى ! تو را به خدا سوگند ! خود را به كشتن مده و براى قبيله‌ات گرفتارى درست مكن ؛ زيرا به خدا سوگند ! حيفم مىآيد كه تو كشته شوى . او [ مسلم بن عقيل 
  ] عموزادهء اين جماعت است ، نه كسى او را مىكشد و نه به وى\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nزيانى مىرساند . او را تسليم كن كه اين كار نه دون شأن توست و نه براى تو كاستى به شمار مىرود ، زيرا او را به حكومت مىسپارى . » هانى گفت : « چرا ، به خدا سوگند ! تحويل‌دادن او موجب پستى و ننگ من است ، چون پناهنده و ميهمانم را تحويل مىدهم .\r\nمن زنده و تندرست هستم ، مىشنوم و مىبينم ، نيرومندم و ياوران بسيارى دارم . به خدا اگر تنها بودم و هيچ ياورى نمىداشتم ، او را تحويل نمىدادم مگر اين كه در دفاع از او جان مىدادم ! » مسلم بن عمرو پيوسته هانى را سوگند مىداد و از او مىخواست كه مسلم را تسليم كند و او مىگفت : « نه ، به خدا ! هرگز او را تسليم نخواهم كرد . » ابن‌زياد كه گفت‌وگوى آن دو را شنيد ، گفت : « او را نزديك بياوريد . » چون نزديك بردند ، گفت : « به خدا قسم كه او را بايد نزد من بياورى و گرنه گردنت را خواهم زد . » گفت : « در آن صورت برق شمشيرها در اطراف خانه‌ات بسيار خواهد درخشيد . » هانى اين سخن را از آن جهت گفت كه گمان مىكرد خويشانش از او به دفاع برخواهند خاست . ابن‌زياد گفت :\r\nجدّاً برايت متأسّفم ! آيا مرا از برق شمشير مىترسانى ؟ سپس گفت : « او را پيش بياوريد ! » وى را نزديك‌تر بردند و ابن‌زياد با چوب‌دستى آنقدر بر سر و صورت هانى زد كه بينىاش شكست و خون چهره‌اش بر لبانش جارى شد و گوشت گونه و پيشانىاش به محاسنش چسبيد . عبيداللَّه آن‌قدر اين كار را ادامه داد كه چوب‌دستى شكست . « 1 » هانى دست به قبضهء شمشير يكى از نگهبانان برد ولى او خود را كنار كشيد و مانع وى گرديد .\r\nعبيداللَّه گفت : « آيا در روز روشن حرورى ( خارجى ) شده‌اى ؟ خودت را به هلاكت انداختى . كشتنت بر ما روا شد ! او را بگيريد و در يكى از خانه‌هاى كاخ بيندازيد و در را بر رويش ببنديد و نگهبان بگماريد ! » مأموران چنين كردند .\r\nاسماء بن خارجه به اعتراض برخاست و گفت : « نيرنگ‌بازى در روز روشن را رها كن .\r\nدستور دادى كه اين مرد را نزد تو بياوريم ، رفتيم و آورديم . ولى تو چهره‌اش را مضروب\r\n\r\n\r\n","description":"","footnote":"\r\n( 1 ) - هانى هرگاه آهنگ كارى مىكرد ، با وى چهارهزار مرد زره پوشيده و هشت‌هزار پياده بسيج مىشدند و هرگاه‌همپيمانانش از قبيله كِنْده و ديگر قبيله‌ها به دو پاسخ مىدادند . شمار زره پوشيده‌ها به سىهزار تن مىرسيد . ( مروج الذّهب ، 3 / 59 )\r\n","page_name":" 90 ","page_number":90},
  {"content":"\r\n\r\nكردى و خون بر محاسنش جارى ساختى و اكنون آهنگ كشتنش را كرده‌اى ؟ » عبيداللَّه گفت : « هان ! تو هم اين‌جايى ؟ » و دستور داد او را هم گرفتند و سيلى زدند و كشان كشان بردند و به زندان انداختند . ولى محمّد بن اشعث گفت : « ما به هر چه نظر امير باشد خرسنديم ؛ چه به سود باشد و چه به زيان ، چون امير ادب‌كنندهء ماست . »\r\nبه عمرو بن حجّاج زُبيدى گزارش دادند كه هانى كشته شده است ؛ و او همراه مردان قبيلهء مَذْحج حركت كرد و كاخ را به محاصره درآورد . آن‌گاه فرياد زد : من عمرو بن حجّاج هستم و اينان سران و سواركاران قبيلهء مذحج‌اند كه نه سر از فرمان برتافته‌اند و نه از جماعت جدا شده‌اند . ولى چون شنيده‌اند كه قصد كشتن سرورشان را دارند ، به شدّت ناراحت گرديده‌اند .\r\nچون خبر اجتماع قبيلهء مذحج به گوش عبيداللَّه رسيد به شريح قاضى گفت : « برو و رئيس‌شان را ببين و به طرفدارانش بگو كه وى زنده است و كشته نشده و تو ، خود او را ديده‌اى . شريح نزد هانى رفت و به او خيره شد .\r\nعبد الرّحمان ، پسر شريح ادامهء داستان را از قول پدرش چنين گزارش مىدهد : نزد هانى رفتم . مرا كه ديد ، گفت : « خدايا كمك ! اى مسلمانان يارى كنيد ! دينداران كجاييد ! همشهريان كجاييد ! به يكديگر مهر بورزيد . آيا مرا با دشمن و دشمن‌زادهء خود تنها خواهيد گذارد ؟ » همچنان كه حرف مىزد و خون بر ريشش مىريخت ، ناگهان سروصداى جلوى در كاخ را شنيد . من بيرون آمدم . او در پى من آمد و گفت : « اى شريح ! به گمانم اين صداها از افراد قبيلهء مذحج و مسلمانان هوادار من باشد . به ايشان بگو كه اگر ده تن نزد من درآيند مرا آزاد خواهند كرد . » من با حميد بن بُكَيْر أَحْمرى از نگهبانان ويژه - كه به فرمان عبيداللَّه همراه من آمده بود - نزد مردم بيرون كاخ رفتم . به خدا سوگند ! اگر او مواظب من نمىبود ، پيغام هانى را به يارانش مىرسانيدم . امّا گفتم : « چون امير از رفتار و گفتار شما در باب سرورتان آگاه شد ، به من دستور داد ، تا نزد او بروم . من رفتم و او را ديدم . آن‌گاه به من فرمان داد تا با شما ديدار كنم و به اطّلاع شما برسانم كه او زنده است\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nو خبرى كه دربارهء قتل او به شما رسيده ، دروغ بوده است . » عمرو بن حجاج و همراهانش گفتند : « اگر كشته نشده است پس خدا را شكر » ؛ و برگشتند .\r\nعبداللَّه بن حازم گويد : به خدا سوگند ! من از سوى پسر عقيل به كاخ رفتم تا ببينم كار هانى به كجا انجاميده است . همين كه هانى را زدند و زندانى كردند ، بر اسبم سوار شدم و نخستين كس از اهل خانه بودم كه خبر را به مسلم رسانيد . ناگهان زنان قبيلهء بنىمراد گرد آمدند و خروش سر دادند كه واى از اين مصيبت ! واى از اين فاجعه ! چون موضوع را به مسلم گزارش دادم ، فرمود تا ميان يارانش « 1 » كه خانه‌هاى اطراف از آن‌ها پر بود جار بزنم و بگويم : « يا مَنْصُورُ أَمِت ! » همين كه من جار زدم : « يا مَنصور أَمِت ! » اهل كوفه نيز همين شعار را سر دادند و نزد مسلم اجتماع كردند . مسلم فرماندهى سپاه كِنْده و ربيعه را به عبيداللَّه بن عمرو بن عزيز كندى سپرد و فرمود : ميان سواران پيشاپيش من حركت كن .\r\nفرماندهى سپاه مَذْحج و بنىاسد را به مسلم بن عَوْسَجهء اسدى داد و فرمود : تو فرمانده پياده‌ها باش . سپس فرماندهى سپاه تَميم و هَمْدان را به ابوثمامهء صاعدى داد و فرماندهى ديگر مردم كوفه را به عبّاس بن جَعدهء جدلى سپرد و به سوى كاخ حركت كرد .\r\nچون خبر حركت آنان به ابن‌زياد رسيد ، در كاخ پناه گرفت و درها را بست .\r\nابومخنف به نقل از محمّد بن بشر همدانى گويد :\r\nعبيداللَّه ، هانى را مضروب و زندانى ساخت ولى ترسيد كه مردم بر او بشورند و همراه بزرگان و نگهبانان و خدم و حشم بيرون آمد و به منبر رفت و پس از ستايش خداوند گفت :\r\n« امّا بعد ، اى مردم ! به اطاعت خداوند و اطاعت فرمانروايتان درآييد و از اختلاف و تفرقه بپرهيزيد كه نابود و كشته مىشويد و مورد ستم و محروميّت قرار مىگيريد .\r\nبرادرت كسى است كه به تو راست بگويد و آن كس كه هشدار دهد معذور است . »\r\nهمين كه خواست از منبر پايين آيد ناگهان جاسوس‌ها از سوى بازار خرمافروشان\r\n\r\n\r\n","description":"","footnote":"\r\n( 1 ) - هجده‌هزار تن با وى بيعت كرده بودند و چهارهزار نفرشان در خانهء هانى حضور داشتند .\r\n","page_name":" 92 ","page_number":92},
  {"content":"\r\n\r\nشتابان به مسجد آمدند و مىگفتند : « پسر عقيل آمد ! » عبيداللَّه با شتاب به كاخ رفت و درها را محكم بست . عبّاس جدلى گويد : ما چهارهزار نفر سوى كاخ روانه شديم . امّا هنوز به آن‌جا نرسيده بوديم كه شمار ما به سيصد رسيد . همو گويد : مسلم با جماعتى از بنىمراد پيش تاخت و كاخ را محاصره كرد . پس از آن مردم نيز يكديگر را خبر كردند و با شتاب نزد ما آمدند . به خدا سوگند ! اندك زمانى نگذشت كه مسجد و بازار از مردم پر شد و تا شب پيوسته نزد ما مىآمدند ، عرصه بر عبيداللَّه تنگ شد و بزرگ‌ترين كارش اين بود كه درِ كاخ را محكم نگه دارد و با او جز سى نفر نگهبان و بيست تن از اشراف و خانواده و غلامانش كسى نبود . اشراف از سمت درى كه پشت خانهء روميان قرار داشت ، به ابن‌زياد نزديك مىشدند و كسانى كه با او بودند ، بر آنان مشرف مىشدند و آن‌ها را زير نظر داشتند . ولى از سنگ‌باران‌شان پرهيز داشتند . مردم در آن حال پيوسته بر عبيداللَّه و پدرش لعن و نفرين مىكردند . عبيداللَّه ، كثير بن شهاب « 1 » را فرا خواند و فرمان داد تا با بنىمذحج تحت فرمان خود بيرون رود و ميان كوفه گشت بزند و مردم را از گرد ابن عقيل پراكنده سازد و از جنگ بترساند و از كيفر حكومت بر حذر دارد . همچنين به محمّد بن اشعث فرمان داد ، تا با كنديان و حَضْرَموتيان زير فرمانش بيرون رود و يك پرچم امان براى هركس از مردم كه نزدش بيايد ، برافرازد . به قعقاع بن شور ذهلى و شَبَث بن رِبْعى و حجّار بن ابجر عجلى و شمر بن ذى الجوشن نيز گفت كه همين كار را كردند ؛ و ديگر سران را به خاطر ترس از مردم نزد خود نگه داشت . كثير بن شهاب به قصد پراكندن مردم از گرد ابن عقيل بيرون رفت .\r\nابومخنف به نقل از ابوجناب كلبى گويد : « 2 »\r\nكثير بن شهاب مردى از بنىكلب ، به نام عبد الأعلى بن يزيد را ديد كه سلاح بر گرفته\r\n\r\n\r\n","description":"","footnote":"\r\n( 1 ) - او همان كسى است كه حُجْر بن عَدى كندى و يارانش را نزد معاويه برد و در برج عذرا به شهادت رسانيد . معاويه اورا در روزگار خود به حكومت رى گماشته بود . ( تاريخ دمشق ، 103 ؛ مختصر تاريخ دمشق ، 12 / 98 ، 21 / 138 ؛ الإصابه ، 4 / 293 . )\r\n( 2 ) - تهذيب التهذيب ، 11 / 201 .\r\n","page_name":" 93 ","page_number":93},
  {"content":"\r\n\r\nبا جمعى از بنىفتيان قصد پيوستن به مسلم را دارد . او را گرفته نزد ابن‌زياد آورد و ماجرا را براى وى باز گفت . عبد الأعلى به ابن‌زياد گفت : « من مىخواستم كه به تو بپيوندم . » ابن‌زياد گفت : « بلى ! پيش‌تر تو خود اين را به من وعده داده بودى ! » و فرمان داد او را زندانى كردند . محمّد بن اشعث بيرون رفت و نزديك خانه‌هاى بنىعماره ايستاد . عمارة بن صَلْخَب ازْدى را ديد كه سلاح برگرفته از كنارش مىگذرد و قصد پيوستن به مسلم را دارد . او را هم را گرفت و نزد ابن‌زياد برد كه زندانى كند . مسلم از داخل مسجد ، عبد الرّحمان بن شريح را سراغ محمّد بن اشعث فرستاد . وى از انبوه جمعيّتى كه سويش مىآمدند ، به وحشت افتاد و آغاز به فرار و عقب‌نشينى كرد . قعقاع بن شور ، كس نزد محمّد بن اشعث فرستاد و پيغام داد كه بر سر راه فرار ابن عقيل و همراهانش قرار گرفته‌اى ! او كنار رفت و از سمت خانهء روميان بر ابن‌زياد وارد گشت . چون كثير بن شهاب و محمّد و قعقاع و قبايل زير فرمانشان نزد عبيداللَّه گرد آمدند ، كثير كه از دوستان وى بود ، گفت : « خدا كار امير را راست گرداند ! در كاخ ، با تو مردم زيادى از بزرگان و نگهبانان و خانواده و غلامان هستند . پس ما را به سوى ايشان بيرون فرست . » عبيداللَّه سخن او را نپذيرفت . ولى شَبَث بن رِبعى را فرماندهى داد و بيرون فرستاد . مردمى كه با مسلم مانده بودند ، تكبير مىگفتند و تا شامگاه عليه ابن‌زياد و اطرافيانش شعار مىدادند . عبيداللَّه كس فرستاد و بزرگان را نزد خود فراخواند و گفت : « سراغ مردم برويد . به فرمانبرداران وعدهء افزايش عطا و احترام بدهيد و نافرمانان را از محروم‌شدن و كيفرديدن بترسانيد و بگوييد كه پيش‌قراولان لشكر شام سوى آن‌ها روانه شده‌اند . »\r\nعبداللَّه بن حازم گويد :\r\nسران به سراغ ما آمدند و كثير بن شهاب تا نزديك غروب با مردم سخن گفت . او مىگفت : « آهاى مردم ! به خويشان خود بپيونديد و به سوى شر مشتابيد . خود را به كشتن مدهيد ؛ زيرا سپاه امير مؤمنان ، يزيد ، در راه است و امير با خود عهد كرده است كه اگر به جنگ با وى ادامه دهيد و همين امشب برنگرديد اولاد شما را از عطا محروم خواهد\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nساخت و رزمندگانتان را بدون مزد به جنگ‌هاى شام خواهد فرستاد . بىگناه را به جرم گنهكار و حاضر را به گناه غايب خواهد گرفت ، تا هيچ مخالفى ميان شما باقى نماند ، مگر اين كه به عقوبت رسيده باشد . » ديگر سران هم همين گونه سخن گفتند . مردم با شنيدن گفته‌هاى آنان پراكنده شدند و هر كس به راه خود رفت .\r\nابومخنف گويد : « 1 »\r\nزنان مىآمدند و دست پسران يا برادران خود را مىگرفتند و مىگفتند : « برگرد ، ديگران هستند كفايت مىكند . » مردان مىآمدند و به پسران و برادران‌شان مىگفتند :\r\n« برگرد ، فردا شاميان مىآيند . با جنگ و شرارت چه خواهى كرد ؟ » و او را مىبردند .\r\nپراكنده‌شدن مردم تا شامگاه ادامه يافت ، به طورى كه ، جز سى نفر با مسلم در مسجد نماندند ؛ و او با همان تعداد نماز خواند . مسلم كه چنين ديد از مسجد بيرون آمد و به طرف خانه‌هاى قبيلهء كنده رفت . به آن‌جا كه رسيد جز ده نفر باقى نماندند ! و از آن‌جا كه گذشت ديگر هيچ كس با وى نبود ! حتّى يك نفر را هم نديد كه راه را به او نشان دهد و يا در منزلى جايش دهد و يا در برابر حملهء دشمن از او دفاع كند . مسلم سرگردان در كوچه‌هاى كوفه پيش مىرفت و نمىدانست كجا برود ! تا اين كه به محلّهء بنىجبله از قبيلهء كنده رسيد . رفت و درِ خانهء زنى به نام « طوعه » را كوبيد . طوعه كنيز اشعث بن قيس بود كه چون براى وى پسرى زاده بود ، آزادش ساخته بود ؛ و أُسيد حضرمى با او ازدواج كرده ، از او صاحب پسرى به نام بلال شده بود . بلال از كسانى بود كه در نزاع ميان مسلم و ابن‌زياد شركت داشت . مسلم سلام كرد و طوعه پاسخ سلام را داد . مسلم گفت : « اى كنيز خدا ! آب ! » طوعه آب آورد و به وى داد . مسلم آن را نوشيد و نشست . طوعه ظرف را برد و چون بيرون آمد ، باز او را ديد كه نشسته است . گفت : « اى بندهء خدا مگر آب ننوشيدى ؟ » گفت : « چرا نوشيدم . » گفت : « پس به خانه برو ! » مسلم چيزى نگفت . طوعه\r\n\r\n\r\n","description":"","footnote":"\r\n( 1 ) - براى آگاهى از شرح حال وى ، ر . ك : تهذيب التهذيب ، ابن حجر ، 10 / 39 ؛ الطّبقات الكبرى ، ابن سعد ، 6 / 240 ؛ لسان الميزان ، ابن حجر ، 2 / 434 . معجم رجال الحديث ، خوئى ، 7 / 150 .\r\n","page_name":" 95 ","page_number":95},
  {"content":"\r\n\r\nرفت و برگشت و همان سخن را تكرار كرد و مسلم باز هم خاموش ماند . طوعه گفت :\r\n« پناه بر خدا ! سبحان اللَّه ! اى بندهء خدا ! خدايت به سلامت دارد ! برخيز و نزد خانواده‌ات برو ! چون نه براى تو شايسته است كه بر در خانهء من بنشينى و نه من اجازه مىدهم . » مسلم برخاست و گفت : « اى كنيز خدا ! من در اين شهر نه خانه‌اى دارم و نه بستگانى . آيا مىتوانى مزدى بگيرى و كار خيرى انجام دهى ؟ اميدوارم كه در آينده پاداشت را بدهم . » گفت : « اى بندهء خدا چه كارى ؟ » گفت : « من مسلم بن عقيل‌ام . اين گروه به من دروغ گفتند و مرا فريفتند . » گفت : « تو مسلمى ؟ » گفت : « آرى ! » گفت : « به خانه درآى . » طوعه اتاقى را كه كم‌تر استفاده مىشد فرش كرد و مسلم را بدانجا برد و براى او شام آورد . ولى مسلم چيزى نخورد . اندكى بعد بلال آمد و چون رفت‌وآمد مادرش را به آن اتاق ديد ، گفت : « به خدا اين رفت‌وآمد زياد امشب تو مرا به شك مىاندازد ! آن‌جا چه كارى دارى ؟ » گفت :\r\n« پسركم ، در گذر ! » گفت : « به خدا سوگند ! بايد به من بگويى . » گفت : « سرگرم كار خودت باش و در اين باره چيزى مپرس ! » در پى اصرار بلال ، طوعه گفت : « پسركم موضوع را به تو مىگويم به شرط آن كه با هيچ كس از مردم در ميان نگذارى . » او سوگند خورد كه چيزى نگويد و بعد از مطّلع‌شدن از حضور مسلم به بستر رفت . مدّتى گذشت و ابن‌زياد متوجّه خوابيدن سروصداى مسلم شد و به يارانش گفت : « سربزنيد و ببينيد آيا كسى را مىبينيد ؟ » آنان به مسجد آمدند و جست‌وجو كردند ولى كسى را نديدند . گفت : « ببينيد شايد زير سايه‌ها كمين كرده باشند . » آنان مشعل به دست به جست‌وجو پرداختند و گوشه و كنار مسجد را گشتند و در جاهاى تاريك مشعل‌ها را پايين مىگرفتند شايد كسى باشد ؛ و پيوسته آن‌ها را روشن و خاموش مىكردند . سپس قنديل‌ها را كنار گذاشتند و پشته‌اى هيزم را به طناب بسته آتش زدند و بر زمين انداختند . سايه‌هاى دور و نزديك مسجد و حتّى سايه منبر را بدين وسيله روشن كردند ولى چيزى نديدند . موضوع را به ابن‌زياد گزارش دادند و او دستور داد درِ دار الإماره به سمت مسجد را بگشايند . چنين كردند و او همراه يارانش بيرون آمد و از منبر بالا رفت و به آنان دستور داد تا هنگام نماز\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nخفتن پيرامون وى بنشينند . سپس به عمرو بن نافع دستور داد تا جار بزند : « هر كس از نگهبانان و مهتران و بزرگان و يا رزمندگان كه نماز خفتن را در جايى جز مسجد بخواند ، از پناه حكومت بيرون است . » ساعتى نگذشت كه مسجد از مردم پر شد . آن‌گاه به مؤذّن دستور داد كه صف‌هاى نماز را مرتّب كند . حصين بن تميم ، رئيس شرطه ، به ابن‌زياد گفت : « اگر دوست دارى با مردم نماز بگزارى ، بگزار و گرنه ديگرى را بر اين كار بگمار و خود درون كاخ نماز بگزار ، چون بيم دارم ، دشمنان ، تو را ناگهانى بكشند . گفت : « به محافظانم دستور ده تا پشت سرم بايستند و تو نيز ميان آن‌ها گشت بزن كه در اين صورت ، نيازى به رفتن به كاخ نيست . » در پايان نماز عبيداللَّه ايستاد و پس از ستايش و سپاس خداوند گفت : « امّا بعد ، ابن‌عقيل نادان و نابخرد ، ميان شما اختلافى افكند كه ديديد . حال در خانهء هر كسى او را پيدا كنيم ، از پناه خدا خارج است . ولى هر كس وى را بياورد ، خون‌بهايش مال او است . تقوا پيشه كنيد و فرمانبردارى و بيعت خود را حفظ كنيد و راه زيان خويش را ببنديد . سپس گفت : اى حصين بن تميم ! اگر از دروازهء راه‌هاى كوفه صدايى درآيد ، يا اين مرد بيرون رود و او را نزد من نياورى ، مادرت به عزايت خواهد نشست . اختيار خانه‌هاى كوفيان را به تو دادم . بر دروازه‌ها مراقب بگمار و از فردا صبح شهر را خانه به خانه جست‌وجو كن و مسلم را دستگير كرده نزد من بياور . سپس از منبر پايين آمد . وارد كاخ شد و براى عمرو بن حريث ( دمساز مجرمان ) پرچمى بست و او را فرمانده مردم كرد . « 1 »\r\nبامدادان ، بار عام داد و مردم نزد وى آمدند . چون محمّد بن اشعث آمد ، عبيداللَّه گفت : مرحبا به كسى كه نه فريب مىخورد و نه اتّهامى بر او وارد است . سپس او را در كنار خود نشاند . امّا پسر آن پيرزن يعنى بلال روز بعد نزد عبد الرّحمان پسر محمّد بن اشعث رفت و اطّلاع داد كه ابن عقيل نزد مادرش پناه گرفته است . عبد الرّحمان شتابان نزد پدرش كه پيش ابن‌زياد بود رفت و با او در گوشى حرف زد . ابن‌زياد پرسيد : « چه\r\n\r\n\r\n","description":"","footnote":"\r\n( 1 ) - الفتوح ، 5 / 90 ؛ مقتل الحسين ( ع ) ، 1 / 203 ؛ مناقب ، 4 / 91 ؛ بحارالانوار ، 44 / 343 .\r\n","page_name":" 97 ","page_number":97},
  {"content":"\r\n\r\nگفت ؟ » پاسخ داد : « خبر داد كه مسلم در يكى از خانه‌هاى ماست . » عبيداللَّه چوب‌دستى را به پهلويش فرو برد و گفت : « هم اكنون برخيز و او را نزد من بياور . » چون ابن اشعث به قصد آوردن مسلم برخاست ، ابن‌زياد كس نزد عمرو بن حريث فرستاد و پيغام داد كه شصت ، هفتاد مرد ، همه از بنىقيس همراه ابن‌اشعث بفرستد . زيرا از آن‌جا كه وى مىدانست هيچ قبيله‌اى نمىخواهد در دستگيرى كسى مثل ابن عقيل شركت كند دوست نداشت كسان خودش يعنى افراد قبيله كنده با او بروند . عمرو بن حريث ، عبيداللَّه ، پسر عبّاس سُلَمى را همراه شصت ، هفتاد نفر از قبيله قيس با وى فرستاد . آنان رفتند تا به در خانه‌اى كه ابن عقيل در آن‌جا بود رسيدند . مسلم با شنيدن صداى سم اسبان و همهمهء اشخاص دانست كه به قصد او آمده‌اند . شمشير كشيد و با شتاب بيرون آمد . مأموران به خانه هجوم بردند . مسلم با استوارى تمام در برابرشان ايستاد و با ضربات شمشير آنان را از خانه بيرون راند . آنان ، بار ديگر حمله كردند و او همچنان ايستادگى كرد . ميان مسلم و بكير بن حمران احمرى دو ضربت ردّ و بدل شد . ضربهء بكير به دهان مسلم خورد و لب بالايش را بريد و دندان‌هاى پيشين او را كند . مسلم نيز چنان ضربتى به شانه‌اش زد كه نزديك بود تا اندرونش فرو رود . مأموران كه چنين ديدند از پشت بام خانه او را احاطه و سنگباران كردند . آنان دسته‌هاى نى را آتش مىزدند و از فراز خانه به سويش پرتاب مىكردند . مسلم كه چنين ديد با شمشير آخته به كوچه شتافت و به جنگ پرداخت . محمّد بن اشعث خطاب به او گفت : « تو در امانى ! خود را به كشتن مده ! » امّا مسلم همچنان به پيكار ادامه داد و اين رجز را مىخواند :\r\n« هر چند مرگ تلخ است ، امّا سوگند خورده‌ام كه جز به آزادگى كشته نشوم . »\r\n« هر انسانى روزى ممكن است به شرّى برسد و هر سردىاى ممكن است با گرمايى گزنده به هم آميزد ؛ چنان كه پرتو خورشيد ، زايل مىشود و باز مىگردد . »\r\n« من از اين مىترسم كه به من دروغ بگويند و يا فريبم بدهند . »\r\nپسر اشعث گفت : « نه به تو دروغ مىگويند و نه با تو نيرنگ مىبازند و نه فريبت\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nمىدهند . اين جماعت عموزادگان تُواند كه نه تو را مىزنند و نه مىكشند . » مسلم كه از شدّت سنگباران از پا در آمده بود و توان پيكار نداشت بىرمق به ديوار خانه تكيه داد .\r\nمحمّد نزديك شد و گفت : « تو در امانى . » مسلم گفت : « در امانم ؟ » گفت : « آرى ! » ديگر افراد گروه نيز گفتند : « در امانى . » به جز عمرو بن عبيداللَّه بن عبّاس سلمى كه گفت : « در اين باب ، نه شتر ماده‌اى دارم و نه شتر نرى ! » - كنايه از اين كه من بىطرفم - مسلم گفت :\r\n« اگر به من امان نمىداديد ، دستم را در دستانتان نمىنهادم . » سپس دورش را گرفتند و شمشير را از دستش كشيدند . استرى آوردند و سوارش كردند . وقتى شمشير را از او گرفتند ، گويا از جان خود نوميد گرديد . از اين رو اشك از ديدگانش روان شد و گفت :\r\n« اين آغاز فريب است . » محمّد ابن اشعث گفت : « اميدوارم مشكلى برايت پيش نيايد . » گفت : « اين كه چيزى جز اميد نيست . پس امانتان كو ؟ إِنَّالِلَّهِ وَ إنَّا إِلَيْهِ راجِعُونَ ! » و گريست .\r\nعمرو بن عبيداللَّه گفت : « هر كس چيزى مانند آنچه تو در طلبش بر آمده‌اى بطلبد ، نمىگريد . » مسلم گفت : « به خدا سوگند ! من براى خود نمىگريم و براى كشته‌شدن خودم سوگنامه نمىخوانم - هر چند لحظه‌اى نابودى خود را دوست نداشته‌ام - ولى براى كسانم كه سويم مىآيند و براى حسين عليه السلام و خاندانش مىگريم . » سپس رو به محمّد بن اشعث كرد و گفت : « بندهء خدا ! به نظرم از امان دادن عاجزى . آيا اين اميد هست كه بتوانى كسى را بفرستى تا پيام مرا به حسين عليه السلام برساند ؟ زيرا يقين دارم كه هم اكنون با شتاب نزد شما مىآيد و يا اين كه خود و خاندانش راه خواهند افتاد ؛ و سبب بىتابى من نيز همين است . كسى كه نزد حسين عليه السلام مىفرستى بايد از زبان من بگويد : ابن عقيل مرا نزد شما فرستاده است ، در حالى كه او اسير دست مردم بود و به نظر نمىرسيد ، كشتن او تا شب طول بكشد ؛ و مىگويد با خاندانت برگرد . مبادا كوفيان تو را بفريبند ؛ چون آن‌ها همان ياران پدرت هستند كه با مرگ يا با شهادت ، آرزوى دورى از ايشان را داشت .\r\nكوفيان به هر دوىِ ما دروغ گفته‌اند و رأى دروغگو شايستهء اعتماد نيست . » « 1 » محمّد بن\r\n\r\n\r\n","description":"","footnote":"\r\n( 1 ) - تاريخ الطبرى ، 5 / 375 .\r\n","page_name":" 99 ","page_number":99},
  {"content":"\r\n\r\nاشعث مسلم را به در كاخ برد و بار خواست . بار دادند . محمّد داخل شد و ماجراى ابن عقيل و ضربت‌خوردن از بكير را به آگاهى عبيداللَّه رساند . گفت : « خدا آواره‌اش كند ! » پسر اشعث عنوان كرد كه به مسلم امان داده است . عبيداللَّه گفت : « تو را چه رسد كه امان بدهى ؟ مگر تو را براى دادن امان فرستاده بوديم ؟ ما تو را فرستاديم كه او را نزد ما بياورى و لاغير . » ابن اشعث خاموش بود . مسلم كه به شدّت تشنه بود ، چون به در كاخ رسيد ، ناگهان چشمش به كوزهء آبى افتاد كه جلو در نهاده بود . گفت : « از اين آب به من بدهيد . » مسلم بن عمرو باهلى گفت : « آيا مىبينى كه چه سرد است ؟ ! نه ، به خدا سوگند ! حتّى يك قطره از آن هم نخواهى خورد . تا اين كه گدازه‌هاى آتش دوزخ را بچشى ! » مسلم گفت : « واى بر تو ، كيستى ؟ » مسلم بن عمرو گفت : « من همان كسى هستم كه وقتى حقّ را شناخت تو انكار كردى . او نسبت به امام خود خيرخواهى كرد و تو خيانت ورزيدى . او حرف‌شنوى و فرمانبرى كرد و تو نافرمانىاش كردى و با او به مخالفت برخاستى . من مسلم بن عمرو بن باهلىام . » مسلم گفت : « مادرت به عزايت بنشيند ! چه ستمگر و خشن و سخت‌دل و سخت‌گيرى ! اى پسر باهلى ، تو به گدازهء آتش و جاودانگى در آن از من سزاوارترى ! » سپس نشست و به ديوار تكيه داد . آن‌گاه عمرو بن حريث غلام خود ، سليمان ، را فرستاد كه برايش قدرى آب در يك تنگ برد و به او نوشانيد . همچنين عمارة بن عقبه غلام خود ، قيس ، را فرستاد ، تا كوزه‌اى كه بر رويش پارچه‌اى كشيده بود همراه يك كاسه آورد و در آن آب ريخت و به مسلم نوشانيد . امّا هر چه مىخواست بنوشد ، كاسه ، خونين مىشد . بار سوم كه خواست بنوشد قدح پر خون شد و دندان‌هاى پيشين وى در آب ريخت . گفت : « خداى را سپاس ! اگر روزى قطعى من مىبود حتماً آن را مىنوشيدم . » مسلم را نزد ابن‌زياد آوردند . حضرت به او سلام اميرى نداد . نگهبان گفت :\r\n« آيا بر امير سلام نمىكنى ؟ » گفت : « اگر مىخواهد مرا بكشد ، چرا بايد به او سلام كنم ؟ و اگر نمىخواهد بكشد ، به جان خودم سوگند ، بر او سلام بسيار خواهد بود . » ابن‌زياد گفت : « به جان خودم سوگند كه كشته خواهى شد . » گفت : « اين طور است ؟ » گفت :\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n« آرى ! » حضرت گفت : « پس مرا بگذار تا به خويشانم وصيّت كنم . » گفت : « وصيّت كن . » حضرت نگاهى به همنشينان عبيداللَّه انداخت و عمر بن سعد را ميان آن‌ها ديد . گفت :\r\n« اى عمر من و تو خويشاونديم و من به تو نياز دارم و برآوردن آن بر تو لازم است ولى بايد آن را نهفته بدارى . » عمر از پذيرش آن خوددارى كرد . امّا عبيداللَّه گفت : « از توجّه به نياز برادرزاده‌ات خوددارى مكن . » عمر برخاست و با او روانه شد و در جايى پيش چشم ابن‌زياد نشست . مسلم گفت : « به يكى از كوفيان مبلغ هفتصد درهم بدهكارم . شمشير و زره‌ام را به فروش و بدهىام را بپرداز . مواظب جنازه‌ام باش . آن را از ابن‌زياد تحويل بگير و دفن كن . كس بفرست تا حسين عليه السلام را از راه باز گرداند . زيرا من نامه نوشته‌ام و به او خبر داده‌ام كه مردم با او هستند و به يقين او راه افتاده است . » عمر به ابن‌زياد گفت : « آيا مىدانى چه گفت ؟ چنين و چنان گفت . » ابن‌زياد گفت : « البتّه امانت‌دار نبايد خيانت كند ، ولى گاهى خيانتكار ، امانتدار مىشود . امّا اموالت از آن خود توست و از هيچ تصرّفى مانعت نمىشويم . امّا حسين عليه السلام اگر بر ما وارد نشود ، ما بر او وارد نخواهيم شد ؛ و امّا در باب جنازه‌اش ميانجيگرى تو را نمىپذيرم . از نظر ما او شايستگى اين امر را ندارد ، چون با ما جنگيده و به مخالفت برخاسته و براى نابودى ما كوشيده است . » سپس گفت : « اى ابن عقيل تو در حالى نزد مردم آمدى كه رفتار و گفتار مردم يكى بود . آمدى تا آنان را پراكنده سازى و گفتارشان را دست‌خوش تفرقه كنى و آنان را به جان يكديگر بيندازى ؟ ! » مسلم گفت : « نه ! هرگز من براى اين چيزهايى كه تو گفتى نيامده‌ام ، ولى مردم اين شهر مىپنداشتند كه پدرت برگزيدگانشان را كشته و خونشان را ريخته و ميان آنان همانند شاهان ساسانى و قيصران رومى رفتار كرده است . ما نزد آن‌ها آمديم تا عادلانه فرمان برانيم و آنان را به حكومت قرآن فرا بخوانيم . » ابن‌زياد گفت : « اى فاسق ! تو را با اين‌ها چه كار است ؟ ! آيا وقتى كه تو در مدينه شراب مىنوشيدى ، ميان مردم همين گونه عمل نمىكرديم ؟ ! » مسلم گفت : « من و شراب ؟ ! به خدا سوگند ! خدا مىداند كه تو دروغ مىگويى و از روى ناآگاهى حرف مىزنى و من چنان كه تو مىگويى نيستم . نزديك‌تر از\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nمن به شرابخوارى كسى است كه در ريختن خون مسلمانان به شدّت زياده‌روى مىكند و نفوسى را كه خدا حرام شمرده به ناحقّ مىكشد و به حرام خون مىريزد و از روى كينه و دشمنى و بدگمانى مردم را مىكشد و چنان سرگرم بازى است كه گويى هيچ كار زشتى نكرده است . » ابن‌زياد گفت : « اى گنهكار ! هواى نفس چيزى را به تو وعده داد كه خدا نمىخواست و ترا شايسته‌اش نديد . » مسلم گفت : « اى پسر زياد ! پس چه كسى شايسته است ؟ » گفت : « امير المؤمنين ، يزيد ! » گفت : « ستايش در همه حال مخصوص خداست .\r\nما به داورى خداوند ميان ما و شما راضى هستيم . » گفت : « گويا پنداشته‌اى كه در حكومت سهمى داريد ؟ » گفت : « به خدا سوگند ! گمان نيست ، بلكه يقين است . » گفت :\r\n« خدا مرا بكشد ، اگر تو را به گونه‌اى نكشم كه در اسلام هيچ كس چنان كشته نشده باشد . » گفت : « البتّه تو شايسته‌ترين كس براى پديدآوردن چيزهايى در اسلام هستى كه [ تاكنون 
  ] وجود نداشته است . البتّه تو از كشتار زشت و بريدن گوش و بينى ناشايسته و عمل به سيرت ناپاك و غلبهء ددمنشانه ، فروگذار نمىكنى كه در اين‌ها هيچ كس از مردم شايسته‌تر از تو [ براى چنين اعمالى 
  ] نيست ! » در اين هنگام ابن‌زياد شروع به ناسزاگويى كرد و به حسين و على عليهما السلام و مسلم دشنام مىداد و مسلم لب فرو بسته بود . سپس گفت :\r\n« او را بر بام كاخ ببريد و گردن بزنيد و سر و تنش را به دنبال هم به زير افكنيد . » مسلم به چابكى و با شهامت و استوارى تمام نظر به محمّد بن اشعث افكند و گفت : « اى پسر اشعث ! به خدا سوگند ! اگر به من امان نداده بودى ، تسليم نمىشدم ! با شمشيرت در برابر من بايست ! زيرا پيمانت شكسته شده است . » سپس گفت : « اى پسر زياد ! اگر من و تو خويشاوند بوديم ، مرا نمىكشتى ! ابن زياد گفت : « كسى كه پسر عقيل به سر و شانه‌اش شمشير زده بود ، كجاست ؟ » او را فرا خواندند و ابن‌زياد گفت : « مسلم را بالاى بام ببر و گردن بزن ! » مسلم هنگام بالارفتن از كاخ تكبير مىگفت و استغفار مىكرد و بر فرشتگان و پيامبران خدا درود مىفرستاد و مىگفت : « بار خدايا ! ميان ما و ميان گروهى كه فريب‌مان دادند و به ما دروغ گفتند و خوارمان ساختند ، تو داورى فرما ! » سپس اورا به محلّى كه اكنون\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nقصّابخانه است بردند و گردن زدند . پس از پايين‌انداختن سرش ، پيكر او را نيز پايين انداختند .\r\nابومخنف گويد :\r\nچون بكير بن حمران احمرى يعنى قاتل مسلم پايين آمد . ابن‌زياد گفت : « او را كشتى ؟ » گفت : « آرى ! » پرسيد : « هنگامى كه او را بالا مىبردى ، چه مىگفت ؟ » گفت :\r\n« تكبير و تسبيح مىگفت و استغفار مىكرد و چون نزديك رفتم كه او را بكشم گفت : « بار خدايا ! ميان ما و ميان گروهى كه فريب‌مان دادند و به ما دروغ گفتند و رهايمان كردند و ما را كشتند ، تو داورى فرما ! » من گفتم : « نزديك بيا ! سپاس خدا را كه قصاص تو را برايم ميسّر ساخت . » سپس ضربتى زدم كه كارگر نيفتاد . گفت : « اى برده ! آيا به جراحتى كه به خاطر قصاص بر من وارد ساختى ، نمىنگرى ؟ » « 1 » ابن‌زياد پرسيد : « آيا در هنگام مرگ هم افتخار مىكرد ؟ » گفت : « دومين ضربه را بر او زدم و او را كشتم . »\r\nابومخنف گويد :\r\nقيام مسلم بن عقيل در كوفه روز سه‌شنبه هشتم ذىحجّه سال شصت هجرى و به قولى روز چهارشنبه هفتم ذىحجّه سال شصت و دو ، يك روز پيش از روز عرفه و بعد از بيرون آمدن حسين عليه السلام از مكّه به عزم كوفه بوده است .\r\nابن ابىجُحَيفه گويد :\r\nحركت امام حسين عليه السلام از مدينه به مكّه روز يك‌شنبه دو روز مانده از ماه رجب سال شصت هجرى بود و در شب جمعهء سوم شعبان به مكّه وارد شد . ماه شعبان و رمضان و شوال و ذىقعده را در مكّه ماند . سپس روز سه‌شنبه هشتم ذىحجّه يعنى روز ترويه از آن‌جا بيرون آمد . يعنى همان روز قيام مسلم بن عقيل .\r\n\r\nشهادت هانى\r\nچون عبيداللَّه بن زياد هانى بن عروه را زندانى كرد محمّد بن اشعث نزد عبيداللَّه رفت\r\n\r\n\r\n","description":"","footnote":"\r\n( 1 ) - كنايه از آن كه با اين ضربت ، قصاص كردى .\r\n","page_name":" 103 ","page_number":103},
  {"content":"\r\n\r\nو گفت : « تو به جايگاه هانى بن عروه در شهر و ميان قبيله‌اش آگاهى و قبيلهء وى مىدانند كه من با او رفيقم ؛ او را نزد تو كشانده و آورده‌ام . حال تو را به خدا سوگند ! او را به من ببخش ، چرا كه دشمنى قبيله‌اش را نمىپسندم . زيرا آنان عزّتمندترين مردم شهرند و چشم اميد قبيله‌هاى يمنى به ايشان است . » ابن‌زياد وعده داد كه به تقاضايش عمل كند .\r\nامّا پس از ماجراى شهادت مسلم از انجام آن سرباز زد و پس از قتل مسلم فرمان داد تا هانى بن عروه را از زندان بيرون آوردند و به بازار ببرند و گردن بزنند . هانى را به بازار چوبدارها بردند ، در حالى كه دست‌هايش از پشت با طناب بسته بود . او فرياد مىزد : « آه ! اى قبيلهء مذحج ! من امروز مذحجى ندارم ! آه ! اى مذحج ! مذحج من كجاست ؟ » چون هيچ كس به كمكش نيامد ، دستش را كشيد و از طناب بيرون آورد و گفت : « آيا يك چوبدستى ، يك خنجر ، يا يك سنگ و يا استخوانى نيست كه يك مرد با آن از خود دفاع كند ؟ ! » امّا به او حمله كردند و او را محكم بستند و گفتند : « گردنت را بكش . » گفت : « من خود در بخشيدن آن سخاوت نمىورزم و به شما در گرفتن جان خود يارى نمىرسانم . » غلام ترك عبيداللَّه به نام رشيد ، شمشيرى بر وى زد ، امّا ضربه‌اش كارگر نيفتاد . هانى گفت : « بازگشت به سوى خداست . بار خدايا ! به سوى مهر و خشنودىات مىآيم . » سپس غلام ضربه‌اى ديگر زد و او را به شهادت رساند . « 1 »\r\nعبيداللَّه پس از قتل مسلم و هانى ، دستور داد عبدالأعلى كلبى را كه كثير بن شهاب از ميان بنىفتيان دستگير كرده بود ، بياورند . چون او را آوردند . گفت : ماجراى خود را به من گزارش بده ! گفت : خدا تو را شايسته دارد ، من بيرون آمدم كه ببينم مردم چه مىكنند كه به وسيلهء كثير بن شهاب دستگير شدم . گفت : تو بايد سوگند بخورى ، سوگندهايى سخت ، كه جز به همين منظور كه مىگويى بيرون نيامده بودى ! وى از اين سوگند\r\n\r\n\r\n","description":"","footnote":"\r\n( 1 ) - مسعودى دربارهء شهادت هانى گويد : سپس ابن‌زياد فرمان داد تا هانى را به بازار بردند و گردنش را با دستان بسته زدند و او فرياد مىزد : « اى خاندان مراد ! » او پير و پيشواى قبيله بود و ميان چهارهزار زره پوشيده و هشت‌هزار پياده بر مركب مىنشست و هرگاه ميهمانان بنىمراد از قبيلهء كنده و ديگر قبايل با او همراه مىشدند ميان سىهزار زره پوشيده قرار مىگرفت ، امّا اينك حتّى يك تن از آن همه را پيرامون خود نداشت و همه او را با سستى و خوارى تنها گذارده بودند . ( مروج الذّهب ، 3 / 59 ) .\r\n","page_name":" 104 ","page_number":104},
  {"content":"\r\n\r\nخوددارى كرد و عبيداللَّه گفت : او را به بازار پنيرفروشان ببريد و گردن بزنيد . بردند و گردن زدند .\r\nشاعر دربارهء قتل اين دو تن مىگويد :\r\nاگر نمىدانى كه مرگ چيست ، به هانى و پسر عقيل در بازار بنگر ؛ به پهلوانى بنگر كه شمشير چهره‌اش را مجروح ساخت و به پهلوان ديگرى كه پيكرش از بام زندان به زير افتاد .\r\nپس از رسيدن فرمان امير داستان آن‌ها بر سر زبان تمامى رهگذران افتاد . تنى را مىبينى كه مرگ رنگش را دگرگون كرده و خون آن به هر سو روان شده است ، جوانمردى كه از هر جوان سرزنده‌اى ، سرزنده‌تر و از هر شمشير دو دم صيقل خورده‌اى ، بُرنده‌تر بود ؛ آيا اسماء ايمن بر مركب‌هاى رهوار سوار خواهد شد ، با اين كه مذحج او را مخفيانه مىجويد ؛ پيرامونش بنىمراد مىچرخند كه همه هوشيارند و در پرس‌وجو . شما اگر براى برادرتان خونخواهى نمىكنيد . پس جويندگانى باشيد كه به كم خرسندند .\r\nعبيداللَّه پس از به شهادت رساندن مسلم و هانى ، سرهاشان را نزد يزيد بن معاويه فرستاد و به كاتب خود ، دستور داد تا ماجراى آن دو را به وى بنويسد . او نامه‌اى بلند نوشت و نخستين كاتبى بود كه نامه را طول و تفصيل داد . چون عبيداللَّه آن را ديد نپسنديد و گفت : اين طول و تفصيل‌ها چيست ؟ اين زياده‌گويىها يعنى چه ؟ بنويس :\r\n« امّابعد ، ستايش مخصوص خدايى است كه حقّ امير مؤمنان را گرفت و از گزند دشمنان مصونش داشت . به اطّلاع امير مؤمنان مىرسانم كه مسلم بن عقيل به خانهء هانى بن عروهء مرادى پناه برده بود . من بر آنان جاسوس گماشتم و مأموران مخفى را پنهانى فرستادم و آنان را فريفتم ؛ و بيرون كشيدم و خدا مرا بر آنان چيره گردانيد . آنان را آوردم و گردن زدم و سرهاشان را با هانى بن ابىحيّهء همدانى و زبير بن اروح تميمى كه از فرمانبران و خيرخواهان هستند ، نزد تو فرستادم تا امير دربارهء هر موضوعى و هر چه دوست مىدارد از آنان بپرسد ، زيرا اينان دانا و راستگو و فهميده و پارسايند . والسّلام . »\r\nيزيد در پاسخ نوشت :\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n« امّا بعد ، به حق ، تو چنانى كه من دوست مىدارم . انديشمندانه كار كرده‌اى و دلير و قوىدل حمله‌ور شده‌اى و لياقت و كاردانى ابراز داشته‌اى و گمان مرا به خودت راست گردانيده‌اى و موجب تأييد نظرم شده‌اى . من پيك‌هايت را فرا خوانده‌ام و از آنان پرسش كرده‌ام و با آنان به رازگويى پرداختم ؛ و در نظر و فضيلت آنان همان را يافتم كه گفته‌اى .\r\nپس در حقّشان به نيكى سفارش كن . البتّه خبردار شده‌ايم كه حسين بن على عليه السلام به عراق شتافته است پس ديده‌بان و پاسگاه بگمار ؛ و به گمان بگير و به تهمت دستگير كن ! امّا كسى را مكش مگر آن‌هايى را كه با تو بجنگند و همه رويدادها را به من بنويس . درود و سلام خدا بر تو باد ! »\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n\r\nمطلب سوم : به سوى كوفه\r\nپيش از اين گفتيم كه چون كوفيان از آمدن امام حسين عليه السلام به مكّه و بيعت‌نكردن ايشان با يزيد آگاه شدند ، هيأتى فرستادند و سليمان بن صرد صحابى ، مسيّب بن نجبه و ديگر بزرگان اهل كوفه نامه نوشتند و از ايشان خواستند تا به كوفه بيايد . آن‌ها چنين عنوان كردند كه حاضرند با امام عليه السلام بيعت و يزيد را بر كنار كنند . هيأت اعزامى از جمله هنگام ديدار با امام چنين گفتند : « ما مردم را در حالى پشت سر نهاده‌ايم كه جان‌هاشان به سوى شما پر مىكشد . اميدواريم خداوند به كمك شما ما را بر حق گرد آورد و به وسيلهء شما از زير بار ستم بيرون آورد . شما از يزيد بن معاويه و پدرش كه بيت المال مردم را چپاول كرده و برگزيدگانشان را كشته‌اند ، به حكومت سزاوارتريد . » « 1 »\r\nپس از آن كه نامه‌هاى اهل كوفه پىدرپى به امام حسين عليه السلام رسيد ، مسلم بن عقيل را فرا خواند و گفت : « به كوفه برو و اجتماع‌شان را كه ديدى براى من نامه بنويس . » مسلم\r\n\r\n\r\n","description":"","footnote":"\r\n( 1 ) - الأخبار الطّوال ، 221 .\r\n","page_name":" 107 ","page_number":107},
  {"content":"\r\n\r\nپنهانى به كوفه وارد شد . پس از آن كه شيعيان آمدند و با وى بيعت كردند ، خطاب به امام حسين عليه السلام نوشت :\r\n« من به كوفه وارد شده‌ام و تا كنون كه اين نامه را مىنويسم ، هجده هزار تن با من بيعت كرده‌اند . بشتاب و بيا كه هيچ مانعى در راه حكومت مانيست . »\r\nامام عليه السلام پس از مشاهدهء نامه‌هاى فراوان كوفيان و نيز نامهء مسلم ، تصميم رفتن به كوفه را گرفت . « 1 »\r\n\r\nنامهء امام به محمّد حنفيه\r\nامام حسين عليه السلام از مكّه خطاب به محمّد حنفيه چنين نوشت :\r\n« بسم اللَّه الرّحمن الرّحيم ، از حسين بن على به محمّد بن على و كسانى از بنىهاشم كه نزد او هستند . امّا بعد ، هر كس به من بپيوندد به شهادت خواهد رسيد و هر كس هم سر باز زند ، روز خوش نخواهد ديد ! والسّلام » « 2 »\r\nچون مردم دريافتند كه امام حسين ( ع ) آهنگ عراق كرده است ، عواطف جماعتى از دوستان و هواداران خاندان پيامبر ( ص ) به جنبش آمد و هر كدام طبق نظر و خواست خودش به ديدار حضرت رفت و نيّتش را با او در ميان نهاد .\r\nعبداللَّه بن عبّاس نزد حضرت آمد و گفت : « تو را به خدا سوگند ! مبادا فردا تباه شوى و نابود گردى ! به عراق مرو و اگر از رفتن ناگزيرى تا پايان مراسم حجّ بمان و با مردم ديدار كن و نسبت به انگيزه‌هاشان آگاه شو و آن‌گاه تصميم بگير . » امّا امام اصرار بر رفتن به عراق داشت . ابن عبّاس گفت : « به خدا سوگند ! يقين دارم كه فردا همانند عثمان پيش روى همسر و فرزندانت كشته خواهى شد . به خدا سوگند ! مىترسم تو كسى باشى كه او را به قصاص عثمان بكشند . إِنَّا لِلَّهِ وَ إِنَّا إِلَيْهِ راجِعُونَ . » امام عليه السلام فرمود : « اى ابن عبّاس ! تو\r\n\r\n\r\n","description":"","footnote":"\r\n( 1 ) - الأخبار الطّوال ، 243 . البداية والنهاية ، 8 / 159 . چون نامهء مسلم به حضرت امام حسين ( ع ) 27 روز پيش از شهادتش ارسال شده است ، ناگريز بايستى تاريخ وصول آن به حضرت در 20 ماه ذى القعده بوده باشد .\r\n( 2 ) - كامل الزّيارات ، ابن قولويه ، جعفر بن محمد ، 75 .\r\n","page_name":" 108 ","page_number":108},
  {"content":"\r\n\r\nپيرمردى و روزگارى دراز بر تو گذشته است . » ابن عبّاس گفت : « اگر دون شأن من و تو نبود ، گريبانت را مىگرفتم ! و اگر بدانم چنانچه با هم گلاويز شويم ، تو مىمانى ، البتّه چنين مىكنم . امّا گمان ندارم كه از اين كار سودى ببرم . » امام عليه السلام فرمود : « اى عموزاده ! اگر در فلان و به همان جا كشته شوم دوست‌تر مىدارم ، تا اين كه حرمت مكّه با ريخته‌شدن خون من شكسته شود . »\r\nبعدها ابن عبّاس مىگفت : « اين سخن حسين عليه السلام در اندوه وى تسلّى بخش من است . » « 1 »\r\nابومخنف به نقل از عبد الرّحمان بن هشام مخزومى گويد : چون نامه‌هاى عراقيان به امام حسين عليه السلام رسيد و آهنگ عراق كرد ، در مكّه به حضور وى رسيدم و پس از ستايش و سپاس خداوند گفتم : « اى عموزاده ! آمده‌ام تا از سر خيرخواهى چيزى را به شما بگويم .\r\nاگر اندرز مرا مىپذيرى ، مىگويم و گرنه از گفتن خوددارى مىكنم ! فرمود : « بگو ، زيرا به خدا سوگند ! ترا بدانديش و متمايل به رفتار و كردار زشت نمىدانم . » گفتم : « شنيده‌ام كه آهنگ عراق دارى ! من از اين سفر شما بيمناكم ، زيرا به شهرى مىروى كه كارگزاران و فرماندهان يزيد آن‌جايند و بيت المال در دست آن‌هاست . مردم هم بردهء سيم و زر هستند . من بيم آن دارم كه همان كسانى كه به تو وعده يارى داده‌اند و تو را بيش از دشمنانت مىخواهند ، با تو از سر جنگ در آيند . » امام عليه السلام فرمود : « اى عموزاده ! خدايت پاداش نيك دهد ! به خدا سوگند ! يقين دارم كه تو از روى خيرخواهى نزد من آمده‌اى و خردمندانه سخن گفتى ، آنچه خدا بخواهد همان مىشود . خواه طبق نظر تو عمل بكنم و يا نكنم . البتّه از ديدگاه من ، تو ستوده‌ترين راهنمايان و خيرخواه‌ترين خيرخواهانى . »\r\nابومخنف مىنويسد : حارث بن كعب والبى « 2 » از قول عقبة بن سمعان « 3 » برايم نقل كرده\r\n\r\n\r\n","description":"","footnote":"\r\n( 1 ) - مناقب على ( ع ) ، محمّد بن سليمان ، 2 / 26 ؛ الملاحم ، سيد رضى الدين بن طاووس ، ص 159 ؛ أنساب الأشراف ، بلاذرى 3 / 161 ؛ المعرفة و التّاريخ ، يعقوب بن سفيان ، 10 / 541 ؛ جواهر العقدين ، سمهودى ، على بن عبداللَّه ، 2 / 231 ، مطبعة العانى ، بغداد ، 1407 ق ؛ المعجم الكبير ، 3 / 39 ؛ مجمع الزّوائد ، 9 / 192 ؛ المصنف 15 / 97 ؛ جمع الجوامع ، سيوطى ، جلال الدين ، 2 / 371 ، الهيئة المصرية للكتاب ؛ كنزالعّمال 13 / 672 .\r\n( 2 ) - در باب حارث بن كعب والبى ازدى كوفى ، ر . ك : لسان الميزان ، ابن حجر ، 2 / 156 .\r\n( 3 ) - عقبة بن سمعان خدمتكار رباب ، همسر امام حسين ( ع ) بود و از هنگامى كه حضرت از مدينه بيرون آمد تا زمانى كه به شهادت رسيد با او همراه بود . او را ابن‌سعد اسير كرد و از او پرسيد : تو كيستى ؟ گفت : من يك خدمتكار و يك برده هستم . پس او را رها كرد . ( ر . ك : طبرى ، 4 / 454 . )\r\n","page_name":" 109 ","page_number":109},
  {"content":"\r\n\r\nكه چون حسين عليه السلام تصميم رفتن به كوفه گرفت ، عبداللَّه بن عبّاس نزد وى رفت و گفت :\r\n« پسر عمو ! مردم شايع كرده‌اند كه عازم عراقى ! بگو مىخواهى چه بكنى ؟ »\r\nفرمود : « به خواست خداى متعال ، همين يكى دو روزه حركت مىكنم . » گفت : « در اين خطر ، خداوند پناه تو باشد ! به من بگو ! آيا سوى مردمى مىروى كه حاكم خود را كشته‌اند و شهرها را تصرّف كرده و دشمنان را رانده‌اند ؟ اگر چنين كرده‌اند برو ! امّا اگر در حالى از تو دعوت كرده‌اند كه حاكم‌شان مسلّط است و كارگزاران‌شان از شهرها ماليات مىگيرند ، بدان كه تو را به جنگ و مبارزه فرا خوانده‌اند و من از اين كه تو را بفريبند و به تو دروغ بگويند و با تو به مخالفت بپردازند و تنهايت بگذارند و حتّى بر تو بشورند و با تو سرسختانه مخالفت كنند ، ايمن نيستم . » فرمود : « من البتّه از خدا خير مىطلبم ، ببينم چه مىشود . »\r\nابن عبّاس بيرون رفت و ابن زبير خدمت ايشان آمد و ساعتى با حضرت گفت‌وگو كرد و گفت : « نمىدانم چرا اين گروه را رها كرده‌ايم و مانع‌شان نمىشويم ؟ در حالى كه ما اولاد مهاجران و صاحبان حقيقى حكومتيم ، نه ايشان ! بگو مىخواهى چه كنى ؟ » فرمود :\r\n« به خدا سوگند ! با خود عهد كرده‌ام كه به كوفه بروم ، چون شيعيانم و نيز بزرگان آن‌جا به من نامه نوشته‌اند و در اين كار از خدا طلب خير مىكنم . » گفت : « بارى ! اگر من هم مانند تو در آن‌جا هوادارانى مىداشتم به هيچ جاى ديگر نمىرفتم ! » سپس از اين كه مبادا از سوى حضرت متّهم شود گفت : « البتّه ، شما در حجاز هم كه بمانى و دنبال حكومت باشى ، ان شاءاللَّه كسى با شما مخالفت نخواهد كرد . » سپس برخاست و بيرون رفت .\r\nآن‌گاه امام عليه السلام فرمود : « هان ! براى اين مرد چيزى در دنيا محبوب‌تر از اين كه من از حجاز بيرون بروم نيست ؛ زيرا مىداند كه با بودن من به چيزى نخواهد رسيد و مردم مرا رها نمىكنند تا به او بپيوندند . از اين رو دوست مىدارد كه من بيرون بروم تا صحنه براى او\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nخالى شود . »\r\nهمان شب يا فرداى آن باز عبداللَّه بن عبّاس آمد و گفت : « اى پسر عمو ! من خيلى مىكوشم كه شكيبا باشم ولى نمىتوانم ، چون سخت بيمناكم كه نابود و ريشه‌كن گردى .\r\nزيرا عراقيان گروهى فريبكارند . به ايشان نزديك مشو . در همين شهر بمان ، چون تو سرور اهل حجازى و اگر اهل عراق ، به گمان خود ، خواهان شما هستند ، به ايشان بنويس كه دشمن‌شان را برانند ، آن‌گاه تو نيز نزد آن‌ها برو . اگر ناگزير نمىخواهى در اين‌جا بمانى به يمن برو ، زيرا آن سرزمين برج و بارو و درّه‌هاى فراوان دارد و سرزمينى پهناور و گسترده است . شيعيان پدرت نيز در آن‌جا هستند . در عين حال از مردم دورى و از همان جا به آنان نامه مىنويسى و پيك مىفرستى و مبلّغانت را پخش مىكنى . اميدوارم كه در آن صورت ، به سلامتى براى شما همان وضعيّتى پيش آيد كه دوست مىدارى . »\r\nفرمود : « اى پسر عمو ! به خدا سوگند ! البتّه مىدانم كه تو خيرخواه و دلسوز منى ولى من تصميم خود را گرفته‌ام و عزم حركت دارم . » گفت : « اگر ناگزير بايد به روى ، زنان و كودكان را مبر ، زيرا به خدا سوگند ! مىترسم كه همانند عثمان ، پيش چشمان زن و فرزندانت كشته شوى . با خالىكردن حجاز براى ابن زبير و بيرون‌رفتن از آن چشم او را روشن مىكنى ، زيرا اكنون با وجود تو كسى به او نمىنگرد . به خدا سوگند ! اگر مىدانستم كه اگر مو و پيشانىات را چنان بگيرم كه مردم گرد من و تو را بگيرند و تو حرفم را گوش خواهى داد ، البتّه چنين مىكردم . » « 1 »\r\nابومخنف گويد : حسين بن على و عبداللَّه بن زبير در مكّه ( مسجد الحرام ) ايستاده بودند . در اين هنگام ، ابن زبير به حسين عليه السلام گفت : « اى پسر فاطمه ! نزديك بيا » و سر در گوش آن حضرت كرد و چيزى گفت . آن‌گاه امام عليه السلام رو به ما كرد و فرمود : « آيا مىدانيد پسر زبير چه مىگويد ؟ » گفتيم : « خدا ما را فدايت سازد ، نمىدانيم . » فرمود : « مىگويد ، در همين مسجد بمان تا مردم را برايت گرد آورم . به خدا سوگند ! اگر در يك وجبى بيرون\r\n\r\n\r\n","description":"","footnote":"\r\n( 1 ) - أنساب الأشراف ، 3 / 161 .\r\n","page_name":" 111 ","page_number":111},
  {"content":"\r\n\r\nمكّه كشته شوم نزد من محبوب‌تر از اين است كه در يك وجبى درون آن كشته شوم . به خدا سوگند ! كه اگر در لانهء حشره‌اى باشم ، قطعاً مرا بيرون خواهند كشيد ، تا هدف خود را دربارهء من به اجرا درآورند ! به خدا سوگند ! ايشان در حقّ من ستم خواهند كرد ؛ همان گونه كه قوم يهود در باره روز شنبه ستم كردند . » « 1 »\r\nاز امام صادق عليه السلام نقل است كه عبداللَّه بن زبير به امام حسين عليه السلام گفت : « چه مىشد ، اكنون كه به مكّه آمده‌اى ، در حرم مىماندى ؟ » حضرت فرمود : « حرمت مكّه را نمىشكنيم و روا نمىدانيم كه حرمت آن را به وسيله ما بشكنند . اگر من در اعْفَر « 2 » كشته شوم ، البتّه براى من محبوب‌تر از آن است كه در مكّه كشته شوم . » همچنين امام صادق عليه السلام فرموده است : حسين عليه السلام يك روز پيش از « ترويه » ( هشتم ذى حجّه ) از مكّه خارج شد و عبداللَّه بن زبير او را مشايعت كرد و گفت : « اى ابوعبداللَّه ! در موسم حجّ به عراق مىروى ؟ » فرمود : « پسر زبير ! اگر در ساحل فرات به خاك سپرده شوم ، نزد من محبوب‌تر است از اين كه در آستانهء در كعبه مدفون گردم . »\r\nدو تن از افراد قبيلهء بنىاسد گفته‌اند : از كوفه به قصد حجّ بيرون شديم و آمديم تا به مكّه رسيديم . روز ترويه ، حسين بن على و عبداللَّه بن زبير را هنگام بالا آمدن آفتاب ، ميان حجر و در كعبه ، ايستاده ديديم . به ايشان نزديك شديم و شنيديم كه پسر زبير به حسين مىگفت : « اگر مىخواهى بمانى بمان و حكومت را به عهده بگير . ما هم مىآييم و كمك و خير خواهىات مىكنيم و با تو دست بيعت مىدهيم . »\r\nحسين عليه السلام فرمود : « از پدرم شنيدم در حرم قوچى است كه حرمت حرم را به خاطر آن خواهند شكست و من دوست ندارم كه آن قوچ باشم . » گفت : « پس اگر دوست دارى بمان و كار حكومت را به من بسپار تا به فرمان تو كار كنم و در هيچ امرى از تو نافرمانى نكنم ! » فرمود : « اين كار را هم دوست نمىدارم . » سپس صداشان را پايين آوردند و در گوشى با\r\n\r\n\r\n","description":"","footnote":"\r\n( 1 ) - مناقب اميرالمؤمنين ، 2 / 260 ؛ أنساب الأشراف 3 / 163 ؛ الكامل ، ابن اثير ، 4 / 38 .\r\n( 2 ) - تپّهء اعفر ، محلّى است در سرزمين‌هاى قبيلهء ربيعه . ر . ك : معجم البلدان ، ذيل « تلّ اعفر » ، 2 / 39 .\r\n","page_name":" 112 ","page_number":112},
  {"content":"\r\n\r\nهم سخن گفتند ، به طورى كه ما متوجّه سخن‌شان نمىشديم و آن دو ، تا هنگامى كه صداى مرد م را شنيديم كه مىرفتند تا هنگام ظهر در منا باشند ، همچنان آرام حرف مىزدند . سپس حضرت ، طواف خانه و سعى ميان صفا و مروه را به جاى آورد و قدرى از مويش را كوتاه كرد و از عمره بيرون آمد و به سوى كوفه راه افتاد و ما هم با مردم روانهء منا شديم .\r\nامام عليه السلام در هنگام حركت به طرف عراق ، به سخنرانى ايستاد و گفت :\r\n« خدا را مىستايم . هر چه خدا بخواهد [ همان خواهد شد . 
  ] لا حَوْلَ وَ لا قُوَّةَ إِلَّا بِاللَّهِ . درود و سلام پيوستهء خداوند بر پيامبرش باد ! مرگ براى فرزندان آدم ، چون گردنبندى است آويخته بر گردن دختران جوان . چه بسيار مشتاق رفتن سوى نياكان خود هستم ، شوقى دارم مانند شوق يعقوب به يوسف . براى من جايى برگزيده شده است كه در آن ، به خاك بيفتم ؛ و آن را ديدار خواهم كرد . گويا اندام‌هاى خود را مىبينم كه ميان نواويس و كربلا به وسيلهء گرگ‌هاى بيابان تكّه‌تكّه مىشود و از پيكر من ، شكم‌هاى خالى و ظرف‌هاى تهى را پر مىكنند ! از آنچه با قلم سرنوشت رقم خورده باشد ، گريزى نيست . ما خاندان پيامبر به رضاى خدا راضى هستيم . بر بلاى او مىشكيبيم و مزد شكيبايان را از او دريافت مىداريم . پاره تن پيامبر خدا صلى الله عليه و آله از او جدا نخواهد افتاد . در بارگاه قدس همه را نزد او گرد مىآورند تا چشمش به آن‌ها روشن گردد و به وعده‌اش دربارهء آنان وفا كند . هر كس حاضر است در راه ما جانبازى كند و در مسير ديدار با خداوند قرار گيرد ، بايد بامدادان با ما كوچ كند ، چون إن شاءاللَّه بامدادان خواهم كوچيد . » « 1 »\r\nبلاذرى گويد : « 2 » محمّد حنفيه سرگرم وضوگرفتن بود كه خبر حركت امام حسين عليه السلام به او رسيد . او چنان گريست كه صداى افتادن قطره‌هاى اشك وى در تشت شنيده شد .\r\nامام صادق عليه السلام فرمود : شبى كه امام حسين عليه السلام مىخواست بامداد آن از مكّه بيرون\r\n\r\n\r\n","description":"","footnote":"\r\n( 1 ) - نثرالدرر ، آبى ، منصور بن حسين ، 1 / 333 ، الهيئة المصرية للكتاب .\r\n( 2 ) - أنساب الأشراف ، 3 / 166 ؛ اللّهوف ، 5 .\r\n","page_name":" 113 ","page_number":113},
  {"content":"\r\n\r\nرود ، محمّد حنفيه نزد وى رفت و گفت : « برادر ! اهل كوفه همان كسانى هستند كه از نيرنگ‌شان با پدر و برادرت آگاهى و مىترسم كه وضع تو چون وضعيّت گذشتگان شود .\r\nاگر نظرت بر ماندن باشد در حرم ، از همه عزيزتر و محترم‌تر خواهى بود . »\r\nفرمود : « برادر ! بيم آن دارم كه ياران يزيد مرا به طور ناگهانى در حرم بكشند و با ريختن خون من ، حرمت اين خانه شكسته شود . » گفت : « اگر از اين كار مىترسى ، پس به يمن يا ديگر نواحى زمين برو ، زيرا در آن‌جا محترم‌ترين مردم خواهى بود و دشمن حريف تو نخواهد شد . » فرمود : « درباره آن‌چه گفتى ، مىانديشم . »\r\nچون بامداد فرا رسيد ، امام حسين عليه السلام حركت كرد و خبر آن به ابن‌حنفيه رسيد . وى نزد حضرت آمد و افسار شترى را كه بر آن سوار بود ، گرفت و گفت : « برادر ! مگر قول ندادى كه دربارهء پيشنهادم بينديشى ؟ » فرمود : « چرا . » گفت : « پس چه شد كه اين گونه شتابان بيرون مىروى ؟ » فرمود : « پيامبر خدا صلى الله عليه و آله به خوابم آمد و گفت : « اى حسين ! بيرون رو كه خدا خواسته است تو را كشته ببيند ! » محمّد گفت : « إنّا للَّه و إنّا إليه راجعون ؛ با اين وضعيتى كه تو مىروى ، چرا زنان را مىبرى ؟ » فرمود : « پيامبرخدا صلى الله عليه و آله به من فرمود كه خدا مىخواهد آنان را نيز اسير ببيند ! » سپس با او خداحافظى كرد و راه افتاد . « 1 »\r\nروز هشتم ذىحجّه ( روز پيش از ترويه ) عمرو بن سعيد با سپاهى انبوه وارد مكّه شد .\r\nيزيد به او مأموريّت داده بود كه اگر حسين عليه السلام سر جنگ داشته باشد با او بجنگد ، يا اين كه او را دستگير كند و بكشد ، ولى امام حسين عليه السلام در روز ترويه حركت كرد . « 2 » به گزارش ابن‌عبدربّه ، عمرو بن سعيد بن عاص كه در ماه رمضان سال شصتم هجرى به واليگرى مدينه و مكّه گماشته شد ، روز پيش از « ترويه » به مكّه درآمد . در آن هنگام مردم نزد امام حسين عليه السلام آمده بودند و مىگفتند : « خواهشمنديم ، جلو بايستيد و نماز را با مردم اقامه كنيد . » ناگهان مؤذّن عمرو آمد و براى نماز اقامه گفت و او جلو ايستاد و تكبير گفت . به\r\n\r\n\r\n","description":"","footnote":"\r\n( 1 ) - أنساب الأشراف ، 3 / 166 ؛ اللّهوف ، 5 .\r\n( 2 ) - اللّهوف ، 54 .\r\n","page_name":" 114 ","page_number":114},
  {"content":"\r\n\r\nامام عليه السلام گفتند : « يا ابوعبداللَّه ! حال كه جلو نايستادى تا با مردم نماز بگزارى ، بيرون برو ! » فرمود : « نماز با جماعت بهتر است . » نماز گزارد و پيش از آن كه عمرو از نماز فارغ شود بيرون رفت . هنگامى كه عمرو از نماز فراغت يافت و از بيرون‌رفتن امام عليه السلام با خبر شد گفت : « او را بجوييد . بر هر شترى كه ميان آسمان و زمين است سوار شويد و او را بجوييد . » مأموران به جست‌وجويش پرداختند ، امّا او را نيافتند . « 1 »\r\nحسين عليه السلام از مكّه بيرون شد . فرستادگان عمرو بن سعيد بن عاص به او رسيدند و گفتند : « برگرد ، كجا مىروى ؟ » حضرت خوددارى كرد و به رفتن ادامه داد . دو گروه به نزاع برخاستند و با تازيانه به جان هم افتادند . سپس امام حسين عليه السلام بر رفتن پاى فشرد و به راه خود ادامه داد . ياران سعيد صدا زدند : « اى حسين ! آيا از خدا نمىترسى ؟ آيا از جماعت بيرون مىروى و ميان اين امّت جدايى مىاندازى ؟ ! » آن‌گاه حضرت اين آيه را تلاوت فرمود :\r\n« لى عَمَلى وَ لَكُمْ عَمَلُكُمْ أَنْتُمْ بَريئُونَ مِمَّا أَعْمَلُ وَ أَنَا بَرىءٌ مِمَّا تَعْمَلُونَ » « 2 »\r\nحمزة بن عمران گفته است : نزد حضرت امام صادق عليه السلام داستان بيرون‌رفتن امام حسين عليه السلام و ماندن محمّد حنفيه را مطرح كرديم . امام فرمود : اى حمزه ! در اين زمينه سخنى مىگويم كه پس از اين در اين باره چيزى نپرسى . هنگامى كه حسين عليه السلام تصميم قطعى به رفتن گرفت ، كاغذى خواست و چنين نوشت :\r\n« بسم اللَّه الرّحمن الرّحيم . از حسين‌بن‌على به بنىهاشم ، هر كس از شما كه به من بپيوندد ، بىشك شهيد خواهد شد و هر كس هم بماند به پيروزى نخواهد رسيد . والسّلام . » « 3 »\r\nامام سجاد عليه السلام فرموده است : هنگامى كه از مكّه بيرون شديم ، عبداللَّه بن جعفر بن ابىطالب نامه‌اى نوشت و همراه پسرانش ، عون و محمّد نزد پدرم فرستاد . متن نامه\r\n\r\n\r\n","description":"","footnote":"\r\n( 1 ) - العقد الفريد ، 4 / 345 ؛ الإمامة والسياسة ، ابن قتيبه دينورى ، 2 / 2 ، مؤسسة الحلبى ، قاهره ، 1387 ق .\r\n( 2 ) - كار من از آن خودم است و كار شما از آن خودتان است ، شما از آنچه من مىكنم بيزاريد و من از آنچه شما مىكنيد بيزارم . ( يونس « 10 » آيهء 41 ) .\r\n( 3 ) - بصائر الدرجات ، صفّار قمى ، محمد بن حسن ، 481 ، منشورات مكتبة النجفى ، قم ، 1404 ق ؛ بحارالانوار ، 45 / 84 .\r\n","page_name":" 115 ","page_number":115},
  {"content":"\r\n\r\nچنين بود :\r\n« تو را به خدا سوگند مىدهم و از تو مىخواهم كه چون نامه‌ام را ديدى برگردى ، زيرا از سفرى كه در پيش دارى خيلى ترسانم كه مبادا نابودى تو و ريشه‌كنى خاندانت در آن باشد .\r\nمگر نه اين است كه اگر تو امروز نابود شوى ، روشنايى زمين خاموش مىشود ، زيرا تو پرچم ره‌يافتگان و اميد مؤمنانى . در حركت شتاب مكن ، زيرا من در پى همين نامه خواهم آمد .\r\nوالسّلام . »\r\nآن‌گاه عبداللَّه برخاست و نزد عمرو بن سعيد رفت و با او حرف زد و گفت : « به حسين نامه بنويس و به او امان و قول نيكى و پيوند و اطمينان خاطر كامل ده ، از وى بخواه كه بازگردد ، شايد اطمينان كند و باز گردد . »\r\nعمرو گفت : هر چه مىخواهى بنويس و نزد من بياور تا امضا كنم . عبداللَّه بن جعفر نامه را نوشت و نزد عمرو بن سعيد آورد و گفت : آن را امضا كن و همراه برادرت يحيى بن سعيد بفرست ، زيرا اين امر موجب اطمينان خاطر بيش‌تر او خواهد شد ؛ و خواهد دانست كه تقاضايى جدّى از سوى خود توست ؛ و عمرو چنين كرد . « 1 »\r\nامام زين العابدين عليه السلام در ادامه سخن خود مىفرمايد : يحيى و عبداللَّه بن جعفر به خدمت پدرم رسيدند و پس از آن كه يحيى نامه را به حضرت داد ، بازگشتند و گفتند :\r\n« نامه را به حضرت داديم و در تقاضامان براى بازگشت او به شدّت اصرار ورزيديم . امّا او نپذيرفت و از جمله عذرهايى كه آورد اين بود كه فرمود : من پيامبر خداى صلى الله عليه و آله را به خواب ديدم و به من فرمان انجام كارى را داد كه در هر حال آن را انجام مىدهم ، چه به زيانم باشد و چه به سودم . پرسيديم ، آن خواب چه بود ؟ فرمود : آن را براى هيچ كس نگفته‌ام و نخواهم گفت ، تا اين كه به ديدار پروردگار نايل آيم . »\r\nمتن نامه‌اى كه عمرو بن سعيد براى حسين بن على عليه السلام نوشت ، چنين بود :\r\n« بسم اللَّه الرّحمن الرّحيم . از عمرو بن سعيد به حسين بن على ، من از خدا درخواست\r\n\r\n\r\n","description":"","footnote":"\r\n( 1 ) - بصائر الدرجات ، صفّار قمى ، محمد بن حسن ، 481 ، منشورات مكتبة النجفى ، قم ، 1404 ق ؛ بحارالانوار ، 45 / 84 . .\r\n","page_name":" 116 ","page_number":116},
  {"content":"\r\n\r\nمىكنم كه تو را از كارى كه به نابودىات مىانجامد ، باز دارد و به آنچه صلاح تو در آن است ، هدايت كند . شنيده‌ام كه راهى عراق شده‌اى ! از تفرقه افكنى به خداوند پناه ببر ، زيرا در اين كار بيم نابودىات را دارم . اينك من عبداللَّه بن جعفر و يحيى بن سعيد را به خدمت فرستاده‌ام ، با ايشان به نزد من بيا ، زيرا نزد من ايمنى و با ما پيوند دارى و به تو نيكى و حقّ همسايگى را نسبت به تو رعايت مىكنيم . خدا گواه است كه اين حق‌ها براى شما نزد من محفوظ است و همو ضامن و مراقب و وكيل است . والسّلام عليك . »\r\nامام حسين عليه السلام در پاسخ اين نامه نوشتند :\r\n« كسى كه سوى خدا فرا مىخواند و كار شايسته مىكند و مىگويد كه از مسلمانانم ، « 1 » به يقين جدايىطلب و مخالف خدا و پيامبر نيست . تو به امان و نيكى و پيوند فرا خوانده‌اى ! البتّه بهترين امان ، امان خداست و خدا در روز رستاخيز به كسى كه در دنيا از او نترسد ، امان نخواهد داد . از خداوند در دنيا درخواست چنان ترسى مىكنيم كه در روز رستاخيز موجب امان باشد . حال اگر با نامه‌ات ، قصد و نيّت پيوند و نيكى نسبت به من داشته‌اى ، در دنيا و آخرت پاداش نيك ببينى . والسّلام . »\r\nهمچنين عمره ، دختر عبد الرّحمان بن سعد بن زرارهء انصارى « 2 » ، به حضرت نامه‌اى نوشت و زيان‌هاى كارى را كه در پيش گرفته است ، برشمرد ؛ و به ايشان توصيهء اطاعت و رعايت اتّحاد جماعت را كرد ! او در نامه‌اش عنوان كرد كه حضرت با اين حركت به قتلگاهش مىرود و گفت : « گواهى مىدهم ، عايشه برايم گفت كه از پيامبر خدا صلى الله عليه و آله شنيده است كه حسين در زمين بابل كشته مىشود . » چون حضرت نامهء وى را خواند ، گفت : « در اين صورت چاره‌اى جز رفتن به قتلگاه نيست . » و روانه شد .\r\nامام عليه السلام رفت تا به منزل « تنعيم » « 3 » رسيد . در آن‌جا به كاروانى « 4 » برخورد كه كارگزار يزيد\r\n\r\n\r\n","description":"","footnote":"\r\n( 1 ) - اقتباس از آيهء 33 سوره فصّلت .\r\n( 2 ) - براى آگاهى از شرح حال وى ، ر . ك : تهذيب التهذيب ، ابن حجر ، 12 / 438 .\r\n( 3 ) - تنعيم ، محلى در بيرون از منطقهء حرم مكّه ، ميان مكّه و سرف و در دو فرسنگى و به قولى در چهار فرسنگى شهرمكّه كه مكّيان براى عمره از آن‌جا احرام مىبندند . ( معجم البلدان ، 2 / 49 ) .\r\n( 4 ) - لسان الميزان ، 2 / 3 و نيز ر . ك : أنساب الأشراف ، 3 / 164 .\r\n","page_name":" 117 ","page_number":117},
  {"content":"\r\n\r\nدر يمن ، براى وى فرستاده بود و جامه‌هاى سرخ و انواع پارچه‌هاى ابريشمين بار داشت .\r\nحضرت آن‌ها را گرفت و با خود برد . سپس به ساربانان گفت : « شما را مجبور به آمدن با خود نمىكنم . هر كدامتان كه بخواهد با ما به عراق بيايد ، كرايه‌اش را به طور كامل مىدهيم و با او به نيكى رفتار مىكنيم . هر كس هم بخواهد همين جا از ما جدا شود ، كرايه‌اش را به اندازه راهى كه پيموده است مىپردازيم . » پس حقوق كسانى را كه از حضرت جدا شدند ، به طور كامل دادند و هم‌چنين به هر كدام كه با او همراه شدند ، هم كرايه داد و هم جامه پوشانيد . « 1 »\r\nچون حسين عليه السلام از مكّه بيرون شد و از منطقهء حرم گذشت ، كارگزاران و جاسوسان يزيد به او و ابن‌زياد نامه نوشتند و از حركت امام عليه السلام به عراق خبر دادند . به دنبال آن يزيد به عبيداللَّه چنين نوشت :\r\n« همانا از حركت حسين به سوى كوفه باخبر شده‌ام . روزگار تو از ميان روزگارها و شهر تو از ميان شهرها و خودت از ميان كارگزاران گرفتار او شده‌اى و با اين آزمون ، يا آزاد خواهى شد و يا به بردگى باز خواهى گشت . همانطور كه عبيد ( جدّ ابن‌زياد ) برده بود . » « 2 »\r\nعمرو بن سعيد ، استاندار مكّه هم به ابن‌زياد نوشت :\r\n« حسين سوى تو روانه شده است . در چنين موردى يا به آزادى مىرسى و يا به بردگى كشيده خواهى شد . » « 3 »\r\nوليد بن عتبة بن ابىسفيان نيز به عبيداللَّه نوشت :\r\n« حسين بن على سوى تو روان گشته است . او حسين پسر فاطمه است و فاطمه دختر پيامبر خدا صلى الله عليه و آله است . به خدا سوگند ! سلامتى هيچ‌كس نزد ما محبوب‌تر از سلامتى حسين نيست ، بنا بر اين از اين كه به زيان خودت چنان وضعيّتى ايجاد كنى كه قابل جبران نباشد و عموم\r\n\r\n\r\n","description":"","footnote":"\r\n( 1 ) - الأخبار الطّوال ، 245 .\r\n( 2 ) - تاريخ يعقوبى ، ابن واضح ، احمد بن يعقوب ، 2 / 229 ؛ أنساب الأشراف ، 3 / 160 ؛ المعجم الكبير ، 3 / 123 .\r\n( 3 ) - ترجمة الإمام الحسين ( ع ) ، ابن عساكر ، 205 .\r\n","page_name":" 118 ","page_number":118},
  {"content":"\r\n\r\nمردم آن را فراموش نكنند و از ياد نبرند ، بر حذر باش . والسّلام . » « 1 »\r\n\r\nديدار با فرزدق\r\nفرزدق گويد : از بصره به قصد عمره بيرون شدم . در صحرا اردوگاهى را ديدم .\r\nپرسيدم : اين اردوگاه كيست ؟ گفتند : اردوگاه حسين بن على عليه السلام . گفتم : پناه بر خدا ! آن‌گاه خدمت امام رسيدم و سلام كردم . حضرت پرسيد : « اى مرد ! كيستى ؟ » گفتم : « فرزدق پسر غالب . » فرمود : « اين نسب كوتاه است . » گفتم : « نسب شما كه كوتاه‌تر است . شما پسر پيامبر خداييد . » حضرت پرسيد : « كنيه‌ات چيست ؟ » گفتم : « ابوفراس . » پرسيد : « اى ابوفراس ! مردم را چگونه پشت سر نهادى ؟ و از كجا مىآيى و به كجا مىروى ؟ » گفتم : « از بصره مىآيم و به عمره مىروم . اگر از وضعيّت مردم مىپرسيد ، بدان كه دل‌هاشان با شماست ولى شمشيرهاشان با بنىاميّه است . البتّه تقدير از آسمان فرود مىآيد . » حضرت گريان شد و فرمود : « مردم هميشه چنين‌اند . پيروان دينار و درهم‌اند و دين لقلقهء زبانى بيش نيست . چون آزمايش پيش آيد دين‌داران اندك مىشوند . »\r\nدر نقلى ديگر از قول فرزدق چنين آمده است :\r\nهنگامى كه امام حسين عليه السلام را در راه كوفه ديدم ، پيش از سپرىشدن ايام حجّ بود .\r\nگفتم : « پدرم فدايت باد ! اگر تا هنگام بازگشت مردم از مراسم بمانيد ، اميد است كه اهل موسم با شما بيايند . » فرمود : « اى ابوفراس ! از ايشان ايمن نيستم . »\r\nعبداللَّه بن سليم و مذرى بن مُشمَعِل گفته‌اند : به صفاح « 2 » كه رسيديم ، فرزدق شاعر را ديديم كه ايستاده و به امام حسين عليه السلام مىگويد : « خدا همهء درخواست‌ها و آرزوهايت را در همهء زمينه‌ها بر آورده سازد ! » حضرت فرمود : « از مردمى كه پشت سر گذارده‌اى بگو . » گفت : « از شخصى آگاه سؤال فرمودى . دل‌هاى مردم همراه تو ولى شمشيرهاشان\r\n\r\n\r\n","description":"","footnote":"\r\n( 1 ) - الفتوح ، 5 / 121 ؛ مقتل الحسين ( ع ) 1 / 221 .\r\n( 2 ) - صفاح به كسر صاد ، نام موضعى است ميان حنين و حرم در سمت چپ كسى كه از حشاس به مكّه وارد مىشود . ( معجم البلدان ، 3 / 412 ) .\r\n","page_name":" 119 ","page_number":119},
  {"content":"\r\n\r\nبا بنىاميّه است . البتّه تقدير از آسمان فرود مىآيد و خدا هر چه بخواهد مىكند . » فرمود :\r\n« راست گفتى . فرمان از آن خداست و خدا هر چه بخواهد مىكند و پروردگار هر روز در كارى است . اگر تقدير چنان كه دوست مىداريم فرود آيد ، خدا را به خاطر نعمت‌هايش مىستاييم و براى سپاسگزارى ، از او كمك مىخواهيم و اگر تقدير مانع اميد گردد كسى كه نيّتش با حقّ و در باطن پرهيزگار باشد ، ستم روا نمىدارد . »\r\n\r\nديدار با بشر بن غالب\r\nچون امام حسين عليه السلام از منزل « تنعيم » روانه شد و به منزل « ذات عرق » « 1 » رسيد ، با بشر بن غالب « 2 » كه از عراق آمده بود ديدار كرد و چون وضعيّت عراقيان را از وى جويا شد ، گفت : « دل‌ها را همراه تو ، امّا شمشيرها را همراه بنىاميّه پشت سر گذارده‌ام . » فرمود :\r\n« برادر بنىاسدى راست گفت . البتّه خدا هر چه بخواهد مىكند و به هر چه دوست داشته باشد ، حكم مىكند . »\r\n\r\nديدار با ابوهرّهء ازدى\r\nهنگامى كه حسين عليه السلام به « ثعلبيّه » فرود آمد ، شب را در آن‌جا ماند . بامدادان ناگهان چشمش به ابوهرّهء ازدى از اهالى كوفه افتاد . او خدمت حضرت رسيد و سلام كرد و پرسيد : « اى پسر پيامبر خدا ! چرا از حرم خدا و حرم جدّتان بيرون آمده‌ايد ؟ » فرمود :\r\n« واى بر تو اى ابوهرّه ! بنىاميّه ثروتم را گرفتند ، صبر كردم ، به خاندانم ناسزا گفتند ، باز هم صبر كردم ؛ و چون به قصد جانم آمدند از چنگ‌شان گريختم ! به خداى متعال سوگند ! گروه ستمگر مرا خواهند كشت و البتّه خدا بر آنان لباس ذلّت خواهد پوشاند و شمشيرى برّان را بر آنان چيره خواهد ساخت و كسانى را بر آنان مسلّط خواهد كرد ، تا آنان را از\r\n\r\n\r\n","description":"","footnote":"\r\n( 1 ) - مجمع البحرين ، فخر الدين طريحى ، 2 / 166 ، دفتر نشر فرهنگ اسلامى ، قم ، دوم ، 1408 ق ؛ اللهوف ، 61 ؛ انساب الأشراف ، 3 / 165 .\r\n( 2 ) - الطّبقات الكبرى ، 6 / 300 .\r\n","page_name":" 120 ","page_number":120},
  {"content":"\r\n\r\nقوم سبأ نيز ذليل‌تر كنند ؛ همان قومى كه زنى بر آنان حكومت مىكرد و بر مال و خون‌شان فرمان مىراند . »\r\nابومخنف گويد : چون خبر حركت امام حسين عليه السلام از مكّه به كوفه به گوش عبيداللَّه رسيد ، حُصَين بن نُمَير ، رئيس شرطه را فرستاد تا در قادسيّه « 1 » فرود آيد و سواران را ميانهء قادسيه تا خفّان « 2 » و قادسيّه تا قطقطانه و تا لَعَلْعل سازمان دهد . مردم مىگفتند : حسين عليه السلام به عراق مىآيد . سپس امام حسين عليه السلام آمد ، تا به منزل « حاجز » از دشت « بطن الرمّه » « 3 » رسيد و از آن‌جا قيس بن مسهر صيداوى را با نامهء زير نزد كوفيان فرستاد :\r\n« بسم اللَّه الرّحمن الرّحيم . از حسين بن على عليه السلام به برادرانش از مؤمنان و مسلمانان ، سلام بر شما . خدا را سپاس كه هيچ معبودى جز او نيست ! امّا بعد ، نامهء مسلم بن عقيل به من رسيده است كه در آن مرا از تدبير نيكو و اتّحاد شما در يارى ما و جستن حق‌ّمان مطّلع مىسازد . از خدا مىخواهم كه كار ما را اصلاح گرداند و به شما عظيم‌ترين اجر و پاداش را بدهد . من در روز سه‌شنبه هشتم ذىحجّه ، يعنى روز ترويه از مكّه سوى شما حركت كرده‌ام .\r\nچون پيكم نزد شما آمد ، كارتان را سامان دهيد و بكوشيد ، زيرا من إن شاءاللَّه همين روزها نزد شما مىآيم . درود و رحمت و بركات خدا بر شما باد . » « 4 »\r\nمسلم بيست‌وهفت روز پيش از كشته شدنش ، براى امام حسين عليه السلام چنين نوشته‌بود :\r\n« امّا بعد ، همانا پيك به كسان خود دروغ نمىگويد . جمعيّت كوفيان با توست . همين كه نامه را خواندى ، روانه شو . والسّلام عليك . »\r\nامام عليه السلام ، پس از دريافت نامهء مسلم با همسر و فرزند روانه شد و به هيچ مانعى توجّه نمىكرد . قيس بن مُسْهِر با نامهء امام حسين عليه السلام به كوفه روانه شد . چون به قادسيّه رسيد ، حصين بن نمير ، او را دستگير كرد و نزد عبيداللَّه زياد فرستاد . عبيداللَّه گفت : « بالاى كاخ\r\n\r\n\r\n","description":"","footnote":"\r\n( 1 ) - جايى است در 25 فرسخى كوفه و چهار ميلى عُذَيب . ر . ك : معجم البلدان ، 4 / 291 .\r\n( 2 ) - بيشه‌اى است نزديك مسجد سعد بن ابىوقّاص در كوفه . ر . ك : معجم البلدان ، ذيل « خفّان . »\r\n( 3 ) - جايى است نرسيده به معدن نقره . ر . ك : معجم البلدان ، 1 / 449 ، 3 / 71 .\r\n( 4 ) - الحسين ( ع ) ، على جلالى الحسينى .\r\n","page_name":" 121 ","page_number":121},
  {"content":"\r\n\r\nبرو و دروغگوى و فرزند دروغگوى را دشنام بده . » « 1 » قيس بر فراز قصر رفت و گفت : « اى مردم ! همانا حسين فرزند على عليه السلام بهترين خلق خدا و پسر فاطمه ، دختر پيامبر خدا صلى الله عليه و آله است . من پيك اويم كه سوى شما آمده‌ام و در منزل « حاجز » از او جدا شده‌ام . » آن‌گاه عبيداللَّه و پدرش را لعنت و براى على بن ابىطالب طلب مغفرت كرد . عبيداللَّه دستور داد او را از بالاى كاخ پايين بيندازند . اورا افكندند كه پيكرش در هم شكست و درگذشت . « 2 »\r\n\r\nديدار با زهير بن قين\r\nراوى مىگويد : با زهير بن قين بجلى « 3 » از مكّه مىآمديم كه كاروان‌مان با كاروان حسين عليه السلام هم‌مسير و همزمان شد . براى ما هيچ چيز ناخوشايندتر از اين نبود كه در منزلى با وى همراه شويم ، از اين رو هرگاه وى پيش مىافتاد ، زهير به عمد عقب مىكشيد و چون حسين فرود مىآمد ، زهير پيش مىرفت . سرانجام روزى در منزلى ناگزير فرود آمديم و با وى هم‌منزل شديم . حسين عليه السلام در كنارى و ما هم در كنارى منزل كرديم .\r\nنشسته و سرگرم غذاخوردن بوديم كه ناگهان پيك امام عليه السلام آمد و سلام كرد . سپس وارد شد و گفت : « اى زهير بن قين ! ابوعبداللَّه ، حسين بن على عليه السلام مرا فرستاده است تا نزد وى به روى . » با شنيدن اين سخن هر كس هر چه در دست داشت افكند و چنان در جا خشك‌مان زد كه گويى بر سر ما پرنده نشسته است . در اين هنگام همسر زهير خطاب به وى گفت : « آيا پسر پيامبر خدا صلى الله عليه و آله در پىات مىفرستد و تو نمىروى ؟ سبحان اللَّه ! چه مىشود ، اگر نزدش به روى و به گفتارش گوش بدهى و برگردى ؟ » زهير پيش حضرت رفت و اندكى بعد شادمان و با چهره‌اى گشاده برگشت و دستور داد كه چادر و بار و بنه‌اش را نزديك امام حسين عليه السلام بردند . به همسرش نيز گفت : « تو آزادى كه به خانواده‌ات بپيوندى ، زيرا هرگز دوست نمىدارم كه از من جز نيكى به تو چيزى برسد . »\r\n\r\n\r\n","description":"","footnote":"\r\n( 1 ) - أنساب الأشراف ، 3 / 166 ؛ الأخبار الطّوال ، 245 .\r\n( 2 ) - أنساب الأشراف ، 3 / 166 ؛ الأخبار الطّوال ، 245 .\r\n( 3 ) - همان ، 3 / 167 .\r\n","page_name":" 122 ","page_number":122},
  {"content":"\r\n\r\nسپس به يارانش گفت : « هر كه از شما دوست دارد از من پيروى كند ، پيروى كند و گرنه اين آخرين ديدار است ؛ » و ادامه داد : « من حديثى براى شما نقل مىكنم . به شهر « بَلَنْجَر » « 1 » رفتيم و به يارى خدا آن‌جا را گشوديم و غنايمى به دست آورديم . در اين هنگام سلمان گفت : آيا از فتحى كه خدا نصيب‌تان كرده است و غنايمى كه به دست آورده‌ايد ، شادمانيد ؟ گفتيم : بلى . گفت : هرگاه جوانان خاندان پيامبر صلى الله عليه و آله را يافتيد ، با پيكار در ركاب ايشان از اين همه غنيمت كه به دست آورده‌ايد ، خوشحال‌تر باشيد . . . خداحافظ . » زهير پس از آن همواره پيشگام جماعت بود ، تا به شهادت رسيد . « 2 »\r\n\r\nاعزام عبداللَّه بن يقطر\r\nبه گزارش بلاذرى « 3 » امام حسين عليه السلام پيش از آگاهى از شهادت مسلم برادر رضاعىاش عبداللَّه بن يقطر را سوى وى فرستاد . امّا حصين بن نمير اورا گرفت و نزد ابن زياد فرستاد .\r\nاو دستور داد تا وى را بالاى كاخ ببرند تا به حسين عليه السلام و پدرش ناسزا بگويد و ايشان را به دروغگويى متّهم سازد . عبداللَّه بالاى كاخ رفت و گفت : « اى مردم ! من پيك حسين ، فرزند دختر پيامبر خدا صلى الله عليه و آله سوى شمايم . او مرا فرستاده است كه يارى اش كنيد و به زيان پسر مرجانه يعنى زنازاده پسر زنازادهء ملعون به او كمك دهيد . » عبيداللَّه دستور داد تا او را از بالاى كاخ بر زمين انداختند . استخوان‌هايش شكست ، ولى او هنوز نيمه جانى داشت .\r\nمردى آمد و سرش را بريد و چون گفتند : « واى بر تو ! چه كارى بود كه كردى ؟ » گفت :\r\n« خواستم راحتش كنم ! »\r\nبه نظر مىرسد كه گرفتارشدن عبداللَّه بن يقطر به دست حصين اشتباه باشد ، زيرا ابن‌زياد حصين را بعد از ورود خود به كوفه به مراقبت گماشته بود ، در حالى كه از گزارش\r\n\r\n\r\n","description":"","footnote":"\r\n( 1 ) - شهرى است در سرزمين خزر پشت باب الابواب . ( معجم البلدان ، 1 / 489 ) . فتح بلنجر در دورهء خلافت عثمان درسال 32 هجرى بود و حضرت سلمان فارسى هم در آن شركت داشت . ( الطّبقات الكبرى ، 4 / 92 ) .\r\n( 2 ) - تاريخ طبرى ، 3 / 352 ، 5 / 396 ؛ مقتل الحسين ( ع ) ، 1 / 225 ؛ الطّبقات الكبرى ، 4 / 92 .\r\n( 3 ) - أنساب الأشراف ، 3 / 168 .\r\n","page_name":" 123 ","page_number":123},
  {"content":"\r\n\r\nخوارزمى « 1 » چنين بر مىآيد كه عبداللَّه حتّى پيش از شهادت هانى ، به شهادت رسيده است . وى مىنويسد : عبيداللَّه با گروهى سرگرم گفت‌وگو بود كه ناگهان مردى از يارانش به نام مالك بن يربوع تميمى از راه رسيد و گفت : « در بيرون كوفه با اسب گشت مىزدم كه ناگهان مردى را ديدم كه از كوفه با شتاب بيرون شد و به سمت بيابان رفت . من او را نشناختم . پيش رفتم ، تا به او رسيدم . و از او پرس‌وجو كردم . گفت كه از مدينه آمده است .\r\nاز اسب پياده شدم و او را بازرسى كردم و اين نامه را از او به دست آوردم . » ابن‌زياد نامه را گرفت ؛ و در آن چنين نوشته شده بود :\r\n« بسم اللَّه الرّحمن الرّحيم . به حسين بن على عليه السلام ، امّا بعد ، بدان كه از اهالى كوفه بالغ بر بيست‌هزار نفر با تو بيعت كرده‌اند . چون نامه را دريافت كردى ، بشتاب . زود بشتاب ، زيرا مردم همه با تواند و به يزيد بن معاويه هيچ تمايل و نظرى ندارند . والسّلام . »\r\nابن‌زياد گفت : « صاحب نامه كجاست ؟ » گفت : « پشت در . » گفت : « او را نزد من بياوريد ! » آوردند . هنگامى كه پيش ابن‌زياد ايستاد ، پرسيد : « كيستى ؟ » گفت : « از بنىهاشم . » پرسيد : « نامت چيست ؟ » گفت : « عبداللَّه فرزند يقطر . » پرسيد : « چه كسى اين نامه را به تو داده است ؟ » گفت : « زنى كه نمىشناسمش . » ابن‌زياد باخنده گفت : « يكى از اين دو راه را برگزين ! يا به من بگو چه كسى اين نامه را به تو داده است ، يا كشته خواهى شد . » گفت : « دهندهء نامه را به تو معرّفى نمىكنم ؛ و از كشته‌شدن هم باك ندارم ، زيرا پاداش كسى كه به دست تو كشته شود ، نزد خداوند ، از همه كشتگان بيش‌تر است . » پس عبيداللَّه فرمان داد تا او را گردن زدند .\r\n\r\nدريافت خبر شهادت مسلم\r\nدو تن از افراد قبيلهء بنىاسد « 2 » گفته‌اند : پس از گزاردن حجّ ، ديگر هيچ هدفى نداشتيم\r\n\r\n\r\n","description":"","footnote":"\r\n( 1 ) - مقتل الحسين ( ع ) ، 1 / 203 .\r\n( 2 ) - عبداللَّه بن سليم و مذرى بن مشمعل .\r\n","page_name":" 124 ","page_number":124},
  {"content":"\r\n\r\nجز اين كه هر چه زودتر خود را در راه به حسين عليه السلام برسانيم ، تا ببينيم سرنوشت او چه مىشود . شتران را هى زديم و به سرعت پيش رفتيم ، تا اين كه در منزل « زَرُود » « 1 » به وى پيوستيم . چون نزديك شديم ، ناگهان مردى را از اهل كوفه ديديم كه با ديدن امام حسين عليه السلام از راه كنار كشيده است . امام نيز ايستاده بود . گويا مىخواست او را ببيند امّا همين كه ديد او كناره گرفته او را رها كرد و به راهش ادامه داد . ما هم به همان سو روانه شديم . يكى از ما گفت : بيا نزد اين مرد برويم و اوضاع كوفه را جويا شويم . اگر خبرى داشت ، ما هم آگاه گرديم . رفتيم و چون به او رسيديم ، سلام كرديم و او پاسخ داد .\r\nپرسيديم : « كيستى ؟ » گفت : « مردى از قبيلهء بنىاسد . » گفتيم : « ما هم از بنىاسديم . » نامت چيست ؟ گفت : « بُكَير بن مُتْعَبه . » ما هم تبار خود را بازگو كرده گفتيم : « از وضعيّت مردم پشت سر خود براى ما بگو . » گفت : « آرى ، من پس از قتل مسلم و هانى از كوفه بيرون آمده‌ام و خودم ديدم كه پاهاشان را گرفته در بازار مىكشيدند . » سپس ما با شتاب خود را به امام حسين عليه السلام رسانيديم و با او همراه شديم و شامگاه به منزل « ثعلبيّه » رسيديم . چون فرود آمد ، به خدمتش رفتيم و سلام كرديم و او پاسخ داد . گفتيم : « خدايت رحمت كند ! ما خبرى داريم ، اگر بخواهى آشكارا يا پنهان براى شما نقل كنيم . » حضرت نگاهى به يارانش كرد و فرمود : « در برابر اينان رازى ندارم . » گفتيم : « شامگاه ديشب آن سوارى كه از پيش شما گذشت ديدى ؟ » فرمود : « بلى ديدم و مىخواستم از او پرسشى كنم . » گفتيم :\r\n« ما خبر او را برايت به دست آورديم . لازم نيست شما بپرسى . او مردى از بنىاسد و از خودمان است و صائب‌نظر و راست‌گو و بافضيلت و خردمند است ؛ و مىگويد كه هنگام بيرون‌آمدن از كوفه ديده است كه مسلم بن عقيل و هانى بن عروه را كشته‌اند و پاهاشان را گرفته در بازار مىكشند . » حضرت فرمود : « إنَّا للَّه و إنَّا إليه راجِعونَ خداى رحمت‌شان كند ! » و اين عبارت را چند بار تكرار كرد . » گفتيم : « تو را به خدا سوگند ! به فكر خود و خاندانت باش ، بيا و از همين جا برگرد ! زيرا در كوفه نه ياورى دارى و نه شيعه‌اى ،\r\n\r\n\r\n","description":"","footnote":"\r\n( 1 ) - ريگزارى است ميان ثعلبيّه و خزيميّه در راه حاجيان كوفه ( معجم البلدان ، 3 / 139 ) .\r\n","page_name":" 125 ","page_number":125},
  {"content":"\r\n\r\nمىترسيم خطرى برايت پيش آيد . » در اين هنگام فرزندان عقيل بن ابىطالب از جا برخاستند و گفتند : « نه ، به خدا سوگند ! از پا نمىنشينيم تا اين كه يا انتقام خون خود را بگيريم و يا همانند برادرمان به شهادت برسيم . »\r\nامام حسين عليه السلام نگاهى به ما كرد و فرمود : « پس از اينان ، زنده‌ماندن در دنيا هيچ سودى ندارد . » دانستيم كه حضرت تصميم قطعى بر ادامهء حركت دارد . گفتيم : « خدا برايت خير بخواهد ! » فرمود : « خداوند شما را رحمت كند ! » « 1 » يكى از ياران حضرت گفت :\r\n« البتّه شما مانند مسلم نيستى ، اگر به كوفه در آيى به يقين بيش‌تر مردم به شما روى خواهند آورد . »\r\nحضرت تا بامداد منتظر ماند . آن‌گاه به جوانان و نوجوانان خود فرمود : « آب بيش‌ترى برداريد . » آب برداشتند و ذخيرهء بيش‌ترى فراهم كردند و آن‌گاه رفتند ، تا به منزل « زباله » « 2 » رسيدند . ابومخنف گويد : امام از هيچ آبى عبور نمىكرد ، مگر اين كه شمارى از اهل آن‌جا از او تبعيت مىكردند تا به منزل « زباله » رسيد و از شهادت برادر رضاعى خود ، عبداللَّه بن يقطر ، خبردار شد ، كه پيش از اين داستانش را گفتيم . هنگامى كه اين خبر به حسين عليه السلام رسيد ، نامه‌اى را بيرون آورد و براى مردم خواند و سپس سخنرانى كرد و گفت :\r\n« بسم اللَّه الرّحمن الرّحيم . خبرى دردناك به ما رسيده است . مسلم بن عقيل ، هانى بن عروه و عبداللَّه بن يقطر كشته شده‌اند و هواداران ما از ما دست كشيده‌اند ! حال هر كدام از شما كه بخواهد برگردد ، پيمانى از ما بر عهده‌اش نيست و مىتواند برگردد . »\r\nبيش‌تر مردم از پيرامون حضرت پراكنده شدند و از چپ و راست رفتند و فقط همان كسانى كه از مدينه آمده بودند ، با وى ماندند .\r\nبامدادان حضرت به جوانانش فرمود تا آب برگيرند و آب بيش‌ترى هم بردارند . آن‌گاه\r\n\r\n\r\n","description":"","footnote":"\r\n( 1 ) - اصول الكافى ، 1 / 398 .\r\n( 2 ) - منزلى است مشهور در راه مكّه - كوفه و آن دهى است آباد و بازارهايى دارد ميان واقصه و ثعلبيّه . ( معجم البلدان ، 3 / 129 ) .\r\n","page_name":" 126 ","page_number":126},
  {"content":"\r\n\r\nروانه شد تا به « بطن عقبه » « 1 » رسيد و در آن‌جا فرود آمد . « 2 »\r\n\r\nدر بطن عقبه\r\nابومخنف گويد : لوذان ، يكى از مردان بنىعكرمه ، نقل كرد كه يك تن از عموهايش از امام حسين عليه السلام پرسيد : « به كجا مىروى ؟ » فرمود : « به كوفه . » گفت : « تو را به خدا برگرد ، زيرا جز سوى نيزه‌ها و تيزى شمشيرها پيش نمىروى ! اين مردم كه به تو پيغام داده‌اند ، اگر زحمت جنگ را بر عهده مىگرفتند و همه چيز را برايت آماده مىكردند و شما نزدشان مىرفتى نظر خوبى بود ؛ امّا با اين وضعيّتى كه شما تعريف مىكنى ، هرگز انجام چنين كارى را به صلاح نمىبينم . » فرمود : « اى بندهء خدا ! آنچه گفتى بر من پوشيده نيست ، ولى با فرمان الهى كارى نمىشود كرد . » سپس از آن منزل كوچ كرد و رفت . « 3 »\r\n\r\nديدار با حرّ\r\nامام حسين عليه السلام از بطن عقبه روانه شد ، تا در « شراف » « 4 » فرود آمد . بامدادان به جوانان فرمود ، تا آب زيادترى بردارند . سپس از آن‌جا رفتند و تا نيمروز به حركت ادامه دادند .\r\nناگهان مردى از ايشان فرياد زد : « اللَّه اكبر ! » حضرت فرمود : « اللَّه اكبر ! چرا تكبير گفتى ؟ . » گفت : « درخت خرما ديدم . » امّا مردان اسدى گفتند : « اين‌جا هرگز درخت خرما نديده‌ايم . » امام به مردان بنىاسد فرمود : « به نظر شما چه ديده است ؟ » گفتند : « گمان مىكنيم گردن اسبان را ديده باشد . » فرمود : « نظر من نيز همين است . » آن‌گاه فرمود : « آيا پناهگاهى نيست كه پشت به آن بدهيم و تنها از يك سو با آن گروه رويارو شويم ؟ » گفتيم :\r\n\r\n\r\n","description":"","footnote":"\r\n( 1 ) - منزلى است در راه مكّه ، پس از واقصه و پيش از القاع براى كسى كه قصد رفتن به مكّه را دارد . ( معجم البلدان ، 4 / 134 ) .\r\n( 2 ) - الأخبار الطّوال ، 247 ؛ تاريخ الطبرى ، 5 / 375 ؛ أنساب الأشراف ، 3 / 168 .\r\n( 3 ) - همان ، 248 .\r\n( 4 ) - جايى است ميان واقصه و قرعاء ، در فاصله هشت ميلى احساء . ( معجم البلدان ، 3 / 331 ) .\r\n","page_name":" 127 ","page_number":127},
  {"content":"\r\n\r\n« چرا ! « ذو حُسُم » « 1 » در كنار شما است كه با پيچيدن به سمت چپ به آن مىرسى و اگر پيش از آنان برسى ، همان مىشود كه شما مىخواهى . » حضرت به سمت چپ پيچيد و ما هم او را همراهى كرديم . ناگهان گردن‌هاى اسبان آشكار شد و به روشنى آن‌ها را تشخيص مىداديم . چون ديده بودند ما از راهى كه مىرفتيم ، برگشتيم ، آنان نيز راهشان را كج كردند . نيزه‌هاشان چون ملكه‌هاى زنبور عسل و پرچم‌هاشان به بال پرندگان مىمانست . سوى ذو حُسُم پيش تاختيم و زودتر از آن‌ها به آن‌جا رسيديم . حسين عليه السلام پياده شد و فرمود تا چادرها را بر پا كردند . لشكر مقابل كه هزار سواره به فرماندهى حرّبن يزيد تميمى يربوعى بودند ، نيز آمدند و مقابل حضرت قرار گرفتند . گرماى نيمروز شديد بود و امام حسين عليه السلام و يارانش دستار بر سر و شمشير بر كمر داشتند .\r\nامام به جوانان فرمود : « اين سپاه را آب بدهيد . سيرابشان كنيد . اسبان را هم آب بنوشانيد . » جوانان برخاستند و به اسب‌ها آب نوشانيدند . گروهى ديگر از جوانان نيز برخاستند و سپاه را آب دادند ، تا سيراب شدند . آن‌گاه كاسه‌ها و مشك‌ها و تشت‌ها و ظرف‌ها را با شتاب پر آب كردند و جلو اسب‌ها گرفتند . هرگاه اسبى سه يا چهار يا پنج بار آب مىنوشيد ، ظرف را جلو اسب ديگر مىنهادند ، تا به همهء اسب‌ها آب دادند .\r\n\r\nاقامهء نماز\r\nعلى بن طحّان محاربى گويد : من با حرّ بن يزيد بودم و با آخرين گروه از سپاه وى رسيدم . هنگامى كه حسين عليه السلام وضعيّت تشنگى من و اسبم را ديد ، [ به لهجهء حجازى 
  ] فرمود : « راويه را بخوابان ! » من منظور حضرت را نفهميدم ، زيرا راويه در نظر من به معناى مشك آب بود . سپس فرمود : « برادرزاده ! شتر را بخوابان . » من شترى را كه مشك آب\r\n\r\n\r\n","description":"","footnote":"\r\n( 1 ) - نام جايى است . ( معجم البلدان ، 2 / 258 ) .\r\n","page_name":" 128 ","page_number":128},
  {"content":"\r\n\r\nرويش بود ، خوابانيدم . فرمود : « بنوش . » من آغاز به نوشيدن كردم . امّا همچنان كه مىنوشيدم ، آب از اطراف دهانهء مشك مىريخت . حضرت فرمود : مشك را بپيچان .\r\nنمىدانستم چطور بايد بپيچانم ! امام برخاست و آن را پيچاند ، تا هم خود آب نوشيدم و هم اسبم را آب دادم . حرّبن يزيد از قادسيّه آمده بود ؛ زيرا عبيداللَّه كه از حركت امام مطّلع شد ، حصين بن نمير تميمى را كه رئيس شرطه‌اش بود ، فرستاد و دستور داد كه در قادسيّه فرود آيد و ميان قطقطانه تا خفّان اردوگاه بر پا سازد و نيروها را سازماندهى كند .\r\nحرّ را نيز با هزار سوار از قادسيّه جلوتر فرستاد ، تا به پيشواز امام حسين عليه السلام برود .\r\nحرّ با امام عليه السلام موافقت داشت . چون وقت نماز ظهر شد ، حضرت به حجّاج بن مسروق جعفى فرمود تا اذان بگويد . اذان گفت و چون نوبت به اقامه رسيد ، امام عليه السلام شلوار و عبا و كفش پوشيد و آن‌گاه به سپاس و ستايش خدا پرداخت و فرمود : « اى مردم ! البتّه من در نزد شما و خدا معذورم زيرا به اين‌جا نيامدم ، مگر پس از اين كه نامه‌هاتان به من رسيد وپيك‌هاتان نزد من آمدند ، با اين پيغام كه سوى ما بيا ، چون هيچ پيشوايى نداريم و اميدواريم كه خدا به وسيلهء تو ما را هدايت كند . اكنون اگر بر سر پيمان خود هستيد ، هان ! اينك نزد شما آمده‌ام . اگر با من پيمان ببنديد و اطمينان بدهيد ، به شهرتان وارد مىشوم و اگر چنين نكنيد و از آمدنم ناراحت باشيد ، به همان جايى كه آمده‌ام بازمىگردم . »\r\nآنان در پاسخ حضرت خاموش ماندند و به مؤذّن گفتند : « اقامه بگو ! » مؤذّن اقامه گفت و امام عليه السلام به حرّ فرمود : « آيا مىخواهى كه با يارانت نماز بگزارى ؟ » گفت : « نه ، بلكه شما به نماز بايستيد ، ما نيز به شما اقتدا مىكنيم . » حضرت نماز گزارد و سپس به چادرش رفت و گروهى از يارانش پيرامون او گرد آمدند و بقيّه به صفوف خود برگشتند و آن‌ها را دوباره منظّم كردند . سپس هر كس افسار اسبش را گرفت و در سايهء آن نشست .\r\nچون هنگام نماز عصر فرا رسيد ، امام حسين عليه السلام فرمود تا براى حركت آماده شوند .\r\nآن‌گاه بيرون رفت و به جارچى فرمود تا براى نماز عصر جار بزند . او اذان و اقامه گفت و حضرت با جماعت نماز گزارد . پس از سلام نماز ، رو به جماعت كرد و خدا را سپاس و ستايش كرد و گفت :\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n« ، اى مردم ! اگر تقوا پيشه كنيد و حقّ را براى صاحبانش بشناسيد ، موجب خشنودى خداوند است . ما خاندان پيامبر صلى الله عليه و آله ، به تصدّى حكومت بر شما از ديگر مدّعيان شايسته‌تريم . زيرا اينان چيزى را ادّعا مىكنند كه از آنان نيست و ميان شما كينه و دشمنى مىپراكنند . با اين حال اگر ما را نمىپسنديد و حقّ ما را نمىشناسيد و نظرتان جز آن چيزى است كه در نامه‌هاتان نوشته‌ايد و پيك‌هاتان گزارش داده‌اند ، باز مىگردم . »\r\nآن‌گاه حرّ گفت : « به خدا سوگند ! ما از نامه‌هايى كه مىگوييد ، هيچ اطّلاعى نداريم . » امام عليه السلام گفت : « اى عقبة بن سمعان ! خورجين نامه‌هايى را كه به من نوشته‌اند بياور ! » عقبه خورجين پر از نامه را آورد و جلو ايشان خالى كرد . حرّ گفت : « ما از كسانى كه به تو نامه نوشته‌اند ، نيستيم و مأموريّت داريم كه چون تو را ديديم ، از تو جدا نشويم ، تا تو را نزد عبيداللَّه بن زياد ببريم . »\r\nامام عليه السلام فرمود : « مرگ از آن كار به تو تزديك‌تر است ! » سپس به يارانش فرمود :\r\n« برخيزيد و سوار شويد ! » ايشان سوار شدند و منتظر ماندند ، تا زنانشان هم سوار شوند .\r\nحضرت به يارانش فرمود : « برگرديم . » همين كه قصد برگشتن كردند ، سپاه حرّ جلوشان را گرفتند و مانع بازگشت آنان شدند .\r\nامام حسين عليه السلام به حرّ فرمود : « مادرت به عزايت بنشيند ، چه مىخواهى ؟ » گفت :\r\n« هان ! به خدا سوگند ! اگر ديگرى اين سخن را به من مىگفت و وضعيّت كنونى تو را مىداشت ، از يادكرد مادرش با نسبت عزانشينى فروگذار نمىكردم . هر كس مىبود ، همين حرف را به دو مىزدم ؛ امّا از مادر تو جز به نيكوترين صورت ممكن نمىتوانم ياد كرد . »\r\nامام عليه السلام فرمود : « چه مىخواهى ؟ » گفت : « به خدا ! مىخواهم تو را نزد عبيداللَّه بن زياد ببرم . » فرمود : « واللَّه كه در اين صورت از تو تبعيّت نمىكنم . » گفت : « به خدا كه من هم رهايت نمىكنم . » اين جمله ، سه بار ميان ايشان ردّ و بدل شد . چون گفتارشان به درازا كشيد ، حرّ گفت : « من مأمور جنگيدن با تو نيستم . فقط مأموريّت دارم كه از تو جدا نشوم تا تو را به كوفه ببرم . اگر چنين نمىخواهى راهى را در پيش بگير كه نه تو را به كوفه\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nبرساند و نه به مدينه برگرداند . راهى باشد ميان من و تو ، تا من به ابن‌زياد نامه بنويسم و تو هم اگر خواستى به يزيد يا به عبيداللَّه زياد بنويس . اميدوارم در اين فاصله وضعيّتى پيش آيد و من از مأموريّتى كه دربارهء تو دارم ، معاف شوم . » امام عليه السلام به يارانش فرمود :\r\n« اين راه را در پيش گيريد » و سوى چپ و در راه عذيب و قادسيّه حركت كرد . در اين هنگام در فاصله سىوهشت ميلى عذيب بود . همچنان كه امام عليه السلام با يارانش پيش مىرفت ، حرّ نيز وى را همراهى مىكرد . « 1 »\r\nابومخنف گويد : حسين عليه السلام در « ذى حسم » ايستاد و پس از سپاس و ستايش خداوندگفت :\r\n« براى ما وضعيّتى پيش آمده است كه مىبينيد . دنيا دگرگون شده و به زشتى گراييده است .\r\nنيكى از آن رخت بر بسته و شتابان از ميان رفته و چيزى از آن باقى نمانده مگر ته مانده‌اى مانند ته ماندهء كاسه و يك زندگانى پست كه مانند چراگاهى نابود شده است . آيا نمىبينيد كه به حقّ عمل نمىشود و از باطل نهى نمىگردد ؟ بايد مؤمن راغب ديدار خدا باشد و من مرگ را جز شهادت و زندگى با ستمگران را جز خسران نمىبينم . »\r\nآن‌گاه زهير بن قين برخاست و به يارانش گفت : « شما سخن مىگوييد ، يا من حرف بزنم ؟ » گفتند : « شما سخن بگوييد ! » وى پس از سپاس و ستايش خدا چنين گفت :\r\n« اى پسر پيامبر خدا صلى الله عليه و آله ! بر هدايت خداوند باشى ، گفتارت را شنيدم . به خدا سوگند ! اگر دنيا ماندنى هم باشد و ما هم در آن جاودانه باشيم و كمك به شما موجب جدايى از آن گردد ، البتّه قيام با تو را بر ماندن در دنيا بر مىگزينيم . »\r\nحضرت براى او دعا كرد و او را ستود .\r\nهمچنين ابومخنف گويد : امام حسين عليه السلام در « بيضه » « 2 » براى ياران خود و ياران حرّ سخنرانى كرد و پس از سپاس و ستايش خداوند چنين گفت :\r\n\r\n\r\n","description":"","footnote":"\r\n( 1 ) - الأخبار الطّوال ، 248 .\r\n( 2 ) - جايى است ميان « واقصه » به سوى « عذيب » متّصل به « الحزن » متعلق به يربوع ، ( معجم البلدان ، 1 / 532 ) .\r\n","page_name":" 131 ","page_number":131},
  {"content":"\r\n\r\n« اى مردم ! پيامبر خدا صلى الله عليه و آله فرموده است : هر كس حاكم ستمگرى را ببيند كه حرام خدا را حلال مىشمرد و پيمان خدا را مىشكند و با سنّت پيامبر خدا صلى الله عليه و آله مخالفت مىورزد و ميان بندگان با گناه و ستم رفتار مىكند ؛ و او با كردار و گفتار براى از ميان بردن وى نكوشد ، خداوند به حق ، وى را همان جايى كه شايسته اوست ، در مىآورد . هان ! آگاه باشيد كه اين گروه فرمانبرى شيطان را پيشه كرده‌اند و فرمانبرى رحمان را رها ساخته‌اند . حدود الهى را واگذارده‌اند . بيت المال را به خود اختصاص داده‌اند . حرام خدا را حلال و حلالش را حرام كرده‌اند . من شايسته‌ترين كسى هستم كه بايد اين وضع را دگرگون كنم . نامه‌هاتان به من رسيده است و پيك‌هاتان خبر بيعت شما را برايم آورده‌اند ، حتّى بر اين كه مرا ترك نمىگوييد و رهايم نمىكنيد . پس اگر همچنان بر بيعت خود هستيد كه هدايت مىيابيد . من حسين ، فرزند على عليه السلام و فرزند فاطمه ، دختر پيامبر خدا صلى الله عليه و آله هستم كه خودم با شما هستم و خانواده‌ام با خانوادهء شمايند . من براى شما پيشوايى نمونه هستم . حال اگر وفادارى نكنيد و بيعتتان را بشكنيد و عهد و بيعتم را به گردن نگيريد ، به جان خودم سوگند ! كه اين كارها از شما مردم ، ناشناخته و بعيد نيست . با پدر و برادرم و پسر عمويم مسلم نيز همين رفتار را كرده‌ايد . فريب‌خوردهء واقعى كسى است كه فريب شما را بخورد . در اين صورت بهرهء خود را از دست داده‌ايد و نصيب خود را تباه كرده‌ايد « وَ مَنْ نَكَثَ فَإِنَّما يَنْكُثُ عَلى نَفْسِهِ » « 1 » [ هر كه بيعت را بشكند به زيان خود شكسته است 
  ] و خدا از شما بىنيازم خواهد ساخت . السّلام عليكم و رحمة اللَّه و بركاته » . « 2 »\r\n\r\nدر ذىحسم\r\nحرّ همچنان حضرت را همراهى مىكرد و مىگفت : « اى حسين عليه السلام ! به خاطر خدا جانت را به خطر مينداز . من مطمئن هستم كه اگر بجنگى كشته خواهى شد و چون كشته\r\n\r\n\r\n","description":"","footnote":"\r\n( 1 ) - فتح ( 48 ) ، آيهء 10 .\r\n( 2 ) - أنساب الأشراف ، 3 / 171 .\r\n","page_name":" 132 ","page_number":132},
  {"content":"\r\n\r\nشوى آن طور كه پيش‌بينى مىكنم خونت پايمال گردد ! »\r\nامام عليه السلام فرمود :\r\n« آيا مرا از مرگ مىترسانى ؟ آيا از كشتنم مصيبت بزرگى به شما مىرسد ؟ نمىدانم به تو چه بگويم ؛ ولى همان را مىگويم كه برادر اوسى به پسرعمويش هنگام رفتن وى به يارى پيامبر خدا صلى الله عليه و آله گفت كه چون از او پرسيد : كجا مىروى ؟ به يقين كشته خواهى شد . او پاسخ داد :\r\nمن خواهم رفت و مرگ براى جوان ننگ نيست . آن‌گاه كه نيّتى حقّ داشته باشد و مسلمان‌بجنگد ؛ و جان خود را فداى مردان شايسته كند و از لعنت‌شدگان خائن و زورگو بپرهيزد . پس اگر زنده بمانم ، پشيمان نخواهم بود و اگر بميرم ، سرزنش نخواهم شد ، براى خوارى تو همين بس كه زير بار ستم زندگى كنى ! » « 1 »\r\nحرّ پس از شنيدن سخنان حضرت از آن بزرگوار كناره گرفت .\r\n\r\nدر منزلگاه عذيب\r\nهمچنان حرّ و سپاه او در يك سوى راه مىرفتند و حسين عليه السلام در سوى ديگر حركت مىكرد تا به « عُذَيْب هِجانات » رسيدند كه شتران متعلّق به نعمان در آن‌جا مىچريدند .\r\nناگهان به چهار نفر برخورد كردند كه سوار بر رهوارهاى خود اسب نافع بن هلال به نام « كامل » را يدك مىكشيدند . راهنماى آنان يعنى طِرِمّاح ، فرزند عُدَى نيز سوار بر اسب خود با آنان بود و با خود چنين زمزمه مىكرد :\r\nاى شترم ! از اين كه تو را سخت مىرانم ، مهراس ؛ و تا پيش از سرزدن سپيده شتابان بتاز .\r\nهمراه با بهترين هم‌كاروانيان و هم‌سفران بتاز ، تا اين كه خدمت بهترين گرامىتبار راه يا بى .\r\nگرامىتبار بزرگوار ، آزادهء گشاده‌سينه كه خدا او را براى بهترين كار آورده است ؛\r\nكه اميدوارم خدا او را تا روزگار باقى است ، پايدار بدارد .\r\nهنگامى كه خدمت امام حسين عليه السلام رسيدند ، همين سرود را خواندند و حضرت\r\n\r\n\r\n","description":"","footnote":"\r\n( 1 ) - انساب الأشراف ، 3 / 171 .\r\n","page_name":" 133 ","page_number":133},
  {"content":"\r\n\r\nفرمود : « به خدا سوگند ! من اميدوارم كه خدا براى ما خير بخواهد ! چه كشته شويم و چه پيروز گرديم . »\r\nدر اين هنگام حرّ بن يزيد پيش آمد و گفت : « اين چند نفر كوفى از همراهان تو نيستند .\r\nاز اين رو آنان را يا زندانى مىكنم و يا برمىگردانم ! » امام فرمود : « من همانطور كه از خود دفاع مىكنم ، از ايشان هم دفاع مىكنم . اينان نيز يار و كمك‌كار من‌اند و تو به من قول داده بودى كه تا آمدن نامهء ابن‌زياد در هيچ موردى متعرّض من نشوى . » حرّ گفت : « بلى ! ولى آنان همراه تو نيامده‌اند . » فرمود : « آنان از ياران من‌اند و به منزلهء همان كسانى هستند كه با من آمده‌اند و اگر به قولى كه داده‌اى وفادار نباشى ، با تو مىجنگم . » پس حرّ آنان را به حال خود واگذارد .\r\nآن‌گاه حسين عليه السلام به آنان فرمود : « اخبار مردمى را كه پشت سر نهاده‌ايد ، به من گزارش دهيد . » از ميان آن چهار تن مجمع بن عبداللَّه عائذ گفت : « به اشراف مردم رشوه‌هاى سنگين داده‌اند و براى جلب دوستى و ارادت‌شان كيسه‌هايشان را پر كرده‌اند . آنان نيز به زيان تو و براى جنگ با تو متّحد شده‌اند . امّا بقيّهء مردم هنوز دل‌هايشان به شما مايل است ، امّا فردا شمشيرهاى خود را بر روى تو خواهند كشيد . » امام عليه السلام فرمود : « اگر از فرستاده‌ام ، نزد خود خبر داريد ، باز گوييد . » گفتند : « او كه بود ؟ » فرمود : « قيس بن مسهر صيداوى . » گفتند : « بلى ! او را حصين بن نمير گرفت و نزد ابن‌زياد برد و او دستور داد كه تو و پدرت را نفرين كند ؛ امّا او بر شما درود فرستاد و ابن‌زياد و پدرش را لعنت كرد و مردم را به يارى تو فرا خواند ، و آنان را از آمدنت آگاه ساخت . ابن‌زياد هم فرمان داد تا او را از فراز كاخ به پايين افكندند . » چشمان حضرت اشك‌آلود شد و نتوانست از گريه خوددارى كند . سپس فرمود :\r\n« فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْديلًا » « 1 »\r\nبرخى از آنان به شهادت رسيدند و برخى از آن‌ها در ( همين ) انتظارند و ( هرگز عقيده خود را )\r\n\r\n\r\n","description":"","footnote":"\r\n( 1 ) - احزاب ( 33 ) ، آيهء 23 .\r\n","page_name":" 134 ","page_number":134},
  {"content":"\r\n\r\nتبديل نكردند .\r\n\r\nپيشنهاد طرمّاح\r\nطرمّاح ، پسر عدى گويد : نزد امام حسين عليه السلام رفتم و گفتم : « به خدا سوگند ! من هر چه مىنگرم ، كسى را همراه تو نمىبينم ، و اگر فقط همين سپاه حرّ كه شما را همراهى مىكنند ، با تو بجنگند ، براى نابودى سپاه شما كافى است . تا چه رسد به اين كه جمعيّتى كه روز پيش از بيرون‌آمدنم در كوفه ديده‌ام نيز به ايشان به پيوندد . من تا كنون چنان جمعيّتى نديده‌ام ؛ و چون دربارهء آن‌ها پرس و جو كردم گفتند : براى اعزام به جنگ با حسين عليه السلام آماده مىشوند . تو را به خدا سوگند مىدهم كه حتّى اگر بتوانى يك وجب هم به طرف ايشان نروى اين كار را بكن ، و اگر مىخواهى در شهرى ايمن فرود آيى و در پناه خداوند دربارهء وضعيّت خود بينديشى و برايت روشن شود كه چه راهى را بايد در پيش بگيرى ، بيا تا شما را در جايى استوار و ايمن از كوهسارمان به نام « أجَأ » « 1 » منزل دهم و از تو به دفاع بپردازم ، و از اميران غسّانى و حميرى و نعمان بن منذر و از سياه و سرخ كمك بخواهيم . به خدا سوگند ! در اين صورت هيچ گاه شكست نمىخوريم . من خود با شما مىآيم ، تا در « قُرَيَّه » به شما جا بدهم . كسى سوى افراد قبيلهء طىّ در كوه‌هاى « أجَأ » و « سَلْمى » مىفرستيم و به خدا قسم ده روز نخواهد گذشت كه پياده و سواره خدمت شما خواهند آمد . آن‌گاه هر اندازه دوست دارى ميان ما بمان اگر هم ضرورتى پيش آمد و قصد قيام داشتى ، من بيست‌هزار سپاهى طائى برايت فراهم مىكنم ، تا با شمشير از تو دفاع كنند ، چنان كه به خدا ، مادامى كه يك نفرشان زنده باشد ، هيچ گزندى به شمانرسد . »\r\nحسين عليه السلام فرمود : « خدا به تو و خويشانت پاداش نيك دهد . چون ميان ما و ميان اين گروه قول و قرارهايى بوده است ، نمىتوانيم برگرديم و البتّه نمىدانيم كه سرانجام كار ما\r\n\r\n\r\n","description":"","footnote":"\r\n( 1 ) - نام كوهى است . ( معجم البلدان ، 1 / 94 . )\r\n","page_name":" 135 ","page_number":135},
  {"content":"\r\n\r\nچه خواهد شد . » پس با حضرت خداحافظى كردم و گفتم : « خداوند شما را از بدىهاى پيدا و ناپيدا در پناه خود نگه دارد . من از كوفه مقدارى آذوقه براى خاندانم تهيّه كرده‌ام و هم اكنون نفقهء آنان همراه من است . اينك مىروم و آن‌ها را مىرسانم . سپس ، به خواست خدا ، سوى تو باز مىگردم و اگر به تو بپيوندم به خدا سوگند ! كه از يارانت خواهم شد . »\r\nامام عليه السلام فرمود : « اگر مىخواهى اين كار را بكنى پس خدا رحمتت كند بشتاب ! »\r\n\r\nدر قصر بنىمقاتل\r\nطرمّاح گويد : امام حسين عليه السلام از « عذيب هجانات » روانه شد ، تا به « قصر بنىمقاتل » « 1 » رسيد و ناگهان چشمش به خيمه‌اى افتاد . فرمود : « اين خيمه از كيست ؟ » گفتند : « از عبيداللَّه بن حرّ جعفى . » فرمود : « او را نزد من فرا بخوانيد . » و كس پيش او فرستاد . پيك رفت و گفت : « حسين عليه السلام تو را فرا خوانده است . » گفت : « إنَّا لِلَّهِ وَ إِنَّا إِلَيْهِ راجِعُونَ ؛ به خدا قسم ! من از كوفه جز به خاطر نگرانى از اين كه مبادا او بيايد و من نيز آن‌جا باشم ، بيرون نيامده‌ام . به خدا سوگند ! مىخواهم نه من او را ببينم و نه او مرا ببيند . » پيك برگشت و موضوع را به امام عليه السلام اطّلاع داد . حضرت خود برخاست و كفش پوشيد و نزد وى رفت . چون به او رسيد سلام كرد و نشست و از او خواست كه با وى به قيام برخيزد . پسر حرّ همان سخنان را تكرار كرد . حضرت فرمود : « اگر ما را يارى نمىكنى ، از خدا بترس و مبادا از كسانى باشى كه با ما مىجنگند ! زيرا به خدا سوگند ! هيچ كس صداى كمك‌خواهى مرا نخواهد شنيد ، مگر اين كه در صورت يارىنكردن هلاك خواهد شد . » گفت : « نه ، نه ، به خواست خدا هرگز چنين نخواهد شد . » « 2 »\r\nدر اين هنگام انَس ، پسر حارث كا هلى گفت‌وگوى امام حسين عليه السلام با پسر حرّ را شنيد .\r\nاو نيز با همان ملاحظه‌هاى عبيداللَّه از كوفه بيرون زده بود . چون حضرت از نزد پسر حرّ\r\n\r\n\r\n","description":"","footnote":"\r\n( 1 ) - معجم البلدان ، 4 / 364 ؛ أنساب الأشراف ، 3 / 174 .\r\n( 2 ) - الأخبار الطّوال ، 250 ؛ أنساب الأشراف ، 3 / 174 و 5 / 290 .\r\n","page_name":" 136 ","page_number":136},
  {"content":"\r\n\r\nبيرون آمد ، وى به ايشان سلام كرد و گفت : « به خدا سوگند ! من نيز از كوفه جز به همان وضعيّت او بيرون نيامده‌ام و دوست نداشتم به سود و يا زيان تو وارد جنگ شوم ؛ ولى اكنون خداوند ميل به يارى تو را در دلم افكنده و مرا برانگيخته است كه با تو همراه شوم . » امام حسين عليه السلام فرمود : « پس هدايت شده و ايمن ، با ما بيا . » « 1 »\r\nامام به كاروان خود بازگشت و سر بر بالش نهاد ، تا چرتى بخوابد . در عالم خواب ديد كه منادى گويد : اين گروه روانه‌اند و مرگ هم به سوى ايشان مىآيد !\r\n\r\nديدار با عمرو بن قيس\r\nعمرو ، پسر قيس مشرقى گويد : من و پسر عمويم در قصر بنىمقاتل خدمت امام حسين عليه السلام رسيديم . سلام كرديم و پسر عمويم عرض كرد : « اين كه مىبينم خضاب است ، يا رنگ موى شماست ؟ » فرمود : « خضاب است ، چون ما ، بنىهاشم ، زود پير مىشويم ! » سپس فرمود : « براى يارى من آمده‌ايد ؟ » گفتم : « من مردى كهن‌سال ، وامدار و عيالمندم . كالاهايى هم از مردم در دست من است و نمىدانم كه چه پيش خواهد آمد و دوست نمىدارم كه امانتم تباه شود ! » پسر عمويم نيز همين سخنان را گفت . حضرت فرمود : « در اين صورت طورى دور شويد كه صداى كمك خواهى مرا نشنويد و حتّى سياهى اردوگاهم را نيز نبينيد ؛ زيرا هر كس صدايم را بشنود و سياهى اردوگاهم را ببيند و ما كمك بخواهيم و او به ما پاسخ مساعد ندهد و يارىمان نكند ، خداى متعال او را به رو در آتش مىاندازد ! « 2 » بىوفا دنيا ! »\r\nامام زين العابدين عليه السلام گويد : با پدرم سوى كوفه در حركت بوديم . در هر منزلى كه فرود مىآمديم ، ايشان از ماجراى شهادت يحيى پسر زكريّا ياد مىكرد . يك روز گفت :\r\n« از نشانه‌هاى بىارزشى دنيا نزد خداوند اين است كه سر حضرت يحيى به يكى از\r\n\r\n\r\n","description":"","footnote":"\r\n( 1 ) - أنساب الأشراف ، 3 / 175 ؛ البداية و النهاية ، 8 / 199 ؛ ترجمة الإمام الحسين ( ع ) ، ابن عساكر ، 238 .\r\n( 2 ) - ثواب الاعمال و عقاب الأعمال ، صدوق ، محمد بن على ، 259 ؛ اختيارالرجال ، 105 . بحارالانوار ، 45 / 84 ؛ معجم رجال الحديث ، خويى ، 13 / 123 .\r\n","page_name":" 137 ","page_number":137},
  {"content":"\r\n\r\nزناكاران بنىاسرائيل هديه داده شد ! » همچنين فرمود : « يكى از شاهان بنىاسرائيل مرد و همسر و دخترى از وى باقى ماند . مملكت او را برادرش به ارث برد و خواست كه با زن برادر خود ازدواج كند . با يحيى عليه السلام مشورت كرد - چون در آن زمان ، شاهان به دستور پيامبران عليهم السلام رفتار مىكردند . يحيى گفت : « با وى ازدواج مكن ، زيرا زناكار است . » چون آن زن نظر حضرت را شنيد ، گفت كه يحيى ، يا بايد كشته شود و يا از مملكت اخراج گردد ! آن‌گاه نزد دخترش رفت و او را آراست و گفت : « ميان جمع نزد عمويت برو تا تو را فرا بخواند و در دامنش بنشاند و بگويد كه هر چه دوست دارى از من بخواه ، زيرا هر چه بخواهى ، به تو مىدهم . وقتى چنين گفت ، بگو كه من هيچ چيز جز سر يحيى عليه السلام نمىخواهم » - چون شاهان هرگاه ميان جمع قولى مىدادند و عمل نمىكردند ، از شاهى بر كنار مىشدند - . دختر چنان كرد . شاه كه خود را ميان كشتن يحيى و كناره‌گيرى از تخت شاهى مخيّر ديد ، تخت شاهى را برگزيد و يحيى را شهيد كرد ؛ و زمين ، مادر دختر را فرو بلعيد . « 1 »\r\n\r\nگفت و گو با على اكبر عليه السلام\r\nعقبة بن سمعان گويد : چون شب به آخر رسيد ، امام عليه السلام فرمود كه آب برداريم .\r\nسپس فرمان كوچ داد . به دستور ايشان عمل كرديم . چون از « قصر بنىمقاتل » بيرون آمديم و ساعتى راه پيموديم ، حضرت سر را بر زين نهاد و چرتى خوابيد . بيدار كه شد ، مىگفت : « إنَّا لِلَّهِ وَ إِنَّاإِلَيْهِ راجِعُونَ وَ الْحَمْدُ لِلَّهِ رَبِّ الْعالَمينَ » و اين عبارت را دو سه بار تكرار كرد . فرزندش ، على بن حسين عليه السلام كه سوار اسب بود ، گفت : « إنَّا لِلَّهِ وَ إِنَّاإِلَيْهِ راجِعُونَ وَ الْحَمْدُ لِلَّهِ رَبِّ الْعالَمينَ ، اى پدر ! فدايت گردم ! چرا كلمهء استرجاع و حمد بر زبان راندى ؟ » فرمود : « پسركم ! تا سرم را به چرت نهادم ، كسى به نظرم آمد كه بر اسب سوار\r\n\r\n\r\n","description":"","footnote":"\r\n( 1 ) - الإرشاد ، 2 / 132 ؛ تاريخ دمشق ، 18 / 100 ؛ مختصر تاريخ دمشق ، ابن بدران ، 27 / 251 ؛ كتاب الآحاد والمثانى ، ابن ابى عاصم ، 1 / 310 . المعجم الكبير ؛ مجمع الزوائد ، 9 / 192 .\r\n","page_name":" 138 ","page_number":138},
  {"content":"\r\n\r\nبود و گفت : « اين گروه مىشتابند و مرگ هم سويشان مىشتابد . » دانستم كه آن ، تجسّم ضميرهاى ما بوده و از مرگ‌مان خبر داده است . » على اكبر عليه السلام گفت : « اى پدر ! إن شاءاللَّه ، بد نبينى ! مگر ما بر حقّ نيستيم ؟ » فرمود : « به حقّ كسى كه بازگشت بندگان سوى اوست ، چرا ، ما بر حقّيم ! » گفت : « اى پدر ! در اين صورت چه باك از اين كه بر حق باشيم و بميريم . » فرمود : « خدا به تو ، اى فرزند خوب ، همان پاداشى را بدهد كه به هر فرزندى به خاطر پدرش مىدهد . »\r\nبامدادان امام عليه السلام پياده شد و نماز گزارد . سپس با شتاب سوار شد و يارانش را سوى چپ راه مىكشانيد تا آنان را پخش كند . امّا حّر مىآمد و آنان را باز مىگرداند ؛ و امام نيز مانع كار او مىشد . هنگامى كه حرّ آنان را به شدّت سوى كوفه راند ، ايشان سرپيچى كردند و بر سرعت حركت خود افزودند .\r\n\r\nدر نينوا\r\nياران امام حسين عليه السلام و سپاه حر پيوسته در حركت بودند تا به « نينوا » رسيدند .\r\nامام عليه السلام در آن‌جا فرود آمد . ناگهان سوارى كماندار كه از سوى كوفه مىآمد ، از دور پيدا شد . همه به انتظار ايستادند . چون به ايشان رسيد ، بر حرّ بن يزيد و يارانش سلام كرد ، امّا بر امام حسين عليه السلام و يارانش سلام نكرد . سپس نامهء عبيداللَّه را به حر تسليم كرد ، كه در آن آمده بود : « امّا بعد ، چون نامه‌ام به تو رسيد و پيكم نزدت آمد ، عرصه را بر حسين تنگ كن و او را جز در دشت بدون آب و پناهگاه فرود مياور . به پيك دستور داده‌ام كه با تو همراه شود و از تو جدا نگردد تا خبر اجراى فرمانم را بياورد . والسّلام . »\r\nچون حر نامه را خواند ، گفت : « اين نامهء امير عبيداللَّه بن زياد است كه به من فرمان مىدهد تا در همان جايى كه نامه به من مىرسد عرصه را بر شما تنگ كنم . اين شخص\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nهم پيك او است و فرمان يافته است كه از من جدا نشود ، تا نظر و فرمان او را به كاربندم . « 1 »\r\nدر اين هنگام يكى از ياران امام حسين عليه السلام به پيك عبيداللَّه نگريست . او را شناخت و گفت : « آيا تو مالك ، پسر نُسَيْر بُدّى نيستى ؟ » گفت : « چرا . » گفت : « مادرت به سوگت بنشيند ! در آن نامه چه پيغامى آورده‌اى ؟ » گفت : « مگر چه چيزى آورده‌ام ؟ از امام خود اطاعت كرده‌ام و به بيعتم وفادار مانده‌ام ! » گفت : « بلكه از پروردگارت نافرمانى كرده‌اى و از امامت براى نابودى خود اطاعت كرده‌اى و ننگ و آتش را به دست آورده‌اى . چنان كه خداى متعال فرموده است : « وَ جَعَلْنا هُمْ أَئِمَّةً يَدْعُونَ إِلَى النَّارِ وَ يَوْمَ الْقِيامَةِ لايُنْصَرُونَ » « 2 » ، كه منظور همان امام توست . »\r\nسپس زهير بن قين به امام عليه السلام عرض كرد : « پدر و مادرم فدايت ! اى پسر پيامبر خدا صلى الله عليه و آله اگر سپاهى جز همينان نباشد ، به خدا قسم ! براى جنگ با ما كافى است . پس وقتى كه ديگران هم به جنگ‌مان بشتابند ، چه وضعيّتى خواهيم داشت ؟ اجازه بدهيد هم‌اكنون با اينان بجنگيم ، چون جنگيدن با اينان از جنگيدن با ديگرانى كه خواهند آمد ، آسان‌تر است ! » « 3 » امام عليه السلام فرمود : « من نمىپسندم كه آغازگر جنگ باشم ، مگر كه آنان ، خود جنگ را آغاز كنند . » زهير گفت : « پس به دهى كه در نزديكى ما بر كنارهء فرات است برويم زيرا در شبه جزيره‌اى مستحكم واقع است كه جز يك سو ، رودخانهء فرات آن را در بر مىگيرد . » پرسيد : « نام آن ده چيست ؟ » گفت : « عُقْر » ( كانون آتش ) فرمود : « از عقر به خدا پناه مىبريم . » سپس به حرّ فرمود : « اندكى با ما بيا ، آن‌گاه فرود مىآييم . »\r\n\r\n\r\n","description":"","footnote":"\r\n( 1 ) - الأخبار الطّوال ، 251 ؛ انساب الأشراف ، 3 / 176 .\r\n( 2 ) - آيهء 41 . و آنان را از آن گونه پيشوايانى ساختيم كه مردم را به آتش دعوت مىكنند و در روز قيامت كسى يارىشان نكند .\r\n( 3 ) - الأخبار الطّوال ، 252 .\r\n","page_name":" 140 ","page_number":140},
  {"content":"\r\n\r\n\r\nمطلب چهارم : در كربلا\r\nحرّ به حركت با امام ادامه داد . چون به كربلا رسيدند ، او و سپاهيانش مقابل ايشان قرار گرفتند و حركت‌شان را متوقّف كردند . حرّ گفت : « همين جا فرود آييد كه فرات هم به شما نزديك است . » حضرت پرسيد : « نام اين‌جا چيست ؟ » گفتند : « كربلا . » فرمود :\r\n« سرزمينى است پر از اندوه و گرفتارى . با پدرم هنگام عزيمت به صفّين در حركت بوديم .\r\nچون به اين‌جا رسيديم ، ايستاد و دربارهء نام آن پرسش كرد . چون نامش را شنيد فرمود :\r\n« همين جا محلّ فرودآمدن كاروان و ريزشگاه خون‌هاىشان است . » چون موضوع را پرسيدند ، گفت : « گران‌مايگانى از خاندان محمّد صلى الله عليه و آله در اين‌جا منزل مىكنند . » « 1 »\r\nآن‌گاه امام حسين عليه السلام فرمود تا بارها را فرود آورند - چهارشنبه آغاز محرم سال 61 هجرى - « 2 » .\r\n\r\nنامهء عبيداللَّه\r\nپس از آن كه حرّ و سپاهيانش مانع حركت امام و يارانش گرديدند و هر دو گروه در\r\n\r\n\r\n","description":"","footnote":"\r\n( 1 ) - در اين زمينه ، ر . ك : المصنّف ، ابن ابىشيبه ، 15 / 97 ؛ المسند ، ابن حنبل ، 1 / 85 ؛ مجمع الزوائد ، 9 / 187 ؛ الملاحم والفتن ، 93 ؛ المسند ، ابوبكر بزّاز ، 3 / 101 ؛ المسند ، ابويعلى ، 1 / 298 ؛ بغية الطالب ، 55 ؛ ترجمة الإمام الحسين ( ع ) ، ابن عساكر ، 186 .\r\n( 2 ) - أنساب الأشراف ، 3 / 176 ؛ الإرشاد ، 208 ؛ بحارالانوار ، 44 / 383 .\r\n","page_name":" 141 ","page_number":141},
  {"content":"\r\n\r\nكربلا اردو زدند ، حرّ به ابن‌زياد نامه نوشت و موضوع را گزارش داد . عبيداللَّه در نامه‌اى خطاب به امام حسين عليه السلام چنين نوشت :\r\nامّا بعد ، اى حسين ! خبر فرودآمدنت در كربلا به من رسيد ؛ و اميرالمؤمنين يزيد به من نوشته است كه سر بر بالش آرامش ننهم و از هيچ غذايى سير نخورم ، مگر پس از آن كه تو را به خداى مهربان و آگاه ملحق كنم ، يا اين كه به فرمان من و يزيد سر فرودآرى !\r\nامام عليه السلام پس از دريافت و خواندن نامه ، آن را دور افكند و فرمود : « گروهى كه با كسب خشم آفريدگار جوياى خشنودى آفريدگان باشد هرگز رستگار نخواهد شد . » پيك گفت :\r\n« پاسخ نامه چيست ؟ » فرمود : « او نزد من هيچ پاسخى ندارد ؛ زيرا كه مستحقّ عذاب شده است . » پيك نزد ابن‌زياد رفت و او را از ماجرا آگاه كرد . او سخت خشمگين شد و مشاورانش را گرد آورد و گفت : « اى مردم ! كداميك از شما به كار حسين مىپردازد ، تا در عوض ، حكومت هر شهرى را كه بخواهد ، از آن او باشد ؟ » چون كسى پاسخ نداد ، نگاهش را متوجّه عمر بن سعد بن ابىوقّاص كرد . عبيداللَّه چند روز پيش از آن ضمن صدور فرمان حكومت رى و شوشتر براى عمر بن سعد ، به وى دستور داده بود كه به جنگ ديلم برود . ابلاغ آن كار نيز صادر شده بود و فقط پرداختن به قضيّهء امام حسين عليه السلام ، عزيمت وى را به تأخير افكنده بود . عبيداللَّه گفت : « اى پسر سعد ! تو مأمور اين كار ( رفتن به رى ) هستى ، ولى إن شاءاللَّه زمانى پى كارت خواهى رفت كه از كار حسين فراغت يافته باشى . » گفت : « اى امير ! اگر مرا از كشتن حسين معاف سازى ، بر من منّت نهاده‌اى ! » عبيداللَّه گفت : « معافت ساختم ، تو نيز ابلاغ حكومت ( رى ) را به من باز گردان ؛ و در منزلت بنشين تا ديگرى را به حكومت بگماريم . » عمر گفت : « اى امير ! امروز را به من فرصت بده ، تا در كار خود بينديشم . » گفت : « فرصت دادم . »\r\nعمر از مجلس عبيداللَّه بيرون رفت و با برادران و افراد مورد اعتمادش به مشورت پرداخت . با هر كس كه سخن مىگفت ، وى را از آن كار بر حذر مىداشت ؛ و همه\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nمىگفتند : « از خدا بترس و از اين كار بپرهيز . » « 1 » بامداد روز بعد كه عمر سعد نزد ابن‌زياد آمد ، عبيداللَّه گفت : « يا سپاه ما را سوى حسين مىبرى ، يا ابلاغ حكومت را باز پس مىدهى ! » عمر سعد بر معافيت پاى مىفشرد و ابن‌زياد همان سخن پيشين را تكرار مىكرد ، تا آن كه عمر سعد تصميم به جنگ با امام حسين عليه السلام گرفت .\r\n\r\nورود عمر بن سعد\r\nفرداى آن روز ، عمر سعد با سپاهى چهارهزار نفرى از كوفه به كربلا رفت . اين چهارهزار تن عازم « دَسْتَبى » « 2 » واقع در بين همدان و قزوين بودند و عمر سعد قصد داشت با ديلميانى كه آن‌جا را تصرّف كرده بودند ، بجنگد . ابن‌زياد ابلاغ حكومت رى را براى وى صادر كرد و فرمان داد كه نخست به جنگ ديلميان برود . عمر سعد در « حَمَّام أَعْيَن » « 3 » با مردم اردو زده آمادهء حركت بود . امّا چون موضوع عزيمت امام حسين عليه السلام به كوفه پيش آمد ، ابن‌زياد ، عمر سعد را فرا خواند و گفت : « سوى حسين برو و پس از اين كه از كار وى فراغت يافتيم ، تو به قلمرو حكومت خود حركت كن . » عمر سعد گفت : « خداى تو را رحمت كند ! اگر مصلحت مىبينى كه مرا معاف سازى ، چنين كن . » گفت : « بلى ! مىشود ، امّا به اين شرط كه ابلاغ حكومتى را كه به تو داده‌ايم پس بدهى . » عمر سعد پس از شنيدن اين سخن گفت : « يك روز به من فرصت بده تا بينديشم . » سپس با افراد مورد اعتمادش به مشورت پرداخت . با هر كس مشورت كرد وى را بر حذر داشت . از آن جمله حمزه ، پسر مغيرة بن شعبه ، خواهر زادهء عمر ، نزد وى آمد و گفت : « اى دايى ! تو را به خدا\r\n\r\n\r\n","description":"","footnote":"\r\n( 1 ) - أنساب الأشراف ، 3 / 177 ؛ الأخبار الطّوال ، 253 .\r\n( 2 ) - ولايت بزرگى كه ميان رى و همدان تقسيم شده بود و بخشى از آن دستبى رازى و بخش ديگر دستبى همدان نام‌داشت . ( معجم البلدان ، 2 / 454 ، 3 / 475 ) .\r\n( 3 ) - جايى است در كوفه و ذكر آن در روايات بسيار آمده است . ( معجم البلدان ، 2 / 299 ) .\r\n","page_name":" 143 ","page_number":143},
  {"content":"\r\n\r\nسوگند ! مبادا به جنگ حسين عليه السلام به روى كه در آن صورت از پروردگارت نافرمانى كرده پيوند خويشاوندى را خواهى بريد ! به خدا قسم ! اگر از دنيا و مال و حكومت همهء زمين چشم بپوشى ، از اين كه خدا را با خون حسين عليه السلام ديدار كنى براى تو بهتر است . » عمر سعد گفت : « به خواست خدا ، همين كار را خواهم كرد . »\r\nعبداللَّه يسار جهنى گويد : نزد عمر سعد رفتم ، در حالى كه مأموريّت يافته بود تا نزد امام حسين عليه السلام برود . او خطاب به من گفت : « امير به من فرموده است كه سوى حسين حركت كنم و من فرمان او را نپذيرفته‌ام . » گفتم : « خداوند كار تو را اصلاح گرداند و هدايت كند ! مبادا اين كار را بكنى ! مبادا سوى وى به روى ! من از پيش او بيرون رفتم ، امّا بعد شخصى آمد و گفت : « عمر سعد دارد مردم را براى حركت سوى حسين فرا مىخواند . » نزد او رفتم و او را نشسته ديدم . همين كه مرا ديد ، رويش را از من برگرداند .\r\nدانستم كه تصميم رفتن سوى حسين عليه السلام را دارد ؛ و برگشتم . عمر سعد نزد ابن‌زياد رفت و گفت : « خدا كار امير را راست گرداند ! تو مرا به اين كار گماشته برايم ابلاغ نوشته‌اى . مردم هم خبر آن را شنيده‌اند . حال اگر صلاح مىبينى كه آن حكم را در مورد من عملى كنى ، چنين كن ؛ ولى اين لشكر را به سركردگى يكى از بزرگان كوفه به سوى حسين بفرست . از بزرگانى كه در جنگ با كفايت‌ترند و مقصود تو را بهتر از من بر آورده خواهند ساخت » ؛ و سپس چند تن را براى او نام برد .\r\nابن‌زياد گفت : « بزرگان كوفه را به من معرفى نكن ! من از تو در بارهء اين كه چه كسى را امير سپاه اعزامى گردانم ، نظر نخواسته‌ام . اگر تو لشكر را مىبرى كه خوب ، نِعمَ المطلوب و گرنه ابلاغيّهء حكومت را پس بده . » عمر سعد چون پافشارى او را ديد ، گفت :\r\n« خودم مىروم . » « 1 »\r\nعمر سعد فرداى روز ورود امام حسين عليه السلام به « نينوا » ، با چهار هزار سپاه نزد وى آمد و به « عزرة بن قيس » فرمان داد تا با وى ديدار كند و از او بپرسد كه چرا آمده است و چه مىخواهد ؟ عزره از كسانى بود كه به حضرت نامه نوشته خواستار آمدن وى به كوفه شده بودند . از اين رو خجالت كشيد كه خدمت ايشان برود . عمر سعد با هر يك از سران\r\n\r\n\r\n","description":"","footnote":"\r\n( 1 ) - أنساب الأشراف ، 3 / 177 .\r\n","page_name":" 144 ","page_number":144},
  {"content":"\r\n\r\nسپاه خود كه اين خواسته را مطرح مىكرد ، از نامه‌نويسان به امام عليه السلام بود و از رفتن خوددارى مىكرد و رضايت به اجراى اين فرمان نمىداد . آن‌گاه كثير بن عبداللَّه شعبى كه سواركارى دلير بود و هيچ چيز مانع جسارت او نمىشد ، گفت : « من سوى او مىروم و به خدا سوگند ! اگر بخواهى او را ناگهانى مىكشم ! » عمر سعد گفت : « من نمىخواهم او را ناگهانى بكشى ، فقط نزد وى برو و بپرس كه سبب آمدنش چيست . » آن مرد نزد امام حسين عليه السلام رفت . ابوثمامهء صائدى كه ديد او مىآيد ، به امام عليه السلام گفت : « خدا به سلامتتان دارد ؛ اى ابوعبداللَّه ! بدترين مردم ، گستاخ‌ترين ، خون‌خوارترين و آدمكش‌ترين فرد روى زمين ، نزد تو مىآيد . » سپس سوى او رفت و گفت : « شمشيرت را بينداز . » گفت : « به خدا سوگند ! اين كار را نمىكنم ، خلاف حرمت من است ! من فقط يك پيك هستم . اگر پيغامم را مىشنويد ، آن را به شما مىرسانم و اگر نمىپذيريد بر مىگردم . » گفت : « به هر حال اگر بخواهى من قبضهء شمشيرت را مىگيرم آن‌گاه تو حرف مورد نظرت را بزن ! » گفت : « نه ! به خدا كه بدان دست نخواهى زد . » گفت : « هر پيغامى دارى به من بگو ، تا به حسين عليه السلام برسانم ؛ زيرا فاسقى چون تو را نمىگذارم كه به او نزديك شود . » سپس هر دو به هم دشنام دادند و او نزد عمر سعد بازگشت و ماجرا را تعريف كرد . آن‌گاه عمر سعد ، قرّة بن قيس را فرا خواند و گفت : « اى قرّة ! واى بر تو ! به ديدار حسين بشتاب و از او بپرس كه چرا آمده است ؟ و چه مىخواهد ؟ » قرّه نزد امام عليه السلام آمد . چون كه حضرت او را ديد ، به يارانش گفت : « آيا اين شخص را مىشناسيد ؟ » حبيب بن مظاهر گفت : « بلى ! مردى از حنظلهء تميمى و خواهرزادهء ماست . من او را به نيك‌رأيى مىشناختم و گمان نمىكردم وى را در چنين وضعيّتى ببينم . » قرّه جلو آمد و بر حسين عليه السلام سلام كرد و پيغام عمر سعد را به حضرت رسانيد . فرمود : « همشهريان شما به من نوشته‌اند كه سوى ما بيا ! حال اگر از آمدنم ناخشنوديد باز مىگردم . چون قرّه خواست كه برگردد ، حبيب بن مظاهر گفت : « اى قرّة بن قيس ! واى بر تو ! چرا سوى گروه ستمكار برمىگردى ؟ بيا و اين مرد را يارى كن كه خدا به وسيلهء نياكانش من و تو را هدايت فرموده است . » قرّه گفت : « پاسخ پيغام عمر\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nسعد را مىبرم و دربارهء كار خود نيز مىانديشم . » سپس نزد عمر سعد رفت و پيغام حضرت را رساند . عمر سعد گفت : من اميدوارم كه خدا مرا از جنگ و پيكار با حسين به سلامت نگه دارد .\r\n\r\nنامهء عمر سعد به ابن‌زياد\r\nعمر سعد در نامه‌اى خطاب به عبيداللَّه زياد چنين نوشت : « بسم اللَّه الرّحمن الرّحيم .\r\nمن در جايى كه به حسين رسيدم ، پيكم را نزد او فرستادم و سبب آمدنش را جويا شدم كه چه مىطلبد و چه مىجويد ؛ و او چنين پاسخ داده است : « اهل اين شهر به من نامه نوشته و پيك‌هايشان نزد من آمده‌اند و از من خواسته‌اند كه بيايم و اكنون آمده‌ام . حال اگر از آمدنم خرسند نيستند و نظرشان جز از آن چيزى است كه پيك‌هاىشان به من رسانده‌اند ، باز مىگردم . » « 1 »\r\nابن‌زياد ، در پاسخ چنين نوشت :\r\nنامه‌ات را دريافت كردم . بيعت با يزيد را به حسين پيشنهاد كن . اگر وى و همهء همراهانش بيعت كردند ، مرا مطّلع گردان تا نظرم را به تو برسانم .\r\n\r\nديدار حسين عليه السلام با ابن‌سعد\r\nامام حسين عليه السلام كس نزد عمر سعد فرستاد و پيغام داد كه امشب بين دو اردوگاه با هم ديدار مىكنيم . عمر سعد با حدود بيست سوار آمد و حضرت هم با همين اندازه سوار بيرون رفت . امام عليه السلام ، هنگام ديدار با عمر سعد ، به يارانش فرمود تا از وى دور شوند . عمر سعد نيز چنين كرد و نيروهاى طرفين چنان از هم دور شدند كه صداى سخن آن دو را نمىشنيدند . آنان تا پاسى از شب سخن گفتند و سپس با همراهان‌شان به اردوگاه خويش باز گشتند . مردم از روى گمان دربارهء گفت‌وگوى آنان سخن مىگفتند . برخى گمان\r\n\r\n\r\n","description":"","footnote":"\r\n( 1 ) - تاريخ طبرى ، 5 / 411 ؛ أنساب الأشراف ، 3 / 177 .\r\n","page_name":" 146 ","page_number":146},
  {"content":"\r\n\r\nمىكردند كه حسين عليه السلام به عمر سعد گفت : « بيا نزد يزيد بن معاويه برويم و اين هر دو لشكر را به حال خود رها كنيم . » و عمر گفت : « در اين صورت خانه‌ام را ويران خواهند كرد ! » فرمود : « من آن را برايت خواهم ساخت . » گفت : « ملك‌هايم را نيز از من خواهند گرفت ! » فرمود : « از اموال خودم در حجاز بهتر از آن‌ها رابه تو خواهم داد ! » ولى عمر سعد رضايت نداد . حضرمى گويد : « مردم اين سخنان را مىگفتند و اين حرف‌ها بر سر زبان‌هاىشان افتاده بود ، بى آن كه خود ، چيزى از آن را حقيقتاً شنيده يا دانسته باشند .\r\n\r\nنامهء دوم عمر سعد به ابن‌زياد\r\nابومخنف گويد : امام حسين عليه السلام و عمر سعد ، سه يا چهار بار با هم ديدار كردند .\r\nآن‌گاه عمر به عبيداللَّه چنين نوشت : « خدا آتش را خاموش كرده و با وحدت كلمه كار مردم را اصلاح گردانيده است . حسين عليه السلام به من قول داده است تا به جايى كه از آن آمده برگردد ؛ يا او را به هر يك از سرحدّات اسلامى كه بخواهيم بفرستيم ؛ تا مانند ديگر مسلمانان به هر سود و زيانى كه داشته باشد خرسند باشد ؛ يا اين كه نزد امير مؤمنان يزيد برود و دست در دست او بگذارد و نظرش را دربارهء رابطهء او با خود جويا شود . همهء اين راه‌ها موجب خشنودى شما و صلاح مردم است . »\r\nابومخنف گويد : امام عليه السلام فرمود : « يكى از اين سه راه را برگزينيد : يا به همان جايى برگردم كه از آن‌جا آمده‌ام و يا اين كه دستم را در دست يزيد بن معاويه بگذارم تا هر چه ميان من و ميان خود صلاح ببيند نظر بدهد ؛ و يا اين كه مرا به هر يك از سرحدّات اسلامى كه مىخواهيد بفرستيد تا چون ديگر مردم هر سود و زيانى كه دارند ، من نيز داشته باشم . » امّا گزارش‌هاى ديگرى خلاف اين را اثبات مىكند . ابومخنف به نقل از عبد الرّحمان بن جندب گويد : من با امام حسين عليه السلام همراه بودم . با او از مدينه به مكّه و از مكّه به عراق آمدم و تا هنگامى كه كشته شد ، لحظه‌اى از او جدا نشدم و از گفت‌وگوهاى او با مردم ، در مدينه و مكّه و ميان راه و در عراق و در اردوگاه تا روز شهادتش ، كلمه‌اى\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nنيست كه من نشنيده باشم . نه ، به خدا سوگند ! حضرت هرگز قول‌هايى را كه بر سر زبان مردم است به آنان نداده است . مردم بىجهت مىپندارند كه امام گفته است كه دستش را در دست يزيد بن معاويه مىگذارد يا اين كه او را به مرزى از مرزهاى مسلمانان بفرستد . هيچ كدام از حرف‌ها را نَزَد و تنها گفت : « مرا آزاد بگذاريد ، تا در اين سرزمين پهناور بروم و ببينم كار مردم به كجا مىانجامد . » بلاذرى « 1 » گويد : چون پسر زياد ، عمر سعد را از « حَمّام أَعْيَن » روانه ساخت ، به مردم فرمان داد ، تا در « نُخَيْلَه » اردو زدند و گفت كه هيچ كس نبايد تخلّف بورزد . سپس منبر رفت و معاويه را ستود و از نيكوكارى او و پرداختن به موقع عطاها و توجّه به كم‌اهميّت‌ترين مرزها سخن گفت و از برقرارى وحدت به وسيله و به دست وى ياد كرد و گفت : « همانا يزيد ، فرزند معاويه ، نيز همانند خود اوست . به همان راه او مىرود و از الگوهاى او پيروى مىكند و عطاهاتان را دو برابر كرده است . بنا بر اين هيچ كس از سران و سرشناسان و بزرگان و ساكنان شهر نبايد باقى بماند . همه بايد بيرون بشتابند و با من اردو بزنند . فردا هر شخصى را بيابم كه از لشكر عقب كشيده است ، از پناه حكومت بيرون خواهد بود . سپس بيرون رفت و اردو زد و در پى حصين بن تميم ، كه با چهارهزار سپاهى در قادسيّه بود ، فرستاد و او با همهء همراهانش به نخيله آمد . آن‌گاه ابن‌زياد چند تن را خواست و به آنان گفت : ميان مردم بچرخيد و به آنان دستور فرمانبردارى و پايدارى بدهيد و از انجام كارهاى ناروا و آشوبگرى و نافرمانى بر حذر داريد و آنان را سوى اردو برانگيزيد . مأموران بيرون رفتند ، كمك كردند و در كوفه گشت زدند و سپس همگى به او پيوستند ، جز كثير بن شهاب كه در گشت‌زنى زياده‌روى كرد و مردم را به حفظ وحدت دستور مىداد و آنان را از آشوب و تفرقه برحذر مىداشت و به تنهاگذاردن امام حسين عليه السلام تشويق مىكرد .\r\nگروه‌هايى كه از سوى ابن‌زياد به جنگ امام حسين عليه السلام اعزام شدند ، اين‌ها بودند :\r\nحصين بن تميم ، با چهارهزار نفر ( وى دو روز پس از اعزام عمر بن سعد حركت كرد ) ؛\r\n\r\n\r\n","description":"","footnote":"\r\n( 1 ) - أنساب الأشراف ، 3 / 178 .\r\n","page_name":" 148 ","page_number":148},
  {"content":"\r\n\r\nحجّار بن ابجر عجلى ، با هزار نفر ؛ شبث بن ربعى ، با هزار نفر ( وى خود را به بيمارى زده بود ولى ابن‌زياد او را ناگزير به حركت كرد - . يزيد بن حارث ، با هزار نفر يا كم‌تر و بسيار مىشد كه مردى با هزار سپاهى اعزام مىگرديد ، امّا جز با سيصد و چهارصد نفر و حتّى كم‌تر به مقصد نمىرسيد ؛ زيرا مردم راضى به اين كار نبودند . « 1 » سپس ابن‌زياد عمرو بن حُرَيث را بر كوفه به جانشينى گماشت و قعقاع بن سويد را به رياست گشت سوارهء كوفه منصوب كرد . او مردى را از قبيلهء همدان كه براى طلب ميراث خود به كوفه آمده بود ، نزد ابن‌زياد آورد كه او را كشت ؛ و در كوفه هيچ مرد بالغى نماند ، مگر اين كه به اردوگاه نخيله رفت . آن‌گاه در هر بامداد و چاشتگاه و نيمروز و شامگاه بيست تا صد نفر براى كمك به عمر سعد گسيل مىشد . عمر دوست نمىداشت كه امام حسين عليه السلام به دست وى نابود شود و هيچ چيز در نظر وى محبوب‌تر از برقرارى صلح و سازش نبود . آن‌گاه ابن‌زياد بر كوفه ديده‌بان گماشت كه مبادا كسى از اردوگاه به كمك امام حسين عليه السلام برود . پيرامون شهر لشكرگاه به پا كرد و رياست پاسداران و اردوگاه‌هاى كوفه را به زَحْر بن قيس جُعفى واگذارد « 2 » و ميان خود و اردوى عمر سعد سوارانى تيزرو گماشت كه پيوسته اخبار را گزارش مىدادند . در اردوى نخيله ، عمّار بن ابوسلامهء دالانى تصميم به كشتن ناگهانى عبيداللَّه زياد گرفت ؛ امّا موفق نشد . پس مخفيانه گريخت و خود را به امام حسين عليه السلام رساند و با ايشان به شهادت رسيد .\r\n\r\nفرار يك سست عنصر\r\nبلاذرى گويد : فراس بن جعده با امام حسين عليه السلام همراه بود و با ايشان نظر موافق داشت ، امّا وقتى كه اوضاع را دشوار ديد ، از ادامهء همراهى ترسيد . حضرت به او اجازهء بازگشت داد و او شبانه برگشت . « 3 »\r\n\r\n\r\n","description":"","footnote":"\r\n( 1 ) - االأخبار الطّوال ، 254 .\r\n( 2 ) - تهذيب تاريخ دمشق ، 5 / 372 . مختصر تاريخ دمشق ، 9 / 33 .\r\n( 3 ) - تاريخ يعقوبى ، 2 / 230 .\r\n","page_name":" 149 ","page_number":149},
  {"content":"\r\n\r\n\r\nگزارش صحابى على عليه السلام\r\nمردى از بنىضبّه نقل كرده است كه على عليه السلام هنگام فرودآمدن در كربلا به سمتى رفت و با دست اشاره كرد و گفت : « جاى فرودآمدن كاروان‌شان در پيش و قرارگاه بار و بنه‌شان سمت چپ است . » آن‌گاه دست‌ها را بر زمين زد و مشتى خاك برگرفت و آن را بوييد و گفت : « آه ! چه نيكويند خون‌هايى كه در اين خاك ريخته خواهند شد ! » مرد ضبّى گويد : از آن سفر برگشتيم و على عليه السلام به شهادت رسيد . مدتى گذشت ، تا اين كه حسين عليه السلام در كربلا اردو زد و ابن‌زياد براى جنگيدن با وى لشكر فرستاد . من نيز ميان سوارانى بودم كه ابن‌زياد سوى وى گسيل داشت . چون به كربلا رسيدم چنان بود كه گويى به همان جاى ايستادن على عليه السلام و نقطه‌اى كه با دستش نشان داد مىنگريستم . اسبم را برگرداندم و سوى حسين بن على عليه السلام رفتم . بر او سلام كردم و گفتم : « پدرت داناترين مردم بود و من او را در فلان وقت ديدم كه چنين و چنان گفت و فرمود كه تو اين زمان و در اين‌جا كشته خواهى شد ! حضرت فرمود : « حال مىخواهى چه بكنى ؟ آيا به ما مىپيوندى ، يا به خانواده‌ات ؟ » گفتم : « به خدا سوگند ! من بدهكار و عيالوارم و به جز پيوستن به خانواده‌ام نمىانديشم . » فرمود : « بيا و از اين مال - كه ناگهان در جلوش قرار گرفت - پيش از اين كه محروم گردى بردار و دور شو . زيرا به خدا سوگند ! هر كس فرياد كمك خواهى ما را بشنود و برق شمشيرها را ببيند و به يارى ما نشتابد ، نفرين شدهء رسول خدا صلى الله عليه و آله خواهد بود . » گفتم : « به خدا ! امروز ميان اين دو كار جمع نخواهم كرد كه هم مالت را بستانم و هم تنهايت بگذارم . » وى اين را گفت و رفت و امام عليه السلام را تنهاگذارد . « 1 »\r\n\r\nتصميم حبيب بن مظاهر\r\nبلاذرى گويد : حبيب بن مظاهر به امام حسين عليه السلام گفت : « تيره‌اى از چادرنشينان\r\n\r\n\r\n","description":"","footnote":"\r\n( 1 ) - ترجمة الإمام الحسين ( ع ) ، ابن عساكر ، 188 ؛ التّاريخ الكبير ، 6 / 56 ؛ جمع الجوامع ، 2 / 66 .\r\n","page_name":" 150 ","page_number":150},
  {"content":"\r\n\r\nبنىاسد در « نهرين » ، نزديك اين‌جا ، منزل دارند . آيا اجازه مىدهيد بروم و آنان را فرابخوانم ؟ شايد خدا از طريق ايشان به تو سودى برساند يا جلو زيانى را بگيرد . » امام عليه السلام اجازه داد . حبيب نزد آنان رفت و گفت : « من شما را به سربلندى و فضيلت و ثواب بزرگ آخرت فرا مىخوانم . شما را به كمك پسر دختر پيامبرتان فرا مىخوانم كه مظلوم واقع شده است . زيرا كوفيان او را دعوت كرده‌اند ، تا يارىاش كنند . امّا اكنون كه آمده است ، او را رها كرده براى كشتن او لشكر كشيده‌اند . » هفتاد تن از مردان قبيله با وى بيرون آمدند . مردى بنام جبلة بن عمرو سوى عمر سعد شتافت و او را از ماجرا آگاه ساخت . عمر سعد ازرق بن حارث صيداوى را با شمارى از سواران فرستاد كه ميان آن‌ها و امام حسين عليه السلام حايل شدند . حبيب نزد امام برگشت و خبر را به آگاهى او رسانيد .\r\nحضرت فرمود : « خدا را هزار بار سپاس . » « 1 »\r\n\r\nنامهء عبيداللَّه به عمر سعد\r\nعبيداللَّه زياد نامه‌اى خطاب به ابن سعد چنين نوشت : « ميان حسين و يارانش و ميان آب مانع شو ، به طورى كه حتّى يك قطره آب هم ننوشند ، همان رفتارى كه با پارساى پاك و مظلوم ، امير مؤمنان ، عثمان بن عفّان كردند . « 2 » پس از دريافت اين نامه عمر سعد ، عمرو بن حجّاج را با پانصد سوار فرستاد ، تا در آبشخور فرود آمدند و ميان امام عليه السلام و يارانش و ميان آب مانع شدند ، تا نتوانند حتّى يك قطره از آن بنوشند - اين واقعه سه روز پيش از شهادت امام حسين عليه السلام بود - در نتيجه آن حضرت و يارانش بى آب ماندند . « 3 » عبداللَّه بن حصين ازدى - كه در شمار قبيلهء بجيله بود - فرياد زد و گفت : « اى حسين ! آيا به آب نمىنگرى كه گويا جگر آسمان است ؟ به خدا ! از آن قطره‌اى نخواهى چشيد ، تا از تشنگى بميرى ! » امام عليه السلام گفت : « بار خدايا ! او را از تشنگى بكش و هرگز وى\r\n\r\n\r\n","description":"","footnote":"\r\n( 1 ) - المطالب العالية ، 4 / 326 ؛ بحار الانوار ، 44 / 386 ؛ الفتوح ، 5 / 159 .\r\n( 2 ) - أنساب الأشراف ، 3 / 180 - 181 ، الأخبار الطّوال ، 255 ، 303 .\r\n( 3 ) - همان ؛ الفتوح ، 5 / 162 ، 163 ؛ تذكرة الخواص ، 257 .\r\n","page_name":" 151 ","page_number":151},
  {"content":"\r\n\r\nرا ميامرز ! » حميد بن مسلم گويد : « پس از آن در بيمارى عبداللَّه ، از او عيادت كردم . به خداى بىهمتا او را ديدم كه آب مىنوشيد به طورى كه شكمش آماس مىكرد . سپس آب را بر مىگرداند . باز مىنوشيد ، تا شكمش متورّم مىشد امّا سيراب نمىگرديد و پيوسته بر اين وضع بود ، تا جان داد و هلاك شد ! »\r\n\r\nمأموريّت عبّاس عليه السلام براى آوردن آب\r\nچون تشنگى حسين عليه السلام و يارانش شدّت يافت ، برادرش ، عبّاس بن على عليه السلام را فراخواند و او را با سى سوار و بيست پياده و بيست مشك گسيل داشت . آنان به پرچمدارى نافع بن هلال شبانه به آب نزديك شدند . همين كه عمرو بن حجّاج زبيدى متوجّه نافع شد ، گفت : « كيست ؟ » گفت : « نافع پسر هلال هستم . » پرسيد : « براى چه آمده‌اى ؟ » گفت : « آمده‌ام ، تا از اين آب كه ما را از آن منع كرده‌ايد ، بنوشم ! » گفت : « بنوش ، گوارايت باد ! » گفت : « نه به خدا ! در حالى كه حسين عليه السلام و يارانش تشنه‌اند ، قطره‌اى از آن نخواهم نوشيد ، » و چون بقيّهء نيروها سر رسيدند عمرو گفت : « اينان نمىتوانند آب بنوشند ، زيرا ما در اين‌جا فقط براى اين گماشته شده‌ايم كه نگذاريم آن‌ها آب بر گيرند ! » چون همراهان نافع نزديك شدند ، گفت : « مشك‌ها را پر آب كنيد ! » افراد هجوم آورده مشك‌ها را پر آب كردند . عمرو بن حجّاج و يارانش سوى ايشان تاختند و عبّاس بن على عليه السلام و نافع بن هلال به رويارويى با آنان برخاستند و كنارشان زدند . آن‌گاه به افراد خود پيوستند و گفتند : « بياييد برويد ؛ » و خود در جلو آنان به مواظبت ايستادند .\r\nعمرو بن حجّاج و يارانش به آنان حمله و اندكى تعقيبشان كردند . امّا ياران امام مشك‌ها را خدمت ايشان آوردند و تقديم كردند .\r\n\r\nتصميم عبيداللَّه و شرارت شمر\r\nچون عبيداللَّه نامهء عمر سعد را خواند ، گفت : « اين نامه از كسى است كه نسبت به امير\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nخود خيرخواه و به نيروهايش مهربان است . بسيار خوب ، نظرش را پذيرفتم ! » امّا شمربن‌ذىالجوشن برخاست و گفت : « آيا اين پيشنهاد را هنگامى كه در سرزمين تو و در كنار تو فرود آمده است مىپذيرى ؟ به خدا ! اگر وى از شهر تو بكوچد و دست را در دستت ننهاده باشد ، از آن پس او نيرومندتر و عزيزتر و تو ناتوان‌تر و تو عاجزتر خواهى بود . اين فرصت را به او مده ، زيرا اين كار نوعى سستى است . از او و يارانش بخواه كه از فرمان تو اطاعت كنند ، تا اگر خواستى كيفر كنى يا ببخشى ، اختيار با تو باشد . به خدا سوگند ! شنيده‌ام كه حسين و عمر سعد تمام شب را ميان دو اردوگاه مىنشينند و با هم به گفت‌وگو مىپردازند ! »\r\nابن‌زياد گفت : « نظر خوبى دادى ، نظر ، نظر توست . » آن‌گاه خطاب به عمر سعد چنين نوشت : « امّا بعد ، من تو را سوى حسين نفرستاده‌ام تا از او دفاع كنى و يا به چاپلوسىاش بپردازى ؛ و نه هم براى اين كه برايش آرزوى سلامتى و تندرستى كنى . من تو را نفرستاده‌ام كه ميان من و او وساطت كنى ! ببين ، اگر حسين و يارانش فرمانبردار و تسليم حكومت شدند ، ايشان را سلامت نزد من بفرست . ولى اگر امتناع كردند به آن‌ها حمله كن . آنان را بكش و گوش و بينىشان را ببر . زيرا اينان سزاوار اين كيفرند . چون حسين را كشتى ، بر سينه و پشتش اسب بتازان ، زيرا وى نافرمان ، مخالف ، جدايىخواه و ستمگر است . نظرم اين نيست كه با اين كار بعد از مرگ به او زيانى برسانى ولى چنان كه گفتم ، اگر پس از كشتن ، اين رفتار را هم با جنازه‌اش كردى و فرمان ما را به اجرا در آوردى ، به تو همان پاداشى را خواهيم داد كه به همهء حرف‌شنوان و فرمان‌برداران مىدهيم . ولى اگر نمىپذيرى ، از كار و سپاهمان كناره بگير و فرماندهى لشكر را به شمر بن ذى الجوشن واگذار كه دستورهايمان را به او داده‌ايم ، والسّلام . » « 1 »\r\n\r\nعزيمت شمر\r\nآنگاه عبيداللَّه ، شمر بن ذى الجوشن را فرا خواند و گفت : « اين نامه را سوى\r\n\r\n\r\n","description":"","footnote":"\r\n( 1 ) - الأخبار الطّوال ، 255 .\r\n","page_name":" 153 ","page_number":153},
  {"content":"\r\n\r\nعمر سعد ببر كه به حسين و يارانش فرمانبردارى از مرا پيشنهاد كند . اگر پذيرفتند ، آنان را سالم نزد من بفرستد و گرنه با آن‌ها بجنگد . اگر عمر سعد چنين كرد ، تو نيز از او فرمان ببر و حرفش را بشنو و گرنه ، فرماندهى لشكر را خود به دست گير و با حسين بجنگ و بر او يورش ببر و او را گردن بزن و سرش را نزد من بفرست . »\r\nچون شمر نامه را گرفت همراه عبداللَّه بن ابىمحل برخاست . در اين هنگام عبداللَّه خطاب به ابن‌زياد گفت : « خدا امير را به سلامت بدارد ! خواهرزادگان ما با حسين عليه السلام هستند ، اگر مصلحت مىدانيد ، براى آنان امان‌نامه بنويس . » گفت : « بسيار خوب ! سپس به منشىاش فرمان داد تا امان‌نامه را بنويسد . آن‌گاه عبداللَّه ، غلامش به نام « كزمان » را نزد فرزندان على ، يعنى ، عبّاس ، عبداللَّه ، جعفر و عثمان فرستاد . غلام پيش رفت و آنان را فرا خواند و گفت : « اين امان‌نامهء دايىتان است ! » گفتند : « به او سلام برسان و بگو كه ما نيازى به امان‌نامه‌اش نداريم . امان خدا از امان پسر سميّه بهتر است . » « 1 »\r\n\r\nامان‌نامهء شمر\r\nشمر ، نامهء عبيداللَّه را نزد عمر سعد آورد . چون آن را خواند ، عمر سعد گفت : « تو را چه شده است ؟ واى بر تو ! خدا آواره‌ات كند و اين دستورى را كه برايم آورده‌اى ، زشت\r\nگرداند ! به خدا سوگند ! اين تو بوده‌اى كه عبيداللَّه را از پذيرش پيشنهاد من باز داشته‌اى . وضعيّتى كه اميد صلاح در آن مىرفت ، تباه كردى . به خدا ! حسين هرگز تسليم نمىشود ، زيرا سستى به اراده‌اش راه ندارد . » شمر گفت : « بگو ببينم تو مىخواهى چه بكنى ؟ آيا فرمان اميرت را اجرا مىكنى و دشمنش را مىكشى ؟ اگر فرمان نمىبرى ، فرماندهى سپاه و لشكر را رها كن ! » گفت : « نه ! هرگز چنين نمىكنم و نمىگذارم تو به اين افتخار دست يا بى ! فرماندهى سپاه به عهده خودم است . تو هم برو و پياده‌ها را فرماندهى كن . »\r\n\r\n\r\n","description":"","footnote":"\r\n( 1 ) - براى آگاهى از شرح حال وى ، ر . ك : تهذيب التهذيب ، 5 / 391 .\r\n","page_name":" 154 ","page_number":154},
  {"content":"\r\n\r\nشمر رفت و در مقابل ياران امام حسين عليه السلام ايستاد و گفت : « خواهرزادگان ما كجا هستند ؟ » عبّاس و جعفر و عبداللَّه و عثمان پسران على عليه السلام آمدند و گفتند : « چه مىخواهى ؟ » گفت : « شما خواهر زادگانم در امانيد . » گفتند : « لعنت خدا بر تو و بر امان تو ! هرگز تو دايى ما نيستى ! آيا به ما امان مىدهى ، در حالى كه پسر پيامبر خدا امان‌ندارد ؟ »\r\n\r\nعصر تاسوعا\r\nپس از گفت‌وگو با شمر ، عمر سعد فرياد زد : « اى سواران خدا ! سوار شويد كه شما را بهشت مژده باد ! » خود نيز سوار شد و در شامگاه پنج‌شنبه نهم محرّم سال 61 هجرى در حالى كه حسين عليه السلام در مقابل خيمه شمشيرش را صيقل مىداد به وى حمله كرد . امام حسين عليه السلام در آن حال لحظه‌اى سر به زانو نهاده بود كه خواهرش زينب عليها السلام با شنيدن سر و صدا به او نزديك شد و گفت : « برادر ! صداها خيلى نزديك‌اند ! نمىشنويد ؟ » حسين عليه السلام سر بلند كرد و گفت : « خواهرم ! من اينك پيامبر خدا صلى الله عليه و آله را در رؤيا ديدم كه فرمود : تو سوى ما مىآيى ! » زينب سيلى به صورت زد و گفت : « اى واى ! » فرمود :\r\n« خواهرم بر تو ويلى « 1 » نيست ، آرام باش ، خداى رحمتت كند ! » عبّاس بن على عليه السلام گفت :\r\n« برادر ! جماعت آمد ! » امام عليه السلام برخاست و گفت : « عبّاس ! برادر فداى تو ! سوار شو ، برو و به آن‌ها بگو كه چه مىخواهند و براى چه آمده‌اند ؟ »\r\nعبّاس با حدود بيست سوار كه زهير بن قين و حبيب بن مظاهر نيز ميانشان بودند ، جلو رفت و پرسيد : « چه شده است ؟ چه مىخواهيد ؟ » گفتند : « از امير فرمان رسيده است ، به شما پيشنهاد كنيم كه مطيع فرمان وى شويد و گرنه با شما بجنگيم ! » گفت : « پس شتاب مكنيد ، تا خدمت ابىعبداللَّه بروم و آنچه را مطرح كرديد ، به عرض برسانم . » آنان ايستادند و گفتند : « نزد وى برو و موضوع را به اطّلاعش برسان ، و خبرش را بياور ! »\r\nعبّاس عليه السلام به سرعت خدمت امام عليه السلام آمد ، تا خبر را برساند ؛ و همراهانش با گروه\r\n\r\n\r\n","description":"","footnote":"\r\n( 1 ) - ويل / هلاكت ، نابودى ، مرگ .\r\n","page_name":" 155 ","page_number":155},
  {"content":"\r\n\r\nمهاجم به گفت‌وگو ايستادند . حبيب به زهير گفت : « اگر مىخواهى ، با جماعت حرف بزن و گرنه من حرف مىزنم ! » زهير گفت : « تو كه سخن را آغاز كرده‌اى ، حرف بزن . » حبيب بن مظاهر رو به عمر سعد و لشكرش كرد و گفت : « آگاه باشيد ! به خدا سوگند ! گروهى كه روز رستخيز در حالى خدا را ديدار مىكنند كه خون خاندان و فرزندان پيامبر صلى الله عليه و آله و عابدان سحرخيز و شب‌زنده‌دار و ذكرخداگويان اين شهر را به گردن دارند ، بسيار بد گروهى خواهند بود ! » عَزْرَة بن قيس احْمَسى « 1 » گفت : « اى حبيب ! خيلى خودستايى مىكنى ! » حبيب گفت : « اى عزره ! همانا خداوند مرا پاك گردانيده و راهنمايى كرده است .\r\nاى عزره ! تقواى الهى را پيشه كن ، من خيرخواه توام . اى عزره ! ترا به خدا سوگند ! مبادا كمك‌كار گمراهانى باشى كه انسان‌هاى پاك را مىكشند ! » عزره گفت : « اى زهير ! تو نزد ما از پيروان خاندان پيامبر صلى الله عليه و آله نبودى بلكه عثمانى بودى ! » زهير گفت : « آيا با موضع كنونى من ، باز هم باور ندارى كه از پيروان خاندان پيامبرم ؟ به خدا سوگند ! من هرگز نامه‌اى به حسين عليه السلام ننوشته و پيكى سويش نفرستاده‌ام و هرگز به او قول يارى نداده‌ام . مسير راه ، من و او را يك جا گرد آورد . چون او را ديدم ، به ياد رفتار پيامبر نسبت به وى افتادم و به اقدام ستمگرانه‌اى كه شما و حزبتان در برابر او مىكنيد پى بردم ؛ و ترجيح دادم كه او را يارى كنم ، از حزب او باشم و خود را براى نگاهداشت حقّ خدا و پيامبر صلى الله عليه و آله كه شما آن را تباه كرده‌ايد ، فدا سازم . »\r\nچون عبّاس عليه السلام نزد برادر آمد و پيشنهاد عمر سعد را عرضه داشت ، فرمود : « برادرم ! نزد ايشان باز گرد و اگر توانستى آنان را امشب از ما دور كن و كارشان را تا فردا به تأخير بينداز ، باشد كه ما امشب را در پيشگاه پروردگارمان به نماز بايستيم و راز و نياز و طلب بخشش كنيم . زيرا خداوند خود مىداند كه من نماز فراوان خواندن و تلاوت پيوستهء قرآن و دعا و استغفار را بسيار دوست مىدارم . » عبّاس به شتاب آمد و خود را به دشمن رساند و فرمود : « جماعت ! ابوعبداللَّه از شما مىخواهد كه امشب را برويد ، تا دربارهء اين موضوع\r\n\r\n\r\n","description":"","footnote":"\r\n( 1 ) - تاريخ دمشق ، 40 / 309 .\r\n","page_name":" 156 ","page_number":156},
  {"content":"\r\n\r\nبينديشد زيرا تاكنون در اين باره هيچ گفت‌وگويى ميان شما و او صورت نگرفته است . به خواست خدا ، بامدادان با هم ديدار مىكنيم . آن‌گاه يا از پيشنهادتان خشنود خواهيم بود و خواستهء شما را خواهيم پذيرفت ، يا آن را نمىپسنديم و نمىپذيريم . » منظور حضرت از چنين پيشنهادى اين بود كه آن شب آنان را برگرداند تا دستورها و وصيّت‌هاى لازمه را به خاندانش صادر كند .\r\nچون عبّاس بن على عليه السلام پيام را رساند ، عمر سعد به شمر گفت : « نظرت چيست ؟ » گفت : « نظر تو چيست ؟ تو اميرى و نظر ، نظر توست ! » گفت : « مىخواهم كه نباشم ! » آن‌گاه رو به مردم كرد و گفت : « نظر شما چيست ؟ » يكى از آن ميان « 1 » گفت : « شگفتا ! به خدا سوگند ! اگر مردم ديلم چنين تقاضايى را مطرح مىكردند شايسته بود كه آن را برآورده سازى . » قيس بن اشعث گفت : « تقاضاشان را بپذير . زيرا به خدا سوگند ! بامداد فردا با تو خواهند جنگيد . » عمر سعد گفت : « به خدا ! اگر مىدانستم كه چنين كه تو مىگويى خواهند كرد كار ايشان را به فردا نمىانداختم . »\r\nامام سجاد عليه السلام فرموده‌است : پيك عمر سعد نزد ما آمد و در جايى كه صدايش شنيده مىشد ، ايستاد و گفت : « به شما تا فردا مهلت مىدهيم . اگر تسليم شديد شما را نزد امير ، عبيداللَّه زياد مىبريم ، ولى اگر امتناع كرديد ، رهاتان نخواهيم كرد ! »\r\nامام عليه السلام پس از مشاهدهء عزم عمر سعد بر جنگ ، خطاب به يارانش چنين فرمود :\r\n« براى ما وضعيّتى پيش آمده است كه مىبينيد . چهرهء دنيا دگرگون و زشت گرديده است .\r\nخوبى از آن رخت بر بسته و دوران آن سپرى شده است . از آن جز ته‌مانده‌اى همانند ته‌ماندهء كاسه و يك زندگى پست همانند چراگاهى نابودشده و متاعى زهرآگين و كشنده باقى نمانده است . آيا نمىبينيد كه به حقّ عمل نمىشود ؟ و از باطل نهى نمىگردد ؟ در چنين روزگارى مسلمان بايد به ديدار خدا - عزّ و جلّ - عشق بورزد و من مردن را جز خوشبختى و زندگى با\r\n\r\n\r\n","description":"","footnote":"\r\n( 1 ) - عمر بن حجاج بن سلمهء زبيدى .\r\n","page_name":" 157 ","page_number":157},
  {"content":"\r\n\r\nستمگران را جز زيان نمىبينم ! » « 1 »\r\nضحّاك ، پسر عبداللَّه مشرقى « 2 » - از تيره‌هاى قبيلهء همدان - و عبداللَّه بن شريك عامرى از حضرت امام على بن حسين ، زين العابدين عليه السلام چنين نقل كرده‌اند : پس از آن كه عمر سعد ، سپاهش را آمادهء حمله به اردوگاه ما كرد ، اوايل شب بود و پدرم يارانش را گرد آورد ، من با حال بيمارى نزديك رفتم تا سخنان وى را بشنوم . ايشان خطاب به يارانش چنين فرمود :\r\n« خداى - تبارك و تعالى - را آن چنان كه شايسته است ، ستايش مىكنم و او را در شادى و اندوه سپاس مىگويم . بار خدايا ! تو را مىستايم كه ما را با پيامبر كرامت بخشيده‌اى و به ما قرآن آموختى و داناى دين كردى و به ما گوش و چشم و دل داده از مشركان قرارمان ندادى .\r\nامّا بعد ، من يارانى شايسته‌تر و بهتر از يارانم و خاندانى نيكوكارتر و ريشه‌دارتر از خاندانم نمىشناسم . خدا به همهء شما پاداش نيك دهد . چنين گمان مىكنم كه ما و دشمن ، فردا با هم بجنگيم . شما آزاديد و اجازه داريد كه برويد . من پيمانم را از شما برداشتم ، شب هنگام است و تاريكى شب همه جا را فرا گرفته است ، در پناه اين تاريكى ، آرام ، از معركه بيرون‌رويد . »\r\n\r\nپاسخ ياران\r\nپس از اين گفتار امام حسين عليه السلام ، مسلم عوسجه برخاست و گفت :\r\n« آيا شما را تنها بگذاريم ، در حالى كه در گذاردن حقّ شما نزد خداوند هيچ عذرى نداريم ؟ ! به خدا سوگند ! از تو جدا نخواهم شد ، تا نيزه‌ام را در سينه‌هاى اينان بشكنم و آنقدر شمشير\r\n\r\n\r\n","description":"","footnote":"\r\n( 1 ) - العقد الفريد ، 4 / 348 ؛ نثر الدرر ، 1 / 227 ؛ المعجم الكبير ، 3 / 114 ؛ مقتل الحسين ( ع ) ، 2 / 5 ؛ ترتيب الأمالى ، 1 / 161 .\r\n( 2 ) - ر . ك : سير اعلام النبلاء ، 4 / 604 .\r\n","page_name":" 158 ","page_number":158},
  {"content":"\r\n\r\nبزنم كه قبضه‌اش در دستم بماند و آن‌گاه كه بىسلاح شدم ، آنان را سنگباران كنم تا در ركاب شما جان بسپارم . »\r\nسپس سعيد بن عبداللَّه حنفى گفت :\r\n« به خدا شما را تنها نمىگذاريم ، تا پروردگار بزرگ شاهد باشد كه ما در غياب پيامبرش از تو پاسدارى كرده‌ايم . به خدا اگر بدانم كه مرا مىكشند و زنده مىكنند و سپس زنده‌زنده مىسوزانند و خاكسترم را به باد مىدهند و هفتاد بار اين بلا را بر سرم مىآورند ، تا پاى جان از شما دفاع خواهم كرد . چرا چنين نكنم ، در حالى كه تنها يك بار كشته مىشوم و پس از آن منزلتى ابدى خواهم يافت . »\r\nآن‌گاه زهير بن قين گفت :\r\n« به خدا سوگند ! دوست دارم مرا بكشند و زنده‌ام كنند و باز مرا بكشند ، تا هزار بار ؛ و خداوند با قتل من ، جان شما و جوانان شما را حفظ كند ! »\r\nياران امام عليه السلام هر كدام به نوبت از اين سخنان شورانگيز مىگفتند . مضمون گفتار همه اين بود كه به خدا ! از شما جدا نمىشويم و جان خويش را فدايت مىكنيم ، دست و سينه و پيشانى خويش را سپر بلاى شما مىكنيم و آن‌گاه كه در اين راه جان سپرديم ، به وظيفه خويش عمل كرده‌ايم . « 1 » يكى ديگر از حاضران در صحنهء كربلا گويد : من و مالك بن نضر حضور حسين عليه السلام رسيديم ، سلام كرديم و نشستيم . حضرت سلام ما را پاسخ داد و به ما خوشامد گفت و از سبب آمدن ما پرسيد . گفتيم : « آمده‌ايم به شما سلام كنيم و از خداوند براى شما سلامتى بخواهيم و پيمان با شما را تازه كنيم و از وضعيّت مردم آگاهتان گردانيم . با اطمينان مىگوييم كه آنان ، آمادهء جنگ شده‌اند ، تصميم‌تان را بگيريد ! » فرمود :\r\n« خدا مرا بس است و او نيك پشتيبانى است . » با شنيدن اين سخن خود را نكوهش كرديم و ضمن خداحافظى به درگاه خدا برايش دعا كرديم . حضرت پرسيد : « چه چيزى شما را از يارى ما باز مىدارد ؟ » مالك گفت : « من وامدار و عيالوارم ! » من گفتم : « من نيز وامدار و عيالوارم ، امّا اگر وقتى رزمنده‌اى نباشد كه از شما دفاع كرده به حال شما سودمند باشد ، خود از شما دفاع خواهم كرد . » حضرت فرمود : آزادى !\r\n\r\n\r\n","description":"","footnote":"\r\n( 1 ) - أنساب الأشراف ، 3 / 185 .\r\n","page_name":" 159 ","page_number":159},
  {"content":"\r\n\r\nمن نزد حضرت ماندم و چون شب عاشورا شد ، براى ما سخنرانى كرد و گفت :\r\n« اينك كه تاريكى شب همه جا را فرا گرفته است هر كدام از شما دست يك تن از اعضاى خاندانم را بگيريد و در پناه تاريكى راه بيفتيد و در آبادىها و شهرها پراكنده شويد ، تا خداوند در كارتان گشايشى بدهد ؛ زيرا اين جماعت فقط مرا مىطلبند و چون بر من دست يابند ، در پى ديگران نخواهند بود . » در اين هنگام برادران ، پسران ، برادرزادگان امام عليه السلام و نيز پسران عبداللَّه جعفر گفتند :\r\n« چرا بايد اين كار را بكنيم ؟ آيا براى آن كه پس از تو زنده بمانيم ؟ خدا نكند كه چنان روزىپيش آيد . »\r\nنخستين كسى كه اين سخن را گفت ، عبّاس بن على عليه السلام بود و پس از او هر كدام به نوبت‌همين گونه سخن گفتند .\r\nامام عليه السلام فرمود :\r\n« اى پسران عقيل ! براى شما كشته‌شدن مسلم بس است . به شما اجازه دادم ، برويد . »\r\nگفتند :\r\n« به مردم چه بگوييم ؟ آيا بگوييم كه سرور و سالارمان و بهترين عموزادگان‌مان را واگذارديم ؟\r\nآيا بگوييم كه همراه ايشان نه تيرى افكنديم ، نه نيزه‌اى زديم و نه بر روى دشمن‌شان شمشير كشيديم ؛ و از سرنوشت‌شان بىخبريم ؟ ! نه ، به خدا هرگز چنين نخواهيم كرد ! ما جان و مال و زن و فرزندمان را فداى تو مىكنيم ، در كنارت مىجنگيم و هر كجا به روى همراه تو هستيم . وه ، كه زندگى پس از تو چه زشت است ! » « 1 »\r\n\r\nشب عاشورا\r\nسيد الشهدا عليه السلام شب عاشورا را در پيشگاه خداوند به زارى و تضرّع و طلب مغفرت\r\n\r\n\r\n","description":"","footnote":"\r\n( 1 ) - اللهوف ، 83 ؛ أنساب الأشراف ، 3 / 180 ؛ بحار الانوار ، 45 / 64 ؛ تاريخ طبرى ، 5 / 644 ؛ مقاتل الطالبيّين ، ابو الفرج اصفهانى ، 116 .\r\n","page_name":" 160 ","page_number":160},
  {"content":"\r\n\r\nپرداخت و بسيار گريست و پيوسته در ركوع و سجود بود و صداى زمزمه ذكر و نيايش يارانش چونان صداى زنبوران عسل در فضا طنين انداز بود . بلاذرى گويد : آن شب حسين عليه السلام و يارانش تا به صبح نماز گزاردند ، تسبيح گفتند ، طلب آمرزش و گريه و زارى كردند و طنين زمزمه‌شان به صداى زنبور عسل مىمانست .\r\nابومخنف گويد : چون شب فرا رسيد حسين عليه السلام و يارانش به نماز ايستادند و تا بامداد سرگرم طلب مغفرت و نيايش و زارى بودند . ضحّاك بن عبداللَّه گويد : هنگامى كه شمارى از سواران سپاه دشمن مواظب ما بودند ، حسين عليه السلام اين آيه رامىخواند :\r\n« وَ لايَحْسَبَنَّ الَّذينَ كَفَرُوا أَنَّما نُمْلى لَهُمْ خَيْرٌ لِأَنْفُسِهِمْ إِنَّما نُمْلى لَهُمْ لِيَزْدادُوا إِثْماً وَ لَهُمْ عَذابٌ مُهينٌ ما كانَ اللَّهُ لِيَذَرَ الْمُؤْمِنينَ عَلى ما أَنْتُمْ عَلَيْهِ حَتّى يَميزَ الْخَبيثَ مِن‌َالطَّيِّبِ » « 1 »\r\n[ و البتّه نبايد كسانى كه كافر شده‌اند پندارند ، اين كه به ايشان مهلت مىدهيم براى آنان نيكوست ، فقط به ايشان مهلت مىدهيم تا بر گناه [ خود 
  ] بيفزايند ، و آن‌گاه عذابى خفّت‌آور خواهند داشت . 
  ]\r\nمردى از آن ميان با شنيدن اين آيه گفت : « به پروردگار كعبه سوگند ! ما پاكانيم كه از شما جدا گشته‌ايم ! » من او را شناختم و به بُرَيْر گفتم : « آيا اين شخص را مىشناسى ؟ » گفت : « نه . » گفتم : « ابوحرب عبداللَّه شهر سبيعى است . » او دلقكى شوخ ، بدجنس ، گستاخ و بىباك بود ، و سعيد بن قيس همدانى ، به سبب ارتكاب جنايتى ، مدّتى او را زندانى كرده بود . بُرَير رو به او كرد و گفت : « اى فاسق ! آيا خدا تو را از پاكان قرار مىدهد ؟ » گفت :\r\n« تو كيستى ؟ » گفت : « برير بن خضير . » گفت : « إنّا للَّه . نابودى تو برايم بسى ناگوار است ! به خدا اى برير ! به خدا قسم كه نابود شده‌اى ! » برير گفت : « اى ابوحرب ! آيا مىتوانى از گناهان بزرگ خويش به درگاه خدا توبه كنى ؟ به خدا سوگند كه ما پاكان هستيم و شما ؛ ناپاكيد ! » ابوحرب گفت : « من هم بر آنچه كه تو گفتى گواهى مىدهم . » گفت : « واى بر تو ! آيا اين\r\n\r\n\r\n","description":"","footnote":"\r\n( 1 ) - آل عمران ( 3 ) ، آيات 178 - 179 . ر . ك : أنساب الأشراف ، 3 / 186 ؛ البداية والنهاية ، 8 / 177 .\r\n","page_name":" 161 ","page_number":161},
  {"content":"\r\n\r\nآگاهى به حالت سودى ندارد ؟ » گفت : « فدايت گردم ! در آن صورت ، چه كسى با يزيد بن عذرهء عنزى - از عنز بن وائل - كه هم‌اينك با من است ، همدمى و همپالگى كند ؟ ! » گفت : « خدا رويت را زشت گرداند كه در هر حال نابخردى ! برو ! »\r\nامام زين العابدين عليه السلام فرموده است : در روزهاى شهادت پدرم ، خدا مرا به تب مبتلا كرده بود و عمّه‌ام زينب عليها السلام از من پرستارى مىكرد . شبى كه فرداى آن پدرم به شهادت رسيد ، در چادرى كه با يارانش به مشورت مىپرداخت ، خلوت گزيده بود . من در حالى كه سرم در دامن عمّه‌ام بود ، از پدرم چنين شنيدم :\r\n« چون نه گله را يغماگرانه در تاريكى بامداد ، به هراس افكنده‌ام و نه يزيد خوانده شده‌ام .\r\nدر روزى كه از ترس مرگ اختيار از كف بدهم و در آن حال كه مرگ در كمينم بنشيند كه سرگردان شوم [ هيچ ترسى ندارم 
  ] . » « 1 »\r\nمن از ريختن اشك خوددارى كردم ولى حال عمّه‌ام از شدّت ناراحتى دگرگون شد .\r\nسر را بر بالش نهادم و او برخاست و سوى پدرم رفت و فرياد مىزد : « اى جانشين گذشتگان ! و اى سالار بازماندگان ! خدا مرا فداى تو گرداند ، آيا دل به مرگ داده‌اى ؟ »\r\nفرمود : « خواهر عزيزم ! اگر مرغ سنگ‌خوار را به حال خود مىگذاردند ، مىخفت ! » گفت : « اين سخن كه چشم مرا بيش‌تر مىگرياند و جگرم را بيش‌تر آتش مىزند . يا اباعبداللَّه ! آيا تو را مىكشند ؟ »\r\nآن‌گاه بىهوش افتاد و پدرم اشك از گونه‌اش پاك مىكرد و مىگفت : « فرمان خدا تغييرناپذير است . » چون به هوش آمد ، گفت :\r\n« خواهرم ! زمينيان مىميرند و آسمانيان نمىمانند . پدرم از من بهتر بود ! مادرم از من بهتر بود ! برادرم از من بهتر بود ! مبادا پس از جان‌سپردن من به چهره ناخن بزنى يا موى از سر بكنى و واى ، واى ، كنان بگريى . »\r\n\r\n\r\n","description":"","footnote":"\r\n( 1 ) - بر گرفته از شعر يزيد بن زياد بن ربيعة بن مضرّغ حِميرى كه شرح حالش را ابن عساكر در حرف « ى » در تاريخ دمشق آورده است .\r\n","page_name":" 162 ","page_number":162},
  {"content":"\r\n\r\nسپس دستش را گرفت و به جايش باز گرداند و او را نشانيد و سر مرا در دامنش‌گذارد .\r\nدر روايت ديگرى از امام سجاد عليه السلام نقل شده است كه فرمود :\r\nشبى كه فردايش پدرم به شهادت رسيد ، نشسته بودم و عمّه‌ام ، زينب عليها السلام ، از من پرستارى مىكرد . پدرم با يارانش به خلوتگاه رفت . جون ، غلام ابوذر غفارى هم نزد وى بود و شمشيرش را صيقل مىداد . در اين حال پدرم اين شعر را مىخواند :\r\nاى روزگار ! اف بر دوستى تو ! چه دارندگان و جويندگانى كه هر صبح و شام نكشته‌اى !\r\nروزگار كس را به جاى ديگرى نمىپذيرد ! فرمان همهء امور به دست خداوند است و هر زنده‌اى رونده راهى است .\r\nاين سخنان را دو يا سه بار تكرار كرد . چون من فهميدم و به مقصودش پى بردم ، بغض گلويم را گرفت ، ولى اشك نريختم و آرامش را حفظ كردم و دانستم كه بلا سر رسيده است ؛ « 1 » امّا عمّه‌ام ، زينب عليها السلام ، - به مقتضاى نازك‌دلى زنانه - با شنيدن آن سخنان نتوانست خوددارى كند . برخاست و سراسيمه خود را به پدرم رساند و گفت : « اى واى از اين مصيبت ! كاش طعمه مرگ شده بودم . گويى جدّم ، پيامبر خدا صلى الله عليه و آله ، مادرم فاطمه عليها السلام ، پدرم على عليه السلام و برادرم حسن عليه السلام امروز مىميرند . چرا كه تو جانشين گذشتگان و سرور بازماندگانى . » پدرم به او نگريست و گفت : « خواهر عزيزم ! مبادا شيطان بردبارى را از تو بربايد ! » گفت : « پدر و مادرم فدايت ، اى ابوعبداللَّه ، جانم به قربانت ! آيا تن به شهادت داده‌اى ؟ » پدرم او را دلدارى داد ، امّا اشك در چشمانش حلقه زد و گفت : « خواهرم ! اگر مرغ سنگخوار را در شب آزاد مىگذاردند ، مىخوابيد ! » گفت : « اى واى ! آيا به ناچار بايد كشته شوى ؟ اين كه دلم را بيش‌تر مىآزارد و جانم را مىكاهد . » سپس سيلى به صورت زد و گريبان چاك كرد و بىهوش افتاد . پدرم برخاست و بر صورتش آب ريخت و گفت :\r\n« خواهرم ! تقواى الهى پيشه كن و به لطف او دلگرم باش و بدان كه نه در زمين كسى\r\n\r\n\r\n","description":"","footnote":"\r\n( 1 ) - البداية و النهاية ، 8 / 177 ؛ مقاتل الطالبيّين ، 113 .\r\n","page_name":" 163 ","page_number":163},
  {"content":"\r\n\r\nمىماند و نه در آسمان مىپايد و همه چيز جز خداوند نابود مىگردد . زيرا زمين به دست قدرت خداست و اوست كه آفريدگان را مىميراند و برمىانگيزاند و او خود باقى است .\r\nخواهرم ! بدان كه پدرم از من بهتر است و مادرم از من بهتر است و برادرم از من بهتر است . اسوهء من و ايشان و هر مسلمانى پيامبر خدا صلى الله عليه و آله است . » پدرم با اين گونه سخنان عمّه‌ام را دلدارى داد و سرانجام گفت : « خواهرم ! تو را سوگند مىدهم و از تو مىخواهم كه حرمت آن را نگاه دارى . در مرگ من گريبان پاره مكن و چهره مخراش ؛ و چون به شهادت رسيدم ، مبادا كه فرياد واويلا سر دهى ! »\r\nآن‌گاه او را آورد و نزد من نشاند و سرم را در دامن وى نهاد و خود نزد يارانش رفت و فرمان داد كه چادرهاشان را نزديك كنند و طناب‌ها را به هم گره بزنند و خود در وسط چادرها جاى بگيرند ، به گونه‌اى كه دشمن فقط از يك سو به آنان دسترسى داشته‌باشد . « 1 »\r\n\r\nآمادهء وصال\r\nغلام عبد الرّحمان بن عبد ربّه انصارى گويد : با مولايم در كربلا بودم . چون مردم سوى حسين عليه السلام هجوم آوردند ، حضرت فرمود ، چادرى بر پا كردند . آن‌گاه مقدارى مشك را در يك كاسهء بزرگ خرد كردند و امام و يارانش به نوبت درون آن چادر مىرفتند و موى بدنشان را مىستردند .\r\nدر اين هنگام ، عبد الرّحمان و برير ، بر در چادر به هم تنه مىزدند و به يكديگر فشار مىآوردند كه پس از امام ، زودتر داخل چادر شوند . برير با عبد الرّحمان شوخى مىكرد .\r\nعبد الرّحمان گفت : « تو را به خدا در گذر ؛ اين چه وقت شوخىكردن است ! » گفت : « به خدا قسم ! بستگانم مىدانند كه من هرگز اهل شوخى نبوده‌ام ، چه در جوانى و چه در پيرى ، امّا به خدا ! از آنچه به ديدارش مىرويم ، مژدهء وصل مىشنوم . به خدا سوگند ! ميان\r\n\r\n\r\n","description":"","footnote":"\r\n( 1 ) - ترتيب الأمالى ، 1 / 176 ؛ تاريخ يعقوبى ، 2 / 230 ؛ تاريخ طبرى ، 5 / 420 ؛ أنساب الأشراف ، 3 / 185 ؛ البداية والنهاية ، 8 / 177 ؛ مقاتل الطالبيّين ، 113 .\r\n","page_name":" 164 ","page_number":164},
  {"content":"\r\n\r\nما و سيه‌چشمان بهشتى فاصله‌اى نيست ، جز اين كه دشمنان با شمشيرهاىشان به ما حمله كنند و من مشتاقم كه با شمشيرهاشان هم اينك بر ما بتازند . » چون امام حسين عليه السلام كارش تمام شد ، ما داخل شديم و موى سترديم . « 1 »\r\n\r\nسخنان حسين عليه السلام در روز عاشورا\r\nنوهء امام سجاد عليه السلام به نقل از آن حضرت گويد : حسين بن على عليه السلام روز شهادتش براى ياران خويش سخنرانى كرد و پس از ستايش و سپاس خداوند فرمود :\r\n« ستايش مخصوص خداست كه بهشت را براى پرهيزگاران و آتش و كيفر را براى كافران قرار داده است . به خدا قسم ! ما در اين مسير طالب دنيا نبوده‌ايم تا در كسب خشنودى پروردگارمان دودل باشيم ! پس شكيبا باشيد ، زيرا خدا با پرهيزگاران است و سراى ديگر براى شما بهتر است . »\r\nياران گفتند : « ما جان‌فداى توايم . » و در هنگام پيكار ، همهء آنان پيش از سرورشان به ميدان رفتند و جنگيدند و به شهادت رسيدند . حضرت نيز يك‌يك آنان را نام مىبرد و برايشان طلب آمرزش مىكرد . » « 2 »\r\n\r\nصبح عاشورا\r\nسيد الشهدا در سپيده‌دم عاشورا يارانش را منظّم كرد و نماز صبح را با ايشان گزارد .\r\nهمراهان سىودو سوار و چهل پياده بودند . حضرت شب پيش دستور داده بود ، تا پشت خيمه‌ها خندق حفر كنند و آن را از هيزم انباشته سازند ، تا هنگام جنگ با دشمن ، آن‌ها را آتش بزنند كه از پشت مورد حمله قرار نگيرند ؛ و اين پيش‌بينى بسيار سودمند واقع شد .\r\nعمر سعد نيز در روز شنبه « 3 » پس از نماز صبح با سپاهش به ميدان آمد . در آن روز\r\n\r\n\r\n","description":"","footnote":"\r\n( 1 ) - رجال كشى ، 79 ؛ البداية و النهاية ، 8 / 178 .\r\n( 2 ) - ترتيب الأمالى ، 1 / 160 .\r\n( 3 ) - روايت‌هاى ديگر حاكى است كه عاشورا روز جمعه بوده است .\r\n","page_name":" 165 ","page_number":165},
  {"content":"\r\n\r\nفرمانده سپاه مردم مدينه ، عبداللَّه بن زُهَيْر بن سُلَيم ازْدى ؛ فرمانده سپاه مذحج و اسد ، عبد الرّحمان بن ابوسبرهء جعفى ؛ فرمانده سپاه ربيعه و كِنْده ، قيس بن اشعث بن قيس و فرمانده قبيله‌هاى تميم و همدان ، حرّ بن يزيد رياحى بود كه همه در به شهادت رساندن حضر ت امام حسين عليه السلام نقش داشتند به جز حرّ كه به امام عليه السلام پيوست و با او به شهادت رسيد .\r\nعمر سعد ، عمرو بن حجّاج زبيدى را بر جناح راست و شمر بن ذى الجوشن را بر جناح چپ لشكرش گماشت . فرماندهى سواره‌نظام را به عزرة بن قيس و پياده نظام را به شبث بن ربعى و پرچم را به ذُوَيْد ، غلام خودش داد .\r\nحسين عليه السلام نيز سپاه هفتاد و دو نفرى يارانش را سازماندهى كرد . زهير بن قين را بر جناح راست ، حبيب بن مظاهر را بر جناح چپ گماشت و پرچم را به برادرش ، عبّاس‌بن‌على عليه السلام داد ؛ و همراه آنان در مقابل چادرها استقرار يافتند .\r\n\r\nدعاى امام حسين عليه السلام در صبح عاشورا\r\nابومخنف به نقل از ابوخالد كاهلى گويد : بامدادان كه سپاه عمر سعد به خيمه‌گاه حسين عليه السلام نزديك شد ، حضرت دست‌ها را به آسمان بلند كرد و گفت :\r\nخداوندا ! تو در هر غم و اندوهى پشتوانه و در دشوارىها اميد منى و در گرفتارىها اعتمادم به تو است . چه بسيار غم‌هايى كه تاب از دل مىبرد و راهى براى زدودن آن نيست . غم‌هايى كه دوستان در آن تنها مىمانند ؛ و شماتت دشمنان را در پى مىآورد . بار خدايا ! من آن [ دشوارىها 
  ] را به تو واگذارده دل به تو سپرده‌ام . تويى كه گره از كارم مىگشايى و اندوه مرا مىزدايى . هر آن نعمتى كه دارم از تو است و خواسته‌هايم به تو باز مىگردد . « 1 »\r\n\r\n\r\n","description":"","footnote":"\r\n( 1 ) - ابن عساكر نيز اين دعا را به سندى ديگر از ابومخنف روايت كرده است . ر . ك . ترجمة الامام الحسين ( ع ) ، ابن عساكر ، 213 . ابن سعد نيز در مقتل الحسين ( ع ) ، اين خطبه را به‌طور كامل خلاصه نقل كرده است . ر . ك . الطبقات الكبرى ، ج 8 ، ص 67 / أ / .\r\n","page_name":" 166 ","page_number":166},
  {"content":"\r\n\r\n\r\nدر كربلا\r\n\r\nاحتجاج امام عليه السلام\r\nگويند كه عمر سعد پس از خواندن نماز صبح روز شنبه - عاشورا - با سپاهش سوى حسين تاخت . آن حضرت نيز سپاه 72 نفرىاش ، متشكل از 32 سوار و چهل پياده را سازماندهى كرد : زهير بن قين را فرمانده جناح چپ كرد و پرچم را به عباس بن على عليه السلام سپرد و خيمه‌گاه را پشت سرشان قرار داد . شب عاشورا ، امام عليه السلام فرموده بود كه هيزم گرد آورند و در پشت خيمه‌گاه خندقى كنده هيزم‌ها را درون آن بريزند . به اين منظور كه چون فردا سپاه عمر سعد يورش آورد آنها را آتش بزنند تا راه حملهء دشمن از پشت خيمه‌گاه بسته شود .\r\nروز عاشورا ، امام و يارانش خود را خوشبو ساختند [ و آمادهء نبرد شدند 
  ] آتش نيز در پس خيمه‌گاهشان زبانه مىكشيد . ابومخنف به نقل از ضحاك مشرقى گويد : چون سپاه دشمن سوى ما آمد ، چشمشان به خندق و آتش شعله‌ور افتاد . در اين ميان سوارى غرق در سلاح سوى ما آمد و بىآن كه سخنى بگويد ، كنار خيمه‌گاه جولانى داد و نگاهى به چادرها افكند و چيزى جز هيزم‌هاى شعله‌ور نديد . سپس بازگشت و بلند فرياد زد : « اى حسين پيش از فرارسيدن قيامت ، [ خود 
  ] سوى آتش شتافته‌اى ! » . امام فرمود : « اين كيست ؟ گويا شمر بن ذىالجوشن است ! » گفتند : « آرى خود اوست » . فرمود : « اى پسر بزچران ! تو ، به جا گرفتن در آتش شايسته‌ترى . » « 1 »\r\nمسلم بن عوسجه به امام عليه السلام عرض كرد : يا بن رسول الله ، جانم به فدايت اجازه مىفرماييد او را هدف تير قرار دهم ؟ ، زيرا در تيررس من است و تير من به خطا نمىرود .\r\nاين فاسق در شمار بزرگ‌ترين ستمگران است . امام عليه السلام فرمود : چنين مكن كه من دوست ندارم آغازگر جنگ باشم .\r\n\r\n\r\n","description":"","footnote":"\r\n( 1 ) - اشاره است به آيهء شريفهء هفتادم از سورهء مريم : « لَنَحْنُ أَعْلَمُ بِالَّذينَ هُمْ اولى بِها صِلِيّاً » ( و ما آنهايى را كه سزاوارتر به داخل شدن در آتش و سوختن در آن باشند ، بهتر مىشناسيم ) .\r\n","page_name":" 167 ","page_number":167},
  {"content":"\r\n\r\nامام حسين عليه السلام اسبى به نام لاحق داشت كه فرزندش على را بر آن سوار مىكردند [ زيرا على بن حسين در آن زمان بيمار بود و نمىتوانست خود سوار شود 
  ] . چون دشمن نزديك شد آن را طلب كرد و سوار شد . آنگاه با ندايى رسا كه همهء مردم شنيدند ، فرمود :\r\n« اى مردم گوش‌هايتان را باز كنيد و سخنانم را بشنويد . در حمله به من شتاب مورزيد تا چنان‌كه شايسته است شما را موعظه كنم و سبب آمدنم را بازگويم . اگر پذيرفتيد و گفتارم را تصديق كرديد ، سعادت يافته‌ايد و دليلى هم براى حمله به من نداريد . اما اگر عذرم را نپذيرفتيد و به انصاف رفتار نكرديد \" پس ساز و برگ خود و شريكانتان را گرد آوريد ، آنگاه همهء جوانب كارتان را بنگريد ، سپس سوى من گام پيش نهيد و مرا مهلت مدهيد \" « 1 » ؛ وَلِىّ من الله است كه اين كتاب را نازل كرده است و او ياور و سرپرست شايستگان است ، « 2 » » .\r\nخواهران حضرت با شنيدن اين سخنان فرياد برآوردند و گريه سردادند . صداى گريه دختران نيز بلند شد . امام عليه السلام برادرش ، عباس بن على ، و فرزندش ، على اكبر ، را فرستاد و فرمود : « اينان را آرام كنيد كه به خدا ، پس از اين بسيار خواهند گريست . »\r\nپس از آرام شدن زنان و كودكان ، حسين عليه السلام خداى را حمد و ثنا گفت و آن چنان‌كه بايد ، پروردگار متعال را ياد كرد و بر محمد و خاندان او و بر ملائكه و پيامبران درود فرستاد و در اين باره آنچنان رسا سخن گفت كه خدا مىداند و بس . « 3 » آنگاه فرمود :\r\n« اىمردم ! نسب مرا بشناسيد و ببينيد كه من كيستم . آنگاه به خود آييد و از خود بازخواست كنيد كه آيا سزاوار است مرا بكشيد و حرمتم را بشكنيد ؟ آيا من فرزند دختر پيامبر شما نيستم ؟ آيا پدرم جانشين و پسر عموى پيامبر نيست ؟ آيا پدرم نخستين مؤمن به خدا و تصديق‌كننده پيامبر در آنچه از سوى پروردگار شما آورده نيست ؟ « 4 » آيا حمزه ،\r\n\r\n\r\n","description":"","footnote":"\r\n( 1 ) - « . . . فَأَجْمِعُوا أَمْرَكُم وَ شُرَكائَكُمْ ثُمَّ لا يَكُنْ أَمْرُكُمْ عَلَيْكُمْ غُمَّةً ثُمَّ اقْضُوآ إلَىَّ وَ لا تُنْظِرُونِ » ( يونس ( 10 ) : 71 )\r\n( 2 ) - « انَّ وَلِيِّىَ اللَّهُ الَّذى نَزَّلَ الْكِتابَ وَ هُوَ يَتَوَلَّى الصَّالِحينَ » ( اعراف ( 7 ) / 196 )\r\n( 3 ) - بر جويندگان و دوستداران فرهنگ ائمه عليهم السلام است كه تلاش كنند و آنچه را اين راوى از قلم انداخته است به دست‌آورند .\r\n( 4 ) - اموىها سخنان امام را بد نقل كرده‌اند ( ر . ك . كامل ج 4 ، ص 61 ) و ابن كثير از ذكر واژه به واژه آن غفلت ورزيده‌است ( ر . ك . البدايه و النهايه ، ج 8 ، ص 179 ، چاپ دارالفكر ) .\r\n","page_name":" 168 ","page_number":168},
  {"content":"\r\n\r\nسيد الشهدا ، عموى پدرم نيست ؟ آيا جعفر شهيد كه در بهشت با دو بال پرواز مىكند ، عمويم نيست ؟ آيا نشنيده‌ايد كه رسول خدا صلى الله عليه و آله دربارهء من و برادرم فرمود : « اين دو سرور جوانان بهشتند . » « 1 » اگر گفتارم را باور نداريد ، بدانيد كه به خدا سوگند ، از روزى كه دانسته‌ام خداوند دروغگويان را عذاب مىكند ، لب به دروغ نگشوده‌ام . اگر سخنم را باور نمىكنيد ، كسانى ميان شما هستند كه اگر از آنها بپرسيد ، آگاهتان خواهند كرد . از جابر بن عبدالله انصارى بپرسيد ، از ابوسعيد خدرى يا سهل بن سعد ساعدى يا زيد بن ارقم يا انس بن مالك بپرسيد تا به شما بگويند كه اين سخن را دربارهء من و برادرم از رسول خدا صلى الله عليه و آله شنيده‌اند . آيا باز هم از ريختن خون من دست برنمىداريد ؟\r\nدر اين هنگام شمر خطاب به امام عليه السلام گفت : « خدا را با ترديد بپرستد كسى كه بداند تو چه مىگويى ! » حبيب بن مظاهر در مقام پاسخ برآمد و گفت : « به خدا سوگند ، تو را مىبينم كه هفتاد بار خدا را با ترديد مىپرستى و من اين گفتارت را كه « نمىدانى او چه مىگويد » تصديق مىكنم ، آرى خداوند قلب تو را تيره ساخته است . »\r\nسپس امام عليه السلام فرمود : « اگر اين گفتارم را باور نداريد ، آيا در اين‌كه من فرزند دختر پيامبر شما هستم نيز شك داريد ؟ به خدا سوگند ، در شرق و غرب عالم فرزند دختر پيامبرى جز من نيست ، نه از شما و نه از غير شما . تنها پسر دختر پيامبر صلى الله عليه و آله منم . به من بگوييد كه چرا در پى كشتن من برآمده‌ايد ؟ كسى را از شما كشته‌ام ؟ مالتان را خورده‌ام ؟ و يا به كسى از شما زخمى زده‌ام ؟ »\r\nجماعت ساكت ماندند و امام عليه السلام فرمود : « اى شَبَث رَبعى ، اى حجار بن ابْجَر ، اى قيس بن اشعث اى يزيد بن حارث ، آيا شما نبوديد كه به من نوشتيد : ميوه‌ها رسيده است ، باغ‌ها سرسبزند و بركه‌ها پر آب ، بيا كه سپاهت آماده است . » گفتند : « ما اين چيزها را ننوشته‌ايم . » فرمود : « سبحان الله ، به خدا سوگند كه نوشته‌ايد » ؛ و آن‌گاه فرمود : « اى\r\n\r\n\r\n","description":"","footnote":"\r\n( 1 ) - حديث « الحسن والحسين سيد الشباب اهل الجنه » مكرّر از رسول خدا ( ع ) نقل شده است و حافظان اموى ، آن را ازطريق پانزده تن از صحابيان عادل نقل كرده‌اند . ر . ك . سيوطى . الازهار المتناثره ، باب المناقب .\r\n","page_name":" 169 ","page_number":169},
  {"content":"\r\n\r\nمردم اگر از آمدنم ناخرسنديد ، مرا واگذاريد تا از شما دور شوم و به جايى امن پناه ببرم » .\r\nقيس بن اشعث گفت : « آيا به فرمان عموزادگانت درنمىآيى ؟ در حالى كه جز آنچه تو خود مىخواهى و دوست دارى ، برايت نمىخواهند ؛ و هيچ بدىاى نيز از ايشان نمىبينى » فرمود : « تو برادر برادرت هستى « 1 » ، آيا مىخواهى كه بنىهاشم بيش از خون مسلم بن عقيل از تو بطلبند ؟ نه به خدا سوگند ، من دست ذلت به آنان نمىدهم و زير بار بردگىشان نمىروم . اى بندگان خدا ! « من از هر متكبرى كه به روز حساب ايمان ندارد ، به پروردگار خود و پروردگار شما پناه برده‌ام . » « 2 »\r\nآنگاه مركبش را خواباند و به عقبة بن سمعان فرمود تا پاى حيوان را ببندد ؛ و سپاه كفر به ايشان هجوم آوَرْد .\r\n\r\nخطابه زهير و بروز درگيرى\r\nابو مخنف به نقل يكى از افراد سپاه دشمن به نام كثير بن عبدالله شعبى گويد : چون سوى حسين هجوم برديم ، زهير بن قين غرق در سلاح و سوار بر اسبى كه دمى پر مو داشت ، سوى ما آمد و گفت : اى مردم كوفه ! من شما را از عذاب خداوند بيم مىدهم .\r\nهمانا از حقوق برادران مسلمان نسبت به يكديگر نصيحت و خيرخواهى است و تا لحظه‌اى كه شمشير ميان ما و شما نيفتاده است ، با هم برادريم و بر يك دين و ملتيم ؛ و بر ما حق نصيحت داريد ، اما چون شمشير در ميان افتاد و رشته پيوند ما و شما بريده شد ، ما يك امت و شما امتى ديگريد . بدانيد كه خداوند ما و شما را به فرزندان پيامبرش ، محمد صلى الله عليه و آله ، امتحان كرده است ، تا ببيند كه نسبت به آنان چگونه رفتار مىكنيم ؛ و اينك شما را به يارى آنان و جنگ با عبيدالله زياد سركش فرامىخوانيم . شما از عبيدالله و پدرش در طول دوران حكمرانى آنها جز بدى چيزى نديده‌ايد . اينان بودند كه چشمان\r\n\r\n\r\n","description":"","footnote":"\r\n( 1 ) - اشاره امام به رفتار برادر وى يعنى محمد بن اشعث است كه در كوفه مسلم را با نيرنگ دستگير كرد .\r\n( 2 ) - « وَ قالَ مُوسى إِنّى عُذْتُ بِرَبّىِ وَ رَبِّكُم مِنْ كُلِّ مُتَكَبِّرٍ لَّا يُؤمِنُ بِيَوْمِ الْحِسابِ » ، مؤمن ( 40 ) : 27 .\r\n","page_name":" 170 ","page_number":170},
  {"content":"\r\n\r\nشما را ميل كشيدند ، دست و پايتان را بريدند ، شما را مُثله كردند و بر نخل‌ها آويختند .\r\nبزرگان و قاريان قرآن شما ، همانند حجر بن عدى و يارانش و هانى بن عروه و همگنانش را كشتند .\r\nدر اين هنگام ، جماعت او را به باد دشنام گرفتند و ضمن ستايش و دعاى خير براى عبيدالله گفتند : به خدا سوگند ، از اينجا نمىرويم تا اين‌كه اربابت و همراهانش را يا بكشيم و يا تسليم عبيدالله كنيم . زهير گفت : اى بندگان خدا فرزندان فاطمه - رضوان‌الله‌عليها - از پسرسميه به دوستىو يارىسزاوارترند ؛ و اگر هم يارىاش نمىكنيدبه‌خدا پناه ببريد و دست به قتل او ميازيد . بياييد حسين بن على را با عموزاده‌اش ، يزيد بن معاويه ، به حال خود واگذاريد ، به جانم سوگند كه يزيد بدون كشتن حسين عليه السلام نيز از فرمانبردارى شما خشنود است .\r\nدر اين هنگام شمر تيرى بر او انداخت و گفت : ساكت شو خدا خفه‌ات كند پرگويىهايت ما را خسته كرد . زهير گفت : پدر تو ايستاده بول مىكرد ، من كى با تو سخن گفتم ، تو يك حيوانى ، به خدا سوگند ، گمان ندارم كه تو دو آيه از كتاب خدا را بدانى .\r\nبدان كه در قيامت به ننگ و كيفرى دردناك گرفتار خواهى آمد . شمر گفت : خداوند همين ساعت تو و اربابت را خواهد كشت . گفت : مرا از مرگ مىترسانى ؟ به خدا سوگند مرگ با حسين از جاودانگى با شما نزد من محبوب‌تر است . آنگاه رو به مردم كرد و گفت : اى مردم مبادا افرادى چنين جلف و فرومايه شما را از دينتان گمراه كنند . به خدا سوگند ، مردمى كه خون فرزندان و خاندان محمد را بريزند و ياوران و مدافعانشان را به قتل برسانند ، به شفاعت آن حضرت نخواهند رسيد .\r\nدر اين ميان مردى او را صدا زد و گفت : ابو عبدالله مىفرمايد برگرد ، همانطور كه مؤمن آل فرعون قومش را نصيحت كرد [ و به حالشان سودى نبخشيد 
  ] تو نيز اينان را نصيحت كردى و اگر سودمند باشد همين اندازه كافى است .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nتوبه حُرّ\r\nابومخنف گويد : حر بن يزيد پس از آن كه دانست عمر سعد آهنگ جنگ دارد رو به او كرد و گفت : خدا تو را اصلاح كند ، آيا سر جنگ با اين مرد را دارى ؟ « 1 » گفت : آرى به خدا ، پيكارى كه ساده‌ترينش افتادن سرها و قطع دست‌هاست ! گفت : آيا به هيچ كدام از پيشنهادهايى كه داد راضى نيستيد ؟ گفت : به خدا سوگند ، اگر كار با من بود ، مىپذيرفتم ولى چه كنم كه اميرت رضايت نمىدهد !\r\nدر اين هنگام ، حر همراه غلامش به نام قرة بن قيس از مردم كناره گرفت ؛ و رو به او كرد و گفت : اى قره ، آيا امروز اسبت را آب داده‌اى ؟ گفت : نه . گفت نمىخواهى كه آبش بدهى ؟ گفت : هم اينك مىروم و آبش مىدهم . غلام گويد : من از جايى كه حر بود ، دور شدم ؛ و اگر مىگفت كه آهنگ پيوستن به حسين عليه السلام را دارد با او مىرفتم .\r\nحر اندك اندك خود را به حسين عليه السلام نزديك ساخت . يكى از بستگانش به نام مهاجربن اوس به او گفت : پسر يزيد ، مىخواهى چه كنى ؟ آيا قصد حمله دارى ؟ وى كه لرزه بر اندامش افتاده بود خاموش ماند . مهاجر گفت : اى پسر يزيد ، به خدا كه رفتارت مشكوك است ، به خدا ، هرگز تو را چنين نديده‌ام و اگر شجاع‌ترين مرد كوفه را از من سراغ بگيرند ، تو را معرفى خواهم كرد . اين چه رفتارى است كه از تو مىبينم ؟\r\nحر گفت : به خدا سوگند خود را ميان بهشت و دوزخ مخيّر مىبينم ؛ و به خدا سوگند كه چيزى را جز بهشت برنمىگزينم ، گر چه پاره پاره و آتش زده شوم . سپس اسبش را هى زد و به حسين عليه السلام پيوست و گفت : جانم فدايت ، اى فرزند پيامبر ! من همان كسىام كه مانع بازگشت شما شدم و شما را به اين راه كشاندم و در اين مكان فرود آوردم . به خداى يگانه سوگند ! هرگز گمان نمىكردم اين مردم پيشنهادهايتان را نپذيرند ؛ و شما را در چنين وضعيتى قرار دهند . با خودم گفتم ، چه اشكالى دارد ، برخى از دستورهاى اينان را اجرا\r\n\r\n\r\n","description":"","footnote":"\r\n( 1 ) - ر . ك . طبقات ابن سعد ، ج 9 ، ص 58 / ب .\r\n","page_name":" 172 ","page_number":172},
  {"content":"\r\n\r\nمىكنم تا نپندارند كه از فرمانشان سر برتافته‌ام ؛ و آنان نيز پيشنهادهاى حسين را خواهند پذيرفت . به خدا ، اگر گمان مىكردم كه از شما نمىپذيرند ، سوى شما نمىآمدم . اينك آمده‌ام و از كرده پشيمانم ؛ و به درگاه خداوند توبه مىكنم و در راه شما از جان مىگذرم ، تا در ركابتان كشته شوم . آيا توبه‌ام پذيرفته است ؟ فرمود : آرى خداوند توبه‌ات را مىپذيرد و گناهت را مىبخشد ، نامت چيست ؟ گفت : حر بن يزيد . فرمود : تو حرى ، چنان كه مادر تو را حرّ نام نهاد . تو ان شاءالله در دنيا و آخرت آزاده‌اى ، فرود آى . گفت :\r\nسوار بودنم بيشتر به سود شماست تا پياده شدن . لختى سواره مىجنگم و البته فرجام كار من فرود آمدن است . فرمود : آن‌گونه كه خود مىدانى رفتار كن ، خدايت رحمت كند .\r\nحر نزد همراهانش رفت و گفت : بياييد و يكى از پيشنهادهاى حسين را بپذيريد تا خدا شما را از جنگ و پيكار با او معاف دارد . گفتند : امير عمر سعد است ، با او صحبت كن . حر همان گفته‌ها را براى عمر سعد باز گفت ؛ و او پاسخ داد . بسيار راغب شده‌ام كه چنين كنم ولى اگر راهى مىداشت مىپذيرفتم .\r\nآنگاه حر با صداى بلند فرياد زد : اى مردم كوفه مادر به عزايتان بنشيند ! حسين را دعوت كرديد و وانمود كرديد كه در ركاب او جانبازى مىكنيد ؛ و اينك او را از همه سو محاصره كرده‌ايد و اجازه نمىدهيد تا به جايى امن از سرزمين پهناور خدا برود ! او هم‌اكنون اسير دست شماست و قدرت تصميم‌گيرى را از او گرفته‌ايد . آب فرات را بر روى او و زن و فرزندش بسته‌ايد : آبى كه يهود و مجوس و نصرانى در خوردن آزادند و خوكان و سگ‌هاى عراق در آن شنا مىكنند ، ولى زن و فرزند حسين در كنار آن در آستانهء مرگند . با خاندان محمد بد رفتار كرده‌ايد . من از خدا اميد دارم كه اگر از كار اين روز و ساعتتان دست برنداريد ، در آن روزى كه همه تشنه‌اند به شما آبى ننوشاند !\r\nحر پس از اداى اين سخنان به‌وسيلهء نيروهاى دشمن تير باران شد ؛ و بازگشت و در برابر حسين عليه السلام ايستاد .\r\n\r\n","description":"","footnote":"","page_name":" 173 ","page_number":173},
  {"content":"\r\n\r\n\r\nخطابه ديگر امام حسين عليه السلام\r\nهنگامى كه عمر سعد ، سپاهش را براى جنگ با حسين عليه السلام آراست ؛ و جناح‌هاى آن را منظم ساخت و پرچم‌ها را در جاى خودش نصب كرد ، حسين عليه السلام نيز يارانش را در جناح چپ و راست تعبيه فرمود و به آنهايى كه در قلب سپاه جاى داشتند فرمان پايدارى داد .\r\nلشكر كوفه امام عليه السلام را از همه سو در محاصره قرار داد و بر گردش حلقه زد . در اين هنگام حضرت نزد مردم آمد و از آنها خواست سكوت اختيار كنند ، اما همچنان در حال گفت و گو بودند . سرانجام امام عليه السلام فرمود : واى بر شما ! چرا خاموش نمىشويد و به سخنم گوش نمىسپاريد ؟ بدانيد كه من شما را سوى خوش‌بختى مىبرم ، هر كس از من پيروى كند ، هدايت مىيابد و هر كس از فرمانم سربپيچد هلاك مىگردد ؛ اما همهء شما از فرمان من سر برتافته‌ايد و به گفتارم گوش نمىدهيد ، چون عطاى حرام خورده‌ايد و شكمتان از مال حرام پر شده است . خداوند نيز بر قلب‌هاتان پرده افكنده است . واى بر شما ! چرا ساكت نمىشويد ؟ چرا گوش فرانمىدهيد ؟ ياران عمر سعد با شنيدن اين سخنان به نكوهش يكديگر پرداختند و گفتند : به سخنانش گوش دهيد و سپس همه ساكت شدند .\r\nحسين عليه السلام آغاز به سخنرانى كرد و پس از حمد و ثناى الهى و درود بر پيامبر صلى الله عليه و آله فرمود :\r\nاى گروه ! به گرداب غم در افتيد و در كام مرگ فرو رويد . آيا هنگام سرگردانى ، با بىصبرى نزد ما فرياد داد خواهى برمىآوريد ؛ و آنگاه كه آماده و با تمام توان به فريادتان مىرسيم ، شمشيرهايى را كه بايد براى يارى ما بكشيد ، بر روى ما مىكشيد ؟ آيا آتشى را كه براى دشمنانتان افروخته‌ايم ، بر سر خودمان مىريزيد ؟ آيا به نفع دشمن با دوستان خود به جنگ درمىآييد ؟ مگر دشمن ما و شما ، كدام پرچم عدل را ميان شما برافراشته است ؛ و در سايه حكومت‌شان به كدام آرزوىتان رسيده‌ايد ؟ جز اين است كه شكم‌هاتان را از حرام پركرده‌اند ؟ و به مال و توشهء اندك دنيا شما را دل خوش ساخته‌اند ؟ گناه ما چيست و كدام رأى ناپسند را داده‌ايم ؟ اى واى بر شما ، ما هنوز شمشيرى نكشيده‌ايم ؛ دل‌هاى ما آرام است و عزم ما بر جنگ\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nجزم نشده است ، اما شما ابرو در هم كشيده چون مور و ملخ سوى ما سرازير شده‌ايد . رويتان زشت باد ! شما از سركشان امت و از حزب‌هاى منحرفيد . شما كتاب خدا را پشت سرافكنده‌ايد ، شيطان در شما دميده است و سر تا پا گناهيد . كتاب خدا را تحريف كرده‌ايد و سنت پيامبر را از ياد برده‌ايد و فرزندان اولياى خدا را مىكشيد ، و خاندان اوصياى پيامبر را سركوب مىكنيد .\r\nدل‌هايتان با فرومايگان پيوند خورده است و مؤمنان را مىآزاريد ؛ و براى پيشوايان استهزاگر كه قرآن را پاره پاره كرده‌اند ، نعره مىزنيد . آيا براى سركوب ما از پسر حرب و يارانش پشتيبانى مىكنيد ؟ آرى ! به خدا سوگند ، سرشت شما با بىوفايى آميخته است و خون بىوفايى در رگ‌هايتان جارىست . اصل و فرع‌تان آن را به ارث برده‌ايد و درخت خيانت در دل‌هايتان تناور شده است و سينه‌هاتان را پوشانده است . شما از شرورترين مردمان و جيره‌خوار غاصبانيد .\r\nنفرين بر پيمان‌شكنانى كه سوگندهاى محكم وفادارى را مىشكنند ، در حالىكه خدا را بر آن گواه قرار داده‌اند . به خدا سوگند كه شما پيمان شكنيد . « 1 »\r\nآگاه باشيد ! فرومايهء فرزند فرومايه « 2 » ، ما را بر سر دو راهى كشتن و يا ذليل كردن قرار داده است .\r\nاما پستى از ساحت و جود ما به دور است و خدا و رسول و نياكان پاك ما و دامن‌هاى پاكيزه ، خوارى ما را نمىپسندند ؛ و مردان گردن‌فراز و دل‌هاى شجاع ، مرگ با عزت را بهتر از زندگى با ذلت مىدانند . آگاه باشيد ! من با همين شمار اندك بىساز و برگ با شما مىجنگم .\r\n فَانْ نَهْزِمُ فَهَزَّامُونَ قُدْماً * وَ إنْ نُهزَمُ فَغَيْرُ مَهَزَّمينا « 3 » \r\nآگاه باشيد من از پدرم و او از جدّم رسول خدا صلى الله عليه و آله شنيده است كه شما از اين پس به اندازه گردش اسب بر گرد آسياب زنده نمىمانيد . « پس در كارتان با شريكان‌تان همداستان شويد ، تا\r\n\r\n\r\n","description":"","footnote":"\r\n( 1 ) - اشاره است به آيه شريفه 91 از سوره نحل : وَ اوْفُوا بِعَهْدِ اللَّهِ إِذا عاهَدْتُمْ وَ لا تَنْقُضُوا الْايْمانَ بَعْدَ تَوْكيدِها ، وَ قَدْ جَعَلْتُمُ اللَّهَ عَلَيْكُمْ كَفيلًا » ( چون با خدا پيمان بستيد بدان وفا كنيد و چون سوگند اكيد خورديد آن را مشكنيد ، كه خدا را ضامن خويش كرده‌ايد و او مىداند كه چه مىكنيد .\r\n( 2 ) - منظور يزيد بن معاويه است .\r\n( 3 ) - اگر ما دشمن را شكست مىدهيم ، اين سيرهء هميشگى ماست و اگر دشمن شكستمان هم بدهد ، شكست نخورده‌ايم .\r\n","page_name":" 175 ","page_number":175},
  {"content":"\r\n\r\nكار بر شما مشتبه نشود ، سپس دربارهء من تصميم بگيريد و مهلتم مدهيد » « 1 »\r\n« پس همه نيرنگ‌هايتان را به كار گيريد و مرا مهلت مدهيد . در حقيقت من بر خدا ، پروردگار خودم و پروردگار شما توكل كردم . هيچ جنبنده‌اى نيست ، مگر اين‌كه او مهار هستىاش را در دست دارد . به‌راستى پروردگار من بر راهى راست است . » « 2 »\r\nبار خدايا ، باران را از آنان بگير و آنان را به سال‌هايى قحط و سخت ، همانند سال‌هاى روزگار يوسف دچار كن ؛ و غلام ثقيف « 3 » را بر آنان چيره گردان ، تا به آنها جامى تلخ بنوشاند و همه را از دم تيغ بگذراند و به جاى هر كدام از ما يك تن از آنان را بكشد و انتقام من و دوستانم و اهل بيتم و اصحابم را از آنان بگيرد ، زيرا اينان خيانت كردند و به ما دروغ گفتند و ما را رها كردند ، پروردگار ما تويى ، ما بر تو توكل مىكنيم و سوى تا باز مىگرديم كه بازگشت همه به سوى توست . »\r\nآنگاه حضرت فرمود : عمر سعد كجاست ؟ او را صدا بزنيد تا نزد من بيايد . با آن كه عمر از رو در رو شدن با امام كراهت داشت ، ناچار به خدمت رسيد . امام عليه السلام فرمود : اى عمر سعد ، بدان تو به اميد اين‌كه از سوى فرومايه فرزند فرومايه ، به حكمرانى رى برسى مرا مىكشى ، اما به خدا سوگند كه لذت حكومت را نخواهى چشيد . اين امرى است قطعى [ و وعده‌اى خدايى است 
  ] ، حال هر چه مىخواهى بكن ، ولى بدان كه پس از من نه در دنيا و نه در آخرت روى خوشى را نخواهى ديد . گويى با چشمانم مىبينم كه در يكى از روستاهاى كوفه ، كودكان سرت را در ميان نهاده‌اند و با تيرهايشان آن را نشانه مىروند .\r\nعمر سعد از اين گفتار امام به خشم آمد . روى برگرداند و ميان سپاهش فرياد زد :\r\n\r\n\r\n","description":"","footnote":"\r\n( 1 ) - . . . فَأَجْمِعُوا أَمْرَكُمْ وَ شُرَكائَكُمْ ، ثُمَّ لا يَكُنْ أَمْرُكُمْ عَلَيْكُمْ غُمَّةً ثُمَّ اقْضُواْ إِلَىَّ وَ لا تُنْظِرُونِ » [ يونس ( 10 ) : 71 
  ]\r\n( 2 ) - « . . . فَكِيدُونِى جَميعاً ثُمَّ لا تُنْظِرُونِ إِنّى تَوَكَّلْتُ عَلى رَبّى وَ رَبِّكُمْ ما مِن دابَّةٍ إِلَّا هُوَ أخِذٌ بِناصِيَتِها ، إِنَّ رَبِّى عَلى صِراطٍ مُسْتَقيمٍ . » [ هود ( 11 ) : 55 ، 56 . 
  ]\r\n( 3 ) - مقصود حضرت از غلام ثقيف ، مختار بن ابى عبيد ثقفى است و اين سخن در ستايش مختار است و او را ازبهتان‌هايى كه جيره‌خواران سلاطين و دستياران ستمگران به اين قهرمان پيشگام و خونخواه خدا و رسول مىزنند ، مبرا مىسازد .\r\n","page_name":" 176 ","page_number":176},
  {"content":"\r\n\r\n« منتظر چه هستيد ؟ ، يكباره حمله كنيد كه او لقمه‌اى بيش نيست . »\r\nآنگاه فرياد زد : « اى ذويد ، پرچم را نزديك آر » ؛ و او آورد . آنگاه تيرى به چله كمان نهاد و سوى لشكر امام حسين عليه السلام پرتاب كرد و گفت : گواه باشيد ! نخستين كسى كه تير انداخت من بودم ؛ و پس از او تيراندازى مردم نيز آغاز شد . آنگاه فرياد زد : آورنده هر سرى هزار درهم جايزه دارد . « 1 »\r\n\r\nآغاز مبارزه‌طلبى\r\nابومخنف به نقل از ابوجناب ( يحيى بن ابى حى كلبى ) گويد : ميان ما مردى به نام عبدالله بن عمر از بنىعُلَيم زندگى مىكرد ؛ و در كنار چاه جُعْد ، متعلق به هَمْدان ، منزل كرده بود و زنى داشت از نمر بن قاسط به نام امّ وَهْب ، دختر عبد . او با ديدن اجتماع مردم در نخيله ، موضوع را از آنان پرسيد : گفتند : براى جنگ با حسين ، فرزند دختر پيامبر صلى الله عليه و آله آماده مىشوند . عبدالله با شنيدن اين سخن گفت : « به خدا سوگند ، من بسيار آرزومند جهاد با اهل شرك بوده‌ام ؛ و اميدوارم ثواب جنگ با اينان كه قصد جنگ با فرزند دختر پيامبرشان را دارند كمتر از پاداش جنگ با مشركان نباشد . » سپس نزد همسرش رفت و آنچه را شنيده بود باز گفت و او را از قصد خويش آگاه ساخت . زن گفت : حق با توست ، خداوند تو را به هدف‌هاى بلندت برساند ، چنين كن و مرا نيز با خود ببر . عبدالله شبانه با همسرش بيرون آمد و به امام حسين عليه السلام پيوست .\r\nپس از آن كه عمر سعد نخستين تير را انداخت مردم نيز آغاز به تيراندازى كردند و جنگ درگرفت . در اين ميان يسار ، غلامِ زياد بن ابيه ، و سالم ، غلام عبيدالله زياد ، به ميدان آمدند و مبارز طلبيدند . حبيب بن مظاهر و برير بن خضير برخاستند ولى امام عليه السلام فرمود : « بنشينيد » . آنگاه عبدالله بن عمير برخاست و گفت : « يا ابا عبدالله - خدايت رحمت كند - اجازه بدهيد ، من به جنگ اين دو بروم . » امام عليه السلام كه او را مردى بلند بالا ، چهارشانه ، با بازوانى نيرومند ديد فرمود ، « من او را هماورد مردان رزم مىبينم » ؛ و\r\n\r\n\r\n","description":"","footnote":"\r\n( 1 ) - ر . ك . طبقات الكبرى : ج 8 / ص 62 / أ .\r\n","page_name":" 177 ","page_number":177},
  {"content":"\r\n\r\nفرمود : « اگر مىخواهى برو » . عبدالله به مصاف آن دو رفت . گفتند : « كيستى اى مرد ؟ » ؛ و او نسب خويش را باز گفت . گفتند : « تو را نمىشناسيم . بگو حبيب بن مظاهر يا زهير بن قين و يا برير بن خضير بيايند . » در اين هنگام عبدالله بن يسار كه پيش از سالم ايستاده بود گفت : « اى زنا زاده ، از مبارزه يك تن از مردم مىگريزى ؟ هر كس به جنگ تو بيايد از تو بهتر است . » سپس حمله كرد و او را چنان با شمشير زد كه در جا سرد شد . در همان حالى كه سرگرم ضربت زدن به يسار بود سالم شمشير را حوالهء او كرد . ياران امام عليه السلام فرياد زدند : « مواظب باش ! » . اما او توجهى نكرد و همچنان سرگرم مبارزه بود . سالم با زدن يك ضربت ، انگشتان دست چپ او را قطع كرد . عبدالله بىدرنگ به سالم حمله‌ور شد و او را نيز به قتل رساند ؛ و پس از كشتن آن دو اين رجز را مىخواند :\r\n انْ تُنْكِرُونِ فَانَابْنُ كَلْبٍ * حَسبَى بَيْتي فى عُليمٍ حَسْبى \r\n انِّى امرؤُ ذُو مِرّةً وَ عَصْبٍ * وَ لَسْت بِالخَوَّارِ عِنْدَ النَّكْبِ\r\nانِّى زَعيمٌ لَكَ امُّ وَهْبٍ * بِالطَّعْنِ فيهِمْ مُقْدِماً وَالضَّرْبِ\r\nضَرْبَ غُلامٍ مُؤْمِنٍ بِالرَّبِّ « 1 » \r\nام وهب نيز تير خيمه را برداشت و سوى شوهرش رفت و گفت : « پدر و مادرم فدايت در راه خاندان پاك محمد پيكار كن . » عبدالله خواست او را نزد زنان بازگرداند ، اما او جامه‌اش را گرفته بود و مىگفت : « رهايت نمىكنم تا با تو كشته شوم . » در اين هنگام حسين عليه السلام فرياد زد : « خداوند به شما خانواده جزاى خير بدهد نزد زنان بازگرد و در كنارشان بنشين كه خداوند جهاد را از زنان برداشته است . » ام وهب ( با شنيدن سخنان امام ) بازگشت .\r\n\r\n\r\n","description":"","footnote":"\r\n( 1 ) - اگر مرا نمىشناسيد بدانيد كه من پسر كلب هستم ، وجود خانه‌ام در « عُليم » براى شناساندن من كافى است\r\nمن مردىام نيرومند و خشن و در دشوارىها پژمرده و افسرده نمىشوم .\r\nاى ام وهب من پيشاپيش تو حركت مىكنم و با زخم نيزه و ضرب شمشير بر دشمن حمله مىكنم\r\nضربت جوانى كه به خداوند ايمان دارد .\r\n","page_name":" 178 ","page_number":178},
  {"content":"\r\n\r\n\r\nبىادبى يك سنگدل\r\nابومخنف « 1 » « به نقل از عبدالجبار بن وائل حضرمى و او از برادرش مسروق بن وائل گويد : من پيشاپيش سپاهى كه به جنگ حسين عليه السلام مىرفت حركت مىكردم . با خود گفتم در جلو حركت مىكنم ، شايد بتوانم سر حسين عليه السلام را براى عبيدالله زياد ببرم و نزد وى منزلتى بيابم . چون به حسين عليه السلام رسيديم ، يكى از لشكريان به نام ابن حوزه پيش رفت و گفت : « آيا حسين ميان شماست . » حضرت سكوت كرد ؛ و او سخنش را براى بار دوم و سوم تكرار كرد . بار سوم ، امام عليه السلام فرمود : « بگوييد حسين اينجاست ، مقصودت را بگو . » گفت : « اى حسين تو را به آتش بشارت مىدهم . » فرمود : « دروغ مىگويى ، زيرا من به پيشگاه پروردگارى مىروم كه بخشنده است و شفاعت نزد او پذيرفته مىگردد » ، تو كيستى ؟ گفت : « ابن حوزه » . در اين هنگام امام حسين عليه السلام دست‌ها را به آسمان چنان بلند كرد كه سفيدى زير بغلش ديده شد و فرمود : « پروردگارا ! او را در آتش بيفكن . »\r\nابن حوزه به خشم آمد و اسبش را سوى آن حضرت هى زد . ميان آنان نهر آبى بود ، در نتيجه ابن حوزه از پا به ركاب آويزان شد . اسب به جولان درآمد و او را به زير افكند .\r\nيك پاى او قطع شد و بقيه بدنش آويزان ماند . عبدالجبار گويد : مسروق كه چنين ديد برگشت و از سپاه بيرون رفت . چون سبب را پرسيدم گفت : « من از اين خاندان چيزى ديدم كه هرگز با آنان نخواهم جنگيد . » « 2 »\r\n\r\nمبارزه برير\r\nابومخنف گويد : يزيد بن معقل ، از بنى عميرة بن ربيعه ، پيش آمد و خطاب به برير بن خضير گفت : « اى برير ! ديدى خدا با تو چه كرد ؟ » گفت : « به خدا سوگند كه با من نيك\r\n\r\n\r\n","description":"","footnote":"\r\n( 1 ) - طبرى نيز اين روايت را نقل كرده است .\r\n( 2 ) - طبرى ، 5 / 431 .\r\n","page_name":" 179 ","page_number":179},
  {"content":"\r\n\r\nرفتار كرد و تو را به شر گرفتار ساخت . » گفت : دروغ گفتى ، در حالى كه پيش از اين ، از تو دروغى نشنيده‌ام . آيا به ياد مىآورى كه من و تو ميان قبيله بنىلوزان راه مىرفتيم و تو مىگفتى : عثمان بن عفان به خودش ستم كرد و معاوية بن ابى سفيان مردى گمراه و گمراه كننده بود ؛ و پيشواى هدايت و حق على بن ابىطالب است ؟\r\nگفت : آرى ، گواهى مىدهم كه اين نظر و گفتار من است . گفت : بنابراين گواهى مىدهم كه تو از گمراهانى . برير گفت : مىخواهى دست از مبارزه بكشيم و مباهله كنيم و از خداوند بخواهيم كه دروغگو را لعنت كند و راستگو دروغگو را بكشد ؟ . سپس كنارى ايستادند و دست‌ها را سوى آسمان بلند كردند و دعا كردند كه خداوند دروغگو را لعنت كند و راستگو ، دروغگو را بكشد . آنگاه به يكديگر حمله‌ور شدند . دو ضربت ميان آن دو رد و بدل شد . يزيد بن معقل ضربت سبكى به برير زد كه كارگر نيفتاد . اما برير چنان ضربتى به او زد كه كلاهخودش را شكافت و در مغزش جا گرفت و چنان زمين خورد كه گويى از كوه افتاده است . شمشير برير چنان در سر او محكم شده بود كه با زور آن را بيرون آورد . « 1 »\r\nبه دنبال آن رضىّ بن مُنْقِذ عبدى به برير حمله كرد . آن دو ، ساعتى با هم گلاويز بودند تا اين‌كه برير او را زمين زد و بر سينه‌اش نشست . رضى فرياد زد : « كجايند مردان مبارزه و دفاع ؟ » عفيف بن زهير گويد : ديدم كه كعب بن جابر بن عمرو ازْدى رفت تا به برير حمله كند . گفتم : « اين همان برير بن خُضَيْر قارى است كه در مسجد به ما قرآن مىآموخت . » اما او بىتوجه به اين سخن حمله كرد و با نيزه به پشت برير زد . برير كه چنين ديد ، روى رضى بن منقذ زانو زد و صورتش را گاز گرفت و گوش او را كند . اما كعب بن جابر آنقدر با نيزه به برير زد كه از روى رضى كنار رفت ؛ و سپس با ضرب شمشير او را كشت .\r\nعفيف گويد : گويى عبدى را مىبينم كه از زمين برخاسته خاك از قبايش مىتكاند و مىگويد : اى برادر ازْدى چنان احسانى به من كردى كه هرگز فراموش نمىكنم !\r\n\r\n\r\n","description":"","footnote":"\r\n( 1 ) - نيز . ر . ك . انساب‌الاشراف : ج 3 ، ص 191 ، ط 1 .\r\n","page_name":" 180 ","page_number":180},
  {"content":"\r\n\r\nيوسف بن يزيد گويد : به عفيف بن زهير گفتم : آيا تو خود اين صحنه را ديدى ؟ گفت :\r\nآرى ، با چشم خودم ديدم و با گوش خودم شنيدم .\r\n\r\nمبارزهء عمر بن قرظهء انصارى\r\nعمرو بن قرظهء انصارى كه در ركاب حسين عليه السلام مىجنگيد به ميدان آمد و اين رجز را مىخواند :\r\n قَدْ عَلَمتْ كَتيبَةُ الْأَنْصارِ * أَنّى سَأَحْمىِ حَوْزَةَ الذِّمارِ\r\nضَرْبَ غُلام غير نِكْسٍ شارىِ * دوُنَ حُسين مُهجتىِ و دارى « 1 » \r\nابومخنف به نقل از ثابت بن هبيره مىگويد كه عمرو بن قرظه انصارى در ركاب حسين عليه السلام كشته شد . برادرش ، على ، كه در سپاه عمر سعد بود ، فرياد زد : اى حسين ، اى دروغگوى پسر دروغگو ، برادرم را گمراه كردى و او را فريفتى تا به قتل رسيد ؟ فرمود :\r\nخداوند برادرت را گمراه نكرد . بلكه او را هدايت كرد و تو را گمراه ساخت . گفت : خدا مرا بكشد اگر تو را نكشم يا خود بميرم ؛ و به امام حمله كرد . اما نافع بن هلال مرادى با ضربت نيزه او را بر زمين زد ؛ و يارانش او را گرفتند و از معركه بيرون بردند . بعدها او مداوا شد و بهبود يافت .\r\n\r\nمبارزهء يزيد بن سفيان تميمى با حرّ\r\nابومخنف به نقل از نضر بن صالح ، ابوزهير عبسى ، گويد : هنگامى كه حر به حسين عليه السلام پيوست ، مردى از بنىتميم به نام يزيد بن سفيان گفت : به خدا سوگند ، اگر هنگام بيرون رفتن حر او را مىديدم ، با نيزه مىزدم . اين در حالى بود كه مردم جولان مىدادند و سرگرم پيكار بودند و حر به سپاه عمر سعد حمله مىكرد و اين شعر عنتره\r\n\r\n\r\n","description":"","footnote":"\r\n( 1 ) - جنگاوران انصار مىدانند كه من از قلمرو خاندانم پشتيبانى مىكنم ؛ با ضربت نوجوانى كه جان و خانه‌اش را فداى حسين مىكند .\r\n","page_name":" 181 ","page_number":181},
  {"content":"\r\n\r\nرا مىخواند :\r\n ما زِلْتُ أَرْميهِمْ بِثَغْرَةِ نَحرَةِ * وَ لَبانِهِ حَتَّى تَسْربَلَ بِالدَّمِ « 1 » \r\nدر اين حال سر و گوش اسب حر زخمى بود و خونش فوران مىكرد . حصين بن تميم به يزيد بن سفيان گفت : حربن يزيد كه آرزوى ديدارش را داشتى اين است . يزيد خوشحال شد و پيش رفت و گفت : حر ! آيا مبارزه مىكنى ؟ گفت : آرى ، من مرد مبارزه‌ام ، و آنگاه با يك حملهء برق‌آسا او را به قتل رساند .\r\n\r\nمبارزه نافع بن هلال\r\nهشام بن محمد كلبى به نقل از يحيى ، پسر هانى بن عروه ، گويد : نافع بن هلال در روز عاشورا مىجنگيد و مىگفت : من نافع جملىام و بر دين علىام . مردى به نام مزاحم بن حُرَيْث ، سوى او شتافت و گفت : من بر دين عثمانم . گفت : تو بر دين شيطانى ؛ و بر او حمله كرد و او را كشت .\r\nدر اين هنگام عمر بن حجاج ( زبيدى ) فرياد زد : اى نابخردها آيا مىدانيد با كه مىجنگيد ؟ شما با شجاعان كوفه مىجنگيد . با آنها جنگ تن به تن نكنيد كه آنها از جان خود گذشته‌اند . شمارشان اندك است و زمانى دراز هم نخواهند پاييد . اگر آنان را سنگ باران كنيد همه كشته خواهند شد . عمر سعد گفت : راست گفتى : نظر ، نظر توست . آنگاه كس نزد مردم فرستاد و فرمان داد كه از جنگ تن به تن بپرهيزند .\r\n\r\nشهادت مسلم بن عوسجه\r\nعمر بن حجاج هنگام نزديك شدن به ياران حسين عليه السلام ، مىگفت : اى مردم كوفه ، فرمانبردار باشيد ، از جماعت ( مسلمانان ) جدا نشويد و در كشتن كسى كه از دين خارج شده و با امام به مخالفت برخاسته است دو دل نباشيد .\r\n\r\n\r\n","description":"","footnote":"\r\n( 1 ) - شكافِ زير گلو و صندوق سينه‌اش را هدف تير قرار مىدهم ، تا خونش سرازير گردد .\r\n","page_name":" 182 ","page_number":182},
  {"content":"\r\n\r\nامام عليه السلام فرمود : اى عمر بن حجاج ! آيا مردم را به جنگ من تشويق مىكنى ؟ آيا ما از دين بيرون رفتيم و شما ثابت قدم مانديد ؟ به خدا سوگند ، آنگاه كه جان شما گرفته شود و با چنين رفتارى بميريد ، معلوم مىشود كه چه كسى از دين بيرون رفته و سزاوار جاودانه سوختن در آتش است .\r\nعمرو و يارانش كه در جناح چپ سپاه عمر سعد بودند ، از سوى فرات به امام عليه السلام حمله كردند . سپاه امام ساعتى سرآسيمه شد ؛ و نخستين كسى كه به شهادت رسيد ، مسلم بن عوسجة اسدى بود . « 1 » عمرو بن حجاج و يارانش پس از فرونشستن گرد و غبار دريافتند كه مسلم بر زمين افتاده است ، و بازگشتند . مسلم هنوز اندك رمقى در بدن داشت كه امام عليه السلام نزد او رفت و فرمود : « خدا تو را رحمت كند ، اى مسلم بن عوسجه » ؛ و اين آيه شريفه را تلاوت فرمود :\r\n« فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْديلًا » « 2 »\r\nحبيب بن مظاهر نيز نزد مسلم رفت و گفت : به خاك افتادن تو بر من گران است ، اى مسلم مژده باد تو را بهشت . مسلم با صدايى ضعيف گفت : خداوند به تو بشارت خير دهد . حبيب گفت : اگر نمىدانستم كه من نيز ساعتى ديگر به تو خواهم پيوست ، دوست داشتم همهء امورت را وصيت كنى تا آن‌چنان كه شايسته پيوند خويشاوندى و دينى من و توست ، آنها را به كار بندم . مسلم در حالى كه با دست به امام عليه السلام اشاره مىكرد گفت : خدا تو را بيامرزد ، من تو را به وى سفارش مىكنم . گفت : به خداى كعبه سوگند كه وصيت تو را به كار مىبندم .\r\nاندكى بعد بدن مسلم روى دستان يارانش سرد شد و كنيزكش فرياد واويلا سر داد .\r\nياران عمر بن حجاج فرياد برآوردند : مسلم بن عوسجهء اسدى را كشتيم . شبث بن ربعى با شنيدن اين سخن به يكى از يارانش گفت : مادر به عزايتان بنشيند . آيا خود را به\r\n\r\n\r\n","description":"","footnote":"\r\n( 1 ) - نيز ر . ك . انساب الاشراف ، ج 3 ، ص 193 . و نيز زيارت عاشورا كه از ناحيهء مقدسه صادر شده است .\r\n( 2 ) - احزاب 23 .\r\n","page_name":" 183 ","page_number":183},
  {"content":"\r\n\r\nدست خودتان مىكشيد ؟ و به خاطر ديگران خوار مىكنيد و از كشتن كسى چون مسلم بن عوسجه شادمانيد ؟ به خدا سوگند چه بسيار موضع‌گيرىهاى بزرگوارانه‌اى كه از او ديده‌ام . در واقعهء « سَلَقِ آذربايجان » او را ديدم كه پيش از حملهء مسلمانان ، شش تن از مشركان را كشت ، آيا چنين كسى به دست شما كشته مىشود و شما شادى مىكنيد ؟\r\nقاتل مسلم بن عوسجه ، مسلم بن عبدالله ضبابى و عبدالرحمان بن ابى خشكاره بجلى بودند .\r\nشمر بن ذىالجوشن كه فرمانده جناح چپ بود نيز به ياران امام عليه السلام حمله كرد ، اما با ضرب نيزهء آنان عقب نشست . آنگاه از همه سو به سپاه امام عليه السلام يورش آوردند . كلبى پس از به قتل رساندن دو مرد نخست « 1 » ، دو تن ديگر را هم كشت ؛ و پس از پيكارى سخت از سوى هانى بن ثبيت حضرمى و بُكَيْر بن حَىّ تيمى - از تيم‌الله بن ثعلبه - مورد حمله قرار گرفت و كشته شد . وى دومين شهيد از ياران حسين عليه السلام بود . « 2 »\r\nهمسر كلبى رفت و كنار سر شوهرش نشست ؛ و گرد و غبارش را مىزدود و مىگفت :\r\nمبارك باد بر تو بهشت . در اين هنگام شمر بن ذىالجوشن به يكى از غلامانش به نام رستم گفت : با تير خيمه به سرش بكوب و او نيز چنين كرد و سر آن زن بينوا شكست و در دم جان سپرد . « 3 »\r\nياران حسين حمله‌اى سخت را آغاز كردند ، 32 سوار سپاه آن حضرت به هر سو كه روى مىآوردند ، صفوف سپاه كوفه مىشكافت . عذرة بن قيس ، فرمانده سپاه كوفه كه چنين ديد ، عبدالرحمن بن حُصَيْن را نزد عمر سعد فرستاد و پيغام داد : آيا نمىبينى كه از سوى اين گروه كوچك چه بر سر سپاه مىآيد ؟ مردان تيرانداز را به كمك بفرست .\r\nعمر سعد به شبث بن ربعى رو كرد و گفت : به كمك اينان نمىروى ؟ گفت : سبحان الله آيا به بزرگ مُضَر و عامهء اهل كوفه دستور مىدهى ؟ آيا كسى جز من نيست كه او را\r\n\r\n\r\n","description":"","footnote":"\r\n( 1 ) - يعنى يسار و سالم ، غلامان زياد و عبيدالله كه پيشتر اشاره شد .\r\n( 2 ) - نيز ر . ك . انساب الاشراف ، ج 3 ، ص 194 .\r\n( 3 ) - ر . ك . انساب الاشراف ، ج 3 ، ص 194 .\r\n","page_name":" 184 ","page_number":184},
  {"content":"\r\n\r\nبفرستى و به او بسنده كنى ؟ « 1 »\r\n\r\nتير باران\r\nعمر سعد ، حُصَيْنِ بن تميم را فراخواند و زره‌پوشان و پانصد تيرانداز را با وى همراه ساخت . اينان رفتند و سپاه امام عليه السلام را از نزديك تيرباران و اسب‌هايشان را پى كردند ؛ و ياران امام عليه السلام پياده ماندند .\r\nابومخنف نقل مىكند كه ايوب بن مشرح خيوانى مىگفت : به خدا سوگند ، اسب حربن يزيد را من پى كردم . تيرى به شكم حيوان زدم و اندكى بعد لرزيد و با سر به زمين خورد ؛ اما حر بلافاصله از روى اسب بلند شد و چونان شير ژيان ، شمشير به دست ، اين رجز را مىخواند .\r\n انْ تَعْقِرُوا بى فَانَا ابْنُ الْحُرِّ * اشْجَعُ مِنْ ذى لَبَدٍ هَزَبرِ « 2 » \r\nايوب گويد : ديگر نديدم كه كسى مانند او بجنگد يا حماسه بيافريند .\r\n\r\nآتش‌زدن خيمه‌گاه\r\nسپاه عمر سعد تا نيمروز با ياران امام عليه السلام به سختى پيكار كردند ، ولى چون تنها از يك سو به آنان راه داشتند و چادرها يك جا و به هم نزديك بود ، بر آنها دست نيافتند .\r\nعمر سعد كه چنين ديد ، گروهى را فرمان داد تا خيمه‌گاه را از چپ و راست خراب كنند و آن را به محاصره درآورند . ياران امام عليه السلام در دسته‌هاى سه و چهار نفرى به كسانى كه سرگرم خرابى و غارت بودند حمله مىكردند و آنان را با تير از پاى درمىآوردند .\r\nدر اين هنگام عمر سعد فرمان داد : خرابى و غارت بس است ، خيمه‌گاه را آتش بزنيد .\r\n\r\n\r\n","description":"","footnote":"\r\n( 1 ) - در روايت ديگرى آمده است كه شبث ، پيوسته از جنگ با حسين ( ع ) خوددارى مىكرد . ابوزهير عبسى گفت : من در روزگار امارت مصعب از او شنيدم كه مىگفت : خداوند اهل كوفه را خير ندهد و به راه راست هدايت نكند . آيا در شگفت نيستيد كه ما با على و پسرش مدت پنج سال عليه معاويه جنگيديم و اكنون با فرزندش كه بهترين مردم روى زمين است به نفع آل معاويه و پسر سميه زنازاده به جنگ برخاسته‌ايم ، اى واى از اين گمراهى !\r\n( 2 ) - اگر اسب مرا پى كنيد ، من فرزند آزاده‌اى هستم ، شجاع‌تر از شير ژيان .\r\n","page_name":" 185 ","page_number":185},
  {"content":"\r\n\r\nبه دنبال آن لشكريانش آتش آوردند و خيمه‌گاه را سوزاندند .\r\nامام عليه السلام فرمود : بگذاريد آتش بزنند چون در آن صورت تنها از يك سو مىتوانند با شما بجنگند ، و همين طور هم شد . شمر بن ذىالجوشن حمله كرد و نيزه‌اش را به خيمهء امام حسين عليه السلام زد و با صداى بلند گفت : آتش بياوريد تا اين خيمه را بر سر ساكنانش به آتش بكشم . زنان با شنيدن اين سخن فرياد برآوردند و از خيمه بيرون آمدند .\r\nدر اين هنگام امام حسين عليه السلام فرياد زد و گفت : اى پسر ذىالجوشن ، مىخواهى خيمه را بر سر خانواده‌ام آتش بزنى ؟ خداوند تو را به آتش جهنم بسوزاند .\r\n\r\nنكوهش شمر\r\nابومخنف به نقل از حميد بن مسلم گويد : به شمر گفتم : سبحان الله ، اين شايسته نيست كه با عذاب خداوند [ آتش 
  ] عذاب كنى و كودكان و زنان را بكشى . به خدا سوگند كه امير تو به كشتن مردان هم راضى است . گفت : تو كه هستى ؟ گفتم : نمىگويم . در اين هنگام مردى كه شمر نسبت به او از من فرمانبردارتر بود يعنى شبث بن ربعى آمد گفت :\r\nگفتارى زشت‌تر از گفتار تو و كردارى پليدتر از كردار تو نديده‌ام ، آيا كارت به اينجا كشيده است كه زنان و كودكان را مىترسانى ؟ با شنيدن اين سخن ، شمر شرمنده شد و آهنگ بازگشت كرد . از آن سو ، زهير بن قين با ده تن از يارانش حمله كردند و دار و دسته‌اش را از خيمه‌ها بيرون آوردند و شخصى به نام ابا عزّه ضبابى و دار و دسته‌اش را نيز كشتند .\r\n\r\nمحاصره خيمه‌گاه\r\nانبوه سپاه كوفه ياران حسين عليه السلام را محاصره كردند . شمار اينان چنان اندك بود كه اگر يك يا دو نفرشان به شهادت مىرسيدند پيدا بود . اما سپاه عمر سعد به اندازه‌اى زياد بود كه كشته شدن افراد مشهود نبود .\r\nابوثمامه صائدى كه چنين ديد گفت : جانم فدايت يا حسين ! مىبينم دشمن به شما\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nنزديك شده است . به خدا سوگند ، من بايد پيش از شما كشته شوم . اما دوست دارم پروردگارم را در حالى ديدار كنم كه نمازى را كه اينك وقت آن نزديك است خوانده‌باشم .\r\nامام عليه السلام سر را به آسمان بلند كرد و گفت : يادآور نماز شدى ، خداوند تو را از نمازگزاران و ذكرگويان قرار دهد ! آرى وقت نماز است . سپس فرمود : از اينان بخواه دست از ما بردارند تا نماز بخوانيم .\r\nچون ياران امام از سپاه عبيدالله خواستار اجازه خواندن نماز شدند ، حصين بن تميم گفت : نمازتان پذيرفته نمىشود . حبيب بن مظاهر گفت : اى الاغ ! آيا مىپندارى كه نماز اهل بيت پيامبر صلى الله عليه و آله پذيرفته نمىشود و از تو پذيرفته مىشود ؟ ! حصين به حبيب حمله كرد و او نيز حمله‌ور شد و با شمشير ضربتى بر سر اسب حُصَين زد . وى از اسب به زير افتاد ولى يارانش او را نجات دادند . حبيب در اين حال مىگفت :\r\n أَقْسِمُ لَوْ كُنَّا لَكُمْ أَعْداداً * أَوْ شَطَركُمْ وَلَّيْتُم أَكْتاداً\r\nيا شَرَّ قَوْمٍ حَسَباً وَ آداً « 1 » \r\nرجزى كه حبيب در اين روز مىخواند اين بود :\r\n أَنَا حَبيبُ وَ أَبى مَظاهِرُ * فارِس هَيْجاءَ وَ حَرْبِ تُسْعَرُ\r\nانْتُمْ أَعدَّ عُدَّةً وَ أَكْثَرُ * وَ نَحْنُ أَوْفى مِنْكُمْ وَ أَصْبَرُ\r\nو نَحْنُ أَعْلى حُجَّةً وَ أَظْهَرُ * حَقًّا وَ أَتْقى مِنْكُمْ وَ أَعْذَرُ « 2 » \r\nاو پيكارى سخت و جانانه كرد تا اين‌كه مردى از بنىتميم به نام بديل بن صُريم به وى حمله برد . حبيب با شمشير بر سر او نواخت و او را كشت . در اين هنگام يكى ديگر از بنىتميم با ضربت نيزه حبيب را زمين زد . چون آهنگ برخاستن كرد ، حُصَين بن تميم با\r\n\r\n\r\n","description":"","footnote":"\r\n( 1 ) - سوگند مىخورم كه اگر شمار ما به اندازه شما ، يا نصف شما مىبود ، از مقابلهء با ما فرار مىكرديد ! اى بد اصل و نسب‌ترين قوم !\r\n( 2 ) - من حبيب‌ام و پدرم مظاهر است ، سوار ميدان جنگ‌هاى شعله‌ور . شمار و نيروى شما از ما بيشتر است ، اما ما باوفاتر و شكيباتريم . ما حجتى برتر و حقى روشنتر داريم و از شما پارساتر و بخشنده‌تريم .\r\n","page_name":" 187 ","page_number":187},
  {"content":"\r\n\r\nشمشير بر سرش زد . حبيب بر زمين افتاد و آن تميمى بر سينه‌اش نشست و سرش را بريد . حُصَين گفت : در كشتن او من با تو شريكم . گفت : به خدا ، هيچ كس جز خودم او را نكشته است . گفت : بيا و سر را بده تا بر گردن اسبم بياويزم و مردم آن را ببينند و بدانند كه من با تو شريك قتل او بوده‌ام ، آنگاه آن را بگير و نزد عبيدالله ببر ، چون من از عطايى كه براى سر او مىدهد بىنيازم . او نپذيرفت ولى افراد قبيله پادرميانى كردند تا سر حبيب را به حُصين داد . وى نيز سر را به گردن اسبش آويخت و سپس [ به آن تميمى 
  ] بازگرداند . « 1 »\r\nكشته شدن حبيب بن مظاهر بر امام حسين عليه السلام بسيار گران آمد و فرمود : « من و ياران باوفايم فداى حق مىشويم و پاداشمان را از خدا مىخواهيم . »\r\n\r\nشهادت حر\r\nحر در روز عاشورا اين رجز را مىخواند :\r\n آلَيْتُ لا أَقْتُلُ حَتّى أَقْتُلا * وَ لَنْ أَصابَ الْيَوْمَ الَّا مُقْبِلًا\r\nأَضْرِبُهُمْ بِالسَّيْفِ ضَرْبًا مِقْصَلًا * لا ناكِلًا عَنْهُمْ وَ لا مُهَلّلًا « 2 » \r\nو رجز ديگرش اين بود :\r\n أَضْرِبُ فى اعْراضِهِمْ بِالسَّيْفِ * عَنْ خَيْرِ مَنْ حَلَّ مِنى وَالْخَيْفِ « 3 » \r\n\r\n\r\n","description":"","footnote":"\r\n( 1 ) چون به كوفه آمدند ، قاتل حبيب سر او را به ترك اسبش آويخته بود و به كاخ ابن زياد مى برد . قاسم ، پسر حبيب ، كه در آن هنگام نوجوان بود ، چشمش به سر پدر افتاد و همراه سوار به راه افتاد . هنگامى كه به كاخ مى رفت او نيز داخل مى شد و چون بيرون مى آمد ، او نيز بيرون مى آمد . مرد شك كرد و خطاب به قاسم گفت : پسرم ! چرا مرا دنبال مى كنى ؟ گفت : چيزى نيست . مرد گفت : نه ، بگو . گفت : اين سرى كه همراه دارى سر پدر من است ، آيا مى دهى كه آن را به خاك بسپارم ؟ گفت : فرزندم ! امير رضايت نمى دهد ، و من نيز اميد پاداش بزرگى از او دارم . جوان گفت : اما خداوند بدترين كيفر ها را به تو خواهد داد . به خدا سوگند تو بهترين مردمان را كشته اى . آنگاه اشكش جارى شد . از آن پس قاسم منتظر فرصت ماند تا قاتل پدرش را قصاص كند . در روزگار مصعب بن زبير كه لشكر وى در \" با جميرى \" ( نزديك تكريت ) ، اردو زده بود ، قاسم نيز به آن لشكر درآمد و هنگامى كه قاتل پدرش به خواب نيمروزى فرو رفته بود ، حمله كرد و او را با شمشير زد و كشت !\r\n( * ) دوست دارم كه تا نكشم كشته نشوم ، و امروز هرگز كشته نخواهم شد ، مگر در حال پيشروى !\r\nآنان را با شمشير مى زنم ، با ضربتى مانند ساتور ، بى آن كه سستى كنم و كوتاهى بورزم !\r\n( * * ) آنان را با شمشير گردن مى زنم در دفاع از بهترين كسى كه در منا و خيف فرود آمده است .\r\n","page_name":" 188 ","page_number":188},
  {"content":"\r\n\r\nدر يك نوبت حر و زهير بن قين به سختى پيكار كردند . هرگاه جان يكى به خطر مىافتاد ، ديگرى حمله مىكرد و او را نجات مىداد . ساعتى را با اين شيوه جنگيدند تا اين‌كه اوباش سپاه دشمن حمله كردند و حرّ را به شهادت رساندند . « 1 »\r\nابو ثَمامهء صائدى ، از ياران امام عليه السلام ، نيز پسر عمويش را كه در سپاه دشمن بود كشت .\r\n\r\nنماز خوف\r\nامام حسين عليه السلام در روز عاشورا نماز خوف به جاى آورد و پس از نيمروز بار ديگر جنگ آغاز شد . هنگام نماز ، سپاه دشمن امام و يارانش را مورد حمله قرار دادند . سعيد بن عبدالله حنفى پيش رفت و خود را هدف تيرهاى دشمن قرار داد . تير از چپ و راست مىآمد ، اما سعيد آنقدر پايدارى كرد تا به شهادت رسيد .\r\n\r\nشهادت زهير بن قين\r\nزهير بن قين [ در روز عاشورا 
  ] جانانه مىجنگيد و در حال رزم اين رجز را مىخواند .\r\n انَا زُهَيْرُ وَ انَا ابْنُ الْقَيْنِ * أَذْوَدَهَمْ بِالسَّيْف عَنْ حُسَيْن « 2 » \r\nوى دست بر شانه حسين عليه السلام مىزد و مىگفت :\r\n أَقْدِمُ هُديْتَ هادِياً مَهْدياً * فَالْيَوْمَ تَلْقى جَدَّكَ النَّبِيّا\r\nوَ حَسَناً وَالْمُرْتَضى عَلِيًّا * وَ ذَالْجَناحَيْنِ الْفَتَى الْكَمِيَّا « 3 » \r\nوَ اسَدُ اللَّهُ الشَّهيدِ الْحَيَّا\r\nسرانجام كثير بن عبدالله و مهاجر بن اوس حمله كردند و او را به شهادت رساندند .\r\n\r\n\r\n","description":"","footnote":"\r\n( 1 ) - براى آگاهى بيشتر دربارهء زندگى حر ، ر . ك . انساب الاشراف ، ج 3 ، ص 195 .\r\n( 2 ) - من زهير پسر قين هستم و از حسين در برابر دشمن با شمشير دفاع مىكنم .\r\n( 3 ) - پيش رو اى هدايت شده و هدايت كننده ، امروز با جدت ديدار مىكنم و با حسن و على مرتضى و صاحب دو بال ، آن جوان بى دست و شير خدا شهيد زنده .\r\n","page_name":" 189 ","page_number":189},
  {"content":"\r\n\r\n\r\nشهادت بشير بن عمرو حضرمى و عبدالله بن عبدالله لدن\r\nبشير بن عمرو حضرمى در حال پيكار اين رجز را مىخواند :\r\n الْيَوْمِ يا نَفْسُ أُلاقىِ الرَّحمنِ * وَالْيَوْمَ تُجْزينَ بِكْلِّ إِحْسانِ\r\nلا تَجْزَعى فَكُلُّ شَىءٍ [ قَد 
  ] فان * وَالصَّبْرُ أَحْظى لَكَ عِنْدَ الدَّيانِ « 1 » \r\nو عبدالرحمان بن عبدالله كدن در هنگام مبارزه اين رجز را مىخواند :\r\n إِنّى لِمَنْ يُنْكِرُنى ابْنَ الْكَدَنْ * إِنّى عَلى دينِ حُسَيْن و حَسَن « 2 » \r\nاين دو آنقدر جنگيدند تا به شهادت رسيدند .\r\n\r\nشهادت نافع بن هلال\r\nنافع بن هلال جملى ، اسمش را روى پيكان زهرآلود تيرها مىنوشت و هنگام تيراندازى به دشمن مىگفت : « من جملى هستم ، بر دين على هستم . »\r\nوى پس از كشتن دوازده تن و مجروح ساختن شمارى ديگر از سپاه كوفه مورد حمله قرار گرفت و بازوانش شكسته شد و به اسارت درآمد . شمر بن ذىالجوشن و يارانش كشان كشان او را نزد عمر سعد بردند . وى گفت : اى نافع ، واى بر تو ، اين چه كارى بود كه با خود كردى ؟\r\nگفت : « خداوند از نيّت من آگاه است » ؛ و در حالى كه خون بر محاسنش جارى بود مىگفت : به خدا سوگند بجز مجروحان دوازده تن از شما را كشته‌ام ؛ و در جنگ با شما هيچ كوتاه نيامده‌ام و اگر دست و بازويم سلامت مىبود شما توان به اسارت گرفتن مرا نداشتيد . شمر خطاب به عمر سعد گفت : خدا تو را اصلاح گرداند ، او را بكش . گفت : تو او را آوردى اگر مىخواهى تو او را بكش . همين كه شمر شمشيرش را كشيد ، نافع گفت :\r\nبه خدا سوگند ، اگر تو مسلمان بودى ، بر تو گران مىآمد كه خدا را با خون ما ديدار كنى ،\r\n\r\n\r\n","description":"","footnote":"\r\n( 1 ) - اى نفس امروز با خداى رحمان ديدار مىكنى و نيكوترين پاداش‌ها را دريافت مىدارى . بىتابى مكن زيرا كه همه چيز فانى است و اگر شكيبا باشى نزد خداوند بهره بيشترى خواهى برد .\r\n( 2 ) - هر كس مرا نمىشناسد بداند كه من فرزند كدن و بر دين على و حسين هستم .\r\n","page_name":" 190 ","page_number":190},
  {"content":"\r\n\r\nخداى را سپاس كه مرگ ما را به دست شرورترين آفريدگانش قرار داد .\r\nامّا شمر ، نافع را كشت و آنگاه به سپاه امام عليه السلام حمله كرد و مىگفت :\r\n خَلُّوا عُداةَ اللَّهِ خَلوُّا عَنْ شِمرِ * يَضْرِبُهُمْ بِسَيْفِهِ وَ لا يَفرِّ\r\nوَ هُوَ لَكُمْ صابٌ وَ سَمٌّ وَ مَقَر « 1 » \r\n\r\nشهادت عبدالله و عبدالرحمن غفارى پسران عزره\r\nهنگامى ياران حسين عليه السلام متوجه حمله انبوه سپاه دشمن شدند و دريافتند كه ياراى دفاع از خود و آن حضرت را ندارند ، براى كشته شدن در برابر آن حضرت از يكديگر پيشى مىگرفتند . از جمله عبدالله و عبدالرحمن ، پسران عزره ، خدمت رسيدند و عرضه داشتند : يا اباعبدالله ، سلام بر تو ، دشمن حلقه محاصره را تنگ كرده است و ما دوست داريم كه در راه دفاع از شما در برابر ديدگانتان به شهادت برسيم .\r\nامام عليه السلام فرمود : خوش آمديد ، نزديك شويد . آنان آمدند و در برابر چشمان آن حضرت سرگرم پيكار شدند . يكى از آن دو مىگفت :\r\n قَدْ عَلِمَتْ حَقًّا بَنُو غِفَّارِ * وَ خَنْدَفِ بَعْدَ بَنى نِزارِ\r\nلَنَضْرِبَنَّ مَعْشَرَالْفُجَّارِ * بِكُلّ غَضْبٍ صارِمٍ تَبَّارِ\r\nيا قَوْمِ ذُودُواعَنْ بَنىِ الْاحْرارِ * بِالمَشْرِفىِّ وَالْقَنَا الْخَطَّارٍ « 2 » \r\n\r\nمبارزه بدر بن مغفل و جياد بن حارث\r\nبدر بن مغفل بن جعونة بن عبدالله بن حيطط بن عتبة بن كداع جعفى [ در روز عاشورا 
  ] آغاز به مبارزه كرد و اين رجز را مىخواند :\r\n\r\n\r\n","description":"","footnote":"\r\n( 1 ) - اى دشمنان خدا راه شمر را باز بگذاريد ، كه آنان را با شمشيرش مىزند و نمىگريزد و او براى شما ، چونان زهرى كشنده و تلخ است !\r\n( 2 ) - قبيله بنى غفار از تيره خندف و بنىنزار به خوبى دانسته‌اندكه ما ، گروه كافران را سركوب مىكنيم ، با تيغ تيز و شمشير بران . اى مردم از نسل آزاده دفاع كنيد با شمشير مُشْرفى و نيزه‌هاى تيز .\r\n","page_name":" 191 ","page_number":191},
  {"content":"\r\n\r\n انا ابْنُ جُعْفى وَ أَبىِ الْكَدَّاعِ * وَ فى يَمينى مِرْهَفٌ فَزَّاعٌ\r\nوَ مارِنٌ ثَعْلَبَةٌ لَمَّاعٌ « 1 » \r\nوى آنقدر پيكار كرد تا شهيد شد .\r\nاز ديگر كسانى كه همراه حسين عليه السلام جنگيدند و كشته شدند جياد بن حارث سلمانى از قبيله مراد و سوار بن أبى خمير يكى از بنى فهم جابرى از قبيله همدان بودند .\r\n\r\nمبارزه حجاج بن مسروق و عبدالاعلى بن زيد\r\nاز ديگر كسانى كه در ركاب حسين عليه السلام جنگيدند ، حجاج بن مسروق بن مالك بن كثيف بن عتبة بن كِداع جُعْفى ، مؤذِّن آن حضرت بود . وى هنگام مبارزه اين رجز را مىخواند . « 2 »\r\n اقْدِمُ حُسَينُ هادِيًا مَهدِيًّا * الْيَومَ نُلقى جَدَّكَ النَّبيًّا\r\nثُمَّ أَباكَ ذَاالعُلى عَليًّا * وَالحَسَنُ الخَيْرٍ الرِّضَا الوَليّا\r\nوَ ذَاالْجَناحَيْنِ الْفَتَى الْكَمِيًّا * وَ أَسَدُاللَّهِ الشَّهيد الْحَيَّا « 3 » \r\nسپس حمله كرد و جنگيد تا كشته شد .\r\nشخص ديگرى كه در ركاب حسين عليه السلام به شهادت رسيد ، عبدالاعلى بن زيد بن شجاع كلبى بود .\r\n\r\nشهادت سيف بن حارث و مالك بن عبد بن سُرَيْع\r\nسيف بن حارث و مالك بن عبد بن سريع ، دو جوان - پسر عمو و برادر از يك مادر - بودند كه با ديدگانى پر از اشك خدمت اباعبدالله رسيدند . امام عليه السلام پرسيد : اى\r\n\r\n\r\n","description":"","footnote":"\r\n( 1 ) - من پسر جعفىام و پدرم كداع است ، و در دستم شمشيرى است تيز و وحشت‌انگيز و نيزه‌اى سخت كه نوك پيكانش مىدرخشد .\r\n( 2 ) - مقتل الحسين ، خوارزمى ، ج 2 ، ص 20 .\r\n( 3 ) - پيش رو اى حسين هدايتگر و هدايت شده ، امروز روز ديدار ما با نياى تو ، پيامبر ، است . سپس پدرت ، على بلند مرتبه ؛ و جانشين او حسن نيك سيرت و رضايتمند . و صاحب دو بال ، آن جوان بى دست و شير خدا ، شهيد زنده .\r\n","page_name":" 192 ","page_number":192},
  {"content":"\r\n\r\nبرادرزاده‌ها ! چرا گريه مىكنيد ؟ اميدوارم ساعتى نگذرد كه چشم‌هايتان روشن گردد .\r\nگفتند : خدا ما را فدايت كند ، به خدا سوگند ما براى شما مىگرييم نه براى خودمان ، چون مىبينم كه در محاصره‌ايد و ما توان دفاع نداريم . امام عليه السلام فرمود : « خداوند به خاطر اين دوستى و همدلى با من ، نيكوترين پاداش‌هاى پرهيزگاران را به شما بدهد . »\r\nآنگاه هر دو جوان رو به امام كردند و گفتند : « سلام بر تو اى فرزند رسول خدا » و امام عليه السلام پاسخ داد : « و سلام و دورود خداوند بر شما دو تن باد . » آنگاه رفتند و پيكار كردند تا به شهادت رسيدند . « 1 »\r\n\r\nشهادت حنظلة بن اسعد 2 « 2 »\r\nحَنظله آمد و در حضور امام عليه السلام ايستاد و خطاب به لشكر عمر سعد اين آيه‌هاى شريفه را خواند : « . . . اى قوم من ، من از [ روزى 
  ] مثل روز دسته‌ها [ ى مخالف خدا 
  ] بر شما مىترسم ، نظير سرنوشت قوم نوح و عاد و ثمود ، و كسانى كه پس از آنها [ آمدند 
  ] . و خدا بر بندگان ستم نمىخواهد ؛ واى قوم من ، من بر شما از روزى كه مردم يكديگر را [ به يارى هم 
  ] ندا درمىدهند ، بيم دارم . روزى كه پشت كنان ، باز مىگرديد ، براى شما در برابر خدا هيچ حمايتگرى نيست ؛ و هر كه را خدا گمراه كند ، او را راهبرى نيست . » « 3 » اى مردم ! حسين را مكشيد « كه شما را به عذابى [ سخت 
  ] هلاك مىكند ، و هر كه دروغ بندد نوميد مىگردد . « 4 »\r\nامام خطاب به او فرمود : اى پسر اسعد ، خدايت رحمت كند . اينان پس از ردّ پيشنهادت و حمله به تو و يارانت ، مستوجب عذاب گرديدند و پس از كشتن برادران\r\n\r\n\r\n","description":"","footnote":"\r\n( 1 ) - براى آگاهى بيشتر ، ر . ك . انساب الاشراف ، ج 3 ، ص 198 ؛ و مقتل خوارزمى ، ج 2 ، ص 24 .\r\n( 2 ) - ر . ك . رجال طوسى ، شمارهء 20 .\r\n( 3 ) - « يا قَومِ إنّى أَخافُ عَلَيْكُمْ مِثْلَ يَوْمِ الْأَحْزابِ مِثْلَ دَأْبِ قَوْمِ نُوحٍ وَ عادٍ وَ ثَمُودَ وَالَّذينَ مِن‌م بَعْدِهِمْ وَ مَااللَّهُ يُريدُ ظُلْماًلِلْعِبادِ وَ يا قَوْمِ إِنِّى أَخافُ عَلَيْكُمْ يَوْمَ التَّنادِ . يَوْمَ تُوَلُّونَ مُدْبِرينَ ما لَكُمْ مِنْ عاصِمٍ وَ مَنْ يُضْلِلِ اللَّهُ فَمالَهُ مِنْ هادٍ . » [ مؤمن ( 40 ) ، آيات 30 - 31 
  ]\r\n( 4 ) - « فَيُسْحِتَكُمْ بِعَذابٍ وَ قَدْ خابَ مَنِ افْتَرى » [ طه ( 20 ) ، آيهء 61 
  ]\r\n","page_name":" 193 ","page_number":193},
  {"content":"\r\n\r\nنيكوكارتو ، تكليف‌شان روشن است . گفت : جانم فدايت ! راست گفتى ، آيا اجازه مىفرماييد كه‌رهسپارآخرت شويم وبه‌برادران‌مان بپيونديم ؟ فرمود : آرى ، رهسپار شو ، سوى آنچه بهتر از دنيا و مال دنياست و سوى سرزمينى كه كهنه و فرسوده نمىشود . آنگاه حنظله گفت : سلام و درود خداوند بر تو و خاندانت باد ! اميدوارم خداوند ما و شما را در بهشت يك جا گرد آورد . امام عليه السلام فرمود : آمين ، آمين . سپس حنظله ، به ميدان رفت و پيكار كرد تا شهيد شد .\r\n\r\nشهادت شوذب و عابس\r\nعابس بن ابى شبيب شاكرى همراه شوذب ، غلام شاكر ، حضور امام عليه السلام رسيدند ؛ عابس رو به شوذب كرد و گفت : اى شوذب ، مىخواهى چه كنى ؟ گفت : چه مىكنم ؟\r\nهمراه تو در ركاب پسر دختر رسول خدا صلى الله عليه و آله مىجنگم تا كشته شوم . گفت : گمان من نيز همين بود . اما نه ، نخست نزد ابىعبدالله برو تا به تو نيز همانند ديگر يارانش اجازه ميدان رفتن دهد ، تا من نيز به تو اجازه دهم . زيرا در اين ساعت هر كس ديگرى هم با من مىبود و من از او برتر مىبودم ، چنان‌كه از تو هستم ، بسيار شادمان مىشدم كه بيايد و از من اجازه ميدان رفتن بگيرد . زيرا امروز ، روزى است كه در آن هر اندازه مىتوانيم بايد ثواب برگيريم ، كه چون فردا رسد عملى در كار نيست ، فقط حساب است .\r\nشوذب رفت و بر حسين عليه السلام سلام كرد ؛ و آنگاه رهسپار ميدان شد و جنگيد تا كشته شد .\r\nآنگاه عابس بن ابى شبيب شاكرى نزد امام عليه السلام آمد و گفت : اى اباعبدالله به خدا سوگند ، روى زمين هيچ خويش و بيگانه‌اى نزد من عزيزتر از تو نيست . اگر چيزى عزيزتر از جان و خون خويش داشتم كه مىتوانستم بدان وسيله از ستم و كشته شدن برهانم ، هر آينه چنين مىكردم . آنگاه گفت : السلام عليك يا اباعبدالله ، اينك خداى را گواه مىگيرم كه بر راه تو و راه پدرت هستم .\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nآنگاه با وجود ضربتى كه از ناحيه پيشانى خورده بود ، شمشير كشيد و به ميدان رفت .\r\nربيع بن تميم گويد : چون او را ديدم كه مىآيد ، وى را شناختم . من او را در جنگ‌ها ديده بودم ، او از شجاع‌ترين مردم بود . گفتم : اى مردم اين كه مىبينيد ، شير شيران است . اين پسر شبيب است مبادا كسى از شما تنهايى به مبارزه‌اش برود . عابس فرياد زد : آيا مرد ميدانى هست ؟ عمر سعد گفت : سنگبارانش كنيد . به دنبال آن باران سنگ از هر سوى باريدن گرفت . عابس كه چنين ديد ، زره و كلاه‌خودش را افكند و به مردم حمله‌ور شد ، به خدا سوگند ديدم كه دويست تن در برابر وى گريختند . آنگاه سپاه عمر سعد ، از همه سو محاصره‌اش كردند و او را به قتل رساندند . پس از آن من چند نفر را ديدم كه اين مىگفت :\r\nمن او را كشته‌ام و آن ديگرى مىگفت : من او را كشته‌ام . سپس نزد عمر سعد رفتند و او گفت : دعوا نكنيد ، هيچ كس به تنهايى او را نكشته است ؛ و با اين سخن ، آنان را از يكديگر جدا كرد .\r\nمبارزه أبى شعثاء ، عمر بن خالد ، جابر بن حارث ، سعد و مجمع پسران عبد الله\r\nابى شعثاء كندى از قبيلهء بنى بَهْدَله بود . وى كه تيراندازى ماهر بود ، پيش روى امام‌حسين دو زانو نشست و صد تير انداخت كه جز پنج تاى آن به خطا نرفت . وى هنگام تيراندازى مىگفت : « من از بنى بَهْدله‌ام ، از قهرمانان عرجله‌ام . » ، و امام حسين عليه السلام مىفرمود : « خداوندا ، تير او را به هدف بنشان و پاداش او را بهشت قرارده . » چون تيراندازىاش پايان يافت ، برخاست و گفت : « جز پنج تاى آنها به خطا نرفت ، يقين دارم كه پنج تن را كشته‌ام . »\r\nوى در زمرهء نخستين شهدا بود و در آن روز اين رجز را مىخواند :\r\n أَنَا يَزيدُ وَ أَبى مَهاصِرُ * أَشجَعُ مِنْ لَيْثٍ بِغِيلٍ خادِرٍ\r\nيا رَبِّ انّى لِلْحُسَيْنِ ناصِرٌ * وَ لِابْنِ سَعْدٍ تارِكٌ وَ هاجِرٌ « 1 » \r\n\r\n\r\n","description":"","footnote":"\r\n( 1 ) - من يزيدم و پدرم ابىمهاصر است غرنده‌تر از شير كمين كرده\r\n","page_name":" 195 ","page_number":195},
  {"content":"\r\n\r\nوى از كسانى بود كه همراه عمر سعد به جنگ امام حسين عليه السلام آمده بود ، اما چون ديد كه شرايط آن حضرت را نپذيرفتند ، نزد ايشان رفت و پيكار كرد تا كشته شد .\r\nاما عمر بن خالد صيداوى و جابر بن حارث سلمانى و سعد ، غلام عمر بن خالد و مجمع بن عبدالله عائذى از كسانى بودند كه در ساعت‌هاى آغازين جنگ به ميدان رفتند و شمشير كشيدند و خود را به قلب دشمن زدند . دشمن آنان را به محاصره درآورد و نزديك بود كه ارتباط آنها را با يارانشان قطع كند . اما عباس بن على عليه السلام حمله كرد و آنان را نجات داد . اينان زخمى بازگشتند ولى بار ديگر كه دشمن را نزديك ديدند ، با شمشير حمله بردند و آنقدر پيكار كردند تا همگى با هم و در يك‌جا كشته‌شدند .\r\n\r\nفرار ضحاك مشرقى\r\nضحاك مشرقى گويد : چون همهء ياران حسين عليه السلام كشته شدند و او و خاندانش تنها شدند و جز سويد بن عمرو بن ابى مطاع خثعمى و بشير بن عمرو حضرمى كسى با وى نماند ، نزد آن حضرت رفتم و گفتم : اى فرزند رسول خدا صلى الله عليه و آله ، به ياد داريد كه من با شما شرط كرده‌ام تا هنگامى كه رزمنده‌اى همراهت باشد ، در ركاب شما بجنگم و آنگاه كه رزمنده‌اى نبود ، اجازه دارم كه برگردم و شما پذيرفتيد . امام حسين عليه السلام گفت : « راست مىگويى ، ولى آيا مىتوانى ( از بين اين سپاه ) فرار كنى ؟ اگر توانستى ، آزادى ! » چون پيش از آن ، ديدم كه اسب‌هاى ياران ما را يكى پس از ديگرى پى مىكنند ، من اسبم را در يكى از چادرهاى ميانى اردوگاه جاى دادم و پياده مىجنگيدم . آن روز من دو تن از سپاه دشمن را كشتم و دست يك تن را قطع كردم . امام عليه السلام بارها به من گفت : ( اميدوارم ) فلج نشوى و خداوند دست تو را قطع نكند ، خداوند همان پاداشى را به تو دهد كه به خاندان پيامبر مىدهد !\r\nهنگامى كه حسين عليه السلام به من اجازه داد ، اسب را از چادر بيرون آوردم و بر آن سوار\r\n\r\n\r\n","description":"","footnote":"\r\nپروردگارا من ياور حسينم و ابن سعد را ترك گفته از او بيزارى مىجويم .\r\n","page_name":" 196 ","page_number":196},
  {"content":"\r\n\r\nشدم . آنگاه چنان ضربتى به او زدم كه روى سم‌هايش بلند شد و به جمعيت زد . مردم راه را بر من گشودند و پانزده تن از آنها مرا دنبال كردند تا به « شفيه » ، روستايى نزديك ساحل فرات ، رسيدم . چون به من رسيدند ، روى برگرداندم . كثير بن عبدالله شعبى و ايوب بن مشرح خيوانى و قيس بن عبدالله صائدى مرا شناختند و گفتند : اين ضحاك بن عبدالله مشرقى ، عموزاده ماست ، شما را به خدا سوگند ، دست از او برداريد . سه تن از بنىتميم كه همراهشان بودند گفتند : « آرى ، ما خواهش برادران همكيش را مىپذيريم و از خويشاوندشان دست برمىداريم . » وقتى تميمىها حرف خويشاوندانم را پذيرفتند ، ديگران نيز دست برداشتند و خداوند مرا نجات داد .\r\n\r\nمبارزه على اكبر « 1 »\r\nآخرين فرد باقيمانده از ياران امام حسين عليه السلام عمر بن ابىمطاع خثعمى بود . وى نيز جنگيد تا اين‌كه ميان كشته‌ها افتاد و چون بر اثر زخم بىحال شده بود ، دشمن پنداشت كشته شده است .\r\nنخستين كشتهء از فرزندان ابوطالب در روز عاشورا على اكبر ، فرزند حسين بن على عليه السلام بود - مادرش ليلى دختر ابى مرة بن عروة بن مسعود ثقفى است - . وى در روز عاشورا به مردم حمله مىكرد و اين رجز را مىخواند :\r\n أَنَا عَلِىُّ بْنُ حُسَيْنِ بْنِ عَلى * نَحْنُ وَ رَبَّ الْبَيْتِ أَوْلى بِالنَّبى\r\nتَاللَّهِ لا يَحْكُمُ فينَا ابْنُ الدَّعى « 2 » \r\nپس از آن كه چندين بار اين كار از سوى على اكبر عليه السلام تكرار شد ، مرة بن منقذ بن\r\n\r\n\r\n","description":"","footnote":"\r\n( 1 ) - علىاكبر در دوران خلافت عثمان به دنيا آمد . او نخستين كس از آل ابوطالب است كه در روز عاشورا كشته شد . روزى معاوية بن ابوسفيان از همنشينان خويش پرسيد : چه كسى به امر خلافت از همه سزاوارتر است ؟ گفتند : تو . گفت : نه ! سزاوارتر از همه ، على بن حسين بن على بن ابىطالب است . جد او پيامبر است ، شجاعت را از بنىهاشم ، سخاوتمندى را از بنىاميه و غرور را از ثقيف ارث برده است ( ابوالفرج ، مقاتل الطالبيين ، ص 81 ) .\r\n( 2 )\r\n - من على فرزند حسين بن على هستم * به خداى كعبه سوگند ، ما از همه به پيامبر نزديك‌تريم \r\nبه خدا سوگند كه زير بار پسر فرومايه نمىرويم\r\n","page_name":" 197 ","page_number":197},
  {"content":"\r\n\r\nعبدى ليثى نگاهى به وى افكند و گفت : اگر او بار ديگر از كنار من بگذرد و همان رفتار پيشين را انجام دهد ، گناه همه عرب به گردن من باشد ، اگر پدرش را به عزايش ننشانم ؛ و همين كه علىاكبر با شمشير به مردم حمله‌ور شد ، مرّه حمله كرد و او را با ضربت نيزه بر زمين افكند . پس از آن جماعت او را در ميان گرفته با شمشير پاره پاره‌اش‌كردند .\r\nحميد بن مسلم گويد : من در آن روز با گوش خودم شنيدم كه حسين عليه السلام مىگفت :\r\nخدا بكشد مردمى كه تو را كشتند . پسرم ، چقدر اينان بر خداوند رحمان و شكستن حرمت رسول خدا جرى شده‌اند ؟ پس از تو خاك بر سر دنيا . » گويا مىبينم كه بانويى مانند خورشيد تابان از خيمه بيرون آمد و فرياد مىزد : « اى برادرم ، اى پسر برادرم . » سپس خود را بر نعش علىاكبر انداخت ؛ و حسين عليه السلام آمد و دستش را گرفت و به خيمه بازگرداند . پرسيدم آن زن كيست ؟ گفتند : زينب دختر فاطمه دختر رسول خداست .\r\nپس از آن حسين همراه با جوانانش نزد على رفت و فرمود : « برادرتان را برداريد . » جوان‌ها او را از قتلگاه بردند و درون خيمه‌اى كه در برابر آن مىجنگيدند گذاشتند .\r\n\r\nشهادت كودك خردسال ، جعفر بن امام حسين * « 1 »\r\nحميد بن مسلم گويد : پس از شهادت على اكبر عليه السلام ، نوجوانى گوشواره به گوش سرآسيمه و وحشتزده از خيمه‌گاه بيرون آمد . او از فرط وحشت به چپ و راست مىنگريست و گوشواره‌ها تكان مىخورد ، در اين هنگام هانى بن ثبيت حضرمى ، حمله كرد و او را به شهادت رساند .\r\nابوالهذيل سكونى دربارهء هانى بن ثبيت حضرمى مىگويد : در دوران خالد بن عبدالله و در سنين پيرى وى را ديدم كه نشسته است و مىگويد : من در شمار قاتلان حسين عليه السلام بودم . به خدا سوگند ، ما ده نفر سوار ايستاده بوديم و اسبان ما از فرط تاخت و تاز خسته شده بودند كه ناگاه جوانى از خاندان حسين عليه السلام بيرون آمد . او تير خيمه‌اى را\r\n\r\n\r\n","description":"","footnote":"\r\n( 1 ) 1 - گرچه شهادت نوجوانى با ويژگىهايى كه مؤلف محترم ذكر كرده‌اند در كتاب‌هاى تاريخ و مقاتل آمده است ، اما در هيچ يك از آن كتاب‌ها نام جعفر بن امام حسين به چشم نمىخورد . ر . ك . ؛ مقتل الحسين ، خوارزمى ، تحقيق علامه شيخ محمد السماوى ، 1418 ، ج 2 ، ص 36 ، البدايه والنهايه ، ابن كثير ، ج 8 ، ص 189 . ( مترجم . )\r\n","page_name":" 198 ","page_number":198},
  {"content":"\r\n\r\nدر دست و دو گوشواره به گوش داشت كه هرگاه سرش را مىچرخاند ، به تكان مىافتادند . در اين ميان مردى از ما دويد و خود را به آن جوان رساند و با ضرب شمشير او را از پاى درآورد .\r\nسكونى گويد : قاتل آن نوجوان خود همين هانى بن ثبيت بود كه چون به خاطر اين كار او را سرزنش مىكردند ، از خود به كنايه ياد مىكرد .\r\n\r\nشهادت عبدالله و محمد فرزندان مسلم\r\nهنگامى كه همهء ياران حسين عليه السلام به شهادت رسيدند و جز اهل بيت آن حضرت شامل فرزندان على ، جعفر ، عقيل و فرزندان خود ايشان ، كسى نماند ، گرد هم آمدند و با يكديگر خداحافظى كردند [ و سپس راهى ميدان شدند 
  ] . عبدالله بن مسلم بن عقيل نخستين كسى بود كه به ميدان رفت و اين رجز را مىخواند :\r\n الْيَوْمَ أَلْقى مُسْلِمًا وَ هُو ابِى * وَ فِتْيَةً بادوُا عَلى دينِ النَّبِى\r\nلَيْسُوا كَقَومٍ عُرِفُوا بِالْكَذِبِ * لكِنْ خِيارٌ وَ كِرامُ النَّسَبِ « 1 » \r\nاز ميان سپاه عمر سعد ، عمرو بن صُبيح صُدائى تيرى سوى عبدالله افكند . وى دستش را مقابل صورت گرفت و تير دست و صورتش را به هم دوخت . دست عبدالله از حركت افتاد و صُدائى با يك تير ديگر قلبش را دريد .\r\nاما محمد بن مسلم بن عقيل ، كه مادرش كنيز بود ، به دست ابومرهم أَزْدى و لَقيط بن إِياس جُهْنى به شهادت رسيد .\r\n\r\nشهادت جعفر بن عقيل\r\nپس از عبدالله ، جعفر بن عقيل ميدان رفت و در هنگام حمله اين رجز را مىخواند :\r\n « أَنَا الْغُلامُ الْابْطَحِىُّ الطَّالِبى * مِنْ مَعْشَرٍ فى هاشِمٍ وَ غالِبٍ\r\nفَنَحْنُ حَقًّا سادَةَ الذَّوائِبِ * فينا حُسَيْنٌ اطْيَبُ الْاطائِبِ « 2 » \r\n\r\n\r\n","description":"","footnote":"\r\n( 1 ) امروز با پدرم \" مسلم \" ديدار مى كنم و با ديگر جوانانى كه در راه دين پيامبر جان باختند\r\nآنها مانند مردمى كه به دروغگويى مشهورند نيستند بلكه برگزيده و صاحب نسب هاى گرامى اند\r\n( 2 ) من جوان ابطحى طالبى هستم از قبيلهء هاشم و غالب\r\n","page_name":" 199 ","page_number":199},
  {"content":"\r\n\r\nوى در ميدان نبرد به‌وسيلهء عبدالله بن عزره خثعمى هدف تير قرار گرفت و به شهادت رسيد . « 1 »\r\n\r\nشهادت عبدالرحمن بن عقيل\r\nپس از جعفر بن عقيل ، برادرش عبدالرحمن به ميدان رفت و اين رجز را مىخواند :\r\n أَبى عَقيلٌ فَاعْرِفُوا مَكانى * مِنْ هاشِمٍ وَ هاشِمُ إِخْوانى\r\nفينا حُسَينٌ سَيِّدُ الْقُرْآنِ * وَ سَيِّدُ الشَّبابِ فِى الْجَنانِ « 2 » \r\nدو تن از سپاه كفر به نام‌هاى عثمان بن خالد بن اسير جهنى و بشر بن سوط همدانى قابضى بر عبدالرحمن يورش آوردند و او را به شهادت رساندند . « 3 »\r\n\r\nشهادت محمد بن عبدالله بن جعفر\r\nپس از فرزندان عقيل ، محمد بن عبدالله بن جعفر بن ابىطالب عزم ميدان كرد و اين رجز را مىخواند :\r\n « نَشْكُوا إلَى اللَّهِ مِنَ الْعُدْوانِ * فَعَّالُ قَوْمٍ فِى الرَّدى عُمْيانِ\r\nقَدْ تَرَكُوا مَعالِمَ الْقُرْآنِ * وَ اظهَرُوا الْكُفْرَ مَعَ الطُّغْيانِ » « 4 » \r\nمحمد در ميدان نبرد پيكارى سخت كرد و سرانجام به‌وسيلهء عامر بن نهشل تيمى\r\n\r\n\r\n","description":"","footnote":"\r\n( 1 ) - ر . ك : مناقب آل ابىطالب ، ج 3 ، ص 254 ؛ مقاتل الطالبين ، ص 93 ؛ طبرى : ج 4 ، ص 341 ؛ انساب الاشراف ، ج 3 ، ص 200 ؛ طبقات الكبرى ، ج 8 ، صفحهء 61 / ب .\r\n( 2 ) - پدرم عقيل است ، پس منزلتم را بشناسيد ، از نسل هاشم و بنىهاشم برادران من‌اندحسين سرور همهء آزادگان جهان و سرور جوانان بهشت در ميان ماست\r\n( 3 ) - ر . ك . طبرى ، ج 5 ، ص 446 ، مقاتل الطالبيين ، ص 92 . طبقات الكبرى ، ج 8 ، ص 61 / ب . انساب الاشراف ، ج 3 ، ص 200 .\r\n( 4 ) - از كردار دشمنانى كه با كورى به فرومايگى افتاده‌اند بر خداوند شكايت مىكنم . اينان نشانه‌هاى قرآن را رها كرده‌اند و كفر و سركشى را آشكار ساخته‌اند .\r\n","page_name":" 200 ","page_number":200},
  {"content":"\r\n\r\n\r\nشهادت عون بن عبدالله « 1 »\r\nآنگاه عون بن عبدالله بن جعفر بن ابىطالب به ميدان رفت ؛ و اين رجز را مىخواند :\r\n انْ تُنْكِرُونى فَأَنَا بْنُ جَعْفَرَ * شَهيدُ صِدْقٍ فِى الْجَنانِ أَزْهَرَ\r\nيَطيرُ فيها بِجَناحٍ أَخْضَرِ * كَفى بِهذا شَرَفاً فى مَعْشَرِ « 2 » \r\nوى آنقدر پيكار كرد تا به دست عبدالله بن قطبه به شهادت رسيد .\r\n\r\nشهادت عبدالله بن امام حسن « 3 » عليه السلام\r\nسپس عبدالله فرزند امام حسن عليه السلام بيرون آمد و اين رجز را مىخواند :\r\n انْ تُنْكِرُونى فَأَنَا بْنُ حَيْدَرَة * ضَرْغامُ آجامٍ وَ لَيْثٌ قَسْوَرَه\r\nعَلَى اْلَاعادى مِثْلُ ريحٍ صَرْصَرَه * أَكْيَلُكُمْ بِالسَّيفِ كَيْلَ السَّنْدَرَه « 4 » \r\nنقل ديگرى حاكى است كه وى هنگام آمدن به ميدان اين رجز را مىخواند :\r\n انْ تُنكِروُنى فَأنا فَرْعُ الحَسَن * سِبطُ النَّبىِّ المُصطفى وَ الْمُؤتَمَن\r\nهذا حسينٌ كاالاسيرِ المُرتَهَن * بَيْنَ اناسٍ لا سُقُوا صَوْبَ المُزَن « 5 » \r\nعبدالله پس از كشتن چهارده تن از سپاه دشمن به دست هانى بن ثُبيت حضرمى به شهادت رسيد ؛ و خداوند روى هانى را در همين دنيا سياه كرد .\r\n\r\nشهادت قاسم\r\nحميد بن مسلم گويد : جوانى ماه‌سيما ، شمشير به دست به جنگ ما آمد . پيراهن و بالاپوشى به تن داشت و از ياد نمىبرم كه بند كفش پاى چپ او نيز پاره\r\n\r\n\r\n","description":"","footnote":"\r\n( 1 ) - امالى السيد المرشد بالله ، ج 1 ، ص 171 ؛ انساب الاشراف ، ج 3 ، ص 200 ؛ الارشاد ، ص 223 .\r\n( 2 ) - اگر مرا نمىشناسيد من فرزند جعفرم ، شهيد راستينى كه در بهشت مىدرخشد در آنجا با دو بال سبز پرواز مىكند و اين شرافت ميان مردم ما را بس است\r\n( 3 ) - ر . ك . امالى ، سيد مرشد بالله ، ج 1 ، ص 17 . طبقات الكبرى ، ج 8 ، ص 61 . تاريخ طبرى ، ج 5 ، ص 468 .\r\n( 4 )\r\n - اگر مرا نمىشناسيد من زادهء حيدرم * شير بيشه و شير ژيان\r\nبر دشمنان چونان باد صرصرم * و همهء شما را از دم شمشير مىگذرانم \r\n( 5 )\r\n - اگر مرا نمىشناسيد من فرزند حسن هستم ، * سبط پيامبر برگزيده و امين\r\nاين حسين است ، چونان اسير گرفتار ، * ميان مردمى كه خداوند آنان را از باران سيراب نگرداند \r\n","page_name":" 201 ","page_number":201},
  {"content":"\r\n\r\nبود . در اين هنگام عمرو بن سعد بن نفيل أَزدى رو به من كرد و گفت : به خدا سوگند كه بايد به او حمله كنم . گفتم : سبحان‌الله ! چرا اين كار را مىكنى ؟ همان‌هايى كه او را به محاصره درآورده‌اند ، براى او بس است . گفت : به خدا كه بايد به او حمله كنم . آنگاه حمله كرد و تا شمشيرش را به فرق او نزد باز نگشت . جوان با صورت بر زمين افتاد و فرياد برآورد : عمو جانم !\r\nحسين چونان باز شكارى سر رسيد و مانند شير ژيان حمله برد و شمشيرى به عمرو نواخت و دست او را از آرنج قطع كرد . عمرو فريادى برآورد و از قاسم كناره گرفت .\r\nسواران كوفه براى نجات وى هجوم بردند ، اما او بر زمين افتاد و زير سم اسب‌ها كشته شد . گرد و غبار به آسمان بلند شد و حسين عليه السلام بر سر جوان ايستاده بود ؛ و او پاهايش را بر زمين مىكشيد . امام عليه السلام مىگفت : نفرين بر مردمى كه تو را كشتند . سر و كارشان در قيامت با جد و پدر تو خواهد بود . بر عمويت گران است كه او را بخوانى و تو را اجابت نكند و چون اجابتت كند به حال تو سودمند نباشد . به خدا سوگند ! اين ندايى است كه دشمنان بسيار و ياورانى اندك دارد .\r\nسپس درحالىكه پاهاى جوان بر زمين كشيده مىشد ، حسين سينه‌اش را به سينه او چسباند و او را به خيمه‌گاه برد . با خود گفتم : با وى چه مىكند ؟ ديدم كه او را آورد و در كنار علىاكبر و ديگر كشتگان خاندانش نهاد . پرسيدم كه اين جوان كه بود ؟ گفتند : قاسم بن حسن بن على بن ابىطالب .\r\n\r\nشهادت ابىبكر بن على\r\nخوارزمى مىگويد : سپس برادران حسين آهنگ ميدان كردند تا در برابرش با دشمن بجنگند و نخستين آنها ابوبكر بن على بود . او به ميدان رفت و اين رجز را خواند :\r\n شَيْخى عَلىٌ ذُوالفَخارِ الأَطْوَل * مِنْ هاشِمِ الِّصدْقِ الْكَريمِ المُفَضلِ\r\nهذا الْحُسَينُ بنُ النَبِىِّ الْمُرْسَلِ * نَزْوَدُ عَنْهُ بِالحِسامِ الفَيْصلِ \r\n\r\n","description":"","footnote":"","page_name":" 202 ","page_number":202},
  {"content":"\r\n\r\n تَفْديهِ نَفْسى مِنْ اخٍ مُبَجَّلِ * يا رَبِّ فَامْنَحْنى ثَوابَ الِمجْزَلِ « 1 » \r\nدر اين هنگام زحر بن قيس نخعى حمله كرد و او را به قتل رساند ؛ و گفته شده است كه او بر اثر اصابت تير عبدالله بن عقبه غنوى به شهادت رسيد . « 2 »\r\n\r\nشهادت برادران ابوالفضل\r\nعباس بن على عليه السلام كه اوضاع را چنين ديد به برادران ( پدرى و مادرىاش ) يعنى عبدالله ، جعفر و عثمان بن على عليه السلام ، كه مادر همهء آنها ام‌البنين است ، رو كرد و گفت : جانم فداى شما ، پيش برويد و از آقايتان حمايت كنيد تا در راه او كشته شويد ؛ و آنان چنين‌كردند .\r\nنخست عبدالله بن على به ميدان رفت و اين رجز را مىخواند :\r\n أنَا بنُ ذِى النَّجدَةِ وَالافضالِ * ذاكَ علىُّ الخَيْرِ ذُوالفِعالِ\r\nسيفُ رسُولِ اللَّهِ ذُوالنَّكالِ * فى كُلِّ يَوْمٍ ظاهِرُ الاهْوالِ « 3 » \r\nعبدالله ، به دست هانى بن ثبيت حضرمى به شهادت رسيد . « 4 »\r\nپس از وى ، جعفر بن على به جنگ دشمن رفت و اين رجز را مىخواند :\r\n انّى أَنَا جَعْفَرُ ذُوالْمَعالى * نَجلُ علىِّ الخير ذُوالنَّوالِ\r\nاحمى حُسَيْنا بِالْقَنَاالْعَسَّالِ * وَ بِالْحِسامِ الْواضِحِ الصَّقالِ « 5 » \r\n\r\n\r\n","description":"","footnote":"\r\n( 1 ) - پدرم على است با افتخارات بلند ، از قبيله بنىهاشم ، راستگو ، بزرگوار و بافضيلت‌اين حسين است ، فرزند پيامبر مرسل ؛ و ما با شمشير برنده از او دفاع مىكنيم‌جانم فداى اين برادر با احترام باد ! پروردگارا مرا پاداشى بسيار ببخش\r\n( 2 ) - ر . ك . مقتل خوارزمى ، ج 2 ، ص 28 ؛ امالى ، سيد مرشد بالله ، ج 1 ، ص 170 ؛ طبقات ابن سعد ، ج 8 ، ص 81 / أ .\r\n( 3 ) - « من فرزند على بزرگوار و با فضيلتم ، همو كه همهء كردارش نيكوست شمشير رسول خدا و كسى كه هر روز در دل دشمن بيم مىافكند »\r\n( 4 ) - اخبار الطُوال ، دينورى ، ص 257 ، نيز ر . ك . مناقب آل ابىطالب ، ج 3 ، ص 256 . مقتل خوارزمى ، ج 2 ، ص 29 . براى آگاهى دربارهء قاتل عبدالله ر . ك . طبقات الكبرى ، ج 8 ، ص 61 / أ . انساب الاشراف ، ج 3 ، ص 201 . تاريخ طبرى ، ج 5 . ص 449 . به نوشته صاحب مقاتل الطالبيين عبدالله هنگام شهادت 25 سال داشت و بىفرزند بود .\r\n( 5 ) - « من جعفرم صاحب كرامت فرزند على نيكو خصال و بافضيلت از حسين با نيزه‌اى كه آرام آرام به حركت درمىآيد و با شمشير درخشنده صيقل خورده حمايت مىكنم »\r\n","page_name":" 203 ","page_number":203},
  {"content":"\r\n\r\nوى نيز آنقدر جنگيد تا شهيد شد . « 1 »\r\nسپس عثمان بن على به ميدان رفت و اين رجز را مىخواند :\r\n إِنّى أَنَا عثمانُ ذُوالْمَفاخِرِ * شَيْخى عَلِىٌّ ذُوالْفِعالِ الطَّاهِرِ\r\nصِنْوُ النَّبِىِّ ذِىالرَّشادِ السَّائِرِ * ما بَينَ كُلِّ غائِبٍ وَ حاضر « 2 » \r\nآنگاه چندان پيكار كرد تا به شهادت رسيد .\r\n\r\nشهادت أبوالفضل\r\nعباس بن على عليه السلام مردى رشيد و زيبا بود . بر اسبى فربه مىنشست و پاهايش به زمين كشيده مىشد . به او ماه بنىهاشم مىگفتند . روزى كه به شهادت رسيد ، پرچمدار حسين عليه السلام بود . كنيه‌اش ابوالفضل و بزرگ‌ترين فرزند ام‌البنين بود . از چهار برادرى كه از يك پدر و مادر بودند ، عباس چهارمين برادرى بود كه كشته شد . « 3 »\r\nچنان كه پيش از اين گفتيم ، عباس عليه السلام پس از ديدن تنهايى حسين عليه السلام از برادرانش خواست كه در راه آن حضرت جانبازى كنند و آنان همگى به شهادت رسيدند . پس از كشته شدن برادران ، خود عازم جنگ با سپاه عمر سعد گرديد و در ميدان نبرد اين رجز را\r\n\r\n\r\n","description":"","footnote":"\r\n( 1 ) - برخى روايت‌هاى تاريخى حاكى است كه جعفر نيز به دست هانى بن ثبيت حضرمى كشته شده است . ر . ك . تاريخ طبرى ، ج 5 ، ص 449 . مقاتل الطالبيين ، ص 83 . برخى روايت‌هاى ديگر ، كشنده‌اش را خولى بن يزيد أصبحى معرفى مىكند . ر . ك . مقاتل الطالبيين .\r\n( 2 ) - « من عثمانم دارندهء مفاخر بزرگ ، سرورم على است دارنده رفتار پاكيزه‌همتاى پيامبر هدايت كننده ، و پيشرو همهء حاضران و غايبان\r\n( 3 ) - شيخ صدوق دربارهء ابىالفضل عليه السلام مىنويسد : روزى امام سجاد عليه السلام به عبيدالله فرزند عباس نگريست و اشكش سرازير شد . آنگاه فرمود : هيچ روزى براى پيامبر خدا ( ص ) از جنگ احد ، كه عمويش حمزه به شهادت رسيد ؛ و جنگ موته كه پسرعمويش جعفر بن ابىطالب به شهادت رسيد سخت‌تر نبود . » آنگاه فرمود : « اما هيچ روزى مانند روز حسين ( ع ) نيست . سى هزار تن با اين پندار كه از امت پيامبر ( ص ) هستند ، به ايشان حمله كردند و با ريختن خون او به خداوند تقرب مىجستند ؛ و او هر چه آنان را نصيحت مىكرد و خداى را به يادشان مىآورد نمىپذيرفتند . تا آن كه از سر ستم و سركشى و كينه‌توزى او را به شهادت رساندند . » سپس فرمود : « خداوند عمويم عباس را بيامرزد ، او در راه برادرش جان‌فشانى كرد تا آن كه دستانش بريده شد و خداوند به جاى آن دو بال به او داد . عباس در روز قيامت ، نزد خداوند چنان منزلتى دارد كه همهء شهيدان بدان غبطه مىخورند ( امالى ، صدوق ، ص 228 ) . نيز ر . ك . مقاتل الطالبيين ، ص 84 ، انساب الاشراف ، ج 2 ، ص 192 ( نسخهء خطى ) . به گفتهء مورخان ، عباس در كربلا سقا بود و از اين رو به او أبا قِرْبَه ( پدر مشك ) مىگفتند .\r\n","page_name":" 204 ","page_number":204},
  {"content":"\r\n\r\nمىخواند :\r\n اقْسَمْتُ بِاللَّهِ الأَعَزِّ الْاعْظَم * وَ بِالْحُجُونِ صادِقًا وَ زَمزَمِ\r\nوَ بِالْحَطيمِ وَالْفَنَا الُمحَرَّم * لَيَخْضِبَنَّ الْيَوْمَ جِسْمى مِنْ دَمى\r\nدُونَ الْحُسَيْنِ ذِى الْفَخارِ الْاقْدَم * امامُ اهلِ الْفَضْلِ وَالتَّكَرُّم « 1 » \r\nعباس با ديدن تشنگى برادرزادگان ، در پى آب رفت . سپاه دشمن به او حمله كرد و او نيز يورش برد و آنان را پراكنده ساخت و در آن حال اين رجز را مىخواند :\r\n « لا أَرْهَبُ الْمَوْتُ اذَا الْمَوْتُ رَقى * حَتَّى أُوارى فِى الْمَصاليتِ لُقى\r\nنَفْسى لِنَفْسِ الْمُصْطَفَى الطُّهْرِ وَقا * انّى أَنَا الْعَباسُ أَغْدُو بِالسَّقا\r\nوَ لا اخافُ الشَّرَّ يَوْمَ الْمُلْتَقى « 2 » \r\nزيد بن ورقاى جنبى به كمك حكيم بن طفيل سنبسى در پس نخلى كمين كرد و با زدن يك ضربت دست راست ابوالفضل را قطع كرد . عباس پرچم را به دست چپ گرفت و بر آنان حمله كرد و اين رجز را مىخواند :\r\n يا نَفْسُ لا تَخْشى مِنَ الْكُفَّارِ * وَ أَبْشِرى بِرَحْمةِ الْجَبَّارِ\r\nمَعَ النّبىِّ السَّيِّدِ الُمخْتارِ * قَدْ قَطَعُوا بِبَغْيِهِمْ يَسارى\r\nفَأَصْلِهُم يا رَبِّ حَرَّ النَّارِ « 3 » \r\nاما آن ملعون با ضربت گرز ، عباس را كشت .\r\nبه گواهى تاريخ ، عباس پيوسته در كنار امام حسين عليه السلام ايستاده بود ، پيكار مىكرد و هر\r\n\r\n\r\n","description":"","footnote":"\r\n( 1 ) - مقتل الحسين خوارزمى ، ج 2 / 30 به خداى با عزت و بزرگ و به حجون و زمزم سوگندى راستين ياد مىكنم و به « حَطيم و « فنا » ى با احترام كه امروز پيكرم به خونم آغشته مىشود ؛ در ركاب حسين صاحب فخر و پيشرو ، امام اهل فضيلت و كرامت .\r\n( 2 ) - از مرگ هراسى ندارم زيرا براى من مايه سعادت است ، تا اين‌كه شمشيرهاى كشيده مرا در برگيرند .\r\nجان من فداى حضرت مصطفى باد ! من عباسم و كارم سقايت است .\r\nو آن روز كه با شر رو به رو گردم از آن بيم ندارم\r\n( 3 ) - اى نفس از كافران مترس و مژده باد تو را رحمت خداوند جبار ؛\r\nهمراه با پيامبر ، سرور برگزيده ، اينان از روى ستم و سركشى دست راستم را قطع كردند ؛\r\nپروردگارا آتش دوزخ را به اينان بچشان .\r\n","page_name":" 205 ","page_number":205},
  {"content":"\r\n\r\nجا مىرفت همراهش بود تا آن كه به شهادت رسيد . « 1 »\r\nنقل شده است كه سپاه عمر سعد ، امام حسين عليه السلام را مورد حمله قرار دادند و بر لشكريانش چيره شدند . در اين هنگام تشنگى آن حضرت شدت يافته بود و همراه برادرش عباس عازم فرات شد . سپاه عمر سعد راهش را سد كردند . از آن ميان مردى از بنىدارم گفت : واى بر شما راه حسين را به‌سوى آب ببنديد و اجازه مدهيد كه از آن بنوشد . امام عليه السلام فرمود : « خدايا تشنه‌اش گردان . » مرد دارمى به خشم آمد و چانه مباركش را هدف تير قرار داد . حسين عليه السلام تير را بيرون كشيد و دست‌ها را زير دهان گرفت و مشت حضرت پر از خون شد . آنگاه خون‌ها را ريخت و فرمود : خداوندا از آنچه اينان نسبت به فرزند دختر پيامبرت روا مىدارند به تو شكايت مىكنم . سپس با همان عطش شديد به جايش بازگشت .\r\nمردم عباس را محاصره كردند و ميان او و حسين فاصله انداختند . او نيز به تنهايى به پيكار پرداخت تا كشته شد - خدايش رحمت كند - . « 2 »\r\nعباس شمارى از سپاه دشمن را كشت و چون به شهادت رسيد امام عليه السلام كنار نهر فرات بر بالين او آمد و فرمود : « هم اينك كمرم شكست و راه چاره بر من بسته شد . » « 3 » ؛ و اين شعر را انشا فرمود :\r\n تَعَدَّيْتُمْ يا شَرَّ قَوْمٍ بِفِعْلِكُمْ * وَ خالَفْتُمْ قَوْلَ النَّبِى مُحمَّد\r\nأَما كانَ خَيْرَ الرُّسُل وَ صَّاكُمْ بِنا * أَما نَحْنُ مِنْ نَسْلِ النَّبِىِّ المسدّد \r\n أَما كانَتِ الزَّهْراءُ أُمِّى دُونَكُمْ * أَما كانَ مِنْ خَيْرِ الْبَرِيَّةِ احْمَدَ\r\nلُعِنْتُمْ وَ اخَذَيْتُمْ بِما قَدْ جَنَيْتُمْ * فَسَوفَ تَلاقُوا حَرَّ نارٍ تَوَقَّد « 4 » \r\n\r\n\r\n","description":"","footnote":"\r\n( 1 ) - روايت ديگرى حاكى است كه قاتل عباس بن على حَرملة بن كاهل اسدى بوالى بود ؛ و گروهى از سپاه عمر سعد چشمان وى را كور كردند و حكيم بن طفيل طايى جامه‌اش را به غارت برد . ر . ك . انساب‌الاشراف ، ج 3 ، ص 201 .\r\n( 2 ) - الارشاد ، ص 240 ؛ الدر النظيم ، يوسف بن حاتم شامى ، ص 171 ، خطى .\r\n( 3 ) - مقتل خوارزمى .\r\n( 4 ) - اى مردم شما ستمگرى پيشه كرديد و با گفتار پيامبرتان مخالفت ورزيديد آيا بهترين پيامبران سفارش ما را به شما نكرد . آيا ما فرزندان پيامبر هدايت يافته‌نيستيم ؟ آيا زهرا ، دختر پيامبر مادر شما بود يا مادر ما ؟ شما با اين جنايت به لعنت و خوارى گرفتار شديد و به زودى به درون آتش شعله‌ور خواهيد افتاد .\r\n","page_name":" 206 ","page_number":206},
  {"content":"\r\n\r\n\r\nشهادت علىاصغر\r\nپس از آن كه [ سپاه عبيدالله 
  ] اندوه ياران و اهل بيت و فرزندان را بر دل حسين عليه السلام نشاندند و جز خودش و زنان و كودكان و فرزند بيمارش كسى نماند ، فرياد برآورد : « آيا كسى هست كه از حرم پيامبر خدا صلى الله عليه و آله دفاع كند ؟ آيا هيچ يكتاپرستى هست كه دربارهء ما از خدا بترسد ؟ آيا يارى كننده‌اى هست كه در يارى ما [ رضاى 
  ] خدا را بجويد ؟ آيا هيچ كمك‌كننده‌اى هست كه به خاطر خداوند ما را يارى كند ؟ »\r\nبه‌دنبال آن فرياد ناله و شيون زنان بلند شد . امام عليه السلام بر در خيمه رفت و فرمود : « كودك شيرخوارم ، على ، را بياوريد تا با وى خداحافظى كنم . » كودك را آوردند و حسين عليه السلام او را به دامن گرفت . در اين هنگام حرمله تيرى انداخت كه بر گلوى او نشست . امام عليه السلام خون گلوى على را گرفت و سوى آسمان پاشيد - و چيزى از آن به زمين نرسيد - ، آنگاه فرمود :\r\n« پروردگارا شهادت اين كودك آسان‌تر از قتل بچهء شتر صالح نيست . » سپس از اسب فرود آمد و با شمشير گورى كند و جنازهء خونين كودكش را به خاك سپرد . « 1 »\r\nامام عليه السلام پس از خاكسپارى علىاصغر ، اين شعر را انشاد فرمودند : « 2 »\r\n 1 - كَفَرَ الْقَوْمُ وَ قِدْماً رَغِبُوا * عَنْ ثَوابِ اللَّهِ رَبِّ الثَّقَلَيْنِ\r\n2 - قَتَلُوا قِدْماً عَليَّا وَابْنَهُ * حَسَنُ الْخَيْرِ كَريمَ الطَّرفَيْنِ\r\n3 - حَنَقاً مِنْهُمْ وَ قالُوا : أَجْمِعُوا * نَفْتِكُ الآنَ جَميعاً بِالحُسَيْنِ\r\n4 - يا لَقَوْمٍ مِنْ اناسِ رُذَّلٍ * جَمُعُوا الجَمْعَ لِأَهْلِ الحَرَمَيْنِ \r\n\r\n\r\n","description":"","footnote":"\r\n( 1 ) - الاحتجاج ، طبرسى احمد بن على ، ج 2 ، ص 25 .\r\nيادآورى : مؤلف محترم از دو كودك ديگر به نام‌هاى عبدالله و ابوبكر بن حسين نيز به‌عنوان كسانى كه در روز عاشورا به شهادت رسيده‌اند ياد كرده است . درحالىكه هيچ كدام از مقتل‌هاى مشهور چنين چيزى را ننوشته‌اند . به‌نظر مىرسد ، آنچه موجب شده است تا مؤلف ، عبدالله و ابوبكر را كسانى جز علىاصغر بپندارد ، ذكر اين دو نام در منابع تاريخى است . اما با توجه به اين‌كه آن منابع عبدالله و ابوبكر را در رديف علىاصغر نياورده‌اند ، مىتوان چنين نتيجه گرفت كه در روز عاشورا تنها يك كودك شيرخوار از امام حسين ( ع ) به شهادت رسيد كه نقل‌هاى مشهور از او به نام علىاصغر ياد كرده‌اند و كسانى نيز او را عبدالله و ديگرانى ابوبكرش خوانده‌اند . بويژه آن كه نحوهء شهادت آن كودك در همهء نقلها ، بجز اندكى تفاوت در جزئيات ، يكى است . با اين يادآورى ، از ترجمهء متن آن دو زندگينامه چشم‌پوشى گرديد . [ مترجم 
  ]\r\n( 2 ) - الاحتجاج ، ج 2 ، ص 25 ؛ نيز . ر . ك . الفتوح ، ج 5 ، ص 210 .\r\n","page_name":" 207 ","page_number":207},
  {"content":"\r\n\r\n 5 - ثُمَّ صارُوا و تَواصَوْا كُلُّهُمْ * بِاجْتِياحِى لِرضاءِ الْمُلْحِدَيْن\r\n6 - لَمْ يَخافُوا اللَّهَ فِى سَفْكِ دَمِى * لِعُبَيْد اللَّهِ نَسْلِ الْكافِرِينِ\r\n7 - وَابْنُ سَعْدٍ قَدْ رَمانِى عَنْوَةً * بِجُنُودٍ كَوكُوفِ الْهاطِلَيْنِ\r\n8 - لا لِشَىْءٍ كانَ منّى قَبْلَ ذا * غَيْرَ فَخْرِى بِضِياءِ الْفَرْقَدَيْنِ\r\n9 - بِعَلِىِّ الْخَيْرِ مِنْ بَعْدِ النَّبِىّ * وَالنَّبىِّ الْقُرَشِىِّ الْوالِدَيْنِ\r\n10 - خِيَرةِ اللَّهِ مِنَ الْخَلْقِ ابِى * ثُمَّ امِّى فَأنَا ابْنُ الْخِيَرَتَيْنِ\r\n11 - فِضَّةٌ قَدْ خُلِقَتْ مِنْ ذَهَبٍ * فانَا بْنُ الفِضَّةِ وَابْنُ الذَّهَبَيْنِ\r\n12 - مَنْ لَهُ جَدٌ كَجَدِّى فِى الْوَرى * أَوْ كَشَيْخِى فَأَنَا ابْنُ الْقَمَرَيْنِ\r\n13 - فاطِمُ الزَّهْراءِ أُمِّى وَ ابِى * قاصِمُ الْكُفْرِ بِبَدْرٍ وَ حُنَيْنِ\r\n14 - عُرْوَةِ الدِّينَ عَلِىِّ الْمُرْتَضى * هادِمُ الْجَيْشِ مُصَلِّى الْقِبْلَتَيْنِ\r\n15 - وَ لَهُ فِى يَوْمِ أُحُدٍ وَقْعَةٌ * شَفَتِ الغَّلَّ بِفَضِّ الْعَسْكَرَيْنِ\r\n16 - ثُمَّ بِالْأَحْزابِ وَالْفَتْحِ مَعاً * كانَ فيهَا حَتْفُ اهْلِ الْفَيْلَقَيْنِ\r\n17 - فِى سَبيلِ اللَّهِ ما ذا صَنَعَتْ * أمَّةُ السُّوءِ معاً بالعِتْرَتَيْنِ\r\n18 - عِتْرَةُ البرَّ التقىِّ الْمُصْطَفى * و علىِّ القَرْمِ يَوْمَ الجَحْفَلَيْن \r\n 19 - عبدالله غلاماً يافعا * و قريش يعبدون الوثنين\r\n20 - و قلى الاوثان لم يسجد لها * مع قريش لا و لا طرفة عين\r\n21 - طعن الابطال لما برزوا * يوم بدر و تبوك و حنين « 1 » « 2 » \r\n\r\n\r\n","description":"","footnote":"\r\n( 1 ) - 1 - اين قوم كافر شدند و پيش از اين بيزارى جستند از ثواب الله ، پروردگار ثقلين\r\n2 - پيش از اين على و فرزندش ، حسن نيكو خصال را كه از سوى پدر و مادر نسبى با كرامت دارد كشتند .\r\n3 - اينان كينه خاندان پيامبر را به دل داشتند و گفتند : اينك بايد همگى حسين را بكشيم .\r\n4 - داد از دست مردم رذلى كه جماعت را براى [ كشتن 
  ] ساكنان مكه و مدينه گرد آورده‌اند .\r\n5 - سپس رفتند و يكديگر را سفارش كردند كه به خاطر رضاى ملحدان مرا به هلاكت رسانند .\r\n6 - در ريختن خون من براى خاطر عبيدالله ، زادهء كافران ، از خدا نترسيدند .\r\n7 - و ابن سعد ، و سپاهيانش با زور ، باران تير را بر سر من فرو باريد .\r\n8 - از من هيچ گناهى پيش از آن سر نزده بود ، جز اين كه به نور ستاره‌هاى راهنما افتخار مىكردم .\r\n9 - به على نيكوخصال پس از پيامبر و پيامبرى كه پدر و مادرش از قريش بودند .\r\n10 - پدر و مادرم هر دو از برگزيدگان خدا بودند ، بنابراين من فرزند دو برگزيده هستم .\r\n11 - نقره‌اى كه از طلا خلق شده است ، پس من فرزند نقره و فرزند دو طلا هستم !\r\n12 - در دنيا چه كسى جدى مانند جد من دارد و يا پدرى مثل پدرم ، پس من فرزند دو ماه هستم ؟\r\n13 - فاطمه زهرا مادر من است و پدرم درهم كوبنده كفر در بدر و حنين است .\r\n14 - ريسمان دين ، على مرتضى ، نابود كنندهء سپاه و كسى كه به دو قبله نماز گزارده است ؛\r\n15 - جنگ او در روز احد ، سينه‌ها را با پراكنده ساختن سپاه شفا بخشيد ؛\r\n16 - سپس هم در روز احزاب و هم غزوهء فتح ، اعضاى سپاه‌هاى بزرگ نابود شدند\r\n17 - امت بد در راه خدا چه كردند جملگى با دو عترت :\r\n18 - عترتِ مصطفاى نيك و پرهيزگار و على - آقا و سرور ، در روز دو سپاه بزرگ ؟\r\n19 - در بلوغ و جوانى خداوند را مىپرستيد ، در حالى كه قريش بت‌ها را مىپرستيدند ؛\r\n20 - دشمن بت‌ها بود و هرگز حتى يك چشم به هم زدن همراه قريش بر آنها سجده نكرد ؛\r\n21 - هنگامى كه قهرمانان به مبارزه‌اش آمدند ، آنان را پاره پاره كرد ، در جنگ‌هاى بدر ، تبوك و حنين !\r\n( 2 ) 21 - الاحتجاج ، ج 2 ، ص 25 . نيز ر . ك . الفتوح ، ج 5 ، ص 210 .\r\n","page_name":" 208 ","page_number":208},
  {"content":"\r\n\r\nموفق بن احمد گويد : آنگاه حسين عليه السلام برخاست ، بر اسب خويش سوار شد و درحالى كه شمشيرش را كشيده و دست از جان شسته بود ، در برابر مردم ايستاد و اين اشعار را خواند :\r\n 1 - أَنَا بْنُ عَلِىّ الطُّهْرِ مِن آلِ هاشِم * كَفانى بِهذا مُفْخراً حينَ افخَر\r\n2 - وَ جَدى رَسُولُ اللَّهِ اكْرَمُ مَنْ مَضى * وَ نَحْنُ سراجُ اللَّهِ فِى الارضِ نَزهَر\r\n3 - وَ فاطِمةُ امّى ابنَةُ الطُّهر احمدُ * وَ عَمّى يُدعى ذَالْجناحينِ جَعفَر\r\n4 - وَ فينا كِتابُ اللَّهِ أُنْزِلَ صادِعاً * وَ فينَا الْهُدى وَالْوَحْىُ بِالْخَيْرِ يُذْكَر\r\n5 - وَ نَحْنُ امانُ اللَّه فِى الْخلقِ كلِّهم * نُسِرُّ بهذا فِى الْانامِ وَ نَجْهَر\r\n6 - وَ نَحْنُ وُلاةِ الْحَوْضِ نَسْقى مُحِبَّنا * بِكَأسِ وَ الْحَوْض للسقى كوثر\r\n7 - فَيَسعِدُ فينا فِى الْقِيامِ مُحُبّنا * وَ مُبِغُضنا يَومَ القِيامَةِ يَخْسِرُ « 1 » « 2 » \r\n\r\n\r\n","description":"","footnote":"\r\n( 1 ) - نيز ر . ك . فتوح ، ابن اعثم ، ج 5 ، ص 213 ؛ مناقب آل ابىطالب ، ج 3 ، ص 224 . مقتل الحسين هيثمى در كتاب الصواعق ، ص 116 ؛ الاتحاف ، شبراوى ، ص 16 .\r\n( 2 ) - 1 - من فرزند على پاكم از آل هاشم و اين افتخار هرگاه به‌خواهم افتخار كنم مرا بس است .\r\n2 - جد من رسول الله است ، گرامىترين گذشتگان ؛ و ما چراغ‌هاى خداونديم كه در زمين مىتابيم .\r\n3 - مادرم فاطمه است ، دختر احمد پاك ؛ و عمويم جعفر است ، صاحب دو بال .\r\n4 - كتاب خدا در روز روشن دربارهء ما نازل شد ؛ و هدايت و وحى دربارهء ما به نيكى ياد مىگردد .\r\n5 - ما امان خداونديم در ميان همهء مردم ؛ و اين را پنهان و آشكار را نزد همگان مىگوييم .\r\n6 - ما صاحب حوض كوثريم و دوستان خويش را با جام مىنوشانيم و آن حوض براى نوشانيدن پايان‌ناپذير است .\r\n7 - هر آن دوستى كه به خاطر ما قيام كند سعادتمند مىگردد و آن كس كه ما را دشمن مىدارد ، در قيامت زيان مىبيند .\r\n","page_name":" 209 ","page_number":209},
  {"content":"\r\n\r\n\r\nپيكار سيدالشهدا عليه السلام\r\nپس از آن كه همه ياران و خاندان حسين عليه السلام به شهادت رسيدند ، او خود عازم جنگ با سپاه عمر سعد گرديد . آنگاه فرمود كهنه جامه‌اى آوردند و آن را زير لباس پوشيد تا پس از كشته شدن برهنه نماند . « 1 »\r\nفرزند پيامبر خدا صلى الله عليه و آله به ميدان رفت و كشتارى عظيم كرد . هركس از سپاه دشمن كه به وى نزديك مىشد به قتل مىرسيد . وقتى چنين ديدند ميان او و خيمه‌گاه حايل شدند .\r\nامام عليه السلام فرياد زد : « واى بر شما ! اى پيروان آل ابىسفيان ، اگر دين نداريد و از روز رستخيز انديشه نمىكنيد ، در دنيا آزاده باشيد و اگر خود را عرب مىدانيد به [ سيره 
  ] نياكان خويش بازگرديد . »\r\nشمر فرياد زد : « چه مىگويى اى حسين ؟ » فرمود : « مىگويم اين منم كه با شما مىجنگم ، با من بجنگيد ، به زنان بىگناه چه كار داريد ؟ تا زنده هستم اراذل و او باش را از تعرض به حرم من بازداريد . » شمر گفت : « اى پسر فاطمه ، اين هم قبول . » آنگاه به يارانش گفت : به حرم او كار نداشته باشيد و تنها به خودش حمله كنيد . به جان خودم سوگند كه او هماوردى بزرگوار است .\r\nبه دنبال آن جماعت از هر سو به وى حمله‌ور شد . او حمله مىكرد و آنها حمله مىكردند . قصد حضرت اين بود كه خود را به فرات برساند و آب بنوشد . اما هر چه\r\n\r\n\r\n","description":"","footnote":"\r\n( 1 ) - دربارهء اين جامه نقل‌ها گوناگون است . در روايتى چنين آمده است : چون حسين ( ع ) قتل خويش را نزديك ديد ، فرمود : برايم جامه‌اى بياوريد كه كس را بدان رغبتى نباشد ، تا زير لباس بپوشم و پس از كشته شدن برهنه نمانم . گفتند : شلوارك ؟ فرمود : نه ، اين جامهء كسانى [ اهل ذمه 
  ] است كه خداوند خوارشان كرده است . پس جامهء ديگرى گرفت و آن را پاره پاره كرد و در زير لباس پوشيد . اما پس از كشته شدن آن را هم از تن وى بيرون آوردند . ر . ك . المعجم الكبير ، ج 1 ، ص 128 ؛ و در چاپ جديد ، ج 3 ، ص 125 .\r\nيك نقل ديگر مىگويد : هنگامى كه سه يا چهار تن از ياران حسين ( ع ) بيشتر نمانده بودند ، شلوارى يمانى خواست كه چشم را خيره مىكرد . پس آن را پاره پاره كرد ، تا به غارت نبرند . يكى از اصحاب گفت : شلوارك بپوشيد . فرمود : اين جامهء كسانى است كه خداوند خوارشان كرده است و شايسته من نيست . اما پس از شهادت ، بحر بن كعب آن را غارت كرد و حضرت برهنه ماند .\r\n","page_name":" 210 ","page_number":210},
  {"content":"\r\n\r\nاسب را سوى فرات مىراند ، [ دشمنان 
  ] يورش مىآوردند و او را دور مىكردند .\r\nآنگاه مردى به نام ابوالحتوف جعفى پيشانى آن حضرت را با تير نشانه رفت .\r\nحسين عليه السلام تير را بيرون آورد و سوى دشمن افكند . خون بر صورت و محاسن حضرت جارى شد و در آن حال فرمود : « پروردگارا تو شاهدى كه اين بندگان گناهكار و سركش تو با من چه مىكنند . پروردگارا آنان را يكايك بشمر و به قتل برسان و روى زمين را از وجودشان پاك گردان و هرگز آنان را ميامرز . »\r\nسپس چونان شير ژيان حمله كرد . هر كس از سپاه دشمن كه به وى نزديك مىشد ، با شمشير دو نيم مىگشت و بر خاك مىافتاد . باران تير از همه سو باريدن گرفت و او سينه و گردنش را سپر ساخته بود ؛ و مىفرمود : اى امت بد سيرت ! پس از محمّد با خاندانش بد رفتار كرديد . بدانيد كه پس از من ، از كشتن هيچ بندهء نيكوكارى بيم نخواهيد داشت ؛ و من از پروردگارم اميد دارم ، كه در برابر آسان گرفتن كشتن من ، از جايى كه خود ندانيد از شما انتقام بگيرد .\r\nحُصَين بن مالك سكونى فرياد زد : اى پسر فاطمه ! خداوند به چه وسيله از ما انتقام مىگيرد ؟ فرمود : « شما را به جان هم مىاندازد ، تا خون يكديگر را بريزيد و آنگاه عذابى دردناك را بر شما فرو مىبارد . »\r\nامام عليه السلام آنقدر پيكار كرد كه 72 زخم برداشت ؛ و چون بىرمق شده بود ايستاد تا دمى بياسايد ، اما در همين حال سنگى آمد و بر پيشانى مباركش خورد . جامه‌اش را بلند كرد تا خون از چهره پاك كند كه ناگاه تيرى سه پَرّه و زهرآلوده بر قلب مباركش نشست . در اين هنگام فرمود : « بسم‌الله و بالله و على ملة رسول الله » ؛ و سر را سوى آسمان بلند كرد و گفت : « پروردگارا تو شاهدى كه اينان مردى را مىكشند كه در روى زمين فرزند پيامبرى جز او نيست . » سپس تير را گرفت و از پشت بيرون آورد ؛ و خون چونان ناودان سرازير بود . حضرت دست روى زخم گذاشت و چون پر از خون شد به آسمان پاشيد . بار ديگر دست روى زخم نهاد و چون پر شد صورت و محاسن را خون آلود كرد و فرمود : به خدا سوگند ، با اين صورت خونين جدّم محمد را ديدار مىكنم و مىگويم : پروردگارا فلان و فلان بودند كه مرا كشتند .\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nامام حسين عليه السلام كه از شدت پيكار بىرمق شده بود ، در جاى خود ايستاد . هيچ‌يك از سپاه دشمن دوست نداشت كه خدا را با خون او ديدار كند ، از اين رو به ايشان نزديك مىشدند و باز مىگشتند . تا اين كه مردى از قبيله كِنده به نام مالك بن نُسَير آمد و با شمشير به سر آن حضرت زد ؛ و شب كلاهى كه بر سر امام عليه السلام بود پر از خون شد . فرمود :\r\nاميدوارم كه با اين دست نه بخورى و نه بياشامى و خداوند تو را با ستمكاران محشور گرداند . » سپس شب‌كلاه را كنارى انداخت و عرقچينى بر سر گذاشت و عمامه را روى آن بست و بىرمق افتاد . مرد كندى آمد و آن شب‌كلاه خزّ را برداشت . « 1 »\r\n\r\nشهادت كودك خردسال عبدالله ، فرزند امام حسن\r\nپس از آن كه امام عليه السلام بر زمين افتاد شمر و چند رذل و اوباش ديگر حضرت را در ميان گرفتند . نوجوانى از درون خيمه مىخواست كه نزد عمو برود اما زينب مىكوشيد تا او را باز دارد و حسين عليه السلام نيز فرياد مىزد : خواهرم او را نگهدار . اما جوان سرباز زد و از نزد زينب گريخت و به سرعت خود را كنار عمويش ، حسين عليه السلام رساند . در اين هنگام مردى به نام بحر بن كعب بن عبدالله - از قبيله بنىتميم الله بن ثعلبة بن عكايه - با شمشير به امام عليه السلام حمله كرد . جوان گفت : اى ناپاك‌زاده مىخواهى عمويم را بكشى ؟ آن ملعون شمشير را بر او نواخت . جوان دستش را سپر كرد كه ( قطع و ) به پوست آويزان شد و فرياد زد : مادر ! حسين عليه السلام او را گرفت و به سينه چسباند و گفت : اى برادر زاده ! بر آنچه بر سرت آمده صبر كن و آن را به حساب خداوند بگذار كه خداوند تو را با پدران نيكوكارت محشور مىگرداند : به رسول خدا صلى الله عليه و آله و على بن ابىطالب و حمزه و جعفر و حسن بن على عليه السلام . « 2 »\r\n\r\n\r\n","description":"","footnote":"\r\n( 1 ) - نقل شده است كه مرد كندى آن كلاه را به خانه نزد همسرش - ام عبدالله - دختر حُرّ برد ، اما آن زن گفت : آيا مال فرزند دختر رسول خدا را به خانه‌ام مىآورى ؟ اين را از جلو چشمم دور كن . سرانجام خداوند به دست مختار از وى انتقام گرفت و دل مؤمنان را التيام بخشيد . چون وى را نزد مختار آوردند ، دستور داد آتشى بزرگ برافروختند و دست و پايش را يكى پس از ديگرى بريدند و در آتش انداختند تا مُرد . ر . ك . انساب الاشراف ، ج 5 ، ص 239 . تاريخ طبرى ، ج 6 ، ص 57 .\r\n( 2 ) - ابوالفرج در ذيل زندگينامهء وى نوشته است كه مادرش دختر سليل بن عبدالله برادر جرير بن عبدالله بجلى بود ؛ و گفته شده است كه مادرش كنيز بود ( مقاتل الطالبيين ، ص 89 ) . نيز ر . ك . انساب الاشراف : ج 1 ، ص 247 ، نسخهء خطى . البدايه والنهايه ، ج 8 ، ص 190 . الدر النظيم ، يوسف بن حاتم شامى ، ص 171 .\r\n","page_name":" 212 ","page_number":212},
  {"content":"\r\n\r\nدر روايت ابومخنف آمده است كه شمر بن ذىالجوشن با ده تن ديگر از اوباش كوفه سوى خيمه‌اى كه بار و بنه و خانوادهء حسين عليه السلام در آن بود رفت . امام عليه السلام به طرف شمر رفت ، اما اوباش ميان او و خيمه‌گاه حايل شدند . حضرت فرمود : « واى بر شما اگر دين نداريد و از روز رستاخيز نمىترسيد ، در دنيايتان آزاده و باشرف باشيد . اراذل و اوباش را از خيمه و خانواده‌ام بازداريد ! »\r\nشمر گفت : « اى پسر فاطمه ! اين حرف توست و پذيرفتيم » ؛ و نزد اوباش رفت ، كه از جمله آنها ابوالجنوب - عبدالرحمن جعفى - ، قشعم بن عمرو بن يزيد جعفى ، صالح بن وهب يزنى ، انس نخعى و خولى بن يزيد اصبحى بودند و آنان را ترغيب كرد كه به امام عليه السلام حمله كنند . ابوالجنوب غرق در سلاح بود . چون شمر بر وى گذشت گفت : به او حمله كن . گفت : چرا خودت حمله نمىكنى ؟ گفت : اين حرف را به من مىزنى ؟ گفت : تو چرا به من مىگويى ؟ ؛ و يكديگر را به باد دشنام گرفتند . ابوالجنوب كه مردى شجاع بود گفت : « به خدا سوگند ، مىخواهم اين نيزه را در چشم تو فرو كنم و تكان بدهم . » شمر از او دور شد و گفت : اگر مىتوانستم به تو زيانى برسانم قطعا چنين مىكردم !\r\nپس از آن شمر با چند تن ديگر از اوباش سوى حسين عليه السلام رفتند . امام عليه السلام به آنها حمله مىكرد و آنها مىگريختند ، ولى سرانجام وى را به‌طور كامل در حلقه محاصره انداختند .\r\nحميد بن مسلم گويد : امام حسين عليه السلام در آن روز جُبّه‌اى خز به تن داشت ، بر سرش عمامه بسته و با وسمه خضاب كرده بود . او پاى پياده همانند قهرمانى شجاع مىجنگيد ، در برابر تيرها از خود دفاع مىنمود و از آسيب‌گاه‌هاى دشمن براى ضربه زدن استفاده مىكرد . پيش از آن كه به شهادت برسد ، به دشمن حمله مىكرد و چنين مىفرمود : « آيا بر كشتن من اصرار مىورزيد ؟ به خدا سوگند ، پس از كشتن من كشتن همه بندگان پرهيزگار خداوند براى شما آسان خواهد بود . من از خداى خويش اميدوارم كه در برابر آسان گرفتن قتل من ، مرا گرامى بدارد و از جايى كه فكرش را هم نمىكنيد از شما انتقام بگيرد .\r\nبه خدا سوگند ، چنانچه مرا بكشيد شما را به جان هم مىاندازد تا خون يكديگر را\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nبريزيد ؛ و به اين اندازه هم راضى نخواهد شد تا آن كه عذابى دردناك را نيز بر شما فروفرستد . »\r\nبعدها عبدالله بن عمار - از حاضران در كربلا - را به خاطر شركت در قتل حسين عليه السلام سرزنش كردند و او در پاسخ گفت : من نسبت به بنىهاشم احسان كرده‌ام . گفتند : چه احسانى ؟ گفت : با نيزه به حسين عليه السلام حمله‌ور شدم ، اما چون به او رسيدم در حالىكه مىتوانستم او را بزنم ، چنين نكردم و بازگشتم و اندكى دور تر ايستادم و با خودم گفتم : من چرا بايد حسين را بكشم ، ديگران هستند كه اين كار را بكنند .\r\nدر اين هنگام ، نيروهاى پياده از چپ و راست به وى حمله‌ور شدند ؛ و آن حضرت با آنها مقابله كرد و فراريشان داد . اين در حالى بود كه پيراهنى از خز به تن داشت و عمامه بسته بود . بارقى گويد : به خدا سوگند من هيچ شكست خورده‌اى را نديدم كه فرزندان ، ياران و خاندانش كشته شده باشند و مانند او آرام و استوار باشد . به خدا سوگند ، هيچ كس را ، نه پيش از او و نه پس از او ، چنين شجاع و پيشگام نديده‌ام .\r\nسربازان پياده مانند گله بز كه شير به آنها حمله كرده باشد ، از برابرش مىگريختند .\r\nدر همين حال عمر سعد سوى وى آمد . خواهرش ، زينب دختر فاطمه ، نيز از خيمه بيرون آمد و مىگفت : « اى كاش آسمان بر سرِ زمين خراب مىشد . » سپس نزد عمر سعد رفت و گفت : « اى عمر سعد ، آيا ابوعبدالله را مىكشند و تو نگاه مىكنى ؟ » با شنيدن اين سخن اشك عمر سعد جارى شد ، و چهره از زينب برگرداند ! « 1 »\r\nحسين بن عقبه مرادى گويد : « حسين مدت زيادى از روز را روى زمين افتاده بود و اگر مردم مىخواستند مىتوانستند او را بكشند ، ولى آنها يكديگر را جلو مىانداختند و هر گروهى دوست داشت كه گروه ديگر كار را تمام كند . ناگاه شمر فرياد زد : واى بر شما منتظر چه هستيد ؟ مادر به عزايتان بنشيند . بكشيدش !\r\nسپاه از همه سو به سيدالشهدا حمله‌ور شد ، زرعة بن شريك تميمى ضربتى به دست آن حضرت و ضربتى به گردن وى نواخت . سپس همه بازگشتند و آن حضرت برمىخاست و\r\n\r\n\r\n","description":"","footnote":"\r\n( 1 ) - ر . ك . الارشاد ، ص 242 ؛ تاريخ يعقوبى ، ج 2 ، ص 232 .\r\n","page_name":" 214 ","page_number":214},
  {"content":"\r\n\r\nبا صورت زمين مىخورد . در اين حال انس بن عمرو نخعى با يك ضربت نيزه وى را نقش بر زمين كرد و به سر خولى بن يزيد اصبحى فرياد زد : « سرش را ببر . » خولى خواست كه چنين كند اما لرزه بر اندامش افتاد . سنان گفت : خداوند بازوانت را سست و دستانت را قطع كند . آنگاه خودش از اسب فرود آمد و سر مبارك حسين عليه السلام را جدا كرد و به خولى بن يزيد داد . اين درحالى بود كه پيش از آن چندين ضربت شمشير بر فرزند رسول خدا صلى الله عليه و آله وارد آمده بود . « 1 »\r\nامام صادق عليه السلام فرموده است : « هنگامى كه حسين بن على عليه السلام را با شمشير زدند و رفتند كه سرش را جدا كنند ، منادىاى از سوى پروردگار عزيز و متعال از درون عرش ندا داد و گفت : « اى امت سرگردان كه پس از پيامبرتان ستمگرى پيشه كرده‌ايد ، خداوند توفيق درك عيد قربان و فطر را از شما گرفت ! » آنگاه فرمود : « به خدا سوگند كه [ امت اسلامى 
  ] موفق به درك عيد نشد و هرگز هم نخواهد شد تا آن كه خونخواه حسين 7 قيام كند . » « 2 »\r\nنقل شده است كه روز شهادت امام حسين عليه السلام ، زينب عليها السلام سرش را از خيمه بيرون آورد و با صدايى اندوهناك اين شعر را خواند :\r\n ما ذا تَقُولُونَ انْ قالَ النَّبىُ لَكُم * ما ذا فَعَلْتُم وَ انْتُمْ آخِرُ الامَم\r\nبِعِترَتى وِ بِأَهلى بَعْدَ مُفتَقَدى * مِنهُم أُسارى وَ مِنهُم ضُرِّجُوا بِدَم\r\nما كانَ هذا جَزائى اذْ نَصَحْتُ لَكُمْ * أَن تخلُفُونى بشرٍّ فى ذَوى رَحِم « 3 » « 4 » \r\n\r\nآخرين شهيد از ياران حسين عليه السلام\r\nسويد بن عمرو بن ابىالمطاع ، از ياران حسين عليه السلام ، از پا درآمد و بيهوش در ميان\r\n\r\n\r\n","description":"","footnote":"\r\n( 1 ) - ر . ك . اخبار الطوال ، ص 208 ؛ انساب الاشراف : ج 3 ، ص 203 ، چاپ بيروت ؛ مقتل خوارزمى : ج 2 ، ص 35 .\r\n( 2 ) - امالى ، صدوق ، ص 85 ، مجلس 31 .\r\n( 3 ) - چه پاسخ خواهيد داد ، اگر پيامبر از شما بپرسد كه چگونه رفتار كرديد اى آخرين امت‌ها . با خاندان و اهل بيت من پس از درگذشت من ؟ برخى اسير شدند و برخى به خون خويش غلتيدند . اين مزد و پاداش نصايح من نبود كه با فرزندانم پس از من چنين بد رفتارى كنيد .\r\n( 4 ) - ابن عساكر پس از نقل اين ابيات به نقل از زبير مىگويد كه سراينده اين ابيات زينب صغرى ، دختر عقيل بن ابىطالب بوده است . به اعتقاد خوارزمى تنها دو بيت اول از زينب دختر على است . ( مقتل ، ج 2 ، ص 81 ) و شيخ طبرسى اين ابيات را با اضافاتى در پايان خطبه حضرت زينب در كوفه نقل كرده است ( الاحتجاج ، ج 2 ، ص 29 ) .\r\n","page_name":" 215 ","page_number":215},
  {"content":"\r\n\r\nكشتگان افتاده بود . پس از آن كه اندكى به هوش آمد ، شنيد كه مىگويند : « حسين كشته شد . » او خنجرى را كه با خود داشت گرفت و ساعتى را با آنها مبارزه كرد . اما سرانجام به دست عروة بن بطار تغلبى كشته شد . وى آخرين شهيد از ياران امام عليه السلام بود . « 1 »\r\n\r\nپيامبر صلى الله عليه و آله بر سر كشته حسين مىآيد .\r\nاخبار چندى نقل شده است كه روز شهادت امام حسين عليه السلام ، پيامبر خدا صلى الله عليه و آله را در خواب ديده‌اند كه بر سر كشته حسين و يارانش آمد و شيشه‌اى را از خون شهيدان پر كرد و با خود برد .\r\nسَلْمى گويد : نزد ام سلمه رفتم و ديدم كه مىگريد : گفتم : چرا گريانى ؟ گفت : « پيامبر خدا صلى الله عليه و آله را با سر و صورتى غبارآلوده به خواب ديدم ! گفتم : شما را چه شده است اى رسول خدا ؟ فرمود : هم اينك حسين عليه السلام را ديدم كه كشته شد . « 2 »\r\nاز ابن عباس نيز روايت شده است كه گفت : نيمروزى در خواب بودم ، رسول خدا را به خواب ديدم ، كه سر و صورتش غبارآلود بود و شيشه‌اى پر از خون در دست داشت .\r\nگفتم : اى رسول خدا ، پدر و مادرم فدايت ، اين چيست ؟ فرمود : اين خون حسين و ياران اوست كه امروز جمع كرده‌ام . » او مىافزايد : ما روزها را حساب كرديم و دريافتيم كه حسين عليه السلام در همان روز كشته شده است . « 3 »\r\n\r\nغارت لباس حسين عليه السلام\r\nپس از به شهادت رسيدن حسين عليه السلام ، سپاه بنىاميه دست به غارت سلاح و لباس‌هاى شخصى وى زدند و پيكر پاكش را برهنه در بيابان انداختند . يكى از شمشيرهاى ايشان را\r\n\r\n\r\n","description":"","footnote":"\r\n( 1 ) - ر . ك . انساب الاشراف : ج 3 ، ص 204 .\r\n( 2 ) - ترجمة الامام الحسين ( ع ) ، ابن عساكر ، 263 ؛ البدايه و النهايه ، ج 8 ، ص 200 .\r\n( 3 ) - اين سخن را كسان بسيارى نقل كرده‌اند . براى نمونه ر . ك . طبقات الكبرى ، ج 8 ، ص 45 / ب ، مناقب اميرالمؤمنين ، ابن مغازى ، ص 78 ، المعجم الكبير ، ج 1 ، ص 127 / ب . ترجمة الامام الحسين ( ع ) ، ابن عساكر ، 262 .\r\n","page_name":" 216 ","page_number":216},
  {"content":"\r\n\r\nفلافس نهشلى و شمشير ديگر را جميع بن خلف اودى برداشت . شلوارهايش را بحر بن كعب تميمى برداشت و آن حضرت را برهنه كرد . قطيفه‌اش را قيس بن اشعث بن قيس كندى برداشت كه از آن پس به او قيس قطيفه مىگفتند . كفش‌هايش را اسود بن خالد اودى برداشت و عمامه‌اش را جابر بن يزيد بُرد . شب‌كلاه خزش را مالك بن نسير كندى برداشت . « 1 » پيراهنش را اسحاق بن حيوه حضرمى برداشت كه پس از آن به مرض پيسى دچار گشت . « 2 »\r\n\r\nكسانى كه در قتل حسين عليه السلام دست داشتند\r\nمسعودى گويد : روزى كه حسين كشته شد ، 33 زخم نيزه و 34 ضربت شمشير بر بدن داشت . « 3 » زرعة بن شريك تميمى ضربتى به شانهء چپ وى زد و سنان بن انس نخعى با يك ضربت نيزه او را از اسب به زير افكند ، آنگاه پايين آمد و سرش را بريد ؛ و شاعر در اين باره گويد : كدام مصيبت با مصيبت حسين برابرى مىكند ، بامدادانى كه دستان سنان بر وى آشكار شد ! « 4 »\r\nطبرى به نقل از حميد بن مسلم گويد : پس از كشته شدن حسين عليه السلام مردم به سنان بن انس گفتند : تو حسين فرزند على و فاطمه دختر رسول را كشته‌اى كه عظيم‌ترين عرب بود و آمده بود كه بنىاميه را از حكومت بر كنار كند . بيا و نزد اميرانت برو و پاداش خود را طلب كن چرا كه اگر همه بيت‌المال‌شان را هم براى قتل حسين به تو بدهند كم است ! سنان كه مردى شجاع و شاعر ولى نابخرد بود ، بر اسب سوار شد و رفت تا بر در خيمه ابن سعد ايستاد و با صداى بلند فرياد زد :\r\n« اسبم را از طلا و نقره بار كن ، كه من پادشاه محجوب را كشته‌ام !\r\nكسى را كشتم كه پدر و مادرش از همه بهتر بودند و اگر نسب او را بجويند از همه\r\n\r\n\r\n","description":"","footnote":"\r\n( 1 ) - مروج الذهب ، ج 3 ، ص 62 .\r\n( 2 ) - تاريخ طبرى ، ج 5 ، ص 455 .\r\n( 3 ) - براى آگاهى دربارهء ضربه‌هايى كه به امام حسين ( ع ) زده شد . ر . ك . دلائل الامامه ، طبرى امامى ، محمد بن جرير ، ص 71 . طبقات الكبرى ، ج 8 ، ص 60 . انساب الاشراف ، ج 3 ، ص 203 .\r\n( 4 ) - مروج الذهب ، ج 3 ، ص 62 .\r\n","page_name":" 217 ","page_number":217},
  {"content":"\r\n\r\nوالاتر است . »\r\nعمر سعد با شنيدن اين شعر گفت : گواهى مىدهم كه تو ديوانه‌اى و هرگز سالم نخواهى شد . او را نزد من بياوريد . چون آوردند با چوبدستى او را عقب زد و گفت : « اى ديوانه ، چرا اين سخنان را بر زبان مىرانى ؟ به خدا سوگند كه اگر ابن زياد بشنود گردنت را مىزند ! » « 1 »\r\nابوالفرج به نقل از حميد بن مسلم گويد : پس از آن كه فرزندان ، برادران ، برادرزادگان و عموزادگان حسين عليه السلام كشته شدند ، خود به جنگ پرداخت . در اين هنگام هيچ‌يك از يارانش زنده نبودند . زرعة بن شريك ملعون حمله كرد و ضربتى به شانهء راست آن حضرت زد كه بر زمين افتاد . پس از آن ابوالجنوب ، زياد بن عبدالرحمن جعفى ؛ قشعم ؛ صالح بن وهب يزنى و خولىِّ بن يزيد هر كدام با زدن ضربتى در قتل وى شركت جستند ؛ و سرانجام سنان بن انس نخعى پايين آمد و سرش را از بدن جدا كرد .\r\nگفته شده است كسى كه سر امام حسين عليه السلام را بريد شمر بن ذىالجوشن ضبابى ملعون بود ؛ و خولى بن يزيد آن سر مبارك را نزد عبيدالله برد . « 2 »\r\nشيخ صدوق گويد : دشمنان خدا ، سنان بن انس ايادى و شمر بن ذىالجوشن ، با شمارى ديگر از مردان شامى رفتند تا نزد سر امام حسين عليه السلام ايستادند و به يكديگر مىگفتند : منتظر چه هستيد ؟ او را راحت كنيد . آنگاه سنان بن انس ملعون پياده شد و محاسن حسين عليه السلام را گرفت و با شمشير بر حلقوم وى مىزد و مىگفت : « به خدا سوگند ، مىدانم تو فرزند پيامبر خدايى و پدر و مادرت از همه بهترند ، اما سرت را مىبرم » . « 3 »\r\nابن سعد - در طبقات - به نقل يكى از بزرگان قبيله نَخَعْ گويد : روزى حجاج بن يوسف گفت : هر كس مصيبتى دارد برخيزد و بازگو كند . كسانى برخاستند و مصيبت‌شان را گفتند . آنگاه سنان بن انس برخاست و گفت : من قاتل حسينم . حجاج گفت : مصيبت نيكويى است . سپس سنان به خانه رفت و زبانش بند آمد و عقل او زايل گرديد و همان\r\n\r\n\r\n","description":"","footnote":"\r\n( 1 ) - تاريخ طبرى .\r\n( 2 ) - مقاتل الطالبيين ، ص 118 .\r\n( 3 ) - امالى صدوق ، ص 77 .\r\n","page_name":" 218 ","page_number":218},
  {"content":"\r\n\r\nجايى كه غذا مىخورد خود را كثيف مىكرد . « 1 »\r\nبيهقى گويد : روزى سنان بر حجاج بن يوسف وارد شد . گفت : آيا حسين بن على را تو كشته‌اى ؟ گفت : آرى . گفت : بدان كه شما هرگز در بهشت با يكديگر جمع نخواهيد شد .\r\nنوشته‌اند كه او وسواسى شده بود و همانند كودكان با بول خود بازى مىكرد . « 2 »\r\nبلاذرى مىنويسد : حسين عليه السلام در كربلا به دست سنان بن انس كشته شد ؛ و خولى بن يزيد سرش را بريد و نزد ابن زياد آورد . او نيز سر را همراه مِخْفَر بن ثعلبه پيش يزيد فرستاد . گويند كه حجاج بن يوسف از سنان پرسيد : با حسين چه كردى ؟ گفت : او را با نيزه زدم و با شمشير پاره پاره‌اش كردم . گفت : به خدا سوگند كه در بهشت با يكديگر جمع نخواهيد شد . سپس گفت : پانصد درهم به او بدهيد . اما همين كه بيرون رفت گفت : ندهيد . « 3 »\r\nطبرانى به نقل از اسلم منقرى مىنويسد : [ روزى 
  ] بر حجاج وارد شدم . به دنبال من سنان بن انس - پيرى گندمگون و خميده با دماغى بلند و خالى در صورت - نيز آمد و نزد حجاج ايستاد . حجاج نگاهى به او كرد و گفت : تو بودى كه حسين را كشتى ؟ گفت : آرى ! گفت : با او چه كردى ؟ گفت : او را با نيزه زدم و با شمشير پاره پاره‌اش كردم . گفت : بدان كه شما هرگز در يك سراى با هم جمع نخواهيد شد .\r\nابن جوزى ، پس از نقل سخنى به همين مضمون گويد : از اين بهتر سخنى از حجاج شنيده نشده است .\r\n\r\nشمار زخم‌هاى امام حسين عليه السلام\r\nشمار زخم‌هايى را كه به وسيلهء شمشير و نيزه سپاه گمراهى بر پيكر امام حسين عليه السلام وارد آمد بين 78 تا 320 زخم نقل كرده‌اند . امام صادق عليه السلام فرموده است : « بر پيكر ( امام )\r\n\r\n\r\n","description":"","footnote":"\r\n( 1 ) - الطبقات الكبرى ، ج 8 ، ص 70 / أ .\r\n( 2 ) - المحاسن والمساوى ، بيهقى ، ص 86 ، دار احياءالعلوم ، بيروت ، اول 1408 ق .\r\n( 3 ) - انساب‌الاشراف ، ج 3 ، ص 118 . نيز ر . ك . مقتل الحسين ، ج 2 ، ص 88 . تاريخ دمشق ، 12 / 143 .\r\n","page_name":" 219 ","page_number":219},
  {"content":"\r\n\r\nحسين عليه السلام جاى 32 زخم نيزه و 44 ضربت شمشير ديده شد . جُبّهء سيه فامى كه بر تن آن حضرت بود صد و چند جايش بر اثر ضرب شمشير و نيزه و تير پاره شده بود . » « 1 » 120 زخم هم گفته شده است .\r\nامام باقر عليه السلام فرموده است : « پس از شهادت حسين بن على عليه السلام بر پيكرش جاى سيصد و بيست و چند زخم نيزه يا ضربت شمشير يا نوك پيكان ديده شد . همهء اين زخم‌ها در جلوى بدن ايشان بود ، زيرا كه به دشمن پشت نمىكرد . » « 2 »\r\n\r\nغارت اموال\r\nپس از كشته شدن سيدالشهدا و يارانش ، سپاه عبيدالله زياد دست به غارت اموال آن حضرت گشودند و حتى از جامه و زيور زنان درنگذشتند .\r\nامام صادق عليه السلام فرموده است : « مردم بر سر جامه‌ها و زيورآلات و شتران رفتند و آنها را به غارت بردند . سپس سراغ بار و بنه امام عليه السلام رفتند و زنان براى سلامت جانشان جامه‌ها را مىكندند و به غارتگران مىدادند تا از شر آنها در امان بمانند . بيشتر لباس‌ها و زيورآلات و شتران را رحيل بن زهير جعفى ، جرير بن مسعود حضرمى و أسيد بن مالك حضرمى بردند . ابوالجنوب جعفى ، شترى را گرفت و با آن آب مىكشيد و آن را حسين نام نهاد . « 3 » چپاولگران با بىادبى تمام دست بردند كه روپوش‌ها را از دوش زنان بردارند ، اما عمر سعد آنها را از اين كار منع كرد ؛ و آنان دست برداشتند .\r\nعبدالله بن حسن از قول مادرش فاطمه ، دختر امام حسين عليه السلام چنين نقل مىكند :\r\n« مردم به چادرهاى ما ريختند . من دختر كوچكى بودم و بر پايم دو خلخال طلا بود .\r\nمردى دست دراز كرد و آن خلخال‌ها را از پايم مىگشود و مىگريست . گفتم : اى دشمن خدا ، چرا مىگريى ؟ گفت : چطور نگريم ؟ درحالىكه من دختر رسول خدا را غارت مىكنم . گفتم : پس غارتم مكن . گفت : مىترسم ديگرى بيايد و آنها را بگيرد . پس هر آنچه\r\n\r\n\r\n","description":"","footnote":"\r\n( 1 ) - دلائل الامامه ، ص 71 ؛ نيز ر . ك . طبقات الكبرى ، ج 8 ، ص 60 / ب .\r\n( 2 ) - امالى صدوق ، ص 83 ، مجلس 31 .\r\n( 3 ) - ر . ك . انساب الاشراف ، ج 3 ، ص 204 .\r\n","page_name":" 220 ","page_number":220},
  {"content":"\r\n\r\nدر چادرها بود غارت كردند حتى روپوش‌ها را از دوش ما برمىداشتند ! » « 1 »\r\nحُمَيد بن مسلم گويد : به على بن حسين ، زين‌العابدين ، رسيدم و ديدم كه بيمار و در بستر افتاده است . در اين هنگام شمر و اوباش همراهش مىگفتند : آيا او را نكشيم . من گفتم : سبحان الله آيا كودكان را هم مىكشيد ؟ اين كودك است ؛ و به همين ترتيب در برابر هر كس كه بر سر وى مىآمد از او دفاع مىكردم . تا آن كه عمر سعد آمد و گفت : هيچ كس حق ورود بر خيمه‌هاى زنان و تعرض به اين جوان بيمار را ندارد . هر كس از اموال آنها چيزى برده است بايد بازگرداند . اما به خدا سوگند هيچ كس چيزى را برنگرداند . آنگاه على بن حسين به من فرمود : « پاداش نيك ببينى اى مرد ، به خدا سوگند ، خداوند با سخنان تو شرى را از من دور كرد . » « 2 »\r\nدر طبقات ابن سعد ذيل زندگينامهء امام سجاد آمده است : على بن حسين در كربلا با پدرش همراه بود و آن هنگام 23 سال داشت . او بيمار و در بستر افتاده بود . پس از كشته شدن امام حسين عليه السلام شمر بن ذىالجوشن گفت : او را بكشيد . اما يكى از همراهانش گفت : سبحان الله ، نوجوانى بيمار را كه نجنگيده است ، چرا بايد كشت ؟ به دنبال آن عمر سعد آمد و دستور داد كسى حق تعرض به زنان و آن بيمار را ندارد .\r\n\r\nشمار شهيدان كربلا\r\nامام صادق عليه السلام مىفرمود : « امام حسين عليه السلام هنگام شهادت 58 سال داشت . » در واقعه كربلا ، 72 تن از ياران امام عليه السلام به شهادت رسيدند و 88 تن از سپاه عمر سعد به جهنم فرستاده شدند . برخى از مورخان شمار شهيدان را 87 تن نوشته‌اند .\r\nابن سعد صاحب كتاب طبقات الكبرى در پايان مقتل امام حسين عليه السلام نام برخى از شهيدان را نقل كرده است . او مىنويسد : نام كسانى از بنى هاشم و فرزندان على بن ابىطالب عليه السلام كه در كربلا با حسين عليه السلام به شهادت رسيدند ، از اين قرار است :\r\n1 - حسين بن على بن ابىطالب عليه السلام ؛ وى به دست سنان بن انس كشته شد و خولىِّ بن\r\n\r\n\r\n","description":"","footnote":"\r\n( 1 ) - امالى صدوق ، ص 84 ، مجلس « 31 » . بحارالانوار ، ج 45 ، ص 83 .\r\n( 2 ) - مرآة الزمان ، نسخه خطى ، ص 95 .\r\n","page_name":" 221 ","page_number":221},
  {"content":"\r\n\r\nيزيد اصبحى ملعون سرش را جدا كرد .\r\n2 - عباس فرزند على بن ابىطالب ؛ وى به دست زيد بن رقاد جنبى و حكيم سنبسى از قبيلهء طى به شهادت رسيد .\r\n3 - جعفر بن على بن ابىطالب ؛ وى به دست هانى بن ثبيت حضرمى كشته شد .\r\n4 - عبدالله بن على بن ابىطالب ؛ وى نيز به دست هانى بن ثبيت حضرمى كشته شد .\r\n5 - عثمان بن على بن ابىطالب ؛ وى با تير خولى بن يزيد زخمى شد و سپس مردى از بنىأَبانِ بن دارَم ، حمله كرد و سرش را بريد .\r\n6 - ابوبكر بن على بن ابىطالب ؛ گفته مىشود كه وى در جوى آبى كشته شد .\r\n7 - محمد بن على بن ابىطالب [ ملقب به الاصغر 
  ] ، مادرش كنيز بود و او را مردى از بنى دارَم كشت .\r\n8 - علىاكبر فرزند حسين عليه السلام ؛ او را مرة بن نعمان عبدى كشت .\r\n9 - عبدالله فرزند حسين ؛ وى را هانى بن ثبيت كشت .\r\n10 و 11 - جعفر بن حسين و ابوبكر بن حسين بن على ؛ اين دو به دست عقبه غنوى كشته شدند .\r\n12 - عبدالله بن حسن ؛ وى به دست حرملهء كاهلى ؛ از بنى اسد ، كشته شد .\r\n13 - قاسم بن حسن ؛ وى به دست عمر بن سعد ازْدى كشته شد .\r\n14 - عون بن عبدالله بن جعفر ؛ وى را عبدالله بن قطبه طائى كشت .\r\n15 - محمد بن عبدالله بن جعفر ؛ او را عامر بن نَهشل تميمى كشت .\r\n16 - مسلم بن عقيل بن ابىطالب ؛ وى را عبيدالله بن زياد در كوفه به ضجر كشت .\r\n17 - جعفر بن عقيل ؛ وى به دست بشر بن حوط همدانى كشته شد ؛ و گفته شده است كه قاتل او عروة بن عبدالله خثعمى بود .\r\n18 - عبدالرحمن بن عقيل ؛ وى به دست عثمان بن خالد بن أسير جهنى و بشر بن حوط به شهادت رسيد .\r\n19 - عبدالله بن عقيل - مادرش كنيز بود - . وى به دست عمرو بن صبح صدائى كشته شد .\r\n20 - عبداللَّه بن عقيل ( اين غير از آن عبدالله عقيل است ) - مادرش كنيز بود - و به\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nدست عمرو بن صبح صدائى به قتل رسيد . گفته مىشود كه قاتل او أسيد بن مالك حضرمى بود .\r\n21 - محمد بن ابى سعيد بن عقيل ؛ وى را لقيط جهنى كشت .\r\n22 - مردى از خاندان ابىلهب كه نامش معلوم نيست .\r\n23 - مردى از آل ابىسفيان بن حارث بن عبدالمطلب ، موسوم به عبدالله كه همان ابوالهياج است . وى شاعر بود .\r\nاز غير بنىهاشم نيز كسانى با حسين عليه السلام كشته شدند . مثل سليمان ، غلام آن حضرت كه به دست سليمان بن عوف حضرمى كشته شد ؛ منجح ، غلام آن حضرت ؛ عبدالله بن يقطر برادر شيرى آن حضرت كه در كوفه از بالاى قصر پايين انداخته شد و او همان كسى است كه درباره‌اش گفته شده است :\r\n« و آخر يهوى من طمار قتيل » « 1 »\r\nاز ديگر قبايل عرب از هر قبيله‌اى يك ، يا دو يا سه مرد در ركاب آن حضرت ايستادگى كردند و كشته شدند .\r\n\r\nسرها را نزد عبيدالله مىبرند\r\nسپاهيان بنىاميه به‌منظور خوش خدمتى و به طمع دريافت جايزه ، همه شهيدان كربلا راسر بريدند و آن سرهاى پاك را نزد عبيدالله زياد بردند .\r\nقبيلهء كنده به رياست قيس بن اشعث با سيزده سر آمد .\r\nهوازن به رياست شمر بن ذىالجوشن بيست سر آورد .\r\nتميم با هفده سر آمد .\r\nبنى اسد با شش سر آمد .\r\n\r\n\r\n","description":"","footnote":"\r\n( 1 ) - اين مصرع چهارم قصيده‌اى است كه شاعر در رثاى مسلم بن عقيل و هانى بن عروه سروده است ( ر . ك . تاريخ الطبرى ، ج 5 ، ص 380 ) . بخشهاى نخست قصيده چنين است\r\n [ ف 
  ] ان كنت لا تدرين مَا الموت فانظرى * إلى هانىء فى السوق وابن عقيل\r\nإلى بطل قد هشم السيف وجهه * و آخر يهوى من طمار قتيل \r\n","page_name":" 223 ","page_number":223},
  {"content":"\r\n\r\nمذحج با هفت سر آمد .\r\nديگر افراد سپاه هفت سر آوردند كه روى هم هفتاد سر مىشود .\r\nبلاذرى مىنويسد : سرهاى كشتگان را بريدند و نزد ابن زياد بردند . مجموع آنها 72 سر بود كه شمربن‌ذىالجوشن ، قيس بن اشعث ، عمرو بن حجاج زبيدى و عزرة بن قيس احمسى از بجيله نزد ابن زياد بردند .\r\nهمو در جاى ديگر مىنويسد :\r\nپس از كشته شدن حسين عليه السلام سرهاى اهل بيت و يارانش را كه در ركاب وى به شهادت رسيده بودند نزد ابن زياد آوردند .\r\nقبيله كنده به رياست قيس بن اشعث سيزده سر آورد .\r\nهوازن بيست سر آوردند و رئيس‌شان شمر بن ذىالجوشن بود .\r\nبنىتميم هفده سر آوردند .\r\nبنىاسد شانزده سر آورد .\r\nمذحج هفت سر و افراد ديگر قبايل نيز نُه سر آوردند .\r\n\r\nزيارتنامه شهيدان\r\nدر اينجا شايسته است ، پيش از نقل بقيه سرگذشت اهل بيت عليهم السلام زيارتنامه آن بزرگواران را كه نام بيشترشان را در بردارد و در روز عاشورا خوانده مىشود ، بياوريم .\r\nاين كار از سويى موجب اداى حق بزرگ آنان در اسلام مىگردد و از سوى ديگر تأييدگر مطالبى است كه دربارهء زندگى شهداى كربلا در اين كتاب نوشته‌ايم .\r\nچون در زيارتنامه شهدا كه هم اينك درصدد نقل آن هستيم ، زيارت سيدالشهدا ، به دليل روشن بودن آن براى خوانندهء متن كتاب ، نيامده است ، متن زيارتى را كه امام صادق عليه السلام بر سر قبر جدّش ، امير مؤمنان عليه السلام ، براى امام حسين عليه السلام مىخواند در اينجا نقل مىكنيم :\r\nالسلام عليك يا ابن رَسول اللَّه ؛ السلام عليكَ يا ابْنَ أَمِيرِ الْمُؤْمِنيِنَ السَّلامُ عَليْكَ يا ابْنَ الصِّديقَةِ الطَّاهِرَةِ سَيِّدَةِ نِساءِ الْعالَمينَ ؛ السَّلامُ عليكَ يا مَوْلاىَ\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nيا أَبا عَبْدِاللّهِ وَ رَحْمَةُ اللَّهِ وَ بَرَكاتُهُ .\r\nأَشْهَدُ أَنَّكَ قَدْ أَقَمْتَ الصَّلاةَ وَ آتَيْتَ الزَّكاةَ وَ أَمَرْتَ بِاالْمَعْرُوفِ وَ نَهَيْتَ عَنِ الْمُنْكَرِ ، وَ تَلَوْتَ الْكِتابَ حَقَّ تِلاوَتِهِ وَ جاهَدْتَ فِى اللَّهِ حَقَّ جِهادِهِ وَ صَبَرْتَ عَلىَ الْأَذى فى جَنْبِهِ مُحْتَسِباً حَتَّى أَتاكَ الْيَقينُ .\r\nوَ أَشْهَدُ أَنَّ الَّذينَ خالَفُوكَ وَ حارَبُوكَ وَ أَنَّ الَّذينَ خَذَلُوكَ وَالَّذينَ قَتَلُوكَ مَلْعُونُونَ عَلى لِسانِ النَّبىِّ الْأُمِّىِّ وَ قَدْ خابَ مَنِ افْتَرى .\r\nلَعَنَ اللَّهُ الظَّالِمينَ لَكُمْ مِنَ الْأَوَّلينَ وَالْآخِرِينَ وَ ضاعَفَ عَلَيْهِمُ الْعَذابَ الْأَليمَ ، أَتَيْتُكَ يَا ابْنَ رَسُولِ اللَّهِ زائِراً عارِفاً بِحَقِّكَ مُوالِياً لِأَوْلِيائِكَ مُعادِياً لِأَعْدائِكَ ، مُسْتَبْصِراً بِالْهُدَى الَّذىِ أَنْتَ عَلَيْهِ ، عارِفاً بِضَلالَةِ مَنْ خالَفَكَ فَاشْفَعْ لِى عِنْدرَبِّكَ . « 1 »\r\nاما زيارت مورد نظر ما كه در بردارنده نامهاى شهيدان كربلاست و سيد بن طاووس در كتاب « ألإقبال » آن را نقل كرده است ؛ و گويا از ناحيهء مقدسه امام زمان ( عج ) و يا امام عسكرى عليه السلام رسيده باشد ، چنين است :\r\n1 - السَّلامُ عَلَيْكَ يا أَوَّلَ قَتيلٍ مِنْ نَسْلِ خَيْرِ سَليلٍ مِنْ سُلالَةِ إِبْراهيمَ الْخَليلِ ، صَلَّى اللَّهُ عَلَيْكَ وَ عَلى أَبيكَ ، اذْ قالَ فيكَ : قَتَلَ اللَّهُ قَوْماً قَتَلُوكَ يا بُنَىَّ ما أَجْرَأَهُمْ عَلَى الرَّحْمانِ وَ عَلَى انْتِهاكِ حُرْمَةِ الرَّسُولِ ، عَلَى الدُّنْيا بَعْدَكَ الْعَفا ، كَأَنَّى بكَ بَيْنَ يَدَيْهِ ماثِلًا وَ لِلْكافِرينَ قائلًا :\r\n\r\n\r\n","description":"","footnote":"\r\n( 1 ) - سلام بر تو اى فرزند رسول خدا صلى الله عليه و آله ، سلام بر تو اى فرزند امير مؤمنان ، سلام بر تو اى فرزند صديقهء طاهره و سرور زنان جهان ، اى اباعبدالله ، سلام و رحمت و بركات خداوند بر تو باد .\r\nگواهى مىدهم كه تو نماز را به پا داشته‌اى و زكات را پرداخته‌اى و امر به معروف و نهى از منكر كرده‌اى و كتاب خدا را چنان كه شايسته است تلاوت كرده‌اى و در راه خدا آن چنان كه بايسته است جهاد كرده‌اى و بر رنجهاى فراوانى كه در راه خدا ديده‌اى خيرخواهانه صبر ورزيدى تا آن كه به شهادت رسيدى .\r\nو گواهى مىدهم ، آنان كه با تو مخالفت ورزيدند و عليه تو جنگيدند و آن كسانى كه تو را رها كردند و تو را به قتل رساندند ، بر زبان پيامبر امّى لعنت شده‌اند و هر كس كه افترا بندد ، نوميد مىگردد .\r\nخداوند كسانى را كه بر شما ستم كرده‌اند ، از اولين و آخرين ، لعنت كند ؛ و عذاب دردناك را بر آنان چند برابر گرداند . اى فرزند رسول خدا ، من براى زيارت تو آمده‌ام ، در حالى كه به حق تو آگاهم ، دوستانت را دوست مىدارم و با دشمنانت دشمنم و از هدايتى كه تو بر آن هستى نور مىگيرم و بر گمراهى مخالفان تو آگاهم ، پس ، از من نزد پروردگارت شفاعت كن .\r\n","page_name":" 225 ","page_number":225},
  {"content":"\r\n\r\n أَنَا عَلِىُّ بْنُ الْحُسَيْنُ بْنُ عَلِىٍّ * نَحْنُ وَ بَيتِ اللَّهِ أَوْلى بِالنَّبِىِّ\r\nأَطْعَنُكُمْ بِالرُّمْحِ حَتَّى يَنْثَنى * أَضْرِبُكُمْ بِالسَّيْفِ أَحْمِىْ عَنْ أَبِيْ\r\nضَرْبَ غُلامٍ هاشِمِىٍّ عَرَبِىٍّ * وَاللَّهُ لا يَحْكُمُ فينَا ابْنُ الدَّعِىِّ \r\n[ فَجاهَدْتَ أَعْداءَ اللَّهِ 
  ] حَتَّى قَضَيْتَ نَحْبَكَ وَ لَقِيتَ رَبَّكَ\r\nوَ أَشْهَدُ انَّكَ أَوْلى بِاللَّهِ وَ بِرَسُولِهِ ؛ وَ أَنَّكَ ابْنُ رَسُولِهِ وَابْنُ حُجَّتِهِ وَ أَمينِهِ ، حَكَمَ اللَّهُ عَلى قاتِلِكَ مُرَّةِ بْنِ مُنْقَذُ بْنِ النُّعْمانِ الْعَبْدِىِّ لَعَنَهُ اللَّهُ وَ أَخْزاهُ ، وَ مَنْ شَرِكَهُ فى قَتْلِكَ وَ كانُوا عَلَيْكَ ظَهيراً ، أَصْلاهُمُ اللَّهُ جَهَنَّمَ وَ ساءَتْ مَصيراً وَ جَعَلَنَا اللَّهُ مِنْ مُلاقيكَ وَ مُرافقى جَدِّكَ وَ أَبيكَ وَ عَمِّكَ وَ أَخيكَ وَ أُمِّكَ الْمَظْلُومَةِ ؛ وَ أَبْرَأُ إِلَى اللَّهِ مِنْ أَعْدائِكَ أَولِى الْجُحُودِ وَالسَّلامُ عَلَيْكَ وَ رَحمَةُ اللَّهِ وَ بَرَكاتُهُ . » « 1 »\r\n2 - السَّلامُ عَلى عبدِاللَّهِ بن الحسين الطفل الرَّضيعِ ، الْمَرْمِىِّ الصَّغير .\r\nالمتشحط دماً المصعد دَمُهُ فى السَّماء المذبوح بالسَّهْمِ فى حِجْرِ أبِيهِ ، لَعَنَ اللَّهُ راميهِ حَرْمَلَةُ ابْنُ كاهِلِ الْأَسَدِي وَ ذَوِيْهِ . « 2 »\r\n3 - السَّلامُ عَلى عبداللَّهِ بْنِ أميرِ الْمُؤْمِنينَ مُبْلِى الْبَلاءَ وَالْمُنادِىُ بِالْوِلاءِ فِى\r\n\r\n\r\n","description":"","footnote":"\r\n( 1 ) - سلام بر تو اى اولين كشته از نسل بهترين نسلها ، از سلاله پاك ابراهيم خليل . درود خداوند بر تو و بر پدرت ، آنگاه كه درباره‌ات فرمود : خدا بكشد مردمى را كه تو را كشتند ، پسرم ، چقدر اينان نسبت به خداى رحمان و شكستن حرمت پيامبر جسورند پس از تو خاك بر سر دنيا . گويى نزد او ايستاده‌اى و مىشنوم كه به كافران مىگويى : من على فرزند حسين بن على هستم ، به كعبه سوگند كه ما به رسول خدا ( ص ) [ از ديگران 
  ] نزديك‌تريم . آنقدر بر شما زخم نيزه مىزنم كه خم گردد ؛ و در حمايت از پدرم شما را از دم شمشير مىگذرانم . ضربه‌هاى من ضربهء نوجوانى هاشمى نسب است ، به خدا سوگند كه حكومت فرومايه‌زاده را نمىپذيرم . و آنقدر با دشمنان خدا جهاد كردى تا به شهادت رسيدى و پروردگارت را ديدار كردى .\r\nگواهى مىدهم كه تو به خدا و پيامبرش نزديك‌ترى و تو فرزند پيامبر او و فرزند حجت و امين اويى . خداوند عليه مرة بن منقذ بن نعمان بن عبد حكم كند و او را لعنت كند و رسوا گرداند . و او و هر كسى را كه در كشتن تو با او شريك بود ، عذاب جهنم را بچشاند كه آن بد جايگاهى است . خداوند ما را از ديدار كنندگان با تو و از همراهان جد تو و پدرت و عمويت و برادرت و مادر مظلومه‌ات قرار دهد . من از دشمنان شما و منكران دين خدا نزد پروردگار برائت مىجويم . درود و رحمت و بركات خداوند بر شما باد .\r\n( 2 ) - سلام بر طفل شيرخواره عبداللّه بن حسين كه با تير شهيد و خون‌آلود شده كه خونش به آسمان بالا رفت و در دامان پدرش سر بريده شد . خداوند زنندهء تير يعنى حرملة بن كاهل اسدى و همدستانش را لعنت كند . ( براساس شمارش رساله فضيل بن زبير ، وى نهمين شهيد است ) .\r\n","page_name":" 226 ","page_number":226},
  {"content":"\r\n\r\nعَرْصَةِ كَرْبَلاءَ الْمَضْروبِ مُقْبِلًا وَ مُدْبِراً ، لَعَنَ اللَّهُ قاتِلَهُ هانِىءِ بْنِ ثُبَيْتِ الْحَضْرَمِىِّ .\r\n4 - السلام على أبى الفَضْلِ العَبَّاسِ ابْنِ أَميرِ الْمُؤْمِنينَ الْمُواسِىُ أخاهُ بِنَفْسِهِ الْآخِذُ لِغَدِهِ مِنْ أَمْسِهِ ، الْفادى لَهُ ، الواقِى السَّاعِىْ الَيْهِ بِمائِهِ المقطوعةُ يَداهُ لَعَنَ اللَّهُ قاتِلَهُ زَيْدُ بنُ رُقادِ الْجَنْبِى و حَكِيمُ بن طُفيلِ الطَّائى . « 1 »\r\n5 - السلام على جَعْفَرِ بن أَميرِ المُؤمِنيِنَ الصَّابِرِ بِنَفْسِهِ مُحْتَسِباً ، وَالنَّائى عَنِ الْاوطانِ مُغْتَرِباً ، الْمُسْتَسْلِمِ لِلْقِتالِ ، الْمُسْتَقْدِمِ لِلنِّزالِ ، الْمَكْثُورِ بِالرِّجالِ ، لَعَنَ اللَّهُ قاتِلَهُ هانِىءِ بن ثُبيتِ الحَضْرَمِىِّ .\r\n6 - السلام عَلى عثمان بْنِ أَميرِالمُومنين ، سُمِّىَ عثمانُ بْنَ مَظْعُونٍ . لَعَنَ اللَّهُ رامِيَهُ بِالسَّهْمِ خَوْلِىَ بْنَ يَزيدِ الأَصْبَحِى الأَيادِىِّ الدَّارِىِّ .\r\n7 - السلام عَلى محمد بن أَميِرِالمُؤْمِنيِنَ ، قتيلَ الأبانِىِّ الدَّارِىِّ لَعَنَهُ اللَّهُ وَ ضاعَفَ عَلَيْهِ الْعَذابَ الْأليمَ وَ صَلَّى اللَّهُ عَلَيْكَ يا مُحَمَّدُ وَ عَلَى أَهْلِ بَيْتِكَ الصَّابِريِنَ .\r\n\r\n\r\n","description":"","footnote":"\r\n( 1 ) 3 - سلام بر عبدالله بن اميرالمؤمنين ، كه در گرفتارىهاى كربلا شركت جست و مردم را به دوستى اهل بيت دعوت كرد . آن شهيدى كه از پيش رو و پشت سر ضربت خورد . خداوند ، قاتل او ، هانى بن ثبيت حضرمى را لعنت كند . ( در زيارت رجبيه و رسالهء فضيل بن زبير ازدى به‌عنوان چهارمين شهيد ياد شده است ) .\r\n4 - سلام بر ابىالفضل العباس فرزند اميرالمؤمنين كه از جانش با برادرش مواسات كرد و در دنيا براى فرداى قيامتش توشه برگرفت . جانش را فداى برادر كرد . كسى كه در راه آوردن آب دستانش قطع شد . خداوند قاتل وى ، زيد بن رُقاء جَنْبى و حَكيم بن طُفيل طايى ، را لعنت كند [ طبق شمارش رسالهء فضيل بن زبير وى دومين كسى است كه همراه حسين به شهادت رسيد 
  ] .\r\n5 - سلام بر جعفر بن امير المؤمنين . كسى كه با شكيبايى تمام جانفشانى كرد و از خانه و كاشانه‌اش دور شد و تن به جنگ داد و به جنگ پهلوانان رفت و در حلقهء محاصره دشمن افتاد . خدا قاتل او ، هانى بن ثُبيت حضرمى ، را بكشد [ طبق زيارت رجبيه و رسالهء فضيل بن زبير وى سومين شهيد كربلاست 
  ] .\r\n6 - سلام بر عثمان بن اميرالمؤمنين ، موسوم به عثمان بن مظعون ، خداوند خولِىَ بن يزيد اصبحى ايادى دارمى را لعنت كند كه او را با تير زد [ طبق شمارش رسالهء فضيل بن زبير وى هفتمين شهيد كربلاست 
  ] .\r\n7 - سلام بر محمد بن اميرالمؤمنين كه به دست أبانى دارى ملعون كشته شد . خداوند عذاب دردناك قاتل او را زياد كند . درود بر تو اى محمد و بر خاندان شكيبايى تو . [ طبق رسالهء فضيل بن زبير وى پنجمين شهيد اهل بيت است 
  ] .\r\n8 - سلام بر ابى بكر بن حسن بن على پاكيزه ؛ كسى كه با تير به شهادت رسيد . خداوند قاتل او ، عبدالله عقبهء غَنَوى ، را لعنت كند [ طبق شمارش رسالهء فضيل بن زبير وى دهمين شهيد كربلا و مادرش كنيز بود 
  ] .\r\n","page_name":" 227 ","page_number":227},
  {"content":"\r\n\r\n8 - السّلام عَلى أَبِى بَكْرِ بْنِ الْحَسَنِ بْنِ عَلِىٍّ الزَّكِىِّ الْمَرْمِىِّ بِالسَّهْمِ الرَّدِىِّ لَعَنَ اللَّهُ قاتِلَهُ عَبْدِ اللَّهِ عُقْبَةِ الْغَنَوِىِّ .\r\n9 - السلام على عبداللَّهِ بن الحسن الزَّكِىِّ لَعَنَ اللَّهُ قاتِلَهُ وَ رامِيَهُ حَرْمَلَةَابْنَ كاهِلِ الْأَسَدِىّ .\r\n10 - السَّلام عَلَى الْقاسِمِ بنِ الْحَسَنِ بْنِ عَلِىٍّ الْمَضْرُوبُ هامَتُهُ المَسْلُوبُ لامَتُهُ حينَ نادى الحُسَيْنَ عَمَّهُ فَجَلى عَلَيْهِ عَمَّهُ كَالصَّقْرِ وَ هُوَ يَفْحَصُ بِرِجْلَيْهِ التُّرابَ وَالحُسَيْنُ يَقُولُ : « بُعْداً لِقَوْمٍ قَتَلُوكَ وَ مَنْ خَصْمُهُمْ يَوْمُ الْقِيامِة جَدُّكَ وَ أَبُوكَ ، عَزَّ وَاللَّهِ عَلى عَمِّكَ أَن تَدْعُوهُ فَلا يُجيبُكَ أَو أنْ يُجيبَكَ - وَ أنْتُ قَتيلٌ جَديلٌ - فَلا يَنْفَعُكَ ، هذا يَوْمٌ وَاللَّهِ كَثُرَ واتِرُهُ وَ قَلَّ ناصِرُهُ .\r\nجَعَلَنِى اللَّهُ مَعَكُما يَومَ جَمْعِكُما وَ بَؤَّأَنِى مُبَؤَّاكُما ، وَ لَعَنَ اللَّه قاتِلَكَ عُمَرَ بْنُ سَعْدِ بْنِ نُفَيْلِ الْأَزْدِىِّ وَ أَصْلاهُ جَحيماً وَ أَعَدَّلَهُ عَذاباً أَليماً . « 1 »\r\n11 - السَّلامُ عَلى عَوْنِ بْنِ عَبْدِاللَّهِ جَعْفَرِ الطَّيَّارِ فِى الْجِنانِ حَليفِ الْايمانِ وَ مُنازِلِ الْأَقْرانِ النَّاصِحِ للرَّحْمنِ ، التَّالِى لِلْمَثانِى وَالقُرآنِ ، لَعَنَ اللَّهُ قاتِلَهُ عَبْدَ اللَّهِ بْنِ قُطْبَةِ النَّبْهانِىِّ .\r\n12 - السَّلامُ عَلى مُحَمَّد بْنِ عَبْدِاللَّهِ بْن جَعْفَرٍ الشَّاهِدِ مَكانَ أَبيهِ ، وَالتَّالِىْ لِأَخيهِ وَ واقيهِ بِبَدَنِهِ . لَعَنَ اللَّهُ قاتِلَهُ عامِرُ بْنُ نَهْشَلِ التَيْمِىِّ .\r\n\r\n\r\n","description":"","footnote":"\r\n( 1 ) 9 - سلام بر عبدالله بن حسن پاكيزه . خداوند حرملة بن كاهل اسدى را لعنت كند كه او را با تير زد و كشت .\r\n10 - سلام بر قاسم بن حسن بن على ، آن شهيدى كه با شمشير بر سرش زدند و زرهش را به غارت بردند ، آنگاه كه عمويش را صدا زد و او چونان باز شكارى بر سرش حاضر شده در اين حال او پاهايش را به زمين مىكشيد و حسين ( ع ) مىگفت : از رحمت خداوند دور باد قومى كه تو را كشتند و در روز قيامت سر و كارشان با پدر و جد توست . به خدا سوگند بر عمويت دشوار است كه تو او را بخوانى و او نتواند به فريادت برسد ، يا به فريادت برسد ، اما تو را كشته و به خود پيچيده ببيند . به خدا سوگند امروز روزى است كه دشمنان ما بسيارند و ياوران ما اندك .\r\nخداوند در روزى كه شما را گرد مىآورد مرا با شما قرار دهد و در جاى شما منزل دهد . خداوند قاتل تو ، عمر بن سعد بن نُفيل أزْدى ، را لعنت كند و در آتش دوزخ افكند و برايش عذابى دردناك آماده سازد [ به حسب شمارش فضيل بن زبير ، وى دوازدهمين شهيد كربلاست ؛ و مادرش كنيز بود 
  ] .\r\n11 - سلام بر عون بن عبدالله بن جعفر ( پرواز كننده در بهشت ) ، هم پيمان ايمان ، مرد جنگ با هماوردان ، نصيحت كننده ، براى خداى رحمان قارى حمد و قرآن ، خداوند قاتل او ، عبدالله بن قطبه نَبهانى ، را لعنت كند [ طبق زيارت رجبيه و رسالهء فضيل بن زبير ، وى سيزدهمين شهيد كربلاست 
  ] .\r\n","page_name":" 228 ","page_number":228},
  {"content":"\r\n\r\n13 - السَّلامُ عَلَى جَعْفَرِ بْنِ عَقيلٍ لَعَنَ اللَّهُ قاتِلَهُ وَ رامِيَهُ بُشْر بْنُ حَوْطِ الْهَمْدانِى\r\n14 - السَّلامُ على عَبْدِالرَّحْمنِ بنِ عَقيلٍ لَعَنَ اللَّهُ قاتِلَهُ وَ رامِيَهُ عُثْمانُ بْنُ خالِدِ بنِ أَسِيرِ الْجُهْنِى « 1 »\r\n15 - السَّلامُ عَلَى القتيل بْنِ القَتيِل عَبدِاللَّهِ بْنِ مُسْلِمِ بْنِ عَقيلٍ وَ لَعَنَ اللَّهُ قاتِلَهُ وَ رامِيَهُ عامِرَ بْنُ صَعْصَعَةٍ .\r\n16 - السَّلامُ عَلى عَبْدِاللَّهِ بْنِ عقيلٍ وَ لَعَنَ اللَّهُ قاتِلَهُ وَ رامِيَهُ عَمْرو بنُ صبيحِ الصَّيداوىِّ .\r\n17 - السَّلامُ عَلى مُحَمَّدِ بْنِ أَبِى سَعيد بْنِ عَقيلٍ وَ لَعَنَ اللَّهُ قاتِلَهُ لَقيِطَ بْنَ ياسِرِ الجُهنِىِّ .\r\n18 - السَّلام عَلى سليمانَ مَوْلَى الحسينِ بْنِ أَميرِ الْمُؤْمِنيِنَ وَ لَعَنَ اللَّهُ قاتِلَهُ سُلَيمانَ بْنُ عَوْفِ الحَضْرَمِىِّ .\r\n19 - السَّلام عَلى قاربٍ مَوْلَى الحسين بن عَلِىِّ .\r\n\r\n\r\n","description":"","footnote":"\r\n( 1 ) - 12 - سلام بر محمد بن عبدالله بن جعفر كه به جاى پدرش حاضر بود و همتاى برادرش كه با جان از او حمايت مىكرد . خداوند قاتل او ، عامر بن نهشل تَيْمى ، را لعنت كند [ طبق زيارت رجبيه وى هشتمين شهيد كربلا و براساس رسالهء فضيل بن زبير چهاردهمين شهيد است 
  ] .\r\n13 - سلام بر جعفر بن عقيل ، خداوند قاتل او و كسى كه او را با تير زد يعنى بُشر بن حوط همدانى را لعنت كند [ طبق زيارت رجبيه كه در بحارالانوار ، ج 98 ، ص 339 ، ط بيروت آمده است ، وى نهمين شهيد كربلا و طبق رسالهء فضيل بن زبير پانزدهمين شهيد بوده است 
  ] .\r\n14 - سلام بر عبدالرحمن بن عقيل خداوند عثمان بن خالد بن اسير جُهنى را لعنت كند كه او را با تير زد و كشت [ طبق زيارت رجبيه وى دهمين شهيد اهل بيت و طبق رسالهء فضيل بن زبير شهيد شانزدهم است 
  ] .\r\n15 - سلام بر كشتهء پسر كشته ( شهيد فرزند شهيد ) عبدالله بن مسلم بن عقيل ، خداوند عامر بن صعصعه را لعنت كند كه او را با تير زد و كشت [ طبق زيارت رجبيه وى يازدهمين شهيد كربلاست . 
  ]\r\n16 - سلام بر عبدالله بن عقيل و خداوند لعنت كند عمرو بن صبيح صيداوى را كه او را با تير زد و كشت [ طبق رسالهء ابن فضيل وى هفدهمين شهيد كربلاست 
  ] .\r\n17 - سلام بر محمد بن ابى سعيد بن عقيل و لعنت خداوند بر كشنده او ، لقيط بن ياسر جهنى . [ به حسب شمارش فضيل بن زبير وى نوزدهمين شهيد بوده است 
  ] .\r\n18 - سلام بر سليمان ، غلام حسين بن اميرالمؤمنين و لعنت خداوند بر قاتل او سليمان بن عوف حضرمى [ بر طبق شمارش فضيل بن زبير وى بيست و يكمين شهيد كربلاست 
  ]\r\n","page_name":" 229 ","page_number":229},
  {"content":"\r\n\r\n20 - السَّلام عَلى مُنْجِحٍ مَوْلَى الحسين بن عَلِىِّ\r\n21 - السَّلامُ عَلى مُسْلِمِ بن عَوْسَجةِ الاسَدِىّ . القائِل للحسَيْنِ وَ قَدْ أَذِنَ لَهُ فِى الْإِنْصِرافِ - : أَنَحْنُ نُخَلِّى عَنْكَ ؟ وَ بِمَ نَعْتَذِرُ عِنْدَ اللَّهِ مِنْ أداءِ حَقِّكَ ؟ لا وَ اللَّهِ حَتَّى اكَسِّرَ فى صُدُورِهِمْ رُمْحِى هذا وَ أَضْرِبُهُمْ بِسَيْفِى ما ثَبَتَ قائِمُهُ فِى يَدَىَّ وَ لا أُفارِقُكَ وَ لَوْ لَمْ يَكُنْ مَعِى سِلاحٌ أُقاتِلُهُمْ بِهِ لَقَذَفْتُهُمْ بِالْحِجارَةِ وَ لَمْ أُفارِقُكَ حَتَّى أَمُوتَ مَعَكَ .\r\nوَ كُنْتَ أَوَّلَ مَنْ شَرى نَفْسَهُ وَ أَوَّلَ شَهيدٍ شَهِدَ لِلَّهِ وَ قَضى نَحْبَهُ فَفُزْتَ وَ رَبِّ الْكَعْبَةِ . شَكَرَ اللَّهُ استِقْدامَكَ وَ مُواساتِكَ امامِكَ إِذْ مَشى إِلَيْكَ وَ أَنْتَ صَريعٌ فَقالَ : يَرْحَمُكَ اللَّهُ يا مُسْلِمُ بنُ عَوْسَجَةٍ وَ قَرَأَ « فَمِنْهُمْ مَنْ قَضى نَحْبَهُ وَ مِنْهُمْ مَنْ يَنْتَظِرُ وَ ما بَدَّلُوا تَبْديلًا » [ احزاب ( 23 ) ، آيهء 32 
  ]\r\nلَعَنَ اللَّهُ الْمُشْتَرِكينَ فِى قَتْلِكَ عَبْدَاللَّهِ الضُّبابِىّ وَ عبدَاللَّه بنَ [ أبى 
  ] خُشْكارَةِ الْبَجَلِىِّ وَ مُسْلِمَ بْنَ عَبْدِاللَّهِ الضُّبابِىُ . « 1 »\r\n22 - السَّلام عَلى سَعْد بنِ عبداللَّه الحَنَفِى الْقائِلِ لِلْحُسين وَ قَدْ أَذِنَ لَهُ فِى الْإِنْصِرافِ : لا وَاللَّهِ لا نُخَلّيِكَ حَتّى يَعْلَمَ اللَّهُ أَنَّا قَدْ حَفَظْنا غَيْبَةَ رَسُولِ اللَّهِ صَلَّى اللَّهُ عَلَيْهِ وَ آلِهِ فيكَ ، وَاللَّهِ لَوْ أَعْلَمُ أَنِّى أُقْتَلُ ثُمَّ أُحْيا ثُمَّ أُحْرَقُ ثُمَّ أُذْرى وَ يُفْعَلُ بِى ذلِكَ سبعينَ مَرَّةً ما فارَقْتُكَ حَتَّى أَلْقى حِمامِىْ دُونَكَ وَ كَيْفَ أَفْعَلُ ذالِكَ وَ انَّما هِىَ مَوْتَةٌ أَوْ قَتْلَةٌ واحِدَةٌ ثُمَّ هِىَ بَعْدَهَا الكَرامَةَ اللَّتِى\r\n\r\n\r\n","description":"","footnote":"\r\n( 1 ) 21 - سلام بر مسلم بن عوسجه اسدى كه چون حسين ( ع ) به او اجازه بازگشت داد گفت : آيا ما تو را تنها بگذاريم ؟ آنگاه به چه وسيله در نزد خداوند از اداى حق تو پوزش بخواهيم ؟ نه به خدا سوگند ، من آنقدر با اينان مىجنگم تا نيزه‌ام را در سينه‌هايشان بشكنم و تا آنگاه كه قبضهء شمشير در دست من باقى است آنان را ضربت بزنم ولى از تو جدا نشوم و اگر سلاحى نداشته باشم آنها را سنگباران كنم و تا دم مرگ از تو جدا نگردم .\r\nتو اولين كسى هستى كه جانش را با خدا معامله كرد و نخستين گواهى هستى كه براى خدا گواهى داد و در اين راه جان باخت و به خداى كعبه سوگند كه تو رستگار شدى . خداوند فراخوانى تو و مساوات با امامت را ارج مىنهد ، آنگاه كه امام تو بر سرت آمد و گفت : خداوند تو را رحمت كند اى مسلم بن عوسجه و اين آيه را خواند : برخى مرگشان فرا رسيد و برخى ديگر در انتظار شهادتند و هيچ تغييرى در اراده‌شان ندادند [ احزاب ( 23 ) : 32 
  ] خداوند عبدالله ضبابى و عبدالله بن ابى خشكاره بجلى و مسلم بن عبدالله ضبابى را كه در قتل تو شركت جستند بكشد [ طبق رسالهء فضيل بن زبير وى سىامين شهيد كربلا بود 
  ] .\r\n","page_name":" 230 ","page_number":230},
  {"content":"\r\n\r\nلَا انْقِضاءَ لَها أَبَداً .\r\nفَقَدْ لَقيتَ حَمامِكَ وَ واسَيْتَ إمامكَ وَ لَقيتَ مِنَ اللَّهِ الكَرامَةَ فِى دار المُقامَةِ حَشَرَنا اللَّهُ مَعَكُمْ فِى الْمُستَشْهَدينَ وَ رَزَقَنا مُرافَقَتَكُمْ فِى أَعْلى عِلِّيِّينَ . « 1 »\r\n23 - السَّلام عَلى بَشير بنِ عَمْرِو الحَضْرَمِىِّ شَكَرَ اللَّهُ قَوْلَكَ لِلْحُسَيْنِ - وَ قَدْ أَذِنَ لَكَ فِى الْانْصِرافِ - أَكَلَتْنِى السِّباعُ حَيًّا إِنْ فارَقْتُكَ وَ أَسْالُ عَنْكَ الرُّكْبانَ وَ أَخْذُ لَكَ مَعَ قَلَّةِ الْاعْوانِ ، لا يَكُونُ هذا أَبَداً .\r\n24 - السَّلامُ عَلى بُرَيرِ بْنِ خُضَيْرِ الْهَمْدانِىِّ المَشْرَقِىِّ الُمجْدَلِ بِالمَشْرِفىِّ .\r\n25 - السَّلام عَلى عُمَرِ بنِ كَعْبِ الْأَنْصارِىِّ .\r\n26 - السَّلام عَلى نَعيمِ بْنِ عِجْلانِ الْأَنْصارِىِّ .\r\n27 - السَّلام عَلى زُهير بْنِ القَيْنِ البَجَلِىِّ الْقائِلِ لِلْحُسَينِ - وَ قَدْ أَذِنَ لَهُ فِى الْإِنْصِراف - لا وَاللَّهِ لا يَكُونَ ذالِكَ أبَداً ، أَتْرُكُ بْنَ رَسُولِ اللَّهِ أَسيراً فى يَدِ الأَعْداءِ وَ أَنْجُوا لا أَرانِىَ اللَّهُ ذلكَ الْيَوْمِ .\r\n28 - السَّلامُ عَلى عَمْرو بنِ قُرَظَةِ الأَنْصارِىِّ .\r\n\r\n\r\n","description":"","footnote":"\r\n( 1 ) 22 - سلام بر سعد بن عبدالله حنفى كه هنگام اجازه بازگشت دادنِ حسين گفت : نه به خدا سوگند ، تو را رها نمىكنيم تا خداوند بداند كه در غيبت رسول خدا حُرمت او را دربارهء تو پاس داشته‌ايم . به خدا سوگند اگر بدانم كه مرا هفتاد بار مىكشند و زنده مىكنند ، از تو جدا نمىشوم تا آن‌كه در ركابت بميرم ؛ و چگونه اين كار را انجام ندهم ، در حالى تنها يك قتل و يك مرگ است و پس از آن به كرامتى دست مىيابم كه تا ابد پايان ندارد .\r\nبه تحقيق كه تو در راه حسين جان دادى و با امام خويش با مواسات رفتار كردى و در سراى جاويد از خداوند كرامت ديدى . خداوند ما را در زمرهء شما شهيدان محشور كند و در بالاترين جايگاه‌هاى بهشت دوستى و همنشينى با شما را روزى ما فرمايد [ در رسالهء فضيل بن زبير از وى به‌عنوان هفتادمين شهيد نام برده شده است 
  ] .\r\n23 - سلام بر بشير بن عمرو حضرمى ، خداوند اين گفتارت را به حسين - هنگام اجازه بازگشت دادن به تو - قبول كند : سگان مرا زنده زنده بخورند ، اگر از تو جدا شوم و از تو رخصت بخواهم و با وجود اندك بودن شمار يارانت تو را ترك كنم ، هرگز چنين نخواهد بود [ در رسالهء فضيل بن زبير ، نام وى در شمار آخرين شهيدان آمده است 
  ] .\r\n24 - سلام بر برير بن خضير همدانى مشرقى كه با شمشير مُشْرِفى به شهادت رسيد [ در رسالهء فضيل بن زبير نام وى نيز در شمار آخرين شهدا آمده است 
  ] .\r\n25 - سلام بر عمر بن كعب انصارى [ در رسالهء فضيل بن زبير وى شهيد پنجاه و سوم است 
  ] .\r\n26 - سلام بر نعيم بن عجلان انصارى [ وى و عمران بن كعب ، در رسالهء فضيل بن زبير شهداى 52 و 53 هستند 
  ] .\r\n27 - سلام بر زهير بن قين بجلى كه چون حسين به او اجازه بازگشت داد گفت : نه به خدا سوگند هرگز چنين چيزى نخواهد شد كه من فرزند رسول خدا را در دست دشمن اسير بگذارم و خودم نجات پيدا كنم ، خداوند چنين روزى را به من نشان ندهد .\r\n","page_name":" 231 ","page_number":231},
  {"content":"\r\n\r\n29 - السّلام عَلى حَبيبِ بنِ مَظاهِرِ الأسَدِىِّ .\r\n30 - السّلام على الحر بن يزيد الرياحىِّ .\r\n31 - السّلام عَلى عبداللَّهِ بْنِ عُمَيرِ اْلكَلْبى .\r\n32 - السّلام على نافع بن هِلالِ بْنِ نافِعِ الْبَجْلِىِّ الْمُرادِىِّ . « 1 »\r\n33 - السّلام عَلى أَنَسِ بنِ كاهِلِ الْأسَدِىِّ .\r\n34 - السَّلامُ عَلى قَيْسِ بْنِ مُسْهِرِ الصَّيْداوِىِّ .\r\n35 و 36 - السّلام عَلى عبدالله و عبدالرحمن بْنَىْ عُرْوَةِ بْنِ حِراقِ الغِفارِيِّيْينِ .\r\n37 - السّلام عَلى جَونِ بْنِ حُوَىٍّ مَوْلى أَبِى ذَرِّ الغِفارِىِّ .\r\n38 - السّلام عَلى شبيبِ بْنِ عَبْدِاللَّهِ النَّهْشَلِىِّ .\r\n39 - السَّلامُ عَلى الحَجَّاجِ بْنِ زيد السَّعْدِىِّ .\r\n40 و 41 - السَّلام عَلى قاسِطٍ وَ كَردَوْسٍ ابْنَىْ ظَهِيرِ التَّغْلَبيينِ .\r\n42 - السّلام عَلى كِنانَةِ بْنِ عتيقٍ .\r\n\r\n\r\n","description":"","footnote":"\r\n( 1 ) 28 - سلام بر عمرو بن قُرظهء انصارى [ در رسالهء فضيل بن زبير از وى به‌عنوان پنجاهمين شهيد نام برده شده است 
  ] .\r\n29 - سلام بر حبيب بن مظاهر اسدى [ وى در ميان ياران امام حسين ( ع ) مانند سلمان در ميان ياران پيامبر ( ص ) است 
  ] .\r\n30 - سلام بر حر بن يزيد رياحى .\r\n31 - سلام بر عبدالله بن عمير كلبى [ وى نخستين كسى بود كه به سپاه عمر سعد حمله كرد و در رسالهء فضيل بن زبير وى هفتاد و هفتمين شهيد است 
  ] .\r\n32 - سلام بر نافع بن هلال بن نافع بجلى مرادى [ فضيل بن زبير وى را از ياران اميرالمؤمنين ( ع ) دانسته از او به‌عنوان شصت و هشتمين شهيد نام برده است 
  ] .\r\n33 - سلام بر انس بن كاهل اسدى [ بسيارى از مقتل نويسان وى را از ياران رسول خدا ( ص ) دانسته‌اند 
  ] .\r\n34 - سلام بر قيس بن مُسهر صيداوى [ وى از سوى حسين ( ع ) به كوفه رفت اما به‌وسيلهء جاسوس‌هاى ابن زياد دستگير گرديد و از بالاى دارالاماره به زير افكنده شد 
  ] .\r\n35 ، 36 - سلام بر عبدالله و عبدالرحمن ، فرزندان عروة بن حراق غفارى .\r\n37 - سلام بر جون بن حوى ، غلام ابىذر غفارى [ طبق شمارش فضيل بن زبير وى سى و سومين شهيد است 
  ] .\r\n38 - سلام بر شبيب بن عبدالله نهشلى [ شهيد سى و پنجم در رسالهء فضيل بن زبير 
  ] .\r\n39 - سلام بر حجاج بن زيد سعدى [ شهيد سى و ششم در رسالهء فضيل بن زبير 
  ] .\r\n40 و 41 - سلام بر قاسط و كَردَوس فرزندان ظهير تغلبى [ شهيدان 37 و 38 در رسالهء فضيل بن زبير 
  ] .\r\n","page_name":" 232 ","page_number":232},
  {"content":"\r\n\r\n43 - السَّلامُ عَلى ضَرْغامَةِ بْنِ مالِكٍ .\r\n44 - السَّلامُ على حُوَىِّ بْنِ مالِكِ الضُّبَعِىِّ .\r\n45 - السّلام عَلى عَمْرِو بْنِ ضُبَيْعَةِ .\r\n46 - السّلام على يزيد بنِ ثُبَيطِ القَيْسِىِّ .\r\n47 و 48 - السّلام على عَبْدِاللَّهِ و عُبَيْدِاللَّه ابْنَىْ يَزيد بْنِ ثُبَيْطِ الْقَيْسِىِّ .\r\n49 - السَّلامُ عَلى عامِر بْنِ مُسْلِمٍ . « 1 »\r\n50 - السّلامُ عَلى قَعْنَبِ بْنِ عَمْرو الَّنمْرِىِّ .\r\n51 - السَّلام عَلى سالِمِ مَوْلى عامِرِ بْنِ مُسْلِمٍ .\r\n52 - السَّلامُ عَلى سَيْفِ بْنِ مالِكِ .\r\n53 - الَسَّلام عَلى زهيرِ بْنِ بُشْرِ الْخَثْعَمِىِّ .\r\n54 - السَّلام عَلى زيْد بْنِ مَعْقِلِ الجُعْفِىِّ .\r\n55 - السّلام عَلَى الحَجَّاجِ بنِ مَسْروقِ الْجُعْفِىِّ .\r\n56 و 57 - السلام عَلى مَسْعُودِ بنِ الْحَجَّاجِ وَابْنِهِ .\r\n\r\n\r\n","description":"","footnote":"\r\n( 1 ) 42 - سلام بر كنانة بن عتيق .\r\n43 - سلام بر ضرغامة بن مالك [ وى و كنانة بن عتيق شماره‌هاى 41 و 42 رسالهء فضيل بن زبير را به خود اختصاص داده‌اند 
  ] .\r\n44 - سلام بر حُوَىِّ بن مالك ضبعى .\r\n45 - سلام بر عمرو بن ضبيعه .\r\n46 - سلام بر يزيد بن ثبيط قيسى [ وى و دو فرزندش در مكه به حسين ( ع ) پيوستند و تا رسيدن به شهادت از وى جدا نشدند 
  ] .\r\n47 و 48 - سلام بر عبدالله و عبيدالله ، فرزندان يزيد بن ثبيط قيسى .\r\n49 - سلام بر عامر بن مسلم [ وى و غلامش سالم در رسالهء فضيل بن زبير ذيل شماره‌هاى 46 و 47 آمده‌اند 
  ] .\r\n50 - سلام بر قعنب بن عمرو النمرى .\r\n51 - سلام بر سالم ، غلام عامر بن مسلم .\r\n52 - سلام بر سيف بن مالك [ طبق رسالهء فضيل بن زبير وى چهل و هشتمين شهيد است 
  ] .\r\n53 - سلام بر زهير بن بشر خثعمى .\r\n54 - سلام بر زيد بن معقل جعفى .\r\n55 - سلام بر حجاج بن مسروق جعفى [ وى از بزرگ‌ترين ياران امام حسين ( ع ) بود . بلاذرى وى را در شمار آخرين كسانى كه در ركاب آن حضرت شهيد شده‌اند آورده است . ر . ك . انساب الاشراف ، ج 3 ، ص 199 
  ] .\r\n","page_name":" 233 ","page_number":233},
  {"content":"\r\n\r\n58 - السّلام عَلى مُجَمَّع بْنِ عَبْدِاللَّهِ العائِذِىِّ .\r\n59 - السَّلامُ عَلى عَمَّار بن حَسَّان بْنِ شُريْحٍ الطائِىِّ .\r\n60 - السَّلامُ عَلى حُبابِ بْنِ الْحارِثِ السَّلْمانِىِّ الْأَزْدِىِّ .\r\n61 - السّلام عَلى جُنْدُب بْنِ حِجْرِ الْخَوْلانِىِّ .\r\n62 - السّلام عَلى عَمْرو بنِ خالِدِ الصَيْداوِىِّ .\r\n63 - السّلام عَلى سَعيدٍ مَوْلاهُ . « 1 »\r\n64 - السَّلام عَلى يَزيدِ بنِ زِيادِ بْنِ مُهاصِرِ الكِنْدِىِّ .\r\n65 - السَّلامُ عَلى زاهِرٍ مَوْلى عَمْرِو بْنِ الْحَمِقِ الخزاعِىّ .\r\n66 - السّلام عَلى جَبَلَةِ بْنِ عَلىِّ الشَيْبانِىِّ .\r\n67 - السَّلامُ عَلى سالِمٍ مَوْلى بَنِى الْمَدينة الْكَلْبِىِّ .\r\n68 - السَّلامُ عَلى أَسْلَمِ بْنِ كَثير الْأَزدِىِّ الْأَعْرَجِ .\r\n69 - السّلام عَلى زهير بن سُلَيْمِ الْأَزْدِىِّ .\r\n70 - السّلام عَلى قاسِمِ بْنِ حَبيبِ الْأَزْدِىِّ .\r\n\r\n\r\n","description":"","footnote":"\r\n( 1 ) 56 و 57 - سلام بر مسعود بن حجاج و پسرش [ اين دو در رساله فضيل بن زبير در رديف‌هاى 62 و 63 هستند 
  ] .\r\n58 - سلام بر مجمع بن عبدالله عائذى [ وى و فرزندش عائذ در رسالهء فضيل بن زبير در رديف‌هاى 64 و 65 هستند 
  ] .\r\n59 - سلام بر عمار بن حسان بن شريح طائى .\r\n60 - سلام بر حباب بن حارث سلمانى ازْدى .\r\n61 - سلام بر جندب بن حجر خولانى [ وى و فرزندش حجير در رسالهء فضيل بن زبير در رديفهاى 73 و 74 هستند 
  ] .\r\n62 - سلام بر عمرو بن خالد صيداوى [ وى از مشاهير ياران حسين ( ع ) است كه همراه چند تن ديگر در « غريب هيجانات » به امام ( ع ) پيوستند . 
  ]\r\n63 - سلام بر غلامش سعيد [ طبق رسالهء فضيل بن زبير وى هفتاد و ششمين شهيد است 
  ] .\r\n64 - سلام بر يزيد بن زياد بن مهاصر كندى [ نفر هشتادم در رسالهء فضيل بن زبير 
  ] .\r\n65 - سلام بر زاهر ، غلام عمرو بن حمق خزاعى [ نفر هشتاد و يكم در رسالهء فضيل بن زبير 
  ] .\r\n66 - سلام بر جبلة بن على شيبانى [ نفر هفتاد و يكم در رسالهء فضيل بن زبير 
  ] .\r\n67 - سلام بر سالم ، غلام بنى مدينه كلبى .\r\n68 - سلام بر اسلم بن كثير ازدى اعرج [ نفر نودام در رسالهء فضيل بن زبير 
  ] .\r\n69 - سلام بر زهير بن سليم ازْدى .\r\n70 - سلام بر قاسم بن حبيب ازدى .\r\n71 - سلام بر عمر بن جندب حضرمى [ نفر صد و پنجم در رسالهء فضيل بن زبير 
  ] .\r\n72 - سلام بر ابىثمامه ، عمرو بن عبدالله صاعدى .\r\n","page_name":" 234 ","page_number":234},
  {"content":"\r\n\r\n71 - السلامُ عَلى عُمَرِ بْنِ جُنْدَبِ الْحَضْرَمِىِّ .\r\n72 - السَّلامُ عَلى أَبِى ثُمامَةٍ عَمْرو بْنِ عَبْداللَّهِ الصَّاعِدِىِّ .\r\n73 - السَّلام عَلَى حَنْظَلةِ بْنِ اسْعَد الشبامى .\r\n74 - السّلام عَلى عبدالرحمن بن عبداللَّهِ بن الْكَدَنِ الْأَرْحَبِىِّ .\r\n75 - السَّلام عَلى عَمَّارِ بْنِ أَبِى سَلامَةِ الْهَمْدانِىِّ [ الدَّالانى 
  ] .\r\n76 - السَّلامُ عَلى عابِسِ بْنِ أَبِى شبيبِ الشَّاكِرِىِّ . « 1 »\r\n77 - السّلام عَلى شُوْذَبٍ مَوْلى شاكِرٍ .\r\n78 - السَّلامُ عَلى سيفِ بْنِ الْحارِثِ بْنِ سَريعٍ .\r\n79 - السّلام عَلى مالِكِ بْنِ عَبْدِ بْنِ سَريِعٍ .\r\n80 - السّلام عَلَى الْجَريحِ الْمَأْسُورِ سَوَّار بْنِ أَبِى عُمَيْرِ الْفَهْمِىِّ الْهَمْدانِىِّ .\r\n81 - السّلام عَلَى الْمُرْتَثِّ مَعَهُ عَمْرو بْنُ عَبْداللَّهِ الْجُنْدَعِىِّ .\r\nالسّلام عليكم يا خَيْرَ انصار ، السَّلامُ عَلَيْكُمْ بِما صَبَرْتُمْ فَنِعْمَ عُقْبَى الدَّارِ بَوَّأَكُمُ اللَّهُ مُبَوَّأَ الْأَبْرارِ ، أَشْهَدُ لَقَدْ كَشَفَ اللَّهُ لَكُمُ الْغِطاءَ وَ مَهَّدَ لَكُمُ الْوِطاءَ\r\n\r\n\r\n","description":"","footnote":"\r\n( 1 ) 73 - سلام بر حنظلة بن اسعد شبامى [ نام وى در رسالهء فضيل بن زبير ذيل شمارهء 96 آمده است 
  ] .\r\n74 - سلام بر عبدالرحمن بن عبدالله كَدْن ارحبى [ در برخى مأخذ « ابن كدر » آمده است . در رسالهء فضيل بن زبير از وى به‌عنوان عبدالله كَدن و نود و هفتمين شهيد نام برده شده است 
  ] .\r\n75 - سلام بر عمار بن ابى سلامهء همدانى [ دالانى 
  ] .\r\n76 - سلام بر عابس بن ابى شبيب شاكرى [ بنوشاكر يكى از تيره‌هاى قبيله هَمْدان است كه اميرالمؤمنين ( ع ) دربارهء آنها فرموده است : « اگر شمار آنها به هزار برسد ، خداوند ، آنچنان كه بايد عبادت مىشود . 
  ]\r\n77 - سلام بر شوذب غلام شاكر [ فضيل بن زبير وى و عابس را ذيل شماره‌هاى 99 و 100 آورده است 
  ] .\r\n78 - سلام بر سيف بن حارث بن سريع . [ وى و مالك بن عبد در پسر عمو و برادر از يك مادرند و در رسالهء ابن فضيل نامشان ذيل شماره‌هاى 101 و 102 آمده است 
  ] .\r\n79 - سلام بر مالك بن عبد بن سريع .\r\n80 - سلام بر زخمى اسير ، سوار بن ابى عمير فهمى همدانى .\r\n81 - سلام بر زخمى شده همراه او ، عمرو بن عبدالله جَنْدُعى .\r\nسلام بر شما اى بهترين ياران . سلام بر شما به خاطر شكيبايىتان و چه نيك سرايى است سراى آخرت . خداوند شما را با نيكان جاى دهد . شهادت مىدهم كه خداوند پرده‌ها را براى شما كنار زد و بستر را براى شما آماده ساخت و به شما پاداش فراوان داد و شما در راه حق سستى نكرديد . از ما پيشى گرفتيد و ما در سراى جاويد با شما دوست و همنشين خواهيم بود ، و درود و رحمت و بركت خداوند بر شما باد .\r\n","page_name":" 235 ","page_number":235},
  {"content":"\r\n\r\nوَ أَجْزَلَ لَكُمُ الْعَطاءَ وَ كُنْتُمْ عَنِ الْحَقِّ غَيْرَ بِطاءٍ وَ أَنْتُمْ لَنا فُرَطاءُ وَ نَحْنُ لَكُمْ خُلَطاءُ فِى دارِ الْبَقاءِ وَ السَّلامُ عَلَيْكُمْ وَ رَحْمَةُ اللَّهِ وَ بَرَكاتُهُ .\r\n\r\nپديده‌هاى غير عادى هنگام شهادت امام حسين عليه السلام\r\nبنا به نقل بسيارى از مورخان و محدثان شيعه و سنى ، پس از شهادت امام حسين ( ع ) اوضاع جوى دگرگون شد و از آسمان خون باريد .\r\nبخارى به نقل از سليم القاص گويد : روزهاى - يا روز - قتل حسين بر ما خون باريد . « 1 »\r\nابونعيم به نقل از نضره ازدى گويد : هنگام شهادت حسين ( ع ) آسمان خون باريد و چون شب را به صبح آوردم ديدم كه كاسه و كوزه‌هاى ما پر از خون است . « 2 »\r\nآنگاه ابن حجر مىنويسد كه طبق برخى از روايات ، در آن روز آسمان چنان سياه شد كه ستارگان پديدار شدند و هر سنگى را كه از زمين بر مىداشتند در زير آن خون تازه ديده مىشد .\r\nاز زُهرى نقل شده است كه در سرزمين شام هر سنگى را از زمين بر مىداشتند ، زير آن خون بود ؛ و هر سنگريزه‌اى را كه در بيت المقدس بر مىداشتند زيرش خون تازه بود .\r\nهمو به نقل از ابو قُبيس گويد : هنگامى كه حسين ( ع ) به شهادت رسيد ، خورشيد كسوف كرد ، چنان‌كه ستارگان نمودار شدند . « 3 »\r\nاز ام سلمه نقل شده است : هنگامى كه حسين ( ع ) به شهادت رسيد ، از آسمان بر ما خون باريد . همچنين از بانويى به نام امّ سالم نقل شده است كه هنگام شهادت امام حسين ( ع ) بر خانه‌ها و ديوارها از آسمان بارانى خون‌مانند باريد . همو گفته است كه اين\r\n\r\n\r\n","description":"","footnote":"\r\n( 1 ) - التاريخ الكبير ، بخارى ، ج 4 ، ص 129 . توجه به روايت‌هايى كه از اين پس نقل مىشود نشان مىدهد كه چگونه بخارى به پيروى از حرير حميصى از نقل واقعيات مربوط به فضايل امام حسين ( ع ) ناتوان است .\r\n( 2 ) - ر . ك . ينابيع المودة ، قندوزى ، سليمان ، 320 ، سبط بن جوزى نيز در كتاب مرآة الزمان ( ص 102 ) اين روايت را نقل كرده است ؛ و سپس به ذكر چهار نشانهء ديگر مىپردازد و به نقل ابن سيرين مىنويسد : « پيش از شهادت امام حسين ( ع ) ، قبل از طلوع و پس از غروب خورشيد در آسمان سرخى ديده نمىشد » . نيز ر . ك . ابونعيم ، دلائل النبوة .\r\n( 3 ) - اين روايات را محب الطبرى در اواخر عنوان « ذكر كرامات له ( ع ) و آيات ظهرت لمقتله رضى اللَّه عنه » نقل كرده\r\n","page_name":" 236 ","page_number":236},
  {"content":"\r\n\r\nباران در خراسان و شام و كوفه هم باريده است . « 1 »\r\nثعلبى در ذيل تفسير آيهء شريفهء « فَما بَكَتْ عَلَيْهِمُ السَّماءُ وَ الْارْضُ وَ ما كانُوا مُنْظِرين » « 2 » مىنويسد : هنگامى كه حسين ( ع ) به شهادت رسيد آسمان بر او گريست و سرخىاش از آن گريه است .\r\nابن عساكر به نقل از ابن سيرين گويد : پس از قتل يحيى بن زكريا ، آسمان بر كسى جز حسين بن على ( ع ) نگريست .\r\nبلاذرى مىگويد : هنگامى كه حسين ( ع ) به شهادت رسيد مدت دو يا سه ماه از نماز صبح تا طلوع خورشيد بر ديوارها لكّه‌هاى خونرنگ ديده مىشد .\r\nزهرى گويد : روزى عبدالملك مروان از من پرسيد كه نشان كشته شدن حسين چه بود ؟ گفتم : هر سنگى را كه در آن روز بر مىداشتند ، زيرش خون تازه بود . آنگاه عبدالملك گفت : « من و تو در اين باره تنهاييم . »\r\nدر روايت ديگرى از قول زُهرى چنين آمده است : به قصد شركت در جنگ به دمشق رفتم و در آنجا براى عرض سلام خدمت عبدالملك مروان رسيدم . ديدم كه بر سريرى فرش شده به بلنداى قامت يك انسان نشسته است و مردم پايين آن در دو رديف نشسته‌اند .\r\nسلام كردم و پس از آن‌كه نشستم عبدالملك پرسيد : اى پسر شهاب ، آيا مىدانى بامداد روزى كه حسين بن على كشته شد در بيت المقدس چه اتفاقى افتاد ؟ گفتم : بلى ، گفت : نزديك بيا ، من از عقب جمعيت رفتم تا پشت تخت او رسيدم . او چهره‌اش را\r\nبرگرداند و سرش را سوى من خم كرد و گفت : چه اتفاقى افتاده بود ؟ گفتم : هيچ سنگى را در بيت‌المقدس برنمى داشتند ، جز اين‌كه زير آن خون تازه ديده مىشد . گفت :\r\n\r\n\r\n","description":"","footnote":"\r\n( 1 ) ادامه پاورقى از صفحهء قبل : است نظير اين روايت‌ها در كتاب‌هاى زير نيز نقل شده است : « جواهر العقدين » سمهودى ، بخش دوم . « ينابيع المودة » ج 2 ، ص 356 ، « بغية الطالب » ، ج 6 ، ص 94 - 98 .\r\n1 - ر . ك . الملاحم و الفتن ، ص 143 .\r\n( 2 ) - دخان ( 44 ) ، آيهء 29 ؛ نه آسمان بر آنها گريست و نه زمين و نه به آنها مهلت داده شد .\r\n","page_name":" 237 ","page_number":237},
  {"content":"\r\n\r\nهيچ كس جز من و تو اين موضوع را نمىداند . مبادا كسى آن را از تو بشنود . و من تا هنگام مرگ عبدالملك همچنان آن را پنهان نگاه مىداشتم . « 1 »\r\nسفيان بن عيينه به نقل از مادربزرگش مىگويد : پس از كشته شدن حسين بن على ( ع ) شترى متعلق به آن حضرت را كه جامه بار داشت براى يزيد بن معاويه مىبردند .\r\nهنگامى كه شتر را كشتند ، ديديم كه گوشتش مثل حنظل تلخ است و لباس‌هايى كه از خيمه گاه حسين ( ع ) غارت كرده بودند ، خاكستر شده بود ، و هيچ سنگى را برنمىداشتيم مگر آن كه زيرش خون ديده مىشد .\r\nسنان بن حكيم به نقل از پدرش گويد : مردم در روز شهادت حسين بن على بارى از ورس « 2 » از خيمه گاه آن حضرت غارت كردند ، هيچ زنى خود را باآن خوشبو نمىكرد ، مگر اين‌كه به پيسى مبتلا مىگشت !\r\n\r\n\r\n","description":"","footnote":"\r\n( 1 ) - ر . ك . المعجم الكبير ، ج 3 ، ص 127 . مجمع الزوائد ، ج 9 ، ص 169 . ينابيع الموده ، ج 1 ، ص 330 .\r\n( 2 ) - ورس : اسپرك و آن گياهى است شبيه سمسم ( كنجد ) و منبت ( جاى روييدن ) آن بلاد يمن است و آن را بسيارمىكارند و تا بيسيت سال باقى باشد « منتهى الارب از اقرب الموارد » ، گياهى است زرد رنگ . گويند چون يك سال بكارند ده سال باقى ماند و درخت آن شبيه به درخت كنجد باشد ، و جامه‌اى كه از آن رنگ كنند پوشيدنش قوت بسيار دهد و آن را به عربى خُص خوانند . ( لغتنامهء ، دهخدا ، على اكبر ، 14 / 20478 .\r\n","page_name":" 238 ","page_number":238},
  {"content":"\r\n\r\n\r\nمطلب پنجم پس از شهادت امام حسين ( ع )\r\nچون سپاه بنى اميه به خيمه گاه امام ( ع ) رسيدند ، على بن الحسين را بيمار و حسن‌بن‌الحسن « 1 » را زخمى ديدند . نوجوانى به نام محمد بن عمرو بن حسن بن على نيز در آنجا بود . همهء آنان را با زنان و كودكان همراه كردند ، و خداوند آنها را از كشته‌شدن‌رهانيد .\r\nابن سعد در طبقات گويد : از ياران حسين ( ع ) ، جز پنج تن جان سالم بدر نبردند . يكم :\r\nعلى بن حسين اصغر كه پدر نسل حسين تا به امروز است . وى بيمار و همراه زنان بود . ، دوم : حسن بن حسن بن على - كه فرزندانى دارد - سوم : عمرو بن حسن بن على - كه بىفرزند بود . چهارم : قاسم بن عبدالله جعفر . پنجم : محمد بن عقيل اصغر . همهء اين پنج نفر به اسارت در آمدند و همراه زنان حسين ( ع ) نزد عبيدالله زياد برده شدند . زنانى كه به اسارت رفتند اينها بودند : زينب و فاطمه ، دختران على بن ابى طالب . فاطمه و سكينه دختران حسين بن على ، رباب ، دختر انيف كلبيه ، همسر حسين بن على ( ع ) ، وى مادر\r\n\r\n\r\n","description":"","footnote":"\r\n( 1 ) - روشن نيست كه چگونه حسن بن حسن از مرگ رهيد ولى در يكى از كتاب‌هايى كه اينك نامش را به خاطر ندارم ، آمده بود كه پس از مجروح شدن حسن بن حسن ، مردم قصد كشتن وى را كردند ، ولى يكى از خويشاوندانش كه در سپاه عمر سعد حضور داشت ، او را زير حمايت گرفت و از كشتن وى جلوگيرى كرد . ر . ك . انساب الاشراف ، ج 3 ، ص 193 . البدايه و النهايه : ج 8 ، ص 188 . روايت‌هاى ديگر حاكى است كه وى در واقعهء كربلا هنوز به دنيا نيامده بود و كسى كه در آنجا حضور داشته پدرش در خردسالى بوده است . ر . ك . تاريخ طبرى ، ج 5 ، ص 462 .\r\n","page_name":" 239 ","page_number":239},
  {"content":"\r\n\r\nسكينه و عبدالله شهيد ، فرزندان حسين بن على است ، امّ محمد ، دختر حسن بن على و همسر على بن حسين ( ع ) و شمارى غلام و كنيز كه همراه سر حسين و ديگر شهيدان كربلا نزد عبيدالله زياد برده شدند . « 1 »\r\nبلاذرى گويد : عقبة بن سمعان ، غلام رباب با امام حسين ( ع ) همراه بود . چون ابن‌سعد از او پرسيد كه چه‌كاره است ؟ در پاسخ گفت كه غلام است ، و ابن سعد او را رها كرد .\r\nموقع بن ثمامهء اسدى نيز با آن حضرت بود و مجروح شده بود . گروهى از بنى اسد به وى امان دادند و او به آنها پيوست . چون عمر سعد وى را نزد ابن زياد برد ، حال خود را بازگفت و عبيدالله موقع بن ثمامه را به زاره ، در بحرين تبعيد كرد . « 2 »\r\nدينورى گويد : از ياران حسين جز دو تن جان سالم به در نبردند . يكى از آن دو موقع‌بن ثمامهء اسدى بود كه عمر سعد او را نزد ابن زياد فرستاد و او به ربذه تبعيدش كرد و ديگرى غلامى متعلق به رباب مادر سكينه بود كه پس از شهادت حسين ( ع ) او را گرفتند و چون خواستند گردنش را بزنند گفت : « من بنده‌اى بى اختيارم ؛ و رهايش كردند .\r\n\r\nماجراهاى سر شريف امام ( ع )\r\nعمر سعد ، سرهاى شهيدان را نيز همراه زنان و كودكان به كوفه فرستاد و به حميدبن‌مسلم فرمان داد كه نزد خانواده‌اش برود و خبر سلامتى و پيروزى او را به آنها برساند . نخستين اقدام سپاه بنى اميه اين بود كه پس از بريدن سر امام حسين ( ع ) به شراب خوردن و شادمانى پرداختند . در اين حال قلمى آهنين پديدار شد و روى ديوار اين بيت را با خون نوشت : « 3 »\r\n« اتَرْجُوا امَّةً قَتَلَتْ حُسَيْناً شَفاعَةَ جَدِّهِ يُومَ الْحِسابِ » « 4 »\r\nحميد بن مسلم گويد : خولى سر را برداشت و شبانه به قصر [ عبيدالله 
  ] رفت . ولىچون\r\n\r\n\r\n","description":"","footnote":"\r\n( 1 ) - طبقات ابن سعد ، ج 8 ، ص 62 .\r\n( 2 ) - انساب الاشراف ، ج 3 ، ص 205 ، نيز ر . ك . تاريخ طبرى ، ج 5 ، ص 456 .\r\n( 3 ) - المعجم الكبير ، ج 3 ، چاپ نخست ، ص 132 . مناقب على ( ع ) ، ابن مغازلى ص 388 ، حديث 443 .\r\n( 4 ) - آيا امتى كه حسين را كشته است ، در روز قيامت به شفاعت جدش اميد دارد ؟\r\n","page_name":" 240 ","page_number":240},
  {"content":"\r\n\r\nدر بسته بود آن را به خانه برد و زير تشت گذاشت . او دو زن داشت : يكى بنى اسدى و ديگرى حضرمى به نام نوار ( دختر مالك بن عقرب ) . اين شب نوبت زن حضرمى بود .\r\nنوار گويد : خولى پس از آن كه سر را زير تشت گذاشت به رختخواب رفت . گفتم : چه خبر ؟ چه همراه دارى ؟ گفت : همهء مال و منال روزگار را ، اين سر حسين است كه در خانهء توست . گفتم : واى بر تو ! مردم طلا و نقره آورده‌اند و تو سر فرزند رسول خدا ( ص ) را آورده‌اى ؟ به خدا سوگند كه از اين پس سر من و تو بر يك بالش نهاده نخواهد شد . پس ، از رختخواب برخاستم و از خانه بيرون رفتم و خولى زن اسدىاش را صدا زد و نزد خود برد . من نشسته بودم و نگاه مىكردم و مىديدم ستونى از نور از تشت به سوى آسمان مىرفت و پرنده‌هاى سفيدى پيرامونش پر مىزدند . « 1 »\r\nپس از آن‌كه سر را به قصر بردند نيز كرامت هايى از آن مشاهده شد . يكى از دوستان عبيدالله زياد گويد : همراه ابن زياد وارد قصر شدم . ناگهان ديدم كه آتشى از درون قصر زبانه كشيد . عبيدالله آستين پيش چشم گرفت و از من خواست كه موضوع را پوشيده‌بدارم . « 2 »\r\nديگرى نقل كرده است كه چون سر امام حسين را به كاخ امارت بردند . و پيش ابن‌زياد نهادند از ديوارهايش خون مىجوشيد . « 3 »\r\nحميد بن مسلم گويد : عمر سعد مرا فرا خواند و فرمان داد نزد خانواده‌اش بروم و خبر پيروزى و سلامتىاش را برسانم . من پس از انجام مأموريت نزد ابن زياد رفتم و ديدم كه با مردم نشسته است . در همين حال گروهى ميهمان برايش آمدند ؛ و چون به آنان اجازهء ورود داد من نيز همراه مردم وارد شدم و ديدم كه سر امام حسين ( ع ) پيش او نهاده است و با چوبدستى بر لب و دندانش مىزند . ساعتى به اين كار ادامه داد ، و زيد بن ارقم كه چنين ديد خطاب به او گفت : « چوبدستى را از روى آن لب‌ها بردار ! به خداى يگانه سوگند كه من رسول خدا ( ص ) را ديدم كه لب روى اين لب‌ها گذاشته بود و مىمكيد ! » و\r\n\r\n\r\n","description":"","footnote":"\r\n( 1 ) - ر . ك . انساب الاشراف ، ج 3 ، ص 206 ، البدايه و النهايه ، ج 8 ، ص 190 .\r\n( 2 ) - الملاحم و الفتن ، سيد بن طاووس ، ص 142 ، المعجم الكبير ، چاپ نخست ، ج 1 ، ص 119 .\r\n( 3 ) - تاريخ حلب ، ابن العديم ، چاپ نخست ، ج 6 ، ص 2637 .\r\n","page_name":" 241 ","page_number":241},
  {"content":"\r\n\r\nآنگاه صداى گريه پيرمرد بلند شد .\r\nابن زياد گفت : خداوند چشمانت را بگرياند ، به خدا سوگند كه پير و خرفت شده‌اى و عقل از سرت پريده است و گرنه گردنت را مىزدم . زيد برخاست و بيرون رفت . پس از بيرون رفتن او از مردم شنيدم كه مىگفتند : « به خدا سوگند زيد بن ارقم چيزى گفت كه اگر ابن زياد بشنود او را مىكشد . پرسيدم چه گفت ؟ گفتند : هنگامى كه از كنار ما مىگذشت ، گفت : برده‌اى بر ديگر بردگان حكومت مىكند و آنان را چون كالاى خويش مىداند . اى گروه عرب ! شما از امروز به بعد برده‌ايد . فرزند فاطمه را كشتيد و پسر مرجانه را امارت داديد و او نيكانتان را مىكشد و شرورهايتان را به بردگى مىگيرد ! آيا تن به ذلّت داده‌ايد ! خاك بر سر آنان كه تن به ذلت مىدهند ! « 1 »\r\nدر روايتى ديگر آمده است كه زيد پس از متهم شدن به نابخردى به ابن زياد گفت :\r\nحديثى را مىخوانم كه از اين هم براى تو ناخوشايندتر باشد . رسول خدا ( ص ) را ديدم كه حسن را بر زانوى راست و حسين را بر زانوى چپ نشانده بود . آنگاه دست بر فرق سر آن دو نهاد و فرمود : « خداوندا ! اين دو را به تو و مؤمنان نيكوكار مىسپارم » . آيا تو از امانت رسول خدا ( ص ) چگونه نگهدارى كردى ؟\r\nشعبى گويد : قيس بن عباد نزد ابن زياد بود و عبيدالله از او پرسيد : نظر تو دربارهء من و حسين چيست ؟ گفت : روز قيامت جدّ و پدر و مادرش مىآيند و از او شفاعت مىكنند و جد و پدر و مادر تو نيز از تو شفاعت مىكنند . ابن زياد به خشم آمد و او را از مجلس بيرون كرد . « 2 »\r\nسبط بن جوزى گويد : هنگامى كه سر حسين را پيش ابن زياد نهادند ، كاهنش به او گفت : برخيز و پا روى دهان دشمنت بگذار . آن پليد بلند شد و چنين كرد . آنگاه رو به زيدبن ارقم كرد و گفت : اوضاع را چگونه مىبينى ؟ گفت : من رسول خدا را ديدم كه\r\n\r\n\r\n","description":"","footnote":"\r\n( 1 ) - در روايت ديگرى از انس بن مالك نقل شده است كه چون سر امام حسين را نزد عبيدالله آوردند . آن را درون تشتى پيش روى خود نهاد و با چوب به صورتش مىزد و مىگفت : تاكنون چهره‌اى به اين زيبايى نديده‌ام ، گفتم : او به پيامبر شبيه بود . ر . ك . انساب الاشراف ، ج 3 ، ص 22 ، المعجم الكبير ، ج 3 ، ص 134 ، تاريخ دمشق ، ص 257 ، مقتل خوارزمى ، ج 2 ، ص 44 .\r\n( 2 ) - انساب الاشراف ، ج 3 ، ص 208 .\r\n","page_name":" 242 ","page_number":242},
  {"content":"\r\n\r\n\r\nپس از شهادت امام حسين ( ع )\r\nدهانش را بر جايى كه تو پايت را گذاردى نهاده بود . « 1 »\r\nعبدالله بن عمرو نوشته است : چون سر حسين ( ع ) را پيش ابن زياد آوردند به حجامت كننده‌اى دستور داد تا گوشت و رگ زير گلويش را بزدايد . او چنين كرد و گوشت‌هاى زير گلو و نخاع و گوشت‌هاى اطرافش را پاك كرد . در روايت ديگرى آمده است كه هيچ كس جرأت چنين كارى را به خود نمىداد تا آن‌كه حجامتگرى به نام طارق بن مبارك كوفى - نياى ابى يعلى ، كاتب عبيدالله بن خاقان وزير متوكل ، برخاست و فرمان ابن زياد را اجرا كرد . در اين هنگام عمرو بن حُرَيْث مخزومى برخاست و گفت : وظيفه‌ات را درباهء اين سر انجام دادى ، حال چيزهايى را كه از آن جدا كردى به من بده . ابن زياد گفت : آنها را چه مىكنى ؟ گفت : دفن مىكنم . گفت : بگير ، عمر و آنها را گرفت و به خانه برد و غسل داد و درون پارچه‌اى از خز پيچيد و در خانه‌اش دفن كرد .\r\nآن خانه امروز به نام خانهء عمرو بن حريث در كوفه مشهور است . « 2 »\r\n\r\nاعتراض عبدالله بن عفيف\r\nحميد بن مسلم گويد : هنگامى كه عبيدالله وارد قصر شد و مردم نزد وى آمدند ، نداى نماز جماعت داده شد و مردم در مسجد جامع گرد آمدند . ابن زياد به منبر رفت و گفت : سپاس خدايى را كه حق و اهل حق را نماياند و اميرالمؤمنين يزيد بن معاويه و طرفدارانش را يارى كرد و دروغگوى پسر دروغگو ، حسين بن على ، و شيعيانش راكشت .\r\nهنوز سخن او به پايان نرسيده بود كه عبدالله بن عفيف ازدى ، از شيعيان على ( ع ) بر او حمله كرد . وى چشم چپش را در جنگ جمل همراه على ( ع ) از دست داد و در جنگ صفين ضربتى به سر و ضربتى به گونه‌اش نواختند و چشم راستش را هم كور كردند . او پيوسته ملازم مسجد جامع بود و صبح تا شب در آنجا نماز مىخواند و سپس به خانه مىرفت .\r\nعبدالله با شنيدن سخنان ابن زياد فرياد زد : اى پسر مرجانه ، دروغگوى پسر دروغگو تو و پدرت هستيد و آن كسى است كه تو را امارت داد و پدر اوست . اى پسر مرجانه ! آيا\r\n\r\n\r\n","description":"","footnote":"\r\n( 1 ) - تذكرة الخواص ، ص 267 و 270 .\r\n( 2 ) - ر . ك : مرآة الزمان ، ص 97 .\r\n","page_name":" 243 ","page_number":243},
  {"content":"\r\n\r\nفرزندان پيامبران را مىكشيد و مانند راستگويان مىگوييد !\r\nابن زياد گفت : او را نزد من بياوريد . جلادها حمله كردند و او را دستگير ساختند . در اين هنگام عبدالله شعار ازديان را سر داد و گفت : يا مبرور ! عبدالرحمن بن مخنف ازدى كه در آنجا نشسته بود گفت : واى بر ديگران ! خود و قبيله ات را هلاك كردى !\r\nدر آن روز هفتصد تن از رزمندگان قبيله ازد در كوفه حضور داشتند . شمارى از جوان‌هاى قبيله حمله بردند و عبدالله را از چنگ جلادها آزاد كردند و نزد خانواده‌اش بردند . عبيدالله كس فرستاد تا او را آوردند و سپس او را كشت و در سَخْبِه [ شوره زار 
  ] به دار آويخت .\r\nپس از آن كه جوانان ازدى عبداللَّه را بيرون بردند ، عبيدالله رو به اشراف كرد و گفت : آيا رفتار اينان را ديديد ؟ گفتند : بلى . آنگاه گفت : اى يمنىها برويد و رئيس‌شان را نزد من‌بياوريد .\r\nعمرو بن حجاج اشاره كرد كه ازدىهاى حاضر در مسجد بنشينند ؛ و سپس همهء آنها از جمله عبدالرحمن بن مخنف و ديگران به محاصره درآمدند .\r\nبه دنبال آن ميان قبيله ازد و يمنىها جنگ شديدى در گرفت . ابن زياد يمنىها را در كارشان سست ديد و پيكى را نزد آنان فرستاد تا ببيند كه چه خبر است ! و او ديد كه جنگ سختى درگرفته است . از آن سو يمنىها به عبيدالله پيغام دادند كه تو ما را به جنگ نبطىهاى جزيره يا جرمقىهاى موصل نفرستاده‌اى . ما را به جنگ ازديان فرستاده‌اى كه شيران بيشه‌اند . اينان تخم مرغى كه بشود آنها را يكباره سر كشيد و يا اسفندى كه آنها را لگدمال كرد نيستند .\r\nاز جمله ازديانى كه در اين درگيرى كشته شدند ، عبيدالله بن حوزه والبى و محمدبن‌حبيب بكرى بودند . شمار زيادى از طرفين كشته شدند و سرانجام يمنىها بر ازدىها پيروز شدند . مهاجمان به سايبانى كه متعلق به عبداللَّه بود هجوم آوردند .\r\nدخترش شمشير پدر را به دست او داد و او در برابر دشمنانى كه از هر سو به او حمله مىكردند از خود دفاع مىكرد . سرانجام او را دستگير كرده نزد ابن زياد بردند و ابن عفيف اين شعر را مىخواند :\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nاقْسِمُ لَوْ يُفسَحَ لى عَنْ بَصَرى شُقَّ عَلَيْكُمْ مُورِدى وَ صَدْرى « 1 »\r\nشخصى به نام سفيان بن يزيد بن مغفل به دفاع از ابن عفيف برخاست ؛ كه خود او نيز دستگير شد . ابن عفيف را كشتند و در شوره زار آويزان كردند . ابن زياد خطاب به ابن مغفل گفت : تو را به خاطر پسر عمويت ، سفيان بن عوف بخشيديم كه از تو بهتر است .\r\nشخصى به نام جندب بن عبدالله را نيز نزد ابن زياد آوردند . عبيدالله گفت : به خدا سوگند كه با خون تو به خداوند تقرب مىجويم . گفت : چنين نيست بلكه تو با ريختن خون من ، از خداوند دورى مىجويى . « 2 »\r\n\r\nسر مبارك امام حسين ( ع ) در كوچه‌هاى كوفه\r\nعبيد الله زياد فرمان داد تا سر امام حسين ( ع ) را بر چوب نصب كردند و در خيابان‌ها و كوچه‌هاى كوفه چرخاندند . گفته‌اند نخستين سرى كه بر چوب نصب گرديد ، سر امام حسين ( ع ) بود . « 3 »\r\nروايت شده است هنگامى كه سر شريف امام ( ع ) را در خيابان‌ها مىگرداندند ، اين آيه شريف از آن شنيده مىشد : « انَّهُمْ فِتْيَةٌ آمَنُوا بِرَبِّهِمْ وَ زِدْناهُمْ هُدًى » « 4 » ( آنان جوانانى بودند كه به پروردگارشان ايمان آورده بودند و بر هدايتشان افزوديم ) .\r\nو هنگامى كه آن را بر درختى آويختند اين آيه از آن شنيده شد : « وَ سَيَعْلَمُ الَّذينَ ظَلَمُوا اىَّ مُنْقَلَبٍ يَنْقَلِبُونَ » « 5 » ( و ستمكاران به زودى خواهند دانست كه به چه مكانى باز\r\n\r\n\r\n","description":"","footnote":"\r\n( 1 ) - سوگند مىخورم كه اگر چشمانم به من اجازه مىدادند ، شما نمىتوانستيد چنين آسان بر من دست يابيد .\r\n( 2 ) - بلاذرى ، انساب الاشراف ، ج 3 ، ص 210 .\r\n( 3 ) - از زيد بن ارقم نقل شده است كه گفت : در اتاقكم نشسته بودم و ديدم كه سر حسين را بر نيزه از كنار من عبور دادند . همين كه در برابرم قرار گرفت اين آيه شريفه را خواند : « امْ حَسِبْتَ انَّ اصْحابَ الْكَهْفِ وَ الرَّقيمِ كانوُا مِنْ آياتِنا عَجَبًا » ( كهف ، ( 18 ) آيهء 9 ) ( آيا پنداشته‌اى كه اصحاب كهف و رقيم از آيه‌هاى شگفت ما بوده‌اند ؟ ) به خدا سوگند مو بر بدنم راست شد و فرياد زدم : سر تو اى فرزند رسول خدا !\r\n( 4 ) - كهف ( 18 ) ، آيهء 13 .\r\n( 5 ) - شعرا ( 26 ) ، آيهء 227 .\r\n","page_name":" 245 ","page_number":245},
  {"content":"\r\n\r\nمىگردند ) . همچنين از آن سر مبارك اين آيهء شريفه شنيده شد : « امْ حَسِبْتَ انَّ اصْحابَ الْكَهْفِ وَ الرَّقيمِ كانوُا مِنْ آياتِنا عَجَبا » « 1 » و زيد بن ارقم با شنيدن اين آيه گفت : « داستان تو شگفت‌انگيزتر است اى فرزند رسول خدا ! » در دمشق نيز شنيده شد كه مىگويد : « لا قوة الا باللَّه » .\r\nدر پايان اين مراسم شوم و رفتار غير انسانى ، عبيدالله سر مبارك امام حسين و يارانش را همراه زحربن قيس نزد يزيد بن معاويه در شام فرستاد . ابوبردة بن عوف ازدى و طارق بن ابى ظبيان نيز وى را همراهى مىكردند .\r\nهنگامى كه زحر بر يزيد وارد شد ، از وى پرسيد چه خبر آورده‌اى و چه همراه دارى ؟\r\nزحر در پاسخ گفت : پيروزى و يارى خداوند بر اميرالمؤمنين مبارك باد ! حسين بن على همراه هيجده تن از خاندان و شصت تن از يارانش بر ما وارد شد . ما رفتيم و از آنها خواستيم كه يا تسليم شوند و به فرمان امير عبيدالله زياد گردن نهند يا پذيراى جنگ باشند . آنان پذيراى جنگ شدند و تن به تسليم ندادند . ما نيز با طلوع خورشيد بر آنان تاختيم و از هر سو در محاصره شان گرفتيم . چون شمشير در ميان آنها نهاديم از بيم به بيشه‌ها و شيارها پناه مىبردند ، و چنان كه كبوتر از باز مىگريزد « 2 » هر يك به سويى مىگريختند .\r\n\r\n\r\n","description":"","footnote":"\r\n( 1 ) - كهف ( 18 ) ، آيهء 9 .\r\n( 2 ) - اين گفتار دروغگوى متكبرى است كه به منظور تقرب جستن به طاغوت و رسيدن به آنچه از حقوق مستمندان غصب كرده‌اند ، خدا و قيامت و بلكه انسانيت را فراموش كرده است .\r\nبراى اثبات دروغ بودن گفته‌هاى اين نگون بخت شواهد و دلايل بسيارى در دست است .\r\nاز آن جمله ، سخنانى است كه بر زبان يكى از ياران خود همين بيچاره به نام عبدالله بن عماره مارقى كه براى جنگ با حسين ( ع ) همراه عمر سعد به كربلا رفته بود جارى شده است . او مىگويد : شكست خورده‌اى را كه فرزندان وخاندان و يارانش كشته شده باشند و مانند حسين آرام و استوار و پيشگام باشد نديده‌ام . به خدا سوگند كه پيش از او و پس از او كسى را همانندش نديده‌ام .\r\nنگون بخت ديگرى از همدستان زحر بن قيس به نام كعب بن جابر ، قاتل قارى شهيد ، برير بن خضير همدانى ، چون از كربلا بازگشت زنش - يادخترش - به نام نوار ، دختر جابر به او گفت : آيا به جنگ حسين رفتى و سرور قاريان را به شهادت رساندى ؟ كارى بس نادرست انجام داده‌اى به خدا سوگند كه از اين پس يك كلام با تو سخن نخواهم گفت ! كعب در پاسخ شعرى به اين مضمون سرود : مرا بى جهت نكوهش مكن زيرا در شرايطى قرار گرفته بودم كه چاره‌اى جز مبارزه و دفاع از خود نداشتم . چشم روزگار تا كنون چنان مبارزانى نديده است . آنان تا آخرين لحظه در برابر ما مبارزه كردند و همهء زخم‌هاى شمشيرها و نيزه‌ها را به جان خويش خريدند ، اما سودمند نيفتاد .\r\nقهرمان خوار شده ، عبيدالله بن حر جعفى نيز دربارهء وفادارى و شجاعت امام و يارانش شعرى با اين مضمون سرده است :\r\nخداوند روح كسانى را كه در يارى فرزند پيامبرشان پايدارى كند شاد كند و بر آنان رحمت فرستد . وقتى بر آرامگاه‌هاشان ايستادم ، اشكم بىاختيار سرازير شد . آنها جنگجويانى دشمن شكار بودند كه تا پاى جان از فرزند پيامبرشان دفاع كردند . در برابر حملهء آنها همه رنگ‌ها مىپريد و رزم آوران زمين گير مىشدند . هيچ كس تا كنون رادمردانى در هنگام نبرد مانند آنها نديده است .\r\nهمچنين ابن ابىالحديد سخن يكى ديگر از دوستان زحر بن قيس را كه با عمر سعد در كربلا حضور داشته است نقل مىكند كه چون او را مورد توبيخ و سرزنش قرار دادند و گفتند واى بر تو ! فرزندان پيامبر خدا را كشتيد ؟ در پاسخ گفت : اگر تو هم آنچه را ما ديديم ، مىديدى ، همين كار ما را مىكردى ! گروهى به جنگ ما آمدند كه دست‌هاشان در قبضهء شمشير چونان شير ژيان بود . سواران را از چپ و راست درو مىكردند . آنان دل به مرگ داده بودند ، نه امان مىپذيرفتند و نه در مال رغبتى داشتند . هيچ چيز مانع ورودشان به درياى مرگ و يا استيلاى بر ما نمىشد . اگر ما از آنها دست بر مىداشتيم همه لشكر را از پا در مىآوردند ! اى مادر مرده در چنين شرايطى بايد چه مىكرديم !\r\nشايد همهء منافقان و گمراهان همين سخن را مىگويند و اين تجاهلى بيش نيست . زيرا بر آنان واجب بود كه حسين و يارانش را كمك و يارى دهند تا به حقى كه بر سر آن مىجنگيدند برسند . دست كشيدن از يارى حسين بر آنها حرام بود تا چه رسد به اينكه بخواهند با او بجنگند . اين سركش ، بزرگترين چيزى را كه بر او واجب بود يعنى دفاع از اولياى خدا را ترك گفت و با ريختن خون اولياى خدا و كمك به بزرگ‌ترين ، گمراه‌ترين مردم بزرگ‌ترين گناه را مرتكب گرديد .\r\nبه پندار اين گمراه ناگزير بايد همهء كسانى كه با طاغوت‌ها كمك كرده‌اند و پيامبران و يارانشان را كشته‌اند معذور باشند . بنابراين يارى دهندگان به ابوجهل و ابوسفيان در جنگ با رسول خدا ( ص ) يارانش معذور بودند . زيرا پيامبر ( ص ) و يارانش از كافران جز برگشتن از كفر ورود به اسلام چيزى نمىخواستند ، و چنانچه كافران به كفرشان ادامه مىدادند ، چاره‌اى جز اين باقى نمىماند كه كافران را نابود و ريشه كن سازند . آنان نه مالى مىخواستند و نه مزدى و اگر كفار با آنها نمىجنگيديند ، خود به جنگ شان مىرفتند و به زندگى شان پايان مىدادند .\r\nبنابراين ، همهء ياران پيامبران از كسانى چون نمرود و فرعون جز به پذيرش فرمان پيامبرشان رضايت نمىدادند و از كافران و طاغوت‌ها مال يا چيز ديگرى هم نمىپذيرفتند .\r\nبنابراين همانطور كه ياران پيامبران كه جانشان را در راه دين خويش فدا كردند ، بر حقند ، دشمنان پيامبران و آنهايى كه طاغوت‌هارا يارى مىدادند ، بر باطل بودند و هيچ عذر و فديه‌اى از آنها پذيرفته نيست .\r\nبراى كسانى مانند اين گمراه ( زحر بن قيس ) كه منافقان را يارى دادند و فرزندان پيامبر ( ص ) را به قتل مىرساندند ، پوزش خواستن سودى ندارد ، نه در نزد آزادگان جهان و نه در آن روزى كه ستمكار دست خويش را مىگزد و مىگويد : « اى كاش با اولياى خدا راه هدايت را مىپيمودم و گمراهان را همكار و دوست نمىگرفتم . بنابراين پوزش خواهى آنان پذيرفته نمىشود و مورد رضايت واقع نخواهند شد . »\r\n","page_name":" 246 ","page_number":246},
  {"content":"\r\n\r\nاى اميرالمؤمنين به خدا سوگند به اندازه سربريدن و پوست كندن شترى يا چرتى نيمروزى بيشتر طول نكشيد كه همه را به قتل رسانديم . اينك با پيكر برهنه و جامه خونين در صحرا افتاده‌اند . آفتاب بر بدن‌هاى غبار آلودشان مىتابد و تازيانهء باد ، تنشان را مىنوازد ، و عقابان و كركسان به ديدارشان مىآيند .\r\nدر اين هنگام اشك در چشمان يزيد حلقه زد و گفت : « بدون كشتن حسين هم از\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nفرمانبردارىتان خشنود بودم . نفرين خدا بر پسر سميه ! به خدا سوگند كه اگر خود به جنگ حسين رفته بودم از او در مىگذشتم . خدا حسين را رحمت كند . » يزيد ، زَحْر را هم نوميد كرد و جايزه‌اى به او نداد . « 1 »\r\nديگر اقدام عبيدالله زياد فرستادن پيكى براى دادن خبر پيروزى به مدينه بود . هشام بن محمد گويد : پس از آن كه حسين بن على ( ع ) را كشتند و سرش را براى ابن زياد آوردند ، وى عبدالملك بن ابى حارث سلمى را فراخواند و گفت : به مدينه برو و خبر كشته شدن حسين بن على را به امير مدينه مژده بده . امير مدينه در اين هنگام عمرو بن سعيد بود . عبدالملك خواست كه عذر بياورد اما عبيدالله كه هيچ گاه خدمتى به او نمىكرد نپذيرفت و گفت : برو تا به مدينه برسى و نبايد كه خبر پيش از تو آنجا برسد .\r\nآنگاه مقدارى دينار به او داد و گفت : درنگ مكن و اگر جمازه‌ات از پاى درآمد جمازه‌اى ديگر بخر .\r\nعبدالملك گويد : به مدينه رفتم . در آنجا مردى از قريش به من برخورد و گفت : چه\r\n\r\n\r\n","description":"","footnote":"\r\n( 1 ) - ابن عديم پس از ذكراين واقعه در ذيل زندگينامهء زحر بن قيس سركش ( تاريخ بغية الطلب ، ج 8 ، ص 784 ) دلايلى را كه ابن حنبل و ديگران درموثق جلوه دادن و تبرئهء وى آورده‌اند ، نقل مىكند و سپس مىگويد :\r\nبه اعتقاد من كسى كه سر امام حسين ( ع ) را نزد يزيد برد ، كسى غير از زحر بن قيس جعفى بود . زيرا كه وى در جنگ صفين همراه على ( ع ) بود و آن حضرت فرماندهى چهارصد تن از عراقىها را به وى داد . پس از آن نيز فرمانده بود و به فرمان امام حسن ، براى آن حضرت بيعت گرفت . احمد بن عبدالله عجلى نيز دربارهء وى گفته است : « او از تابعان بزرگ وثقه بود و نزد قبيله‌اش احترام داشت .\r\nبه اعتقاد من بسيار بعيد است كه او به جنگ حسين ( ع ) رفته و سرش را نزد يزيد برده باشد .\r\nاحتمالًا شخص ديگرى به همين اسم و رسم چنين كارى را كرده است .\r\nدر پاسخ بايد گفت : آنچه موجب شده است كه ابن عديم بردن سر امام حسين و بشارت پيروزى را به وسيلهء زحر براى يزيد نادرست بشمرد ، حضور وى در صفين با اميرالمؤمنين ( ع ) و فرماندهى چهارصد تن و اين‌كه امام حسن ( ع ) وى را براى گرفتن بيعت فرستاد مىباشد . احمد بن حنبل و عجلى نيز به همين دو دليل او را ثِقِه ، شمرده‌اند . در حالى كه اين دو عامل او را تبرئه نمىكند ، زيرا هيچ كدام‌شان نمىدهد كه او بر همين رويه مانده باشد . بسيارى از كسان ديگر همچنين بوده‌اند ، اما به گذشته برگشتند و با امام حسين ( ع ) جنگيدند ، مثل شمر بن ذى الجوشن و شبث بن ربعى و ديگران كه با اميرالمؤمنين ( ع ) در صفين و نهروان شركت داشتند ، اما پس از آن با امام حسين ( ع ) جنگيدند و او را به شهادت رساندند .\r\nموثق شمرده شدن زحر به وسيله احمد بن حنبل و عجلى نيز ادعاى ابن عديم را اثبات نمىكند ، زيرا اين دو بسيارى از گمراهان مانند حريز حمصى و مشايخ و شاگردان او را نيز ثقه دانسته‌اند و در مقابل ، بسيارى از نيكان و حافظان حديث را ضعيف دانسته‌اند .\r\nمراجعه به كتاب رجال وى خواننده باهوش را كفايت مىكند .\r\n","page_name":" 248 ","page_number":248},
  {"content":"\r\n\r\nخبر ؟ گفتم : خبر نزد امير است . گفت : انَّا لِلَّه و انَّا الَيهِ راجعوُن » حسين بن على كشته شد ! چون نزد عمرو بن سعيد رسيدم گفت : حامل چه خبرى هستى ؟ گفتم : خبرى كه امير را خشنود مىكند ، حسين بن على كشته شد ! گفت : برو و خبر قتل او را در شهر ندا بده ، و من چنين كردم . به خدا سوگند كه هرگز مانند شيون زنان بنى هاشم در خانه‌هاشان به خاطر قتل حسين نشنيده‌ام . آنگاه عمرو بن سعيد با خنده اين شعر را خواند :\r\nعَجَّبتْ نَساءُ بَنى زِيادٍ عَجَّةً كَعَجَيجِ نِسْوَتُنا غَداةَ اْلَارْنَبِ « 1 »\r\nآنگاه گفت : اين شيونى است به جاى شيون ( قتل ) عثمان بن عفان . سپس منبر رفت و مردم را از كشته شدن حسين ( ع ) آگاه ساخت .\r\nهنگامى كه خبر كشته شدن دو تن از فرزندان عبدالله بن جعفر بن ابى طالب را براى او آوردند ، مردم ودوستانش مىآمدند و به وى تسليت مىگفتند . در اين ميان يكى از غلامانش گفت : اين ( مصيبت ) هم از حسين بن على به ما رسيد . عبدالله با كفش او را زد و گفت : اى پسر كثيف ! آيا اين سخن را دربارهء حسين مىگويى ؟ به خدا سوگند كه اگر من هم در كربلا حاضر بودم از او جدا نمىشدم تا در ركابش كشته شوم . به خدا سوگند من دو فرزندم را به حسين بخشيدم و تحمل مصيبت شان بر من آسان است . آنان در راه برادر و پسر عمويم جانبازى كردند و به شهادت رسيدند . آنگاه رو به اهل مجلس خود كرد و گفت : خداى - عز و جل - را بر شهادت حسين ( ع ) سپاس مىگويم . اگر دستان من به حسين ( ع ) كمكى نكرد فرزندانم او را يارى دادند .\r\nراوى گويد : چون خبر كشته شدن حسين به مردم مدينه رسيد ، دختر عقيل بن ابىطالب همراه ديگر زنان بيرون آمد و در حالى كه نقاب از چهره برگرفته بود و جامه‌اش را تكان مىداد ، و اين شعر را مىخواند :\r\n ما ذا تَقُولُونَ انْ قالَ الْنَّبىُّ لَكُمْ * ما ذا فَعَلْتُمْ وَ انْتُمْ اْلأُمَمْ ؟ \r\n\r\n\r\n","description":"","footnote":"\r\n( 1 ) - زنان بنى زياد شيون كردند چه شيونى ، همانند شيون زنان ما در بامداد أرنب .\r\nيادآورى : ارنب نام جنگى است و شعر از عمرو بن معديكرب است .\r\nر . ك . تاريخ طبرى ، ج 4 ، ص 356 و چاپ جديد ، ج 5 ص 465 .\r\n","page_name":" 249 ","page_number":249},
  {"content":"\r\n\r\n بِعَتْرَنى وَ بَأَهْلْى بَعْدَ مُفْتَقِدى * مِنْهُمْ اسارى وَ مِنْهُمْ ضُرِّجوُابِدَمِ ! « 1 » \r\n\r\nكوچ عمر سعد و آمدن بنى اسد\r\nبلاذرى گويد : عمر سعد روز [ عاشورا 
  ] و روز بعد آن را در كربلا ماند . آنگاه به حميد بن بُكَير احمرى فرمان داد ، و او فرمان حركت به كوفه را ميان مردم اعلام كرد . او همچنين خواهران ، دختران و كودكان و على بن الحسين را كه بيمار بود همراه خود برد .\r\nزنان هنگام گذشتن از كنار جنازه حسين ( ع ) سيلى به صورت مىزدند و زينب ، دختر على ( ع ) فرياد مىزد : يا محمد ! يا محمد ! درود فرشتگان آسمان بر تو باد . اين حسين توست كه با بدنى پاره پاره و خون آلود در بيابان افتاده است . يا محمد ! دخترانت را به اسارت گرفته‌اند ! فرزندانت را كشته‌اند و باد بر پيكرهاى پاكشان تازيانه مىزند . « 2 »\r\nاين سخن دوست و دشمن را به گريه آورد .\r\nهنگامى كه چشم على بن الحسين بر پيكر پدر و برادران و پسر عموهايش و ديگر شهيدان افتاد و ديد كه در زير وزش باد به خاك و خون غلتيده‌اند و بر سنت اسلامى خاكسپارى نگرديده‌اند ، دلش گرفت و بسيار به روى گران آمد ، و چنان ناراحت و پريشان شد كه نزديك بود جان از كالبدش جدا گردد و روحش دنيا را ترك گويد . زينب كبرى ، عقيله بنى هاشم ، كه حال او را چنين ديد نزديك رفت و گفت :\r\nاى يادگار جد و پدر و برادر من ، چه شده است كه مىبينم با جان خويش بازى مىكنى ! گفت : اى عمه ! چگونه جزع و فزع نكنم ، در حالى كه مىبينم سرورم ، برادرانم ، عموهايم ، پسر عموهايم و ديگر خويشاوندانم به خاك و خون غلتيده‌اند ، جامه‌هاشان را غارت كرده‌اند و بى كفن و دفن رهايشان كرده‌اند و هيچ كس نزد آنان نمىايستد و به آنها نزديك نمىشود ، گويى كه اينان خاندانى از ديلم و خزر هستند .\r\nزينب گفت : اى برادر زاده ! نبايد از آنچه مىبينى بى تاب شوى ، زيرا به خدا سوگند\r\n\r\n\r\n","description":"","footnote":"\r\n( 1 ) - چه مىگوييد اگر پيامبر به شما بگويد : شما كه آخرين امت بوديد چگونه پس از من با خاندان و فرزندانم رفتار كرديد ؟ برخى اسير شدند و برخى در خون خويش علتيدند ! . ر . ك . تاريخ طبرى ، ج 5 ، ص 466 .\r\n( 2 ) - نيز ر . ك . ، تاريخ طبرى ، ج 5 ، ص 455 .\r\n","page_name":" 250 ","page_number":250},
  {"content":"\r\n\r\nكه اين پيمانى بود از رسول خدا ( ص ) بر عهده پدر و برادر و عمويت . خداوند از گروهى كه ميان ساكنان آسمانها شناخته شده‌اند ولى فرعون‌هاى اين امت آنان را نمىشناسند پيمان گرفته است كه اين اعضاى پراكنده و پيكرهاى خونين را گرد آورند و به خاك سپارند ؛ و در اين دشت بر قبر پدر تو پرچمى به پا مىكنند كه گذشت روزگار آن را كهنه نمىكند ، و هر چه پيشوايان كفر و پيروان گمراهى در محو و نابودى آن بكوشند ، نشانه‌اش آشكارتر و نفوذش بيشتر مىگردد .\r\nپس از آن كه سپاه عمر سعد پليد كربلا را ترك گفت ، گروهى از قبيله بنى اسد كه در غاضريه و در نزديكى قتلگاه سيد الشهدا و يارانش سكونت داشتند ، آمدند و بر آن پيكرهاى خونين نماز خواندند و در جايى كه هم اينك ، و براى هميشه روزگار ، زيارتگاه مؤمنان است به خاك سپردند .\r\nسبط بن جوزى گويد : بنى اسد يك روز پس از كشته شدن حسين و يارانش ، پيكرهاشان را به خاك سپردند . « 1 »\r\nزهير بن قين از كسانى بود كه همراه سيدالشهدإ به شهادت رسيد . همسرش كفنى را به غلام او به نام شجره داد و گفت : برو و آقايت را كفن كن . شجره رفت تا زهير را كفن كند ، اما هنگامى كه سيد الشهداء را برهنه ديد با خود گفت : نه به خدا ! در حالى كه حسين برهنه است من آقايم را كفن نمىكنم . سپس حسين ( ع ) را كفن كرد و برگشت و كفن ديگرى گرفت و زهير را كفن پوشاند . « 2 »\r\nامام حسين ( ع ) را در جاى كنونى به خاك سپردند و براى ديگران ، گودال بزرگى در پايين پاى ايشان كندند و همهء خاندان و يارانش را به خاك سپردند ، بجز عباس بن على كه چون در راه غاضريه و دور تر از ديگران به شهادت رسيده بود ، در همانجا دفن شد .\r\n\r\n\r\n","description":"","footnote":"\r\n( 1 ) - مسعودى نيز روايتى را قريب به همين مضمون نقل كرده ( مروج الذهب ، ج 3 ، ص 63 ) و گفته است كه ساكنان غاضريه حسين و يارانش را پس از يك روز به خاك سپردند .\r\nاما من ( نويسنده ) خاكسپارى شهيدان در روز يازدهم محرم را بسيار بعيد مىدانم . زيرا عمر سعيد پليد در عصر اين روز كربلا را ترك گفت و مردم از ابن زياد و دار و دسته‌اش در ترس بودند . بنابر اين همانطور كه ميان مردم روزگار ما مشهور است درست اين است كه شهيدان را سه روز پس از شهادت دفن كردند .\r\n( 2 ) - نيز ر . ك . طبقات الكبرى ، ج 8 ، ص 64 / أ .\r\n","page_name":" 251 ","page_number":251},
  {"content":"\r\n\r\n\r\nخطبهء زينب ( س ) در كوفه\r\nيعقوبى در پايان بيان فاجعهء كربلا مىنويسد : سپاه عمر سعد خيمه گاه حسين را غارت و خاندانش را دستگير كردند و به كوفه بردند . چون اهل بيت به كوفه وارد شدند ، زنان شهر بيرون آمدند و به گريه و زارى پرداختند . در اين هنگام على بن الحسين ( ع ) گفت : اگر اينان بر ما مىگريند پس چه كسى ما را كشته است ؟\r\nراوى گويد : در محرم سال 61 ه ، هنگامى كه على بن الحسين همراه زنان از كربلا بازمىگشت به كوفه رفتم . آن حضرت كه به كُند و زنجير بسته بود مىگفت : اگر اين زنان بر ما مىگريند ، پس چه كسى ما را كشته است ؟ همچنين زينب دختر على ( ع ) را ديدم كه با كمال حيا و عفت ، بسيار شيوا و رسا سخن مىگفت چنان كه گويى زبان على از كام بيرون آمده بود .\r\nاو نخست مردم را ساكت كرد و سپس چنين ايراد سخن كرد :\r\nالحمد للَّه‌و درود بر پدرم رسول الله صلى الله عليه و آله اما بعد ، اى كوفيان ، اى نيرنگ بازان ، اميدوارم هرگز چشمانتان خشك نشود و ناله هاتان فرو ننشيند . « مَثَل شما مَثَل زنى است كه رشته محكم تافته‌اش را از هم گشود » « 1 » شما سوگندهاتان را وسيلهء فريب قرار داده‌ايد . آيا تاكنون از شما چيزى جز خودستايى و فريبكارى و سينهء پركينه ديده شده است ؟ شما ظاهرى بىروح و پژمرده داريد ، در برابر دشمنان ناتوانيد ، بيعت‌ها را مىشكنيد و پيمان‌ها را تباه مىكنيد . بدانيد كه براى قيامت خود بد توشه‌اى فرستاده‌ايد . شما به غضب خداوند گرفتار خواهيد شد و در عذاب جهنم جاودانه خواهيد بود .\r\nآيا مىگرييد ! آرى ، به خدا سوگند ، اين سزاى شماست و بايد بسيار بگرييد و اندك بخنديد . شما رسوايى را به جان خريده‌ايد و اين لكهء ننگ هرگز از دامانتان پاك نخواهد گشت . شما فرزند پيامبر صلى الله عليه و آله و سرور جوانان بهشت و پناهگاه نيكان و غمخوار دردمندانتان و نشانه و راهنماى هدايت‌تان را كشتيد . چه گناه زشتى مرتكب شديد ! از رحمت خداوند دور و پيوسته ناكام باشيد !\r\n\r\n\r\n","description":"","footnote":"\r\n( 1 ) - اشاره است به آيهء 153 از سورهء نحل .\r\n","page_name":" 252 ","page_number":252},
  {"content":"\r\n\r\nكوشش‌هايتان بيهوده و دست هايتان از درگاه خداوند كوتاه باد ! شما غضب خداوند را بر خود خريديد و سرنوشت تان با خوارى و ذلت رقم خورد .\r\nواى بر شما ! آيا مىدانيد چه جگرى از محمد پاره كرديد و چه خونى از او ريختيد و چه دخترانى را سوگوار كرديد « هر آينه كارى زشت كرده‌ايد . نزديك است كه آسمان‌ها از آن گشوده شود و زمين بشكافد و كوه‌ها فرو افتد و در هم ريزد » « 1 » [ ننگ 
  ] اين كار زشت و احمقانه شما زمين و آسمان را پر كرده است . آيا اگر از آسمان قطره‌اى باران به زمين نريزد در شگفت خواهيد شد ؟ گر چه عذاب قيامت از اين نيز دردناكتر و رسوا كننده‌تر است ، پس تا وقت هست بجنبيد ، زيرا خداوند را چيزى به شتاب وا نمىدارد و هر گاه بخواهد ، خوانخواهى مىكند ، و پروردگارتان در كمين است .\r\nراوى مىگويد : پس از آن زينب خاموش گرديد و مردم حيرت زده شدند و دست پشيمانى بر دهان نهادند . پيرمردى را ديدم كه اشك از محاسنش جارى بود و اين شعر را مىخواند :\r\n كُهؤلُهُمْ خَيرُ الْكُهُولْ وَ نَسْلُهُمْ * اذا عُدَّ نَسْلٌ لا يُخيبُ وَ لا يُخْزى « 2 » « 3 » \r\n\r\nخطبهء ام كلثوم\r\nسيد بن طاووس گويد : ام كلثوم ، دختر على ( ع ) در آن روز در حالى كه بلند بلند گريه مىكرد ، از پس پرده اين خطبه را خواند :\r\nاى كوفيان ! شرمتان باد ! چرا حسين را رها كرديد و كشتيد ؟ و زنانش را به اسارت گرفتيد و سوگوار كرديد ؟ اى مرگ بر شما ! از رحمت خدا به دور مانيد ! واى بر شما ! آيا مىدانيد چه خطاى بزرگى مرتكب شده‌ايد ؟ و چه گناهى را به دوش گرفته‌ايد ؟ و چه خون هايى را ريخته‌ايد ؟ و چه دخترانى را سوگوار كرده‌ايد ؟ و چه دخترانى را غارت كرده‌ايد ؟ و چه اموالى را به تاراج برده‌ايد ؟\r\n\r\n\r\n","description":"","footnote":"\r\n( 1 ) - اشاره است به آيات از 91 و 92 سورهء مريم .\r\n( 2 ) - پيران آنها بهترين پيران و فرزندانشان در برابر هيچ نسلى خوار و ذليل نمىشوند .\r\n( 3 ) - ر . ك . امالى شيخ صدوق ، ص 320 ، وامالى شيخ طوسى ، بخش سوم ، ج 1 ، ص 56 . اين خطبه از زبان ام كلثوم و فاطمه ، دختران على ( ع ) نيز نقل شده است .\r\n","page_name":" 253 ","page_number":253},
  {"content":"\r\n\r\nبهترين مردان پس از پيامبر را كشتيد و قلب هايتان از رحم و شفقت تهى شد ! آگاه باشيد كه حزب خداوند رستگارند و حزب شيطان زيانكار .\r\nآنگاه اين شعر را خواند :\r\n قَتَلْتُمْ اخى صَبْراً فَوَيْلٌ لِامِّكُم * سَتُجْزوُن ناراً حَرُّها يَتَوَقَّدُ \r\n سَفَكْتُم دِماءًا حَرَّمَ اللَّهُ سَفْكَها * وَ حَرَّمَها الْقُرآنُ ثُمَّ مُحَمَّدُ\r\nالا فَابْشِرُوا بِالنَّار انَّكُم غَداً * لَفى سَقَرٍ حَقّاً يَقيناً تَخَلَّدُ\r\nوَ انّى لَأبْكى فى حَياتى عَلى اخى * عَلى خَيرِ مِنْ بَعْدِ النَّبىِّ مُوَلَّد\r\nبِدَمْعٍ غَزيرٍ مُسْتَهِلٍّ مُكَفْكَفُ * عَلَى الخَدِّ مِنّى ذائِباً لَيْسَ تَجْمَدُ « 1 » \r\nراوى مىگويد صداى آه و ناله ونوحه سرايى مردم بلند شده زنان موى پريشان كردند و خاك بر سرشان مىريختند . صورت هاشان را خراش مىدادند و بر رخساره مىزدند و فرياد آه و واويلا سر مىدادند . مردان نيز گريستند ، چنان كه مانند آن روز ، زنان و مردان را كسى گريان نديده بود .\r\n\r\nخطبه بانو فاطمه ، دختر امام حسين ( ع )\r\nراوى گويد : پس از آن كه فاطمه صغرى همراه اسيران كربلا به كوفه وارد شد ، اين خطابه را ايراد كرد :\r\nخداى را سپاس مىگويم به شمار سنگريزه‌هاى دشت و بيابان و به وزن آنچه ميان خاك تا افلاك است . او را سپاس مىگويم و به او ايمان مىآورم و براو توكل مىكنم .\r\nاشهد ان لا إله الا الله وحده لا شريك له و ان محمدا عبده و رسوله . و گواهى مىدهم بر اين‌كه فرزندان پيامبر بى آن‌كه مكرى انديشيده يا خونى ريخته باشند ، بر ساحل فرات كشته شده‌اند .\r\nخدايا به تو پناه مىبرم از اينكه بر تو دروغى ببندم و يا بر خلاف آنچه بر پيامبرت فرو\r\n\r\n\r\n","description":"","footnote":"\r\n( 1 ) - برادرم را مظلومانه كشتيد . واى بر مادرهاتان كه به زودى آتشى فروزان را به پاداش خواهيد گرفت . شما خون هايى را ريختيد كه خداوند و محمد ( ص ) و قرآن ريختن آنها را حرام كرده‌اند . بدانيد و يكديگر را به عذاب بشارت دهيد . زيرا كه فردا به طور قطع در جهنم جاودانه خواهيد شد . تازنده‌ام بر برادرم مىگريم ، بر بهترين كسى كه پس از پيامبر ولادت يافته است . با اشكى فراوان و ريزان كه پيوسته بر گونه‌هاى من جارى است و خشك نمىشود .\r\n","page_name":" 254 ","page_number":254},
  {"content":"\r\n\r\nفرستاده‌اى ، سخنى بگويم . تو بر محمد وحى كردى كه براى جانشين خود ، على بن ابى طالب ، از مردم پيمان بگيرد . اما مردم حق او را پامال كردند و او را بدون گناه كشتند - همانطور كه ديروز فرزندش را كشتند - در خانه‌اى از خانه‌هاى خداوند كه در آن گروهى از مردم كه به زبان مسلمانند حضور داشتند - خداوند هلاكشان كند . نه در دوران زندگى و نه هنگام مرگ هيچ ستمى را از او دفع نكردند ، تا آن‌كه او را نزد خود بردى ، در حالى كه مناقبى پسنديده داشت . نرم خو بود و فضايلش بر همه آشكار بود . راه و روش او بر همگان شناخته بود . در راه تو از سرزنش هيچ سرزنش كننده‌اى و يا سركوفت هيچ سركوفت زننده‌اى نهراسيد .\r\nپروردگارا تو خود ، در كودكى او را هدايت كردى و در بزرگى فضايلش را ستودى . او پيوسته مصلحت ( دين ) تو و پيامبرت را مىخواست . تا آن‌كه او را نزد خويش فراخواندى ، در حالى كه پارسا و از حرص و آزبرى بود ، راغب به آخرت بود ، و در راه تو مجاهدت كرد . تو از او خشنودشدى و او را برگزيدى و به راه راست هدايتش كردى .\r\nاما بعد ، اى مردم كوفه ، اى اهل مكر و خودبينى و خيانت . ما خاندانى هستيم كه خداوند ما را به شما مبتلا كرد و شما را به وسيلهء ما آزمايش فرمود . آنگاه آزمايش ما را نيكو قرار داد و دانش و فهم خويش را نزد ما به وديعت نهاد . ما گنجينه دانش و ظرف فهم و حكمت اوييم ، و در روى زمين ، حجت بلاد و عباد اوييم . خداوند به كرامت خويش ما را كرامت بخشيد و با پيامبرش محمد ( ص ) ما را بر بسيارى از مردم فضيلت روشن و آشكار داد . شما ديروز ما را تكذيب كرديد و شمشيرهايتان به سبب كينه‌هاى پيشين خون ما اهل بيت را ريخت . چشم شما به اين كار روشن و دل‌هايتان شاد گشت ، با دروغى كه بر خدا بستيد و مكرى كه انديشيديد و خداوند بهترين مكر كنندگان است . نَفْس هايتان شما را به شادى به ريختن خون ما و غارت اموال ما واداشت ، و آنچه بر ما نازل شد [ از مصيبت‌هاى بزرگ و فاجعه‌هاى عظيم 
  ] ، پيش از آن كه تحقق يابد ، در كتابى نوشته است و آن بر خدا آسان است . « تا به خاطر آنچه از دست داديد غم نخوريد و به خاطر آنچه به دست آورديد خوشحال نشويد . همانا خداوند هيچ متكبر فخر فروشى را دوست ندارد . » « 1 »\r\n\r\n\r\n","description":"","footnote":"\r\n( 1 ) - اشاره است به آيه‌هاى 22 و 23 سوره حديد ( 57 ) .\r\n","page_name":" 255 ","page_number":255},
  {"content":"\r\n\r\nواى بر شما ! چشم انتظار لعنت خداوند باشيد ، گويى كه بدبختىها از آسمان بر شما فرو مىريزد « آنگاه شما را به عذاب هلاك مىكند » و شما را به جان هم مىاندازد ، سپس به خاطر ستمى كه بر ما روا داشتيد ، در آخرت گرفتار عذاب مىگرديد ، آگاه باشيد كه خداوند ستمكاران را لعنت مىكند .\r\nواى بر شما ! آيا مىدانيد چه دستى را بر سر ما بلند كرديد و چه شخصى به جنگ با ما برخاست و يا به تحريك چه كسى به جنگ ما آمده‌ايد ؟ دل‌هايتان سخت و جگرهايتان تيره گشته است . بر دل هايتان مهر زده شده است ؛ و بر گوش و چشم تان مهر زده شده است و شيطان شما را فريفت و به شما دستور داد و بر چشم هاتان پرده افكند و شما هدايت نخواهيد شد .\r\nاى كوفيان ! واى بر شما ! مگر از پيامبر خدا ( ص ) چه ستمى به شما رسيده است و چه خونى از او طلب داريد كه اين همه با برادرش على بن ابى طالب ، جد من ، و پسرش و عترت پاكيزه و برگزيده‌اش عناد مىورزيد و برخى از شما به آن افتخار مىكنيد . و مىگوييد :\r\n نَحْنُ قَتَلْنْا عَلياً وَ ابْن عَلى * بِسَيْف هِنْديّة وَ رِماحٍ\r\nوَ سَبَيْنا نِسْاءَ هُمْ سَبىَ تُرْكٍ * وَ نَطْحْنا هُمْ اىَّ نِطاحٍ « 1 » \r\nخاك و سنگريزه بر دهان گوينده اين شعر باد ! آيا به كشتن مردمى كه خداوند آنان را پاك گردانيده و هر گونه پليدى را از آنها دور ساخته است افتخار مىكنيد ؟ ! پس هر چه مىتوانى خشم بگير و چونان پدرت همانند سگ بر روى دو دست بنشين [ درانتظار سرنوشت شوم خودباش 
  ] . بدانيد براى هر كس آن چيزى است كه خود كسب مىكند و از پيش مىفرستد . شما نسبت به ما حسد ورزيديد ، واى بر شما به خاطر آنچه خداوند ما را بر شما فضيلت بخشيده است .\r\n فَما ذَنْبُنا انْ جاشَ دَهْرُ بِجَوْرِنا * وِ بَحْرُكَ ساجٌ مايُوارى الدُّعامِصا « 2 » \r\n\r\n\r\n","description":"","footnote":"\r\n( 1 ) - ما على و فرزندان على را با شمشيرها و نيزه‌هاى هندى كشتيم و زنانشان را مانند ترك‌ها اسير گرفتيم و به آنها شاخ زديم چه شاخى !\r\n( 2 ) - ما چه گناهى كرده‌ايم كه روزگار اين همه بر ما ستم روا مىدارد . و درياى تو چنان آرام است كه كرمى را هم نمىپوشاند .\r\n","page_name":" 256 ","page_number":256},
  {"content":"\r\n\r\nاين فضيلتى است كه خداوند بر هر كس بخواهد مىبخشد و خداوند داراى بخشش‌هايى بزرگ است و هر كس را كه خدا نور نبخشد ، بر او نورى نخواهد بود .\r\nبا اين سخنان فرياد گريه و زارى مردم بلند شد و گفتند : بس است اى دختر پاكان كه قلب‌هاى ما را آتش زدى و دل‌هاى ما را كباب كردى ؛ و آن حضرت ساكت شد .\r\n\r\nاحضار اهل بيت به مجلس ابن زياد\r\nهنگامى كه سر امام حسين ( ع ) را همراه زنان ، خواهران و كودكانش نزد عبيدالله زياد آوردند ، حضرت زينب ( س ) كهنه‌ترين لباسش را پوشيد و در ميان ديگر زنان به طور ناشناس وارد مجلس عبيدالله گرديد . ابن زياد گفت : اين زن كيست ؟ زينب پاسخى نداد .\r\nعبيدالله پرسش خود را سه بار تكرار كرد ؛ و زينب همچنان ساكت بود . در اين هنگام يكى از زنان عبيدالله گفت : او زينب دختر على بن ابى طالب است : گفت : خداى را سپاس كه شما را رسوا كرد و دروغتان را بر ملا ساخت .\r\nزينب فرمود : خداى را سپاس كه ما را به محمد ( ص ) كرامت بخشيد و هر گونه پليدى را از ما دور ساخت . چنان كه تو مىگويى نيست ، بلكه فاسق رسوا شد و ستمگر دروغگو درآمد . گفت : رفتار خداوند با خاندانت را چگونه مىبينى ؟\r\nفرمود : خداوند پيكار را بر آنان مقدر كرد و آنان به آرامگاه‌هاشان رفتند و پروردگار ، تو و آنان را در قيامت جمع و دربارهء شما قضاوت خواهد كرد . « 1 »\r\nابن سعد در طبقات گويد : على بن الحسين ، زين العابدين ( در روز عاشورا ) بيمار در بستر افتاده بود . شمر ملعون گفت : او را بكشيد . اما يكى از يارانش گفت : سبحان الله ، آيا نوجوانى بيمار را كه نجنگيده است مىكشى ؟ در اين هنگام عمر سعد آمد و گفت : به زنان و اين بيمار تعرض نكنيد .\r\nامام زين العابدين ( ع ) گويد : مردى از آنها مرا پنهان كرد و احترام و پرستارى نمود و هر گاه كه از خيمه بيرون مىرفت و بر مىگشت مىگريست . تا آنجا كه با خود گفتم : اگر\r\n\r\n\r\n","description":"","footnote":"\r\n( 1 ) - ر . ك . ارد على المتعصب العنيد ، ابن جوزى ، عبدالرحمن بن على ، 43 ، تحقيق : محمد كاظم محمودى ، 1403 ق . ج 8 / 63 / ب .\r\n","page_name":" 257 ","page_number":257},
  {"content":"\r\n\r\nيك آدم باوفا ميان اينها باشد ، همين مرد است . ناگاه منادى ابن زياد ندا داد : هر كس على بن الحسين را بياورد ، سيصد درهم پاداش دارد . [ باشنيدن اين سخن 
  ] آن مرد آمد و در حالى كه اشك از چشمانش جارى بود دست هايم را به گردنم بست و مىگفت :\r\nمىترسم ! آنگاه مرا برد و در ازاى سيصد درهم به آنان داد و من به چشم پول‌ها را مىديدم . پس از آن مرا نزد ابن زياد بردند . پرسيد : نامت چيست ؟ گفتم : على بن حسين .\r\nگفت : مگر خدا على را نكشت ؟ گفتم : او برادر بزرگ ترم بود كه او نيز على نام داشت و به دست مردم كشته شد . گفت : خدا او را كشت ، نه مردم . گفتم : « اللَّهُ يَتَوَفَى الْانْفُسَ حينَ مُوتِها » « 1 »\r\nابن زياد دستور داد كه مرا بكشند . اما عمه‌ام زينب فرياد زد : اى ابن زياد ! همان خون هايى كه از ما ريخته‌اى تو را بس است . تو را به خدا ! اگر مىخواهى او را بكشى اول مرا بكش . پس از آن بود كه ابن زياد دست برداشت . « 2 »\r\nدر روايت ديگر آمده است كه عبيدالله پس از شنيدن سخن زينب مدتى به او نگريست و سپس رو به مردم كرد و گفت : شگفتا از رحم ، به خدا سوگند گمان مىكنم كه دوست داشت او را قبل از برادرزاده‌اش بكشم . آنگاه فرمان داد زين العابدين را آزاد كنند تا با زنان برود .\r\n\r\nشهادت ابراهيم و محمد\r\nهنگام شهادت امام حسين ( ع ) در كربلا ، دو جوان از اهل بيت به نام‌هاى ابراهيم و محمد ، پسران جعفر طيار ، كه در زمرهء اسيران بودند ، از سپاه عبيدالله زياد گريختند . اين دو در راه به زنى برخوردند كه آب بر مىگرفت . چون زيبايى و خوبرويى آن دو را ديد گفت : كيستيد و از كجا مىآييد ؟ گفتند : ما فرزندان جعفر طيار هستيم و از سپاه عمر سعد گريخته‌ايم . آيا مىتوانى امشب ما را ميهمان كنى ؟ گفت : شوهرم در لشكر عبيدالله است .\r\nاگر بيم آمدنش را نداشتم ، شما را ميهمان مىكردم و از شما خوب پذيرايى مىكردم .\r\n\r\n\r\n","description":"","footnote":"\r\n( 1 ) - زمر ( 39 ) ، آيهء 42 ؛ خدا جان‌ها را به هنگام مردنشان مىگيرد .\r\n( 2 ) - ( - امالى ، صدوق ، ص 84 . )\r\n","page_name":" 258 ","page_number":258},
  {"content":"\r\n\r\nگفتند : ما را به خانه ببر ، اميدواريم كه شوهرت امشب نيايد .\r\nزن آن دو نوجوان را به خانه برد و برايشان غذا آورد . گفتند : نيازى به غذا نداريم ، ما را به مصلى ببر تا نافله بخوانيم . آنان را به مصلى برد و آن دو پس از به جاى آوردن نافله به جاى خوابشان رفتند . برادر كوچك‌تر به بزرگ‌تر گفت : برادر بيا و بوى خوشم را ببين ! گمان مىكنم اين آخرين شب زندگى ما باشد . دو برادر دست به گردن هم اندختند و گريستند .\r\nدر اين حال ، شوهر زن آمد و در زد . زن گفت : كيست ؟ گفت : در را باز كن . زن برخاست و در را باز كرد . مرد وارد شد و سلاح و جامه‌اش را به كنارى انداخت و غمناك نشست . زن پرسيد : چرا غمگينى ؟ گفت : چرا غمگين نباشم . دو جوان از لشكر عبيدالله گريخته‌اند و او براى دستگيريشان ده هزار درهم جايزه تعيين كرده و مرا در پى آنها فرستاده است ؛ و من هنوز آنها را نيافته‌ام . زن گفت : مرد ! از خدا بترس ! و محمد ( ص ) را دشمن خويش قرار مده . گفت : دست بردار ، به خدا سوگند من هيچ نسبتى ميان آن‌ها و پيامبر نمىشناسم ! غذا بياور . زن ( در همان نيمه شب ) سفره را آورد و پيش او نهاد . همين كه قصد خوردن كرد ، زمزمهء دو جوان را شنيد . گفت : اين چه زمزمه‌اى است ؟ گفت :\r\nنمىدانم . گفت : چراغ را بياور تا نگاه كنم . زن چراغ آورد . مرد وارد اتاق شد و آن دو جوان را ديد و شناخت ؛ و آنگاه با لگد آنان را زد و گفت : برخيزيد ، شما كيستيد و از كجا آمده‌ايد ؟ گفتند ما از فرزندان جعفر طيار هستيم كه در بهشت پرواز مىكند ؛ و از سپاه ابن زياد گريخته‌ايم . گفت : از مرگ گريختيد ولى باز به دام مرگ افتاديد . گفت : اى پيرمرد از خدا بترس و به جوانى ما رحم كن و ملاحظه خويشاوندى ما را با رسول خدا بنما . اما او دوجوان را بلند كرد و شانه‌هايشان را بست و غلام سياهش را فرا خواند و گفت : اين دو را ببر و در ساحل فرات گردن بزن و تو به خاطر خدا آزادى ! غلام شمشير را گرفت و آنان را برد . در طول راه يكى از دو جوان گفت : اى سياه ! چقدر سياهى تو به سياهى بلال ، غلام جد ما رسول خدا ( ص ) شبيه است . گفت : شما چه كارهء رسول خداييد ؟ گفتند : ما از فرزندان جعفر طيار ، پسر عموى رسول خداييم . غلام سياه شمشير را انداخت و خود را به فرات افكند و به اربابش كه به دنبال او مىآمد گفت : ارباب مىخواستى كه مرا با آتش\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nبسوزانى و در روز قيامت محمد دشمن من باشد . گفت : نسبت به من سرپيچى كردى .\r\nگفت : خدا را اطاعت و از تو نافرمانى كنم ، بهتر است از فرمانبردارى تو و نافرمانى خداوند .\r\nوقتى آن ناپاك وضع و حال غلام را ديد فهميد كه او فرار خواهد كرد . آنگاه پسرش را صدا زد و گفت : به ازاى نصف جايزه ، اين دو جوان را ببر و گردن بزن . جوان شمشير را گرفت و آنان را برد تا گردن بزند . گفتند : اى جوان اگر روز قيامت رسول خدا ( ص ) از تو بپرسد كه اينها را به چه گناهى كشتى ؟ چه پاسخى خواهى داد ؟ گفت : [ مگر 
  ] شما كيستيد . گفتند : ما فرزندان جعفر طيار ، پسر عموى رسول خدا ( ص ) هستيم . جوان باشنيدن اين سخن خود را در آب افكند و خطاب به پدرش گفت : مىخواهى مرا به آتش بسوزانى و [ روز قيامت 
  ] محمد ( ص ) دشمن من باشد ؟\r\nپدر : از خدا بترس ! و اين دو جوان را رها كن . گفت : پسرم نافرمانى كردى ! گفت : پدر ! اگر به خاطر فرمانبردارى خداوند از تو نافرمانى كنم بهتر است تا اينكه از تو فرمان ببرم و خدا را نافرمانى كنم !\r\nپيرمرد كه ديد پسرش نيز مثل آن غلام از كشتن آنها سرباز زد ، شمشير را به دست گرفت و گفت : به خدا سوگند ! اين كار را هيچ كس جز خودم انجام نمىدهد . سپس دو جوان را جلو انداخت . آنان كه از زندگى نوميد شده بودند گفتند : اى پيرمرد ، از خدا بترس ! و اگر نياز ، تورابه كشتن ما وا مى دارد ، ما را به بازار ببر و ما اقرار مىكنيم كه بنده تو هستيم . ما را به فروش و بهاى ما را بگير .\r\nگفت : اين قدر حرف نزنيد ! من از روى نياز شما را نمىكشم . بلكه به خاطر دشمنى با پدرتان و خاندان محمد مىكشم ! سپس شمشير را كشيد و برادر بزرگ‌تر را گردن زد و بدنش را در فرات افكند . برادر كوچك‌تر گفت : به خاطر خدا اجازه بده مدتى در خون برادرم بغلتم وآنگاه هر كارخواستى بكن . گفت : اين كار چه سودى به حال تو دارد ؟ گفت : اين طور دوست دارم . مرد اجازه داد و ابراهيم مدتى را در خون برادرش غلتيد . مرد گفت :\r\nبرخيز اما او برنخاست ، پس شمشير را پس گردنش نهاد و سرش را بريد و پيكرش را به فرات افكند . پيكر برادر اولى روى فرات در حال چرخش بود . همين كه پيكر دومى را به\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nآب افكند جسد اولى آب را شكافت و خود را به او رساند و به آن چسبيد ، و هر دو در آب فرو رفتند . پيرمرد صدايى را شنيد كه از درون آب مىگفت : پروردگارا تو مىدانى و مىبينى كه اين ستمكار با ما چه كرد : خداوندا ! در روز قيامت حق ما را از او بگير .\r\nسپس آن ناپاك شمشيرش را غلاف كرد ، سرها را برداشت و بر اسب نشست و نزد عبيدالله برد . وقتى چشم عبيدالله به سرها افتاد ، ريش او را گرفت و گفت : تو را به خدا سوگند ، بگو ببينم ، اين دو جوان به تو چه گفتند ؟ گفت : گفتند كه‌اى پيرمرد ، از خدا بترس و به جوانى ما رحم كن ، گفت : واى بر تو پس چرا رحم نكردى ؟ گفت : اگر رحم مىكردم كه آنها را نكشته بودم . عبيدالله گفت : حال كه تو به آنان رحم نكردى ، من نيز به تو رحم نمىكنم !\r\nآنگاه غلامى سياه به نام نادر را صدا زد و گفت : نادر ، اين پيرمرد را ببر و در همان جايى كه دو جوان را كشته است ، گردن بزن ، دارايىاش هم مال تو ، ده هزار درهم نيز به تو پاداش مىدهم و آزادت مىكنم . نادر شانه‌هاى او را بست و به جايى كه دو جوان را كشته بود برد . پيرمرد گفت : اى نادر ، آيا ناگريز بايد مرا بكشى ؟ گفت : آرى ، گفت :\r\nحاضرى دو برابر جايزه عبيدالله از من بگيرى ؟ گفت : نه . سپس او را گردن زد و لاشه‌اش را درون آب انداخت . اما آب آن را نپذيرفت و به ساحل افكند . سپس عبيدالله دستور داد لاشه‌اش را آتش زدند . « 1 »\r\n\r\nاهل بيت در زندان\r\nپس از آن كه امام حسين ( ع ) را به شهادت رساندند و بار و بنه‌اش را همراه اسيران به كوفه آوردند ، عبيدالله اسيران را زندانى كرد . روزى نامه‌اى كه به سنگ بسته بودند ،\r\n\r\n\r\n","description":"","footnote":"\r\n( 1 ) - ر . ك . مقتل خوارزمى ، ج 2 ، ص 49 ؛ امالى صدوق ، ص 37 ؛ بحارالانوار ، ج 5 ، ص 100 - 107 .\r\nاگر چنين روايتى درست باشد بايد گفت كه اين دو جوان از نسل جعفر طيار بوده‌اند ، نه فرزندان صلبى او ، زيرا جعفر در جنگ موته به سال هشتم هجرى شهيد شد و ممكن نيست فرزندان صلبى او در كربلا خردسال بوده باشند .\r\nبه گمان من ( نويسنده ) اين دو طفل از فرزندان عقيل بودند كه به خاطر رهايى از قتل و به طمع ملاحظه خويشاوندى جعفر ، خود را به او نسبت دادند . زيرا مرتبه والاى جعفر نزد همهء مسلمانان روشن بود . به خلاف عقيل كه مرتبه جعفر را نداشت .\r\n","page_name":" 261 ","page_number":261},
  {"content":"\r\n\r\nدرون زندان افتاد و در آن چنين نوشته بود : قضيه شما را در روز فلان و فلان به يزيد بن معاويه گزارش دادند و قاصد روزهاى فلان و فلان در راه است و در فلان روز باز مىگردد . اگر صداى تكبير شنيديد بدانيد كه كشته مىشويد و اگر نشنيديد ، اميد رهايى هست ، ان شاء الله .\r\nدو روز پيش از آمدن « بريد » « 1 » از نزد يزيد ، باز سنگى كه نامه‌اى به آن بسته بود به درون زندان افكنده شد و در نامه چنين آمده بود : وصيت‌هاىتان را بكنيد كه فلان روز بريد مىرسد . اما پس از آمدن بريد صداى تكبيرى شنيده نشد ؛ و نامه‌اى از يزيد رسيد كه اسيران را نزد او بفرستند . ابوخالد ذكران مبلغ ده هزار درهم به اهل بيت قرض داد تا خود را آماده ساختند .\r\nبلاذرى گويد : ابن زياد دستور داد تا زنجير به گردن على بن الحسين بستند و زنان و كودكان سيدالشهدا را آماده كرد و همراه مخفر بن ثعلبه « 2 » - از عائذهء قريش - و شمر بن ذى الجوشن حركت داد . « 3 »\r\n\r\nتجمع در راه اسيران\r\nامام سجاد ( ع ) مىفرمايد : پس از آن كه براى بردن نزد يزيد ، ما را از كوفه بيرون آوردند ، راه‌هاى كوفه پر از جمعيتى شد كه همه مىگريستند . پاسى از شب گذشت و بر اثر ازدحام جمعيت نمىتوانستند كه ما را حركت دهند . گفتم : اينان ما را كشته‌اند و حالا هم بر ما مىگريند !\r\nحذيم بن شريك اسدى گويد : امام زين العابدين ميان مردم آمد و از آنها خواست كه ساكت شوند . پس از سكوت مردم ، آن حضرت خداى را سپاس گفت و بر پيامبرش درود فرستاد و سپس فرمود : اى مردم هر كس مرا مىشناسد مىشناسد و هر كس نمىشناسد ، من على ، فرزند حسين ، هستم كه او را بر ساحل فرات ظالمانه و بدون هيچ\r\n\r\n\r\n","description":"","footnote":"\r\n( 1 ) - بريد : قاصد ، نامه بر .\r\n( 2 ) - براى آگاهى دربارهء زندگى اين سركش ر . ك . « تاريخ دمشق » .\r\n( 3 ) - تاريخ طبرى ، ج 4 ، ص 354 . نيز ر . ك . طبقات الكبرى ، ج 8 ، ورق 64 / ب .\r\n","page_name":" 262 ","page_number":262},
  {"content":"\r\n\r\nگناهى كشتند . من فرزند كسى هستم كه حرمت او را شكستند و مال و ثروتش را به غارت بردند و زن و فرزندش را اسير كردند . من فرزند كسى هستم كه مظلومانه كشته‌شد و همين يك افتخار ما را بس است .\r\nاى مردم شما را به خدا سوگند مىدهم ، بگوييد آيا مىدانيد كه شما به پدرم نامه نوشتيد و او را فريفتيد و با او عهد و پيمان بستيد او نيز در پاسخ دعوت شما آمد و آنگاه با او جنگيديد .\r\nاى مرگ بر شما ، براى قيامت خود بد توشه‌اى از پيش فرستاده‌ايد و شما مردمانى كژ انديشيد . آنگاه كه رسول خدا ( ص ) به شما بفرمايد : شما كه خاندانم را كشتيد و حرمت مرا هتك كرديد پس ، از امت من نيستيد ، با كدام چشم به او خواهيد نگريست ؟\r\nراوى گويد : همه صداها به گريه بلند شد و مردم به يكديگر مىگفتند : هلاك شديد و خود خبر نداريد !\r\nآنگاه امام سجاد ( ع ) چنين ادامه داد : خداى رحمت كند مردى را كه نصحيت مرا بپذيرد و سفارش مرا دربارهء خدا و دربارهء رسول او و خاندانش به كار بندد ، زيرا كه رسول خدا ( ص ) براى ما اسوه حسنه است .\r\nسپس مردم دسته جمعى گفتند : اى فرزند رسول خدا ( ص ) ما همه مطيع و فرمانبرداريم و عهدتان را حفظ مىكنيم ، شما را حمايت مىكنيم و به شما پشت نخواهيم كرد . خدايت رحمت كند ، امرتان را بفرماييد كه ما با هر كس با تو در جنگ باشد مىجنگيم و با كسى كه تسليم شما باشد در صلحيم و هر كس را كه بر ما و شما ستم كرد قصاص مىكنيم .\r\nامام سجاد ( ع ) فرمود : هيهات ! هيهات ! اى مردمان فريبكار و حيله گر ، ديگر به خواهش‌هاى دلتان نخواهيد رسيد . مىخواهيد با من نيز همان رفتارى را بكنيد كه پيش از اين با پدرانم كرديد . به پروردگار ركوع كنندگان در منى سوگند ، كه هنوز زخم‌ها بهبود نيافته است . ديروز پدرم همراه خاندانش كشته شد و هنوز داغ مرگ رسول خدا ( ص ) و جدم و پدرم و فرزندانش را فراموش نكرده‌ام . استخوان فكم شكاف خورده است ، هنوز كام من از آن واقعه تلخ است و اندوه آن درون سينه‌ام جارى است ، و خواستهء من اين\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nاست كه « نه با ماباشيد و نه عليه ما » ، و آن گاه اين شعر را خواند :\r\n لا غَرْوَ انْ قُتِلَ الْحُسَيْنُ فَشيخُهُ * قَدْ كانَ خَيْراً مِنْ حُسَيْن وَ اكْرَما\r\nفَلا تَفْرَحوُا يا اهْلَ كوُفَةَ بِالَّذى * اصيبَ حُسَيْنَ كانَ ذلِكَ اعْظَما\r\nقَتيلٌ بِشَط النَّهْرِ نَفْسى فَداؤُهُ * جَزاءُ الَّذى أَرداهُ نارُجَهَنما « 1 » \r\n\r\nفرستادن سرها به شام\r\nهنگامى كه ابن زياد سر امام حسين ( ع ) را نزد يزيد فرستاد ، اسيران ، شامل زنان و دختركان رسول خدا ( ص ) را نيز با ريسمان بست و با سر و روى باز بر شتران بىپالان سوار كرد و به شام فرستاد .\r\n[ مأموران 
  ] به هر منزلى كه مىرسيدند ، سر را از درون صندوقى مخصوص بيرون مىآوردند و بر نيزه مىكردند و تمام طول شب را تا هنگام حركت از آن پاسدارى مىكردند و سپس به صندوق باز مىگرداندند . درون يكى از منزلگاه‌هايى كه فرود آمدند راهبى زندگى مىكرد . آنان طبق عادتشان سر را بيرون آوردند و بر نيزه كردند و نگهبانان نيزه را به ديوار دير تكيه دادند و به نگهبانى پرداختند .\r\nنيمه شب ، راهب نورى را ديد كه از جاى سر سوى آسمان مىتابيد . نزد جماعت رفت و گفت : شما كيستيد ؟ گفتند : ما از اهل شام هستيم . گفت : اين سر از كيست ؟ گفتند :\r\nسر حسين‌بن على بن ابى طالب و پسر فاطمه دختر رسول خدا . گفت : پيغمبرتان ؟ گفتند :\r\nبلى . گفت : عجب مردم بدى هستيد . اگر مسيح فرزندى مىداشت ، او را در كاسهء چشم‌مان جاى مىداديم . آنگاه گفت : آيا مىخواهيد چيزى به شما بدهم ؟ گفتند : چه چيزى ؟ گفت : ده هزار دينار دارم ، آن را بگيريد و امشب سر را به من بدهيد و هنگام حركت ، آن را باز پس گيريد .\r\n\r\n\r\n","description":"","footnote":"\r\n( 1 ) - كشتن حسين جاى شگفتى ندارد ، زيرا پدرش كه از او بهتر و با كرامت‌تر بود نيز كشته شد . اى اهل كوفه از آنچه به حسين رسيد شادمان نباشيد ، زيرا مصيبت او بزرگتر است . كشتهء بر ساحل فرات كه جانم فدايش باد ، كيفر آن كس كه او را كشت آتش جهنم است . ر . ك . الاحتجاج ، ج 2 ، ص 31 و اللهوف ، ص 139 .\r\n","page_name":" 264 ","page_number":264},
  {"content":"\r\n\r\nگفتند : زيان نمىبينيم . آنگاه سر را دادند و پول را گرفتند . راهب سر را برد و شستشو داد و خوشبو ساخت و بر زانو نهاد و شب را تا بامداد گريست . چون سپيده سر زد گفت :\r\nاى سر من تنها اختيار خودم را دارم و گواهى مىدهم كه خدايى جز خداى يكتانيست و جدّ تو محمد ( ص ) ، رسول خداست و خدا را گواه مىگيرم كه من بنده و غلام توام . آنگاه دير و آنچه را كه در آن بود رها كرد به خدمت اهل بيت درآمد .\r\nپس از آن مأموران سر را گرفتند و به راه افتادند . نزديك دمشق با خود گفتند : بياييم دينارها را تقسيم كنيم ، چون ممكن است يزيد آنها را ببيند و از ما بستاند . اما همين كه كيسه‌ها را گشودند ديدند كه دينارها تبديل به سفال شد و در يك روى آنها نوشته است : « وَ لا تَحْسَبَنَّ اللَّهَ غافِلًا عَمَّا يَعْمَلُ الظَّالِمُونَ » « 1 » و در روى ديگرش نوشته است : « وَ سَيَعْلَمُ الَّذينَ ظَلَمُوا اىَّ مُنْقَلِبٍ يَنْقَلِبُونَ » « 2 » . سپس آنها را در نهر « بَردى » [ نهر بزرگ دمشق 
  ] ريختند . « 3 »\r\nدرروايت ديگرى آمده است كه چون سر حسين ( ع ) را آوردند و در جايى به نام « قنسّرين » منزل كردند ، راهبى از درون ديرش متوجه سر شد و ديد كه از دهانش نورى سوى آسمان مىتابد . آنگاه ده هزار درهم به مأموران داد و سر را درون دير برد و صدايى را شنيد - ولى كسى را نديد - كه مىگفت : « خوشا به حال تو و خوشا به حال هر كس كه حرمت او را بشناسد . » راهب سرش را بلند كرد و گفت : « پروردگارا ! به حق عيسى اين سر را بفرماى تا با من سخن بگويد . » ناگهان سر به صدا در آمد و گفت : اى راهب چه مىخواهى ؟ گفت : خودتان را معرفى كنيد . گفت : من فرزند محمد مصطفايم ، من فرزند على مرتضايم ، من فرزند فاطمه زهرايم ، منم كشته شدهء در كربلا ، منم مظلوم ، منم تشنه !\r\nراهب صورت به صورت او گذاشت و گفت : تانگويى : « در قيامت از تو شفاعت مىكنم » ، صورتم را از روى صورتت بر نمىدارم . سر به سخن آمد و گفت : به دين محمد درآى . گفت : اشْهَدُ انْ لا الهَ الَّا اللَّه وَ انَّ مُحَمَّداً رَسُولُ اللَّهِ ، آنگاه شفاعت وى را\r\n\r\n\r\n","description":"","footnote":"\r\n( 1 ) - ابراهيم ( 14 ) ، آيهء 42 ، و مپنداريد كه خداوند از كردار ستمكاران غافل است .\r\n( 2 ) - شعرا ( 26 ) آيه 227 ، و ستمكاران به زودى خواهند دانست كه به چه مكانى باز مىگردند .\r\n( 3 ) - ر . ك . ثمرات الاسفار ، علامهء امينى ، دستخط شريف خودشان ، ج 2 ، ص 229 ، الصواعق المحرقة ، هيثمى ، احمد بن حجر ، ص 119 ، تذكرة الخواص ، 273 .\r\n","page_name":" 265 ","page_number":265},
  {"content":"\r\n\r\nپذيرفت . « 1 »\r\nخوارزمى به نقل از ابى لُهَيْعه گويد : سرگرم طواف خانهء خدا بودم كه شنيدم مردى مىگويد : خدايا مرا ببخش ، گر چه اميد به ببخش تو ندارم ! گفتم : اى بندهء خدا ! از خدا بترس و اين حرف را نزن كه اگر گناهان توبه اندازه قطره‌هاى باران و برگ درختان باشد و استغفار كنى خداى غفور و رحيم آنها را بر تو مىبخشايد . گفت : بيا تا داستانم را برايت نقل كنم . چون نزد او رفتم گفت : بدان ، ما پنجاه نفر بوديم كه پس از كشتن حسين ، سرش را به ما دادند تا نزد يزيد ببريم . چون شب فرا مىرسيد در جايى اطراق مىكرديم و سر را درون صندوق مىنهاديم و تا با مداد بر گرد آن شراب مىنوشيديم . شبى همراهانم شراب نوشيدند و مست شدند ، اما من ننوشيدم . پس از آن كه ظلمت شب همه جا را فراگرفت صداى رعد و برقى به گوشم رسيد و درهاى آسمان باز شد و به دنبال آن آدم ، نوح ، ابراهيم ، اسحاق ، اسماعيل و پيامبر ما محمّد در حالى كه جبرئيل و جمعى از ملائكه همراهىشان مىكردند فرود آمدند . سپس جبرئيل نزديك صندوق رفت ، سر را بوسيد و در آغوش گرفت و پس از او پيامبران نيز چنين كردند . آنگاه پيامبر ( ص ) بالاى سر حسين ( ع ) گريست . پيامبران به وى تسليت گفتند و جبرئيل گفت : اى محمد ، خداى متعال به من فرموده است كه در بارهء امتت فرمانبردار تو باشم . حال اگر بفرمايى همانطور كه با قوم لوط رفتار كردم ، زمين را به لرزه درمىآورم و زير و زبر مىكنم . پيامبر ( ص ) فرمود : جبرئيل ! نه ، من و اينان در قيامت نزد خداى عز و جل حاضر مىشويم و او خود ميان ما داورى خواهد كرد .\r\nآنگاه براى سر نماز خواندند و سپس گروهى از فرشتگان آمدند و گفتند . خداوند متعال ما را فرموده تا اين پنجاه تن را بكشيم . پيامبر ( ص ) فرمود : اختيارشان با شماست .\r\nآنگاه فرشتگان همه را به ضرب نيزه از پاى درآوردند . يكىشان با نيزه قصد جان مرا كرد . من فرياد زدم يا رسول الله ! الامان ، الامان ، و آن حضرت به من فرمود : برو ، خدايت نبخشايد . چون بامداد فرارسيد ، همه خاكستر شده بودند . « 2 »\r\n\r\n\r\n","description":"","footnote":"\r\n( 1 ) - ر . ك . الدر النظيم ، يوسف بن حاتم شامى ، نسخهء خطى ، ص 173 .\r\n( 2 ) - مقتل خوارزمى ، ج 3 ، ص 87 .\r\n","page_name":" 266 ","page_number":266},
  {"content":"\r\n\r\n\r\nدر شام\r\nديلم بن عمر گويد : هنگامى كه اسيران آل محمد را به شام آوردند ، من در آنجا بودم .\r\nآنها را جلوى در مسجد و در جاى ايستادن اسيران نگه داشتند . على بن الحسين نيز در ميان آنها بود . در اين هنگام پيرمردى شامى گفت : « سپاس خداى را كه شما را كشت و نابود كرد و با كشتن شما شاخ فتنه را شكست » ؛ و هر چه توانست به آنها ناسزا گفت .\r\nچون سخن او پايان يافت ، امام سجاد ( ع ) فرمود : هنگامى كه تو سخن مىگفتى من مهر سكوت بر لب داشتم تا گفتارت به پايان رسيد و هر آن كينه و دشمنى اى را كه در دل داشتى آشكار كردى . اينك تو ساكت باش [ تا من سخن بگويم 
  ] . گفت : حرفت را بزن .\r\nامام ( ع ) فرمود : آيا كتاب خداى عزّ و جلّ را خوانده‌اى ؟ گفت : آرى . فرمود : آيا آيهء شريفهء « قُلْ لا أَسْئَلُكُمْ عَلَيْهِ اجْراً الَّا الْمَوَدَّةَ فِى الْقُرْبى » « 1 » را خوانده‌اى ؟ گفت : آرى ، فرمود : آن « قُرْبى » ( نزديكان ) ماييم . سپس فرمود : آيا در سورهء بنى اسرائيل ، براى ما حقى سواى ديگر مسلمانان مىبينى ؟ گفت : نه . فرمود : آيا آيهء « وَ آتِ ذَاالْقُرْبى حَقَّهُ » « 2 » را خوانده‌اى ؟\r\nگفت : آرى . فرمود : ما همان كسانى هستيم كه خداى عز و جل به پيامبرش فرموده است كه حقشان را بدهد . مرد شامى گفت : به راستى اينان شماييد ؟ فرمود : بلى ، و فرمود : آيا آيهء شريفهء « وَ اعْلَمُوا انَّ ما غَنِمْتُمْ مِنْ شَيْىءٍ فَانَّ لِلَّهِ خُمُسَهُ وَ لِلرَّسُولِ وَ لِذِىالْقُرْبى » « 3 » را خوانده‌اى ؟ گفت : آرى . فرمود : « ذوى القربى » ( خويشاوندان ) ماييم . امام سجاد ( ع ) فرمود : آيا در سورهء احزاب براى ما حقى سواى ديگر مسلمانان مىبينى ؟ گفت : نه .\r\nفرمود : آيا آيهء « انَّما يُريدُ اللَّهُ لِيُذْهِبَ عَنْكُمُ الرِّجْسَ اهْلَ الْبَيْتِ وَ يُطَهِّرَكُمْ تَطْهيراً » « 4 » را\r\n\r\n\r\n","description":"","footnote":"\r\n( 1 ) - بگو براى اين رسالت مزدى از شما ، جز دوست داشتن خويشاوندان نمىخواهم ( شورى ( 42 ) ، آيهء 23 )\r\n( 2 ) - حق خويشاوندان را ادا كن ( اسراء ( 17 ) ، آيهء 26 )\r\n( 3 ) - - بدانيد كه هر گاه چيزى به غنيمت گرفتيد ، خمس آن از آن خدا و پيامبر و خويشاوندان است . ( انفال ( 8 ) ، آيهء 41 ) .\r\n( 4 ) - احزاب ( 33 ) ، آيهء 33 ؛ همانا خداوند مىخواهد كه پليدى را از شما اهل بيت بزدايد و شما را آن چنان كه بايد پاك‌گرداند .\r\n","page_name":" 267 ","page_number":267},
  {"content":"\r\n\r\nخوانده‌اى ؟ در اين هنگام مرد شامى دستانش را به آسمان بلند كرد و سه بار گفت :\r\nپروردگارا من به پيشگاه تو توبه مىكنم . پروردگارا من از دشمنى با آل محمد و دوستى با قاتلان خاندان محمد توبه مىكنم . تا عمر داشته‌ام پيوسته قرآن خوانده‌ام ولى تا به امروز از آن هيچ ندانسته‌ام .\r\nسهل بن سعد ساعدى گويد : آهنگ رفتن به بيت المقدس كردم . در راه ، چون به شام رسيدم ، شهرى ديدم پر از نهرهاى آب ، با درختان فراوان . بر در و ديوار شهر پرده‌هاى ديبا آويخته بودند و شادمانى مىكردند . زنان دف و طبل مىزدند و بازى مىكردند . با خود گفتم : شايد مردم شام عيدى دارند كه ما نمىدانيم . گروهى را سرگرم گفت و گو ديدم . از آنان پرسيدم : آقايان ! آيا در شام عيد است و ما نمىدانيم ؟ گفتند : پيرمرد ، غريب مىنمايى ! گفتم : من سهل بن سعد ساعدىام ، رسول خدا را ديده‌ام و سينه‌اى پر از حديث وى دارم . گفتند : در شگفتيم كه چرا آسمان خون نمىبارد و زمين ساكنانش را فرو نمىبلعد ؟ گفتم : چرا ؟ گفتند : سر حسين ، فرزند رسول خدا ( ص ) را از عراق به شام فرستاده‌اند و هم اينك مىرسد . گفتم : شگفتا ! سر حسين را هديه مىآورند و مردم شادى مىكنند ؟ از كدام دروازه وارد مىشوند ؟ آنان به دروازه موسوم به « ساعات » اشاره كردند . سوى دروازه حركت كردم . آنجا بودم كه ديدم بيرق‌ها يكى پس از ديگرى مىآيند . مردى را ديدم كه سرى را بر نيزه داشت كه سيمايش بسيار به رسول خدا ( ص ) مىمانست ، و زنانى را ديدم كه بر شتران برهنه سوارند . نزد يكى از آن زنان رفتم و گفتم :\r\nدختركم شما كيستى ؟ گفت : سكينه ، دختر حسين . گفتم : آيا از من كارى ساخته است ؟\r\nمن سهل بن سعد هستم كه جدت را ديده‌ام و سخن او را شنيده‌ام . گفت : اى سهل ، به آن كسى كه سر را مىبرد بگو كه آن را جلوتر از ما حركت دهد تا مردم سرگرم نگاه آن شوند و به ما ننگرند كه ما حرم رسول خداييم .\r\nمن نزد كسى كه سر را داشت رفتم و گفتم : مىشود چهار صد دينار از من بگيرى و نيازم را برآورده سازى ؟ گفت چه نيازى ؟ گفتم : سر را پيشاپيش اهل حرم ببرى . او چنين كرد و من نيز آنچه را وعده كرده بودم پرداختم . سپس سر را درون ظرفى نهادند و نزد يزيد بردند من نيز با آنان وارد شدم . يزيد بر تخت نشسته بود و تاجى از دُرّ و ياقوت بر سر داشت و بسيارى از بزرگان قريش برگردش نشسته بودند . دارندهء سر وارد شد و به\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nيزيد نزديك گرديد و اين شعر را خواند :\r\n اوْ قِدْرِ كابى فِضَّةٌ اوْ ذَهَباً * فَقَدْ قَتَلْتُ السَّيِدَ الْمُحَجَّبا\r\nقَتَلْتُ ازْكَى النَّاسِ امًّا وَ اباً * وَخَيْرُهُمْ اذْ يَذْكُرُونَ النَّسَبا « 1 » \r\nيزيد گفت : هر گاه دانستى كه او بهترين مردم است . چرا او را كشتى ؟ گفت : به اميد جايزه ! يزيد دستور داد او را گردن زدند .\r\nدر روايت ديگرى آمده است كه پس از ديدن سر حسين ، چشمان يزيد پر اشك شد و گفت : بدون كشتن حسين نيز از فرمانبردارى شما خشنود بودم . آنگاه افزود : پايان سركشى و نافرمانى همين است و سپس اين شعر را خواند :\r\n مَنْ يَذُقِ الْحَرْبَ يَجِدْ طَعْمَها * مُرّاً وَ تَتْرُكُهُ بِجَعجاعِ « 2 » \r\nدر روايتى ديگر آمده است كه محفز بن ثعلبه عائذى سر حسين ( ع ) را نزد يزيد برد و گفت : يا امير المؤمنين سرنادان‌ترين و پست‌ترين مردمان را برايت آورده‌ام ! يزيد گفت :\r\nآن‌كه مادر محفز زاييده احمق‌تر و پست‌تر است . ولى گويى اين مرد آيهء « تُؤْتِى الْمُلْكَ مَنْ تَشاءُ وَ تَنْزِعُ الْمُلْكَ مِمَنْ تَشاءُ وَ تُعِزُّ مَنْ تَشاءُ وَ تُذِلُّ مَنْ تَشاءُ » « 3 » را نخوانده است .\r\nآنگاه با چوب خيزران به لبان حسين ( ع ) اشاره كرد و گفت :\r\n يُفَلِّقْنَ هامًا مِنْ رِجالٍ اعِزَّةً * عَلَيْنا وَ هُمْ كانُوا اعَقَّ وَ اظْلَما « 4 » \r\nدر روايتى ديگر آمده است كه چون باروبنه و باقيمانده خانواده و زنان حسين ( ع ) را به ريسمان بسته نزد يزيد آوردند امام سجاد ( ع ) گفت : اى يزيد تو را به خدا سوگند مىدهم ، آيا مىپندارى اگر رسول خدا ( ص ) ما را چنين به ريسمان بسته ببيند چه خواهد كرد ؟ آيا بر ما رحم نخواهد آورد ؟ يزيد از شنيدن اين سخن ناراحت شد و دستور داد ريسمان‌ها را پاره كردند . سپس سكينه ، دختر امام حسين رو به او كرد و گفت : آيا دختران رسول\r\n\r\n\r\n","description":"","footnote":"\r\n( 1 ) - شترم را از طلا يا نقره بار كن ، كه من آقاى محجوب را كشته‌ام . كسى را كشته‌ام كه پدر و مادرش پاكيزه‌ترين مردمانند و آن‌گاه كه نسب‌ها را بازگويند از همه بهترند .\r\n( 2 ) - كسى كه جنگ را بچشد ، طعم آن را تلخ مىيابد و در رزمگاه آن را رها مىكند .\r\n( 3 ) - آل عمران ( 3 ) ، آيهء 26 ؛ به هر كه خواهى ملك مىدهى و از هر كه بخواهى مىستانى ، آن را كه بخواهى عزت مىبخشى و آن را كه بخواهى خوار مىكنى .\r\n( 4 ) - تارك مردانى را مىشكافند كه ما دوست شان مىداريم . در حالى كه آنها نافرمان و ستمگرند .\r\n","page_name":" 269 ","page_number":269},
  {"content":"\r\n\r\nخدا بايد اسير باشند ؟ گفت : اى دختر برادر ، به خدا سوگند كه اين كار بر من ناگوارتر است تا بر شما ! به خدا سوگند كه اگر ميان ابن زياد و حسين رابطه خويشاوندىمى بود ، او را نمىكشت . اما سميه ميان اين دو جدايى افكنده است . من بدون كشتن حسين هم از فرمانبردارى عراقيان خشنود بودم .\r\nخداوند ابا عبدالله را بيامرزد ، ابن زياد در كشتن او شتاب كرد . به خدا سوگند كه اگر من با او همراه مىبودم و جلوگيرى از كشتن او تنها با از دست دادن بخشى از عمرم ميسر مىشد . از كشتن او جلوگيرى مىكردم ؛ و دوست داشتم با او از در آشتى درآيم .\r\nسپس رو به على بن الحسين كرد و گفت : پدرت با من قطع رحم كرد و عليه حكومت من به منازعه برخاست ، در نتيجه خداوند نيز كيفر گناه و قطع رحم او را داد ! در اين ميان مردى از شاميان برخاست و گفت : اسيرانشان بر ما حلال اند . امام سجاد ( ع ) فرمود :\r\nدروغ گفتى و فرومايگى كردى . اين كار بر تو روا نيست ، مگر اين‌كه از ملت ما بيرون روى و به دينى جز اسلام در آيى . يزيد لختى سر به زير افكند و سپس به مرد شامى گفت : بنشين . « 1 »\r\nنقل ديگرى حاكى است كه چون سر امام حسين را نزد يزيد گذاشتند و آن سخن‌ها رد و بدل شد ، زن وى به نام هند ، دختر عبدالله كريز ، لباس پوشيد و آمد و گفت : يا اميرالمؤمنين ! آيا اين سر حسين ، فرزند فاطمه دختر رسول خداست ؟ گفت : آرى ، بيا و بر فرزند رسول خدا و قريشى خالص و ناب شيون و زارى كن . ابن زياد در كشتن وى شتاب كرد ، خدايش بكشد .\r\nآنگاه بارعام داد ؛ و سر را در برابرش نهاده بود و با چوب بر لبانش مىزد .\r\nگفت : داستان ما و اينان چنان است كه حُصَيْن بن حمام مُرّى گفته است :\r\n ابى قَوْمُنا انْ يَنْصِفُونا فَانْصَفَتْ * قَواضِبُ فى ايمانِنا تَقْطُرُ الدَّما\r\nيُفَلِّقْنَ هامًا مِنْ رِجالٍ احِبَّهٍ * عَلَيْنا وَ هُمْ كانُوا اعَقَّ وَ اظْلَما « 2 » \r\n\r\n\r\n","description":"","footnote":"\r\n( 1 ) طبقات ابن سعد ، ج 8 ، ورق 65 / ب .\r\n( 2 ) مردم ما از انصاف دادن به ما خوددارى ورزيدند ، وآنگاه چوب دستى هاى خون چكان ما داد ما را ستاندند .\r\nتارك مردانى را مى شكافند كه ما دوست شان مى داريم . در حالى كه آنان نافرمان و ستمگرند .\r\n","page_name":" 270 ","page_number":270},
  {"content":"\r\n\r\nيكى از ياران رسول خدا ( ص ) به نام ابوبرزه اسلمى كه در آنجا حاضر بود گفت : بر لبان حسين چوب مىزنى ؟ بدان اى يزيد ، لبى را كه تو چوب مىزنى ، بارها ديده‌ام كه رسول خدا ( ص ) مىبوسد . اى يزيد ! شفاعت كننده تو در قيامت ، ابن زياد است و شفيع اين سر محمد ! آنگاه برخاست و بيرون رفت . « 1 »\r\nروايتى ديگر حاكى است كه يزيد پس از شنيدن اعتراض اين شعر را خواند :\r\n يا غُرابَ البَين ما شِئتَ فَقُلْ * انَّما تَنْدِبُ امْراً قَدْ فَعَلَ\r\nكُلُّ مِلْكٍ وَ نَعيمٍ زائِلٌ * وَ بَناتُ الدَّهْرِ يَلْعِبْنِ بِكُل\r\nلَيْتَ اشْياخى بِبَدْرٍ شَهِدُوا * جَزَعَ الْخَزْرَجَ مِنْ وَقْعِ الْاسَلِ\r\nلَا هَلُّوا وَ اسْتَهَلُّوا فَرِحًا * ثُمَّ قالُوا يا يَزيدُ لا تَشَلُ \r\n لَسْتُ مِنْ خَنْدَفَ انْ لَمْ انْتَقِمْ * مِنْ بَنى احْمَدَ ما كانَ فَعَلَ\r\nلَعِبَتْ هاشِمُ بِالْمُلْكِ فَلا * خَبَرٌ جاءَ وَ لا وَحْىٌ نَزَلَ\r\nقَدْ اخَذْنا مِنْ عَلِىٍ ثارَنا * وَ قَتَلْنَا الفارِسَ اللَّيْثَ الْبَطَلَ\r\nوَ قَتَلْنا الْقَرْمَ مِنْ ساداتِهِمْ * وَعَدَلْناهُ بِبَدْرٍ فَاعْتَدَلَ « 2 » \r\n\r\nاعتراض حِبْر يهودى به يزيد\r\nنقل شده است حِبْرى « 3 » يهودى كه در مجلس يزيد حاضر بود گفت : يا امير المؤمنين ، اين جوان كيست ؟ گفت : على بن الحسين گفت : حسين كيست ؟ گفت : پسر على بن ابى\r\n\r\n\r\n","description":"","footnote":"\r\n( 1 ) - انساب الاشراف ، ج 1 ، ص 249 .\r\n( 2 ) - اى جغد بد نوا هر چه خواهى بگو كه تو بر كارى انجام شده سوگوارى مىكنى ، هر پادشاهى اى و نعمتى زوال‌پذير است و مصايب همه را به بازيچه مىگيرند ، اى كاش پدرانم كه در بدر كشته شدند ناله كشتگان از دم شمشير خزرج را مىشنيدند . وشادى مى كردند و ديگران را در شاديشان شركت مىدادند و سپس مىگفتند : يزيد ! دست مريزاد ! من از خندف نباشم اگر از رفتار فرزندان احمد انتقام نگيرم . ! هاشم پادشاهى را به بازى گرفت و گرنه ، نه خبرى رسيد و نه وحيى فرود آمد ! ما انتقام خويش را از على گرفتيم و سوار چونان شير ژيان را كشتيم ، و سروران و بزرگانشان را كشتيم و اين ، با كشتگان ما در بدر برابر شد .\r\n( 3 ) - دانشمند دينى يهود ، اسقف .\r\n","page_name":" 271 ","page_number":271},
  {"content":"\r\n\r\nطالب . گفت : مادرش كيست ؟ گفت : فاطمه دختر محمد ! گفت : سبحان الله ! اين پسر دختر پيامبرتان است كه به اين زودى او را كشتيد ؟ شما با فرزندان پيامبر خود بسيار بدرفتار كرده‌ايد . به خدا سوگند ، اگر پيامبر ما ، موسى بن عمران ، فرزندى از خود به يادگار مىگذاشت ، گمان مىكنم كه پس از خدا او را مىپرستيديم . پيامبر شما هنوز ديروز از ميان شما رفت كه به فرزندش حمله برديد و او را كشتيد ؛ چه امت بدى هستيد !\r\nبه فرمان يزيد او را تهديد به مرگ كردند . حبر برخاست و گفت : مرا بكشيد يا زنده بگذاريد ، آزاديد . اما من در تورات خوانده‌ام كه هر كس پيامبر زاده‌اى را بكشد ، تازنده است مورد لعن و نفرين باشد و چون بميرد ، خدايش در آتش جاى دهد . « 1 »\r\n\r\nگفت و گوى ميان يزيد و فرستاده قيصر روم\r\nاز امام زين العابدين نقل شده است كه فرمود : هنگامى كه سر حسين ( ع ) را نزد يزيد آوردند ، مجالس شرابخوارى به پا مىكردند و سر را پيش خود مىگذاشتند و شراب مىنوشيد . روزى فرستاده پادشاه روم و از اشراف و بزرگان آن سرزمين كه در مجلس حاضر بود گفت : اى پادشاه عرب اين سر كيست ؟ يزيد گفت : تو را چه به اين سر ؟ گفت :\r\nآنگاه كه بازگردم ، پادشاه ما از هر چه ديده‌ام از من مىپرسد و من دوست دارم كه داستان اين سر را برايش بازگويم تا او نيز در اين خوشحالى و شادمانى با ما شريك گردد .\r\nيزيد گفت : اين سر حسين بن على بن ابى طالب است . گفت : مادرش كيست ؟ گفت :\r\nفاطمه زهرا . گفت : دختر چه كسى ؟ گفت : دختر پيامبر خدا . مرد گفت : لعنت بر تو و بر دينى كه تو دارى . پست‌تر از دين تو دينى نيست ! سپس گفت : اى يزيد ، من از نوادگان داودم و ميان من و او ، پدران بسيارى است . با وجود اين مسيحيان مرا احترام مىكنند و خاك پاى مرا براى تبرك برمىدارند . براى اين‌كه من نوه داودم . ولى شما فرزند دختر رسول خدا را مىكشيد ؟ در حالى كه ميان او و پيامبر جز يك مادر فاصله نيست ، اين چه دينى است !\r\n\r\n\r\n","description":"","footnote":"\r\n( 1 ) - مقتل خوارزمى ، ج 2 ، ص 71 .\r\n","page_name":" 272 ","page_number":272},
  {"content":"\r\n\r\nآنگاه گفت : اى يزيد ! آيا داستان كنيسهء حافر را شنيده‌اى ؟ گفت : بگو تا بشنويم ! گفت :\r\nميان عمان و چين دريايى است به طول يك سال راه كه هيچ نشانى از آبادى در آن ديده نمىشود ، مگر يك شهر ، ميان آب ، به طول و عرض هشتاد فرسخ . در روى زمين شهرى از آن بزرگتر نيست و از آنجا فور و ياقوت و عنبر مىآورند و درختانشان عود است . اين شهر در دست مسيحيان است و هيچ پادشاهى در آن ملكى ندارد . در اين شهر كنيسه‌هاى فراوانى است كه بزرگترينشان كنيسه حافر است . در محراب اين كنيسه ، ظرفى است طلايى و درون آن سُمى نهاده است كه گويند ، سم چارپاى حضرت عيسى است .\r\nگِرد اين ظرف با طلا و جواهر و ديبا و ابريشم تزيين شده است . همه ساله شمار بسيارى از مسيحيان به آنجا مىروند و برگردش طواف و آن را زيارت مىكنند و مىبوسند و به بركت آن از خداوند حاجت مىطلبند . اين رفتار مسيحيان دربارهء سُمى است كه مىپندارند از آنِ چارپاى سوارى حضرت عيسى است ، و شما فرزند دختر پيامبرتان را مىكشيد . نفرين بر شما و بر دين شما !\r\nيزيد گفت : اين نصرانى را بكشيد . زيرا كه چون به كشورش برگردد ما را رسوا مىكند و از ما بد مىگويد : جلادان آهنگ كشتن او كردند و مرد نصرانى كه خود را در آستانهء قتل ديد گفت : اى يزيد آيا قصد كشتن مرا دارى ؟ گفت : آرى . گفت : بدان كه من ديشب پيامبرتان را در خواب ديدم كه به من مىگفت : اى مرد نصرانى ، تو اهل بهشتى . من از سخن او به شگفت آمدم تا اين قضيه برايم پيش آمد . اينك گواهى مىدهم كه لا إله الا الله ، محمد رسول الله ، سپس آن سر شريف را در آغوش كشيد ، تا كشته شد . « 1 »\r\nبه نقلى ، پس از گفت و گوهايى كه ميان يزيد و اهل بيت ( ع ) رد و بدل شد ، يزيد رو به شاميان كرد و گفت : نظرتان دربارهء اينان چيست ؟ بى شرمى از آن ميان گفت : از سگ بد بچه مگير . اما نعمان بن بشير انصارى كه در مجلس حاضر بود گفت : ببين كه اگر رسول خدا اينان را در اين حالت مىديد چگونه رفتار مىكرد ، تو نيز چنان كن .\r\nيزيد گفت : راست گفتى ، آنان را آزاد بگذاريد و برايشان سايبان بزنيد . سپس به آنها\r\n\r\n\r\n","description":"","footnote":"\r\n( 1 ) - تذكرة الخواص ، ص 273 ، نيز ر . ك . جواهر العقدين ، ج 2 ، ص 376 / ب ؛ اللهوف ، ص 170 .\r\n","page_name":" 273 ","page_number":273},
  {"content":"\r\n\r\nخوراك و پوشاك داد و براى آنها هداياى فراوانى فرستاد و گفت : اگر پسر مرجانه با آنها خويشاوند مىبود ، اينان را نمىكشت . سپس اهل بيت را راهى مدينه ساخت . « 1 »\r\n\r\nخطبهء زينب ( س ) در مجلس يزيد\r\nزينب كبرى ( س ) پس از شنيدن اشعار كفرآميز يزيد ، از جا برخاست و پس از ستايش خداوند و فرستادگان و درود بر پيامبر خدا ( ص ) ، خطاب به پسر ابوسفيان چنين فرمود :\r\nخداى بزرگ به راستى فرمايد :\r\n« ثُمَّ كانَ عاقِبَةَ الّذينَ أساؤاالْسُوآى انْ كَذَبُوا بِآياتِ اللَّهِ وَ كانوُا بِها يَسْتَهزِئُونْ » « 2 » اى يزيد ! آيا گمان برده‌اى كه با بستن راه‌هاى زمين و تار كردن افق‌هاى آسمان بر ما و چونان اسيران ما را از اين سو به آن سو بردن ، ما در نزد خداوند خوار گشته‌ايم و تو عزيز ؟ و اين كار موجب منزلت تو در نزد خداوند مىشود ؟ آيا اينك كه دنيا را به كام و كارها را سامان يافته مىبينى ، باد به غبغب انداخته با خودپسندى تمام شادمانى مىكنى ؟ اگر امروز ملك و اقتدار ما به تو داده شده است ، اندكى درنگ كن و اين سخن خداى را از ياد مبر كه مىفرمايد : وَ لا تَحْسَبَنَّ الَذينَ كَفَروُا انَمَّا نُمْلى خَبرٌ لَانْفُسِهِمْ انَّما نُملى لَهُم لِيَزْدادُوا اثْماً وَ لَهُمْ عَذابٌ مُهينٌ » « 3 »\r\nاى پسر آزاد شده ، آيا اين از عدل است كه غلامان و كنيزان تو پرده نشين باشند و دختران رسول خدا را چونان اسيران در كوچه و بازار بگردانى ؟ و آنان را با سر برهنه و چهره باز از اين شهر به آن شهر برى تا مردم در آبشخورها و منزلگاه‌ها به تماشايشان بنشينند ، و دور و نزديك و شريف و وضيع ديده بر چهره‌هاشان اندازند و مردى كه سرپرستىشان كند و يا حامىاى كه حمايت شان كند نداشته باشند !\r\nآرى ، البته ما نمىتوانيم از كسى كه دندان در جگر نيكان فرو مىبرد و گوشت او با خون شهيدان\r\n\r\n\r\n","description":"","footnote":"\r\n( 1 ) - ر . ك . تهذيب التهذيب ، ج 7 ، ص 362 .\r\n( 2 ) - روم ( 30 ) ، آيهء 10 ؛ آنگاه فرجام كسانى كه بدى كردند ( بسى ) بدتر بود . ( چرا ) كه آيات خدا را تكذيب كردند و آنها رابه ريشخند مىگرفتند .\r\n( 3 ) - آل عمران ( 3 ) ، آيهء 178 ؛ و البته نبايد كسانى كه كافر شده‌اند تصور كنند ، اين‌كه به ايشان مهلت مىدهيم براى آنان نيكوست ، ما فقط به ايشان مهلت مىدهيم تا بر گناه [ خود 
  ] بيافزايند و آنگاه عذابى خفّت آور خواهند داشت .\r\n","page_name":" 274 ","page_number":274},
  {"content":"\r\n\r\nروييده است چشم يارى داشته باشيم ! آن كس كه بر ما اهل‌بيت نظر بغض آلود و كينه‌آميز مىافكند ، چرا بايد در دشمنى ما كوتاهى كند ؟ آن‌گاه تو بى هيچ احساس گناهى و با كمال بى چشم و رويى با چوبدستى بر لبان ابى عبداللّه بزنى و بگويى :\r\n لَأَ هَلُّو وَ اسْتَهَلُّوا فَرِحاً * ثُمَّ قالُوا : يا يَزيدُ لا تَشَلْ \r\nچرا نبايد اين را بگويى و پدرانت را فرا نخوانى ، كه با ريختن خون اهل‌بيت محمد و ستارگان زمين از آل ابوطالب انتقام گرفتى و زخم‌هايتان التيام يافت . بدان كه تو به زودى به آنها خواهى پيوست و آروز خواهى كرد كه اى كاش شل و لال مىبودى و چنين سخن‌هايى را بر زبان نمىراندى .\r\nپروردگارا ! حق ما را بستان و از كسانى كه بر ما ستم كرده‌اند انتقام بگير و بر آنان كه خون ما را ريختند و حاميان ما را كشتند خشم خويش را فروبار . به خدا سوگند كه با اين كار تنها پوست خود را كنده و گوشت خود را خورده‌اى ! تو با اين خون‌هايى كه از فرزندان رسول خدا ( ص ) ريخته‌اى و حرمتى كه از آنان شكسته‌اى ، نزد آن حضرت حاضر خواهى شد و روزى كه خداوند آنان را گرد آورد و متحدشان سازد از تو انتقام خواهد گرفت و خداوند حق آنان را از تو خواهد ستاند . « وَ لا تَحْسَبَنَّ الَّذينَ قُتِلُوا فى سَبيلِ اللَّهِ أَمْواتاً ، بَلْ أَحْياءٌ عِنْدَ رَبِّهِمْ يُرْزَقُونَ » « 1 » . تو را همين [ تنبيه بس 
  ] كه خداوند داور ، محمد دشمن و جبرئيل گواه باشد . و آن‌كه تو را تشويق كرد و زمام امور مسلمانان را به تو سپرد ، به زودى خواهد دانست كه چه « بد جانشينانى براى ستمگرانند » « 2 » ؛ و « جايگاه چه كسى بدتر و سپاهش ناتوان‌تر است » . « 3 »\r\nهر چند كه گفت و گوى با تو بر مصايب من مىافزايد ، چون قدر و منزلتت را كوچك مىبينم و تو را فروتر از آن كه نكوهش و توبيخ كنم مىپندارم ، اما [ چه كنم 
  ] كه ديده‌ها اشكبار و سينه‌ها سوزان است .\r\nچه شگفت است كشته شدن نجيبان حزب خدا به دست رها شدگان حزب شيطان ! دست هايى\r\n\r\n\r\n","description":"","footnote":"\r\n( 1 ) - آل عمران ( 3 ) ، آيهء 169 ؛ هرگز كسانى را كه در راه خدا كشته شده‌اند ، مرده مپنداريد ، بلكه زنده‌اند كه نزدپروردگارشان روزى داده مىشوند .\r\n( 2 ) - اشاره است به بخش اخير آيهء پنجاهم سورهء كهف ( 88 ) ، آيهء 181 ، « بِئْسَ لِلظَّالِمينَ بَدَلًا » .\r\n( 3 ) - اشاره است به بخش اخير آيه هفتاد و پنجم سوره مريم ( 19 ) ، آيهء 19 : قُلْ مَنْ كانَ في الضلالَةِ فَلْيَمْدُدْ لَهُ الرَّحْمنُ مَداً حَتَّى إِذارَ أَوْ ما يُوعَدُونَ إِمَّا الْعَذابَ وَ إِمَّا السَّاعَةَ فَسَيَعْلَمُونَ مَنْ هُوَ شَرٌّ مَّكاناً وَ أَضْعَفُ جُنْداً » .\r\n","page_name":" 275 ","page_number":275},
  {"content":"\r\n\r\nبه خون ما آلوده است و دهان‌هايى براى خوردن گوشت ما به آب افتاده است ؛ و بر آن بدن‌هاى پاك و مطهر گرگان و كفتارها گله گله مىآيند و مىروند . اگر ما را غنيمت انگاشته‌اى بدان كه در آن روزى كه به جزاى عمل خود برسى ما را از دست رفته خواهى يافت و خود را زيانكار ! و خداوند بر بندگان ستم روا نمىدارد . من از تو ، به خدا شكايت و براو تكيه مىكنم . هر مكرى خواهى بينديش و هر چه از دستت بر مىآيد كوتاهى مكن . به خدا سوگند كه ياد ما را از خاطره‌ها نخواهى زدود و چراغ وحى ما را خاموش نخواهى كرد و به كنه كار ما پى نخواهى برد و از ننگ رفتار بدى كه با ما كردى نخواهى رست ؛ و از رسوايى آن رهايى نخواهى يافت . بدان كه راه تو جز فريب نيست و چند روزى بيش نخواهى پاييد و در آن روزى كه منادى ندا دهد :\r\n« نفرين خداوند بر ستمكاران » ، جمع تو پراكنده خواهد شد .\r\nسپاس خدايى را كه بر رفتار پيشينيان ما مهر سعادت و رحمت زد و كار آيندگان ما را با شهادت و بخشايش به پايان برد . از خداوند مىخواهم كه پاداش آنان را كامل گرداند ، بر اجرشان بيفزايد و سرمنزلشان را نيكو گرداند و پايان كار ما را شرافت قرار دهد كه او رحيم و دوست دارنده است . بس است ما را خدا و او نيكو حمايتگرى است ، چه نيكو سرورى و چه نيكو ياورى ! « 1 »\r\n\r\nپيشنهاد كشتن امام سجاد ( ع )\r\nيكى از صحابيان پيامبر ( ص ) « 2 » نزد يزيد آمد و گفت : خداوند تو را بر دشمن خدا و پسر دشمن پدرت مسلط كرد ، اين جوان - على بن الحسين - را بكش و نسل اينان را برانداز ، زيرا تا زنده باشند ، روى خوشى و سعادت را نخواهى ديد . اين جوان آخرين كسى است كه به پادشاهى تو چشم دارد . ديدى كه على و پسرش بر سر پدرت و خودت چه آوردند ، ديدى كه مسلم بن عقيل ديروز چه كرد ؟ بيا و اين خاندان را ريشه كن ساز .\r\nاگر تو اين جوان را بكشى ، نسل حسين ، به ويژه ، قطع مىشود و گرنه مادامى كه يكى از\r\n\r\n\r\n","description":"","footnote":"\r\n( 1 ) - ر . ك . مقتل خوارزمى ، ج 2 ، ص 63 ؛ الاحتجاج ، ج 1 ، ص 157 ؛ نثر الدر ، ابو سعيد منصور بن حسين آبى ، ( متوفاى سال 1421 ) . ج 4 ، ص 26 .\r\n( 2 ) - صحابيانى از اين دست ، در ميان شيعيان آل ابوسفيان بسيار بودند .\r\n","page_name":" 276 ","page_number":276},
  {"content":"\r\n\r\nآنها زنده باشد به خونخواهى بر خواهد خاست . اينان جماعتى مكارند و مردم به آنها تمايل دارند ، به ويژه غوغائيان عراق به عنوان فرزند رسول خدا و فرزند على و فاطمه دورش را خواهند گرفت . او را بكش كه بهتر از صاحب اين سر نيست .\r\nيزيد در پاسخ گفت : از جا تكان نمىخورم . تو مردى ناتوان و فرومايه‌اى . من اينان را وامىگذارم ، هر كسى از آنها كه سر بلند كرد ، شمشيرهاى آل ابوسفيان وى را از پاى در مىآورد .\r\nناقل اين روايت [ حمزة بن يزيد 
  ] گويد : من صحابىاى را كه اين سخنان را به يزيد گفت مىشناسم ولى هرگز نام او را نخواهم گفت . « 1 » ابى حمزة بن يزيد حضرمى گويد :\r\nزنى را ديدم بسيار زيبا و خردمند به نام « ريّا » كه بنى اميه وى را بسيار احترام مىكردند .\r\nبه‌ويژه هشام بن عبدالملك او را فراوان اكرام مىكرد ، به طورى كه نزد وى سواره مىآمد و هر كس از بنى اميه كه او را مىديد احترام مىكرد ؛ و مىگفتند كه او دايهء يزيد است و در سن صد سالگى همان زيبايى و طراوت دوران جوانى را داراست . پس از انتقال خلافت از بنىاميه به بنىعباس ، وى در منزل يكى از خويشاوندان ما پنهان شده بود . او كه براى مداراى با ما از بنى اميه بدگويى مىكرد ، روزى گفت : يكى از بنى اميه نزد يزيد آمد و گفت : يا اميرالمؤمنين ، خداوند تو را بر دشمنان خود و شما - يعنى حسين بن على - پيروزى داد . حسين كشته شد و سرش را اينك نزد تو مىآورند . چندى بعد سر حسين را آوردند و درون طشتى پيش او گذاشتند . يزيد به غلامش دستور داد كه پارچه را از روى آن سر بردارد . هنگامى كه چشمش به سر افتاد ، آستينش را پيش صورتش گرفت - گويى كه بويى از آن استشمام كرد - و گفت : سپاس خدايى را كه بى رنج ما را به گنج رساند .\r\n« كُلَّما او او قدوا ناراً لِلْحَربْ اطفأها اللَّه » « 2 » [ هرگاه آتشى افروختند ، خداوند آن را خاموش‌گردانيد . 
  ]\r\n\r\n\r\n","description":"","footnote":"\r\n( 1 ) - ر . ك . البدايه و النهايه ، ج 8 ، ص 204 ؛ تاريخ الاسلام ، ذهبى ، ج 3 ، ص 12 .\r\n( 2 ) - يزيد پليد اين معنى را از دوستش ، شيطان ، گرفته است كه گمراهى اش را به خداوند نسبت داد و گفت : « پروردگاراچون مرا گمراه كردى ، راه مستقيم تو را بر اينان مىبندم » . همهء پليدهاى بنى اميه نيز براى تهديد مردم و تشويق پيروان خود رفتارهاى زشت و جرم‌هاى نابخشودنىشان را به خداوند نسبت مىدادند .\r\n","page_name":" 277 ","page_number":277},
  {"content":"\r\n\r\nرّيا ادامه داد : من به آن سر نزديك شدم و ديدم كه به رنگ حناست .\r\nحمزه گويد : من از ريّا پرسيدم آيا اين درست است كه مىگويند يزيد با چوب بر لب و دندانش زد ؟ گفت : آرى ، به خدايى كه جانش را گرفت و مىتواند او را ببخشايد سوگند ، ديدم كه با چوبدستىاش بر لبان حسين مىزند و ابياتى از شعر ابن زَبْعَرى را مىخواند . « 1 »\r\nبا عونى به نقل از ابن عساكر گويد : چون سر حسين را نزد يزيد گذاردند ، به شعر ابن زبعرى مثل زد و گفت :\r\n لَيْتَ اشْياخى بَبَدْرٍ شَهِدُوا * جَزَعَ الْخَزْرَجَ مِنْ وَقُعِ الْاسَلْ\r\nقَدْ قَتَلْنَا الْقَرْمَ مِنْ ساداتِهِمْ * وَعَدَلْناهُ بِبَدْرٍ فَاعْتَدَلَ \r\nآنگاه مدت سه روز سر را در معرض ديد عموم مردم دمشق قرار داد و سپس آن را در انبار اسلحه گذاشت .\r\nهمو به نقل از تاريخ ابن قفطى مىنويسد : چون اسيران را نزد يزيد بن معاويه آوردند به ديدارشان رفت و ديد كه زنان و كودكان حسين و سرهاى بر نيزه ، به تپهء عقاب مشرفند ، همين كه چشمش به آنها افتاد اين شعر را سرود :\r\n لَمَّا بَدَتْ تِلْكَ الْحَمُولُ وَ أَشْرَفَتْ * تِلْكَ الرُّؤُسُ عَلى رِبا جِيْرونِ\r\nنَعَبَ الْغُرابُ فَقُلْتُ : قُلْ اوْلا تقل * قَدْ اقْتَضَيْتُ مِنَ الرَّسُولِ دُيُوني \r\nمراد وى از اين اشعار اين بود كه او حسين را به انتقام كسانى كه در جنگ بدر به وسيلهء رسول خدا كشته شدند - مثل جدّ وى عتبه و ديگر نياكانش - كشته است ؛ و دارندهء چنين اعتقادى از اسلام بيرون است و هيچ شكى در كفرش نيست . « 2 »\r\n\r\n\r\n","description":"","footnote":"\r\n( 1 ) - تاريخ دمشق ، آخرين مجلد زندگينامه زنان ، زندگينامهء « ريّا » ، شمارهء 25 ، ص 101 ، صاحب كتاب الاتحاف بحب الاشراف ( ص 18 ) داستان را اين گونه نقل كرده است :\r\n« ريّا » دايهء يزيد گفت : هنگامى كه يزيد سر امام حسين را بوييد و خوشش نيامد ، من نزديك رفتم و ديدم كه بوى بهشت مىدهد مانند مشك تيز بوى و بلكه پاكيزه‌تر از آن ، به خدايى كه جان او را گرفت و مىتواند گناهانم را ببخشايد سوگند كه ديدم يزيد با چوبدستى بر لب و دندان او مىزد و اين اشعار را مىخواند :\r\n يا غرُابَ البَيْن ما شِئْتَ فَقُلْ * إِنَّما تَنْدِبُ امْراً قَدْ حَصَلْ . . . \r\nآنگاه افزود : خدا با اين اشعار خوارش كند كه اگر درست باشد ، با انكار رسالت ، كافر شده است .\r\n( 2 ) - با عونى گويد : چون از كياالهرسى [ ابوالحسن على بن محمد بن على طبرى شافعى ، متولد 450 ، و متوفاى 504 ه . ر . ك . و فيات الاعيان ، ج 3 ، ص 283 ، زندگينامه شمارهء 430 
  ] دربارهء لعنت بر يزيد بن معاويه پرسيدند . گفت : يزيد از صحابه نبود ، او در زمان عمر بن خطاب به دنيا آمد و گناهان بزرگى مرتكب شد ، آنگاه افزود : گذشتگان دربارهء وى گفتارهاى گوناگونى دارند : احمد دو قول دارد يكى كنايى و ديگرى صريح ، مالك نيز دو قول دارد : كنايى و صريح . اما من تنها دربارهء او يك نظر دارم ؛ و افزود چرا نشود او را لعنت كرد در حالى كه او نرد مىباخت ، با يوز پلنگ به شكار مىرفت ، تارك نماز بود ، دايم الخمر بود ، خاندان پيامبر را به قتل رساند و در شعرش به كفر روشن تصريح دارد .\r\nفوطى در تاريخ خود مىنويسد : او بوزينه‌اى با خود داشت كه آن را ابى قيس لقب داده بود . ته ماندهء جامش را به او مىنوشانيد و مىگفت : اين يكى از بزرگان بنى اسرائيل بود كه بر اثر گناه مسخ شد . يزيد اين بوزينه را بر گورخر مخصوص خودش مىنشاند و همراه اسبان به مسابقه مىفرستاد . از برنده شدن بوزينه در يكى از روزها بسيار شادمان شد و اين شعر را سرود :\r\n تَمَسَّكْ أَبا قَيْسِ بِفَضْلِ زَمامِها * فَلَيْسَ عَلَيْها انْ سَقَطْتَ ضَمانٌ \r\n[ ابا قيس ، مهارش محكم بگير كه اگر بيفتى او ضامن نيست 
  ]\r\nسرانجام يك روز كه بوزينه را به مسابقه فرستاده بود ، حيوان بر اثر شدت باد زمين خورد و مرد . يزيد از مرگ او بسيار اندوهناك شد و دستور داد او را كفن كنند و به خاك بسپارند و به شاميان فرمان داد كه به وى تسليت بگويند : و خود در ماتمش چنين سرود :\r\n كَمْ قَوْمٍ كِرامٍ ذُو مُحافِظَةٍ * إِلَّا أَتانا يُعَزّى فِى ابِى قَيْسِ\r\nشَيْخُ العَشيرَةِ امْضاها وَ اجْمَلَها * الَى الْمَسْعى عَلَى الرُّقُوسِ وَ الرَّمْسِ\r\nلا يَبْعَدُ اللَّهُ قَبراً أَنْتَ ساكِنُهُ * فِيه جَمالٌ وَ فيهِ لِحْيَةُ التَّيْسِ \r\n[ چه بزرگانى كه با خدم و حشم نزد ما مىآيند و در عزاى ابا قيس به ما تسليت مىگويند .\r\nبزرگ قبيله با تمام جلال و شكوه خويش براى خاكسپارى تو مىآيد .\r\nخداوند قبرى را كه تو در آن آرام گرفته‌اى دور نگرداند ، قبرى زيبا كه ريش بز نر در آن نصب است ! 
  ]\r\n","page_name":" 278 ","page_number":278},
  {"content":"\r\n\r\n\r\nفرستادن سر مبارك حسين ( ع ) به مدينه\r\nبه دنبال وقايعى كه در شام روى داد ، يزيد سر امام ( ع ) را نزد فرماندار خود در مدينه يعنى عمرو بن سعيد بن عاص فرستاد . عمرو از اين رفتار يزيد دل نگران شد و گفت : اى كاش آن را نزد من نفرستاده بود .\r\nاما مروان حكم كه در آنجا حضور داشت گفت : ساكت باش ؛ و سپس سر را گرفت و در مقابلش نهاد و نوك بينى آن را گرفت و گفت :\r\nيا حَبَّذا بَرْدُكَ في الْيَدَيْن وَ لَوْنُكَ اْلأَحْمَرُ فى الْخَدَّيْنِ\r\nكَأَنَّما باتَ بِمَجسَدَيْنِ « 1 »\r\n\r\n\r\n","description":"","footnote":"\r\n( 1 ) - به به ! چه سرمايى به دستان مىبخشى و چه گونه‌هاى سرخ رنگى دارى گويى ميان دو جامهء بلند آرميده‌اى .\r\nدر روايتى ديگر آمده است كه چون سر امام حسين ( ع ) را در مدينه نزد مروان آوردند ، آن را روى دست گرفت و شعر ياد شده را خواند . سپس سر را به سوى قبر پيامبر ( ص ) افكند و گفت : يا محمد ! روزى به جاى روز بدر ! [ امروز به جاى روز بدر ! 
  ]\r\nابن ابى الحديد در شرح نهج البلاغه ( ج 4 ، ص 71 ) مىنويسد : درست اين است مروان در آن روز حاكم مدينه نبود ،\r\n","page_name":" 279 ","page_number":279},
  {"content":"\r\n\r\nآنگاه گفت : به خدا سوگند ، گويى روزگار عثمان را به چشم مىبينم ! « 1 »\r\nعمرو بن سعيد نيز پس از شنيدن صداى شيون از خانه‌هاى بنى هاشم گفت :\r\n عجت نساء بنى زياد عجّة * كعجيج نسوتنا غداة الارنب « 2 » \r\nآنگاه منبر رفت و پس از يادآورى ماجراى امام حسين ( ع ) گفت : به خدا سوگند ، دوست داشتم كه سر او بر پيكرش و روح او در كالبدش مىبود و به عادت هميشگى ما و او ، او ما را دشمنام مىداد و ما ستايشش مىكرديم . او از ما مىبريد و ما با او رابطه برقرار مىكرديم . در همين حال ابن ابى جيش از بنى اسد بن عبدالعزى برخاست و گفت :\r\nخداوند فاطمه ( س ) را بيامرزد . عمرو اندكى به خطبه ادامه داد و گفت : شگفتا از اين\r\n\r\n\r\n","description":"","footnote":"\r\n( 1 ) بلكه حكمران شهر عمر و بن سعيد بن عاص بود ، و سر را هم نزد مروان نياوردند ، بلكه عبيداللّه زياد طى نامه‌اى خبر قتل حسين ( ع ) را به او مژده داد ، و سپس عمروبن‌سعيد نامه ابن زياد را بر منبر خواند و رجز ياد شده را انشاد كرد و با اشاره به قبر گفت : روزى به جاى روز بدر . گروهى از انصار كه در آنجا حضور داشتند اين گفتهء سعيد را زشت شمردند . اين را ابو عبيده [ معمر بن المثنى البصرى متوفاى سال 209 يا 211 در كتاب المثالب 
  ] نوشته است .\r\nاما مؤلف بر اين باور است كه در گفتار ابن ابى الحديد ، مبنى بر اين‌كه هنگام آوردن سر امام حسين ( ع ) به مدينه مروان فرماندار نبوده است ، جاى هيچ ترديدى نيست ، ولى اين اعتقاد هيچ منافاتى ، با اين‌كه مروان آن شعر را سروده باشد ندارد ، همانطور كه با منبر رفتن او و خواندن خطبه و افكندن سر شريف به سوى قبر پيامبر و گفتن اين كه « يا محمد روزى به جاى روز بدر » نيز منافات ندارد . زيرا مروان با سعيد بن عاص و ديگر طاغوت‌هاى اموى در گمراهى ، و خوشحالى در مصايب اهل‌بيت نبوت شريك بود . گر چه او ، خود از ههء طاغوت‌هاى اموى ناپاك‌تر بود .\r\nنيز اين گفتار ابن ابى الحديد كه « عمرو بن سعيد بن عاص نام دوستش ابن مرجانه را بر منبر خواند و شعر ياد شده را انشاد كرد و با اشاره به قبر پيامبر گفت كه روزى به جاى روز بدر » با اين كه ، هنگام رسيدن سر امام حسين ( ع ) از سوى يزيد نزد وى نيز همين شعر را خوانده باشد منافاتى ندارد . چنان كه در روايت ابن سعد و بلاذرى آمده است كه ابن عاص رو سياه ، در قتل امام حسين ( ع ) شعرى سرود و شادمانى كرد . اينان نجاست هستند كه چون باد بوزد بوى گندشان همه جا را مىگيرد و آن چه راويان از خباثت‌ها و انگيزه‌هاى پست آنان نوشته‌اند ، مشتى است از خروار كه مورخان و محمد ثانى كه به دليل ترس از طاغوت‌ها و ستمكاران خود را با بنى اميه تطبيق داده‌اند و بدىها و گناهان ظالمان را نديده گرفته‌اند بيان كرده‌اند ؛ همانطور كه بر كتمان افتخارات امامان معصوم در جامعه اسلامى اصرار ورزيده‌اند . و سيعلم الذين ظلموا اى منقلب ينقلبون .\r\n( 2 ) - زمان بنى زياد شيون كردند شيونى ! همانند شيون زمان مادر با مداد جنگ ارنب .\r\n","page_name":" 280 ","page_number":280},
  {"content":"\r\n\r\nالثخ ! « 1 » تو را به فاطمه چه كار ؟ گفت : مادرش خديجه است [ منظورش اين بود كه خديجه از فرزندان اسد بن عبدالعزى است 
  ] . گفت : آرى به خدا سوگند ! واو دختر محمد است ، اگر تو او را به مادرش مىشناسى ، من او را به پدرش مىشناسم .\r\nسپس عمرو بن سعيد دستور داد سر امام ( ع ) را كفن كردند و در بقيع ، كنار قبر مادرش ، به خاك سپردند . « 2 »\r\n\r\nخطبهء امام سجاد ( ع ) در شام\r\nنقل است كه يزيد فرمان داد ، منبرى آماده كردند و خطيبى را فرستاد تا از حسين و پدرش نزد مردم بد بگويد . او رفت و پس از حمد و ثناى خداوند ، آنچه توانست از حسين بد گفت و معاويه و يزيد را ستود .\r\nدر اين هنگام على بن الحسين ، امام سجاد ( ع ) ، فرياد زد : واى بر تو اى گوينده ، كه با رضايت آفريده ، خشم خداوند را بر خود خريدى ، جاى تو دوزخ است . سپس رو به يزيد كرد و فرمود : اى يزيد ! به من اجازه بده ، بر اين چوب‌ها بالا روم و سخنانى بر زبان آورم كه خدا را خشنود سازد و مجلسيان از آن اجر و پاداش برند . يزيد از دادن اجازه خوددارى كرد ، ولى مردم گفتند : يا اميرالمؤمنين اجازه بدهيد به منبر رود تا ببينيم چه مىگويد ؟ گفت : اگر او منبر رود ، تا من و همهء آل ابوسفيان را رسوا نكند فرود نمىآيد .\r\nگفتند : مگر اين جوان چه اندازه چيز بلد است ؟ گفت : او از خاندانى است كه دانش با جانشان آميخته است . ولى مردم آن قدر اصرار كردند تا اين‌كه يزيد پذيرفت .\r\nآنگاه زين العابدين ( ع ) منبر رفت و پس از حمد و ثناى خداوند چنان خطبه‌اى خواند كه چشم‌ها از آن گريست و قلب‌ها به تپش افتاد ؛ و طى آن فرمود :\r\n\r\n\r\n","description":"","footnote":"\r\n( 1 ) - آن كه در زبانش شكستگى باشد ، يعنى حرف ( س ) را ( ث ) و يا ( ر ) را ( ع ) يا حرفى را به جاى حرف ديگر تلفظ كند . [ لغت نامهء دهخدا 
  ]\r\n( 2 ) - ر . ك . الطبقات الكبرى ، ج 8 / ص 66 اب ؛ مرآة الزمان ، نسخهء خطى ، ص 101 ؛ تذكرة الخواص ، ص 275 ، انساب الاشراف ، ج 3 ، ص 217 .\r\n","page_name":" 281 ","page_number":281},
  {"content":"\r\n\r\nاى مردم ! شش چيز به ما عطا شده است و با هفت چيز بر ديگران فضيلت يافته‌ايم . آنچه به ما عطا شده ، دانش ، بردبارى ، بخشندگى ، فصاحت ، شجاعت و محبت در دل‌هاى مؤمنان است ، و هفت فضيلتى كه خداوند به ما بخشيده اين است كه پيامبر برگزيدهء خدا ، محمد مصطفى ، از ماست . صدّيق و راست گوى اين امت [ على ( ع ) 
  ] از ماست ؛ جعفر طيّار از ماست ؛ شير خدا و شير رسول او [ حمزه 
  ] از ماست . سرور زنان جهان ، زهراى بتول ، از ماست ؛ دو سبط اين امت [ حسن و حسين 
  ] و سرور جوانان بهشت ، از مايند . هر كس مرا مىشناسد كه مىشناسد و براى آنان كه مرا نمىشناسند اصل و نسبم را معرفى مىكنم :\r\nمنم فرزند مكه و منا « 1 » منم فرزند زمزم « 2 » و صفا « 3 » ، منم فرزند كسى كه زكات [ به نقلى ركن 
  ] را در رداى خود حمل كرد . منم فرزند بهترين كسى كه ازار و ردا بر تن كرد ، منم فرزند بهترين كسى كه با پاىافزار و پاى برهنه راه رفت ، منم فرزند بهترين كسى كه سعى « 4 » و طواف « 5 » كرد ، منم فرزند كسى كه حج گذارد و تلبيه « 6 » گفت ، منم فرزند كسى كه با براق « 7 » به آسمان رفت ، منم فرزند كسى كه از مسجد الحرام به مسجد الاقصى سير داده شد - منزه است آن كه سيرش داد - ، منم فرزند كسى كه جبرئيل او را به سدرة المنتهى رسانيد .\r\nمنم فرزند آن كه نزديك و نزديك‌تر شد ، به اندازه طول يك كمان و يا نزديكتر ، منم فرزند آن كه نماز فرشتگان آسمان را امامت كرد . منم فرزند آن كه رب جليل هر چه خواست بر او وحى كرد . منم فرزند محمد مصطفى ، منم فرزند على مرتضى : آن كه بر بينى مردم زد تا بگويند لا إله الا اللّه . منم فرزند آن كه در برابر پيامبر با دو شمشير و دو نيزه جنگيد ، و دوبار هجرت كرد ؛ و دو بار بيعت نمود و در بدر و حنين جنگيد و حتى يك چشم بر هم زدن به خداوند كفر نورزيد .\r\nمنم فرزند صالح مؤمنان و وارث پيامبران و از پا در آورندهء مشركان و رئيس مسلمانان و نور مجاهدان و زينت عبادت كنندگان و برترين به پا ايستادگان از آل ياسين و فرستادهء پروردگار\r\n\r\n\r\n","description":"","footnote":"\r\n( 1 ) - منا : موضعى است در مكه معظمه كه مقام بازار است و حاجيان در آنجا قربانى كنند .\r\n( 2 ) - زمزم : چاهى است نزديك خانهء كعبه شرفها اللّه .\r\n( 3 ) - صفا : مكان بلندى است از كوه ابوقبيس ، بين آن و مسجد الحرام عرض وادى است كه راه و بازار است .\r\n( 4 ) - سعى : دويدن ميان صفا و مروه .\r\n( 5 ) - طواف : به طرز خاص گرد خانه كعبه گشتن .\r\n( 6 ) - تلبيه : لبيك گفتن در حج ، لبيك گفتن حاجيان .\r\n( 7 ) - براق : مركبى كه حضرت رسالت پناه ( ع ) در شب معراج بر آن سوار شدند و آن كلان‌تر از خرو فروتر از شتر بود .\r\n","page_name":" 282 ","page_number":282},
  {"content":"\r\n\r\nعالميان . و منم فرزند تأييد شده به وسيلهء جبرائيل و يارى شده به ميكائيل ، منم فرزند حمايت كننده از حريم مسلمانان و كشنده قاسطين « 1 » و ناكثين « 2 » و مارقين « 3 » و پيكار كننده با دشمنان سرسخت ، و برتر از همهء قريش ، و نخستين مؤمنى كه دعوت خدا را پذيرفت و در ايمان به خدا از همه پيشى گرفت . در هم كوبنده سركشان ، نابود كننده مشركان ، تيرى از تيرهاى خداوند بر جان منافقان و زبان حكمت عبادت كنندگان ياور دين ، ولى امر خدا ، بوستان حكمت و گنجينه دانش پروردگار ، با گذشت ، بخشنده ، گشاده رو ، ابطحى ، دوستدارنده ، خشنود ، پيشگام با همت ، روزه دار ، شكيبا ، پاكيزه شده ، شب زنده دار ، شجاع ، گشاده دست ، از ميان برندهء نسل‌ها و پراكنده سازندهء احزاب [ كافر 
  ] . آن كه از همه قوى دل‌تر بود ، آزاده‌تر بود ، زبان آورتر بود ، سر سخت‌تر بود . شير ژيان ، ابر بارنده كه هر گاه در جنگ ، نيزه‌ها نزديك مىشدند و اسب‌ها تاخت مىآوردند ، همه را به ضرب نيزه از پاى درمى آورد ، آنان را چونان آسياب خرد مىكرد و چون تند باد پراكنده مىساخت .\r\nشير حجاز ، صاحب اعجاز ، قوچ عراق ، و آن كه به نص و استحقاق امام بود . مكى ، مدنى ، ابطحى ، تهامى ، خيفى ، عقبى ، بدرى ، احدى ، شجرى و مهاجرى .\r\nميان اعراب سرورشان و در ميان صحنهء جنگ چون شير ژيان ، وارث مشعريان ، پدر دو سبط :\r\nحسن و حسين . مظهر شگفتىها ، پراكنده سازنده سپاه‌ها ، شهاب ثاقب ، نور جانشين پيامبر ، شير پيروز خدا ، مطلوب هر جوينده و پيروز پيروزمندان ، اين بود نشانه‌هاى جد من على بن‌ابىطالب .\r\nمنم فرزند فاطمه زهرا ، منم فرزند سرور زنان ، منم فرزنده پاكيزه بتول ، منم فرزند پاره‌تن‌رسول .\r\nراوى گويد : او همچنان بر شمرد و من من گفت تا آن كه فرياد گريه و شيون مردم بلند شد . يزيد از ترس آن كه مبادا آشوب به پا شود ، سخن او را بريد و به مؤذّن فرمان گفتن اذان را داد . على بن الحسين نيز ساكت شد . هنگامى كه مؤذن گفت : اللّه اكبر ، حضرت فرمود : بزرگى را تكبير گفتى\r\n\r\n\r\n","description":"","footnote":"\r\n( 1 ) - كسانى كه از جنگ صفين در صف معاويه بودند .\r\n( 2 ) - كسانى كه در جنگ جمل شركت داشتند .\r\n( 3 ) - مراد ، اصحاب نهروان است .\r\n","page_name":" 283 ","page_number":283},
  {"content":"\r\n\r\nكه قابل سنجيدن نباشد و با حواس ظاهرى درك نگردد . هيچ چيز از خداوند بزرگتر نيست . چون مؤذن گفت : اشهد ان لا إله الا اللّه ، او فرمود : مو ، پوست ، گوشت ، خون ، مغز و استخوانم به يكتايى خداوند گواهى مىدهد . هنگامى كه مؤذن گفت : اشهد ان محمداً رسول اللّه ، امام سجاد از روى منبر رو به يزيد كرد و گفت : اى يزيد ! آيا اين محمد جدّ من است يا جد تو ؟ اگر گمان برى كه جد توست ، دروغ گفته‌اى و اگر بگويى كه جد من است ، پس چرا خاندانش را كشتى ؟\r\nراوى گويد : چون مؤذن از اذان و اقامه فراغت يافت ، يزيد پيش رفت و نماز ظهر را خواند . « 1 »\r\nخوارزمى گويد : روزى على بن الحسن دربازار دمشق راه مىرفت . شخصى به نام منهال بن عمر ضبابى پيش آمد و گفت : يابن رسول اللّه روز چگونه بر شما مىگذرد ؟\r\nفرمود : به خدا سوگند كه روز ما مانند روز بنى اسرائيل در ميان قوم فرعون مىگذرد ، كه مردانشان را مىكشتند و زنانشان را زنده نگه مىداشتند .\r\nاى منهال ، در حالى كه عرب به عرب بودن محمد ( ص ) و قريش به قرشى بودن محمد بر ديگران فخر مىفروشد ، ما خاندان محمد در حالى زندگى مىكنيم كه مال ما غصب شده است ؛ مورد ستم قرار گرفته‌ايم ، ما را خرد كرده‌اند ، ما را كشته‌اند و آواره كرده‌اند . انا للّه و انا اليه راجعون از اين زندگىاى كه ما داريم ، اى منهال ! « 2 »\r\n\r\nبازگشت به مدينه\r\nيزيد بن معاويه كه از بردن اهل‌بيت به شام طرفى نبست ، روزى خطاب به امام سجاد ( ع ) گفت : اگر دوست داشته باشى كه نزد ما بمانى با شما صله رحم مىكنيم و حقتان را به جاى مىآوريم و اگر هم دوست داشته باشى تو را به شهر و ديار خودت باز مىگردانيم . امام ( ع ) فرمود : ما را به شهر خودمان برگردان .\r\nسپس يزيد خطاب به نعمان بشير گفت : آنچه نياز دارند برايشان فراهم ساز و مردى\r\n\r\n\r\n","description":"","footnote":"\r\n( 1 ) - مناقب آل ابى طالب ، ج 4 ، ص 168 ؛ الاحتجاج ، ج 2 ، ص 159 ؛ بحارالانوار ، ج 45 ، ص 137 به نقل از كتاب المناقب .\r\n( 2 ) - ر . ك . مقتل الحسين ، ج 2 ، ص 72 . برخى روايت‌ها حاكى است كه امام ( ع ) اين سخنان را هنگامى كه بالاى منبر بود ، در پاسخ منهال اظهار كرد . روايت ديگرى حاكى است كه آن حضرت اين سخنان را در پاسخ حارث بن جارود تميمى و در بازار مدينه بيان داشته‌اند . البته منافاتى هم ندارد كه امام ( ع ) در هر دو جا اين سخنان را گفته باشند .\r\n","page_name":" 284 ","page_number":284},
  {"content":"\r\n\r\nامين و درستكار از اهل شام را با آنان همراه كن و گروهى سوار و كمك نيز بفرست تا آنان را به مدينه ببرند . آنگاه دستور داد زنان را همراه على بن الحسين در منزلى جداگانه جاى دادند و همهء نيازمندىهاشان را فراهم كردند . پس از آن كه اهل‌بيت به سراى يزيد رفتند همهء زنان آل ابى سفيان به استقبال آمدند . در حالى كه براى حسين ( ع ) گريه مىكردند ؛ و نوحه سرايى به مدت سه روز ادامه داشت . « 1 »\r\nيزيد هر صبح و شام ، على بن الحسين را فرا مىخواند و با او غذا مىخورد . يكى از روزها عمرو بن الحسن كه جوانى كم سن و سال بود نيز با آن حضرت رفت . پسر يزيد به نام خالد نيز آنجا بود . يزيد خطاب به عمرو بن الحسن گفت : آيا حاضرى با اين نوجوان كشتى بگيرى ؟ گفت : نه ؟ ولى حاضرم كاردى به او و كاردى نيز به من بدهى تا با او بجنگم . يزيد او را گرفت و در آغوش كشيد و گفت : « اين خويى است كه از اخزم مىشناسم » و مار جز مار نزايد .\r\nچون قصد بيرون آمدن از دمشق كردند ، يزيد ، على بن الحسين را نزد خود خواند و گفت : خداوند پسر مرجانه را لعنت كند . اگر من خود با حسين رو به رو مىشدم هر چه راكه پيشنهاد مىكرد مىپذيرفتم و با آنچه در توان داشتم حتى اگر به قيمت جان فرزندانم هم تمام مىشد ، از مرگ او جلوگيرى مىكردم . اما قضاى الهى چنان رقم خورد كه ديدى . « 2 » با من مكاتبه كن ، هر حاجتى كه داشته باشى برآورده مىسازم .\r\nآنگاه بر كاروان اسيران جامه پوشاند و سفارش‌هاى لازم را به فرستاده‌اش كرد . وى اهل‌بيت را شب‌ها حركت مىداد و آنان پيشاپيش او حركت مىكردند تا از چشمش دور نيفتند . هرگاه كه فرود مىآمدند ، او و همراهانش از آنان كناره مىگرفتند و سرگرم نگهبانى مىشدند ، تا اگر كسى از آنان مىخواست براى وضو يا قضاى حاجت فرود آيد ، خجالت نكشد . در طول راه به همين منوال با آنها رفتار مىكرد و از احتياجشان مىپرسيد\r\n\r\n\r\n","description":"","footnote":"\r\n( 1 ) - از امثال چنين روايت‌هاى استفاده مىشود ، ناصبىهايى كه از عزادارى حسين ( ع ) جلوگيرى مىكنند و به تحريم خواندن مقتل وى فتوا مىدهند ، از يزيد و زنان و دختران معاويه هم كافر ترند .\r\n( 2 ) - در اينجا ، يزيد از برادرش شيطان پيروى كرد ، آنجا كه گمراهىاش را به خداى متعال نسبت داد و گفت : « قالَ رَبِّ بِما أَغويتنى لَأُزَيِّنَنَّ لَهُمْ في الأَرْض . . . » ( حجر ( 15 ) ، آيهء 39 )\r\n","page_name":" 285 ","page_number":285},
  {"content":"\r\n\r\nو با آنان مهربانى مىكرد ، تا آن‌كه به مدينه وارد شدند .\r\n[ چون به مدينه رسيدند 
  ] فاطمه دختر على ( ع ) رو به خواهرش زينب كرد و گفت :\r\nخواهر عزيزم اين مرد شامى در طول مدتى كه با ما همراه بود نسبت به ما خوشرفتارى كرد . نمىخواهى انعامى به او بدهى ؟ زينب گفت : براى انعام دادن چيزى جز زيورهايمان نداريم . فاطمه گفت : آيا همين زيورها را بدهيم ؟ گفت : آرى . فاطمه مىگويد : من و خواهرم گردنبندها و دستبندهامان را باز كرديم و براى او فرستاديم و از او پوزش خواستيم و گفتيم : اين پاداش حسن رفتار تو در مدت همراهى با ماست . مرد شامى گفت : اگر كارى كه كرده‌ام براى دنيا مىبود ، به كمتر از زيورهاى شما هم راضى بودم . اما به خدا سوگند من اين كار را فقط براى خدا و به خاطر خويشاوندى شما با پيامبر انجام داده‌ام .\r\nبشيربن حزلم گويد : چون به مدينه نزديك شديم ، على بن الحسين ( ع ) با زنان همراهش در نزديك شهر فرود آمد و چادر زد و به من گفت : اى بشير ، خدايت رحمت كند ، پدرت شاعر بود ، آيا تو هم شعر مىسرايى ؟ گفتم : بلى ، اى فرزند رسول خدا ، من نيز شاعرم . فرمود : به شهر برو و خبر شهادت ابا عبداللّه را به مردم برسان .\r\nبشير گويد : بر اسبم سوار شدم و ركاب كشيدم تا وارد مدينه شدم . چون به مسجد پيامبر ( ص ) رسيدم ، صدايم را به گريه بلند كردم و اين شعر را سرودم :\r\n يا اهْلَ يَثْرِبَ لا مُقامَ لَكُم بِها * قُتِلَ الْحُسَيْنُ فَأَدْمَعِى مِدْرارُ\r\nالْجِسْمُ مِنْهُ بِكَرْبَلاء مُضَرَّجُ * وَ الرَّأْسُ مِنْهُ عَلَى القَناتِ يُدارُ « 1 » \r\nسپس گفتم : اى مردم ، على بن الحسين با عمه‌ها و خواهرانش در نزديكى شهر منزل كرده و مرا فرستاده است تا شما را نزد او راهنمايى كنم . با شنيدن اين خبر همهء بانوان محجبه مدينه ، با سرو روى باز از خانه‌ها بيرون آمدند ؛ و در حالى كه سيلى به صورت مىزدند و گونه مىخراشيدند فرياد آه و واويلا سر مىدادند . من هيچ روزى اين اندازه زن و مرد را گريان نديده بودم ، و هيچ روزى براى مسلمانان به تلخى آن روز نگذشت .\r\n\r\n\r\n","description":"","footnote":"\r\n( 1 ) - اى مردم مدينه ديگر اين شهر جاى ماندن نيست ، زيرا حسين كشته شده است و بايد اشك فراوان بباريد ، پيكر او در كربلا خون آلود شد و سرش را بر نيزه كردند .\r\n","page_name":" 286 ","page_number":286},
  {"content":"\r\n\r\nشنيدم كه كنيزكى براى حسين نوحه سرايى مىكرد مىگفت :\r\n نَعا سَيّدى ناعٍ نَعاهُ فَأَوْجَعا * وَ أَمْرَضَني ناعٍ نَعاهُ فَافْجَعا\r\nفَعَيْنىَّ جُوداً بِالدُّمُوعِ وَ أَسْكَبا * وَجُوداً بِدَمْعٍ بَعْدَ دَمْحِكُما مَعا\r\nعَلى مَنْ دَهَى عَرْشَ الْجَليلِ فَزَعْزَعا * فَأْصَبَح هذَالْمَجْدُ وَ الدّينُ اجدَعا\r\nعَلَى ابْنِ نَبِى اللَّهِ وَ ابنِ وَصِيِّهِ * وَ انْ كانَ عَنَّا شاحِطَ الدَّارِ أَشْسَعا « 1 » \r\nآنگاه گفت : اى پيك مرگ ، اندوه ما را در ماتم ابو عبدالله تازه كردى و زخم‌هايى را كه هنوز بهبود نيافته بود خراشيدى ، خدايت رحمت كند ، تو كيستى ؟ گفتم : من بشير بن جزلم هستم و على بن الحسين كه اينك همراه خانواده ابى عبداللّه در فلان جا فرود آمده مرا فرستاده است [ تا به شما خبر بدهم 
  ] .\r\nبشير گويد : مردم مرا رها كردند و با شتاب نزد امام سجاد و عمّه‌ها و خواهرانش رفتند . من اسبم را هى زدم و چون به آنان رسيدم ديدم كه بر اثر ازدحام جمعيت راه‌ها بسته است از اسب پياده شدم و خود را به خيمه رساندم . امام سجاد در حالى كه دستمالى در دست داشت و با آن اشكش را پاك مىكرد بيرون آمد . يكى از خادمان نيز پس از وى بيرون آمد و كرسىاى گذاشت تا بر آن بنشيند . امام بى اختيار اشك مىريخت ؛ و صداى شيون و زارى مردم بلند شد . زنان و كنيزان نوحه سر دادند و مردم از همه سو به او تسليت مىگفتند . جايگاه يكپارچه شيون شد . امام سجاد با دست اشاره كرد و از مردم خواست كه آرام باشند . جمعيت بلافاصله ساكت شد و آن حضرت چنين فرمود :\r\nالحمدللّه رب العالمين ، الرحمن الرحيم ، مالك يوم الدين ، سپاس خدايى را كه پروردگار همهء عالميان است ، خدايى كه دور است و در جوف آسمان‌ها جاى دارد و نزديك است و نَجواها را مىشنود . او را مىستايم بر فجايع بزرگ روزگار و دردناك‌ترين مصايب ؛ مصايبى كه اشك‌ها را جارى مىسازد ؛ سينه‌ها را تنگ مىگرداند و بر آنها سنگينى مىكند و جان مردم را مىستاند .\r\n\r\n\r\n","description":"","footnote":"\r\n( 1 ) - پيك مرگ خبر مصيبت آقايم را داد ، چه دردناك بود . قاصد مرگ مرثيه‌اى سرود و چه دردناك بود ؛ پس اى ديدگان من در ريختن اشك‌ها بخشنده باشيد و پس از اشك هايتان دوباره اشك بريزيد ، بر آن كسى كه مصيبتش عرش جليل را تكان داد و اين مجد و اين دين شكست خورد ، و بر پسر پيغمبر خدا و پسر وصى او ، هر چند منزل او از ما بسيار دور بود !\r\n","page_name":" 287 ","page_number":287},
  {"content":"\r\n\r\nاى مردم خداى بزرگ ما را به مصايبى بزرگ گرفتار ساخت و در اسلام شكافى بزرگ افتاد .\r\nابىعبداللّه و خاندانش كشته شدند و زن و فرزندش به اسارت رفتند و سرش را بر سر نيزه ميان شهرها گرداندند . آيا كدام ماتمى به پاى اين ماتم مىرسد ؟\r\nاى مردم ! كدام يك از شما پس از كشته شدن حسين مىتواند كه شادمانى كند ؟ يا كدامين چشمى مىتواند كه از ريختن اشك خوددارى ورزد ؟ آسمان‌هاى هفتگانه ، امواج دريا ، ستون‌هاى آسمان ، جاى جاى اين زمين پهناور ، شاخه‌هاى درختان ، ماهيان قعر دريا ، فرشتگان مقرب خدا و همهء اهل آسمان‌ها بر او گريستند . كدام قلبى است كه در قتل او نشكند ، يا كدام سينه‌اى است كه در ماتم او ننالد يا كدام گوشى است كه خبر اين شكاف افتاده در اسلام را بشنود و كر نشود ؟\r\nاى مردم ! ما را از شهرها راندند و در بيابان‌ها آواره كردند ، چنان كه گويى ما فرزندان ترك و كابليم ، بى آن كه جرمى مرتكب شده باشيم و يا كارى زشت از ما سر زده باشد ، و يا شكافى در اسلام افكنده باشيم . پيشينيان ما از چنين امورى به دور بوده‌اند و اين چيزى جز يك بهتان نيست .\r\nبه خدا سوگند ، اگر پيامبر ( ص ) به جاى اين كه اين مردم را به دوستى ما سفارش كند به جنگ با ما تشويق مىكرد ، رفتارشان زشت‌تر از اين نبود . « 1 » انا للّه و انا اليه راجعون از اين مصيبت بزرگ و دردناك و سنگين و تلخ . ما مزد و پاداش مصايبى را كه ديده‌ايم از خداوند مىخواهيم ، « انّهُ عَزيزٌ ذوانْتِقامٍ » . « 2 »\r\nراوى گويد : در اين هنگام صعصعة بن صوهان [ براى عرض تسليت 
  ] به پا خاست ، ولى با توجه به اين كه فلج و زمينگير بود امام از او تشكر كرد و عذرش را پذيرفت .\r\nصعصعه نيز از پذيرفتن عذر و خوش گمانى امام ( ع ) سپاسگزارى كرد و بر امام حسين ( ع ) رحمت فرستاد .\r\n\r\n\r\n","description":"","footnote":"\r\n( 1 ) - سيد مهدى بحرالعلوم اين مضمون را به شعر درآورده و چنين سروده است :\r\n لَو انَّهم امِرُوا بِالْبُغْضِ ماصَنَعُوا * فَوْقَ الَّذى صَنَعُوا لَوْجُدَّ جِدُّهُمْ \r\nاگر به ايشان فرمان داده مىشد كه دشمنى بورزند ، اگر همهء تلاش‌شان را هم به كار مىبستند ، كارى بيش از اين نمىكردند .\r\n( 2 ) - اللهوف ، ص 177 .\r\n","page_name":" 288 ","page_number":288},
  {"content":"\r\n\r\nاز امام باقر ( ع ) روايت شده است كه چون اهل‌بيت به مدينه رسيدند ، زنى از دختران عبدالمطلب با موى پريشان بيرون آمد و در حالى كه آستينش را روى سر نهاده بود اين شعر را مىخواند :\r\n ماذا تَقُولُونَ انْ قالَ النَّبِىُّ لَكُمْ * ماذا فَعَلْتُم وَ أَنْتُم آخِرَ الْامَمِ\r\nبِعِتْرتِى وَ بِاهْلِى بَعْدَ مُفْتَقَدِى * مِنْهُمْ أُسارى وَ قَتْلى ضُرِّجُوا بِدَمِ\r\nما كانَ هذا جَزائِى إِذْ نَصَحْتُ لَكُمْ * أَنْ تَخْلُفُونِى بِسُوءٍ فِى ذَوِى رَحِمِ « 1 » \r\n\r\nمكافات عمل\r\nدر پايان ، آن دسته از كيفرهايى را يادآور مىشويم كه خداوند بزرگ در همين دنيا و به انتقام خون امام حسين ( ع ) به قاتلان آن حضرت و نيز آنهايى كه سياهى لشكر دشمنان و قاتلانش شدند ، داده است .\r\nيكى از موالى بنىسلامه گفته است : شبى بر سر كشتزارمان در نهرين سرگرم گفت و گو بوديم و از اين بحث مىكرديم كه هيچ يك از كسانى كه به قتل حسين كمك كردند از دنيا نرفتند مگر آن كه به مصيبتى دچار شدند . مردى از قبيله طى كه همراه ما بود گفت : من از كسانىام كه در قتل حسين شركت داشته‌اند و جز خير چيزى به من نرسيده است .\r\nدر اين هنگام چراغ خاموش شد و آن مرد طائى برخاست تا آن را اصلاح كند كه آتش به انگشت سبابه‌اش آويزان شد . او به سوى فرات دويد و خود را درون آب افكند ، ما نيز در پى او رفتيم و ديديم كه هرگاه در آب فرو مىرفت آتش جدا مىشد و روى آب مىماند ، و هرگاه كه بيرون مىآمد به بدنش مىچسبيد تا سرانجام او را كشت . « 2 »\r\nسدّى گفته است : براى فروش پارچه به كربلا رفتم . پيرمردى از قبيله طى براى ما شام\r\n\r\n\r\n","description":"","footnote":"\r\n( 1 ) - آنگاه كه پيامبر خدا از شما بپرسد : شما كه آخرين امت بوديد . با خاندان و اهل‌بيت من پس از من چگونه رفتار كرديد ؟ شمارى را به اسارت برديد و شمارى ديگر را در خون غلتان كرديد . اين مزد خير خواهى و پيامبرى من نبود ، كه با فرزندانم چنين بد رفتارى كنيد !\r\n( 2 ) - ترجمة الامام الحسين ( ع ) ، ابن عساكر ، 252 ؛ نيز ر . ك . المحاسن و المساوى ، ذيل عنوان « مساوى قتلة الحسين بن على ( ع ) » ، ص 68 .\r\n","page_name":" 289 ","page_number":289},
  {"content":"\r\n\r\nتهيه كرد . سرگرم خوردن شام بوديم و سخن از شهادت امام حسين ( ع ) به ميان آمد . گفتم :\r\nهر كس كه در قتل حسين ( ع ) شركت جست خداوند بدترين مرگ‌ها را نصيب او كرد .\r\nگفت : چقدر شما اهل عراق دروغگوييد . من از كسانىام كه در اين كار شركت داشتم .\r\nاندكى نگذشت كه آن مرد به چراغ نزديك شد و خواست كه فتيله‌اش را با دست بيرون آورد كه آتش به دست او چسبيد . چون خواست كه آن را با آب دهان خاموش كند آتش به ريش او چسبيد . او دويد و خود را در آب انداخت و ديدم كه چون ذغال سياه شده بود . « 1 »\r\nابى رجاء گويد : يكى از همسايگان من پس از قتل حسين ( ع ) گفت : آيا ديديد خداوند با اين فاسق فرزند فاسق چه كرد ؟ بلا فاصله خداوند دو نقطهء سفيد در چشمانش افكند و او را كور كرد . « 2 »\r\nيكى از كسانى كه مانع آب خوردن امام حسين ( ع ) گرديد ، به مرض استسقا مبتلا گرديد و هر چه آب مىنوشيد باز هم مىگفت : تشنه‌ام ؛ و اين به سبب دعاى امام ( ع ) بود كه دوبار فرمود : خدايا او را تشنه گردان .\r\nيكى از كسانى كه هنگام مرگ او را ديده است مىگويد : در مقابلش يخ گذاشته بودند و او را باد مىزدند و پشت سرش آتشدان قرار داشت ، با وجود اين از گرماى شكم و سرماى پشت مىناليد و مىگفت : آبم بدهيد كه از تشنگى مُرْدَم . وقتى كاسه بزرگى را كه اگر پنج نفر مىنوشيد سيراب مىشدند مىآوردند ، همه را سر مىكشيد و باز هم مىگفت : آبم بدهيد كه تشنگى مرا كشت ؛ و سرانجام شكم او مانند شكم شتر پاره شد . « 3 »\r\nابى نضر حرمى گويد : مرد كورى را ديدم و چون از سبب كورى او پرسيدم گفت : من در سپاه عمر سعد شركت داشتم و پس از آن كه حسين ( ع ) كشته شد و خاندانش به اسارت رفتند ، به شهر خودم بازگشتم . چون شب فرا رسيد ، خوابيدم و در عالم خواب\r\n\r\n\r\n","description":"","footnote":"\r\n( 1 ) - ترجمة الامام الحسين ( ع ) ، ابن عساكر ، 252 ؛ نيز ر . ك . المحاسن و المساوى ، ذيل عنوان « مساوى » قتلة الحسين بن على ( ع ) » ، ص 68 .\r\n( 2 ) - همان ، 251 ؛ و نيز ر . ك . « كتاب الفضائل » ، ابن حنبل ، بخش فضايل اميرالمؤمنين ( ع ) ، ص 62 ؛ المعجم الكبير ، ج 1 ، ص 227 / ب .\r\n( 3 ) - همان ، ص 237 ؛ تاريخ طبرى ، ج 5 ، ص 449 .\r\n","page_name":" 290 ","page_number":290},
  {"content":"\r\n\r\nپيامبر ( ص ) را ديدم كه طشتى از خون مقابلش نهاده بود و ميان آن طشت پَرى بود . ياران عمر سعد را يك به يك نزد آن حضرت مىآوردند و او با آن پر بر چشمانشان مىكشيد .\r\nچون مرا نزد آن حضرت بردند گفتم : يا رسول اللّه ، به خدا سوگند كه من هيچ شمشير و نيزه‌اى نزده‌ام و تيرى نينداخته‌ام . فرمود : آيا سياهى لشكر دشمنان ما نشدى و شمار آنها را زياد نكردى ؟ سپس دو انگشت سبابه و ميانىاش را در خون فرو برد و به چشمان من اشاره كرد ، چون از خواب بيدار شدم چشمانم را نابينا يافتم . « 1 »\r\nحسن بصرى گويد : پيرمردى در مجلس ما شركت مىكرد كه بوى قطران مىداد .\r\nوقتى در اين باره از او پرسيدم گفت : من با كسانى كه آب را بر روى حسين بستند همراه بودم . در خواب ديدم كه گويى قيامت به پا شده است و احساس تشنگى فراوانى به من دست داد و آب خواستم . در اين هنگام پيامبر ( ص ) ، على ، فاطمه ، حسن و حسين را ديدم كه در كنار حوض كوثر بودند . از رسول خدا آب طلبيدم و حضرت فرمود : آبش بدهيد .\r\nاما هيچ كس به من آب نداد ، بار دوم فرمود و باز هم كسى به من آب نداد . وقتى بار سوم سخنش را تكرار كرد ، گفتند : يا رسول اللّه او از كسانى است كه آب را بر روى حسين بسته است . حضرت فرمود : به او قطران بنوشانيد . وقتى بيدار شدم بولم به قطران تبديل شده بود و غذايى كه مىخورم از آن بوى قطران به مشامم مىرسد . لب به هر نوشيدنىاى كه مىزنم در دهانم به قطران تبديل مىگردد . « 2 »\r\nعمارة بن عمير گويد : وقتى سر عبيداللّه زياد و يارانش را به كوفه آوردند ، آنها را در حياط مسجد روى هم ريختند . چون در آنجا رفتم ، شنيدم كه مردم مىگويند : آمد ، آمد و در اين هنگام مارى را ديدم كه آمد و از همهء سرها گذشت تا اين كه وارد سوراخ بينى عبيداللّه شد . لحظهء كوتاهى ماند و سپس بيرون آمد و رفت تا ناپديد شد . باز مردم گفتند :\r\nآمد ! آمد ! و مار اين كار را دو يا سه بار تكرار كرد .\r\nابن‌طفيل گويد : سر هفت تن از فرماندهان بنى اميه را بريدم ؛ و روى سر عبيداللّه و حصين بن نمير پارچه‌اى انداخته بوديم . وقتى آن را برداشتيم ، ديديم مارى درون كلهء\r\n\r\n\r\n","description":"","footnote":"\r\n( 1 ) - ر . ك . مناقب اميرالمؤمنين ، حديث 460 ، ص 405 .\r\n( 2 ) - مقتل خوارزمى ، ج 2 ، ص 103 .\r\n","page_name":" 291 ","page_number":291},
  {"content":"\r\n\r\nعبيداللّه رفته است و آن را مىخورد .\r\nيزيد بن ابى زياد گويد : وقتى سر پسر مرجانه و يارانش را آوردند و پيش مختار انداختند ، مار باريكى آمد و از همهء سرها گذشت تا به سر عبيداللّه رسيد و پيوسته داخل كله‌اش مىرفت و بيرون مىآمد . « 1 »\r\nدستهء ديگر از كسانى كه جزاى عملشان را در همين دنيا ديدند ، آنهايى بودند كه نسبت به قبر سيدالشهدا اسائه ادب كردند .\r\nاعمش گفته است : مردى بر قبر حسين پليدى كرد و به جذام و پيسى و ديوانگى مبتلا شد و فرزندانش نيز اين بيمارىها را از او به ارث بردند .\r\n\r\nدريغ خوردن برخى از اولياء اللّه بر شهادت امام حسين ( ع )\r\nشهربن‌حوشب گويد : نزد امّ سلمه ، همسر پيامبر ( ص ) بوديم كه ناگهان فريادى را شنيديم كه آمد تا به ام‌سلمه رسيد و گفت : حسين كشته شد . ام‌سلمه گفت : آرى ، كارشان را كردند . خداوند خانه هايشان - يا قبرهاشان - را پر از آتش كند سپس غش كرد و افتاد ؛ و ما برخاستيم .\r\nهمو گويد : چون خبر قتل حسين ( ع ) را براى ام سلمه آوردند ، قاتلان آن حضرت را نفرين كرد و گفت : خدا لعنت كند اهل عراق را ، حسين را كشتند . خدا آنان را بكشد ، خداى لعنتشان كند كه او را فريفتند و تنها گذاشتند . « 2 »\r\nمنذر ثورى گويد : روزى نزد محمد حنفيه نشسته بوديم و سخن از حسين بن على و كسانى كه با او كشته شدند به ميان آمد . محمد گفت : آنان هفده جوان را كشتند كه همهء آنها از نسل فاطمه ( س ) بودند . « 3 »\r\n\r\n\r\n","description":"","footnote":"\r\n( 1 ) - المناقب ، ترمذى ، باب مناقب الحسين ، حديث 13 ، ذيل شماره 3780 و 3869 و نيز الجامع الصحيح ( سنن ترمذى ) ، ج 5 ، ص 325 .\r\n( 2 ) - الطبقات الكبرى ، ج 8 ، ص 69 / ب .\r\n( 3 ) - المعجم الكبير ، ج 3 ، ص 127 .\r\n","page_name":" 292 ","page_number":292},
  {"content":"\r\n\r\n\r\nمحكوميت قتل امام حسين ( ع ) نزد شمارى از بزرگان\r\nابن ابى نعم گويد : نزد پسر عمر بودم كه مردى آمد و دربارهء حكم خون پشه از او سؤال كرد . گفت : اهل كجايى ؟ مرد پاسخ داد : اهل عراق ، گفت : به اين مرد نگاه كنيد ! در حالى كه عراقىها فرزند رسول اللّه را كشته‌اند ، او از من دربارهء خون پشه سؤال مىكند ! از رسول خدا ( ص ) شنيدم كه فرمود : اين دو [ حسن و حسين 
  ] دسته گل‌هاى من از اين دنيايند . « 1 »\r\nمغيره گويد : مرجانه رو به پسرش عبيداللّه كرد و گفت : اى پليد ، فرزند رسول خدا را كشتى ، هرگز روى بهشت را نخواهى ديد . « 2 »\r\nمنذر گويد : پس از آن كه حسين ( ع ) كشته شد گروهى از بزرگان كوفه - كه ابو برده نيز در ميان آنها بود - گفتند : ما را نزد ربيع بن خثيم ببريد تا نظرش را بدانيم . چون نزد او رفتند ، گفتند : حسين كشته شده است . گفت : به نظر شما اگر رسول خدا ( ص ) به كوفه وارد مىشد و يكى از افراد خاندانش در آنجا مىبود ، به خانهء چه كسى مىرفت ؟ آيا جز به خانهء آنها جاى ديگرى مىرفت ؟ با اين سخن كوفيان نظر او را دريافتند . « 3 »\r\nسفيان به نقل از پيرمردى گويد : هنگامى كه حسين بن على ( ع ) كشته شد ، ربيع بن خثيم گفت : اينان كودكانى را كشتند كه اگر پيامبر خدا ( ص ) آنان را مىديد ، بر دامانش مىنشاند و مىبوسيد . « 4 »\r\nابىبكر هذلى گويد : هنگامى كه خبر شهادت امام حسين ( ع ) به حسن بصرى رسيد ، آنقدر گريست كه گونه هايش پر از اشك شد و گفت : خاك بر سر امتى كه فرومايه زادگانش پيامبر زاده‌هايش را كشتند . « 5 »\r\nزهرى گويد : وقتى خبر شهادت حسين ( ع ) به حسن بصرى و ابن سيرين و ديگر\r\n\r\n\r\n","description":"","footnote":"\r\n( 1 ) - المعجم الكبير ، ج 3 ، ص 137 .\r\n( 2 ) - طبقات الكبرى ، ج 8 ، ص 69 / أ .\r\n( 3 ) - همان ، ص 68 .\r\n( 4 ) - همان .\r\n( 5 ) - انساب الاشراف ، ج 3 ، ص 227 ؛ تيسير المطالب ، ص 98 .\r\n","page_name":" 293 ","page_number":293},
  {"content":"\r\n\r\nعالمان بصره رسيد ، جمع شدند و چند روز بر آن حضرت گريستند و حسن گفت : خاك بر سر امتى كه فرومايه زادگانش ، پيامبر زادگانش را كشتند به خدا سوگند كه سر حسين را به پيكرش بازمى گردانند و آنگاه جد و پدرش در روز قيامت از پسر مرجانه انتقام مىگيرند . « 1 » عمرو بن بعجه گفته است : نخستين فرومايگى اعراب قتل حسين بن على و داستان پسر خواندگى زياد بود « 2 »\r\nعمربن عبدالعزيز گفته است : اگر در شمار قاتلان حسين بودم و مرا به بهشت دعوت مىكردند ، از خجالت اين كه مبادا چشمم به چشم رسول خدا بيفتد ، داخل نمىشدم . « 3 »\r\nابراهيم نخعى گفته است : اگر در ميان قاتلان حسين مىبودم و سپس گناهم بخشيده مىشد و به بهشت وارد مىشدم ، از اين كه خداوند به پيامبرش بفرمايد كه به چهره‌ام نگاه كند ، خجالت مىكشيدم . « 4 »\r\nهمچنين شمارى از اهل كتاب نيز فاجعهء شهادت امام حسين ( ع ) را محكوم كرده وزشت شمرده‌اند .\r\nرأس الجالوت گفته است [ پيش از شهادت امام حسين ( ع ) 
  ] مىشنيديم كه پيامبر زاده‌اى در كربلا كشته مىشود ، من از رفتن به كربلا هراس داشتم و هر گاه كه به آن سرزمين وارد مىشدم به تاخت مىرفتم تا هر چه زودتر از آنجا بگذرم . اما پس از كشته شدن حسين با خاطر جمع حركت مىكنم . « 5 »\r\nابى الاسود گويد : در ديدارى كه با رأس الجالوت داشتم به من گفت ميان من و داود ، هفتاد نسل واسطه است ، با وجود اين هرگاه يهوديان مرا مىبينند احترام و حق‌شناسى مىكنند و حرمت مرا بر خود واجب مىشمارند . اما ميان شما و پيامبر تنها يك نسل\r\n\r\n\r\n","description":"","footnote":"\r\n( 1 ) - مرآة الزمان ، ص 103 .\r\n( 2 ) - المعجم الكبير ، ج 3 ، ص 132 .\r\n( 3 ) - مرآة الزمان ، ج 10 ، ص 103 .\r\n( 4 ) - المعجم الكبير ، ج 3 ، ص 119 .\r\n( 5 ) - همان ، ص 118 ، تاريخ دمشق ، ص 189 ، تاريخ طبرى ، ج 4 ، ص 276 .\r\n","page_name":" 294 ","page_number":294},
  {"content":"\r\n\r\nفاصله است و شما فرزندش را كشتيد . « 1 »\r\nرسول خدا ( ص ) فرموده است : جاى قاتل حسين در تابوتى از آتش است و نيمى از عذاب اهل جهنم از آن اوست . دست و پايش را به زنجيرهاى آتشين مىبندند و با صورت به درون آتش مىاندازند تا در قعر جهنم جاى گيرد ، و آنقدر بدبو است كه اهل جهنم از شدت بوى بدش به خدا پناه مىبرند ، قاتلان حسين در دوزخ جاودانه‌اند و عذاب دردناك مىچشند . آنان گرفتار آتشى مىشوند كه يك دم فروكش نمىكند به آنان چركاب مىنوشانند . واى بر آنان از عذاب خداى عزوجل « 2 »\r\n\r\nحكم لعن يزيد « 3 »\r\nسبط بن جوزى گويد : مشهور مجموع روايات دربارهء يزيد اين است كه چون سر امام حسين را نزد وى آوردند ، مردم شام را گرد آورد [ و در پيش چشم آنها 
  ] با چوب خيزران بر لب و دندانش مىزد و اشعار ابن زِبْعَرى را مىخواند :\r\n لَيْتَ اشْياخِى بِبَدْرٍ شَهِدُوا * جَزَعَ الْخَزْرَجَ مِنْ وَقْعِ الْاسَلْ\r\nقَدْ قَتَلْنَا الْقَرْمَ مِن ساداتِهِمْ * وَ عَدَلْنا قَتْلَ بَدْرٍ فَاعْتَدَلَ \r\n[ او مىگويد 
  ] در نسخه‌اى آمده است : و عدلناه ببدر فاعتدل\r\nقاضى ابويعلى به نقل از احمد بن حنبل در كتاب الوجهين و الروايتين چنين نقل كرده است : اگر درست باشد كه يزيد اين اشعار را خوانده است ، فاسق گرديده است .\r\n[ ابن جوزى 
  ] گويد : شعبى گفته است : يزيد اين ابيات را نيز به شعر زبعرى افزود و گفت :\r\n لَعِبَتْ هاشِمُ بِالْمُلْكِ فَلا * خَبَرٌ جاءَ وَ لا وَحْىٌ نَزَلْ\r\nلَسْتُ مِنْ خَنْدَفَ انْ لَمْ انْتَقِمْ * مِنْ بَنِى احْمَدَ ما كانَ فَعَلْ « 4 » \r\n\r\n\r\n","description":"","footnote":"\r\n( 1 ) - عقد الفريد 4 / 351\r\n( 2 ) - صحيفةالرضا ( ع ) ، ص 122 تمييز الطيّب من الخبيث عبدالرحمن بن على شيبانى شافعى ، ص 132 .\r\n( 3 ) - نويسنده محترم اين موضوع را در پاورقى آورده است كه به دليل اهميت آن ، در ترجمه به متن انتقال يافت .\r\n( 4 ) - هاشم ، ملك را به بازى گرفت و گرنه ، نه خبرى آمد و نه وحيى نازل شد ، من از خندف نيستم اگر از رفتار فرزندان احمد انتقام نگيرم .\r\n","page_name":" 295 ","page_number":295},
  {"content":"\r\n\r\nو مجاهد گفته است كه در اين اشعار نفاق ورزيده است .\r\nاما در پاسخ به اين گونه سخنان بايد گفت كه ترس از طاغوتيان اموى و دشمنان اهل‌بيت كسانى چون ابن حنبل و مجاهد را وادار كرده است كه بگويند يزيد فاسق يا منافق است ؛ و گرنه هر كس كه به زبان عرب و معناى واژهء كفر آشنا باشد ، از گفتار يزيد و انشاى شعر ابن زبعرى برداشت خواهد كرد كه اين روشن‌ترين گفتارى است كه بر كفر گوينده‌اش دلالت دارد . حتى چنان كه ابن‌عبدربه « 1 » نقل كرده است ، خود يزيد نيز اعتراف كرده است كه گفتار او موجب كفر و ارتداد از دين است . او مىگويد : وقتى كه مسلم بن عقبه سرهاى مردم مدينه را فرستاد و آنها را نزد يزيد گذاشتند او به شعر ابن زبعرى در جنگ احد مثل زد و گفت :\r\n لَيْتَ اشْياخِى بِبَدرٍ شَهِدُوا * جَزَعَ الْخَزْرَجَ مِنْ وَقْعِ الْاسَلْ\r\nلَأَهَلُّوا وَ اسْتَهَلوُّا فَرِحاً * وَلقالُوا لِيَزيدٍ : لا فَشَلُ \r\nدر اين ميان يكى از صحابيان رسول خدا ( ص ) گفت : يا اميرالمؤمنين از اسلام مرتد شدى ! گفت : آرى ، به پيشگاه خداوند استغفار مىكنم . آن مرد صحابى در پاسخ گفت : به خدا سوگند كه هرگز با تو در يك جا سكونت نخواهم گزيد ، و از نزدش رفت .\r\nآلوسى در ذيل تفسير آيهء شريفهء : « فَهَلْ عَسَيْتُمْ انْ تَوَلَّيْتُم أَنْ تُفْسِدُوا فِى الْارضِ وَ تُقَطِّعُوا أَرْحامَكُمْ » « 2 » گفته است كه به وسيلهء اين آيهء شريفه بر جواز لعن يزيد - عليه ما عليه - استدلال كرده‌اند . برزنجى در كتاب « الاشاعه » و هيثمى در كتاب « الصواعق » ، نقل كرده‌اند كه چون فرزند امام احمد به نام عبداللّه از وى دربارهء لعن يزيد سؤال كرد ، او پاسخ داد : كسى را كه خداوند لعنت كرده است ، چرا نشود لعن كرد ؟ عبدالله گفت : من كتاب خداوند را قرائت كرده‌ام ولى لعن يزيد را در آن نديده‌ام . امام گفت : خداى متعال\r\n\r\n\r\n","description":"","footnote":"\r\n( 1 ) - عقد الفريد ، 4 / 357 .\r\n( 2 ) - محمد ( 47 ) ، آيهء 22 : « پس [ اى منافقان 
  ] آيا اميد بستيد كه چون از خدا برگشتيد [ يا سرپرست مردم شديد 
  ] در [ روى 
  ] زمين فساد كنيد و خويشاوندىهاى خود را از هم بگسليد ؟ »\r\nآيهء بعد مىفرمايد : اينان همان كسانند كه خداوند آنها را لعنت نموده و . . . .\r\n","page_name":" 296 ","page_number":296},
  {"content":"\r\n\r\nمىفرمايد :\r\n« فَهَلْ عَسَيْتُمْ انْ تَوَلَّيْتُمْ أَنْ تُفْسِدُوا فِىالْارْضِ وَ تُقَطِّعُوا ارْحامَكُمْ أُولئِكَ الَّذينَ لَعَنَهُمُ اللَّهُ » و كدام فساد و قطع رحمى به پاى رفتار يزيد مىرسد ؟\r\n[ آلوسى 
  ] گويد : اين سخن مبنى بر جواز لعن گناهكارى معين از گروهى است كه به وصف لعنت شده‌اند [ نه به نام 
  ] و اين نظر مورد اختلاف است : عموم بر اين باورند كه لعن شخص معين جايز نيست هر چند كه فاسق يا ذمى باشد ، زنده يا مرده باشد و مرگ او بر كفر معلوم نباشد ؛ زيرا احتمال آن مىرود كه مسلمان از دنيا رفته باشد و يا بتوان حكم مسلمانى بر او جارى ساخت . به خلاف كسى كه مرگ او بر كفر روشن است ، مثل ابوجهل .\r\nشيخ الاسلام ، سراج بلقينى با استدلال به حديثى كه در صحيحين آمده معتقد است كه لعن گناهكار معين جايز است ، حديث چنين است :\r\n« اذا دَعَا الرَّجُلُ امْرَأَتَهُ الى فِراشِه فَأَبَتْ انْ تَجِىءَ فَباتَ [ عنها 
  ] غَضْبانَ لَعَنَتْهَا الْمَلائِكَةُ حَتَّى تُصْبِحَ »\r\n[ هرگاه مرد زنش را به رختخواب فرابخواند و او خوددارى ورزد ، و مرد از او خشمگين بخوابد ، فرشتگان تابه صبح آن زن را لعنت مىكنند . 
  ]\r\nدر روايت ديگرى چنين آمده است :\r\n« اذا باتَتِ الْمَرْأَةُ مُهاجِرَةً فِراشَ زَوْجِها لَعَنَتْهَا الْمَلائِكَةُ حَتَّى تُصْبِحَ »\r\n[ هرگاه زن جداى از رختخواب شوهرش بخوابد ، فرشتگان تاصبح او را لعنت مىكنند 
  ] اين احتمال كه لعنت ملائكه خاص زن معينى نباشد بلكه مراد عموم زنان باشند مثل اين كه بگويند : « خداوند لعنت كند هر زنى راكه از رختخواب همسرش دورى كند » بسيار بعيد است ، هر چند كه فرزند بلقينى به نام جلال چنين بحثى را با پدرش كرده است .\r\nدر كتاب الزواجر آمده است : چنانچه به خبر مسلم يعنى : « پيامبر خدا ( ص ) چارپايى\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nرا ديد كه در صورتش جاى داغى بود ، پس فرمود : خداوند لعنت كند هر كس اين كار را كرده است » استدلال كنيم ، بسيار روشن‌تر خواهد بود . زيرا اين روايت به لعن صريح شخصى معين اشاره دارد ، مگر اين كه در اينجا هم كسى بگويد كه مراد عموم كسانى است كه چنين كارهايى انجام مىدهند كه فيه ما فيه . بنابر اين ، با اوصاف ياد شده ، جاى هيچ تأملى در لعن يزيد نيست . براى لعن يزيد لازم نيست كه همه زندگانى پليدش را مورد مطالعه قرار دهيم ، بلكه مطالعهء آنچه در دوران استيلاى برمكه و مدينه انجام داده است كفايت مىكند . طبرانى نقل كرده است كه پيامبر ( ص ) فرمود : خداوندا ، هر كس به مردم مدينه ستم كند و آنان را بترساند ، او را بترسان ، و لعنت خدا و فرشتگان و همه مردم براو باد ، هيچ انفاق يا سربهايى از او پذيرفته نيست . »\r\nمصيبت بزرگ رفتارى بود كه يزيد دربارهء اهل بيت روا داشت و به كشتن آن حضرت رضايت داد و از اين كار خوشحال گرديد و به اهل بيت آن حضرت توهين كرد . رفتارى كه شايد جزئياتش باهم تفاوت داشته باشد ولى بطور كل در بر دارنده معناى فوق بود .\r\nدر حديث آمده است : شش تن را من - در روايتى خداوند - و همه پيامبران مستجاب الدعوة لعنت كرده‌اند : « تحريف كنندهء كتاب خدا - و در روايتى افزاينده بر كتاب خدا - تكذيب كننده قَدَر خداوند ، آن كس كه بازور بر مردم مسلط مىشود تا خوار كردگان خدا را عزيز و عزيز كرده‌هاى خدا را خوار كند ، حلال شمارنده خون عترت من و ترك كننده سنت من .\r\nبرخى از عالمان مانند ابن جوزى و پيش از آن قاضى ابو يعلى به قطعيّت گفته‌اند كه او كافراست و با صراحت تمام او را لعنت كرده‌اند .\r\nعلامهء تفتازانى گويد : ما در بارهء او و دربارهء بى ايمانى او هيچ شكى نداريم . خداوند او و اعوان و انصارش را لعنت كند .\r\nدر تاريخ ابن الوردى آمده است : وقتى اسيران را از عراق نزد يزيد آوردند ، رفت و كودكان و زنان نسل على و حسين را از نزديك ديد و ديد كه سرها بر نيزه‌هاست و بر تپّهء\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nجيرون مشرف شده‌اند و در همين هنگام كلاغى نيز قارقار كرد . يزيد با شنيدن صداى كلاغ گفت :\r\n لَمَّا بَدَتْ تِلْكَ الْحَمُولُ وَ اشْرَفَتْ * تِلْكَ الرُئُوسِ عَلى شَفا جيرُونى\r\nنَعَبَ الْغُرابُ فَقُلْتُ : قُلْ اوْ لاتَقُلْ * فَقَد اقتَضَيتُ مِنَ الرَّسُولِ دُيُونى \r\nمقصود ش از اين اشعار اين بود كه او حسين و يارانش رابه تلافى كسانى كه پيامبر در جنگ بدر كشت مثل جدش عتبه و دايى اش پسر عتبه و ديگران ، كشته است . اين خود كفر آشكار است كه اگر نقل آن از يزيد درست باشد ، به پيامبر كافر شده است . همچنين است مثل زدن او به شعر عبدالله بن زبعرى پيش از اسلامش :\r\n لَيْتَ اشْياخى بِبَدْرٍ شَهِدُوا * جَزَعَ الْخَزْرَجَ مِنْ وَقْعِ الْاسَلْ . . . \r\nاما غزالى - خدا از او بگذرد - به حرمت لعن او فتوا داده است .\r\nسفارينى از حنابله در دنباله گفتار پيشين برزنجى و هيثمى به نقل از احمد گفته است :\r\nآنچه از احمد محفوظ است خلاف آن چيزى است كه اين دو نقل كرده‌اند . متن گفتار احمد در كتاب « الفروع » چنين است : « از اصحاب ما كسانى حجّاج را از اسلام بيرون دانسته‌اند و اين حكم متوجه يزيد و امثال او هم مىشود . » اما نصّ احمد خلاف اين است و اختصاص دادن به لعنت جايز نيست ، به خلاف ابى الحسين و ابن جوزى و ديگران .\r\nابن تيميه گفته است : « ظاهرسخن احمد ، كراهت لعن رامى رساند . » و نظريه بر گزيده ما همان سخن ابن جوزى و ابوالحسين قاضى و كسانى است كه با آن دو موافقند . اين بود كلام سفارينى .\r\nابو بكر بن عربى مالكى ، بهتانى بزرگ‌تر زده ادعا كرده است كه حسين به شمشير جدش كشته شده است . بسيارى از جاهلان نيز با اين نظر او موافقند . « كَبُرَتْ كَلِمَةً تَخْرُجُ مِنْ افْواهِهِمْ انْ يَقُولُونَ الَّاكِذْبًا » « 1 »\r\nابن جوزى در كتاب « السرالمصون » گويد : از اعتقادات عوامى كه بيشتر در ميان اهل\r\n\r\n\r\n","description":"","footnote":"\r\n( 1 ) - اشاره به آيه 5 از سوره كهف ( 18 ) .\r\n","page_name":" 299 ","page_number":299},
  {"content":"\r\n\r\nسنت رايج است اين است كه مىگويند : يزيد بر صواب بود و حسين ( ع ) با خروج براو راه خطا پيمود » . در حالى كه اگر اينان كتاب‌هاى تاريخى را ببينند در خواهند يافت كه چگونه براى يزيد بيعت گرفته شد و مردم بدان مجبور شدند و در اين راستا هر خطايى را مرتكب شدند . گذشته از اين ، بر فرض اين كه درستى بيعت را بپذيريم ، كارهايى از او سرزد كه همه موجب فسخ عقد بيعت مىشود . و جز افراد نادان و عامى به اين امر گرايش ندارند و گمان مىكنند با اين كار رافضيان رابه خشم مىآورند .\r\nآن‌چه روشن است اين كه مردم در باره يزيد اختلاف نظردارند .\r\nبرخى گفته‌اند : به سبب رفتارى كه نسبت به اهل بيت كرد گناهكار است ، اما لعن او جايز نيست .\r\nبرخى گفته‌اند : او كافر و ملعون است .\r\nبرخى گفته‌اند : معصيتى از او سر زده است و لعن او جايز نيست ، كه ابن جوزى درباره اينان گفته است : اين افراد را بايد در زمرهء ياران يزيد به شمار آورد !\r\nآلوسى گويد : به پندار من آن پليد رسالت پيامبر ( ص ) را باورنداشت و مجموعه آنچه نسبت به اهل حرم خداى متعال و اهل حرم پيامبرش در زندگى و پس از مرگ انجام داد ، و ديگر گناهانى كه از او سر زده است ، بر عدم تصديق رسالت ، دلالتى كمتراز انداختن ورقى از قرآن كريم در كثافت ندارد !\r\nمن ترديد ندارم كه كار او بر همه عالمان بزرگ اسلام در آن روزگار روشن بود ، اما آنان مغلوب بودند و چاره‌اى جز اين نداشتند كه منتظر بمانند و ببينند كه از خداوند چه مىرسد .\r\nاگر بپذيريم كه آن ناپاك مسلمان بود ، بايد بگوييم او مسلمانى بود كه همه گناهان بزرگ را ، كه زبان از وصف آن عاجز است ، مرتكب شد و من معتقدم كه لعن او به اسم جايزاست و هر چند تصور نمىشود كه فاسقى مثل او وجود داشته باشد . ظاهر اين است كه او توبه نكرده است و احتمال توبهء او از احتمال ايمانش ضعيف تراست .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nكسانى مثل ابن زياد ، ابن سعد و ديگر كسانى كه به كارشان راضى بودند مادامى كه چشمى بر ابا عبدالله بگريد ، به اينان ملحقند .\r\nچه خوب گفته است شاعر معاصر فاضل ، عبدالباقى آفندى عمرى موصلى كه چون درباره لعن يزيد از او پرسيدند گفت :\r\n يَزيدُ عَلى لَعنى عَريضُ جِنابِهِ * فَأَغدُو بِه طُولَ الْمَدَى الْعَنُ اللَّعنا « 1 » \r\nكسانى هم كه از لعن صريح او بيم دارند مىتوانند اين طور بگويند « خداوند لعنت كند هر كس را كه به قتل حسين رضايت داد و به ناحق خاندان پيامبر را آزرد و حقشان را غصب كرد » . به اين ترتيب هر چند شخص يزيد را به طور معين لعنت نكرده است ، ولى به طريق اولى و نفس الامر او نيز شامل اين عموم مىگردد .\r\nدر جايز بودن لعن به اين الفاظ و امثال آن هيچ كس مخالفت ندارد ، مگر ابن عربى و موافقان او كه طبق ظاهر آن‌چه از اينان نقل مىشود ، لعن كسانى را كه به قتل حسين ( ع ) رضايت داده‌اند جايز نمىدانند ، و اين گمراهىاى است كه بر گمراهى يزيد هم برترى دارد !\r\n\r\n\r\n","description":"","footnote":"\r\n( 1 ) - او از لعنت من هم بزرگ‌تر است و من پيوسته او را لعن مىكنم\r\n","page_name":" 301 ","page_number":301},
  {"content":"\r\n . \r\n","description":"","footnote":"","page_name":" 302 ","page_number":302},
  {"content":"\r\n\r\n\r\nفهرست منابع\r\nقرآن كريم .\r\nالآحاد و المثانى ، ابن أبى عاصم ، چاپ اول ، دارالراية ، رياض ، 1411 ق .\r\nالاتحاف ، عبدالله بن محمد شبراوى ، دارالذخائر ، قم .\r\nاثبات الوصية ، على بن حسين مسعودى ، مطبعهء حيدريه ، نجف اشرف .\r\nالاحتجاج ، احمد بن على طبرسى ، دارالنعمان ، نجف اشرف ، 1386 ق .\r\nالاحسان ، ابن حبان ، على بن بلبان ، چاپ اول ، دارالكتب العلمية ، بيروت ، 1407 ق .\r\nالاخبار الطوال ، احمد بن داود دينورى ، چاپ اول ، داراحياء الكتب العربية ، قاهره ، 1960 م .\r\nالارشاد ، شيخ مفيد ، چاپ اول ، المؤتمر العالمى لالفية الشيخ المفيد ، قم ، 1413 ق .\r\nارشاد السارى ، احمد بن محمد - قسطلانى ، چاپ اول ، دارالكتب العلمية ، بيروت ، 1416 ق .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nالاستيعاب ، ابن عبدالبر ، چاپ اول ، دارالجيل ، 1412 ق .\r\nالاصابة ، ابن حجر ، چاپ اول ، دارالكتب العلمية ، بيروت ، 1415 ق .\r\nاصول كافى ، محمد بن يعقوب كلينى ، چاپ سوم ، دارالكتب الاسلامية ، تهران ، 1388 ق .\r\nالأغانى ، ابوالفرج اصفهانى ، چاپ اول ، داراحياء التراث العربى ، بيروت ، 1415 ق .\r\nالامامة و السياسة ، ابن قتيبه دينورى ، مؤسسة الحلبى ، قاهره ، 1387 ق .\r\nامالى الخميسية ، ( ترتيب امالى الخميسيه ) المرشد بالله ، چاپ سوم ، عالم الكتب ، بيروت ، 1403 ق .\r\nامالى صدوق ، مؤسسة الاعلمى ، چاپ پنجم ، بيروت ، 1410 ق .\r\nامالى طوسى ، محمد بن حسن طوسى ، ناشر : ملاحسين كتابفروش ، تهران ، 1313 ق .\r\nانساب الاشراف ، احمد بن يحيى بلاذرى ، مكتبة المثنى ، بغداد .\r\nبحارالانوار ، محمد باقر مجلسى ، چاپ دوم ، مؤسسه الوفاء ، بيروت ، 1403 ق .\r\nالبداية و النهاية ، ابن كثير ، چاپ دوم ، مكتبة المعارف ، بيروت ، 1394 ق .\r\nبصائرالدرجات ، محمد بن حسن صفار قمى ، منشورات مكتبة النجفى ، قم ، 1404 ق .\r\nبغية الطلب فى تاريخ حلب ، ابن عديم ، تحقيق : سهيل زكّار ، دارالفكر ، بيروت .\r\nتاريخ‌الاسلام ، محمد بن احمد ذهبى ، چاپ اول ، دارالكتاب العربى ، بيروت ، 1410 ق .\r\nتاريخ بغداد ، احمد بن على ، خطيب بغدادى ، دارالكتب العلمية ، بيروت .\r\nتاريخ جرجان ، حمزة بن يوسف ، چاپ چهارم ، عالم الكتب ، بيروت ، 1407 ق .\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nتاريخ دمشق ، ابن عساكر ، على بن حسن ، چاپ اول ، دارالفكر ، بيروت ، 1418 ق .\r\nتاريخ طبرى ، محمد بن جرير ، چاپ اول ، دارالمعارف ، مصر ، 1963 م .\r\nالتاريخ الكبير ، اسماعيل بن ابراهيم بخارى ، اشراف ، محمد عبدالمعيد خان ، دارالفكر ، بيروت .\r\nتاريخ المدينة المنورة ، عمر بن شبّه ، دارالفكر ، قم ، 1410 ق .\r\nتاريخ يعقوبى ، ابن واضح ، احمد بن أبى يعقوب ، مكتبة الحيدرية ، نجف ، چهارم ، 1394 ق .\r\nتذكرة الخواص ، يوسف ، ابن جوزى ، مطبعة حيدريه نجف ، 1383 ق .\r\nترجمة الامام الحسن ( ع ) ، على بن عساكر ، چاپ اول ، مؤسسةالمحمودى ، بيروت ، 1398 ق .\r\nترجمة الامام الحسين ( ع ) ، على بن عساكر ، چاپ اول ، مؤسسة المحمودى ، بيروت ، 1398 ق .\r\nتفسير فرات ، فرات بن ابراهيم كوفى ، چاپ اول ، مؤسسهء طبع و نشر وزارت ارشاد اسلامى ، تهران ، 1410 ق .\r\nتفسير قمى ، على بن ابراهيم ، چاپ سوم ، مؤسسه دارالكتاب ، قم ، 1404 ق .\r\nتمييز الطيب من الخبيث ، شيبانى ، عبدالرحمن بن على ، چاپ دوم ، دارالكتب العلمية ، بيروت ، 1408 ق .\r\nتهذيب تاريخ دمشق ، على بن عساكر ، چاپ دوم ، دارالمسيرة ، بيروت ، 1399 ق .\r\nتهذيب التهذيب ، ابن حجر عسقلانى ، دار احياء التراث العربى ، بيروت .\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nتهذيب الكمال ، مزّى ، چاپ سوم ، مؤسسة الرسالة ، بيروت ، 1409 ق .\r\nتيسير المطالب ، سيد ابوطالب ، چاپ اول ، مؤسسهء اعلمى ، بيروت ، 1395 ق .\r\nثمرات الاسفار ، علامه امينى ، خطى .\r\nثواب الاعمال و عقاب الاعمال ، محمد بن على صدوق ، چاپ دوم ، منشورات شريف رضى قم ، 1364 ش .\r\nالجامع الصحيح ( سنن ترمذى ) ، محمد بن عيسى بن سورة ، داراحياء التراث عربى ، بيروت .\r\nالجرح و التعديل ، ابن ابى حاتم ، چاپ اول ، دارالكتب العلمية ، بيروت ،\r\nجمع الجوامع سيوطى ، جلال الدين ، الهيئة المصرية للكتاب .\r\nجواهر العقدين ، على بن عبداللّه ، سمهودى ، مطبعة العانى ، بغداد ، 1407 ق .\r\nالحسين ( ع ) ، على جلال الحسينى ، 169 ، مطبعة السلفية ، مصر ، 1349 ق .\r\nحلية الاولياء ، ابونعيم اصفهانى ، دار الكتاب العربى ، بيروت ، پنجم ، 1407 ق .\r\nالخصال ، محمد بن على صدوق ، مؤسسة النشر الاسلامى ، قم ، پنجم ، 1416 ق .\r\nخصائص الامام اميرالمؤمنين على ( ع ) ، احمد بن شعيب نسائى ، تحقيق محمد باقر محمودى .\r\nالخصائص ، عبدالرحمن بن ابى بكر سيوطى ، دارالكتب العلميه بيروت .\r\nالدر المنثور ، جلال الدين ، سيوطى ، دارالمعرفة ، بيروت .\r\nالدرالنظيم ، يوسف بن حاتم شامى ، خطى .\r\nدلائل الامامه ، محمد بن جرير طبرى ، چاپ سوم ، منشورات رضى ، قم ، 1363 .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nدلائل النبوة ، ابو نعيم اصفهانى ، چاپ سوم ، مطبعة مجلس دائرة المعارف ، هند ، 1397 ق .\r\nدلائل النبوة ، بيهقى ، احمد بن حسين ، چاپ اول ، دارالكتب‌العلمية ، بيروت ، 1405 ق .\r\nذخائر العقبى ، احمد بن عبداللّه طبرى ، دارالكتب العراقيه ، كاظمية ، 1387 ق .\r\nالذرية الطاهرة ، محمد بن احمد دولابى ، تحقيق سيد محمد جواد حسينى ، مؤسسهء نشر اسلامى ، قم ، 1407 ق .\r\nرجال كشى ، محمد بن حسن طوسى ، تحقيق حسن مصطفوى ، دانشگاه مشهد ، 1348 ش .\r\nرجال طوسى ، محمد بن حسن طوسى ، چاپ اول ، مكتبهء حيدريه ، نجف ، 1381 ق .\r\nالردعلى المتعصب العنيد ، عبدالرحمن بن على جوزى ، تحقيق : محمد كاظم محمودى ، 1403 ق .\r\nسبل الهدى و الرشادة ، محمد بن يوسف صالحى شامى ، ط مصر ، 1406 ق .\r\nسنن ابوداود ، تحقيق ، محمد محيى الدين عبدالحميد ، داراحياء السنّة النبوية .\r\nسنن ابن ماجة قزوينى ، داراحياء التراث العربى ، تحقيق محمد فؤاد الباقى .\r\nسنن نسائى ، جلال الدين سيوطى ، دارالكتب العلميه ، بيروت\r\nسير اعلام النبلاء ، محمد بن احمد ذهبى ، چاپ هشتم ، مؤسسة الرسالة ، بيروت ، 1412 ق .\r\nسيرتنا و سنّتنا ، سيرة نبيّنا و سنته ، علامه امينى ، مطبعهء آداب ، نجف ، 1384 ق .\r\nالسيرة الحلبيه ، على بن برهان الدين حلبى ، مكتبهء تجارى كبرى ، مصر ، 1382 ق .\r\nالسيرة ، دحلانى ، سيد احمد زينى ، مكتبهء تجارى كبرى ، مصر ، 1382 ق . ( در حاشيهء\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nسيرهءحلبى )\r\nالشافى ، سيد حمزه ، چاپ اول ، مكتبةاليمن ، يمن ، 1406 ق .\r\nشرف النبى ( ص ) ، ابو سعيد خرگوشى ، ترجمهء محمود راوندى ، انتشارات بابك ، 1361 ش .\r\nشرح نهج البلاغة ، ابن ابى الحديد ، داراحياء التراث العربى ، بيروت .\r\nشواهد التنزيل ، عبيداللّه بن عبداللّه حسكانى ، چاپ اول ، مؤسسهء اعلمى ، بيروت ، 1393 ق .\r\nصحيح بخارى ، داراحياء التراث العربى ، بيروت .\r\nصحيفة الرضا ( ع ) ، تحقيق و نشر مؤسسهء امام مهدى ( عج ) ، قم ، 1408 ق .\r\nصحيح مسلم ، مسلم بن حجاج نيشابورى ، چاپ دوم ، داراحياء التراث العربى ، بيروت ، 1972 م .\r\nالصواعق المحرقة ، هيثمى ، احمد بن حجر ، مطبعة ميمنية ، مصر .\r\nالطبقات الكبرى ، ، محمد ابن سعد ، چاپ اول ، دارصادر ، بيروت ، 1903 م .\r\nالطرائف ، سيد بن طاووس ، مطبعة الخيام ، قم ، 1400 ق .\r\nعبقات الانوار ، مير حامد حسين ، مؤسسهء نشر نفائس مخطوطات ، اصفهان ، چاپ دوّم ، 1382 ق .\r\nعقد الفريد ، ابن عبدربه ، دارالكتاب العربيه ، بيروت ، اوّل ، 1411 ق .\r\nعلل الشرايع ، صدوق ، محمد بن على ، مكتبة الداورى ، قم .\r\nعيون اخبار الرضا ( ع ) ، صدوق ، چاپ اول ، مؤسسهء اعلمى ، بيروت ، 1404 ق .\r\nالغدير ، علامهء امينى ، چاپ چهارم ، مكتبة الامام اميرالمؤمنين ( ع ) ، تهران ، 1396 ق .\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nالفائق ، زمخشرى ، چاپ اول ، داراحياء الكتب العربيه ، قاهره ، 1364 ق .\r\nالفتوح ، ابن اعثم كوفى ، دارالندوة ، بيروت .\r\nفتح البارى ، ابن حجر ، اشراف عبدالعزيز بن عبداللّه ، دارالمعرفة ، بيروت .\r\nفرائد السمطين ، ابراهيم بن محمد جوينى ( حموئى ) ، چاپ اول ، مؤسسهء محمودى ، بيروت ، 1398 ق .\r\nفضائل اميرالمؤمنين ( ع ) ، احمد بن حنبل ، تحقيق سيد عزيز طباطبايى ، چاپخانهء خيام ، قم .\r\nقطف الازهار المتناثره ، جلال الدين سيوطى ، چاپ اول ، المكتب الاسلامى ، 1405 ق .\r\nالكامل ، ابن اثير ، دارصادر ، بيروت ، 1399 ق .\r\nكامل الزيارات ، جعفر بن محمد قولويه ، مطبعه مرتضويه ، نجف ، 1356 ق .\r\nكتاب السنة ، عمرو بن ابى عاصم ، چاپ سوم ، المكتب الاسلامى ، بيروت ، 1413 ق .\r\nكتاب معجم الشيوخ ، محمد بن جميع الصيداوى ، مؤسسهء رساله ، بيروت ، 1407 ق .\r\nكفاية الطالب ، محمد بن يوسف گنجى ، چاپ دوم ، مطبعهء حيدريه نجف ، 1390 ق .\r\nكشف الاستار ، على بن ابىبكر هيثمى ، چاپ‌اوّل ، مؤسسهء رسالة ، بيروت ، 1404 ق .\r\nكشف الغمة ، على بن عيسى اربلى ، كتابفروشى اسلاميه ، 1381 ق .\r\nكنزالعمال ، على بن حسام متقى هندى ، چاپ پنجم ، مؤسسة الرسالة ، بيروت ، 1405 ق .\r\nالكنى و الاسماء ، دولابى ، چاپ اول ، مطبعهء مجلس دائرة المعارف ، هند ، 1322 ق .\r\nلسان الميزان ، احمد بن على ، چاپ سوم ، ابن حجر عسقلانى ، مؤسسهء اعلمى ،\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nبيروت ، 1406 ق .\r\nلغت نامهء دهخدا ، على اكبر دهخدا ، چاپ اول از دورهء جديد ، مؤسسهء انتشارات دانشگاه تهران ، 1373 ش .\r\nاللهوف ، سيد بن طاوس ، ناشر ، محمد على انصارى ، 1321 ق .\r\nمجمع البحرين ، فخرالدين طريحى ، چاپ دوم ، دفتر نشر فرهنگ اسلامى ، قم ، 1408 ق .\r\nمجمع الزوائد ، على بن ابى بكر هيثمى ، چاپ سوم ، دارالكتاب ، بيروت ، 1402 ق .\r\nالمجالس الفاخرة ، سيّد شرف الدين عاملى ، دارالنعمان ، نجف ، 1386 ق .\r\nالمحاسن و المساوى ، ابراهيم بيهقى ، چاپ اول ، داراحياءالعلوم ، بيروت ، 1408 ق .\r\nمختصر تاريخ دمشق ، ابن منظور ، چاپ اول ، دارالفكر ، بيروت ، 1409 ق .\r\nمرآة الزمان ، سبط ابن جوزى ، خطى .\r\nمروج الذهب ، على بن حسين مسعودى ، چاپ دوم ، دارالهجرة ، قم ، 1404 .\r\nالمستدرك ، حاكم نيشابورى ، محمد بن عبداللّه ، دارالفكر ، بيروت ، 1398 ق .\r\nمسند احمد بن حنبل ، چاپ اول ، دارصادر ، بيروت ، 1389 ق .\r\nالمسند ابوبكر البّزاز ، چاپ اوّل ، مؤسسهء علوم قرآن ، بيروت ، 1409 ق .\r\nمسند ابويعلى موصلى ، احمد بن على ، چاپ اوّل ، دارالمأمون ، بيروت ، 1409 ق .\r\nالمصنف ، ابوبكر بن ابى شيبه ، چاپ اول ، دارالسلفيه ، هند ، 1402 ق .\r\nالمطالب العاليه ، ابن حجر عسقلانى ، تحقيق حبيب رحمن اعظمى ، دارالباز ، مكه مكرمه .\r\nالمعجم الاوسط ، طبرانى ، چاپ اول ، مكتبة المعارف ، رياض ، 1406 ق .\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nالمعجم الكبير ، سليمان بن احمد ، طبرانى ، داراحياء التراث‌العربى ، بيروت ، 1404 ق .\r\nمعجم الادباء ، ياقوت حموى ، داراحياء التراث العربى ، بيروت .\r\nمعجم البلدان ، ياقوت حموى ، دارصادر ، بيروت ، 1399 ق .\r\nمعجم رجال الحديث ، آية اللّه ابوالقاسم خوئى ، چاپ سوم ، منشورات مدينة العلم ، قم ، 1403 ق .\r\nالمعجم الصغير ، سليمان بن احمد طبرانى ، دارالكتب العلمية ، بيروت .\r\nالمعرفة و التاريخ ، يعقوب بن سفيان ، چاپ دوم ، مؤسسهءرسالت ، بيروت ، 1401 ق .\r\nالمغازى ، واقدى ، نشر دانش اسلامى ، 1405 ق .\r\nمقتل الحسين ، موفق بن احمد خوارزمى ، مكتبة المفيد ، قم .\r\nمقاتل الطالبيين ، ابوالفرج اصفهانى ، چاپ اوّل ، منشورات شريف رضى ، قم ، 1414 .\r\nالملاحم و الفتن ، سيد بن طاووس ، على بن موسى ، چاپ سوم ، مطبعهء حيدريه ، نجف ، 1382 ق .\r\nمناقب آل ابى طالب ( ع ) ، ابن شهر آشوب ، انتشارات علامه ، قم .\r\nمناقب الامام على بن ابى طالب ( ع ) ، ابن مغازلى ، على ، چاپ دوم ، دارالاضواء ، بيروت ، 1412 ق .\r\nمناقب اميرالمؤمنين على ( ع ) ، محمد بن سليمان كوفى ، چاپ اول ، مجمع احياء الثقافة الاسلاميه ، قم ، 1412 ق .\r\nمنتخب كنزالعمال ، ابن نجّار ، ( در حاشيه مسند احمد بن حنبل ) ، چاپ اول ، دارصادر بيروت ، 1389 ق .\r\nمنتهى المقال ، ابو على حائرى ، چاپ اول ، مؤسسهء آل البيت ( ع ) ، قم ، 1416 ق .\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nالمنتخب من مسند عبد بن حميد ، چاپ اول ، عالم الكتب ، بيروت ، 1408 ق .\r\nموارد الظمأن ، على بن ابى بكر هيثمى ، دارالكتب العلميه ، بيروت .\r\nنثر الدر ، منصور بن حسين آبى ، الهيئة المصرية للكتاب .\r\nنورالقيس ، مرزبانى ، محمد بن عمران ، دارالنشر ، 1384 ق .\r\nوسايل الشيعه ، شيخ حرّ عاملى ، چاپ ششم ، مكتبة الاسلامية ، تهران ، 1403 ق .\r\nنهج السعادة ، محمد باقر محمودى ، چاپ اول : مطبعة النعمان ، نجف اشرف ، 1385 ق .\r\nوفاء الوفاء ، على بن احمد سمهودى ، چاپ چهارم ، داراحياء التراث العربى ، بيروت ، 1404 ق .\r\nوقعة صفين ، نصر بن مزاحم ، مكتبة آيت اللّه نجفى ، قم ، 1403 ق .\r\nينابيع المودّة ، سليمان قندوزى ، مطبعة اختر ، استانبول ، 1302 ق .\r\n\r\n\r\n","description":"","footnote":"","page_name":" 312 ","page_number":312}
  ]