[
  {"content":"\r\n\r\nسفرنامهء ظهير الدوله\r\nهمراه مظفر الدين شاه به فرنگستان\r\nبه كوشش دكتر محمد اسماعيل رضوانى\r\nاز انتشارات\r\nكتابخانه مستوفى\r\nتهران - خيابان جمهورى اسلامى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nسفرنامهء ظهيرالدوله\r\nبكوشش دكتر محمد اسمعيل رضوانى\r\nحرفچينى شركت قلم\r\nچاپ مروى\r\nتاريخ انتشار تابستان 1371\r\nتيراژ 3000\r\nچاپ اول\r\nناشر انتشارات مستوفى\r\nخيابان جمهورى تلفن 310995\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nفهرست موضوعات\r\nمقدمه نگاهى به تاريخچهء زندگانى ظهير الدوله 6\r\nنخستين نبرد 9\r\nاعطاى لقب ظهير الدوله به محمد ناصر خان 11\r\nآخرين مأموريت 23\r\nنتيجه 23\r\nميرزا عليخان ظهير الدوله 25\r\nظهير الدوله و سفارت‌خانه‌ها 27\r\nثروت ظهير الدوله 27\r\nاشاره‌اى كوتاه به تاريخچهء زندگانى ظهير الدوله 29\r\nكتب و رسايلى كه در مواقع بيكارى و حال مرقوم فرموده‌اند 31\r\nفهرست اسامى مباركه ( اقطاب سلسلهء نعمة اللهيه ) 31\r\nچند ماده تاريخ 36\r\nامتيازات اين سفرنامه 39\r\nسفرنامهء مظفر الدين شاه و سفرنامه ظهير الدوله 41\r\nنكته‌اى دربارهء سوءقصد يك آنارشيست 42\r\nظهير الدوله و اسناد تاريخى و روابط خانوادگى 43\r\n* * * از شهر طهران به شاه‌آباد 47\r\nاز شاه‌آباد به ينگى امام 49\r\nاز ينگى امام به قزوين 51\r\nاز قزوين به منجيل 53\r\nاز منجيل به رشت 55\r\nدر رشت 62\r\nاز رشت به انزلى 77\r\nاز انزلى به لنگرگاه آستارا 80\r\nاز آستارا به لنكران 82\r\nورود به بادكوبه 84\r\nورود به تفليس 86\r\nبين راه اذن‌تالا و ايروان 102\r\nاز سردارك به جلفا كه سرحد است 106\r\nدر جلفا 112\r\nاز جلفا به نخجوان 114\r\nاز نخجوان به ايروان 116\r\nورود به ايروان 117\r\nدر ايروان 118\r\nحركت از ايروان 118\r\nحركت از دليجان 119\r\nورود به تفليس 120\r\nدر تفليس 122\r\nاز تفليس به ملت 123\r\nاز ملت به ولادقفقاز 124\r\nدر ولادقفقاز 127\r\nدر ولادقفقاز 128\r\nحركت از ولادقفقاز 129\r\nحركت از نىوين‌ميسكايا 130\r\nحركت از سلاوييانسك 131\r\nحركت از وارژنا 132\r\nحركت از ژيت‌كوىت - ورود به ورشاوى 133\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nحركت از ورشاوى 143\r\nآلمان 144\r\nدر حركت 147 و 146\r\nسويس 149\r\nفرانسه 150\r\nدر كنت‌ركسويل 154 و 152\r\nاز كنت‌ركسويل به پاريس 156\r\nورود به شهر پاريس 156\r\nاز پاريس به كنت‌ركسويل 194\r\nصورت ترتيب تشريفات 202\r\nپذيرائى در پاريس 204\r\nحركت از كنت‌ركسويل 205\r\nاز مايانس به آيلن‌برگ 206\r\nاز آيلن‌برگ به ويژربال سرحد روس 207\r\nروس\r\nاز ويژربال سرحد روس به دوينسكى 209\r\nتفصيل تشريفات 210\r\nورود به پطرزبورغ 212\r\nحركت از پطرزبورغ به بسكوف 224\r\nاز برانسبر به كلن 226\r\nورود به كلن 227\r\nحركت از كلن 228\r\nفرانسه\r\nورود به خاك فرانسه 230\r\nحركت از پاريس 254\r\nبلژيك 255\r\nحركت از اتساند 271\r\nهلند 277\r\nدر لاهه 278\r\nحركت از لاهه 280\r\nورود به ماريم‌باد 282\r\nاتريش 283\r\nصورت تشريفات 297\r\nحركت از ماريم‌باد ، ورود به وينه 303\r\nحركت از وينه ، ورود به بوداپست 315\r\nمجارستان 316\r\nدر بوداپست 317\r\nدر بوداپست 318\r\nحركت از بوداپست 319\r\nسروستان 320\r\nاز سروستان به اسلامبول 321\r\nبلغارستان 322\r\nعثمانى - ورود به اسلامبول 323\r\nحركت از اسلامبول 334\r\nاز اسلامبول به بلغارستان 337\r\nاز بلغارستان به سروستان 339\r\nاز سروستان به بوداپست 341\r\nدر بوداپست 345 و 342\r\nحركت از بوداپست 346\r\nحركت در خاك اتريش ، ورود به خاك روسيه 347\r\nروسيه\r\nاز دالاچيكى به بيرزولا 348\r\nاز بيرزولا به والكين‌سوا 350\r\nاز والكين‌سوا به رستف 351\r\nاز رستف به اشلانست 352\r\nاز اشلانست به بادكوبه 353\r\nدر درياى خزر 365\r\nورود به انزلى و رشت 366\r\nايران 367\r\nرشت 370\r\nحركت از رشت 371\r\nحركت از رستم‌آباد 372\r\nحركت از پاچنار 374\r\nحركت از قزوين و ورود به تهران 375\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nبسمه تعالى\r\n\r\nمقدمه\r\nمظفر الدين شاه در آخرين روزهاى سال هزار و سيصد و هفده هجرى قمرى نخستين سفر خود را به انگلستان آغاز كرد . وى روز پنجشنبه دوازدهم شهر ذيحجة الحرام سنهء هزار و سيصد و هفده از تهران راه افتاد و روز يكشنبه دوم شعبان 1318 وارد تهران شد . مسافرت او هفت ماه و بيست و دو روز طول كشيد . تعداد ملتزمين ركاب بسيار بودند يكى از آنان على خان ظهير الدوله بود كه از مردان پاك‌نهاد و نيك‌نام دوران قاجار مىباشد آن بزرگ در اين سفر تاريخى سفرنامه‌اى نگاشته است كه اكنون تقديم خوانندگان مىشود . اين سفرنامه بسى مفيدتر از سفرنامهء مظفر الدين شاه است كه در همين سفر تقرير و تحرير شده است و نيز از سفرنامه‌هاى ناصر الدين شاه سودمندتر و پربارتر است زيرا ناصر الدين شاه و مظفر الدين شاه بخاطر مقام پادشاهى نمىتوانستند آزادانه هرچه را بخواهند بنويسند اما عليخان ظهير الدوله چنين مانعى نداشته و آنچه دلش خواسته نگاشته و ما را بر بسيارى از اسرار درون پرده آگاه كرده است مضافا به اينكه در اين سفر آزادتر از شاه بوده گرفتارىهاى شركت در برنامه‌هاى رسمى و ضيافتها و شب‌نشينىها و آتش‌بازيها و تئاترها كمتر داشته روحيهء آزادمنش او نيز او را كم‌وبيش از شركت در اين مجالس گريزان داشته مايل بوده است كه به تنهايى به سير آفاق بپردازد .\r\n\r\n","description":"","footnote":"","page_name":" 5 ","page_number":5},
  {"content":"\r\n\r\n\r\nنگاهى به تاريخچه زندگانى ظهير الدوله و خاندان او\r\nسالهاست در كشور ما سنت شده است كه در تصحيح و چاپ نسخه‌هاى خطى يا كتابهاى چاپى ناياب شرح حالى كوتاه يا بلند از مؤلف در مقدمه مىآورند حقير نيز ناچار و بنابر تمايل ناشر محترم آقاى مستوفى ناچار شدم از اين سنت پيروى كنم اما مشكل اين است كه دوست دانشمندم آقاى ايرج افشار در چاپ كتاب « خاطرات و اسناد ظهير الدوله » جائى براى حقير باقى نگذاشته‌اند و حد اعلاى استقصا را در اين‌باره بخصوص در چاپ دوم ( تابستان 1367 ) به عمل آورده‌اند . تكرار مطالبى كه آقاى افشار آورده‌اند ضرورتى ندارد زيرا ظهير الدوله شخصيت ناشناخته‌اى نيست . بسيارى از خوانندگان گرامى او را مىشناسند و طبعا بيشتر علاقمند به مطالعهء سفرنامهء او هستند تا مطالعهء شرح حال او تعداد معدودى از محققين كه نيازمند به مطالعهء شرح حال صاحب سفرنامه باشند خواهىنخواه بايد به كتاب « خاطرات و اسناد ظهير الدوله » مراجعه كنند زيرا علاوه بر مقدمهء مبسوطى كه آقاى افشار بر اين كتاب نگاشته‌اند خود كتاب فى نفسه حاوى اطلاعات زيادى از حالات ظهير الدوله مىباشد هم‌چنانكه از مطالعهء اين سفرنامه نيز اطلاعات زيادى به دست ما خواهد آمد .\r\nبنابراين سعى كردم آن سلسله اطلاعاتى كه از آقاى افشار فوت شده يا توجهى به آن نفرموده‌اند در اين مقدمه بياورم تا اين مقدمه تكمله‌اى بر مقدمهء ايشان باشد . به همين سبب نخست تصميم گرفتم شرح حالى از پدر نامدار او محمد ناصر خان ظهير الدوله ارائه دهم زيرا هم آقاى افشار و هم ديگران به شرحى كه ذيلا تذكر خواهم داد در اين‌باره كوتاه آمده‌اند و سپس به شرح حالى از خود عليخان قاجار بپردازم كه آن هم بيشتر شامل اطلاعات پراكنده‌اى خواهد بود كه در يادداشت‌هاى آقاى افشار نيامده است . در پايان معرفى كوتاهى از خود سفرنامه خواهم كرد و آن را به پايان خواهم برد .\r\nاين نكته را نيز ناچارم اضافه كنم كه ظهير الدوله فى نفسه اين ارزش را دارد كه كتابى مستقلا در شرح حال او نگاشته شود ، نه به‌خاطر اهميتى كه در تاريخ معاصر ايران كسب كرده بلكه به اين منظور كه چگونه توانسته است در منجلاب فساد دربار در حساس‌ترين مقامات جاى گيرد بدون اينكه دامنش آلوده گردد . چگونه توانسته است زندگى كند كه هم در زمان حيات مورد احترام عميق و بىريا و بىشائبهء خلق قرار گيرد و هم پس از مرگ تمام رجال ادب و سياست و علم و عرفان اين آرزو را داشته باشند كه در جوار تربت پاك او و به اصطلاح « سر قبر ظهير الدوله » به ابديت به پيوندند . وى به درستى مصداق اين بيت زيباست .\r\n علو فى الحيات و فى الممات * لحق انت احدى المعجزات\r\nبزرگ در زندگى و بزرگ در مرگ * براستى كه تو يكى از معجزات هستى \r\n\r\n","description":"","footnote":"","page_name":" 6 ","page_number":6},
  {"content":"\r\n\r\nيكى از طرق اصلاح حال جوانان مملكت تدوين شرح حال اين گونه از رجال مىباشد زيرا به آنان مىآموزد كه چگونه ميتوان چند روزهء حيات مستعار را با تقوى و پاكى زندگى كرد و پاك ماند ولو محيط آلوده باشد . اينك شرح حال پدر او :\r\n\r\nمحمد ناصر خان ظهير الدوله\r\nبا اينكه محمد ناصر خان ظهير الدوله از حيث اصل و نسب با موازين و معيارهاى دوران قاجار از خاندانهاى برجسته و ممتاز بشمار مىآمد و از حيث حسب يعنى امتيازات ذاتى و شخصى نيز در رديف مردان پخته و سنجيده و عاقل و كارآزموده قرار داشت و به همين جهت در تمام دوران زندگى كارهاى خطير و پرخطر و پرمسئوليت به او سپرده مىشد اما تاريخ زندگانى او چنان كه شايستهء او است تدوين نشده و به دفتر درنيامده است . بزرگانى كه به مناسبت‌هاى مختلف از وى سخن به ميان آورده به نگارش شرح حالى از او پرداخته‌اند به اشاره‌اى كوتاه و خلاصه‌اى نارسا اكتفا كرده‌اند . حتى فرزند شايسته‌اش ميرزا عليخان ظهير الدوله كه از دقايق زندگانى خانوادگى آگاه بوده و مىتوانسته است بر تاريخ رجال ايران برگى باارزش بيفزايد از اين كار دريغ ورزيده ، شايد نخواسته است خودنمائى كند .\r\n گرد نام پدر چه مىگردى * پدر خويش باش اگر مردى \r\nشگفتا كه اين بنده نيز كه اكنون قلم برداشته به گردآورى مطالب پراكنده كه مربوط به اوست پرداخته‌ام به‌خاطر فرزند شايسته و وارسته و عالم و عاقل او است نه به‌خاطر خود او .\r\n كم من ابٍ قد علا بابن ذرا شرف * كما علا برسول اللّه عدنان \r\nچه بسيار پدرانى كه به‌خاطر پسر به ذروهء شرف و افتخار رسيده‌اند هم‌چنانكه عدنان به‌خاطر رسول خدا ( ص ) در اوج اعتلا و افتخار قرار گرفته است « 1 » .\r\nدر طى مطالعات محدود خود از نخستين سالهاى زندگى محمد ناصر خان مطلبى نيافتم حتى تاريخ تولد او را كه بسيار مهم است نتوانستم پيدا كنم . نخستين خبرى كه از او به دست آمد اين است :\r\n« چون در زمان دولت شاهنشاه غازى ( محمد شاه ) حاجى ميرزا آقاسى دل با ميرزا محمد خان سركشيكچىباشى بد كرد به صوابديد او شاهنشاه فرمان عزل او را براند . و به جاى او محمد ناصر خان نصب گشت و قليل مدتى بر اين برگذشت . بخشعلى خان قراباغى با چند\r\n\r\n\r\n","description":"","footnote":"\r\n( 1 ) - بيتى است از قصيده‌اى كه على بن عباس رومى در مدح ابو الصقر شيبانى سروده و بيت قبلى آن اين است .\r\n قالو ابو الصقر من شيبان قلت لهم * كلا لعمرى و ليكن منه شيبان \r\nگفتند ابو الصقر از قبيلهء شيبان است گفتم به جانم سوگند كه چنين نيست قبيلهء شيبان متعلق به اوست .\r\n","page_name":" 7 ","page_number":7},
  {"content":"\r\n\r\nتن از دوستان او نامه‌اى شبيه به خط محمد ناصر خان نگار كردند و مانند خاتم او نقشى برزدند و او را به خيانت دولت ، و مودت دشمن مملكت متهم ساختند و اين نامه را چنان تعبيه كردند كه چون حاجى ميرزا آقاسى آن را برگرفت و برخواند آورنده را نشناخت اما اين خيانت را بر محمد ناصر خان راست پنداشت و بيتوانى بخشعلى خان را بفرمود تا او را بيرون دروازهء تهران طلب داشته از غلامان ركابى كه در تحت فرمان او بودند چند تن برگماشت تا او را به كرمان برده در آن اراضى اقامت فرمودند » « 2 » .\r\nاين خبر كه از ناسخ التواريخ نقل شد نشان مىدهد كه محمد ناصر خان در دوران پادشاهى محمد شاه شخصيتى شايسته و لايق بوده چنان كه به مقام سركشيكچىباشى كه از مقامهاى بسيار مهم و حساس بوده نائل آمده حافظ جان شاه و مسئول امنيت دربار او شده است اگرچه بطور موقت فداى دسيسهء درباريان پست‌نهاد گرديده است .\r\nتا محمد شاه زنده بود او در كرمان به حالت تبعيد باقيماند . پس از فوت محمد شاه بدون اينكه احضار شود راه تهران را در پيش گرفت اما چون به اردكان رسيد فضعلى خان بيگلربيگى كرمان او را دوباره به كرمان بازگرداند اما طولى نكشيد كه دوباره با اجازه يا بىاجازه به تهران بازگشت .\r\nاز اين پس تاريخ زندگانى او كم‌وبيش روشن است و در متون تاريخى آن زمان و روزنامه‌هاى آن عهد اخبار مربوط به او ثبت و ضبط گرديده و بدون اينكه گرفتارئى براى او پيش آيد به مقامات بزرگى رسيده و در هر پست و مقام كمال لياقت و كفايت و شايستگى از خود بروز داده بطور مكرر خلعت و نشان دريافت داشته به افتخار دريافت خنجر مرصع و انگشترى الماس نائل آمده ملقب به ظهير الدوله شده است .\r\nاينك اهم اخبار مربوط به زندگانى محمد ناصر خان كه با توجه به وقت محدود و اسناد قليل و امكانات كم وسيلهء اين ناچيز جمع‌آورى شده است به حضور خوانندگان گرامى معروض مىشود .\r\n\r\nمحمد ناصر خان سردار\r\nمحمد ناصر خان پس از بازگشت از تبعيد از همان آغاز به صورت شخصيتى مدير و مدبّر و فارس‌ميدان و مرد كارزار جزء رجال دربار درآمد . در سال 1265 كه طغيان حسن خان سالار به اوج خود رسيده و يكى از مشكلترين و سهمگين‌ترين مسئله آغاز سلطنت ناصر الدين شاه و صدارت ميرزا تقى خان امير كبير به‌وجود آمده بود محمد ناصر خان كه از\r\n\r\n\r\n","description":"","footnote":"\r\n( 2 ) - ناسخ التواريخ ( جلد قاجاريه ) به اهتمام دكتر جهانگير قائم مقامى قسمت سوم ص 21 .\r\n","page_name":" 8 ","page_number":8},
  {"content":"\r\n\r\nبازگشتش از كرمان به تهران چند صباحى بيش نگذشته بود به سردارى سپاه خراسان برگزيده شد و چند صباحى عنوان « سردار » دنبالهء نام او قرار گرفت و همين امر نشان مىدهد كه وى قبلا و در پادشاهى محمد شاه در رديف مردان ميدان كارزار قرار داشته يك سلسله مأموريت‌هاى جنگى به او محول شده است پدرش ابراهيم خان نيز مردى جنگاور بوده عنوان سردار داشته است .\r\nبدون ترديد انتخاب محمد ناصر خان به سردارى سپاه خراسان از طرف ميرزا تقى خان امير كبير صورت گرفته زيرا ناصر الدين شاه در اين زمان بيش از هفده سال نداشت و نمىتوانست مستقلا تصميمى قاطع و جدى بگيرد به گفتهء مرآت البلدان :\r\n« در اين ايام از جانب امناى دولت قويشوكت اسكندر خان قاجار كه در خراسان بود به دار الخلافه احضار شد و محمد ناصر خان ( كه الحال ظهير الدوله است ) دولوبن ابراهيم خان سردار بن حاجى جان محمد خان به سردارى سپاه خراسان اختصاص يافت و عباسقلى خان بن محمد زكيخان نورى كه در اين‌وقت سرتيپ افواج بود و حيدر على خان سرهنگ فوج ششم تبريز با چند عراده توپ روانهء مشهد مقدس شدند » « 3 » .\r\n\r\nنخستين نبرد\r\nداستان نخستين نبرد بين محمد ناصر خان و حسن خان سالار در دنبالهء همين خبر در مرآة البلدان آمده و در ناسخ التواريخ نيز روشن‌تر و دقيق‌تر و با تفصيل بيشتر بيان شده است .\r\nخلاصه آنكه : چون سالار از ورود محمد ناصر خان به نزديكىهاى مشهد آگهى يافت بدون درنگ و قبل از آنكه محمد ناصر خان به سلطان مراد ميرزا حسام السلطنه والى خراسان و مسئول اصلى رفع غائلهء سالار به‌پيوندد بر وى حمله برد . به گفتهء ناسخ التواريخ :\r\n« سالار از رسيدن او آگهى يافته با گروهى از لشكر به جنگ او شتافت . همانا سلطان جلال الدين ثانى بود كه از هزار كرّت آويختن و گريختن و عزيمت و هزيمت ماندگى و خستگى نداشت بالجمله تا قلعهء عسكريه كه يك فرسنگ مسافت بود بىانديشهء مخافت عنان‌زنان برفت و از گرد راه با لب كفته و دل تفته جنگ درانداخت . محمد ناصر خان قاجار كه نيز خوكردهء كارزار بود لشكر خويش را بر صف كرد . . . . از دو رويه بانگ توپ و تفنگ و نعرهء مردان جنگ بالا گرفت » « 4 » .\r\nسلطان مراد ميرزا كه از صداى توپ و تفنگ به تحقيق پرداخت و بر حقيقت حال\r\n\r\n\r\n","description":"","footnote":"\r\n( 3 ) - مرآة البلدان جلد دوم و سوم به كوشش دكتر عبد الحسين نوائى و ميرهاشم محدث ص 985 .\r\n( 4 ) - ناسخ التواريخ ص 88 .\r\n","page_name":" 9 ","page_number":9},
  {"content":"\r\n\r\nوقوف يافت بىدرنگ با نيروى خود از قفا بر سپاه سالار حمله برد سالار كه از روبرو مورد حمله محمد ناصر خان قرار داشت و از پشت سر گرفتار حمله سلطان مراد ميرزا شد چاره‌اى جز فرار نديد .\r\nداستان نبردهاى اين سه مرد جنگى ( حسن خان سالار ، سلطان مراد ميرزا ، محمد ناصر خان قاجار ) اگرچه خواندنى است اما جاى آن اين‌جا نيست . خلاصه آنكه محمد ناصر خان در اين مأموريت وظيفهء سردارى خود را در معيّت سلطان مراد ميرزا طورى انجام داد كه غائلهء سالار خاتمه يافت و به دنبال آن :\r\n« نواب حسام السلطنه به نشان تمثال بىمثال همايون و شمشير مرصع و همين لقب مفتخر و نايل گرديد و محمد ناصر خان سردار نشان الماس يافت » « 5 » .\r\n\r\nمحمد ناصر خان در خراسان\r\nپس از رفع غايله كه دقيقا عصر يك‌شنبه پانزدهم ماه جمادى الثانى هزار و دويست و شصت و شش پايان آن بود سلطان مراد ميرزا كه به همين خاطر ملقب به حسام السلطنه شده بود در خراسان به حكومت پرداخت و محمد ناصر خان نيز در خدمت او باقيماند و لابد همان سمت سردارى را در خدمت والى داشت . در مرآة البلدان ذيل وقايع سال 1267 آمده است كه : « ظهير الدوله ميرزا محمد على برادر ميرزا نجف خان را از هرات با عريضه به دربار همايون فرستاد » « 6 » .\r\n\r\nمحمد ناصر خان ايشيك‌آقاسىباشى\r\nدر سال 1268 مأموريت محمد ناصر خان در خراسان پايان يافته زيرا ذيل وقايع همين سال در مرآة البلدان خبر ذيل درج شده است :\r\n« محمد ناصر خان ظهير الدوله را به منصب ايشيك آقاسىباشيگرى دربار همايون كه از مناصب جليله است و به اعطاى عصاى مرصع كه مخصوص اين منصب است مفتخر فرمودند » « 7 » .\r\nو يكسال بعد يعنى سال 1269 « محمد ناصر خان ايشيك‌آقاسىباشى ( جناب\r\n\r\n\r\n","description":"","footnote":"\r\n( 5 ) - مرآة البلدان ص 999 .\r\n( 6 ) - همان كتاب ص 1053 .\r\n( 7 ) - همان كتاب ص 1118 .\r\n","page_name":" 10 ","page_number":10},
  {"content":"\r\n\r\nظهير الدوله ) به يك ثوب‌جبه ترمه مخلع گرديدند » « 8 » .\r\nايشيك‌آقاسىباشى را ميتوان به « رئيس تشريفات دربار » ترجمه كرد . محمد جعفر خورموجى صاحب حقايق الاخبار ناصرى آن را به « سالاربار » ترجمه كرده و بهترين ترجمه‌ايست كه از اين عنوان شده است « 9 » .\r\nچنين به نظر مىرسد كه مقام ايشيك آقاسىباشىگرى سالها دوام يافته و گاهى كه برحسب ضرورت مأموريتى به وى محول مىشده مقام ايشيك آقاسىباشيگرى او محفوظ مىمانده و به اصطلاح امروز با حفظ سمت به مأموريت مىرفته است .\r\n\r\nاعطاى لقب « ظهير الدوله » به محمد ناصر خان\r\nمحمد ناصر خان تا سال 1277 لقبى نداشته و اگر تا اين تاريخ از او در متون به عنوان ظهير الدوله ياد شده است بر سبيل مسامحه بوده است سال 1277 سالى است كه در تاريخ پادشاهى ناصر الدين شاه و طبعا در تاريخ ايران از سالهاى شوم و ننگين بشمار مىرود .\r\nنيروى ايران كه مسئول حفظ مرزهاى خراسان بود به فرماندهى حشمت الدوله و پيشكارى ميرزا محمد قوام الدوله از تركمانها شكست افتضاح‌آميزى خورد شكست ننگينى كه اگرچه در تاريخ ايران بىنظير نيست اما كم‌نظير است . بنابراين اين دو تن نمىبايست در خراسان بمانند و بايد با خوارى و خفت روانه تهران شوند در مرآة البلدان چنين آمده :\r\n« نواب و الا حشمت الدوله و قوام الدوله را از خراسان احضار فرمودند و نواب و الا حسام السلطنه به حكمرانى خراسان مأمور و محمد ناصر خان ايشيك آقاسى به لقب ظهير الدوله ملقب و به سمت پيشكارى و سردارى آنجا مقرر فرمودند و محمد ابراهيم خان پسر جناب ظهير الدوله را نيابت اول ايشيك‌آقاسىباشى دادند » « 10 » .\r\nخبر مذكور در فوق در « روزنامه دولت عليه ايران » منتشره در ربيع الثانى سال 1277 روشن‌تر و با تفصيل بيشترى آمده است :\r\n« نظر به اينكه حكومت و پيشكارى آنها ( حشمت الدوله و قوام الدوله ) در خراسان غيرممكن بود سركار اعليحضرت قدر قدرت شاهنشاهى خلد اللّه ملكه و سلطانه شاهزاده مؤيد الدوله طهماسب ميرزا را كه به كفايت و حسن سلوك و مرد مداريشان اعتماد داشتند به حكومت و ايالت مملكت خراسان و محمد ناصر خان ايشيك‌آقاسىباشى را هم كه از\r\n\r\n\r\n","description":"","footnote":"\r\n( 8 ) - همان كتاب ص 1148 .\r\n( 9 ) - حقايق الاخبار ناصرى به كوشش خديو جم ص 305 ص 14 .\r\n( 10 ) - مرآة البلدان ص 1371 .\r\n","page_name":" 11 ","page_number":11},
  {"content":"\r\n\r\n\r\nصورت ظهير الدّوله\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nچاكران كارديدهء آزمودهء كافى بود به سمت پيشكارى و سردارى آنجا مقرر فرمودند و به ملاحظهء اينكه مبادا از اين اختلافات و انقلابات اغتشاشى در سرحدات خراسان واقع شود او را به چاپارى مأمور و روانه فرموده به لقب ظهير الدوله سرافراز و يكثوب‌جبّه ترمهء پولك‌دوز ، خلعت مرحمت فرموده روانه ساختند كه به زودى رفته متوجه نظم مملكت خراسان و سرپرستى رعيت باشد تا شاهزادهء معزى اليه هم به تعاقب با قشون و توپخانه و قورخانه و استعداد روانه شوند و بعون اللّه تعالى و تاييده بر خلاف سابق در مقام تهيه و تدارك تلافى اين كار به وجه احسن و اسهل برآيند . و چون مراسم قابليت و شايستگى محمد ابراهيم خان پسر محمدناصر خان ظهير الدوله مشهود حضور مرحمت ظهور سركار اقدس همايون شاهنشاهى بود مشاراليه را به نيابت اول ايشيك‌آقاسىباشى سرافراز فرمودند كه در غياب او مشغول و متوجه خدمات محوله به ايشيك‌آقاسىباشى باشد و به اعطاى يكثوب‌جبه به رسم خلعت قرين امتياز فرمودند » .\r\nتفاوت شگفت‌انگيزى كه بين دو خبر ديده مىشود اين است كه در مرآة البلدان حاكم خراسان را حسام السلطنه نوشته و در خبر روزنامه دولت عليه ايران شاهزاده مؤيد الدوله طهماسب ميرزا كه از روى قاعده بايد به خبر روزنامه بيشتر اعتماد كنيم زيرا خبر آن مقارن با انجام عمل داده شده و مرآة البلدان در سال 1296 ( هيجده سال بعد ) به پايان رسيده است گو اينكه يكى از اسناد محمد حسن خان اعتماد السلطنه همين روزنامه‌ها بوده است .\r\n\r\nظهير الدوله حاكم استرآباد\r\nمأموريت دوم ظهير الدوله در خراسان طول نكشيد و در سال 1278 به فرمان ناصر الدين شاه حاكم استرآباد شد . در همين مأموريت بود كه به مناسبت خدماتى كه انجام داده و تركمانان ناآرام را رام و مطيع ساخته بود به دريافت يك قبضه قمهء مكلل به الماس مفتخر گرديد . اين خبر با آب‌وتاب تمام در روزنامه دولت عليه ايران شماره پانصد و بيست و شش ( 526 ) پنجشنبه بيست و ششم محرم 1279 با تصوير كامل و جالب او كه مكرر در ساير متون كليشه گرديده است آمده . اين تصوير و تصوير قبلى به قلم استادانه محمد حسن خان صنيع الملك هنرمند گرانقدر و گمنام ايرانى كه هر اثرى از او در كشورهاى اروپائى در بازارهاى هنر به قيمت‌هاى گزافى خريد و فروش مىشود به تصوير كشيده شده و ما در اين‌جا عين آن را كليشه مىكنيم ، اينك متن خبر :\r\n« چون ظهير الدوله محمد ناصر خان ايشيك‌آقاسىباشى حاكم استرآباد و شاهرود و بسطام و غيره بعد از مأموريت به آن حدود از روى كمال كفايت و مردم‌دارى امور آن حدود را من حيث المجموع منتظم نمود و بىاينكه حاجت به سوق عسكر و استعمال اسلحه حربيه\r\n\r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\nبشود رقبهء گردن‌كشان تراكمه را به ربقهء اطاعت و انقياد آورده اسرائى كه در اين مدت برده بودند استرداد نمود و در مدت قليله خدمات كثيره در انتظام امور آن حدود به عرض همايون رسانيد لهذا مستحق اعطاى مرحمتى مخصوص گرديد . يك قبضه قمهء مكلل به الماس از قمه‌هائيكه مخصوص كمر مبارك بود به تشريف معزّى اليه مرحمت و انفاذ گرديد . »\r\nاين خبر در مرآة البلدان خيلى خلاصه آمده است :\r\n« جناب ظهير الدوله محمد ناصر خان ايشيك‌آقاسىباشى حاكم استرآباد و شاهرود و بسطام و غيره به يك قبضه قمه مرصع مباهى آمد » « 11 »\r\n\r\nظهير الدوله وزير فارس\r\nحكومت ظهير الدوله بر استرآباد دوامى نيافت زيرا در همين سال 1279 مسعود ميرزا ظل السلطان كه آن زمان لقب يمين الدوله داشت به حكمرانى فارس منصوب و ظهير الدوله به وزارت وى نامزد شد « 12 » ناصر الدين شاه نيز سمت دائمى او را كه ايشيك آقاسىباشيگرى باشد به امير اصلان خان مجد الدوله داد :\r\n« چون جناب محمد ناصر خان ظهير الدوله ايشيك‌آقاسىباشى اغلب در ايالات ممالك محروسه مشغول انجام خدمتى بزرگ مىباشد ايشيك آقاسىباشيگرى را به امير الامراء العظام امير اصلان خان مجد الدوله مرحمت و به يك قبضه عصاى مرصع و خلعت همايون ايشان را سربلند فرمودند » « 13 »\r\nاما چون در حكومت استبدادى در هيچ‌يك از شئون ثباتى وجود ندارد ظهير الدوله بار ديگر سمت اصلى خود را بازيافت و به شرحى كه هم‌اكنون خواهيم گفت علاوه بر بازگشت به مقام ايشيك‌آقاسىباشى وزير دربار نيز شد .\r\nاز زندگانى ظهير الدوله در فارس و نوع حكومت او بر منطقه كه جنبهء نيابت مسعود ميرزا يمين الدوله ( ظل السلطان ) داشته است اطلاعى به دست نياوردم ظاهرا چهار سال در سمت وزارت يمين الدوله ايالت فارس را اداره كرده است .\r\n\r\nظهير الدوله وزير دربار و ايشيك‌آقاسىباشى\r\nدر اوايل سال 1283 در آخرين روزهاى ماه محرم تغييرات پردامنه‌اى در اوضاع\r\n\r\n\r\n","description":"","footnote":"\r\n( 11 ) - همان كتاب ص 1418 .\r\n( 12 ) - همان كتاب ص 1432 .\r\n( 13 ) - همان كتاب ص 1452 .\r\n","page_name":" 15 ","page_number":15},
  {"content":"\r\n\r\nادارى مملكت به‌فرمان شاه صورت گرفت كه شرح آن به تفصيل در مرآة البلدان ذيل وقايع 1283 آمده است كه از آن جمله وزارت دربار به‌علاوهء منصب ايشيك آقاسىباشيگرى بود كه :\r\n« وزارت دربار به‌علاوهء منصب ايشيك آقاسىباشىگرى ، شاهزادگان دربارى و ولايات - علما و سادات دار الخلافه و ولايات - اعيان و اشراف دار الخلافه و ولايات - غربا و مهمانان ولايات در دربار - انتظام امور خادمان حرم و خواجه‌سرايان - عمل بنائى - چاپارخانه‌ها - مواظبت رساندن غلهء ديوانى دار الخلافه - حكومت جوشقان - حكومت گلپايگان و خوانسار - وزارت دربار و انجام خدمات مفصلهء مرقومه به عهدهء محمد ناصر خان ظهير الدوله خواهد بود - مىبايد در انتظام خدمات مزبوره كمال مواظبت را به عمل آورده از اين امور هر كارى به هر وزارتخانه راجع است به همان وزير اعلام نموده اتمام عمل و مطالبهء جواب را از آن وزير نمايد » « 14 » .\r\nايام هفته نيز بين وزرا تقسيم شد و هر وزيرى مىبايست در روز معينى براى عرض گزارش بحضور شاه برود از جمله روز چهارشنبه هر هفته مختص امين الدوله ( فرخ خان ) و ظهير الدوله شد . امين الدوله وزير « وزارت حضور همايون » شده بود .\r\n\r\nظهير الدوله وزير خراسان\r\nمقام وزارت هم در دربار بىثبات شاه دوامى نيافت ، ناصر الدين شاه در آخرين ماه سال 1283 عازم خراسان شد : « در روز پانزده 15 ذى الحجة الحرام امر قدرقدر همايون به شرف نفاذ مقرون آمده سراپرده از شهر بيرون زدند و در عمارت شكارگاه قوروق دوشان‌تپه نقل‌مكان ملوكانه به ميمنت و مباركى اتفاق افتاد . . . در روز دوشنبه 23 موكب فيروزى كوكب مبارك به فيروزى عزيمت مقصد فرمودند . يك روز در خاتون‌آباد توقف فرموده از آنجا منزل به منزل به جانب زيارت نهضت ملوكانه فرمودند . از وزراء عظام كه ملتزم ركاب ميمنت نظام همايون مىباشند امين الدوله - ظهير الدوله - اعتضاد الدوله - دبير الملك - معير الممالك - اعتماد السلطنه - امين الملك هستند » « 15 » .\r\nهمراهان شاه تنها اينها نبودند جمعيت عظيمى بودند كه فهرست اسامى آنان در مرآة البلدان طى چهار صفحه آمده است « 16 » .\r\n\r\n\r\n","description":"","footnote":"\r\n( 14 ) - همان كتاب ص 1515 .\r\n( 15 ) - روزنامه دولتى نمره 602 پنجشنبه چهارم شهر محرم الحرام مطابق سال توشقان نسل سنهء 1284 ص 2 .\r\n( 16 ) - مرآة البلدان از ص 1530 ببعد .\r\n","page_name":" 16 ","page_number":16},
  {"content":"\r\n\r\nشاه روز 14 صفر وارد مشهد گرديد در هفدهم صفر ميرزا محمد خان قاجار دولو سپهسالار كه از حكومت وى بر خراسان بيش از دو ماه و اندى نگذشته بود ناگهان در 17 صفر درگذشت و شهرت يافت كه ناصر الدين شاه به واسطه خوراندن قهوهء قجرى او را مسموم كرده و كشته است « 17 » اما خبر آن در روزنامهء رسمى دولتى چنين آمده است :\r\n« در هفدهم صفر المظفر سپهسالار اعظم در بين اداى فريضهء صبح فجأة به جوار رحمت ايزدى پيوسته ، جمعى از اطباء حاضر ركاب مبارك حسب الامر الاعلى به بالين او حاضر و آنچه لازمهء تدقيق بود منظور داشتند . مقصود اينكه در صورتى كه سكته‌اى وارد شده باشد رفع عارضه نمايند اما سكته نبوده و فجأه بوده است موجب تأثر خاطر خطير همايون گرديد و در توحيدخانهء مباركه در مدفنى كه خود براى خود ساخته بود او را دفن نمودند - وزارت خراسان به عهدهء كفايت و كفالت ظهير الدوله كه از چاكران ممتحن دولت جاويدان است مفوض و مسلم آمده و وكالت آن ايالت كما فى السابق به عهدهء درايت امين الملك تفويض يافت . منصب توليت و متولى باشيگرى حضرت امام همام عليه الصلاة و السلام به عهده و اهتمام حاجى ميرزا محمد خان مفوض و به لقب مجد الملكى مفتخر و معزّز گرديد » « 18 » .\r\nدر روزهاى توقف شاه در مشهد اشخاصى كه مىبايست به حضور برسند به توسط ظهير الدوله شرفياب مىشدند يعنى ظهير الدوله كه وزير خراسان شده بود باز هم وظايف ايشيك‌آقاسىباشى را انجام مىداد از جمله « روز نوزدهم رؤساى تراكمه يموت و كوكلان و غيره . . . و روز بيست و يكم پسر وكيل طبس و امير حسينعلى خان خافى و برادرش كه مدتى بود از خراسان فرارى و در صفحات هرات بسر مىبردند به توسط جناب ظهير الدوله شرفياب خاكپاى مبارك و مورد تفقدات شاهانه گرديدند » « 18 » .\r\nاز اين زمان ببعد يعنى از روزگار وزارت ظهير الدوله در خراسان جز يك سلسله اخبار يك‌نواخت و كم‌محتوى هم‌چنانكه روش جرايد دربارى دربار ناصر الدين شاه و روش تاريخ‌نگارى تاريخ‌نگاران او بوده است خبرى از ظهير الدوله نداريم و از روى ناچارى و تهىدستى نمونه‌هائى از آنها را نقل مىكنيم :\r\n« خراسان - امور مملكت خراسان و سرحدات آنجا از حسن مراقبت ظهير الدوله كمال نظم را دارد و اگر طايفهء تراكمه گاهى به خيال سرقت و راهزنى بعضى از سرحدات برآيند به اهتمام سركردگان مأمور و حافظان سرحد و ثغور مغلوب و مقهور خواهند شد » « 19 » .\r\n\r\n\r\n","description":"","footnote":"\r\n( 17 ) - تاريخ رجال ايران تأليف مهدى بامداد جلد 3 ص 232 .\r\n( 18 ) - مرآة البلدان ص 1549 .\r\n( 19 ) - روزنامهء دولتى نمره 611 به تاريخ يوم پنجشنبه هشتم شهر شعبان 1284 ص 3 .\r\n","page_name":" 17 ","page_number":17},
  {"content":"\r\n\r\n« خراسان - به حمد اللّه تعالى و تقدس و يمن باطن مطهّر مقدس امام همام على بن موسى الرضا عليهما الثناء و السلام ناخوشى معروف از ارض اقدس مرفوع گشته است و شاهنشاهزادهء افخم جلال الدوله والى مملكت خراسان كه به جهت حدوث ناخوشى به حدود بالندر و خانرود رفته بود در سلخ شهر رمضان المبارك معاودت نموده به شهر وارد گرديد .\r\nظهير الدوله و صاحب منصبان و سركردگان و اعيان كلانتر و كدخدايان استقبال به عمل آوردند » « 20 » .\r\nاز اين نمونه اخبار در روزنامهء دولتى وجود دارد كه مجموع آنها نشان مىدهد كه فرمانروائى بر خراسان كاملا در دست ظهير الدوله بوده است .\r\nمدت حكومت ظهير الدوله را بر خراسان به‌طور دقيق نتوانستم پيدا كنم ، آنچه مسلم است كه در سال 1286 يعنى دو سال بعد ظهير الدوله را در تهران مىبينيم . شاه در اين سال تصميم به سفر گيلان گرفت .\r\n« موكب فيروزى كوكب همايونى در روز يكشنبه بيستم شهر شوال المكرم ( 1286 ) تشريف‌فرماى سفر خيريّت اثر دار المرز گيلان شدند . . . از وزراى عظام اعتضاد السلطنه وزير علوم و وزير امور خارجه و ظهير الدوله در اين سفر ملتزم ركاب نصرت انتساب مىباشند » « 21 » .\r\nخبر مذكور در مرآة البلدان نيز به همين صورت اما خلاصه‌تر تكرار شده است . شاه كه روز بيستم شوال از تهران به سمت گيلان حركت كرده بود روز چهارشنبه اول ماه ذيقعده از قزوين حركت كرد نخستين منزل قريهء آقابابا بود اين قريه در آن زمان از املاك متعلق به ظهير الدوله بود كه مىبايست طبق سنت زمان پيش‌كشى گرانبهائى تقديم كند و همين كار را هم كرد « 22 » اينك متن خبر :\r\n« در روز چهارشنبه غره شهر ذى القعدة الحرام اردوى همايونى از قزوين تشريف‌فرماى سمت گيلان شده و در قريهء آقابابا نزول اجلال فرمودند ظهير الدوله ايشيك آقاسىباشى كه قريهء مزبوره متعلق بدوست تشريف ورود همايون را پيشكشى شايسته در خاكپاى مبارك گذرانده به يمن عواطف ملوكانه مقبول افتاد » « 23 » .\r\nشاه روز يكشنبه يازدهم ذى قعده وارد رشت شد يعنى فاصلهء بين قزوين و رشت را\r\n\r\n\r\n","description":"","footnote":"\r\n( 20 ) - روزنامهء دولتى نمره 615 پنجشنبه دهم شهر ذى القعده 1284 ص 3\r\n( 21 ) - روزنامهء دولتى نمره 639 پنجشنبه دوم شهر ذى القعده 1286 ص 1\r\n( 22 ) - مرآة البلدان ص 1605 .\r\n( 23 ) - روزنامهء دولت عليه ايران نمرهء 640 پنجشنبه چهاردهم ذيحجه 1286 ص 1 ستون 2 .\r\n","page_name":" 18 ","page_number":18},
  {"content":"\r\n\r\nيازده روزه طى كرد . به عبارت ديگر بيست و يك روز طول كشيد تا شاه از تهران به رشت برسد در روزهاى اقامت شاه در رشت ظهير الدوله سمت ايشيك‌آقاسىباشى داشت از جمله :\r\n« روز دوم ورود موكب مسعود به رشت ژنرال قولىبكين حاكم بادكوبه و توابع كه از جانب اعليحضرت امپراطور ممالك روسيه با جمعى از حكام و صاحب منصبان قفقاز به تهنيت ورود موكب مسعود آمده بودند به توسط وزير امور خارجه بار جسته و با ظهير الدوله ايشيك‌آقاسىباشى شرف‌اندوز حضور مهر ظهور همايون شدند . . . پس از ايشان قونسولهاى دول متحابه فرانسه و انگليس و روس متوقف رشت شرفياب حضور مبارك گشته مورد عواطف ملوكانه آمدند . . . در روز سيم ورود جناب حاجى ملا رفيع و ساير علماء اعلام با ظهير الدوله بحضور مبارك شرفياب گشتند . . . بعد از مرخص شدن علما مجد الدوله و ظهير الدوله تمام اعيان و اركان و مستوفيان و عمال و تجار گيلان و سركردگان و خوانين طوالش متعلق به گيلان كه زياده بر هشتاد نفر بودند بحضور مبارك مشرف ساخته و يكان يكان را معرفى نمود » « 24 » .\r\nروز ششم كه شانزدهم ذى قعده باشد ناصر الدين شاه هوس كرد كه به بندر انزلى برود « از آن جائى كه ميل خاطر مبارك به رفتن انزلى و تفرج سواحل بحر خضر ( كذا ) بود ظهير الدوله محمد ناصر خان ايشيك آقاسى را مقرر شد كه در ايام غيبت موكب همايون در شهر رشت متوقف و مشغول انضباط امور باشد » « 25 » .\r\n\r\nظهير الدوله وزير عدليه\r\nاز اين به‌بعد تا سال 1288 از ظهير الدوله خبرى به‌دست نيامد ( شايد همان سمت ايشيك‌آقاسىباشى داشته و در دربار به‌سر مىبرده است ) در سال 1288 ظهير الدوله را باز در كسوت ايشيك آقاسىباشىگرى مىبينيم و من‌جمله در روز سيزدهم رجب عيد مولود حضرت على عليه السلام « ناظم افندى شارژدفر دولت عثمانى بر موجب اتحاد مذهب دولتين علّيتين و توافق ملتين جانبين ايران و عثمانى محض تبريك و تهنيت اين عيد سعيد رسما به اتفاق حاجى ظهير الدوله ايشيك‌آقاسىباشى و ميرزا محمد رئيس دفتر وزارت خارجه بحضور مهرظهور تشرف جسته مورد مراحم ملوكانه گرديد » « 26 » .\r\n\r\n\r\n","description":"","footnote":"\r\n( 24 ) - روزنامهء دولت عليه ايران نمرهء 640 پنجشنبه چهاردهم ذيحجه 1286 ص 2 و 3 .\r\n( 25 ) - روزنامهء دولت‌عليه ايران نمرهء 640 پنجشنبه چهاردهم ذيحجه 1286 ص 3 .\r\n( 26 ) - روزنامهء ايران نمره 44 پنجشنبه بيستم رجب 1288 ص 2 ستون 2 .\r\n","page_name":" 19 ","page_number":19},
  {"content":"\r\n\r\nو روز سه‌شنبه 18 رجب « قريب به وقت ظهر موسيو بل شارژدفر دولت فرانسه كه به تازگى مأمور به مقيمى دربار عليه ايران گرديده به اتفاق حاجى ظهير الدوله ايشيك آقاسىباشى و ميرزا محمد رئيس ادارهء پولتيكى وزارت امور خارجه بحضور باهر النور ملوكانه مشرف شد » « 27 » .\r\nاما در شعبان همين سال ظهير الدوله وزير عدليه شد ، داستان آن در روزنامهء ايران چنين نقل شد :\r\n« هنگامى كه وزارت عدليه به جناب جلالتماب سپهسالار اعظم تفويض يافت نظر به توجه و اهتمامى كه جناب معظم له در رسيدگى و انجام عرض عارضين داشتند و اكثر عارضين نيز از تجار و ارباب معاملات بودند برحسب ارادهء عليه عرايض و مهمات تجار كه سابق بر آن در وزارت تجارت رجوع مىشد به ديوانخانهء عدليه و در حضور جناب جلالتماب سپهسالار اعظم مرجوع و موكول گرديد بعد از آنكه خاطر مرحمت مظاهر همايون به نظم عساكر منصوره تعلق يافت و وزارت اعظم عسكريه را به عهده كفايت جناب معظم اليه واگذار و حاجى ظهير الدوله را به وزارت عدليه برقرار فرمودند » « 28 » .\r\nشاه دستورالعملى شامل ده بند به صدر اعظم داد كه برطبق آن عمل شود بند يا فصل يا ماده هفتم آن اين است :\r\n« سابعا - امور وزارت عدليه دو شق است . يكى عرايض مختصر است كه خود حاجى ظهير الدوله مىگذراند . ديگر عرايض عمدهء مهمه است كه بايد حاجى ظهير الدوله خلاصه كرده به توسط نور محمد خان امين ديوان نزد صدر اعظم ارسال دارد . جواب را صدر اعظم بنويسند . مجددا نور محمد خان به لحاظ مبارك برساند از آن قرار كه صدر اعظم نوشته است مجرى بدارند . »\r\nمتن كامل اين دستورالعمل هم در مرآة البلدان آمده و هم در روزنامهء ايران آمده است « 29 » اين وزارت نيز همراه با آن دستورالعمل دوامى نيافت . در اواخر سال 1288 ظهير الدوله استعفا كرد يا هم مستعفى شد خبر آن‌چنين آمده است :\r\n« امين الملك پاشا خان كه از عهد شاه مرحوم غفران اللّه عليه تاكنون مشغول خدمتگزارى و چاكرى است و هميشه مرجع خدمات بزرگ بوده نظم دار الشورى و وكالت خراسان و آذربايجان و اغلب ممالك محروسه بعلاوهء ادارهء مازندران و خازنى مهر همايون و\r\n\r\n\r\n","description":"","footnote":"\r\n( 27 ) - روزنامهء ايران نمره 46 شنبه بيست و نهم رجب 1288 ص 1 ستون 1 .\r\n( 28 ) - روزنامهء ايران نمره 50 چهارشنبه هفدهم شعبان 1288 ص 1 ستون 1 .\r\n( 29 ) - مرآة البلدان ص 1668 روزنامه ايران نمره 52 چهارشنبه هفتم رمضان 1288 ص 2 .\r\n","page_name":" 20 ","page_number":20},
  {"content":"\r\n\r\nوزارت دار الخلافه متدرجا به عهدهء كفايت معزّى اليه مرجوع بوده به هر خدمت كه مأمور شد خاطر همايون را از حسن خدمت خود خرسند داشت در اين اوقات كه حاجى ظهير الدوله ايشيك‌آقاسىباشى از وزارت عدليه استعفا نمود . استعفاى ايشان در دربار همايون مقبول افتاد شخصى وافى و كافى و عالم به قوانين ملتى لازم بود كه وزارت عدليه به عهدهء او سپرده شود لهذا به انتخاب جناب مستطاب صدر اعظم معزّى اليه را به شغل نبيل و منصب جليل وزارت عدليّه مفتخر و سرافراز فرمودند » « 30 »\r\nظهير الدوله پس از استعفاى از وزارت عدليه سمت ايشيك‌آقاسىباشى را همچنان برعهده داشت در ششم صفر سال 1289 كه عيد تولد شاه برگزار مىشد :\r\n« بعد از ناهار قريب به ظهر سفراى خارجه و تمام كرديپلوماتيك به اتفاق حاجى ظهير الدوله ايشيك‌آقاسىباشى و ميرزا محمد رئيس وزارت امور خارجه در تالار گلستان كه موقف تختگاه سلطنت است به حيثيت اجتماع بحضور همايونى مشرف شده تبريك اين عيد سعيد را عرض كرده از طرف همايون نسبت به ايشان فردا فرد اظهار مرحمت گرديد » « 31 »\r\n\r\nظهير الدوله در فارس\r\nشب يازدهم محرم بيست و پنج روز قبل از برگزارى عيد ولادت شاه خبر رسيده بود كه قاسم خان والى حكمران صفحات فارس بدرود حيات گفته است « 32 » پس از وفات قاسم خان والى مسعود ميرزا ظل السلطان به حكومت فارس برگزيده شد . تاريخ دقيق صدور فرمان والىگرى او را نيافتم اما برطبق خبر روزنامه ايران « روز سه‌شنبه بيستم ( ربيع الاول 1299 ) حضرت و الا شاهنشاه‌زادهء اكرم ظل السلطان در اقدسيّه بحضور باهر النّور اقدس اعليحضرت همايون مشرّف شده رخصت حركت به جانب فارس كه مقر فرمانفرمائى ايشان است يافتند » « 33 » . مسعود ميرزا ظل السلطان حاجى ظهير الدوله را با خود به فارس برد تا تحت عنوان وزير فارس اين ايالت را اداره كند متأسفانه هرچه تلاش كردم فرمانى ، دستورى يا يك خبر روزنامه‌اى دربارهء اين سمت تازه نيافتم و نميدانم كه سمت جديد ظهير الدوله در چه تاريخى به وى وارد شده و آيا بنابر خواهش ظل السلطان صاحب اين سمت شده يا خود ناصر الدين شاه براى اينكه از ناحيه فرزند مدبّر و مقتدر و جاه‌طلب خود آسوده‌خاطر باشد اين مأموريت را به ظهير الدوله داده است . از اين ببعد در جرايد زمان خبرهائى كم‌محتوى از نوع\r\n\r\n\r\n","description":"","footnote":"\r\n( 30 ) - روزنامهء ايران نمرهء 77 يكشنبه 22 ذيحجه 1288 ص 1 ستون 1 .\r\n( 31 ) - روزنامهء ايران نمرهء 87 دهم صفر 1289 ص 1 .\r\n( 32 ) - روزنامهء ايران نمرهء 81 چهارشنبه هفدهم محرم 1289 ستون 1 .\r\n( 33 ) - روزنامهء ايران نمره 99 بيست و چهارم ربيع الاول 1289 ستون 1 .\r\n","page_name":" 21 ","page_number":21},
  {"content":"\r\n\r\nخبرهائى كه تاكنون به عرض خوانندگان گرامى رسيده است ديده مىشود مثلا در روزنامهء ايران نمرهء 142 يكشنبه دوازدهم ذى قعده 1289 چنين مىخوانيم .\r\n« حضرت ارفع اشرف اكرم و الا ظل السلطان فرمانفرماى مملكت فارس چند نوبت نوبه كرده بودند بفضل اللّه تعالى به كلى رفع سوء مزاج ايشان شده است . حاجى ظهير الدوله وزير و مشير الملك در انجام خدمات و وصول بقاياى اقساط سابقه اهتمامات لايقه به عمل آورده و مىآورند »\r\nو سيزده ماه بعد در شماره 207 روزنامه ايران هيجدهم ذيحجه 1290 خبر كوتاهى از ظهير الدوله وجود دارد : « شيراز - ظهير الدوله و ساير اجزاء فرمانفرمائى مشغول خدمت و وصول و ايصال ماليات ديوان مىباشند »\r\nنكته بسيار جالب اين است كه در حكومت ظل السلطان در فارس وسيله ميرزا تقى خان سرتيپ حكيم‌باشى او نشريه‌اى انتشار يافت كه در سرلوحهء آن در وسط با قلم طغرى نوشته شده است ( الفارس المنطبعة فى 1289 ) كه مرحوم صدر هاشمى در كتاب نفيس خود ( تاريخ جرايد و مجلات ايران ) جلد اول ذيل ( الفارس ) شرح مبسوطى از آن و از ميرزا تقى خان رئيس و منشى روزنامه داده است در پايان هر شماره نوشته شده ( رئيس و منشى روزنامهء فارس ميرزا تقى خان حكيم‌باشى )\r\nغرض ما در اين‌جا معرفى روزنامه نيست منظور ما اين است كه در روزنامهء فارس نيز بطور متعدد اخبارى از حاجى ظهير الدوله آمده است كه مجموع آنها ما را بر نوع وظايفش كه برعهده داشته است واقف مىسازد اينك چند خبر :\r\nشمارهء 3 هشت رجب 1289 « همين بهبهان است كه سال گذشته در تحت حكومت مرحوم والى به محمد كريم خان نامى واگذار شده و از عدم قابليت او پيوسته آن نواحى نقطهء شرارت و مركز فتنه و فساد بود اكنون به يمن قدوم ميمنت لزوم حضرت شاهنشاه‌زاده اعظم ظل السلطان و حسن تدبير جناب حاجى ظهير الدوله و كفايت تامّهء نصير الملك آن سامان مركز امن و امان است .\r\nنمره ششم 28 رجب 1289 « روز نوزدهم همين ماه سه ساعت به غروب آفتاب مانده براى بازديد باغهاى دولتى اطراف شهر موكب فيروزى كوكب و الا به اتفاق جناب فخامت نصاب حاجى ظهير الدوله عزيمت نمود . در خصوص بعضى تعميرات لازمه به جناب معزّى اليه تاكيدات بليغه فرمودند جناب معزى اليه تعهد نمود كه به زودى فرمايشهاى و الا را به انجام رساند » .\r\nنمره هفتم ششم شعبان 1289 « جناب فخامت نصاب حاجى ظهير الدوله وزير فارس همه‌روزه از طلوع تا غروب آفتاب مواظب انجام خدمات ديوان و دادرسى رعايا و\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nمظلومين مىباشد و از حسن مراقبت و اهتمام جناب معزّى اليه روزبروز بر انتظام اين مملكت مىافزايد . . . حكومت لارستان بنابر انتخاب جناب فخامت نصاب حاجى ظهير الدوله به عهدهء كفايت جمال الدين واگذار شد » .\r\nنمره يازده غرّهء رمضان 1289 « پيش از اين شهر شيراز را سوار مخصوص نبود تا در اين ايام كه بنابر اشارهء امناى دولت جاويد مدت علّيه حضرت اشرف امجد ارفع و الا ظل السلطان به جناب فخامت نصاب حاجى ظهير الدوله قدغن بليغ فرمودند كه پانصد سوار زبده تهيه نمايد لهذا جناب معزّى اليه در اندك زمانى فرمايش حضرت مستطاب و الا را اجرا نمود . . . »\r\n\r\nآخرين مأموريت\r\nمدت توقف حاجى ظهير الدوله در فارس بر اين بنده روشن نشد مرحوم بامداد ذيل شرح حال او نوشته است « در سال 1292 پس از درگذشت حسين خان شاهسون نظام الدوله حاكم خراسان ظهير الدوله به‌جاى وى مستقلا به استاندارى خراسان منصوب و روانه گرديد و در سال 1294 ق درگذشت » « 34 » بطور خلاصه ؛ از آغاز پادشاهى ناصر الدين شاه ( 1264 ) تا سالى كه وفات يافته ( 1294 ) يعنى سى سال بدون اينكه مورد اعتراضى واقع شود در مشاغل مهم و پرمسئوليت و مأموريت‌هاى خطرناك انجام وظيفه نموده به خوبى از عهده برآمده است .\r\nدو سال بعد از درگذشت ظهير الدوله پسر برومندش على خان داماد ناصر الدين شاه شد . « 35 » و بر جاى پدر نشست و ملقب به ظهير الدوله شد و نخستين پسرى كه از اين ازدواج به‌وجود آمد بنام پدربزرگ محمد ناصر خان نام يافت . محمد ناصر خان دوم معروف است به خان خانان و ملقب به لقب ظهير السلطان در سمت نيابت ايشيك‌خانه « 36 » .\r\n\r\nنتيجه\r\nاز تحقيقات محدود و چند هفته‌اى خودم كه دربارهء شرح حال محمد ناصر خان ظهير الدوله انجام يافت چنين نتيجه گرفتم كه سمت اساسى و اصلى محمد ناصر خان ظهير الدوله همان ايشيك‌آقاسىباشى يا سالاربار بوده است و هروقت كه در پايتخت مىزيسته و يا در سفرها همراه شاه بوده است داراى هر سمتى هم كه بوده وظيفهء ايشيك\r\n\r\n\r\n","description":"","footnote":"\r\n( 34 ) - تاريخ رجال ايران جلد سوم ص 13 .\r\n( 35 ) - خاطرات و اسناد ظهير الدوله به كوشش ايرج افشار ص چهارده .\r\n( 36 ) - تاريخ رجال ايران جلد پنجم حاشيهء ص 302 .\r\n","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\nآقاسىباشىگرى را نيز انجام مىداده و پيداست كه براى تصدى اين سمت برازنده‌ترين رجال دربار ناصرى بوده است و در عين‌حال در فنون جنگ مردى بااطلاع و در فن اداره اجتماع نيز مردى وارد و آگاه و مدبّر بوده است . پس از فوت او سمت ايشيك‌آقاسىباشى به پسرش ميرزا عليخان تفويض شده است .\r\nدر كتاب المآثر و الآثار باب چهارم « در ذكر صدور عظام و رجال دولت سعادت فرجام . . . » درباره افراد مسئول « ادارهء ايشيك‌خانهء مباركه و شغل ايشيك‌آقاسىگرى » مىنويسد : « موسى خان قاجار - امير اصلان خان - مجد الدوله دو نوبت - حاج محمد ناصر خان قاجار ظهير الدوله دو نوبت - محمد رحيم خان علاء الدوله در فرنگستان موقتا - عليخان قاجار ظهير الدوله » « 37 »\r\n\r\nميرزا عليخان ظهير الدوله\r\nحق اين است كه رساله‌اى يا كتابى مجزى و مستقل در شرح حال وى تأليف شود .\r\nيكى از راههائيكه پدران ما براى تربيت نسل جوان برمىگزيدند نگاشتن شرح حال نامدارانى است كه به مقامات بزرگ رسيده‌اند و در مقامات بزرگ مسئوليت‌هائى سترگ برعهده داشته‌اند اما خوشنام زيسته‌اند ، خوشنام مرده‌اند و خوشنام مانده‌اند ، و هروقت نام آنان به ميان مىآيد توأم با تكريم و تبجيل است و بدون ترديد ميرزا عليخان ظهير الدوله يكى از آنهاست كه سالها در محيطى آلوده به فساد زيسته و دامن آلوده نكرده است و بنابراين بايد كنجكاوى كرد كه چگونه و با چه تدابيرى در مقامات بلند مانند حكومت مازندران و همدان و گيلان و كرمانشاه در سمت دامادى يك پادشاه مستبد مقتدر و مهيب مانند جويبارى زلال راه زندگى را چنان پيموده كه غبارى از او بر دامن كسى ننشسته است و البته چنين تحقيقى به سادگى انجام‌پذير نيست و سالها و لااقل ماهها مطالعه و كنجكاوى لازم است .\r\nبراى مثال در اوج انقلاب مشروطيت در روزهائى كه تودهء مردم عليه استبداد و درباريان مستبد قيام كرده بودند وقتى به حكومت گيلان منصوب شد روزنامه‌نگار وارسته و پاك و بىغرض و بىطمع تاريخ ايران ( و شايد تاريخ جهان ) سيد اشرف الدين گيلانى كه نه به دنبال مال بود و نه به دنبال مقام ، و نه به دنبال نام در روزنامهء معروف خود نسيم شمال چنين نوشت :\r\n« از قرار مذكور بطور محقق ( آقاى ظهير الدوله ) كه ساليان دراز قبل از مشروطه قبل « * »\r\n\r\n\r\n","description":"","footnote":"\r\n( 37 ) - المآثر و الآثار چاپ سنگى 1306 ص 21 ستون 2 .\r\n( * ) - كلمهء « قبل » زايد به نظر مىرسد .\r\n","page_name":" 25 ","page_number":25},
  {"content":"\r\n\r\nاز اجزاء هوائيه و ذرّات ترابيّهء همايون محضرش نغمات مشروطيت و قانون‌طلبى بلند بود به جهت حكمرانى دار المرز گيلان نامزد گرديد . در همين ايام پرتو عدل و دادش روشنىبخش ديدهء اهل رشت شده تكاليف كليّهء اين سامان را بطور اكمل مرتب خواهد فرمود تا ديگرباره خائنين خانمانسوز چه گربه برقصانند ولى همان به [ كه 
  ] از اين بشارت آزادىجويان و وطن‌خواهان و مشروطه‌طلبان دست هم گرفته با هم هم‌آواز شده همين يك شعر را با هزاران شعف بخوانند :\r\n انجمن رشت را شمع وفا دررسيد * بشارت اى اهل دل شاه صفا دررسيد » « 38 » \r\nنخستين خبرى كه از حاكم جديد در همين روزنامه داده شد . با عبارات ذيل بيان گرديده :\r\n« اخبارات شهرى - به حمد اللّه و المنّه در رشت و نواحى آن به يمن كفايت و حسن درايت و سعايت آقاى ظهير الدوله مد ظله العالى كمال آسايش و رفاه حاصل است . نواقص شهر و اهالى بالكلّ در شرف اصلاح ، از هر حيث ابواب افاضات مفتوح و صدور به نور عدالتشان مشروح است . روز يكشنبه 17 ربيع الاول را در باغ شالكوى رشت با جماعتى از اخوان الصفا و خلان الوفا از براى مولود نبى جشنى شايسته گرفتند از مصادفات اينكه :\r\nميلادشان همان روز مولود نبى است . از قدومش باغ شالكو بر اعلا علّيين و روضات فردوس برين طعنه مىزد . از لطايف ربّانى اخوان الصفا را فيوضات روحانى در آن باغ كرامت فرمودند - اللهم اهدنا بنور صفائه و سلوكه و منهج ارشاده » « 39 » .\r\nدر سال 1329 ه . ق حكومت كوتاهى در مازندران داشته كه در بازگشت عده‌اى از مردم رشت خواهان آن شده‌اند كه حكومت رشت را در دست گيرد خبر ذيل در روزنامهء خير الكلام ديده مىشود :\r\n« ظهير الدوله كه مأمور حكومت مازندران بود در اين روزها معاودت به رشت كرده كه به طهران برود . امور آن سامان و تنظيم مازندران گويا از حوصلهء كفايت ايشان خارج بوده و در رشت بعضى كسان به ملاحظه موقتى بودن حكومت سردار معتمد در تقلا شده‌اند كه ظهير الدوله را به حكومت نگهدارى كنند » « 40 » .\r\nغرض ما بيان شرح حال او نيست ، بيان علاقه‌اى است كه مردم به او داشته‌اند .\r\nبديهى است ثبت و ضبط هر خبرى كه از او به‌دست آيد براى تحقيق نهائى مفيد است .\r\n\r\n\r\n","description":"","footnote":"\r\n( 38 ) - نسيم شمال رشت شمارهء 14 نمرهء صفر 1326 ص 3 ستون 1 .\r\n( 39 ) - نسيم شمال رشت شمارهء 17 - 23 ربيع الاول 1326 ص 4 ستون 2 .\r\n( 40 ) - خير الكلام شمارهء 83 چهارشنبه بيستم شهر ربيع الاول 1329 ص 4 ستون 4 .\r\n","page_name":" 26 ","page_number":26},
  {"content":"\r\n\r\n\r\nظهير الدوله و سفارت‌خانه‌ها\r\nچنين به‌نظر مىرسد كه سفارتخانه‌هاى دولت‌هاى بزرگ اروپائى مراقب مأموريت‌هائيكه به ظهير الدوله داده مىشده بوده‌اند از جمله دربارهء انتصاب او به حكومت گيلان چرچيل دبير شرقى امور شرقى سفارت انگليس به لندن چنين گزارش داده است :\r\n« ظهير الدوله سرسلسلهء جمعيت برادران درويش و فرماندار پيشين كرمانشاه به فرماندارى رشت منصوب شده است » « 41 »\r\nيا پس از بمباران مجلس و آغاز برقرارى استبداد صغير نيز خبر ذيل به لندن گزارش شده است :\r\n« ظهير الدوله فرماندار گيلان در اوايل ژوئيه رشت را ترك كرد مقصد او معلوم نشده است سردار افخم فرماندار جديد در اواخر ژوئيه از تهران به قصد رشت حركت نمود » « 42 » .\r\nدر همين سفر كه سفرنامهء آن در دست شماست ملاحظه خواهيد فرمود كه در ميان همراهان متعدد شاه ظهير الدوله در رديف شخصيت‌هاى معدودى قرار دارد كه دولتهاى ميزبان براى او اهميت بيشترى قائلند و او در مراسم رسمى در رديف ميرزا على اصغر خان اتابك اعظم ، موثق الدوله وزير دربار ، ناصر الملك ، ارفع الدوله ، قوام السلطنه قرار دارد .\r\n\r\nثروت ظهير الدوله\r\nتحقيق دربارهء اينكه ظهير الدوله چقدر ثروت داشته كه از درآمد آن زندگانى عريض و طويل او اداره مىشده است مشكل است او مىبايست دستگاهى فراهم آورد كه يك شاهزاده خانم نازپرورد تنعم را راضى نگهدارد و يك « پرنسس » پرتوقع را قانع سازد .\r\nمنظورم زوجهء خوشنام او فروغ الدوله ، معروف به ملكهء ايران دختر ناصر الدين شاه است . در همين سفرنامه خواهيم ديد كه در خريد اشياء گرانبها و تهيهء هدايا و خريد اشيائيكه دل او به آنها مايل مىشد . چندان دست بسته نبوده و خريدهائى معقول و درخور يك مرد مرفّه و نسبتا پولدار ، انجام داده است و بنابراين مرد پردرآمد و ثروتمندى بوده است و طبعا قسمتى از مايملك او ارثى بود كه از پدر به او رسيده است قسمتى وظايفى كه از ناحيهء دولت برقرار بوده است كه در اصطلاح امروز به آن حقوق مىگوئيم قسمتى نيز از آن زن ثروتمند او بوده است . براى تعيين ثروت پدرش آنچه كه از تحقيقات شخصى به‌دست آورده‌ام نخست ده معتبر آق‌بابا در غرب قزوين بود كه آبادى نسبتا معتبرى است و در قرن اخير به اين مناسبت\r\n\r\n\r\n","description":"","footnote":"\r\n( 41 ) - تاريخ استقرار مشروطيت در ايران تأليف حسن معاصر ص 544 .\r\n( 42 ) - همان كتاب ص 779 .\r\n","page_name":" 27 ","page_number":27},
  {"content":"\r\n\r\nكه چند صباحى ستاد عمليات رضا خان ميرپنج براى تدارك اسباب كار جهت حمله به پاىتخت و انجام كودتاى 1299 شمسى بوده اهميت تاريخى يافته است . سواى اين ده باغ مجلل و وسيعى در جمال‌آباد داشته كه خود ظهير الدوله در شانزدهم ربيع الاول 1281 در همين باغ متولد شده است . سواى اين دو آبادى پربها املاك و مستغلّات ديگرى هم داشته است كه قسمتى را وقف كرده و محقق گرامى ما آقاى ايرج افشار اشاراتى به آن فرموده مىنويسد :\r\n« محمد ناصر خان موقوفاتى هم براى امور خير معين كرده بود ، مانند گلدسته و كريم‌آباد و قاسم‌آباد و شمس‌آباد و علىآباد اطراف طهران ( مخصوصا ورامين ) كه بعدها محمد عليخان قوام الدوله در بعضى از آنها تصرفاتى كرد و اشاراتى در كتاب حاضر ( خاطرات و اسناد ظهير الدوله ) دربارهء آنهاست » « 43 » .\r\nمعذالك در جريان تحقيقات خود و در پى تلاشهائى كه در راه كشف حقايق انجام داده‌ام به اين نتيجه رسيده‌ام كه مال در كف اين مرد آزاده قرار نداشته و اين مرشد خانقاه به حق در پى جمع‌آورى زخارف دنيوى و حفظ آن نبوده و پيوسته خرج او بر دخل فزونى داشته است چنان كه يك‌بار ناچار شده قسمت عمده‌اى از املاك خود را به بيع شرط بگذارد متن نامه‌اى مربوط به فروش املاك كه مرحوم امين دار الضرب به ناصر الدين شاه نوشته است به عنايت دوست دانشمندم جناب آقاى دكتر اصغر مهدوى كه حالت وارستگى در جسم و جان ايشان نيز سيلان و جريان دارد در اختيارم قرار گرفت و همين لطف نيز سبب شد كه عنوان خاصّى در تحقيقات خود درباره اوضاع اقتصادى صاحب سفرنامه برگزينم اينك متن آن را كه مفيد به حال تمام محققين اعم از محققين تاريخى اجتماعى اقتصادى و غيره مىباشد در اين مقدمه مىآورم و بار ديگر از لطف آقاى دكتر مهدوى تشكر مىكنم :\r\n« ياهو - تصدق حضور مباركت شوم - در دو سال قبل جناب جلالتماب ظهير الدوله دام اقباله املاك خود را در نزد يكنفر از تجارى كه بستگى به خارجه داشت بيع شرط گذارده بودند كه موعد او منقضى شده بود ، چند نفر را واسطه نمودند و گماشتگان نواب عليه عاليه متعاليه فروغ الدوله دامت شوكتها آمدند كه تمام املاك خود را در نزد شما بيع شرط مىگذارم تنخواه بدهيد . حقير محض خدمتگزارى مبلغ سيزده هزار تومان تنخواه داده املاك جناب معظم اليه را به امضاى نواب عليه عاليه متعاليه فروغ الدوله دامت شوكتها از قرار تفصيل به بيع قطعى خريدارى نمودم و مجددا يك ساله به خودشان اجاره دادم از لغايت ششم شهر ربيع الثانى 1304 لغايت ششم شهر ربيع الثانى سنه 1305 به مبلغ نهصد و نود تومان و ضمنا\r\n\r\n\r\n","description":"","footnote":"\r\n( 43 ) - خاطرات و اسناد ظهير الدوله به كوشش ايرج افشار انتشارات زرين چاپ دوم 1367 ص پانزده .\r\n","page_name":" 28 ","page_number":28},
  {"content":"\r\n\r\nشرط كردم كه در صورتى كه تنخواه را در رأس موعد انقضاى اجاره كارسازى نمايند املاك مزبوره را به خودشان منتقل نمايم و الا تخليهء يد نمايند . از شش دانگ قليچ‌خرابه ، چهار دانگ الا يكربع - از اراضى باغ ، بيست‌هزار زرع « 1 » - از شش دانگ قنات بزرگ ، دو دانگ .\r\nحالا چهار ماه است كه از موعد گذشته و تنخواه را نداده‌اند . استدعا آنكه امر و مقرر شود املاك مزبوره را تخليه نموده به تصرف حقير بدهند كه به آسودگى به دعاگوئى وجود فايض الجود مبارك بندگان اعليحضرت قدرقدرت اقدس همايون شاهنشاه عالميان پناه روحنا فداه مشغول بوده باشم . الامر الاجل الامجد الاشرف مطاع ، مطاع\r\nدستخط ناصر الدين شاه - جناب امين السلطان . ظهير الدوله را حاضر نمائيد و دليل اينكه چرا پول امين دار الضرب را نمىدهند سؤال كرده حكما گرفته برسانيد .\r\n\r\nاشاره‌اى كوتاه به تاريخچهء زندگانى ظهير الدوله\r\nشايد بعضى از مطالعه‌كنندگان اين سفرنامه مايل باشند بر شرح حال اين شخصيت نامدار بدون زحمت و بدون مراجعه به مرجع ديگرى واقف شوند بنابراين لازم است در اين‌جا اين شرح ولو بطور مختصر نگاشته آيد .\r\nدر شمارهء اول مجلهء اخوت كه به صاحب امتيازى « حاج عبد اللّه مستشار على ( نعمتى ) » و به مدير مسئولى دكتر عبد الحسين خان الهامى در هفدهم خرداد 1307 شمسى كه در كرمانشاه انتشار يافته در صفحهء اول شرح بسيار كوتاهى از تاريخچه زندگى وى همراه با آخرين عكس آمده است و تمام آن اين است :\r\n« شرح تولد و خرقه تهى كردن حضرت آقا - حضرت آقاى ظهير الدوله ( صفا على شاه ) وزير تشريفات ولد محمد ناصر خان ظهير الدوله ولد محمد ابراهيم خان سردار ولد جان محمد خان ايلخانى قاجاريه ولد قرا خان همگى در خدمت و معيّت دولت بوده‌اند ، خدمت‌هاى بىپايان و جنگهاى نمايان كرده‌اند در 16 ربيع المود 1281 هجرى در جمال‌آباد شميران ( طهران ) متولد شده‌اند . در 1294 كه پدر بزرگوارشان به دار باقى شتافته مستقلا به خدمات دولتى اشتغال داشته‌اند در سنهء 1303 هجرى قمرى خدمت حضرت قطب الاقطاب مرحوم حاجى ميرزا حسن اصفهانى يا يزدى ( صفى عليشاه ) قدس سره به شرف و افتخار فقر و درويشى مفتخر و مشرف شده‌اند در 24 ذيقعده 1316 هجرى كه پير بزرگوارشان دار فانى را وداع و خرقه تهى فرمودند حسب الامر آن بزرگوار به هدايت و ارشاد\r\n\r\n\r\n","description":"","footnote":"\r\n( 1 ) - باغ ظهير الدوله در خيابان كوشك فعلى ( منشعب از خيابان لاله‌زار ) قرار داشته است ( از افادات جناب آقاى دكتر اصغر مهدوى )\r\n","page_name":" 29 ","page_number":29},
  {"content":"\r\n . \r\n","description":"","footnote":"","page_name":" 30 ","page_number":30},
  {"content":"\r\n\r\nمفتخر شدند . در 24 ذيقعدهء 1342 هجرى در جعفرآباد شميران ( طهران ) به دار باقى شتافته و خرقه تهى فرمودند .\r\n\r\nكتب و رسايلى كه در مواقع بيكارى و حال مرقوم فرموده‌اند نثرا و نظما\r\n1 - رسالهء ( سبحهء صفا ) و آن بعضى حكايات كوچك منظوم به وزن مثنوى ملاى رومى است .\r\n2 - كتاب ( مرآت الصفى ) منظوم در شرح حالات بعضى از عرفاى بزرگ .\r\n3 - كتاب ( رعنا و زيبا ) كه فقط يك قصه است به وزن خسرو و شيرين نظامى\r\n4 - كتاب ( مطلع الانوار ) در اخلاق به وزن مخزن الاسرار نظامى\r\n5 - كتاب ( واردات ) نظم كه در اين مجله از ابتداء الى آخره در هر شماره قسمتى درج و بقيهء كتب و آثار باقيه و خدمات حضرت آقا به عالم مملكت و ديانت در شماره‌هاى بعد مجله و نيز جداگانه طبع و منتشر خواهد شد » .\r\nيكى از سرسپردگان به خانقاه صفى عليشاه ( محمد رضا ابن محمد باقر الاصفهانى ) ملقب به حضور على نعمت اللهى رساله‌اى در شرح حال اقطاب سلسلهء نعمة اللهيه به نام ( تعرفة الاولياء ) تأليف و تدوين فرموده كه قطب چهل و هفتم ظهير الدوله صفا عليشاه مىباشد .\r\nخود ظهير الدوله از اين رساله رونوشتى به خط خود تهيه فرموده است . در اين‌جا به فهرست نام اقطابى كه در تعرفة الاولياء آمده است اكتفا مىكنيم :\r\n\r\nفهرست اسامى مباركه\r\n1 - حضرت فخر كاينات خاتم انبيا محمد بن عبد اللّه صلى اللّه عليه و آله و سلم 2 - مولى الموالى على بن ابيطالب ( ع ) 3 - حضرت امام حسن بن على ( ع ) 4 - حضرت امام حسين بن على ( ع ) 5 - حضرت امام زين العابدين على بن حسين ( ع ) 6 - حضرت امام محمد باقر ابن على ( ع ) 7 - حضرت امام جعفر صادق ابن محمد ( ع ) 8 - حضرت امام موسى كاظم ابن جعفر ( ع ) 9 - حضرت امام رضا ابن موسى ( ع )\r\n10 - جناب معروف كرخى قدس سره 11 - جناب سرى سقطى ( ق ) 12 - جناب جنيد بغدادى ( ق ) 13 - جناب ابو على رودبارى ( ق ) 14 - جناب ابو على كاتب ( ق ) 15 - جناب ابو عمران مغربى ( ق ) 16 - جناب شيخ ابو القاسم گوركانى ( ق ) 17 - جناب ابو بكر نساج عبد اللّه ( ق ) 18 - جناب شيخ احمد غزالى ( ق ) 19 - جناب شيخ ابو الفضل بغدادى ( ق ) 20 - جناب شيخ ابو البركات ( ق ) 21 - جناب شيخ ابو سعيد اندلسى ( ق ) 22 - جناب شيخ ابو المدين مغربى ( ق ) 23 - جناب شيخ ابو الفتوح شهيد ( ق ) 24 - جناب\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nشيخ كمال الدين كوفى ( ق ) 25 - جناب شيخ صالح بربرى ( ق ) 26 - جناب شيخ عبد اللّه يافعى ( ق ) 27 - حضرت شاه نعمة اللّه ولى قدس سره 28 - جناب سيد برهان الدين خليل اللّه ( ق ) 29 - جناب سيد حبيب الدين محب اللّه ( ق ) 30 - جناب سيد كمال الدين ( ق ) 31 - جناب سيد خليل اللّه برهان الدين ثانى ( ق ) 32 - جناب مير سيد شمس الدين محمّد ( ق ) 33 - جناب سيد حبيب الدين ثانى ( ق ) 34 - جناب سيد مير شمس الدين ثانى ( ق ) 35 - جناب سيد مير كمال الدين ثانى ( ق ) 36 - جناب سيد مير شمس الدين ثالث ( ق ) 37 - جناب شيخ محمود دكنى ( ق ) 38 - جناب شيخ شمس الدين مسعود دكنى ( ق ) 39 - جناب شاه على رضاى دكنى ( ق ) 40 - جناب سيد معصوم عليشاه ( ق ) 41 - جناب نور عليشاه ( ق ) 42 - جناب شيخ زين الدين حسين ( ق ) 43 - جناب حاجى ملا محمد جعفر كبوتر آهنگى مجذوبعليشاه ( ق ) 44 - جناب حاجى زين العابدين شيروانى مست‌عليشاه ( ق ) 45 - جناب حاجى ميرزا كوچك نايب الصدر رحمتعليشاه ( ق ) 46 - حضرت حاجى ميرزا حسن يزدى صفى عليشاه ( ق ) 47 - حضرت مصباح الولايه آقاى ظهير الدوله صفاعليشاه . مدّ ظلّه\r\nظهير الدوله شرح حال خودش را به قلم خودش به خواهش يكى از دوستان باصفاى خود مرقوم داشته كه به خط بسيار زيبائى ضميمه رساله تعرفه الاولياء شده آخرين سطر آن به امضاى خود ظهير الدوله رسيده است . شرح حال اين است :\r\n« شرح حالى است كه حضرت مصباح الولايه ظهير الدوله صفا على شاه ارواح الاخوان له الفداه به خط مبارك خود مرقوم مىفرمايند - جناب اخوت مآب برادر مكرم آقاى آقا رضا شمس العرفا « 44 » سلمه اللّه با كمال آگاهى كه از حال و قال و گفتار و كردارم دارند خواستند كه خود فقير شرح روزگار گذشته‌ام را چيزى عرضه بدارم كه در ضمن تذكرهء گذشتگان به آيندگانم معرفى فرموده باشند اين است كه با برخورد به معنى :\r\n انّ الفتى من يقول ها انا ذا * ليس الفتى من يقول كان ابى \r\nعرض مىكنم پدرم محمد ناصر خان قاجار ظهير الدوله وزير دربار پسر محمد ابراهيم خان سردار پسر جان محمد خان ايلخانى ايل قاجار پسر قرا خان از طايفهء دولو بود . در سنهء هزار و دويست و هشتاد و يك هجرى محمدى ( ص ) كه پدرم از حكومت مملكت فارس مراجعت كرده و در\r\n\r\n\r\n","description":"","footnote":"\r\n( 44 ) - « آقا رضاى حضور على ملقب به شمس العرفاء كه برادر صفى مىبوده است برخى از سوانح حيات او را هم به نقل از شخص وى [ - صفى 
  ] منظوم كرده است و نسخهء منظومهء او به‌دست عبد اللّه انتظام مرحوم مىبوده است » ( رجوع شود به دو رساله در تاريخ جديد تصوف ايران - استاد كيوان سميعى ، منچهر صدوقى ( سها ) از انتشارات شركت انتشاراتى پازنگ (  Pazhang  ) بهار سال 1370 شمسى ص 12 .\r\n","page_name":" 32 ","page_number":32},
  {"content":"\r\n\r\nجمال‌آباد شميران ييلاق طهران اقامت داشت نزديك به صبح روز هفدهم ربيع الاول متولد شدم . از سال هزار و دويست و نود و چهار كه پدرم به دار باقى شتافت مستقلا به خدمت ديوان كه تأسّى به پدران بود كمر بستم . تقريبا دو سال بعد به مصاهرت اعليحضرت ناصر الدين شاه قاجار مفتخر شدم . در سنهء هزار و سيصد و سه ( 1303 ) هجرى خاك پاى كيمياآساى حضرت ولايت مرتبت حاجى ميرزا حسن اصفهانى الاصل يزدى المسكن ملقب به صفى عليشاه را قدّس سره بر ديدهء باطن كشيده به‌دست كرامت پيوست حضرتش به شرف و افتخار فقر و درويشى مشرف و مفتخر شدم و از عصر روز چهارشنبه بيست و چهارم ماه ذيقعده سال هزار و سيصد و شانزده هجرى كه پير روشن ضميرم قدّس سره از دار فانى به عالم باقى شتافته و به قول فقرا خرقه تهى فرمود به امر قدر قدر آن حضرت به خلافت ارشاد و راه بردن اعلا و ادنا را به اخلاق حميده و چيزهاى ديگر معين و مأمور شدم و هماره از روح پرفتوحش خواهانم كه توفيق خدمتم كرم فرمايد . و در سنهء هزار و سيصد و هفده ( 1317 ) به همت اخوان و يارى حضرت مولى الموالى موفق شدم به بناى انجمن اخوت كه مولايش پاينده و برقرار بدارد .\r\nبلى :\r\n خلل‌پذير بود هر بنا كه مىبينى * بجز بناى محبت كه خالى از خلل است \r\nاز ممالك داخلهء ايران ؛ فارس و اصفهان و خراسان و مازندران و همدان و كرمان‌شاهان و گيلان را مكرر ديده‌ام .\r\nدر سال هزار و سيصد و هفده هجرى در معيت اعليحضرت مظفر الدين شاه قاجار ممالك روسيه و فرانسه و اطريش و مجارستان و سربستان و عثمانى و آلمان و بلژيك و بلغارستان را گرديده‌ام . در سنهء هزار و سيصد و بيست و دو مرض وباى عام طهران و بعضى از نقاط ايران تقريبا پنج ماه آزادانه در ييلاقات قفقازيه و فرنگستان بسر بردم و كتب و وسايلى كه در مواقع بيكارى و حال هديهء خاطر و خيال دوستان و برادران حال و استقبال را نوشته‌ام نظما و نثرا .\r\nرسالهء سبحهء صفا و آن بعضى حكايات كوچك منظوم و به وزن مثنوى ملاى روم است و كتاب مرآت الصّفى و آن در حالات بعضى از عرفاى بزرگ نظم شده و هم به وزن مثنوى ملاى روم است - و كتاب رعنا و زيباست كه فقط يك قصه و به وزن خسرو و شيرين نظامى گنجه است و كتاب مطلع الانوار است كه تقريبا متعلق به اخلاق درويشان و به وزن مخزن الاسرار نظامى است و رسالهء روح الارواح به نثر است و تاريخ وقايع كشته شدن ناصر الدين شاه - و رسالهء موسوم به چنتهء صفا است - غزل و ساير انواع شعر را گاهى هم سروده‌ام .\r\n اين همه هيچ است و جمله در بسيج * پيش چشم مست او هيچيم هيچ \r\n( صفا على )\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nلابد يكى از اخوان مختصر شرحى از باقى عمر و تاريخ وفات و مدفنم مرقوم خواهد فرمود .\r\nنام نامى و اسامى سامى مشايخ تعيين شدهء كنونى سلسلهء جديدهء نعمت اللهى را كه در نشر اخلاق درويشى و پيمان گرفتن به اصول ستّهء تصوف معاونت و كمكم مىفرمايند از اين قرار مرقوم مىفرمايد :\r\nآقا ميرزا محمود رئيس مازندرانى - آقا ميرزا مهدى رئيس السادات مازندرانى - آقا شيخ موسى مازندرانى - ميرزا محمد تقى ضياء الممالك - شيخ مفيد نائينى « 1 » - ملا عبد الكريم سمنانى - ملا محمد على سمنانى - كربلائى محمد اصفهانى - آقا سيد مرتضى خطيب الملك - آقا سيد جلال الدين اصفهانى - آقا عبد الرحيم كاشانى - آقا ميرزا محمد تقى دماوندى - فقير محمد على قمشه‌اى - ميرزا آقا خان محاسب الدّوله - ميرزا مهديخان ظهير الاعيان گيلانى - مصطفى خان قاجار سالار امجد - آقا سيد اسد اللّه عراقى - آقا ميرزا حسن قمشه‌اى - آقا ميرزا ابراهيم خان اصفهانى - آقاى ميرزا سيد محمد خان انتظام السلطنه - حسينعلى خان محلاتى - ميرزا تقى خان محجوبعلى - آقا ميرزا هادى مولوى رشتى - ميرزا سيد محمود متولىباشى كرمانى - ميرزا فتح اللّه صفاء الملك - ذيقعدهء 1336 در طهران - صفا على\r\nاز دنبال كردن راه كه چگونه طى شده است درمىگذرم زيرا اطلاعى ندارم در كتاب جديد التأليف « دو رساله در تاريخ جديد تصوّف ايران » دو روايت آمده است :\r\n1 - « ظهير الدوله انتظام السلطنهء مرحوم را به جانشينى خود تعيين كرد ولى او قبول ننمود و\r\n\r\n\r\n","description":"","footnote":"\r\n( 1 ) - نام بطور دقيق خوانده نمىشود شيخ سعيد نائينى هم مىتوان خواند .\r\n","page_name":" 34 ","page_number":34},
  {"content":"\r\n\r\nپس از فوت ظهير الدوله نيز از دستگيرى خوددارى كرد و اين است صورت اجازت او :\r\n( جناب برادر با جان برابر آقاى ميرزا سيد محمد خان انتظام السلطنه كه متصف و متخلق به صفات و اخلاق تصوف و درويشى هستند از طرف فقير مأمور و مجازند كه گم‌گشتگان وادى حيرت را به صراط مستقيم طريقت هدايت و به اخلاق پسنديده و اصول ستّهء تصوّف دلالت نموده و دستگيرى و قبول پيمان فرمايند . التماس دعا دارد . صفا على [ - مهر 
  ] « 45 »\r\n2 - قول مرحوم عليرضاء ميرزاى خسروى قاجار را از اعضاء هيئت مشاورهء انجمن اخوت :\r\n« شيخ راه اين دو ده كه منصوص از طرف حضرت صفى بوده است ( ظهير الدوله ) پس از خود جانشينى منصوب و معرفى نفرمود . . . و . . . ادارهء امور اخوان و راهنمائى طريق و صلاح جمع را به عهدهء يازده نفر از پيش‌كسوتان و خدمتگزاران باسابقهء انجمن اخوت به نام هيئت مشاوره قرار داد و آئين‌نامه‌اى براى ارشاد به‌دست داد » « 46 »\r\nتا اين‌جا آنچه در شرح حال ظهير الدوله صفا على گفته شد مربوط به فعاليت‌هاى او در وادى بيكران تصوف و عرفان بود . بيداى ناپيدائى كه الطرق الى اللّه بعدد انفاس الخلايق - اگرچه مقصد و مقصود يكى است .\r\n عباراتنا شتّى و حسنك واحد * وكلّ الى ذاك الجمال يشير \r\nاما از گفته‌هاى بسيارى از سرگشتگان اين وادى كه با قدم صدق به‌راه افتاده‌اند چنين استنباط كرده‌ام كه راه به جائى نبرده‌اند و سرانجام جبين عجز بر خاك نياز سوده‌اند كه :\r\nسبحانك لا علم لنا الّا ما علّمتنا انّك انت العليم الحكيم - و اگر هم خبرى يافته‌اند از آنان خبرى باز نيامده است - حتى با استناد به اخبار ، جبرئيل نيز كه به طفيل سرور كاينات و مفخر موجودات در اين راه به پرواز آمد در آخرين مرحلهء وصول به مقصود پر انداخت و از پرواز بازماند :\r\n كه گر يك سر موى برتر پرم / * فروغ تجلّى بسوزد پرم \r\n. لو دنوت انملة لاحترقت - بسيارى از پويندگان طريقت چنان سرگشته و حيران ماندند كه از شدت حيرت لب از سخن فروبستند و سكوت برگزيدند\r\n پناه بلندى و پستى توئى / * ندانم كئى هرچه هستى توئى . \r\nبنابراين من نيز لب از سخن فرومىبندم و به كار ساده تاريخنگارى خود بازمىگردم و خلاصه‌اى از تاريخچهء فعاليت‌هاى سياسى و ادارى قهرمان مورد نظر خود را مىنگارم . خوشبختانه دوست دانشمند و همكلاسى فقيدم دكتر حسين محبوبى اردكانى اين كار را انجام داده و نوشتهء او به كوشش دوست ديگر دانشمندم آقاى ايرج افشار كه از\r\n\r\n\r\n","description":"","footnote":"\r\n( 45 ) - كتاب مذكور ص 108\r\n( 46 ) - كتاب مذكور ص 105\r\n","page_name":" 35 ","page_number":35},
  {"content":"\r\n\r\nپشتيبانان محبوبى و هواداران اين شخصيت وارسته و بىاعتنا به مظاهر مادى اين جهان بود به زيور طبع درآمده است و آن اين است :\r\n« پسر محمد ناصر خان ظهير الدولهء دولو و داماد ناصر الدين شاه به دخترش فروغ الدوله معروف به ملكهء ايران در 16 ربيع الاول 1281 در جمال‌آباد شميران متولد شد . در 1297 داماد شاه شد در 1303 در سلك مريدان صفيعلى شاه درآمد در 1304 وزير تشريفات ناصر الدين شاه شد و از عصر روز چهارشنبه 25 ذيقعده 1316 به جانشينى مرشد خود نشست . وى مردى روشن‌ضمير و پاك و باعدل و داد بود . انجمن اخوت را در سال 1326 ترتيب داد و محمد عليشاه به هنگام به‌توپ بستن مجلس آنجا را با خانهء وى به توپ بست و خراب كرد و به يغما داد . در 1323 مجلهء مجموعهء اخلاق را از طرف انجمن انتشار داد . در 1319 امور حكومت مازندران به وى واگذار شد ولى يكسال بيشتر داراى اين سمت نبود . در 1324 حاكم همدان شد و در آن‌جا قبل از مشروطيت اولين انجمن ولايتى را تأسيس كرد . در 1326 حاكم گيلان شد و پس از خرابى خانه‌اش سفرى به قفقاز رفت . پس از بازگشت براى بار دوم حاكم مازندران شد . در صفر 1327 حاكم كرمانشاه و تا اوايل سال 1329 در اين مقام بود و در 1333 حاكم طهران شد و در 1337 و 1341 نيز اين مأموريت او تجديد گشت و سرانجام در 24 ذيقعدهء 1342 درگذشت . خاطرات او اخيرا به كوشش ايرج افشار به چاپ رسيده و شرح حال بالنسبه مفصّلى از او در اول آن چاپ آمده است . خانهء او در خيابان فردوسى مقابل عمارت صندوق پس‌انداز ملى سالها سفارت بلژيك بود . چند سال پيش احمد امينى آن را خريد و تبديل به ساختمانهاى تجارتى و مستغلّاتى نمود » « 47 » .\r\n\r\nچند ماده تاريخ\r\nدر فوت ظهير الدوله ماده تاريخهائى سروده شده است كه يكى از آن حاج عبد اللّه مستشار على ( نعمتى ) است كه صاحب امتياز و مؤسس ( مجلهء اخوت ) منتشره در كرمانشاه بوده است .\r\n در نرد جهان اين فلك اندر تك و دو * يكتا گهرى از كف ما برد گرو\r\nآوخ كه عليخان ظهير الدوله * تا كِشت وى از داس اجل گشت درو\r\nچون داشت هم از على صفائى بر دل * زان بود صفا على لقب آن پيرو\r\nآن شمع طريق سالها مىافكند * در محفل و بزم پيروانش پرتو \r\n\r\n\r\n","description":"","footnote":"\r\n( 47 ) - چهل سال تاريخ ايران در دورهء پادشاهى ناصر الدين شاه جلد دوم تعليقات حسين محبوبى اردكانى بر ( المآثر و الآثار ) به كوشش ايرج افشار ص 519 .\r\n","page_name":" 36 ","page_number":36},
  {"content":"\r\n\r\n انداخت كهن خرقه چو از پيكر جان * آراست به قامت ز بقا خلعت نو\r\nپرسيد كسى ز نعمتى تاريخش * با گريهء زارزار گفت آن رهرو\r\nدر بيست و چهارم از مه ذيقعده * شد گوش دل از داعى حق راز شنو\r\nدر سال هزار و سيصد و دو و چهل * در كشور جان مقيم شد آن خسرو \r\nغيرت كرمانشاهى چكامه‌اى عرفانى و نسبتا طولانى سروده و درآوردن ماده تاريخ هنرنمائى كرده است چند بيت آن اين است :\r\n هر آنكس با حريف دلستانى جام صهبا زد * ز مستى بر سرش شورى ز قاف صيد عنقا زد\r\nكسى كاو عاشق جانانه شد از جانش پروانه * كه بر شمع جمالش را خويش را پروانه آسازد \r\n* * *\r\n اگر آن مظهر حق را به تركيب بشر خواهى * نگر در آن سراپائى كه بر دوش نبى پا زد\r\nنمىشايد پس از آل على كس رهنما گردد * مگر ان كس كه بر دامان او دست تولا زد\r\nظهير الدوله آن كاقليم عشق از وى مسخّر شد * لواى فقر را بر طارم اين چرخ خضرا زد\r\nعلى اسم و على رسم و مهين صهر شهنشاهى * كه كوس رهنمائى را نه پنهان بل هويدا زد\r\nچو ( مؤمن ) در عدد ( مهمان ) ( على ) شد ( ميزبان ) او * 136 136 110 110 اجابت كرد دعوت را چو حق فرمان به امضا زد\r\nز هجرت يكهزار و سيصد و دو با چهل بودى * به عشر سوم ذيقعده كاين تاريخ انشا زد\r\nاز اين دار فنا چون رخت سوى دار باقى برد * فراقش تير جانسوز از كمين بر پير و برنا زد\r\nز خود نقشى به‌جا بگذاشت آيين اخوت را * به روى صفحهء گيتى عجب نقشى كه برجا زد\r\nبه تاريخ وفاتش گفت غيرت لا والائى * صفاى از وادى لا خيمه اندر حصن الّا زد \r\nدكتر الهامى ( اقبال ) سروده است 1342\r\n از جهان در جنان گرفت مقام * خسرو فقر حضرت آقا\r\nسال تاريخ شمسى از اقبال * با دلى پر ز شور گفت و نوا\r\nيكى اندر درون دل شد و گفت * در كنار صفى است جاى صفا \r\n* * *\r\n آه كز كين چرخ كجرفتار * منهدم گشت كاخ مهر و وفا\r\nگوهرى شد ز بحر جان بيرون * كه بدى خضر راه آب بقا\r\nحضرت شه صفا كه بود دلش * مخزن سر علم الاسما\r\nدار فانى نبد چو قابل او * رخت بربست زآن به ملك بقا\r\nچهل و دو ز بعد الف و سه صد * شد چو از هجرت رسول خدا \r\n\r\n","description":"","footnote":"","page_name":" 37 ","page_number":37},
  {"content":"\r\n\r\nدر حيات او نيز شعرا در مدح او اشعارى سروده‌اند ، از آن جمله سخنور نامدار و اديب مشهور مرحوم وحيد دستگردى چكامه‌اى در سى و يك بيت در مدح او سروده كه چند بيت آن نقل مىشود .\r\n دلا تا كى به پستى مىگرائى ميل بالا كن * بهل مسجد ، بيفكن صومعه ، در ميكده جا كن \r\n* * *\r\n اگر معنى نيوشى چند در الفاظ مىكوشى * نه نثرت را مسجّع كن نه شعرت را مقفا كن\r\nكدورت از علايق مىدمد ترك علايق گوى * به جان وارسته شو و آئينه دل را مصفا كن\r\nجهان است از تو عاجزتر از اين عاجز چه مىخواهى * تمسك بايدت بر حضرت باريتعالى كن\r\nگرت از دوست فرمان در رسد انا سمعنا گو * به ديده رسم از انگشت قبول انا اطعنا كن \r\n* * *\r\n طريق كعبهء وصل از بيابان جنون باشد * چو مجنون كسب سوداى جنون از زلف ليلا كن\r\nگرفتار شب هجران آن خورشيد رخسارم * خدا را اى فلك بند از گريبان افق وا كن\r\nره مقصود گم شد همتى اى خضر فرخ پى * ز راه كج به راه راست ما را راه‌پيما كن\r\nتو اى منظور مستور از نظر بر ما نظر بگشا * در احياى نفوس مرده اعجاز مسيحا كن\r\nپريشان همچو سنبل ، پشت خم چون بيد مجنونم * به پيران التفاتى اى جوان سرو بالا كن\r\nشبى در خواب مىديدم كه دست ماه بوسيدم * به بيدارى بهل پا بوسمت تعبير رؤيا كن\r\nحقيقت خواهى اى دل بندهء پير طريقت شو * گهر خواهى بيابى دست در آغوش دريا كن\r\nظهير الدوله برهان حقيقت مظهر دين را * بجو در توتياى خاكِ پايش ديده بينا كن\r\nچو فيضش دست گيرد پشت‌پا يكسر به هستى زن * چو زلف يار كفر آموزد از هر دين تبرا كن\r\nتو اى سرچشمهء آب حيات جاودان حق * ز صهباى تجرد جرعه‌اى در ساغر ما كن\r\nحديث دوست را بىپرده خوش باشد نيوشيدن * هم از رخ پرده بفكن هم سخن بىپرده انشا كن\r\n( وحيد ) افتاده در گرداب لا از ساحل وحدت * تو نوح وقتى او را ساكن كشتى الّا كن \r\nگمان مىكنم به آن اندازه كه تشنگان ميدان تحقيق و ره‌پيمايان وادى تجريد لبى تر كنند سخن گفته باشم و كم‌وبيش دورنمائى از شخصيتى كه هم فقير كنج خانقاه بود و هم امير گنج و بارگاه به‌دست داده باشم بيش از اين درازنويسى بيهوده است بنابراين به آوردن يك داستان از بوستان كه مصداق حال ظهير الدوله است اكتفا مىكنم .\r\n در اخبار شاهان پيشينه هست * كه چون تكله بر تخت شاهى نشست\r\nبه دورانش از كس نيارزد كس * سَبَق برد اگر خود هم اين بود و بس\r\nهمى گفت يك ره به صاحبدلى * كه عمرم به سر شد به بىحاصلى\r\nبخواهم به كنج عبادت نشست * كه دريابم آن پنج روزى كه هست \r\n\r\n","description":"","footnote":"","page_name":" 38 ","page_number":38},
  {"content":"\r\n\r\n نبرد از جهان دولت الا فقير * چو مىبگذرد جاه و ملك و سرير\r\nچو بشنيد داناى شيرين نفس * به تندى برآشفت كاى تكله بس\r\nطريقت بجز خدمت خلق نيست * به تسبيح و سجّاده و دلق نيست\r\nتو بر تخت سلطانى خويش باش * به اخلاق پاكيزه درويش باش\r\nبه صدق و ارادت ميان بسته‌وار * ز طامات و دعوى زبان بسته دار\r\nبزرگان كه نقد صفا داشتند * خشن خرقه زير قبا داشتند \r\n\r\nامتيازات اين سفرنامه\r\nنگارنده در طى عمر هفتاد سالهء خود كه سراسر به خواندن و نوشتن و درس دادن گذشته است سفرنامه‌هاى زيادى خوانده‌ام و متأسفانه بسيارى از آنها را مصداق اين بيت زيباى سعدى يافته‌ام .\r\n غريبى گرت ماست پيش آورد * دو پيمانه آب است و يك چمچه دوغ \r\nتنها همين سفرنامه است كه از تمام سطور آن شعاع حقيقت پرتوافكن است . به‌نظر مىرسد يك عبارت ناصحيح و يك نكتهء غيرواقعى و يك عبارت مردم‌فريب و يك جمله كه بوى ريا از آن استشمام شود در آن وجود نداشته باشد . مطالبى را كه انسان احساس مىكند سبب كسر شأن و يا حتى هتك حرمت او شده باشد و از ارادت مريدان نسبت به او كاسته باشد تحرير شده است . بدون شك در تحرير اين سفرنامه و لابد ساير نوشته‌هايش تحت تأثير مرشد خود بوده . صفى عليشاه بنابر تقاضاى ظهير الدوله شرح حالى كوتاه از خودش تحرير كرده و در طى اين تحرير مقالاتى از « روشن‌ضميرى كه در هنگام جوانى به جزاى خدمتى در نيم‌آورد اصفهان در حق او دعا كرده است » « 48 » نيز بيان داشته كه از آن جمله است :\r\n« بر خلقت خود ميفزاى ، آنچه هستى همان را نماى كه چون ظاهر خود را بگردانى باطنت را بگرداند . و گفت اگر مردم به ارادت پيش تو آيند پيش چيزى آمده‌اند كه به آن اعتقاد كرده‌اند تو به آن دل مبند و فريفته مشو كه آنها از اعتقاد خود بهره يابند و تو بىبهره مانى . اين حال گلخن تابى است كه حمام را گرم كند و ديگران پاك شوند و خودش جنب ماند . و گفت هر فرقه‌اى ادعاى هستى كنند و درويشان دم از نيستى زنند و گفت فسادها از طمع است چون طمع كنى تخم فساد در ارض حواس ريشه گيرد و آدمى مفسد فى الارض گردد . . . . » « 49 » .\r\n\r\n\r\n","description":"","footnote":"\r\n( 48 ) - اين پير روشن‌ضمير « آخوند ملا حسن آرندى نائينى اويسى الطريقه است قدس اللّه سره » ( رجوع شود به دو رساله در تاريخ جديد تصوف ايران ص 102 ) .\r\n( 49 ) - ديوان صفيعلى شاه به كوشش منصور مشفق چاپ سوم 1370 از ( انتشارات صفى عليشاه ) ص 4 .\r\n","page_name":" 39 ","page_number":39},
  {"content":"\r\n\r\nتصور نمىكنم در هيچ سفرنامه‌اى كه يك مأمور عالىرتبه ايرانى نگاشته حقايق به اين بىپروائى بيان شده باشد . وى علىرغم بستگى تام و تمام با خاندان سلطنتى و علىرغم اينكه خودش از صاحب منصبان عالى منزلت و از دولتمردان نامدار دربار قاجاريه است و طبعا خود نيز در نابسامانى سهيم است با يك بىپروائى خاصى هيچ نكته‌اى را در پرده نگاه نداشته و حقايق را هم‌چنانكه بوده نگاشته است . مثلا وقتى داستان سفر را از قزوين به رشت مىنگارد خواننده احساس مىكند كه بزرگ مرد قاجار در سرزمينى راه مىپيمايد كه بيگانه بر آن حكومت مىكند . پىدرپى مأمورين روسيه تزارى از او تذكرهء عبور مطالبه مىكنند . هيچ مسافرخانه و مهمانخانه‌اى كه مناسب با شئونات او باشد وجود ندارد .\r\nگاهى براى تهيه يك استكان چاى بيش از نيمساعت معطل مىماند . در بعضى از مهمانخانه‌ها فرشى كه روى آن بنشيند وجود ندارد . خوانندگان گرامى از اين نمونه‌ها فراوان خواهند ديد .\r\n\r\nسفرنامه‌نويس دانشمند\r\nترديد نيست كه ظهير الدوله در دانشهاى رايج آن‌روز ايران از سرآمدان زمان بوده ، در ادبيات ، نويسندگى ، شعر و شاعرى مردى توانا و در تاريخ و در جغرافيا شخصيتى مطلع و در علم موسيقى و نقاشى صاحب‌نظر و هنرمند بوده است .\r\nروز شنبه ششم جمادى الاخرى - « عباسقلى ميرزاى ناصر الملك فنگراف آورد و خواهش كرد پيانو زدم . دو لوله پر كرده دوباره گوش كردم » ( ص 275 ) « شنبه دوازدهم :\r\nبراى رفع دلتنگى رئيس هتل را خواستم گفتم يك پيانو بياورد اتاق ما كه گاهى ناله‌اى داشته باشم » ( ص 289 ) « در بوداپست روز چهارشنبه سلخ : پريروز در ترن اعليحضرت شاه تصنيفى دستورالعمل داده بود كه شعر و نتش را بنويسم ، مطالبه كردند چون غفلت كرده بودم عذر خواستم . . . پس از مراجعت اعليحضرت شاه نت را تقديم كردم خيلى تحسين كردند » ( ص 318 ) چهارشنبه 25 - اعليحضرت شاه احضارم نموده چند لفظى را امر كرد كه به يادگار استاند به نظم و ضرب نت بنويسم » ( ص 270 ) « نزديك ظهر به حضور رفته نت تصنيف ديروزى را تقديم كردم خيلى پسند فرمود اگرچه خيلى مختصر بود بد نبود » ( ص 270 )\r\nپيداست كه خود مظفر الدين شاه از موسيقى بىاطلاع نبوده است و اين اطلاعى است كه از همين سفرنامه به‌دست مىآيد . جاى ديگرى اين نكته را نديده‌ام .\r\n« چهارشنبه نهم - رفتيم به اطاق تيراندازى چند تير با تفنگ كوچك كه براى همين كار است انداختم اتفاقا همه را زدم » ( ص 287 )\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nمجموعه‌اى از اشعار او تحت عنوان « واردات » وسيله آقاى افشار چاپ شده « 50 » نمونه‌هائى از شعر او در ساير مجله‌ها مانند مجلهء اخوت وجود دارد نمونهء نثر او نيز همين سفرنامه است كه هنر وى را در نويسندگى نشان مىدهد و بهرحال مردى بوده است صاحب كمالات بسيار و در آن روزگار از نوادر و ذخاير ايران بشمار مىرفته است .\r\n\r\nيكى از نكات سودمند\r\nيكى از مطالب سودمند اين سفرنامه ترجمهء برنامه‌هاى رسمى است كه دولتها براى پذيرائى از شاه تنظيم مىكرده‌اند . هم مطالعهء برنامه‌ها جالب است و هم ترجمهء آنها .\r\nدر بسيارى از موارد نخستين ترجمه‌هائى كه از متون اروپائى بخصوص ترجمه‌هائى كه از اصطلاحات ادارى و سياسى و مقامات دولتى به عمل آمده است گيراتر و از نظر نزديكى به معنى اصلىتر و رساتر است . امروزه ما از اين نوع ترجمه‌ها بىنياز نيستيم و به نظرم بايد نخستين ترجمه‌هائى كه از متون فرنگى وسيلهء مترجمين عصر قاجار انجام يافته دوباره بيرون‌نويس شود و به دقت در معرض مطالعه قرار گيرد .\r\nتصور مىكنم اين راهى است كه بايد به‌پيمائيم تا سرانجام به يك ترجمهء جاافتاده و وافى به مقصود برسيم - سرانجام بايد روزى زبان فارسى مانند زبانهاى مهم دنيا جنبهء جهانى پيدا كند و به‌جاى هر كلمه از كلمات اروپائى كه معانى خاص سياسى و ديپلوماسى و اقتصادى و غيره دارد كلمه يا كلماتى معين و شناخته شده ، بليغ و رسا و غيرقابل تأويل و تفسير فارسى گذاشته شود و زبان فارسى نيز به زبانهاى مهم جهان قابل ترجمهء دقيق گردد و در محاكم بين‌المللى و در دادگاههاى جهانى و در كنفرانسها و سمينارها و كنگره‌ها از اعتبار و ارزش برخوردار گردد سفرنامهء ظهير الدوله يكى از كتابهائى است كه براى وصول به مقصود مفيد است گو اينكه خود ظهير الدوله مطلقا زبان نمىدانسته نه فرانسه نه انگليسى و نه آلمانى و نه حتى تركى و بدون ترديد همراهان زبان‌دان او در تحرير اين سفرنامه به او كمك مىكرده‌اند نگارش سفرنامه او علنى و آشكار بوده تمام همراهان مىدانسته‌اند كه ظهير الدوله سفرنامه مىنويسد . خود مظفر الدين شاه نيز خبر داشته است .\r\n\r\nسفرنامهء مظفر الدين شاه و سفرنامهء ظهير الدوله\r\nمظفر الدين شاه در دوران سلطنت از كارهاى پدرش ناصر الدين شاه تقليد مىكرد بدون اينكه به ماهيت كارهاى پدر و اهداف او از اين كارها پى ببرد . ترديد ندارم كه در تهيهء\r\n\r\n\r\n","description":"","footnote":"\r\n( 50 ) - خاطرات و اسناد ظهير الدوله چاپ دوم از ص 473 ببعد .\r\n","page_name":" 41 ","page_number":41},
  {"content":"\r\n\r\n« سفرنامهء فرنگستان » نيز خواسته است از پدر پيروى كند اما مستبعد به‌نظر مىرسد كه خود وى در تحرير و حتى در تقرير مطالب دخالت چندانى داشته باشد روزنامه سفر او را وزير همايون مىنوشته ظهير الدوله مىنويسد :\r\n« به هر استاسيونى كه مىرسيديم اعليحضرت شاه به من امر مىكرد از كارت‌پستال آن مىگرفتم و مىآوردم روى يكى از كارت‌پستالها نوشتند كه اين كارت‌پستال يادگار ظهير الدوله است و هم به جناب وزير همايون امر كردند كه در روزنامهء سفر خودشان بنويسد » .\r\n« اعليحضرت شاه قلم مداد يادداشت فقير كه آهن است و در تفليس خريده‌ام گرفته با مدادتراش جيب مبارك تراش دادند من عرضه داشتم كه ديگر با اين مداد كار نكرده افتخارا در خانواده نگاه خواهم داشت و محض آنكه سند تاريخى داشته باشد در روزنامهء سفر خودم مىنويسم . تصويب فرمودند » .\r\nامتياز مهمى كه سفرنامه ظهير الدوله بر سفرنامه مظفر الدين شاه دارد اين است كه ظهير الدوله تقريبا تمام اعلام جغرافيائى را شخصا اعراب گذاشته است و اگر اين كار را نمىكرد . چاپ آن براى نگارنده امكان نداشت زيرا مىبايست كتاب لغت‌هاى بزرگ تاريخى جغرافيائى به زبانهاى روسى فرانسوى انگليسى تهيه مىكردم و يك‌يك اعلام را با كمك دوستان از روى آنها اعراب‌گذارى مىكردم كارى كه چندين سال وقت مىگرفت ، و نيز با دقت نظرى كه داشته تاريخ روزها را هم به حروف و هم به عدد نگاشته بدين ترتيب كه عدد را بالاى كلمه نهاده و ما آن را در داخل پرانتز جلوى كلمه گذاشتيم . اغلب اعلام را ظهير الدوله در پرانتز قرار داده و اگر به ضرورت كلمه‌اى يا حرفى اضافه كرديم در داخل قلاب [ 
  ] جاى داديم . كلمه‌ها يا حرفهائى كه حدس مىزدم از قلم محرر افتاده است .\r\nسفرنامهء ظهير الدوله به سفرنامه مظفر الدين شاه جان بخشيده و آن را كامل ساخته است . سفرنامهء مظفر الدين شاه بدون سفرنامهء ظهير الدوله ارزش چندانى ندارد .\r\n\r\nنكته‌اى دربارهء سوءقصد يك آنارشيست به جان مظفر الدين شاه در پاريس\r\nروز پنجشنبه پنجم ربيع الثانى ( 1318 ) يك آنارشيست به جان شاه سوءقصد كرد كه به خير گذشت اما سروصداى زيادى به‌پا كرد و صفحات نخست جرايد اروپا مختص بيان اين رويداد شد . اين واقعه در هر دو سفرنامه تحرير شده اما نام تروريست متفاوت آمده است .\r\nخوشبختانه به كوشش خستگىناپذير و بدون وقفهء جناب آقاى دكتر ولايتى وزير خارجهء جمهورى اسلامى اسناد مهم بايگانى راكد وزارت امور خارجه انتشار مىيابد . اخيرا جلد\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nپنجم « گزيدهء اسناد سياسى ايران و عثمانى » انتشار يافته كه علاوه بر اسناد بسيارى كه دربارهء مظفر الدين شاه دارد يك سند روزنامه‌اى است دربارهء داستان سوءقصد و خبر مرگ تروريست در زندان . دريغ آمدم مقدمهء اين سفرنامه از اين سند مهم خالى بماند اينك متن سند و كليشهء آن :\r\n« 20 شهر جمادى الثانى 1319 - نمره 290 : در روزنامه‌هاى فرانسه كه تازه رسيدند صورت نحس و خبر خيريت اثر مرگ ( سالسوى ) شقى را كه پارسال قصد ذات ملكوت صفات همايون شهريارى ارواحنا فداه در پاريس كرد ، ديد . اينك شكل و مندرجات روزنامه را كه مايه شكر و شعف است لفّا تقديم مىنمايد . زياده جسارت شد . چاكر جان‌نثار عبد الصّمد است .\r\n« از گاين اطلاع مىدهند از قرار اخباريكه از جزاير سالو رسيده است سالسو نام كه پارسال در خيابان بوادوبولنى مرتكب سوءقصدى نسبت به اعليحضرت همايونى شاه ايران شده بود مرده است - سالسويوم دهم نوامبر مسيحى به حبس ابدى محكوم شده بود يوم نوزدهم ژوئيه فوت شده است » « 51 »\r\n\r\nظهير الدوله و اسناد تاريخى و روابط خانوادگى\r\nچنان كه مورخين مكرر در مكرر نوشته‌اند و ما نيز يادآورى كرديم كه در جريان بمباران مجلس اول خانه ظهير الدوله نيز به توپ بسته شد و همه‌چيز آن به تاراج رفت . از مطالعات محدود خود چنين استنباط كرده‌ام كه بين ظهير الدولهء درويش‌نهاد و بىاعتنا به جاه و مقام و درهم و دينار و قوم و خويشان دربارى روابطى چندان گرم وجود نداشته و آن ظاهربينان مادى و عارى از معنا نه تنها جنبهء ارشادى او را جدى نمىگرفتند بلكه با عباراتى نيشدار از او سخن مىگفتند . مسعود ميرزا ظل السلطان مىنويسد :\r\n« بعد از صفى عليشاه مرحوم ( 52 ) عليخان ظهير الدوله پسر حاجى محمدناصر خان ظهيرالدوله پسر جان محمد خان قاجار كه جانشين و خليفهء شيخ شد ، امروز آن خانقاه و آن سجّاده و ان دستگاه در دست جناب خان قاجار است . شوهر همشيرهء من ( توران آغا ) ملكهء ايران . من بشخصه از اين طايفه نيستم ولى از روى انصاف مطلبى چند مىنويسم و حكم مىكنم يا تصديق مىكنم خوب و بد در تمام طوايف عالم هست و در هر سلسله همه‌كس را نبايد به يك چشم و به يك حالت دانست كه : مردمان خدا ممكنند در اوباش - ختم\r\n\r\n\r\n","description":"","footnote":"\r\n( 51 ) - گزيدهء اسناد سياسى ايران و عثمانى جلد پنجم نشر ( دفتر مطالعات سياسى و بين‌المللى ) ص 181 .\r\n","page_name":" 43 ","page_number":43},
  {"content":"\r\n . \r\n","description":"","footnote":"","page_name":" 44 ","page_number":44},
  {"content":"\r\n\r\nمىكنم به اين شعر :\r\n گر پير مغان مرشد ما شد چه تفاوت * در هيچ سرى نيست كه سرى ز خدا نيست » « 53 » \r\nخودم از اين عبارات چيزى نفهميدم ولى اين سخنان دوپهلو نشان مىدهد كه دوستى خالصانه و مخلصانه‌اى بين اين شاهزادهء مقتدر و شوهرخواهرش وجود نداشته و طبعا محمد على شاه نيز همين حالت را نسبت به شوهرعمهء خود داشته و الا به فرض اينكه ظهير الدوله را مخالف خود مىيافت مىبايست به‌خاطر عمهء خود روشى ملايمتر اتخاذ كند .\r\nبهرحال ؛ در جريان بمباران كردن خانه ظهير الدوله غارتگران سيه‌روز تبه‌روزگار اسناد خانوادگى او را نيز كه براى آن فرومايگان دون پشيزى ارزش نداشت به غارت بردند .\r\nشايد يكى از آن اسناد همين سفرنامه باشد كه معجزه‌آسا از زوال مصون مانده و از نابودى نجات يافته است و اميدوار است كه اسناد ديگر به تدريج يافت شود و به بازار تحقيق عرضه گردد .\r\nاين ناچيز به نوبهء خود خود را سعادتمند مىيابم و به درگاه خدا سپاسگزارى مىكنم كه مرا به انجام اين كار موفق ساخت اميد من آن است كه اين سفرنامه پسند خاطر خوانندگان قرار گيرد و زحمت‌هاى من ضايع نگردد .\r\nافوض امرى الى اللّه ان اللّه بصير بالعباد\r\nتهران يكهزار و سيصد و هفتاد و يك شمسى محمد اسماعيل رضوانى\r\n\r\n\r\n","description":"","footnote":"\r\n( 53 ) - تاريخ سرگذشت مسعودى چاپ افست 1362 ص 136 .\r\n","page_name":" 45 ","page_number":45},
  {"content":"\r\n . \r\n","description":"","footnote":"","page_name":" 46 ","page_number":46},
  {"content":"\r\n\r\n\r\nايران ذيحجه 1317 هو هو\r\n دليل راه شو اى خضر ره كه نوسفرم \r\n\r\nاز شهر طهران به شاه‌آباد\r\n- روز پنجشنبه دوازدهم ماه ( 12 ) : ذيحجه 1317 هجرى كه موكب اعليحضرت مظفر الدينشاه قاجار خلد اللّه ملكه عازم مسافرت و سياحت فرنگستان و معالجه در كنت ريكسويل كه يكى از ييلاقات پاريس است بود و فقير صفا على نيز رسما در اين سفر ملتزم ركاب بايد باشم .\r\nصبح بسيار زود از خواب بيدار شده پس از حمام رفتن و رخت پوشيدن جناب دبير الملك وزير داخله و جناب حاجى سياح را در اندرون براى وداع پذيرفته پس از آن با حضرت ملكه ايران و دخترها و خدمه وداع مؤثرى كرده نظر به اعتقادات از زير قرآن رد شده به آرد و برنج و سبزى و آب كه در يك سينى بزرگ در دست مسن‌ترين كنيزها بود دست زده از درب رو به قبله با ظهير السلطان و ناصر قليخان رفتيم به درب خانه كه در تشريفات سوارى حاضر باشيم . بين راه بعضى از اخوان كه ملاقاتم نكرده بودند مىرسيدند و وداع و دست‌بوسى و صفا مىكرديم ( واقعا مفارقت ظاهرى اخوان را هروقت به‌خاطر مىآورم قلبا متأثر مىشوم ) اعليحضرت شاه از درب اندرون سوار مىشدند . وقتى ما وارد حياط درب اندرون شديم ، هنوز هيچ‌كس نيامده بود و تشريفات سوارى هم حاضر نبود .\r\nكم‌كم تقريبا زياده از دويست نفر از شاهزادگان و وزراء و رؤسا و امرا حاضر\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nشدند . حضرت امين السلطان صدر اعظم هم آمدند . يك ساعت به ظهر مانده اعليحضرت شاه از درب اندرون بيرون آمده با نهايت احترامات و جلال و تشريفات و تعظيمات سلطنتى از هر حيثيت ، به كالسكه رسمى نشسته حركت فرمودند . در اين حين وداع و ركاب بوسيدن ظهير السلطان و ناصر قليخان و اجزاء وزارت تشريفات و همقطاران به قدرى متألّمم كرد كه چه عرض كنم .\r\nاز خيابان باب همايون و ميدان توپخانه و خيابان اميريّه همه‌جا راه پيموديم تا پشت باغ شاه كه بيرون شهر است و تقريبا موكب شاهى به اوّل اردوى قشونى رسيده بود . از حضرت صدر اعظم اذن خواستم كه اذن حاصل نمايند مرخص شوم ( چون پيشتر اذن خواسته بودم كه از راه رشت آزاد بروم و در تفليس به ركاب همايونى ملحق شوم ) حضرت صدر اعظم تحصيل اجازه كردند ، اعليحضرت شاه دم كالسكه احضارم كرده خداحافظى فرمودند . از همانجا در نهايت سرعت به طرف امامزاده حسن كه گفته بودم كالسكه را آنجا حاضر كرده بودند ، اسب تاختم . كيقباد ميرزا را ديدم سواره عقب من اسب مىتازد . معلوم شد بدرقهء من آمده است . صحبت‌كنان رفتيم تا آن نقطه كه راه قزوين از راه امامزاده حسن جدا مىشود . كالسكه حاضر بود . محمد صادقخان هم توى كالسكه بود كه اسبابهاى توى كالسكه را آورده بود . پياده شدم ، رخت عوض كردم با على محمد خان و ميرزا محمد خان پسر بابا كه از شهر پياده مشايعت آمده بودند ، صفائى كرده سوار كالسكه شده رو به مهرآباد جناب معير الممالك راهى شدم . در قهوه‌خانهء مهرآباد به قدر سه‌ربع ساعت منتظر ( كنت دمنت فرت آنتوان ) مترجم اول وزارت تشريفات كه در اين سفر همسفر من است شدم تا آنكه درشكه‌اى پيدا شد كه كنت و دو خواهرش « 1 » در آن بودند . آمدند ، پياده شدند . چاى وداع خورديم .\r\nپس از خداحافظى و گريه‌هاى سوزناك ( ليلا خانم ) خواهر بزرگ كنت ، آنها به طرف شهر تهران و ما به طرف شاه‌آباد روانه شديم . ساعت نگاه كردم ، يك ساعت و نيم از ظهر گذشته بود . دو ساعت و نيم از ظهر گذشته رسيديم به مهمانخانهء شاه‌آباد كه زير دست جاده و رو به شمال واقع است و داراى چهار اطاق و يك ايوان و باغچهء جلو و حياط طويله و بزرگ است و چند دكان هم دارد .\r\n\r\n\r\n","description":"","footnote":"\r\n( 1 ) - متن : خاهرش\r\n","page_name":" 48 ","page_number":48},
  {"content":"\r\n\r\nپياده شديم . اطاقها و ايوان را محض تشريفات ورود اعليحضرت شاه رنگ مىكردند و مشغول تعمير بودند . نايب مهمانخانه كه ارمنى است خيلى عذر خواست كه ناتميز است . چون چاره نداشتيم معذرتش را قبول كرديم . ( نمىكرديم ) چه مىكرديم ) ناهارى خواستيم خيلى مختصر آورد ، صرف شد . در ايوان اعلانى چسبانده بودند خوانديم ياد ( مسيو گريهم ) قونسول انگليس در سفارت تهران آمدم كه گفته بود در يك اطاقش كه دو تختخواب چوبى و دو صندلى و يك ميز چوبى بود . بعد از چاى خوردن قدرى خوابيديم . عصر دلم خيلى گرفته شد ، رفتيم بالاى بام . باد خيلى سختى مىآمد ميل كردم پياده تنها راهى رفته باشم ، بالا دست جاده باغ بزرگى به‌نظر مىآمد . طرف مغرب رفتم آنجا باغ بسيار بزرگ طبيعى بود بدون ديوار ، خيلى خوشم آمد . هيچ‌كس هم آنجا نبود . اطرافش چمن بود ، كنار جوئى نشسته ، چون مطمئن بودم كه هيچ‌كس نمىشنود ، قدرى بلند و بد ، آواز « 2 » خواندم . تقريبا نيم‌ساعت به غروب آفتاب مانده ، آمدم به طرف منزل .\r\nاگرچه از كسى نپرسيدم ولى چون آبادى و ده شاه‌آباد ملكى جناب مهدى قليخان قاجار مجد الدوله است ، گويا اين باغ هم مال او باشد . دو ساعت از غروب آفتاب گذشته غذائى را كه خواسته بوديم حاضر شده خورديم و خوابيديم .\r\n\r\nاز شاه‌آباد به ينگىامام\r\n- روز جمعهء سيزدهم ( 13 ) : صبح زودتر از خواب بيدار شده كالسكه حاضر كرده راهى شديم ، از رودخانه و پل كرج و راهدارخانهء روسها كه چند اطاق خوش‌ظاهرى ساخته بودند پس از آنكه تذكره‌مان را ديدند گذشتيم . گويا نيم‌فرسنگ از پل گذشته بوديم ، توى جاده درويش خرم را كه از خدام مخصوص خانقاه ملايك پناه است ديدم كه پياده مىآيد ، خيلى تعجب كردم كالسكه را گفتم نگاه داشتند صدايش كردم معلوم شد كه چون در شهر تهران به وداع من نرسيده است اين راه را كه تقريبا ده فرسنگ است بيچاره پياده پيموده است . فوق‌العاده خجلم كرد . گفتم تا قزوين همراه من بيايد قبول كرد . امر كردم روى صندلى كالسكه پهلوى كالسكه‌چى نشست .\r\nناهار به حصارك رسيديم كه مهمانخانه‌اش بالادست جاده و رو به جنوب و بنايش تقريبا بيشتر از مهمانخانهء شاه‌آباد است . رفتيم در يكى از اتاقها كه\r\n\r\n\r\n","description":"","footnote":"\r\n( 2 ) - در متن : آوازه\r\n","page_name":" 49 ","page_number":49},
  {"content":"\r\n\r\nمىگفت نمرهء اوّل است . فرقى كه با آن مهمانخانه دارد اين بود تختخواب آنجا چوبى و كثيف بود و تختخواب اينجا آهنى و كثيف بود و ميز سنگى دست و روشوئى به‌طرز روسى هم داشت . به ديوار اطاق سه ورقهء بزرگ اعلان كه در هر ورقه به خط ايرانى و روسى و فرانسه نوشته و چاپ شده بود در يكى اسامى هر قسم خوراك ايرانى و فرنگى و قيمت آنها نوشته شده بود و در يكى تاوان كسورات و شكستن و پاره كردن اسباب موجوده در مهمانخانه ، و در يكى اوقات حركت و قيمت اطاقها . كنت در آن ورقه خواند كه شيرقهوه هم دارند ، خيلى ذوق كرد ، دوان رفت پيش نايب و خادم مهمانخانه كه شيرقهوه بخواهد بخورد ، بعد از چند دقيقه يواش‌يواش آمد گفت ندارد . نايب آنجا را خواستيم ، تجسّس كرديم گفت از اين سياهه كه خوانديد هيچ‌چيز حاضر نيست جز نان و ماست و تخم‌مرغ . خيلى تعجب كرديم كه دروغ گفتنش اين‌قدر بد است چرا چاپ به ديوارها چسبانده‌اند .\r\nمثلا در آن ورقه نوشته بود كه اگر يك مسافر ماهوت روى ميز بليارد را لكه بكند فلان قدر بايد بدهد . در صورتى [ كه 
  ] هيچ‌جور ميز در اطاقهايش نبود . به‌قدر آنكه اسبها خستگى ( 4 ) بگيرند و خودمان هم نان و چاى بخوريم توقف كرديم ، جز قيمت غذا هجده قران هم كرايهء اطاق نمرهء اوّل كه تفصيلش آن بود كه عرض شد ، داده از آنجا هم گذشتيم . عصر رسيديم به مهمانخانهء ينگى امام . پياده شده رفتيم به درون مهمانخانه ( صد رحمت به مهمانخانهء حصارك ) بعد از مدتى اصرار و داد و بيداد يك نفر مردكهء فعله درب يك اطاق كثيفى را باز كرد گفت برويد اين تو .\r\nرفتيم تو هيچ در اين اطاق نبود جز يك فرش خيلى خيلى چرك بدى . با هزار قرقر دو تا تختخواب چوبى و يك ميز شكسته و يك چراغ شمعى آورد . رفتيم بيرونها قدرى توى صحرا با كنت و خرم راه رفتيم و برگشتيم . شب هرچه حاضر بود خورده خوابيديم .\r\nپنج ساعت از شب گذشته صداى ظهير الاعيان را شنيدم كه درب اطاق را تكان مىدهد و صدا مىكند . از جا جستم ، چراغ روشن كرده در را گشودم آمدند تو . جناب حسين پاشا خان و آقا سيد جلال الدين و آقا ميرزا احمد كه از محترمين اخوانند وارد شدند . فوق‌العاده اسباب مسرت شد . قدرى صحبت كردند رفتند در يكى از اطاقهاى بالاخانه‌ها خوابيدند . ما هم دوباره خوابيديم .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nاز ينگى امام به قزوين\r\n- روز شنبه چهاردهم ( 14 ) : صبح بعد از صرف چاى جنابان آقا سيد جلال الدين و آقا ميرزا احمد را در كالسكهء خودم نشاندم .\r\nآقاى حسين پاشا خان و كنت و ظهير الاعيان و من در درشكهء چهارنفرى كرايه‌اى كه ظهير الاعيان در آن درشكه تا رشت دعوتمان كرده بود و درشكهء خوش‌فنر جادارى بود ، بسم اللّه گفته سوار شديم . راه هم خوب و سبز و هموار و باصفا بود .\r\nياد تمام احباب و اخوان كردم . براى ناهار و اسب عوض كردن در مهمانخانهء كنده پياده شديم . بناى اين مهمانخانه بالادست جاده رو به جنوب است . جاى بىصفائى نيست . باقى تفصيلاتش از قرار مهمانخانه‌هاى سابق الذكر است . بعد از يك ساعت توقف و تقريبا دو تومان كرايه اتاق درجهء اوّل دادن و حال آنكه هيچ ننشستيم و مهماندار فضولى كرده درش را باز كرده بود . سوار شده يك ساعت به غروب مانده وارد شهر قزوين شديم . از دروازه كه وارد شديم يكى دو بناى قشنگ نوساز ديديم . پرسيديم ، معلوم شد مال روسها و تلگرافخانه انگليسهاست .\r\nباقى شهر به همان خرابى كه شش سال پيشتر ديده بودم بود . در مهمانخانه پياده شديم چاى خواستم و تقريبا تا نيم‌ساعت هم منتظر شديم نياوردند . خسته و مانده نشسته بوديم . سيد گردن‌كلفتى وارد شد و نشست . كم‌كم او را بعد از صحبت شناختم . سيد اسد اللّه باقراوف . . . . . « 1 » و از اجزاى اعظم شركت مهمانخانه و اسب و كالسكهء بين راه رشت به تهران است . قدرى اوقات‌تلخى به خدام مهمانخانه كرد كه چرا چاى دير آوردند . با وجود آن باز غروب آفتاب سماور آوردند . پيش خودم فكر مىكردم و تعجب داشتم كه سيد ايرانى چرا بايد اسمش باقراوف باشد و حال آنكه عمامه هم دارد و قباى بلند هم مىپوشد كه آقا سيد اسد اللّه باقراوف مشغول صحبت شد و حكايت از شخصى مىكرد و مىگفت آن شخص در همين مهمانخانه يك شب عوض مشروبات مسكو ( چرنيل ) خورد . هرچه فكر كردم كه چرنيل اسم كداميك از مشروبات است ، چون در مشروبات هيچ همچو اسمى نشنيده بودم ، نفهميدم . بعد از ساعتى معلوم شد آقا مركب تحرير را مىفرمايند .\r\nتعجبم مبدل به افسوس و تغيّر شد كه چرا شخص ايرانى سيد ، اينقدر بايد روس‌مآب باشد و از زبان وطن و پدر خودش متأذى كه اسم مركب را فراموش\r\n\r\n\r\n","description":"","footnote":"\r\n( 1 ) - در متن نقطه‌چين است .\r\n","page_name":" 51 ","page_number":51},
  {"content":"\r\n\r\nكرده باشد . بعد از صرف چاى و تعارفات كه اين مهمانخانه منزل خودتان است و آنچه بخواهند پس از فرمايش دادن حاضر است ، برخاسته رفت . كاغذ به نواب ميرزاى عماد الدوله حكمران قزوين نوشته احوالى از او پرسيدم .\r\nنيم يا يك ساعت از شب گذشته با ظهير الاعيان رفتم به حمام كه معروف به حمام مسجد و خيلى به مهمانخانه نزديك بود . حمام كوچك گود تاريكى بود ، بسيار كهنه . در بين از استاد دلاك رفتار حكومت با رعيت و رضايت رعيت از حكومت را سؤال كردم معلوم شد چندان دلخوش نبودند . از گرانى نان خيلى شكوه داشت . مىگفت نان به وزن سنگ شاه ، منى سه قران است . بميرم براشان كه به وزن تهران منى يك قران و نيم مىشود و هم مىگفت نانواها چندى پيش از اين رفتند به شاهزاده و حاكم گفتند كه مرخص كنيد خودمان گندم خريده ترتيبى بدهيم كه نان ارزان بشود و شاهزاده گفته بوده است كه اگر روزى سى تومان به من مىدهيد اذن مىدهم و الا خير ، براى آنكه آنها كه حالا نان گران مىفروشند روزى سى تومان به من مىدهند . خيلى تحسين كردم به فتوت حضرت و الا : اگر راست باشد . گمان نمىكنم كه راست باشد . زيرا كه خيلى فطرت پستى مىخواهد كه رضا باشد سىهزار نفر در فقر و سختى و زحمت باشند كه خودش روزى سى تومان مداخل كند . البته انشاء اللّه دروغ است . براى آنكه حضرت و الا عماد الدوله پسر مرحوم عماد الدوله و نواده خاقان مغفور فتحعلى شاه مبرور هستند و طبعشان هرگز به اين گدائى نيست . و هم استاد مىگفت كسبه و رعيت خيال دارند در ورود اعليحضرت شاه تظلم كنند . در دلم از مولى ( ع ) خواستم كه عرض اين بيچاره‌ها را به گوش خود اعليحضرت شاه برساند كه البته اگر بشنوند و راست باشد رفع ظلم خواهد فرمود . اگرچه هزار مرتبه ديده‌ام كه تظلمات را به هزار جد و جهد از شاه پوشيده داشته‌اند .\r\nسه ساعت از شب گذشته از حمام بيرون آمديم . مهتاب پاك خوبى بود ، دوبه‌دو رفتيم مسجد جامع را تماشا كرديم . بناى خوبيست حيف كه تعمير پيدا كرده و آنقدر تعميرش نخواهند كرد تا به كلّى خراب شود . آمديم كه به منزل برويم ، خادم مسجد درب كوچه را بسته بود . به زحمت خيلى زيادى از بام حمام رفتيم و از كوچه و راه ديگر وارد مهمانخانه شديم . حضرت و الا جواب كاغذ\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nاحوال‌پرسم را مرقوم فرموده ، دعوت به منزل خودشانم فرموده بودند . به علّت خستگى معذرت خواستم . شامى خورده چند كاغذ به طهران نوشته خوابيديم . با آنكه خيال خودم اين بود و هم حضرت و الا ملك‌آرا در تهران دعوتم كرده بود كه در قزوين يكى دو شب در ده ايشان باشم ، خيالم اين شد كه صبح بسيار زود انشاء اللّه برويم رو به مقصد .\r\n\r\nاز قزوين به منجيل\r\n- روز يكشنبه پانزدهم ( 15 ) : تقريبا يك‌ساعت از آفتاب گذشته كالسكه‌ها را حاضر كردند با جنابان آقا سيد جلال الدين و آقا ميرزا احمد و درويش خرم كه با كالسكهء من به طهران خواهند رفت ، صفا و وداعى كرديم . گداها نزديك بود آقا ميرزا احمد را بكشند . وقت سوارى باز آقا سيد اسد اللّه باقراوف آمد و وعده كرد كه در مهمانخانه‌ها بين راه هرچه بخواهيم فرمايش بدهيم البته حاضر است . از خيابان على قاپى كه افت و نمايشش مثل خيابان باب الماسيهء تهران است ، گذشته از شهر و باغستان دور شهر خارج شده باز هم به راهدارخانهء روسها رسيديم . تذكرهء كالسكه‌مان را ديدند . راه همه‌جا خيلى خوب و زراعت و سبزهء طبيعى دو طرفش بود . در كنار راه سنگى به طول و عرض نيم ذرع در يك چاريك ديدم ، به زمين كوبيد [ ه 
  ] و به خط روسى عدد 194 به رويش نوشته شده بود . پرسيدم ، آقاى حسين پاشا خان كه ديده و مسبوق بود ، گفت اين عدد ( ورست ) راه است كه در تمام اين راه ديده خواهد شد .\r\n( ورست زبان روسى است ، هفت ورست تقريبا يك فرسنگ است ) به آقابابا كه ملك جناب حاجى حسينعلى خان معين الدوله پسر مرحوم محمد رحيم خان امير نظام است ، ايستاديم چاى بخوريم . از قهوه‌چى تجسس حال قهرمان خان را كه از آشنايان و اخوان است و اين آقابابا در اجارهء او بود ، كرديم . خيلى تكذيب از وضع سلوك و رفتارش كرد . بسيار تعجب كرديم به ( بكندى ) كه ملك مرحوم ابو النصر ميرزاى حسام السلطنه بود ، فعلا در دست سرور الدوله عيال حضرت و الا كامران ميرزاى نايب السلطنه است ، رسيده ، براى رفع خستگى اسب ايستاديم .\r\nچون اينجا هم در اجارهء قهرمان خان بود ، باز سؤال كردم . اينجا هم بد گفتند . در بين راه هم نمىدانم در كداميك از راهدارخانه‌ها كه براى ديدن تذكره ايستاده بوديم آن كسى كه آمد تذكرهء ما را ببيند و حال آنكه لباسش تمام ايرانى بود و\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nلباس خيلى پستى هم بود به احترام ما كلاه از سر برداشت . من از او پرسيدم كجائى هستى ؟ گفت : قزوينى . به او متغيّر شدم كه چرا مثل فرنگيها به‌جاى سلام يا تعظيم كلاه برمىدارد . نصيحتش كردم كه عادات ملتى را هيچ‌وقت تغيير ندهد . عذرى كه خواست اين بود كه روسها خيلى از اين راه عبور مىكنند عادت كرده‌ام . پرسيدم كه به تو ياد داده‌اند ؟ گفت : خير خودم اينطور مىكنم . زيادتر اوقاتم تلخ شد . اسب عوض شده ، رانديم . برابر بكندى در كنار راه اطاقى از سنگ ساخته بودند . بالاى درش به خط روسى نوشته بود كه يادگار قزاق باشى است و نزديك جاده سنگ و علامت قبرى بود . كنت رويش را خواند . قبر يك مهندس روسى بود ( از بس اينها خيالات آينده را مىكنند ) من به كنت و ياران گفتم احتمال دارد كه زير اين سنگ هيچ مرده نباشد ، بلكه خيالات زنده باشد . از آنجا هم گذشتيم . در آنجا كه راه همدان داخل راه قزوين و رشت مىشود ، قهوه‌خانهء دهقانى بود ، چاى خورديم . آنها هم فوق‌العاده از بىرحمى و بدسلوكى قهرمان خان شكايت مىكردند . تعجّبمان زيادتر شد . رسيديم به يوزباشىچائى ، كه پل آهنى به روى رودخانه كشيده بودند و يك دست عمارت سنگى روسها براى خودشان ساخته بودند . پل و آن عمارت در نهايت قشنگى و امتياز بود . چند نفر روس هم آنجا منزل داشتند كه تذكرهء ما را ديدند . اسب عوض كرده رانديم .\r\nاين راه را به اندازه‌اى خوب ساخته‌اند كه مافوقش متصور نيست و به تعريف نمىتوان گفت .\r\nبعداز ظهر رسيديم به پاچنار ، در مهمانخانه براى ناهار خوردن و اسب عوض كردن پياده شديم . مهمانخانهء اينجا مثل مهمانخانهء آنجا بود . وقت رفتن تفننا تقريبا يك ربع فرسنگ پياده رفتيم راه خوب و باصفا و خوش‌منظر است .\r\nنواب عليه فخر الدوله دختر اعليحضرت شاه ، عروس جناب امين الدوله ، زن جناب معين الملك كه از طهران مىرفت به لشت‌نشاء گيلان پيش شوهرش ، امروز از پاچنار گذشت .\r\nسر پل لوشان كه به روى رودخانهء شاهرود است هم راهدارخانه و منزل سنگى روسها ساخته‌اند . مهتاب خوب و هواى خوش و راه پاك صاف ، صحراى خلوت ، عالم ساكت خوبى بود . نزديك منزل باد سختى مىوزيد . يك پتوى\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nسفيدى چهارنفرى به سر كشيده بوديم كه از باد زحمتى نبينيم . تقريبا سه ساعت از شب گذشته به منزل منجيل رسيديم . امان از اين مهمانخانه كه از تمام مهمانخانه‌ها بدتر و كثيف‌تر و بىهمه‌چيزتر بود . حتّى آنكه فرش خواستيم در دستگاه خود مهمانخانه پيدا نشد . رفتند از توى ده يك تكّه پلاس آوردند . نان و ماستى خورده خوابيديم .\r\n\r\nاز منجيل به رشت -\r\nروز دوشنبه شانزدهم ( 16 ) : صبح بعد از چاى راهى شديم . هوا بسيار خوب بود . قدرى كه راه آمديم رسيديم به پل منجيل كه قبل از اين معروف به پل شريعتمدار بود و روسها به كلى تغيير داده آهنى كرده‌اند . بسياربسيار خوب ساخته‌اند حظ كردم . قدرى به روى پل ايستاده تماشاى پل و صفاى رودخانهء سفيدرود را كرديم كه از رودخانه‌ها [ ى 
  ] بزرگ ايران است و عنوان جغرافيائى دارد . از پل كه رد مىشود راه مىرسد به يك سرابالائى . شش سال قبل كه از رشت به طرف طهران با اسب چاپارى مىرفتم ، شاگرد چاپار پياده شده به من گفت . چشمم را برهم گذاشتم . خودش جلو اسب را گرفته على الاتصال با زبان تركى مىگفت ( يا ابو الفضل العباس به اينها رحم كن ) و اين كلام را مكرر مىكرد تا به پل رسيديم و امسال با كمال راحتى در كالسكه نشسته مثل آنكه در خيابان لاله‌زار گردش مىكنيم . بلكه خيلى راحت‌تر و باصفاتر است ، تا رسيديم به اول رودبار . در اينجا فرنگيها كارخانهء قشنگى براى روغن زيتون گرفتن در وسط مزرعهء باصفائى ساخته‌اند . چون اغلب رودبار زيتون‌زار است . خيلى از اين ممر دخل مىبرند . از روغن زيتون رودبار به اغلب نقاط فرنگستان مىرود . در قهوه‌خانه‌اى كه در وسط رودبار است چاى خورديم .\r\nاز اينجا تا رستم‌آباد راه خيلى پرتگاه دارد كه غالب جاهايش دست‌اندازهاى سنگى به طرف رودخانه بسته‌اند كه تقريبا يك ذرع عرض دارد ، خيلى محكم .\r\nبراى ناهار به رستم‌آباد رسيديم ، به قدرى زراعت متصل به هم سبز [ و 
  ] خرّم بود كه چشمم ميل مىكرد كه رنگى غير از سبزى ببينم . هيچ‌وقت در مدت عمر فقير اينقدر زراعت يعنى گندم‌كارى بىفاصله نديده بودم . رسيديم به مهمانخانه‌اى ، بناى مهمانخانه چسبيده به كاروان‌سراى مخروبهء قديمى ساده‌ايست .\r\nگفتم اسبهاى كالسكه را خيلى زود عوض كنند كه براى شب به شهر رشت\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nبرسيم . اسب نبود ، معطل شديم ، يك روسى كه از كهدم با درشكه مىآمد و براى نظارت راه تا قزوين مىرفت هم رسيد . آن هم براى اسب معطل مانده ، درشكهء ديگر از كهدم رسيد كه يك نفر فرنگى با زنش در آن بودند . آنها هم براى اسب معطل ماندند . آفتاب خيلى گرمى هم بود . از بس مهمانخانه كثيف بود هيچ‌كدام هم ميل به پياده شدن در مهمانخانه نكرده بوديم . قال و مقال كالسكه‌چىها و عابرين و نايب مهمانخانه كه مردى ميرزامآب بود و ريش مچه‌پئى داشت و خيلى بلند و به قول عوام تهران نستعليق حرف مىزد و بى خود راه مىرفت و به سيد اسد اللّه باقراوف فحش مىداد ، درگرفت . آن مرد روسى زود كتابچهء يادداشت از بغل درآورده ، اسم كالسكه‌چىها را يادداشت كرد كه منزل ديگر تنبيه كند . من زود در حين اوقات‌تلخى و يادداشت نوشتن او ، آقاى حسين پاشا خان را پيغام كردم كه زحمت بكشيد اسم نايب را هم بنويسيد . بىاختيار خنديد و نوشت .\r\nدر آن معطلى و آفتاب سخت و سرگردانى كه موقعى به‌دست آمده بود ، از كنت خواهش كردم كه با مداد يك كاغذ از قول من به مسيو ( پاتييوش‌كوف ) نايب دوّم سفارت روس در تهران نوشت ، تعريف از راه و شكايت از مهمانخانه‌ها ، داديم به آن مرد و زن فرنگى كه به تهران مىرفتند . و هم در آن معطلى آن كاروانسراى خرابه را تماشا كرديم . بالاى درب ورود كاروانسرا لوحهء سنگ مرمريست كه بر آن اين قطعهء ماده تاريخ به خط نستعليق خوب منقور است :\r\n گوهر بحر نجابت گلشن صدق و صفا * حاجى ناجى محّب خالص آل عبا\r\nلجّهء بحرين جود و رتبه قزوينىنژاد * كوكب برج شرف سرحلقهء اهل وفا\r\nقطب تمكين سپهر منزلت حاجى على * تير گر اندر لقب آن مصدر عز و علا \r\n( تير گر مثل تفنگ ساز يا قنداق ساز است . )\r\n ساخت اين نيكو رباط از بهر خيرات عمل * وز ره همت به تائيد و به توفيق خدا \r\n\r\n","description":"","footnote":"","page_name":" 56 ","page_number":56},
  {"content":"\r\n\r\n از پى سركاريش كوشيد امير عبد العظيم * با كمال جد و جهد آن غنچهء بذل و عطا\r\nبهر تاريخ بنايش از شعف مقياس گفت * اين رباط كهنه‌اى بود و بگشت از نو بنا \r\n1210\r\n( استاد عباس بنّا ، حررّه محمد يوسف رشتى )\r\nبناى اين كاروانسرا مقارن است با اوايل سلطنت مرحوم فتحعلى شاه قاجار . پهلوى اين كاروانسرا چند قدمى دور تر آب‌انباريست كه با كاروانسرا ساخته شده است . چيزى كه اينجا زياد داشت ، گداى كوچك و بزرگ ، نر و مادّه كه ما و آن فرنگيها را به امان آورده بودند .\r\nبعد از دو ساعت صحيح معطلى و هزار دادوبيداد و دوهزار فحش زن و بچه كه نايب و كالسكه‌چىها به سيد اسد اللّه باقراوف دادند ، اسبهاى درشكهء فرنگى را كه از كهدم آمده بودند به درشكهء ما بستند و اسبهاى درشكهء ما را كه از منجيل آمده بوديم به درشكهء آنها بسته همه راهى شديم . نان و تخم‌مرغ آب‌پز براى نهار از مهمانخانه خريده بوديم ، در درشكه خورديم . رسيديم به راهدارخانهء نقل بر كه تذكره‌مان را بايد ببينند . يك دست عمارت قشنگى با كندهء بزرگ درختان جنگلى مقطع ساخته بودند كه هرگز بنائى به آن مطبوعى تصور نمىكردم . بيرونش طبيعى صرف بود . يعنى هيچكدام از كنده‌ها كه نمايان بود تراشيده نبود ، ولى سر پلّه و دالان ورود و اتاقهايش در نهايت آلافرنگى ، سفيدكارى و مزين بود . خيلى دلم خواست كه يك همين جور عمارتى در جعفرآباد شميران ، ييلاق تهران داشته باشم كه فقرا در آن راحتى كرده باشند . افسوس كه اينطور چوبها هيچ‌وقت در آنجاها پيدا نمىشود . رئيس اين راهدارخانه جوانى گرجى بود . تعارف كرد كه پياده شده در منزل او چاى بخوريم ، عذر خواستم . از اين راهدارخانه اول جنگل كه كم‌كم درختهاى جنگلى بلند و تناور « 1 » به اشكال خوب ديده مىشوند كه به كلّى تصورات را عوض مىكنند . به قدرى سبزه‌ها و گلهاى كوچك همه‌جوره‌اى زير آن درختهاى سالخورده ، پسند روح است كه شخص به هر نقطه كه نظر\r\n\r\n\r\n","description":"","footnote":"\r\n( 1 ) - متن : تنوور\r\n","page_name":" 57 ","page_number":57},
  {"content":"\r\n\r\nمىافكند گمان مىكند كه در خواب مكرر آن‌طور جاها ديده و در آن پست و بلنديهاى معتدل غلطيده . پلهاى آهنى و سنگى بر روى معبرهاى بزرگ و كوچك آب كه از شعبات كوههاى جنگل غلطان رو به سفيدرود مىروند ، بسته و ساخته‌اند .\r\nبا ديدن اين تغييرات منظر كه اسباب اغتشاش حواس است ، ياران تهران و اخوان را هيچ فراموش نكردم . آرزو مىكردم كه كاش آنها هم بودند و با هم درك اين لذّات را مىكرديم . مرغهاى كوچك در كمال راحتى غوغائى داشتند .\r\nنيم‌ساعت به غروب آفتاب مانده رسيديم به امامزاده هاشم و كاروانسراى خيلى قشنگى كه در فراخناى جلوى امامزاده كه تقريبا به عرض پانصد ذرع تا رودخانه گشوده است . براى چاى خوردن پياده شده به دكّان شانه‌تراشى كه شش سال قبل هم در مراجعت از رشت به تهران رفته بودم ، رفتيم . خيلى ممتاز شانه‌هاى خوب مىساخت . يكى حضورا براى من در چهار دقيقه ساخت ، با دست و جزئى اسباب ناقابل مختصرى در نهايت امتياز و پركارى . گفتيم بيست عدد به سليقهء خودش بسازد بفرستد رشت كه انشاء اللّه در اكسپزسيون تماشا بدهم . از آنجا نيز راهى شديم . و حال آنكه از تهران به ظهير الاعيان سپرده بودم كه به هيچ واسطه به رشت خبر حركت و ورود ما را ندهد و او هم اطاعت كرده بود ، آقا ميرزا جعفر برادر ظهير الاعيان با پسر كوچكش و آقا محمد حسين آقا پسرعموى ظهير الاعيان و آقا رضا پسرخالهء ظهير الاعيان و ناصر الحكما طبيب خانواده‌اى ظهير الاعيان و على آقا منسوب ظهير الاعيان كه از روى حرمت موكب شاهى از تهران ورود ما را گمان كرده بودند در درشكه در نيم فرسنگ از امامزاده هاشم گذشته به ما رسيدند . هر دو ايستاديم ، روبوسى و مصافحه و اظهار خوشحالى فوق‌العاده از طرفين ردّوبدل شده رفتيم .\r\nغروب آفتاب به مهمانخانهء ( كهدم ) رسيديم . براى صرف چاى پياده شديم . مهمانخانه را پيشتر ديده بودم كه داراى چند اتاق و ايوان بزرگ و گالارى است و سقف و سطح تمام اتاقها و ايوان و گالارى چوب است و تختهء درخت آزاد كه از روسيه مىآورند و غالبا عرض آن تخته‌ها چهار يك ذرع و طولش هشت يا نه ذرع است . حياط و طويله و انبار هم در عقب اتاقهاى دو مرتبهء مهمان‌نشين دارد .\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nخيلى جاى خوش‌منظر باصفائى است . اطرافش جنگل و تمام زمينش چمن و راه از طرف چپش ممتد است . در بيرون مهمانخانه روى علف‌ها نشستيم . چاى مفصلى خورديم .\r\nيك ساعت از شب گذشته سوار شديم . مهتاب هم بود . به اندازه‌اى تماشاى ماه از فاصلهء درختهاى بلند درهم جنگلى روح را خوش و مسرور مىكرد كه گاهى نفس در سينه حبس مىشد و گاهى يك شعف زياد بر شخص مستولى بود و شايد آن حالت مبدل به گريه مىشد . كالسكه‌چى هم خيلى تند مىرفت .\r\nهواى خالص پاك شسته تقريبا محسوس بود كه چطور به تن فرو مىرود و به جگر مىرسد . به كنت گفتم ببينيد چقدر اين حالات و حركات به بعضى حكايات و رمن‌ها شبيه است . كنت هنوز جواب نداده بود كه چند نفر سرباز فوج قزوين كه از رشت به قزوين مىرفتند و دو الاغ همراه داشتند به ما برخوردند . كالسكه‌چى محض آنكه الاغ زير درشكه نماند ، شلاقى به الاغ زد . به محض زدن ، سرباز صاحب الاغ چماق خيلى سختى به كالسكه‌چى زد . صداى اين سرباز اولى كه بلند شد تقريبا ده نفر سرباز جلو رفته و عقب مانده آمدند و بيچاره كالسكه‌چى را به باد كتك و چماق گرفتند و به زبان تركى بدون آنكه جهت را سؤال كنند يا بدانند تفصيل از چه قرارى است ، فحش مىگفتند . ما هم چون درشكه‌مان از درشكهء رفقا خيلى دور شده بود و نمىتوانستند به داد ما برسند ، نهايت معقوليت را كرديم . به اندازه‌اى كه كنت يكى دو چوب به بازويش خورد و صدايش درنيامد .\r\nآخر الامر صاحب منصبشان رسيد و ممانعت كرد . من خواستم تغير يا سياستى كرده باشم ، كالسكه‌چى درخواست كرد كه چون غالب اوقات تنها از اين راه عبور مىكند و شايد كه همين سربازها او را گير آورده تلافى كامل بكنند ، به آنها چيزى نگوئيم . ما هم از خدا خواسته هيچ نگفتيم . رسيديم به بازار ( شاه‌آقاچى ) كه سه فرسنگى شهر رشت است و ملكيتش متعلق به حاجى آقا رضا است كه يكى از علماء گيلان است . از آنجا گذشته به بازار ( سنگر ) رسيديم كه دو فرسنگى شهر رشت و ملك مرحوم على اكبر خان بيگلربيگى است . رسم رشت اين است كه در اطراف شهر اين‌طور بازارها دارند و در ايام هفته هر روز نوبت فروش يكى از آن بازارها است و جز آن‌روز مخصوص در آن بازارها جمعيت و خبرى نيست .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nدر حقيقت هر يك از آن بازارها در روز مخصوص خودشان مثل اكسپزيسيون است در پاريس كه همه‌چيز در آن هست .\r\nسه ساعت و نيم از شب گذشته رسيديم به راهدارخانهء روسها كه در نزديكى پل است و خيلى جاى قشنگى ساخته‌اند . تذكرهء ما را گرفته ضبط كردند . شهر رشت را دو رودخانهء عميق ساكت به عرض تقريبا ده پانزده ذرع و عمق هفت هشت ذرع از طرف مغرب و مشرق احاطه كرده و هشت نه سنگ آب از ته اين عمق جارى و از لب آب تا سطح زمين آكنده از علف و گل و نىزار سبز است و پلها به روى اين دو رودخانه استوار كرده‌اند كه به منزلهء دروازه‌هاى اين شهر است و جز از روى آنها ورود به شهر سخت است . آن دو رودخانه كه به جاى خندق و كنده و حصار شهر است ، يكى اسمش ( سيقلان‌رود ) و ديگرى اسمش ( گوهررود ) است . از روى پل عبور كرده وارد شهر رشت شديم . اگرچه عبور و مرورى نبود و غالبا دكّانها بسته بود و مهتاب هم بود . در كوچه‌ها و معابر همه‌جا چراغ بود ، رسيديم به جائى كه درشكه ايستاد و خانهء ظهير الاعيان نزديك بود . پياده شديم و حال آنكه مخصوصا به ظهير الاعيان منع كرده بودم كه مرتكب نشوند ، سه چهار گوسفند قربانى كردند و هرچه اصرار كردم كه نكشند ، قبول نكردند و التماس مىكردند كه ننگ است و اگر نكشند ما در رشت سرشكسته مىشويم . لابدا گوسفند آخر را خودم شخصا از زمين بلند كرده از چنگال گرگش درربودم .\r\nنزديك خانهء ظهير الاعيان يك مدرسه‌اى است كه ده بيست نفر طلبه يعنى آخوند دارد . آخوندها از مدرسه ريختند بيرون و با خودشان و كالسكه‌چىها در بردن قربانى دعوا و كتك‌كارى و وحشىگرىها كردند . باز هم نزديك بود كنت بيچاره زير دست‌وپا برود . چراغ آويزدار زيادى آورده بودند ، مثل آنكه عروس بخواهند بياورند . ( چون ظهير الاعيان خانواده‌شان آباء تبعهء روس هستند ) بالاى سردرب خانه صورت عقاب دو پيكر كه نشان دولت روس است گچ‌برى شده بود . دم در سيد محترمى با روى مجدر و ريش مچه‌پى سياه و قدبلند و لاغر و عمامهء سياه ، تبركا مقدم مسافرين را پذيرفت و با خوش‌روئى فوق‌العاده تعارفات مىكرد . از توى حياط رفتيم به بالاخانه‌ها كه محض ورود ماها گويا ظهير الاعيان\r\n\r\n","description":"","footnote":"","page_name":" 60 ","page_number":60},
  {"content":"\r\n . \r\n","description":"","footnote":"","page_name":" 61 ","page_number":61},
  {"content":"\r\n\r\nامر كرده بود تعمير و تنظيف كرده تمام در و پيكر و ستونها را به رنگ آبى تيره كه رنگ لباس نيم‌رسمى اجزاء وزارت تشريفات است و همان شب سردارى خودم هم همان رنگ بود رنگ كرده بودند . در ايوان بزرگى كه قالى يك‌پارچه‌اى در آن فرش كرده و شيرينى و چراغ چيده بودند ، نشستيم . بعد از يكى دو ساعت صحبت [ سفرهء 
  ] شام در يكى از اتاقها انداخته صرف شد . بعد از شام در اطاق ديگر كه سه تختخواب خيلى تميز منظم اضافه بر مبلش گذارده بودند ، در كمال راحتى ، آقاى حسين پاشا خان و كنت و من هر كدام به روى يك تخت خوابيديم .\r\n\r\nدر رشت -\r\nروز سه‌شنبه هفدهم ( 17 ) : صبح جناب وليخان نصر السلطنه امير اكرم حاكم گيلان و طوالش و حاجى ميرزا سيد مهديخان منتظم الملك كارگذار امور خارجه در گيلان و غالب اعيان رشت مهمان‌نوازى كرده به ديدن من آمدند .\r\nعصر رفتم بازديد جناب امير اكرم به دار الحكومه ، محض آنكه درست و راحت گشت و تفرج كرده باشم پياده و تنها رفتم . بناى درونى شهر رشت و عادات از شش سال پيشتر كه فقط براى سياحت آمده بودم خيلى تغيير كرده .\r\nپارسال كه در شهر رشت احتراق عظيمى شد و تقريبا هزار و دويست دكان و بيست كاروانسرا و سه مسجد آتش گرفت . جناب امير اكرم با زحمات زياد آنچه مىتوانست تغييرات خوب از حيث قشنگى دكان و وسعت معابر و خوبى بناى كاروانسراها مقرر كرد . ابنيهء دولتى را كه چندين سال بود تعمير نشده بود و مخروبه بود تعميرات كرده ، بعضى كوچه‌ها و معابر كه از شدت لجن ممتنع العبور بود ، ساخت . آنچه مىگفت خيلى زحمت كشيده است . تقريبا از دو سه سال پيش از اين شهر رشت عوض شده است . عادات را هم به‌قدر قوه و پيشرفت عوض كرده است . مثلا : شش سال پيش از اين كه آمده بودم ، روزى كه جناب ميرزا احمد خان مشير السلطنه كه فعلا وزير خزانه و بيوتات است ، حاكم گيلان بود به ديدن من مىآمد . در بالاخانهء منزل جناب عبد الحسين خان مدير الملك كه منزلم بود ، نشسته بودم . صداى هياهوئى فوق‌العاده شنيدم . تحقيق كردم گفتند جناب مشير السلطنه است كه مىآيد . برخاسته از درى كه رو به كوچه گشوده مىشد مشغول تماشا شدم ، جمعيت زيادى با لباسهاى مختلف هر كدام چوبى به‌دست\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nگرفته همه ، برو كنار ، به‌جاى خود بايست ، مىگفتند و حال آنكه كسى در معبر نبود و اگر يكى دو نفر گدائى هم بودند از دور كه اينها را مىديدند فرار مىكردند .\r\nبعد از آنها بيست نفر از سوارهاى طالش پياده تفنگها به دوش گرفته مىآمدند . بعد از آنها چهار نفر تفنگدار مخصوص كه جلد تفنگشان هم ماهوت قرمز بود . بعد از آنها دو نفر چماق نقره به‌دست كه قاپوچى بودند . بعد از آنها دو نفر جلودار كه هركدام يك زين‌پوش قلابدوزى ماهوت قرمز به دوش انداخته در دو دهنهء اسبى كه جناب مشير السلطنه سوار بود مىآمدند ( و حال آنكه يك اسب سوار بود ) و قريب بيست نفر اجزاء خلوت از قبيل پيشخدمت و فراشخلوت و باشماق‌چى . خود جناب مشير السلطنه سوار اسب كهر يراق طلائى شده بود ، در حالتى كه خرقهء ترمهء لاكى بطانه خز زقرهء كلفتى به دوش انداخته ، آستينهايش را هم پوشيده بود . دست جلو اسب را هم به‌دست نگرفته به روى قاچ زين انداخته بود . يكى دو نفر هم از محترمين رشت مثل ميرزا فتح اللّه خان بيگلربيگى سواره و پنجاه شصت نفر اجزاء حكومتى پياده همراهش بود . درب خانه كه پياده شد آن دو نفر قاپوچى چماق نقره دم در نشسته مردم زيادى و تماشاچى را از ورود منع مىكردند . همين‌طور ساير اعيان و محترمين رشت هم تأسى كرده مقيد به بعضى قيودات و تجملات بىمعنى ناپسند بودند و حالا پس از آنكه يك نفر پيشخدمت آمد پرسيد كه من وقت دارم يا نه گفتند امير اكرم مىآيد . در اطاق خواب ما دو درب منظر به طرف كوچه دارد . از آنجا تشريفات ورود حاكم را تماشا كردم . از درشكه پياده شد . دو نفر پيشخدمت كه سواره همراهش بودند پياده شده عقبش ، و سه يا چهار نفر نايب فراش هم جلويش بودند .\r\nاين‌طور حركت حكام هميشه باعث تربيت اهالى ملك است . آنچه از خارج و داخل تحقيق كردم ، اهل گيلان چندان نارضا نيستند و خيلى تعريف مىكنند از كم‌طمعى و رأفت اين حاكم .\r\nيك ساعت به غروب مانده به منزل مراجعت كردم . جناب عبد الحسين خان مدير الملك درويش‌نوازى كرد . از ديدارش شاد شدم . چهار پنج ساعت از شب گذشته شام خورده خوابيدم .\r\nدر\r\nرشت - روز چهارشنبه هجدهم ( 18 ) : صبح جناب شيخ محمد حسن\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nحسام الاسلام كه از مجتهدين و در لباس خودش واقعا منحصربه‌فرد و درويش‌دوست است ، ديدارم كرد . پس از رفتن او پياده رفتم منزل مدير الملك . از آنجا منزل ميرزا يوسف خان معاون ديوان شوهر خواهر مدير الملك كه ديروز آمده بود منزل ما من نبودم . سيگارى كشيده آمدم منزل .\r\nعصر با درشكه رفتيم در باغهاى اطراف شهر صفاها و هواهاى خوب ديديم . در باغ صفائيّه كه فعلا معروف به باغ بيگلربيگى است ، پيرمرد كورى كه اسمش كوركاظم است ، براى ما ناى هفت‌بند زد . يك انگشت هم از دست چپ نداشت . خيلى خوب ناى زد . حالى كرديم . [ در 
  ] مراجعت از جناب حاجى منتظم الملك بازديد كردم . در همان كارگذارى خانه دارد . خيلى شخص كافى كاردان بااحتياطى است و حال اينكه مأموريت اول اوست . تمام اهل رشت از داخله و خارجه متّفقا مىگويند از زمان كارگذارى مرحوم عليخان مشير الوزاره كه تقريبا تاكنون بيست سال است ، هنوز كارگذارى به اين كاردانى و صلاح‌انديشى و قدرت نيامده است . چنانچه جناب امير اكرم هم در غيابش مىگفت در اين شورش كه در اوّل بناء راه روسها رخ نمود ، شايد اگر اين كارگذار نبود كار ، زار بود . خيلى درشت‌اندام و چاق است . صحبت با كارگذار خيلى بر اطلاعاتم افزود .\r\nخود شهر رشت كه تقريبا نيم فرسنگ طول و شايد سه‌هزار قدم عرض داشته باشد ، پنجاه‌هزار نفر سكنه دارد . چهارهزار آن تبعهء روس و روسى هستند .\r\nهزار نفر هم شايد متفرقه تبعهء دول ديگر داشته باشد . دويست نفر ارمنى تبعهء ايران دارد كه همه مشغول كسب هستند . كليتا خيلى وضع مردم اينجا تغيير كرده .\r\nغالب مردمش روس‌مآب هستند . در مكالمات از ده كلمه البتّه دو كلمه‌اش لغت روسى است . بعضى هم كه قهرا نمىتوانند ، از گفتگو و صحبتشان پيداست كه چقدر بىغيرتند .\r\nديروز عصر يك نفر از علماء كه جناب حاجى نايب الصدر مىگفتندش ، وقت خواسته بديدن من آمده بود . خيلى تركيب غريبى دارد ، واقعا جنگلى است .\r\nدر بين صحبت و تعريف راهى كه روسها ساخته‌اند يك آهى كشيده گفت كاش رودخانهء سفيدرود را هم روسها مىگرفتند . من به او تقريبا متغير شدم و گفتم اينها\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nخيال است . اگر خداى نكرده آن‌طور شود كه شما مىخواهيد ، به گردن شما عوض گاو شيار مىگذارند و زمين شخم مىكنند . ديگر كسى در مسائل به شما رجوع نخواهد كرد و مواجب و مستمرى از دولت كه گوشت و پوست شما پرورش از آن يافته و هيچ منظور نداريد ، نخواهيد داشت و چون هيچ كار ديگر بلد نيستيد گرسنه مىمانيد . در رشت هرچه توانسته‌ام از اين حرفها زده‌ام و ديگر كسى پيش من از اين گفتگوها نمىكند . بلكه همهء صحبت مجلس ما اغلب وطن‌پرستى و شاه‌دوستى و تعصب ملتى و احتراز از بيگانگان است كه هر حلال‌زاده‌اى مكلف بدان است .\r\nاز منزل كارگذار يك‌ساعت از شب گذشته به منزل آمده لباس عوض كرده با كنت رفتيم به دار الحكومه كه شام را جناب امير اكرم دعوت كرده بود ، كارگذار و چند نفر از اعاظم گيلان هم بودند . شام آلافرنگ خيلى خوبى صرف كرديم . موزيك هم داشتيم يعنى موزيك نظامى دولتى كه از زمان حكومت شاهزاده ابو الفتح ميرزاى مؤيد الدوله مقرر شده . اين دسته موزيك مركب است از بيست و چهار موزيكانچى و يك سرهنگ معلم كه اسمش حسن خان و از شاگردان مدرسهء دار الفنون دولتى تهران است . بىعلم هم نيست . تصنيفهاى ايرانى را چندان خوب نمىزدند . نتهاى فرنگى را كه تماما قونسول روس به آنها داده است و مشق كرده‌اند بهتر مىزنند . ساز ايرانى هم داشتيم يعنى يك كمانچه‌كش و يك ضرب‌گير . هر دو كاكاسياه بودند . خيلىخيلى خوب كمانچه مىزد و هم ضربش خوب بود . هر دو هم تصنيف با هم مىخواندند ، خيلى خوب .\r\nاسمشان آنكه كمانچه مىزد اسمعيل خان ، آنكه ضرب مىگرفت رمضان بود .\r\nنزديك نصف شب به منزل آمده خوابيديم .\r\nدر\r\nرشت - روز پنجشنبه نوزدهم ( 19 ) : قبل از ظهر جناب كارگذار آمدند منزل ما ، با هم رفتيم به ديدن قونسول روس ( چون در رسومات آلافرنگ رسم است كه در هر شهر شخص وارد بايد در ملاقات سبقت كند ) قونسول روس دو خانه دارد دور از هم . يكى خانهء معروف به خانهء رستم‌خانى است كه دفتر قونسولخانه و رسميت قونسول از قديم كه بناى قونسولخانه داشتن شده است ، در آنجاست . خانهء ديگر كه خود قونسول نشسته است ، ملك حاجى ميرزا نصير گيلانى است . آنجا\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nرفتيم ، خيلى صحبت از راه و مطالب ديگر و جنگ ترانسوال و انگليس كرديم .\r\nبراى ناهار به منزل مراجعت كرديم .\r\nعصر به سليمان دارابى كه تقريبا ربع فرسنگ به طرف جنوب از شهر رشت دور تر است رفتيم . به‌قدرى نقطهء باصفاى طبيعى روحانى است كه بايد ديد ، به تعريف نمىآيد . طرف شمال اصل خود بناى بقعه تا به شهر همه زمين زراعت برنج و طرف جنوبش چمن و جنگل كوتاه است . عرض و طول بناى بقعه شايد ده ذرع در پانزده ذرع باشد . در زير يك سقف شيروانى سفالى مثل تمام بناهاى رشت سه طرفش كه سمت مشرق و مغرب و شمال باشد ، ايوان است ، يك اطاق بزرگ در وسط دارد كه قبر مولانا شيخ سليمان دارابى در وسط و صندوق چوبى بزرگ به روى آن است . خيلى كهنه داراى نقش و نگار و گل بته‌هاى بسيار ممتاز . كتيبه‌اى در بالاى صندوق به خط نسخ به قلم شش‌دانگ كنده‌كارى شده كه فوق‌العاده خوب نوشته و كنده شده است . دو پارچه تخته از اين صندوق كه هركدام به عرض نيم ذرع و طول سه چاريك ذرع به فاصلهء يك ذرع و نيم درجهت شمالى آن صندوق است نيز به خط ثلث نوشته و كنده شده است كه فقير هنوز در عمر خود چيزى به اين نفاست و خوبى نديده‌ام . به اندازه‌اى خوب نوشته است كه يقينا الان كسى كه به اين خوبى خط بتواند بنويسد در ايران نيست . از شدت لمس اصل خط كه از زمينه و متن تخته به كلفتى ده يك گرهء ذرع برآمدگى دارد ، رنگ فولاد شده است و براق . بىنهايت مورد تعجب است كه چطور كارهاى به اين خوبى مىكردند و كمال تأسف است كه اين‌جور صنايع كه نظرگير تمام روى زمين است ، رفته‌رفته به كلى از ايران رفته است و ديگر كسى نيست كه از اين قبيل كارها بداند و بتواند . يقينا اگر اين دو پارچه تخته در اكسپزيسيون پاريس بود ، بدون شك هزار ليره مىخريدند .\r\nمضمونى كه در آن دو تخته نوشته بود و تاريخش اين است كه عينا مىنويسم :\r\n( قد امر بجعل هذا الصندوق المبارك السلطان العادل الكامل العاقل قدوة الامراء العظام ، انيس الخواقين الفخام ، المختصّ بعواطف اللّه الملك العلام ، المؤيد بتائيدات الملك المنان ، سلطان سرافراز خلّد اللّه تعالى ظلال سعادته و رفعته و جلالته و عظمته و اقباله العالى للمرقد المعطّر و قبر المنوّر للشيخ المرحوم\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nالمغفور و السالكين المبرور ، زبدة المشايخ العظام و اسوة ارباب الحقايق فيما بين الانام ، الشيخ الفاضل السالك الكامل پير سليمان دارابى الرشتى جعل اللّه تعالى من الآمنين الفائزين الّذين لا خوف عليهم و لا هم يحزنون ، فى ذى الحجه سنة ثلث و خمسين و اربعمائه ( 453 ) تقبّل اللّه تعالى من السلطان العادل مدّ ظله العالى هذه المبره و ساير المبرات و الخيرات و رزقه يوم القيامه المراتب العظمى و الدرجات الكبرى و خلّد اللّه ظلال عظمته و سعادته و جلالته فى الدنيا على ما يهوى و يتمنّى و ضاعفه الحسنات ) .\r\nاين صندوق راستى قابل اينست كه از راههاى دور به تماشاى آن بيايند .\r\nشرح اين شيخ كامل و اصل را جناب شيخ عطار قدّس سره در كتاب تذكرة الاولياء مفصلا متعرّض است كه چقدر فقير زحمت كشيده‌ى زحمت‌ديده‌اى بوده است .\r\nترويحى تقديم كرده از آنجا آمديم به باغ مديريّه جناب مدير الملك . خودش بود .\r\nبعد از غروب رفتيم منزل .\r\nامشب توفيق رفيق چندين نفر شده به شرف فقر مشرف شدند . مولى قبولشان فرمايد و بر صفايشان بيفزايد .\r\nدر\r\nرشت - روز جمعه بيستم ( 20 ) : صبح جناب امير اكرم آمدند منزل ما ، با هم رفتيم به باغ مديريّه كه امروز جناب مدير الملك ما را مهمان كرده است كه وضع كشتى گرفتن گيلانيها و گاو جنگى را نشان بدهد . مثل روز اسب دوانى طهران است . در همهء كوچه‌ها جمعيت مردم مرد و زن ديده مىشدند كه به مديريه مىرفتند . دم درب باغ مديريه پياده شديم . خيلى روز و جمعيت و تماشاى غريبى بود . زياده از ده‌هزار نفر براى تماشا در چمن جلوى عمارت جمع شده بودند . موزيك نظامى و سازنده‌ها و بازيگرها مشغول شدند . اول تماشاى كشتى گرفتن گيلكها را كرديم . واقعا كشتى است . لخت مىشوند و يكديگر را به قصد كشتن مىزنند . به هرجا كه خورد خورده باشد . بعد تماشاى گاو جنگى كرديم . گاوهاى جنگى را ( ورزو ) مىگويند و فقط محترمين رشت براى دعوا انداختن نگاه مىدارند . خيلى بزرگ هستند با شاخهاى بلند و كوهان‌هاى افتاده ، خيلى چاق كه كمتر بلكه هيچ گاو بدان چاقى در طهران نديده بودم . اين گاوها تقريبا وحشى هستند به‌طورى كه مردم درحين عبور از آنها مىگريزند و حال آنكه\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nهركدام را هشت يا ده نفر با طناب و زنجير مىآورند . به‌طور مخصوص نقاره و سرنا مىنوازند و آنها مشغول دعوا مىشوند . از نيم‌ساعت دعواى آن حيوانها طول مىكشد تا يك‌ساعت و نيم . چند جفت دعوا انداختند خيلى تماشا داشت .\r\nجناب مدير الملك ناهار بسيار مرتّب خوب آلافرنگى داد . خيلى هم امروز ضرر به او خورد از جمعيت و باغچه و درخت خراب كردن . گويا دو ساعت به غروب مانده بود ، دلم خيلى از اين جمعيت گرفته شد ، با آقايان خودمان دو درشكه سوار شده رفتيم به عينك كه نيم فرسنگ از طرف مغرب و جنوب شهر دور تر است . واقعا فوق‌العاده جاهاى خوش‌منظر باصفاى خوش‌هوائى است .\r\nتقريبا مرداب بزرگى دارد كه بعضى جاهايش آب داخل جنگل شده است . خيلى با حالتهاى قشنگ و نمايش طبيعى . چاى صرف شد . جاى احباب خيلى خالى بود . با آقاى حسين پاشا خان در ناو نشسته به روى آب رانديم . واقعا من حال غريبى شدم كه هيچ‌وقت آن حالت را از خودم نديده بودم . از شدت خوشى هوا و صفا و منظر آن‌وقت كه در ناو نشسته بوديم به‌قدر ده پانزده دقيقه مثل اين بود يواش يواش چنانچه درد نيايد به همهء بدن من نوك سوزن بزنند . آخ ، كه جاى همه خالى است . بعد از غروب آمديم منزل خسته و مانده شام خورده خوابيديم .\r\n[ در\r\nرشت 
  ] - روز شنبه بيست و يكم ( 21 ) : صبح قونسول روس آمد منزل ما خيلى صحبت كرديم . بعد از رفتن او رفتم به خانهء جناب ميرزا احمد خان منتظم السلطنه ( آژان ديپلماتيك ) يعنى وكيل سياسى ايران در بلغارستان ، پسر مرحوم ميرزا محمد رئيس « 1 » وزارت خارجه كه تقريبا صد و ده سال از عمرش گذشته و ديروز تلگرافا خبر مرگش را از طهران به منتظم السلطنه داده‌اند و بيچاره روز دويّم ورودش به رشت بىپدر شد و در منزل ميرزا خير اللّه خان مقتدر الممالك امين تذكرهء گيلان منزل كرده است .\r\nناهار رفتيم منزل جناب آقا شيخ حسن حسام الاسلام . بعد از ظهر آمديم منزل ، ميرزا عبد اللّه خان نواب نايب و مترجم اوّل قونسولگرى روس در گيلان ، پيش من آمد . ظاهرا بد آدمى نيست و حال آنكه نوكر روس و تبعهء روس ، و قريب\r\n\r\n\r\n","description":"","footnote":"\r\n( 1 ) - به‌نظر مىرسد يك كلمه كه نام يكى از سازمانهاى وزارت خارجه باشد از قلم افتاده مانند دفتر ، كابينه و غيره .\r\n","page_name":" 68 ","page_number":68},
  {"content":"\r\n\r\nسى سال است در قونسولخانهء روسها خدمت مىكند . آدم وطن‌پرستى به‌نظرم آمد يا نمىدانم از شدت پلتيك به ملاحظهء من آن حرفها را مىزد . به عكس سيد اسد اللّه باقراوف كه سيد و ايرانى و تبعهء ايران و تاجر ايران است و در مهمانخانهء قزوين ديد كه من پوستين همراه دارم . به حالت تمسخر از من پرسيد پوستين مال كيست ؟\r\nگفتم مال من است و براى سفر خيلى خوب لباس گرم راحتى است و هم به منزلهء دوشك است و هم كار لحاف مىكند . خندهء زيرلبى كرده گفت خير آقا اين پالتوهاى روسى خيلى خوب و بهتر از پوستين است و گفت من هروقت به بادكوبه مىروم ، عمامهء سبز و قباى راسته و عبا را تبديل به كلاه روسى و نيم‌تنه و پالتو مىكنم . من بعد از يكى دو دقيقه سكوت گفتم خوب مىكنيد .\r\nدر\r\nرشت - روز يكشنبه بيست و دويّم ( 22 ) : صبح رفتيم منزل محمد مهدى خان معروف به خان حكيم كه پيرمردى قلندر مسلك و خراباتى روش است و از ملاكين و اعيان و خانواده‌هاى قديم رشت است و در شش سال پيشتر كه به رشت آمده بودم با من آشنا شده بود . يك قسمت از خانه‌اش را كه ناظر به سبز [ ه 
  ] ميدان و جاى خوش منظرى است ، به دستورالعمل فرنگيها كلوپ مىسازند كه اجاره بدهد . از صبح تا وقت ناهار آنجا بوديم . خيلى خوب ساخته است و موقعش هم بسيار خوب است . خان حكيم چند پسر دارد . بزرگتر آنها شير خان مصباح نظام سرتيپ قراقخانه است . خوب جوان بامحبتى است . ناهار در منزل او كه بسته به همين‌جاست صرف شد .\r\nعصر از همانجا با آقايان و احباب كه تقريبا ده پانزده نفر مىشدند ، پياده از راهى كه به مديريه مىرود ، به سليمان دارابى رفتيم كه فقراء رشت همه‌شان به آبگوشت در آنجا امشب مهمان من بودند . قريب شصت نفر فقير جنگلى دارد .\r\nتقريبا بيست نفر هم از فقرا و اخوان خودمان بوديم . فوق‌العاده خوش گذشت .\r\nجاى همهء فقرا و اخوان خالى و نمايان بود . اگرچه باطنا همه بودند . در نزديكى سليمان دارابى چند خانهء دهقانى رعيتى هست . در يكى از آنها عروسى بود .\r\nداماد خودش پيش من آمد . ادبا معذرت و اذن خواست كه نقاره و سرنا بزنند . همه از عروسى او خرسند شده در حقش دعا كردند .\r\nسه ساعت از شب گذشته با آقاى حسين پاشا خان و آقايان رفتيم به\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nعروسى آن دهقانى ، سرنا گوش كرديم و هم وقت عروس آوردن به تماشا رفتيم .\r\nمعلوم بود كه خيلى نادار بودند . خيلى از اين شفقت ما خوشحال شدند . جهيز اين عروس منحصر به يك آئينهء كوچك ناقابل و يك لامپاى فتيلهء هفت بود كه همراهش مىآوردند . عروس كه چارقد قرمز سر كرده بود و يك چادر سفيد به روى آن ، ده پانزده نفر زن با چادرهاى كهنه و ناجور همراهش بودند . دو پيرزن مقلده هم جلوى عروس بيعارى مىكردند و مىرقصيدند . شش ساعت از غروب آفتاب گذشته از سليمان دارابى به شهر آمديم . همه پياده ، به‌قدرى باصفا بود كه از حد تعريف بيرون است .\r\nدر\r\nرشت - روز دوشنبه بيست و سيّم ( 23 ) : صبح به ديدار جناب امير اكرم رفتم . ناهار نگاهم داشت . عصر رفتم منزل آقا سيد عبد الجواد مشير التجار قزوينى كه بسيار سيد نجيب و تاجر خوبى و سالهاست كه در رشت خانه و مسكن و تجارت دارد . فوق‌العاده تجارت مآب است . خيلى افسوس مىخورد كه روسها نگذاشتند و سبقت كردند و گرنه خيال داشتم كه از تجار رشت كمپانى تشكيل كرده خودمان راه را بسازيم . مىگفت چرا بايد از آب و خاك و هواى ما همسايه بهره ببرد . و حال آنكه خودمان محتاجيم و مىگفت هنوز هم در خيال هستم كه يك اين‌طور كمپانى تشكيل كنم و چند رشته راه در گيلان امتداد بدهيم . اگر تجار غيرت بكنند و غصه مىخورد كه مىترسم چون خيلى بىنظم و بىترتيب است آخر الامر امتياز مهمانخانه‌ها و كالسكه و اسب راه رشت به طهران را هم روسها از سيد اسد اللّه باقراوف بگيرند و اين فائده را هم از ما دريغ بدارند .\r\nنيم ساعت به غروب مانده پياده از منزل مشير التجار رفتيم به باغ ميرزا فتح اللّه خان بيگلربيگى كه نزديك خانهء عروس و داماد ديشبى است . براى عروس و داماد رخت و مبارك باد كه تهيه كرده بوديم برديم . بيچاره‌ها از خوشى عرش را سير كردند . تفرج‌گاه‌هاى اطراف شهر فوق‌العاده باصفا و آزاد است .\r\nغالب مردم هم غير از كسبه اكثر روزها عصر را در كمال آزادى با حالتهاى خوش به گشت مىروند و در چمنهاى پرگل و خيابانهاى تاريك شده از درختهاى موزون و كنار آبگيرها جوقه‌جوقه مىنشينند و خوانندگى مىكنند و خوردن مشروبات مسكو چندان در پرده و پوشيده نيست . حتّى ارباب عمايم كه بيشترشان\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nشييشهء وتكا در جيب دارند و چون عربده و بدمستى نمىكنند از طرف حكومت هم در باب اين مسئله چندان گرفته‌گيرى نيست ( مگر وقتى كه به قول ابوالقاسم خان خودمان تلكه‌اى داشته باشد ) .\r\nشب را رفتيم منزل منتظم السلطنه كه شام دعوت داشتيم و مهمان مقتدر الملك امين تذكره بوديم . بعد از شام آمديم منزل .\r\nدر\r\nرشت - روز بيست و چهارم ( 24 ) : عصر با درشكه از بيرون شهر رفتيم به كارخانه‌اى كه در آن پيلهء كرم ابريشم را درست مىكنند . اين كارخانه را مرحوم حاجى محمد حسن اصفهانى امين دار الضرب معروف به كمپانى بنا كرده است و اكنون ارثا به حاجى محمد حسين آقاى امين دار الضرب پسر او كه بسيار تاجر خوب خيرخواه وطن‌دوستى است رسيده است . در اين كارخانه همه روزه سيصد نفر زن و صد نفر مرد كار مىكنند و هم دو بناى بزرگ متعلق به همين كارخانه مشغول درست كردن است . در آن بناها چوب خيلى خوب بلند ديدم كه دكل كشتى را از همين جنس چوب مىكنند و اينجا ستون كرده بودند . مباشر و ناظر اين كارخانه‌ها دو نفرند ، حاجى عبد الغفور و حاجى عبد الغفار از تجار تهران .\r\nهر دو خيلى معقول و ايرانى مآب و كاردان و از كار خودشان كاملا بااطلاع هستند . مىگفتند روزى پنجاه تومان اجرت كاركن مىدهيم . در صورتى كه حاصل اين كارخانه زياده بر اين نيست . گفتم : پس اين زحمت چه فايده دارد ؟ گفت :\r\nحاجى محمد حسن و حاجى محمد حسين آقا قصدشان از اوّل بناى اين كارخانه اين بوده و هست كه اين‌قدر كه الان كار دارند ، زن و مرد بيكاره در رشت نباشند كه لابد يا دزد و راهزن يا گدا و بدكاره بشوند و هم صنعتى بياموزند و هم عادت به كار كردن بكنند . دعا كردم كه مولى حاجى محمد حسن را بيامرزد و حاجى حسين آقا را هميشه توفيق اين‌طور كارها بدهد . واقعا از تماشاى اين كارخانه امروز خرسند شدم .\r\nاز آنجا بيرون شهر كه همه آبادى و خانه‌هاى گالىپوش و هم بعضى سفالى بود گذشته به خانه محتشم الملك كه از اعيان رشت و جزو ملاكين است و جوان بىصفائى نيست رفتيم . نيم ساعت به غروب مانده باز با درشكه تا باغ بيگلربيگى و محتشم الملك كه بيرون شهرند رفتيم . در عمارت باغ\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nمحتشم الملك ساعتى آسوده يك‌ساعت از شب گذشته به شهر آمديم . روشنى فوق‌العاده‌اى از شهر پديدار بود . گفتند شايد در شهر احتراقى حادث شده باشد و همين‌طور هم بود . در نزديكى كارگذارى يك خانه آتش گرفته بود . پياده شده به تماشا رفتيم . دلم به‌حال صاحب‌خانه سوخت . بيچاره مرد روضه‌خوان كم‌بضاعتى بود . واقعا خيلى موقع تعجب است . با آنكه هرچند سال يك مرتبه احتراق بزرگ مىشود و اغلب آتش‌سوزيهاى كوچك اتفاق مىافتد ، هنوز در فكر نيستند كه خانه ساختنشان را تغيير بدهند يا آنكه اسباب اطفائيه داشته باشند .\r\nآنقدر سوخت تا تمام شد و تمام اسباب زندگيش را الواط و تماشاچىها به بهانهء خاموش كردن بردند . مولى به من توفيق كرم فرمايد از لندن ( . . . . ) « 1 » بخرم به رشت بفرستم كه رفع آتش گرفتنها را بكند و از من يادگار باشد . شب را آمديم در خانهء متين الملك و مجيب السفرا كه برادر محتشم الملك و از اخوان منند و شام دعوت داشتيم . آخر شب آمديم به منزل .\r\nدر\r\nرشت - روز چهارشنبه بيست و پنجم ( 25 ) : صبح كه بيدار شدم ، غلامعلى و گارى اسباب و رخت رسمى من از تهران آمده بودند . كاغذ زيادى از تهران براى من آمده بود . خيلى خوشحال شدم . تا عصر در اتاق‌خواب مشغول كاغذخوانى بودم . عصر رفتيم به عنيك . بازهم خيلى صفا داشت . بعضى از كاغذهاى تهران را كه مخصوصا نگاه داشته بودم براى اينوقت لب مرداب خواندم .\r\nغروب به منزل مراجعت كرده با آقايان و احباب مشغول راحتى شديم ( اى راستى فراموش كرده بودم ) پريروز كه روز دوشنبه باشد صبح كه از خواب بيدار شدم ، پيشخدمت آمد تو ، گفت درب خانه يك درويش اذن ورود مىخواهد و نشانى درويش را داد . گفتم بيايد . آمد . درويش خرّم بود كه پس از آنكه از مهمانخانهء قزوين حركت كرده بودم ، با جنابان آقا سيد جلال الدين و آقا ميرزا احمد و كالسكه و نوكرها به تهران نرفته بود و به اصرار از آنها فرار كرده پياده از روى خطّ ردّ كالسكهء ما افتان و خيزان آمده بود . گفتم چرا آمدى گفت محبت شما آورد . اگرچه كارى به خلاف رضاى من بود ولى چون اسم محبت را آورد ، قلبا\r\n\r\n\r\n","description":"","footnote":"\r\n( 1 ) - متن : نقطه‌چين است .\r\n","page_name":" 72 ","page_number":72},
  {"content":"\r\n\r\nخوشم آمد و به او مهربانى كردم . گفتم تا رشت هستيم باشد و بعد از حركت ما با غلامعلى و گارى به تهران برود .\r\nدر\r\nرشت - روز پنجشنبه بيست و ششم ( 26 ) صبح : جناب مدير الملك درويش‌نوازى كرد . نظر خان عكاس ارمنى آمد ، چند شيشه عكس انداختيم . از بعد از ظهر مشغول جواب كاغذهاى تهران شدم تا عصر . چون شب جمعه بود و هوا هم بعد از كمى بارندگى طراوتى فوق‌العاده پيدا كرده بود ، سواره و پياده تا سليمان دارابى رفته فاتحه‌اى تقديم كرده با جماعتى از آقايان و احباب نيم ساعت از شب گذشته به منزل مراجعت كرديم . فقرا و اخوان قديم و جديد به ملاحظهء شب جمعه تمام حاضر بودند . چندين نفر هم كه مولى توفيق رفيقشان فرموده بود به شرف فقر مشرف شدند .\r\nدر\r\nرشت - روز جمعه بيست و هفتم ( 27 ) صبح رفتيم حمام بيگلربيگى كه حمام كوچك تقريبا تميزى است و غالب سنگ‌كاريهايش از مرمر زرد قزوين « 1 » است . نزديك ظهر از حمام بيرون آمده رفتيم به باغ بيگلربيگى كه معروف به باغ سليمان داراب است و ديشب ميرزا عباس خان منتظم ديوان وزير گيلان در آنجا چلوكباب دعوتمان كرده بود .\r\nامروز صبح هم جناب امير اكرم كه دو سه شبه براى تقسيم آب زراعات از شهر بيرون رفته بود آمد ، آنجا بعضى از علماء و همهء اعيان رشت هم بودند . بعد از ناهار با جناب امير اكرم در باغ گردش كرديم . از مسافت محيط جنگل گيلان و بعضى چيزهاى ديگر سؤال كردم . گفت محيط جنگل گيلان صد فرسنگ است .\r\nجمعيت نفوس تمام گيلان تقريبا ششصدهزار و ماليات ديوانى گيلان نزديك به سيصدهزار تومان . خيلى از حاصلخيزى و خوبى زمين مملكت گيلان تعريف مىكرد و از تنبلى رعيت و اهل گيلان رنجه بود . مىگفت با اين تنبلى و بيعارى سالى زياده از هشت كرور تومان به داخله و خارجه متاع و جنس مىفروشند . قمار و مسكرات خوردن زياد فوق‌العاده و بىپرده در ميان اعيان و عمال رشت مرسوم است و هيچ‌چيز را جز اين دو فقره عيش نمىدانند . امروز خلعتى هم كه پالتوى ترمهء سردوشى الماس بود از جانب سنى الجوانب اعليحضرت شاهنشاهى به افتخار\r\n\r\n\r\n","description":"","footnote":"\r\n( 1 ) - متن : قزين\r\n","page_name":" 73 ","page_number":73},
  {"content":"\r\n\r\nجناب امير اكرم رسيد . عصر در همان باغ بيگلربيگى زيب پيكر كرد . عصر از باغ بيگلربيگى رفتيم عينك . آقايان و احباب هم چهار پنج درشكه از شهر آمدند .\r\nخيلى هواى خوش و صفاى فوق‌العاده بود . به ياد دورافتادگان تماشا كرده غروب آفتاب به منزل مراجعت كرديم .\r\nآقاى حسين پاشا خان و كنت و ظهير الاعيان امشب منزل ميرزا حسن خان مدحت السلطنه كه از وزارت خارجهء مأمور به تفتيش تذكرهء رشت است و بسيار جوان آراسته و از اخوان است مهمانند و من تنها با صاحبخانه‌ها در منزل .\r\nدر\r\nرشت - روز شنبه بيست و هشتم ( 28 ) : صبح رفتيم منزل مدحت السلطنه كه ناهار به چلوكباب آنجا دعوت داشتيم . چون اهل رشت غالبا خوراكشان گوشت ماهى و مرغ است ، چلوكباب كه با گوشت گوسفند است تازگى دارد . كارگذار هم بود . چهار ساعت به غروب مانده به دار الحكومه ، از آنجا با جناب امير اكرم به مدرسهء جديد كه به سعى و كوشش ميرزا حيبب اللّه خان تبريزى معلّم زبان روسى و اقدام و همت جناب امير اكرم و جناب مدير الملك و بعضى ديگر گشوده شده است و موسوم به مدرسهء وطن است . يعنى مدرسه دعوت كرده بود . بىاندازه از ديدن اين مدرسه خوشحال و خرّم شدم . تقريبا سى نفر شاگرد دارد . همه با لباس و علامت مخصوص . به كلاهشان هم نشان دارند .\r\nزبان فارسى و مقدمات عربى و زبان روسى مىآموزند . معلّمشان خيلى خوب معلّم معقول خوش‌ظاهريست . آنها كه به حالش مسبوق بودند از اخلاقش هم تعريف مىكردند ( اوّل شرط معلّم اخلاق است ) . رشت دو مدرسهء ديگر هم دارد ، ولى نقدا اين مدرسه چون اسم حكومت هم بر سرش است دائر و منتظم‌تر است .\r\nعميد الملك پيشخدمت شاه شهيد كه حامل عكس اعليحضرت شاه براى جناب امير اكرم بود و امروز وارد رشت شده است ، در مدرسه پذيرفته شد . جناب امير اكرم استقبال و تكريم فوق‌العاده از عكس اعليحضرت شاه كرد . خيلى خوشم آمد . موزيكانچيان دولتى كه حاضر بودند ، در موقع ورود عكس احتراما سلام شاه را زدند . از مدرسه به اتفاق جناب امير اكرم و آنان كه بودند ، رفتيم منزل جناب مدير الملك . پس از صرف چاى جناب امير اكرم رفت . من و كنت و ظهير الاعيان با درشكه رفتيم بيرون شهر تا كارخانهء ابريشم [ به 
  ] تفرج . بعد از غروب آفتاب\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nمراجعت كرديم .\r\nدر\r\nرشت - روز يكشنبه بيست و نهم ( 29 ) : عصر سواره رفتيم به شال‌كو ، باغ معين السلطنه . باغات رشت تماما دورش زمين زراعت برنج است . اين فصل كه زمينها را آب گرفته و تازه مشغول كاشتن برنج هستند ، خيلى باصفا است . از آنجا رفتيم به باغ مرحوم قاسمخان والى كه تقريبا سى و پنج سال قبل از اين در رشت حكومت داشته و به‌طورى خوب حكومت كرده است كه هنوز رفتار و كردارش ضرب‌المثل است . پسرش عليخان كه معروف به خان حاكم است نيز شخص بىمثلى است . غالب آداب انسانيت را دانا است . اين باغ را بهتر از تمام باغات رشت پسنديدم . به واسطهء چندين درخت كهنه كه در طرف شمال عمارتش دارد ، يك عالم روحانى خوب ساكتى پيدا كرده است . رودخانهء گوهررود هم كه گفته‌ام كه به منزلهء خندق شهر است ، از طرف جنوب عمارت از مشرق به مغرب جارى است . به فاصلهء بيست ذرع در آن‌طرف رودخانه كه زمين سليمان دارابى است ، بيگلربيگى كلاه فرنگى و باغچهء قشنگى ساخته است . دورش هم درختهاى كوچك و گلهاى معروف به گل رشتى كاشته‌اند . چند نفر از آقايان و احباب پى خيال بدانجا تفرج رفته بودند . از ديدار بىانتظار يكديگر خرسند شديم .\r\nيك ساعت از شب گذشته آمديم منزل .\r\n[ در\r\nرشت 
  ] - روز دوشنبه سلخ : صبح جناب مدير الملك و عميد الملك به منزل ما آمدند . آقاى حسين پاشا خان و كنت و ظهير الاعيان و مرا با درشكهء خودشان بردند به باغ مديريه . عصر از آنجا با آقاى حسين پاشا خان و كنت و ظهير الاعيان درشكه نشسته رفتيم بيرون شهر به آن‌طرف كه راه تهران است . كه ديدار جناب ميرزا ابو القاسمخان ناصر الملك را كه از همراهان ركاب اعليحضرت شاه و مثل فقير اجازه تحصيل كرده است كه از راه رشت بيايد ، دريابيم . تا خلعت‌پوشان كه گويا يك فرسنگ و نيم از شهر رشت دور است رفتيم ، آنجا براى صرف چاى پياده شده بوديم . تقريبا يك‌ساعت به غروب مانده از گرد راه دررسيدند . خبر سلامتى خانه و احباب و رفقا و اخوان و فقرا را كه بهترين سوقات بود ، حامل بود . با هم درشكه نشسته به شهر آمديم . تا باغ نواب كه نيم فرسنگى شهر است ، جناب امير اكرم درشكهء مخصوص و جناب كارگذار و مدير الملك و\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nناصر الملك ( ابو القاسم )\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nچند نفر از اعيان را روانه كرده بود . از آنجا سوار درشكهء امير شده يكسره به دار الحكومه وارد شديم . اول غروب جناب ناصر الملك كه همانجا منزل داشت ماند و فقير به منزل مراجعت كردم .\r\nدر\r\nرشت - روز سه‌شنبه غرّه محرم 1318 : صبح جناب امير اكرم فرستاد كه ناهار را با جناب ايشان و جناب ناصر الملك صرف كنم . رفتم به دار الحكومه . عصر جناب ناصر الملك به ديدن قونسول روس رفته جناب امير اكرم و فقير هم رفتيم به تكيهء دولتى كه روبروى باغ و ميدان و عمارت دولتى است و براى تعزيه‌دارى دههء عاشورا حكام مىبندند و از دولت چيزى براى تعزيه‌دارى شهرهاى حاكم‌نشين مقرر است . تكيه را خيلى قشنگ بسته بودند . هريك از طاقنماها را يكى از اعيان و معاريف گيلان مزين مىكند . بيست طاقنما دارد كه همه را اسباب چراغ و آئينه گذارده‌اند . چادر بزرگ نوى زده بودند . حاكم معمولا از راه غير راه عمومى رفته در بالاخانه مىنشيند . مثل تعزيه‌خوانى دولتى تهران .\r\nاول دستهء فراشان حكومتى مىآيند سينه مىزنند ، بعد موزيك ، بعد تعزيه‌خوانيها .\r\nشبيه وفات ابراهيم پسر حضرت فخر كاينات صل اللّه عليه و آله را نماياندند .\r\nتعزيه‌خوانها قريب بيست نفر همه رشتى بودند . رويهم رفته بد تعزيه‌خوانى نبود . از تكيه رفتم منزل نواب قونسولگرى بازديدى كردم .\r\nامشب جنابان ناصر الملك و امير اكرم به فسوجن « 1 » غاز مهمان فقيرند .\r\nيك ساعت از شب گذشته آمدند . قرار شد فردا برويم انزلى كه انشاء اللّه پس‌فردا كه كشتى مىآيد ، برويم رو به مقصد . پس از رفتن آنها با كنت و ظهير الاعيان مشغول صندوق بستن شديم . كاغذهائيكه از تهران امروز غروب رسيده بود ، در رختخواب خواندم .\r\n\r\nاز رشت به انزلى -\r\nروز چهارشنبه دويم ( 2 ) : صبح با جناب حسام الاسلام كه به وداع من آمده بود ، وداع كرده پياده تنها رفتم به دار الحكومه .\r\nدر وقتى كه آخوندها آمده بودند به ديدن جناب ناصر الملك ، وقتى پيدا كرده با جناب امير اكرم در ايوان جلوى بالاخانه صحبتها داشتيم . همين قدرى كه اهالى گيلان رضا به حكومت او هستند ، او از اين حكومت و بعضى تحميلات ناراضى\r\n\r\n\r\n","description":"","footnote":"\r\n( 1 ) - كذا در اصل ، قطعا همان فسنجان است .\r\n","page_name":" 77 ","page_number":77},
  {"content":"\r\n\r\nاست . بعد از ناهار با جناب امير اكرم و بعضى اجزاى حكومتى و اخوان و فقراى قديم و جديد رشت وداع كرده با جناب ناصر الملك در درشكهء حكومتى نشسته و كنت و ظهير الاعيان هم در درشكهء ديگر نشسته رو به پيربازار « 1 » رهسپار شديم . هواى ابر تيره‌اى بود . باران هم مىباريد . زمينهاى سبز خيلى باصفا شده بود . راه هم در كمال خوبى و نرمى است .\r\nاز رشت تا پيربازار هفت ورست روسى است كه تقريبا يك فرسنگ باشد . پيربازار بسيار جاى كثيف چركى است . و حال آنكه فوق‌العاده همه‌جور استعداد دارد . مثلا بندر به اين معتبرى كه به منزلهء يك دروازهء ايران است ، آنجا كه كرجى مىايستد يا بار يا مسافر پياده مىشود ، مجبورا بايد سه چهار ذرع از روى يك تختهء كم عرض تر گلى عبور كند و از خشكى وارد كرجى بشود . رفتيم بالاخانه به توسط تلگراف از انزلى كشتى شاهى را خواستيم كه به دهنه آمده ما را از كرجى حمل كند . چهار ساعت و نيم به غروب آفتاب مانده به توسط همان تخته ، بسم اللّه گفته قدم در كرجى گذارديم . جناب ناصر الملك و يك نوكرش و كنت و ظهير الاعيان و فقير و يك نفر سكّاندار و نه نفر پاروزن در يك كرجى و آقاى حسين پاشا خان و حضرات مشايعين كه پيش از ما به پيربازار آمده بودند و همانقدر عملجات در يك كرجى و آدمهاى جناب ناصر الملك و بارهايش و غلامعلى و درويش خرّم كه خواسته بودند تا انزلى هم آمده مراجعت كنند و اصغر آدم آقاى حسين پاشا خان و بارهايش با عملجات در يك كرجى به روى آب روانه شديم . از پيربازار تا دهنه يك فرسنگ است . تمام اين راه كرجى از معبر خيلى باصفائى كه عرض آن بيشتر از ده پانزده ذرع نيست و دو طرفش چمن و گاهى گل شقايق و گاهى درخت كوچك جنگلى و گاهى نيزار سبز است ، عبور مىكند تا رسيديم دم دهنه كه مىبايست كشتى باشد ، نبود ، و هم موج آب كمى زياد بود و هرچه پيشتر مىرفتيم بيشتر مىشد . جناب ناصر الملك را ، و حال آنكه هيچ گمان نمىكردم ، چنين گرفته بود و مىگفت برگرديم ، فردا برويم . فقير ممانعت مىكردم . تقريبا دو فرسنگ به انزلى مانده از توى مه و باران و موج ، كشتى شاهى پيدا شد . نزديك كه شد احتراما پردهء بيرق كشيد . خيلى خوشحال\r\n\r\n\r\n","description":"","footnote":"\r\n( 1 ) - متن : پيربازان\r\n","page_name":" 78 ","page_number":78},
  {"content":"\r\n\r\nشدم از ديدن علامت شير و خورشيد در بيرق كشتى . از كرجى به واسطهء پلكان چوبى وارد كشتى شديم . به‌نظر من كه هيچ كشتى نديده بودم ، خيلى جلوه كرد .\r\nهمه جايش را با آنكه باران مىآمد ، گرديديم . فرمانده اين كشتى سرهنگى است كه پدرش هم فرمانده همين كشتى بوده . در حقيقت كپيتانى اين كشتى ارثا به اين شخص رسيده نه علما . كشتى كوچكى است ، قشنگ است . فقط محض تشريفات است ، براى ورود سفرا و غيره . ماشين اين كشتى به قول سرهنگ قوت صد اسب دارد ولى گويا از پنجاه اسب زياده نباشد .\r\nاز پيره‌بازار تا انزلى چهار فرسنگ است . يك ساعت به غروب آفتاب مانده وارد انزلى شديم . لتكا و كرجيها و كشتيهاى باركش بادبانى در كنارهء انزلى زياد ايستاده بود . كشتى شاهى بوقى زده كم‌كم ايستاد . پياده شديم . محترمين انزلى تا آنجا كه كشتى ايستاد جلو آمده بودند . از بازار انزلى كه تقريبا بيست سى دكان كثيف لجن‌آلوده است گذشته وارد باغ دولتى شديم . باغ بدى نيست . همهء باغ درخت مركّبات است . بسيار كهنه و بارور . در اين باغ سه دست عمارت دولتى است . يكى را عمارت معتمدى مىگويند كه در زمان سلطنت فتحعلى شاه قاجار ، منوچهر خان معتمد الدوله براى دولت ساخته و تقريبا چهل اتاق و دالانها و ايوانها دارد . بنايش سه مرتبه است . يكى هم برج معروف به شمس العماره است و ميرزا حسين خان مشير الدوله سپهسالار ، در زمان سلطنت ناصر الدين شاه قاجار شهيد ساخته است . يكى هم عمارت صدرى است كه روبروى عمارت معتمدى لب آب دريا ساخته شده است . اين هم از بناهاى ميرزا حسينخان مشير الدوله است كه زمان صدارتش براى دولت ساخته است و قونسول روس همه ساله به اين عمارت صدرى ييلاق مىآيد و حال آنكه نه ملك دولتش است و نه مال خودش است و نه اجاره مىكند . عمارات اين باغ همه رو به خرابى و انهدام است . اگر تعمير نشود شايد تا ده سال ديگر كليتا معدوم شود . جز عمارت صدرى كه قونسول روس البته براى ييلاق خودش همه ساله تعمير كرده نخواهد گذاشت خراب بشود .\r\nبا آقاى حسين پاشا خان و ساير آقايان و احباب كه نوزده نفر بوديم رفتيم در مراتب فوقانى عمارت معتمدى . فوق‌العاده باصفا و خوش‌منظر است . دهنهء دريا طور غريبى جوشان كه صداى غليان و خروشش همه جاى انزلى مىآيد . ( در\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nحالت طوفان و انقلاب گاهى تا رشت هم اين صدا مىآيد . يعنى من خودم مكرر شنيده‌ام ) . تقريبا پانصد ذرع در صد ذرع است كه اين‌طور خطرناك و از دور مىنمايد كه اين مقدار عرض و طول مىجوشد و آبش فوران دارد . اگر تمام كشتىهاى خوب بيايند ، بدون آنكه اگر هوا خوش باشد و يكى دو كرجى كوفتى از انزلى براى راهنمائى برود نمىتوانند عبور كنند . سخت‌ترين دروازه‌هاى ايران است و حال آنكه ساختنش چندان اشكالى ندارد . هيچ‌يك از سلاطين ايران اين تكه را نساخته‌اند . غالب مردم سرزنش مىكنند كه تا يك فرسنگ هم در بنا در ديوار سنگى ساخته شده است . چرا دولت ايران اين پانصد ذرع را نمىسازد . ( ولى من پر بدم نيامد از ساخته نبودنش ( اگر خوانندهء اين صفحه و سطر بگويد كه اين حرف هم از قبيل حرفهاى حاجى ميرزا آقاسى است كه مىگفت مىخواهم دور ايران را ديوار بكشم ، بگويد : وقتى بايد آنجا ساخته بشود كه كشتىهاى ايران و روس هر دو بتوانند بىمنع دولتى از اين دهنه عبور كنند . هنوز نشده است . )\r\nشب را شام مهمان جناب ناصر الملك بودم كه آشپزى كه از تهران براى خودش آورده بود و امشب شام آخرش را مىدهد ، شام ايرانى آلافرنگى خوبى پخته بود .\r\n\r\nاز انزلى به لنگرگاه آستارا -\r\nروز پنجشنبه سيم ( 3 ) : صبح زود كه هوا خوش بود با كمال عجله كه مبادا دريا متلاطم بشود ، كشتى شاهى را حاضر كردند . بسم اللّه گفته به كشكول عزرائيل داخل شديم . با مدحت السلطنه و متين الملك و مجيب السفرا و ناصر الحكماء و آقا ميرزا جعفر و عبد اللّه خان و اعتضاد الوزاره و آقا رضا و على آقا و درويش خرّم و غلامعلى و ظهير الاعيان كه از تهران به قصد آمدن به فرنگستان حركت كرده به رشت كه آمد قونسول روس ممانعت كرد كه ولخرجى است و لازم نيست به روى و آن هم چون تبعهء روس است ، ناچار قبول كرده مأيوسا مراجعت مىكند ، وداع‌هاى خيلى مؤثر « 1 » كه هيچ‌وقت فراموش نمىشود كرده ، همه با يك حالت نگفتنى از كشتى بيرون رفتند و در كناره ايستاده دستمالها حركت مىدادند كه ما به راه افتاديم . درويش خرّم را مىديدم كه از كنارهء دريا تا وقتى كه مىديدم در خشكى از اين طرف به آن طرف مىدويد . با كرجى بلد و راهنما از آن نقطهء ترسناك پرخطر عبور كرديم . راستى\r\n\r\n\r\n","description":"","footnote":"\r\n( 1 ) - متن : ماثر\r\n","page_name":" 80 ","page_number":80},
  {"content":"\r\n\r\nجاى پروهمى است . تمام ملاحان در نهايت آرامى و از جان‌گذشتگى از اين پنجاه شصت ذرع راه عبور مىكنند . و محسوس است كه پس از رد شدن قلبا مسرورند كه خدا عمر دوباره‌اى به آنها داده است . همين نقطه بود كه ناصر الدين شاه شهيد در مراجعت از سفر اوّل فرنگستان سه روز معطل شد و همهء وزراء و حكام و مستقبلين از انزلى با چشم كشتى شاه را مىديدند كه در چه اضطرابى است و هيچ چاره نداشتند .\r\nبه همت پير از آن وهلهء خطرناك كه چند دكل كشتىهاى بزرگ از آب بيرون است كه غرق شده است ، گذشته به كشتى ( كارنيلف ) كه از كشتىهاى معروف معتبر كمپانى ( مركورى ) است و اصل شديم . از كشتى شاهى كه ديگر از اين نقطه حق پيشتر رفتن ندارد ، چنانچه كشتى روس‌ها هم از اينجا پيشتر نمىتواند بيايد . به توسط كرجى به كشتى ( كارنيلف ) وارد شديم . به‌به از اين كشتى كه تقريبا صد ذرع در پانزده ذرع عرض و طول دارد ، اتاق سالنش بيست نفر سر ميز غذا مىدهد . پيانو هم دارد . اتاقهاى خواب متعدد دارد كه در هر اتاقى سه نيمكت خواب است ، خيلى مزيّن و با همهء لوازم زندگى . چراغهاى تمام اتاقها و انبارهاى زير كه براى بار و عملجات است و بامها و دور كشتى تمام برق است . پستخانه هم دارد كه كاغذ در صندوقش بيندازند ، به هر جاى دنيا كه بخواهند مىرود . به ماشين‌خانه‌اش رفته تماشا كردم . واقعا عقل شخص حيران مىماند كه آهن‌هاى پنج‌هزار منى و ده‌هزار منى را مىبيند كه علم به چه سهولت با قوّهء بخار حركت مىدهد . و با هوا كه جزو هيچ است به چراغ‌كشى علم چه كارها مىكنند .\r\nكنت از حركت آرام كشتى و حال آنكه ايستاده بود و هيچ هم‌انقلابى نداشت ، به هم خورده قى زيادى كرده رفت به اتاق خواب خودش و خوابيد . جناب ناصر الملك هم با آنكه درياهاى منقلب موّاج خيلى ديده بود ، رفت در اتاق خواب . ( اينها كه دريا مىگيردشان ، محض رفع خجالتشان مىگويند براى مزاج خيلى خوب است . )\r\nآقاى حسين پاشا خان و من بدون آنكه در حالمان تغييرى پيدا بشود ، راه مىرفتيم و تماشاى قدرت خدا را مىكرديم كه چه اثرها در مخلوق وديعه گذارده\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nكه چه كارها مىتوانند بكنند . در و ديوار اتاقهاى كشتى چوبى است . به‌قدرى خوب و تميز كه هرگز جعبهء لوازم‌التحرير بدان خوبى و قشنگى نديده بودم . ( مسيو رنى ) شارژده‌فر « 1 » دولت انگليس مقيم در تهران را كه فارسى هم مىداند و از احباب من است ، ديدم . خيلى خوشحال شدم كه يك آشنا ديدم ، از تهران به لندن مىرود . اسم كماندان اين كشتى كه مرد خيلى معقوليست ( الكساندر سر گويچ هاولوف ) است . در ورود ما تعارفات بجا آورد . تقريبا يك‌ساعت به ظهر مانده مسافرين نمرهء اول مشغول ناهار خوردن شديم و كشتى هم مشغول بارگيرى شد .\r\nجناب ناصر الملك و كنت چون حالشان منقلب بود ، در ميز سفرهء ناهار حاضر نشده در اتاق خوابشان راحت كرده بودند . بعد از ناهار چاى صرف نمودم . تقريبا نيم‌ساعت بعد از ظهر كشتى راهى شد . دو سه ساعتى كه گذشت صداى زنگ شام بلند شد و حال آنكه شايد دو سه ساعت به غروب آفتاب مانده بود . لابدا بالتبع رفتيم سر ميز . با وجودى كه عادت به اين‌وقت شام خوردن نداشتيم ، اشتهامان بد نبود .\r\nدر اين كشتى كه چند نفر خدمتكار زن و مرد دارد يك نفر پيرمردى است كه صورتش را مىتراشد . به‌قدرى خوشرو و خوش‌خدمت و مهربان است كه مىتوان گفت در كار خودش معشوقيت دارد . خيلى خوشم آمد . اين مرد را كه ديدم ، زهرا سلطان كه يكى از خدمتكارهاى زنانهء ماست در تهران و بدين صفات متصّف است ، يادم آمد . شش ساعت بعد از ظهر رسيديم به ( آستارا ) كه نصف ملك ايران و نصف ملك روس است . كشتى مشغول بار گرفتن و بار دادن شد و اغلب بارها كه مىگرفت بلكه همه‌اش ، كشمش بود كه از محصولات آذربايجان ايران و حمل به روسيه مىشود . اگرچه چون از كشتى تا خشكى مىبايستى به توسط كرجى برويم ، در آستارا پياده نشديم . از توى كشتى بد به‌نظر نمىآمد .\r\nخيلى سبز و با جنگل و خوش‌منظر است . از قرارى كه آنها كه ديده‌اند مىگفتند ، چندان شهريّت ندارد . مثل شاهزاده عبد العظيم تهران است . امشب را كشتى در همين لنگرگاه ايستاد و تا صبح مشغول بار گرفتن بود .\r\n\r\nاز آستارا به لنكران -\r\nروز جمعه چهارم ( 4 ) : پس از صرف ناهار يك\r\n\r\n\r\n","description":"","footnote":"\r\n( 1 ) - كذا در متن - ( شارژ دافر )\r\n","page_name":" 82 ","page_number":82},
  {"content":"\r\n\r\nساعت بعد از ظهر كشتى به طرف لنكران حركت كرد . سه ساعت و نيم از ظهر گذشته رسيديم به ( لنكران ) چون كشتى چند ساعتى در اينجا توقف خواهد داشت ميل كرديم قدرى در لنكران گردش كنيم . در حقيقت دلم براى در خشكى راه رفتن تنگ شده بود .\r\nمن و مسيو رنى و كنت و آقاى حسين پاشا خان به كرجى نشسته در كنارهء لنكران پياده شديم . درشكهء كرايه‌اى حاضر بود . كنت از درشكه نشستن انكار كرده پياده مشغول قدم زدن شد . با مسيو رنى و آقاى حسين پاشا خان درشكه سوار شده قدرى از شهر را گردش كرديم . بناهايش بد نيست ، قشنگ است ولى كوچه‌هايشان خيلى بد است و به علت گل دائمى زمين كه چمن است ، سنگفرش كرده‌اند . سنگهايش بزرگ است . درشكه خيلى ناراحت حركت مىكند . پس از قدرى گشت پياده ، در كنار دريا كه بچه‌ها ماهى مىگرفتند ، گشت كرديم . قدرى آنها را تماشا كرديم . مسيو رنى كه جعبهء عكاسى كوچك همراه داشت ، چند شيشه عكس از آنها برداشت . دو شيشه عكس هم يكى مسيو رنى از آقاى حسين پاشا خان و من ، يكى من از مسيو رنى و آقاى حسين پاشا خان در كنار دريا براى يادگار برداشتيم . چون وقت شام كشتى بود ، دوباره در همان كرجى كه ما را آورده بود ، نشسته به كشتى مراجعت كرديم . شام حاضر بود .\r\nصرف شد . از بعد از شام تا نزديك غروب در اتاق خواب جناب ناصر الملك و من ، آقاى حسين پاشا خان و كنت همه با هم نشسته ، صحبت كرديم . وقت مغرب رفتيم به بام كشتى كه تماشاى صفاى دريا را بكنيم . چندين نفر مسافر مرد و زن از لنكران به عزم بادكوبه و تفليس مىآمدند . آنها هم روى بام بودند . گشت و تفرج مسافرين دريا منحصر به بام كشتى است . هفت ساعت و نيم از ظهر گذشت رو به بادكوبه كشتى راهى شد .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n\r\nورود به بادكوبه\r\nروز شنبه پنجم ( 5 ) : چهار ساعت به ظهر مانده رسيديم به لنگرگاه ( بادكوبه ) اين شهر هيچ درخت ندارد . مگر در باغ حكومت ، چند درختى و در جلوى ( گار راه‌آهن ) چند درخت كوچك كه تازه از جاهاى دور با راه‌آهن چون خاكش نفت‌آلود است و هيچ گياه از آن نمىرويد ، خاك آورده و به زحمت زياد درخت عمل آورده‌اند . از توى كشتى آنچه چشم كار مىكند ، بام و دودكش كارخانه‌ها و در طرف چپ چشمه‌هاى نفت كه مثل چاه وارونه است ، پيداست .\r\nو برابر آنجا كه كشتى مىايستد برج شاه عباسى كه براى ديده‌بانى دريا ساخته بودند با يك عظمت و نجابتى جالب‌نظر است . پل خيلى محكم چوبى از خشكى ساخته‌اند . تا آن جائى كه كشتى بزرگ مىايستد كه گمركخانه هم روى همان پل است . بيرون آمدن مسافرين كه چمدان و كيفها در دست داشتند و بيرون آوردن بارها و تجسّس گمركچيان و حمالان نمره‌دار كه براى حمل بار مسافرين حاضر شده ، خيلى تماشاى غريبى دارد . ما روى بام كشتى براى تماشاى مردم ايستاديم تا همه بيرون رفتند . وكيل التجار كه از تجار و عمال و تبعهء ايران در بادكوبه است و آنچه هم كه شنيده‌ام خوب آدمى است ، آمد بالاى بام خيلى تعارف كرد و زحمت كشيد تا صندوقهاى ما را بدون آنكه در گمركخانه معطل كنند رد كرد .\r\nيكى از مأمورين ايران در بادكوبه كه دانسته بود ما آمديم در روى پل حاضر بود ،\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nاشاره كرديم درشكهء كرايه‌اى حاضر كرد . بعد از همه از كشتى پائين آمده با كماندان تعارفى كرده سوار به درشكه رفتيم رو به گار راه‌آهن كه بدون معطلى ناهار آنجا خورده راهى شويم . بادكوبه شهر غريبى است . تجارتخانه‌هاى معتبر دارد . خانه‌هاى دو مرتبه ، سه مرتبه ، كوچه‌هاى خوب وسيع ، رفتيم تا رسيديم به گار راه‌آهن . حظ كردم از تميزى و پاكى اتاقهاى گار . پله و سرپلهء قشنگى دارد . اتاق بسيار بزرگى در وسط دارد . براى ناهار و شام خوردن مسافرين چه اسبابهاى خوب آنجا است . قدرى نشستيم ، آقاى حسين پاشا خان و كنت كه در درشكهء ديگر نشسته بودند ، هنوز وارد نشده‌اند . ميرزا على اصغر خان بقاء السلطنه ويس قونسول ايران در بادكوبه آمد برادر ارفع الدوله وزير مختار ايران در پطرزبورغ است .\r\nخيلى عذر خواست كه تا توى كشتى خبر نشده و نيامده بود . تكليف كرد رفتيم در اتاق محترمتر كه براى امپراطور و شاهزاده‌هاست . اين اتاق را به‌طور بنائى عربها كه در اسپانيول است ساخته‌اند و گچ‌برى كرده‌اند . در يك لوحه‌اش آيهء تبارك الذى بيده الملك را به خط نسخ خيلى جلى نوشته‌اند . ناهار در آنجا صرف شد كه بقاء السلطنه مهمان كرده بود . بعد از ناهار قدرى خوابيديم .\r\nاين بادكوبه هشتاد مليون منات كه چهل كرور تومان باشد ماليات ديوانى دارد كه به دولت مىدهد . بيست كرور تومان آن را از چشمه‌هاى نفت مىگيرند و سالى تقريبا هشتاد كرور تومان نفت از بادكوبه به اطراف برده و جهش داخل اين شهر مىشود . چهار ساعت و نيم از ظهر گذشته از گار راه‌آهن به قطار كالسكه ( ترن ) نشسته رو به تفليس رفتيم . اين راه‌آهن و كالسكه‌هايش هيچ طرف نسبت به راه‌آهن از شهر تهران به حضرت عبد العظيم نيست كه بتوانم [ عرض كنم 
  ] « 1 » چقدر از آن بهتر است . تماشاچى زيادى در گار بودند . گويا هميشه عصرها براى تماشا مىآيند . از خود شهر كه بيرون رفتيم تا چهار پنج فرسنگ همه كارخانه ديديم و خطوط راه‌آهن مثل رگ و شريان كه در بدن است به روى زمين كشيده شده است . و دستجات كالسكهء بخار مثل مار سياه تقريبا بدون انفصال به روى آنها روان هستند و هر دسته‌اى كمتر از هشتاد كالسكه نيست . جناب ناصر الملك نمرهء يكى از واگونهائى كه براى حمل نفت ساخته شده است را خواند . چهارصد\r\n\r\n\r\n","description":"","footnote":"\r\n( 1 ) - عبارت در حاشيه است .\r\n","page_name":" 85 ","page_number":85},
  {"content":"\r\n\r\nهزار و چهل و يكم بود . صداى سوت و عربدهء ( لكمتيف ) هيچ از هم قطع نمىشد .\r\nكم‌كم رسيديم به زمينهاى خشك بىهمه‌چيز . براى شام خوردن در استاسيون ( حاجى قبول ) مسافرين پياده شديم . به عجله شام صرف كرده سوار شده راهى شديم ( مسيو رنى ) در همان كالسكه بود و اغلب شب را با ما بود . آقاى حسين پاشا خان و كنت در كالسكهء ديگر بودند . ولى يا ايشان با من ، يا من با ايشان بودم . جناب ناصر الملك و فقير در يك اتاق كه چهار نيمكت خوابداشت با هم بوديم و محض راحتى خودمان دو نيمكت ديگر را هم گرفته بوديم كه ديگرى همخوابمان نباشد . تختهاى خواب كشتى و كالسكه‌هاى راه‌آهن طور قشنگى است . نيمكتى كه براى نشستن است يك تختخواب است و پشتى آن نيمكت كه وقت خواب بلند مىكنند و يك طرفش به ديوار محكم است يك تختخواب .\r\nولى با اين كوچكى كه دو ذرع و يك چار يك كم طول و سه چار يك عرض دارد خيلى راحت است . يك بالش و دو پارچه كتان سفيد بزرگ خيلى پاك ، يكى براى زير انداختن و يكى براى رو و يك پتوى بسيار خوب كه مثل آنها را در تهران هيچ نديده‌ام و بجاى دو لحاف است و يك بالش دارد كه ته كرده به زير همان نيمكت است . شخص مسافر هروقت كه بخواهد بخوابد پستانك زنگ اخبار را كه در هر اتاق هست مىفشارد . فورى پيشخدمت آن اتاق مىآيد و در نهايت جلد پشتىها را برمىگرداند و رختخواب مىاندازد و مىرود و مسافر رختهايش را مىكند . به جاى رخت كه در ديوار كوبيده است مىآويزد و مىخوابد . جناب ناصر الملك در يك تخت و فقير در يك تخت خوابيديم . حركت كالسكه تا يك اندازه منوّم است . من تا خوابم ببرد فكر مىكردم كه آقا محمد خان قاجار پادشاه دويم از طايفهء قاجاريه چه عزم بزرگى داشت كه از شيراز قشون آورد و تفليس را گرفته از بادكوبه تا تفليس كه تقريبا صد فرسنگ است چه كرده است و حال آنكه نه آب دارد نه گياه نه سايه . چنان نمايد شمشير خسروان آثار .\r\n\r\nورود به تفليس -\r\nروز يكشنبه ششم ( 6 ) : صبح خيلى زود از خواب بيدار شدم . از دريچهء واگون بيرون را ديدم . به‌خلاف ديروز عصر زمينها سبز و هرچه پيشتر مىرفتيم ، بيشتر بر طراوت هوا و صفا و سبزى مىافزود . دهات و قراء زياد و آباد ، در دو طرف راه بود . بخصوص در طرفين رودخانهء كر كه از وسط شهر تفليس\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nمىگذرد . هرچه به شهر نزديكتر مىشديم ، آثار كارخانه و خطوط راه‌آهن زيادتر مىشد . تفليس تقريبا در درّهء وسيعى واقع شده است . از يك فرسنگ به شهر مانده ، خانه‌هاى شهر پيدا مىشود و اوّل چيزى كه چشم مسافر را روشن مىكند ، بناى سفيد مزار جناب شيخ صنعان ، قدس سره ، است كه در دامنهء كوه سبز با طراوتى مشرف بر تمام شهر تفليس واقع است . مثل بىبى شهربانو خودمان . ولى فرقى كه دارد منظر اينجا بامهاى رنگارنگ و رودخانه‌اى كه از وسط شهر مىگذرد و عبور درشكه‌ها در معابر و خيابانهاى پاك شهر است و منظر آنجا دامنهء خشك پر سنگ خود كوه بىبى و خرابه‌هاى شهر قديم رى و گاهى عبور چاروادار از نزديكى امين‌آباد است و آنجا جز متولى كه يك سيّد گدائى است و زنش هيچ‌كس نيست و اگر هفته‌اى دو يا سه نفر زوّار از زنهاى دهات اطراف داشته باشد ، و اينجا هر روز عصر محلّ تفرج و زيارتگه رندان جهان است و آنجا خرابه است و اينجا در كمال معموريت آباد است . ترويح فقيرانه تقديم روح پرفتوحش كردم . راه‌آهن از كنار شهر عبور مىكند . به گار معتبرى رسيديم . گار بادكوبه كه تفصيلش عرض شد . گار اينجا را ده چندان خوب تصور كنيد . جناب ميرزا « 1 » . . .\r\nناظم الملك قونسول جنرال ايران مقيم در تفليس براى پذيرفتن ما تا گار آمده بود .\r\nبا ايشان تعارفات بجاى آورده ، سوار درشكهء كرايه‌اى شده ، رو به هتل ارسان راهى شديم .\r\nباران مىآمد خيلى هواى قشنگى بود . امروز چون روز عيد اسم‌گذارى امپراطريس روسيه است ، غالب دكانها و خانه‌ها و هتلها را بيرق زده‌اند . رسيديم به هتل . پياده شديم . بناى اين هتل سه مرتبه است و زياده از صد و پنجاه اتاق دارد ، كه در هر اتاق تمام اسباب راحتى حاضر است و خدام و كاركنان همه براى آحاد از واردين حاضرند . بدون فرق و توفير به من فقير مسافر غريب همانطور خدمت مىكنند كه به امپراطور روس . جناب ناصر الملك و فقير يك سالن ، يعنى اتاق رسمى پذيرائى و دو اتاق خواب گرفتيم . آقاى حسين پاشا خان و كنت هم يك اتاق بزرگ كه نصفش پرده كشيده و پشتش دو تختخواب و نصفش سالن بود ، منزل گرفتند . ( گمان مفرمائيد كه يك پردهء سفيد\r\n\r\n\r\n","description":"","footnote":"\r\n( 1 ) - متن : جاى اسم خالى مانده است .\r\n","page_name":" 87 ","page_number":87},
  {"content":"\r\n\r\nچرك حلقه‌دار كوتاه پنج‌هزار دفعه شسته و با نخ قند ارسى آويزان كرده بودند ؟ نه ، خيلى خوب بود . ) هر اتاق اين هتل سه چهار تابلوى نقاشى قلمى بزرگ و كوچك دارد . در سالن ما يك تابلوى بزرگ حكايت حضرت ابراهيم و ذبح اسمعيل دارد .\r\nبسياربسيار خوب كشيده است . واقعا قابل تماشا است . شصت سال پيشتر كشيده شده است . حيف كه وقت رفتن است و اطمينان به برگشتن ندارم ، و گرنه به هرطور و به هر قيمت بود ، مىخريدمش . روبه‌روى اين هتل ، نمازخانه و كليساى بسيار عالى بزرگى است كه امپراطور به يادگار فتح عثمانى ساخته و چند موقع دم دربهاى ورود و پله‌هايش توپهاى عثمانى را به زمين كوبيده‌اند .\r\nامروز براى عيد و هم روز يكشنبه متصل زنگهاى بزرگ و كوچك به نواهاى خوش مىزنند . من خيلى از شنيدن صدايش حال مىكردم . در اتاق سفره‌خانه رفته ، ناهار خيلى خوب و تميزى با آقاى حسين پاشا خان و كنت ، به ياد احباب و دورافتادگان صرف كرديم . بعد از ناهار سه نفرى درشكه نشسته به حمام كه آب گرمش آب معدنى و طبيعى است رفتيم . به‌به از اين حمام كه تميزى و پاكى آن از حدّ توصيف بيرون است . آب خزانه‌اى كه علماء مىگويند در ورود به حمام مستحب است يك كف شخص بخورد ، آب اين حمام است . و اين خزانه نه آن‌طور خزانه‌ها كه من مىدانم . اين حمام در پاى قلعهء قديم تفليس كه به روى كوه كشيده شده بوده است و آقا محمد خان قاجار خرابش كرده است ، واقع است .\r\nچندين حمامهاى كوچك نمره‌اى است در يك دالان . و هر حمام يكى دو خزانه به عرض و طول يك ذرع در يك ذرع و نيم از پنج پارچه سنگ سفيد كه كفش يك پارچه و چهار طرفش چهار پارچه است ، دارد . و عمق خزانه يك ذرع است و يك شير آب گرم اتصالا در خزانه مىريزد و از سر خزانه لبريز است و شير ديگر هم در توى آب دارد كه اگر كسى بخواهد آب خزانه سرد بشود ، باز مىكند و آب سرد داخل مىشود . مولى نصيب تمام احباب من بكند كه در اين حمام تميز بيايند .\r\nيك ساعت به غروب آفتاب مانده از حمام بيرون آمده به منزل رفتيم و شب را در تياتر ، لژ ( اتاق مخصوص ) گرفته با مسيو ( رنى ) و آقاى حسين پاشا خان و كنت و يك نفر از مأمورين قونسول‌خانهء ايران رفتيم به تياتر . خيلىخيلى تياتر\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nقشنگى است . پرسيدم ، دو كرور منات كه يك كرور تومان باشد ، خرج بنايش شده است . تقريبا نصف شب به منزل آمده خوابيدم .\r\nدر\r\nتفليس - روز دوشنبه هفتم ( 7 ) : صبح با آقاى حسين پاشا خان و كنت رفتيم ، ساعت و بعضى چيزهاى ديگر كه بايد به تهران بفرستم ، خريدم و رفتيم منزل ناظم الملك كه در قونسول‌خانه روضه‌خوانى مىكند . خيلى خوشم آمد از روضه‌خوانى كردن قونسول ايران كه نمايندهء دولت مسلمان است . غالب تجار ايرانى و تبعه بودند . خود ناظم الملك هم بسيار شخص خوبى است . پيشتر هم با او آشنائى داشتم . همه هم تعريفش را مىكنند كه خيلى وطن‌دوست و ملت‌پرست است و به‌قدرى كه پيشرفت داشته باشد ، دلش مىخواهد ايرانيها در اينجا عزيز باشند ولى ذلت ايرانيها از آن گذشته است كه بتوان پوشاند . چيزها در اين سفر ديده‌ام كه از نوشتن آنها خجالت مىكشم . لعنت بر طمع و بىغيرتى بيايد ، كه از اوّل دنيا خرابى و ويرانى هر ملّت و مملكتى از اين دو و شعبات اين دو صفت شده است .\r\nبعد از ناهار حاكم گنجه آمد . ارس ناقلائى به‌نظر مىآيد . عصر با آقايان رفتيم دكان عكاسى . از آنجا منزل . جلوى درب منظر اتاق خوابم نشستم كه مشرف است به خيابان و مشغول تماشا شدم . طور غريبى است وضع راه رفتن مردم در خيابان . مرد و زن و بچّه‌هاى معلم خانه‌هاى نظامى و غيرنظامى و صاحب منصبهاى قشونى و درشكه‌هاى زياد در نهايت عجله مثل آنكه كار فورىفوتى داشته باشند ، كمتر به يكديگر نگاه مىكنند و تند مىروند و هيچكدام به همديگر تنه نمىزنند و خبردار هم نمىگويند و هيچ صدايى جز صداى درشكه شنيده نمىشود .\r\nشام را با آقاى حسين پاشا خان تنها در اتاق خودمان خورده خوابيديم .\r\nكنت امشب به التماس زياد مرخصى خواست و رفت به كنسر ( مجلس ساز ) كه يك پيانوزن معروف كه خيلى جوان است و در كمال خوبى پيانو مىنوازد ، امشب گوش مردم را لذّت مىدهد .\r\nدر\r\nتفليس - روز سه‌شنبه هشتم ( 8 ) : پيش از ظهر رفتم دكان آلبوم‌فروشى . چهار جلد آلبوم خريدم و عكسهائى كه از تهران آورده بودم ، دادم\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nآلبوم درست كند . از آنجا به دكان سازفروشى كه انواع سازهاى فرنگى را داشت و دكانش تماشاى غريبى داشت . از آنجا به دكانى كه دوربين عكاسى مىفروختند . براى ظهير السلطان دوربين عكاسى خريدم . بعد از ظهر آمديم منزل با آقاى حسين پاشا خان و كنت ناهار صرف كرده ، قدرى در اتاق خواب راحت كرديم . كنت با جناب ناصر الملك رفته‌اند با درشكه به سر كوه گردش . يك ساعت به غروب آفتاب مانده با آقاى حسين پاشا خان رفتيم در خيابان پياده قدرى راه رفتيم . چه خيابان ، چه گردش ؟ بعد رفتيم دكان دلاكى اصلاح كردم . دكان خيلى منظم تميز تماشائى بود . اوّل شب رفتيم دكان عينك‌فروشى كه نزديك درب هتل خودمان است . دو سه تا عينك خريدم . رفتم منزل در اتاق خودمان شام خورديم . كنت رفت در سفره‌خانه شام خورد .\r\nدر\r\nتفليس - روز چهارشنبه نهم ( 9 ) : صبح زود جناب ناصر الملك آمد در اتاق خواب فقير ، بعد از صحبتهاى زياد با آقاى حسين پاشا خان و كنت چهار نفرى پياده رفتيم تا دكان شيرينىفروشى ، قدرى شيرينى خورديم و بعد از قدرى پياده در خيابان گردش كردن ، جناب ناصر الملك رفت منزل . من و كنت خيلى راه رفتيم . در دو سه دكان رفتيم كفش و پيراهن خريديم و هم سفارش كرديم كه كارت ويزيت برايمان چاپ كنند . يك ساعت بعد از ظهر به منزل مراجعت كرده ، ناهار خورده بعد از ناهار مشغول نوشتن كاغذهاى تهران شدم .\r\nعصر كنت با جناب ناصر الملك رفتند حمام . آقاى حسين پاشا خان هم رفت منزل ميرزا يارسخ خان ارمنى ، مترجم قونسول‌خانهء ايران ، كه از آن وقتى كه مرحوم عليخان مشير الوزاره در تفليس قونسول جنرال بود ، آشنا بودند و هم زن ميرزا يارسخ خان آقاى حسين پاشا خان را در طفوليت شير داده است . چون وقتى كه مرحوم عليخان مشير الوزاره پدر آقاى حسين پاشا خان در تفليس جنرال قونسول بود ، آقاى حسين پاشا خان در تفليس دنيا آمده است . من هم با ميرزا كريمخان كه از اجزاى قونسول‌خانه است ، قدرى پياده گشت كردم . بعد درشكه خواسته رفتيم به باغ مجتهد كه از باغهاى معروف تفليس و محل گشت و تفرج عمومى است و دولتى است . بسيار باغ باصفائى است . مردم تفليس مرد و زن و بچه دسته‌دسته عصرها مىروند آنجا گردش . موزيك بسيار خوبى هم مىنواختند . قدرى\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nنشستيم ، موزيك گوش كرديم . مشّاق موزيكان‌چيها همين كه فقير را ديد ، يك مشق ايرانى فرمان داد زدند . در ايران هرگز نشنيده بودم به آن خوبى بزنند . تا شروع كردند تمام مردم متوجه فقير شدند . من هم به قول ايرانيها مشتىگرى كرده به مشاق چند عدد پول زرد ايرانى انعام دادم . خيلى مسرور شد . چون پول ايرانى اينجا خيلى كم است . بعضىها مىرفتند از آن شخص گرفته تماشا كرده رد مىكردند . براى غروب آفتاب به منزل مراجعت كرده باز هم مشغول نوشتن باقى كاغذهاى تهران شدم . بعد شام خورده خوابيدم .\r\nدر\r\nتفليس - روز پنجشنبه دهم ( 10 ) : چون روز عاشورى بود ، قبل از ظهر با جناب ناصر الملك و آقاى حسين پاشا خان رفتيم به قونسول‌خانه به منزل ناظم الملك ، روضه . واقعا دو سه دسته ايرانى و قفقاز مسلمان طور غريبى عزادارى مىكردند . هيچ در تهران اينجور نديده بودم . خيلى گريه كردم . بعد از ظهر از آنجا براى تشويق مسلمانها رفتيم به مسجد مسلمانها روضه . بناى اين مسجد از شاه عباس صفوى است . بسته به رودخانهء كر است . نزديك پل ، اگرچه كوچك است ولى خيلى قشنگ بنا كرده است . هيچ طرف نسبت با مسجدهاى تهران نيست . درونش تمام منقّش و مذهّب و مقرنس است . بعضى جاهايش هم آئينه‌كارى است . خيلى خوشم آمد كه در ، ديوار و سقف در بغله‌هاى مقرنس بعضى از اسماء اللّه و احاديث كوچك نوشته‌اند ، مثل ( النّظافة من الايمان ) و كذالك . مسلّم است آن مسلمى كه به مسجد مىآيد ده دفعه كه اين حديث شريف را ديد ، البته دفعهء يازدهم از خدا و پيغمبر ( ص ) شرم كرده كفشش را با خودش نمىآورد و پهلوى برادر دينى خودش نمىگذارد و هر ساعت يك اخ‌تف به‌قدر يك قورباغه لاى كفشش نمىاندازد كه آن برادر مؤمنش ديگر به مسجد نيايد . و كذالك . اين مسجد به‌طور مسجدهاى عثمانيها ساخته شده است . يعنى صحن و فضاى بىسقف ندارد . از خيابان وارد كرياس بزرگ سقفى شده به واسطهء دالانى وارد زير گنبد مىشود كه اصل مسجد است .\r\nجناب شيخ الاسلام تفليس را ديدم . قد بلند و ريش سفيد بلند و شارب‌هاى نزدهء قشنگى دارد . خيلى مسلمانها از اخلاق او راضى هستند . فارسى هم كم بلد است . آدم خوب مسلمانى است . خيلى باشأن است . از دولت ايران و\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nروس داراى نشان و امتيازات است . در كل قفقازيه كه تفليس هم جزو قفقازيه است ، همين يك نفر به امر و اجازه و تعيين دولتين ايران و روس مأمور به رسيدگى امورات فقهيه است ، تنها . اينجا مثل تهران و ساير نقاط ايران نيست كه هركس افسار پاره كرده و چهار سال به مدرسه پناه برد ، بدون اجازه و رضايت دولت هر شكرى كه بخواهد بخورد و فقط اسباب ترقى خودش را در دخل و تصرف به امورات دولتى كه ابدا به او ربطى ندارد ، بداند . . .\r\nبعد از يكى دو روضه‌خوان شيخ الاسلام به زبان تركى به سيدى كه روى منبر بود گفت خرجى براى فقرا و غرباى مسلمان‌ها از آقايان و حاجىها بخواه . او هم عنوان كرد . هركس مىداد ، آن سيد در بالاى منبر بلند مىگفت كه فلان كس فلان قدر داد و دعا مىكرد . غالب مردم كه مىتوانستند دادند . يك نفر هم كه در لباس تجارت بود ، پولها را جمع مىكرد مىآورد پيش زانوى شيخ الاسلام . خيلى از اين كار خوشم آمد . تقريبا چهارصد پانصد منات جمع شد . يكى از روضه‌خوانها از پلهء دويم منبر خم شده ، آهسته به شيخ الاسلام گفت فلان شخص كه چند روز پيشتر در كوچه مست بود و به من فحش گفت ، الان در مسجد است . اذن مىدهيد بگويم كه همهء مسلمانها بدانند . شيخ الاسلام متغير شده به او گفت فضولى نكن روضه‌ات را بخوان بيا پائين . خدا اعلم به كار بندگان و اقدر از تست . از اين صفت بزرگ او هم كه ستارى باشد ، فوق‌العاده خوشم آمد . آهسته اظهار تشكر كردم . چهار ساعت بعد از ظهر اگرچه مجلس تمام نشده بود ، برخاسته به منزل آمديم .\r\nبعد از غروب قدرى با كنت در خيابان جلوى هتل پياده گشت كرديم .\r\nدستهء سينه زن مسلمانها رسيد . تماشاچى زياد با آنها مىرفت . با هم درشكه خواسته خيلى با آنها چنانچه كسى نمىدانست ، رفتيم . و برگشتيم . نصف شب شام خورده خوابيديم .\r\nدر\r\nتفليس - روز جمعه يازدهم ( 11 ) : قبل از ظهر با جناب ناصر الملك رفتيم به ( هتل لندن ) منزل ميرزا اسد إله خان ، پسر نساء خانم غفارى كه از معاريف و متمولين قفقازيه هستند و راه ولادقفقاز را اين زن اداره كرده كه نظم و .\r\nخوبى آن راه در تمام روسيه مشهور و مشهود است . ( لچك اين زن بر سر سيد\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nاسد إله باقراوف كه راه رشت به تهران را اداره كرده و وضعش آن است كه نوشته‌ام ، ( نه و اللّه حيف است . ) ميرزا اسد إله خان كه به ناهار دعوتمان كرده بود و سنش هجده سال است ، جوان معقول باتربيت قاعده‌دان عالمى است . بعد از ناهار آمديم منزل . خيلى خسته بودم . خوابيدم . عصر ناظم الملك و اجزاى قونسول‌خانه آمدند پيش من و هم ميرزا احمد خان كارپرداز ايران در ( باطم ) « 1 » .\r\nشب را چون آقاى حسين پاشا خان و كنت به ( كنسر ) موزيك رفته بودند ، با جناب ناصر الملك شام خوردم . ميرزا اسد إله خان هم بود . آخر شب كه آقاى حسين پاشا خان و كنت مراجعت كردند ، رفتيم تقريبا نيم‌ساعت در جلوى هتل در مهتاب توى خيابان قدم زديم . به ياد خيابان خودمان در تهران .\r\nدر\r\nتفليس - روز شنبه دوازدهم ( 12 ) : قبل از ظهر با آقاى حسين پاشا خان رفتيم دكان دلاكى اصلاح كرديم . بعد از ناهار از بس دلتنگ بودم ، بيشتر از دو ساعت خوابيدم . تقريبا يك‌ساعت به غروب آفتاب مانده ، بيدار شدم .\r\nرخت پوشيدم . به سراغ آقاى حسين پاشا خان رفتم . در سفره‌خانه براى چاى خوردن ، آقاى حسين پاشا خان با ميرزا اسد إله خان و ميرزا احمد خان ، كارگزار باطم ، و ميرزا داود خان كه يكى از اجزاى قونسول‌خانه است و يك ايرانى ديگر مشغول صحبت بودند . ميرزا احمد خان كه دلتنگى مرا ديد ، به اصرار زياد همه را براى تفرج حركت داد . يعنى مهمان كرد . رفتيم به باغ مجتهد . از آنجا به باغ ( فانتازيا ) كه بيرون شهر و كنار رودخانهء كوچكى و محل تفرج‌گاه عمومى است .\r\nدر اين باغ به فاصله‌هاى كم ، جاهاى مسقف چوبى براى نشستن دارد كه از آنجاها به بناى وسط كه مهمانخانهء بزرگى است زنگ دارد كه بعد از اخبار پيشخدمت‌ها مثل آنكه در هتلهاى منظم خدمت مىكنند مىآيند و همه‌جور اسباب راحت و عيش و آسايش فراهم مىكنند و خيابانهاى كوچك خيلى قشنگ براى گرديدن دارد . از چندين جاى باغ صداى مطرب و نوازنده مىآمد . به اصرار ميرزا احمد خان رفتيم در يك ايوان خيلىخيلى باصفاى خوبى كه ماه هم روبرو از پشت كوههاى كوچك سبز گاهى از زير ابرهاى سفيد و سياه چهره‌اى مىنمود ، نشستيم . اصرار كرد كه يك دسته مطرب قفقازى بياورد كه تماشاى سازنده\r\n\r\n\r\n","description":"","footnote":"\r\n( 1 ) - كذا ( باطوم )\r\n","page_name":" 93 ","page_number":93},
  {"content":"\r\n\r\nملتى قفقاز را هم كرده باشيم . آمدند و زدند . فوق‌العاده سازشان مؤثر است يا شايد چون مدتى بود دستهء سازنده نديده بودم ، در من آنقدر اثر كرد . يك كمانچه‌زن كور داشتند و يك دايره‌زن و يك تارزن و يك ضرب‌گير . كمانچه‌اش چندان فرقى با كمانچهء ايران ندارد ، مگر آنكه ساده و كوچكتر است . دايره‌اش هم همان دايره خودمان بود . تارش هم تركيبا ، تقريبا همان تار خودمان است . ولى ده سيم دارد .\r\nپنج سيم آن مثل تار معمولى سيم اصلى است و داراى گوشهء كوك و پنج سيم ديگر آن به جهت نگاه داشتن آهنگ است كه در نهايت دسته كوبيده شده است .\r\nضربش هم نقاره بود و وسط دو كاسه‌اش يك زنگ كوچك داشت كه گاهى در بين ضرب ، به آن هم مضرابى آشنا مىكرد . چوبهء مضرابش از قلم تحرير چندان كلفت‌تر نبود . فوق‌العاده خوب ضرب مىگرفت . يك نفر هم خارج از دسته عليحده آوردند كه ( هارمنى ) مىزد . به‌قدرى خوب كه اگر كسى از دور فقط صدايش مىشنيد گمان مىكرد پيانو مىزنند . با هم كه مىزدند مثل يك دسته موزيك يا اركست خوب بود . به اغواى هوا و صفائى كه باران عصر بر طراوت اين باغ افزوده بود و اصرار ميرزا احمد خان جمعا شام را همانجا صرف كرده سه ساعت از نصف گذشته به منزل آمديم . كنت پاكتى نوشته روى بالشت من سنجاق كرده بود . كه هروقت بيايم ببينم و بخوانم و كنت را بيدار كنم كه كار لازمى دارد . به اتفاق آقاى حسين پاشا خان آمده كنت را بيدار كرديم . معلوم شد كه جناب شمس الدين بك سفير كبير دولت عثمانى در ايران كه براى رفتن به اسلامبول مرخص شده و مىرود . از بادكوبه به ناظم الملك تلگراف كشيده و خواهش كرده كه فردا صبح در گار راه‌آهن حاضر باشم كه عبورا نيم‌ساعتى مرا ملاقات كند . از اينكه جناب سفير كبير را كه واقعا شخص مسلمان متدين رفيق خوبى است خواهم ديد خيلى خوشحال شده خوابيدم .\r\nدر\r\nتفليس - روز يكشنبه سيزدهم ( 13 ) : صبح ناظم الملك مرا بيدار كرد . رخت پوشيده با هم درشكه نشستيم و به گار راه‌آهن رفتيم . به فاصلهء نيم ساعت دستهء كالسكه وارد شده ، جناب سفير كبير و ضياء الدين بك نايب سيم سفارت عثمانى وارد شدند . فوق‌العاده از ديدار هم مسرور شديم . به‌قدر نيم ساعت با هم نشسته صحبت داشتيم . آقاى حسين پاشا خان و كنت هم رسيدند . ما هم\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبليت گرفته با سفير كبير در واگون نشسته تا يك استاسيون كه سه فرسنگ از شهر تفليس دور بود ، از ايشان مشايعت كرده پياده شده با دستهء كالسكهء ديگر كه رو به شهر تفليس مىرفت مراجعت كرديم . در مراجعت ناظم الملك اصرار كرد به يك عكاس‌خانه‌اى رفتيم عكس انداختيم . بعد با هم رفتيم قونسول‌خانه كه جناب شيخ الاسلام از من خواسته بود ديدن بكند و به هتل نمىآمد و قونسول‌خانه را انتخاب كرده بود . قبل از ورود ما جناب شيخ الاسلام در قونسول‌خانه بود . خيلى از ديدار هم خرسند شده مشغول صحبت شديم . به فاصلهء نيم‌ساعت جناب ناصر الملك هم آمد . خيلى صحبتهاى خوب شنيديم . من جمله جناب شيخ الاسلام مىگفت اگر علماء اسلام بخصوص تهران كه مركز است ، قرار مىدادند همان دقتى كه در احكام طهارت دارند ، نصف آن را در تفسير آيات و معنى احاديث واردهء در جهاد صرف وقت مىكردند ، هرگز دولت و ملّت ما ذليل و زيردست و پست نمىشد . و هم مىگفت به اعتقاد اجتهاد من بايد اينها كه مجتهد مىشوند ، اول در مكاتيب و مدارس فرنگستان بروند و درس بخوانند و شعبات حقوق ملل و ساير علوم لازمه را بدانند ، بعد عمامه بگذارند و به احكام فقهيّه مشغول شوند . اين دو حرف او در من اثر فوق‌العاده كرد . واقعا حرف بزرگى زده است .\r\nكاش همين‌طور مىشد .\r\nناهار را در قونسول‌خانه صرف كرده عصر آمديم منزل . شام را با جناب ناصر الملك و كنت خورديم و زود خوابيديم . من به علت خستگى روز و جناب ناصر الملك به جهت آنكه فردا زودتر بيدار شود كه مىخواهد برود ( برژم ) كه با راه‌آهن تا تفليس چهار پنج ساعت راه است و از ييلاقات مشهور تفليس و داراى چهار پنج چشمه‌هاى آب معدنى است كه از آن آبها به تمام نقاط دنيا مىبرند . تقريبا يك ساعت بود كه خوابيده بودم . درب اطاق خواب مرا به سختى زدند . بيدار شدم . ميرزا اسد اللّه خان بود . به زور مرا از رختخواب بيرون كشيده ، رخت پوشاند برد در اطاقى كه پيانو در آن است و كنت مشغول پيانو زدن بود و جماعتى از نجباى روس و پولدارهاى قفقازيه دورش را گرفته بودند . جناب ناصر الملك را هم رفت بيدار كرد آورد . يك‌ساعتى هم به آن شكل خوش بوديم . بعد آمدم بخوابم ، آقاى حسين پاشا خان هم كه از عصر مهمان بود ، حالا آمد خيلى خوش . به باغ\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n( فانتازيا ) هم رفته بود . خيلى تعريف از مهتاب و صفاى آنجا مىكرد و اصرارى داشت كه درشكه حاضر است . به‌قدر يك‌ساعت بيائيد برويم آنجا و برگرديم .\r\nهوا خيلى خوب است . گفتم برو بخواب .\r\nدر\r\nتفليس - روز دوشنبه چهاردهم ( 14 ) : صبح قبل از بيدار شدن من جناب ناصر الملك رفته بود . پيش از ظهر با كنت رفتيم دكان سازفروشى . ناهار در هتل صرف كرديم . بعد از ناهار درويشى كه در ايران خيلى او را ديده بودم و تقريبا سياح است و در روضه‌خوانى قونسول‌خانه مدح مىخواند آمد كه ديروز در بين راه به او گفته بودم قليانى تحصيل كرده به هتل بياورد . با آقاى حسين پاشا خان و ميرزا احمد خان و داود خان و ميرزا اسد اللّه خان در اطاق آقاى حسين پاشا خان به ياد ايران قليانى كشيديم . بعد از قليان پياده در خيابان قدرى گردش كرديم و كارت پستال خريديم ، مراجعت كرديم .\r\nامروز كنت بعد از ناهار براى پيانو زدن مهمان چند نفر ارُس بود . هنوز او را نديده‌ام . اوّل شب هم با آقاى حسين پاشا خان و ميرزا يارسخ خان قدرى در خيابان تفرج كرديم . جامه‌دان چرمى بزرگى خريدم . شام را چون حال رخت پوشيدن نداشتم ، با آقاى حسين پاشا خان در اطاق خواب خودم صرف كرديم .\r\nامشب كنت مهمان ميرزا اسد اللّه خان است در كنسر ، هنوز نيامده است .\r\nدر\r\nتفليس - روز سه‌شنبه پانزدهم ( 15 ) : قبل از ظهر از دكانهاى زير هتل چند تا كيف چرمى كوچك براى جاى نشان و حمايل آوردند . خريدم . ناهار با كنت در هتل صرف شد . بعد از ناهار خيلى خوابيدم . عصر ناظم الملك و ميرزا احمد خان كارگذار باطن « 1 » آمدند . با هم رفتيم منزل جناب شيخ الاسلام بازديد .\r\nخانهء شيخ الاسلام در كوچهء مسلمانان است . متعلق به نساء خانم است . اجاره كرده است . خود شيخ الاسلام در خانه كلاه كوتاه پوستى كه تقريبا كلاه قزاقى است سر مىگذارد . خيلى از ورود ما اظهار خرسندى كرد . از من تفسير حضرت آقاى حاجى « 2 » قدس سره را خواست . وعده كردم كه از تهران برايش بفرستم .\r\nجوانى وارد شد به سن هفده يا هجده سال ، با لباس و كلاه روسى ، معرفى كرد .\r\nپسرش بود كه در مدرسه مشغول تحصيل است و هيچ فارسى هم نمىداند . قاضى\r\n\r\n\r\n","description":"","footnote":"\r\n( 1 ) - غرض او باطوم است ( قبلا باطم آمده است ) .\r\n( 2 ) - تفسير صفى عليشاه\r\n","page_name":" 96 ","page_number":96},
  {"content":"\r\n . \r\n","description":"","footnote":"","page_name":" 97 ","page_number":97},
  {"content":"\r\n . \r\n","description":"","footnote":"","page_name":" 98 ","page_number":98},
  {"content":"\r\n\r\nعثمانيها هم كه در تفليس است آمد . معرفى شد و يكى دو نفر هم از تجار مسلمان و كاركنان جناب شيخ الاسلام آمدند . نيم‌ساعت به غروب آفتاب مانده به منزل مراجعت كرديم . ناظم الملك تا درب هتل مرا همراهى كرده به منزل خودش رفت . بعد از پياده شدن با ميرزا اسد إله خان تا دكان صحافى رفتيم . يك آلبوم خريدم ، برگشتيم ، شب شد ، شام را در اطاق خودم خوردم . بعد از شام با آقاى حسين پاشا خان قدرى در مهتاب توى خيابان گردش كرديم . كنت امشب هم مهمان همانها بود كه روز مهمانشان بود . بعد از نصف شب هم به باغ ( فانتازيا ) رفته بودند . نمىدانم كى مراجعت كرده بود ؟\r\nدر\r\nتفليس - روز چهارشنبه شانزدهم ( 16 ) : صبح را بعضى از اجزاى قونسول‌خانه پيشم بودند ناهار در هتل با آقاى حسين پاشا خان و كنت صرف كرديم . بعد از ظهر قدرى خوابيدم . عصر با كنت و ميرزا داود خان به باغ مجتهد رفتيم تماشاى مردم ، واقعا خيلى غريب است . قريب دو سه‌هزار مرد و زن از سن هفت ماه تا هفتادساله در اين باغ مىگردند و تفرج مىكنند و مىنشينند و چاى يا هرچه دلشان بخواهد مىخورند . هيچ صدائى شنيده نمىشود مگر صداى كفش و گاهى صداى خندهء اطفال يك ساله كه با هم بازى مىكنند . بازيشان هم الك‌دولك يا چپ‌توپ نيست كه يا كور كند يا قر كند . تا يك‌ساعت از شب گذشته آنجا بوديم و موزيك گوش مىكرديم . بعد آمديم منزل نزديك به هتل به يك دكان رفتيم كه سيگارت بخريم ماشين سيگارت‌پيچى را تماشا كرديم . يك بچه‌اى پاى يك چرخ نشسته بود و روزى پنجاه‌هزار سيگارت مىپيچيد . اگر در رفتن نبود و پول زيادى از خرج داشتم اين دستگاه را براى تقديم به قهوه‌خانهء انجمن اخوّت مىخريدم . تقريبا دو ساعت از شب گذشته جناب ناصر الملك از ( برژم ) مراجعت كرد . فوق‌العاده تعريف از هوا و صفاى برژم كرد . هزارحيف كه من ميل به رفتن آنجا نكردم .\r\nدر\r\nتفليس - روز پنجشنبه هفدهم ( 17 ) : صبح كنت آمد . خبر كرد ، رفتم به اطاق او كه مشرف به فضاى پشت هتل است . تماشا كردم يك مردكهء ترك اردبيلى يك جعبه و يك كيسهء مار آورده بود . ماربازى مىكرد و آوازه مىخواند . غالب آنها كه در هتل منزل داشتند دم درهاى منظر به تماشا آمده بودند .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nخيلى مردكهء مضحكى بود . آواز هم مىخواند . گويا هفت هشت منات هم پول جمع كرد .\r\nقبل از ظهر با جناب ناصر الملك و كنت رفتيم حمام آب معدنى ، شست و شوى كاملى به عمل آمده به منزل آمديم . اين حمام آنچه فهم كردم گويا به فقير سازگار نباشد . دو مرتبه است كه استحمام كردم ، پا و كمرم درد گرفته و كسل شده‌ام . بعد از ناهار در اطاق آقاى حسين پاشا خان خواب مفصلى كردم . قريب به غروب آفتاب برخاسته با كمال كسالت قدرى در خيابان راه رفتيم و زودتر از هر شب در سفره‌خانهء هتل شام خورديم . قريب به سير شدن جناب ناصر الملك آمد و يك ظرف بزرگ پلوى ايرانى خوب كه از خانهء ناظم الملك برايمان آورده بودند آورد . دوباره شروع كرديم و شام مفصلى خورديم و زود خوابيديم .\r\nدر\r\nتفليس - روز جمعه هجدهم ( 18 ) : پيش از ظهر با آقاى حسين پاشا خان و كنت رفتيم منزل ميرزا اسد إله خان پسر نساء خانم و بعد از يك ساعت آمديم منزل . ناهار در سفره‌خانه خورده در اطاق آقاى حسين پاشا خان راحت بوديم كه جناب ناصر الملك از در درآمد . در كمال پريشانى حواس و تلگرافى از جناب حكيم الملك وزير دربار در دستش كه برحسب امر همايونى احضار به سر حدش كرده بود . چون براى تشريف‌فرمائى موكب همايونى روسها مىبايستى تقريبا پنج هزار اسب « 1 » چاپارى با كالسكهء در چاپارخانه‌هاى بين راه حاضر كنند و هيچ اسب و كالسكهء چاپارى ممكن نبود . خيلى مضطرب بود . فورا با تلفن هتل ناظم الملك را از قونسول‌خانه خواست . آمد ، پس از گفتگوهاى زياد ناظم الملك و يك نفر از صاحب منصبهاى قونسولخانه رفتند منزل رئيس پست‌خانهء روسها كه بلكه بتوانند كارى بكنند . بعد از مدتى آمدند و جواب آوردند كه غيرممكن است . فوق‌العاده بر اضطراب جناب ناصر الملك افزود . در اين بين خود نايب رئيس پستخانه براى معذرت آمد . جناب ناصر الملك التماس را از حد برده ، مىگفت مىدانم در دستورالعملى كه به تمام روسيه داده‌اند من از بادكوبه بايد ملتزم ركاب باشم و اسب و كالسكه داشته باشم و حال اين چون پادشاه من امر كرده بدون سؤال و جواب بايد اطاعت كنم يا با كالسكه يا با اسب ، اگر نشد پياده هرقدر توانستم\r\n\r\n\r\n","description":"","footnote":"\r\n( 1 ) - رقم پنجهزار عجيب به‌نظر مىرسد اما در متن چنين است .\r\n","page_name":" 100 ","page_number":100},
  {"content":"\r\n\r\nخواهم رفت . در اين صورت چون مهمان شما هستم ، با كمال عجز خواهش مىكنم كه هر تدبيرى در راحت رفتن من مىتوانيد بكنيد ، بكنيد . نايب قدرى فكر كرد ، قدرى حرف زد ، قدرى در اطاق راه رفت ، گفت من مىتوانم بگويم چهار اسب براى كالسكه در هر پستخانه به شما بدهند ولى بايد كرايه‌اش را شما خودتان بدهيد و كالسكه هم شما خودتان بايد تحصيل كنيد . با آنكه خدمت فوق‌العاده‌اى نكرده بود ، جناب ناصر الملك خيلى اظهار امتنان كرده مشغول درچين‌ورچين شد . چون راه قفقازيه اسب و كالسكه‌اش با ميرزا اسد إله خان است و در مجلس حاضر بود ، از او كالسكه خواست او گفت كالسكه داريم ولى از اينجا تا ( آق‌استفا ) كه پستخانهء اول و تا تفليس نود ورست است . چون اسب نيست هيچ ممكن نيست ببريد . جناب ناصر الملك راضى [ شد 
  ] كه كالسكهء بىاسب بدهد و از گار راه‌آهن تفليس كالسكه را با باركش راه‌آهن ببرند و از آق‌استفا كه راه دو تا مىشود به اسب ببندند .\r\nمن كه واقعا خيلى از ماندن تفليس دلتنگ شده بودم ، وقتى ديدم تمام زحمات كشيده شد و خيلى مايل به زيارت اعليحضرت شاه و ديدار حضرت صدراعظم و ساير همقطاران هستم ، از جناب ناصر الملك خواهش كردم و خواستم كه من هم با ايشان بروم . خيلى خرسندانه قبول كرد . به كنت گفتم كيف رخت مرا بست و صندوق بزرگى كه همراه بود ، بعضى اسبابهاى زيادى كه داشتيم در آن گذاشته كليدش را دادم به ميرزا كريمخان كه از اجزاى قونسولخانه و خوب جوانى است كه از هرجا كه خواستم برساند و نه ساعت از ظهر گذشته با جناب ناصر الملك و ناظم الملك و اجزاى قونسولخانه و آقاى حسين پاشا خان و كنت و اسد إله خان و نايب‌رئيس پستخانه كه آمده بود ما را راه بيندازد ، از هتل ( اريان ) رفتيم به گار راه‌آهن . كالسكه‌اى را كه بايد از ( آق‌استفا ) سوار شويم ، گذاشتند در يكى از كالسكه‌هاى باركشى راه‌آهن . بليت خريده با همراهان وداع كرده ، جناب ناصر الملك و سهراب بك نوكرش و ابراهيم بك گماشتهء نساء خانم ( كه چون كالسكهء سوارى مال آنها بود بايد همراه باشد ) و فقير در كالسكهء راه‌آهن نشسته نه ساعت و نيم از ظهر گذشته ( لكمتيف ) بناى عربده را گذاشته ، كالسكه‌ها به حركت درآمدند .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nچراغهاى شهر تفليس در امتداد رودخانهء ( كر ) آسمانى پرستاره به‌نظر جلوه مىكرد . ولى افسوس كه به واسطهء تند حركت كردن كالسكه بيشتر از چهار پنج دقيقه چشم مسافر از اين لذت بهره‌ور نيست . در آق‌استفا شام مختصرى صرف كرده دو ساعت بعد از نصف شب كالسكه‌اى را كه همراه آورده بوديم چهاراسبه بسته دو نفر هم قزاق روس كه هميشه در اين راه هستند مثل قراسوران ما حفظ شوارع با آنها است ، براى همراهى ما حاضر شدند . جناب ناصر الملك و سهراب بك و ابراهيم بك گماشتهء نساء خانم كه واقعا بودنش خيلى لازم بود كه من كمتر مرد سفر و كاركن و كارراه‌انداز و اهل خدمت اينطور ديده بودم و تقريبا پنجاه سال از عمرش گذشته و ريش مچه‌پى جوگندمى دارد و قدش از اعتدال قدرى كوتاهتر و كلفت‌تر است و چشم‌هاى سياه دارد و فقير در كالسكه نشسته راهى شديم . يكى از آن دو قزاق را جلو انداختيم براى آنكه اتّفاقا خبردار بگويد و يكى را گفتيم عقب كالسكه بيايد كه بارهاى ما را كه به عقب كالسكه بسته بوديم نگاه كند كه نيفتد . راه همه‌جا شسته و در نهايت خوبى ساخته بودند . از چند گلّه و رمهء بزرگ گوسفند و بعضى صحرانشينها كه تغيير مكان مىكردند و لوازم زندگانى خودشان را به عرابه‌ها گذارده به گاوميش و گاو بسته بودند ، گذاشتيم ، هواى تفليس طور غريبى است . هرروز كه هوا صاف و آفتاب باشد خيلى گرم مىشود و هرروز كه ابر يا بارندگى باشد سرد مىشود . در اين فصل غالبا بارندگى است و يا اگر صاف هم باشد شبش سرد است بخصوص در بيابان .\r\nكالسكه خيلى تند و خوب حركت مىكرد . همه يواش‌يواش به چرت افتاديم .\r\n\r\nبين راه ازن‌تالا « 1 » و ايروان -\r\nروز شنبه نوزدهم ( 19 ) : كه هوا روشن شد از درب كالسكه نگاه كردم . صحراى اطراف سبز ، و زراعت خوشه بسته و نهرها كه آب به زراعتها مىبردند ، به اندازه‌اى صبح قشنگى به‌نظرم آمد كه كمتر يادم هست آنطور ديده باشم . غالب بارهاى اين صفحات را عرّابه و گاوميش يا گاو مىكشد .\r\nرسيديم به اوّل رودخانهء درّهء ( دليجان ) كه پل آهنى داشت و آبادى و خانه‌هاى رعيتى ( ازون‌تاللر ) كه از آنجا تا آق‌استفا بيست و سه ورست است ، پيدا بود .\r\n\r\n\r\n","description":"","footnote":"\r\n( 1 ) - چند سطر بعد « ازون‌تاللر » و چند سطر بعد در دو جا « ازن‌تالان » بنابراين ظاهرا بايد « ازن‌تالان » صحيح باشد .\r\n","page_name":" 102 ","page_number":102},
  {"content":"\r\n\r\nرفتيم به چاپارخانه براى اسب و قزاق عوض كردن . به‌قدر ربع ساعت معطل شده رانديم . خانه‌هاى رعيتى اينجا خيلى بيرون و درونش تميز است و بامهايش غالبا مثل گيلانات شيروانى سفال‌پوش است . از اينجا كه اول درّهء دليجان است ، شروع مىشود به جنگل و همه‌جا راه بسيار خوب شسه « 1 » در كمال راحتى از كنار رودخانه كشيده است . هرچه پيش مىرفتيم لذت چشم از تماشاى آن هوا و صفا و رودخانه و جنگل و سبزه و گلهاى زرد كوچك و راه كه از روزى كه ساخته شده است ، متصل عمله‌جات كه غالبا ايرانى و مسلمان هستند و آنى از نظارت راه و تعميرش غفلت ندارند ، بيشتر مىشد .\r\nواقعا عبور از اين درّه در همين فصل در صورت قوه و استطاعت از لوازم زندگى است . همه‌جا حظ كرده راه پيموديم تا رسيديم به چاپارخانهء ( كاروانسرا ) كه از ازون‌تالان تا آنجا هفده ورست است . براى اسب عوض كردن ايستاده براى چاى خوردن پياده شديم تخم‌مرغ و نان هم خورده روانه شديم . راه كم‌كم سربالائى مىرود ولى نه به‌طورى كه اسبها خسته شوند . به‌طورى كه ماها كه توى كالسكه بوديم خوشمان مىآمد . رسيديم به چاپارخانهء ( ترس‌چاى ) كه از كاروانسرا تا آنجا هيجده ( 18 ) ورست است . اسب عوض كرده راهى شديم تا رسيديم به ( دليجان ) . قبل از وصول به آبادى در پائين درّهء آن جهت رودخانه ، قزاقخانه و سربازخانهء معتبرى ساخته‌اند با تمام لوازم حتى چوبه‌هاى ژيمناس كه چون اغلب آنجا بارندگى است به روى آن سقف مرتفعى هم زده‌اند . آبادى ( دليجان ) كه راه از توى آن عبور مىكند ، تقريبا به‌قدر تجريش ييلاق تهران است ، ولى همانقدر كه آنجا كثيف است ، اينجا تميز است . ( واقعا شميرانىها جنسا كثيف و كودن و بىتميزند . مثلا كثافتشان به اندازه‌اى [ است 
  ] كه ، و حال آنكه در تمام خانه‌ها مبال دارند ، اغلب از ريش‌سفيدهاشان كنار رودخانه كه آب بسيار صاف خوب غلطان پرصدائى دارد و در فصل ييلاق و تابستان تفرجگاه عمومى است ، تغوّط « 2 »\r\n\r\n\r\n","description":"","footnote":"\r\n( 1 ) - چند سطر قبل « شسته » و اين‌جا « شسه » كه البته شسه صحيح است  ( Chuussee )  كلمه‌اى است فرانسوى به معناى راه ساخته شده و صاف و بدون عارضه .\r\n( 2 ) - متن : تقوّد . تغوّط - مأخوذ از تازى - غايط و پليدى - تغوّط كردن : پليدى انداختن ( فرهنگ نفيسى )\r\n","page_name":" 103 ","page_number":103},
  {"content":"\r\n\r\nمىكنند . و بىشعوريشان به آن درجه است كه از عهد ( شميران ) دختر اكتاى قاآن كه آنچه معروف است نقطه شميران را او انتخاب كرده و به اسم او آباد شده است . هر ساله بارندگى و يخ و برف زمستان خانه را خراب كرده است و سال ديگر عينا مثل سال گذشته ساخته است و هيچ فكر نكرده است كه يك فكرى بكند و طور ديگر خانه بسازد تا به آن زودى خراب نشود . ) خلاصه مىرفتيم به چاپارخانه از دم خانهء بزرگى عبور كرديم . حاكم گنجه را كه در قونسولخانهء تفليس ديدار كرده بودم ، ديدم . تعارف كرده و خواهش كرد كه تا اسب عوض مىكنند آنجا چاى صرف كنيم . پياده شده بالا رفتيم . خيلى تعارف و مهمان‌نوازى كرد و اطاقهائى كه براى پذيرفتن مقدم مبارك اعليحضرت شاه و منزل همراهان مهيا كرده بودند ، نشان داد . تا چاى مىخورديم فرمايش داد كه چون راه سربالا است شش اسب به كالسكه‌مان بستند .\r\nاز ( ترس‌چاى ) تا دليجان چهارده ورست و نيم است . راه در نهايت خوبى و هموارى از توى اين درّه و جنگل و گلزار پيچ و خم خورده مثل مار سفيد كه از كوه بالا مىرود و در هرچند پيچ و خمى جاى مخصوص براى ايستادن و نفس تازه كردن كالسكه و اسب ساخته شده است . در بعضى نقاطش سنگ بست‌هاى عجيب ساخته‌اند . دو طرف راه آكنده از سبزه‌هاى خوشرنگ و گلهاى كوچك زرد و آبى است . در بعضى از دامنه‌ها گلهاى زرد مرتبا روئيده مثل آن مىماند كه طفلى دامنش پر نخودچى بوده و يك سوراخ به دامنش بوده . از آن سوراخ در حين دويدن نخودچى به روى فرش مخمل سبز ريخته باشد . كوه طرف دست راست جاده از ته درّه تا قلّه جنگل است و بعضى قطعات سبز بىدرخت از توى درختها پيداست كه چه عرض كنم . برف در قلل اين كوه زياد است . كم‌كم هرچه نزديكتر به قلّه مىشديم درخت كم شده و لكه‌هاى برف پيشتر مىآمدند . تا به جائى كه سهراب بك نوكر جناب ناصر الملك را از كالسكه پياده كردم ، از توى جاده يك مشت برف داد ، محض يادگار خوردم . راه سربالا و جنگل تمام شد . رسيديم به چاپارخانهء ( سمنفكا ) و آبادى آنجا كه از دليجان تا آنجا هجده ورست و نيم است . تازه زمينهاشان از زير برف درآمده ، مشغول زراعت بودند .\r\nمردم اينجا لباسشان ؛ مردها ، قفقازى و زنها ، تقريبا ارمنى است . صورتا خيلى\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nشبيه به تركمانها هستند . اسب عوض كرده رانديم . صحرا همه‌جا سبز و زراعت بود تا رسيديم به درياچهء ( گكچاى ) كه تماشائيست . در جاى به اين ارتفاع كه برف است اين درياچه كه طولش چهارده فرسنگ و عرضش از چهار فرسخ زيادتر و عمقش بعضى جاها از پنجاه ذرع زياده است ، اطرافش از كوهها محصور و آبش در نهايت صاف و گوارا . ماهى اين درياچه به خوبى معروف است . بعضى مىگويند از جنس قزل‌آلاست ولى از جهت چربى زيادى كه دارد گويا قزل‌آلا نباشد . جزيره كوچكى هم نزديك به خشكى دارد كه تا لب آب شايد چهارصد پانصد ذرع باشد . روسها آنجا كليساى كوچكى ساخته‌اند و پنج شش خانه هم آنجا هست كه سكنه دارد . از كنار اين درياچه از بغلهء كوه را بريده و ساخته شده است و خيلى از سطح آب درياچه بلندتر است . گردباد بسيار سختى در آنجاى مخوف دچار ما شد كه وحشت كرديم مبادا كالسكهء ما را از آن صد ذرع ارتفاع به دريا بيندازد . ترحّم ( ع ) مولى شامل شده به سلامتى پائين آمديم . باران هم كم‌كم نم‌نم شروع به باريدن كرده بود . رسيديم به آبادى و چاپارخانهء ( النوكا ) كه هر مسافرى در اين چاپارخانه پياده شده هروقت باشد ناهار مىخواهد و از ماهى تازهء همان درياچه كه به فاصلهء چهار پنج ساعت گرفته و پخته شده است ، مىخورد .\r\nواقعا ماهى به اين خوبى كمتر خورده بودم . ( كاش ماهى به اين خوبى تازه‌اى را در تهران به رسم ايرانى سرخ كرده در خانه‌هاى خودمان مىخورديم . سمنفكا تا اينجا بيست و يك ورست و نيم است . باران شديد شد و در بين راه دو مرتبه چنان آسمان غرّش كرد كه هرگز صداى ابر به اين عظمت نشنيده بودم . برقهاى وحشتناك بيابان را روشن كرده بود . جناب ناصر الملك خيلى مىترسيد كه چون در كالسكه هستيم و كالسكه هم سياه است هم آهن‌آلات زياد دارد ، مبادا برق ما را بسوزاند . بدين منوال رسيديم به چاپارخانهء ( آختى ) كه از النوكا تا آنجا شانزده ورست و نيم است . اسب عوض كرديم . با آنكه باران مىآمد ، چون نزديك غروب بود ، آفتاب از نزديك افق مثل رويهاى خوب كه گاه‌گاه از كنارهء لحاف بيرون مىآيد ، لحاف ابر را بالا زده به سبزه‌هاى شسته شده و كوههاى برفدار بخصوص به كوه ( آرارات ) كه تا كمر غرق برف است و هميشه در قلّه‌اش ابر است و بقول تواريخ فرنگى ، بعد از طوفان كشتى حضرت نوح ( ع ) از هبوط خودش\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nاين كوه را سرافراز كرده ، و جودى اين كوه را مىدانند ، تماشا مىكرد . رسيديم به چاپارخانهء ( لوفىفانتن ) كه از آختى تا اينجا نوزده ورست و نيم است . رسيديم به چاپارخانهء ( ايليار ) كه از لوفىفانتن تا اينجا نوزده ورست و نيم است و از آنجا دو ساعت از غروب آفتاب گذشته وارد شهر ( ايروان ) شديم . شب بود ، درست ملتفت نشدم .\r\nجناب ناصر الملك مىگفت كه من از هفده سال قبل كه اين شهر را ديده‌ام به‌قدرى آبادتر شده است كه اگر نمىدانستم نمىشناختم . به‌قدر قزوين است ولى خيلى آباد و تميز . ميدان باغى دارد . امشب چراغان بود . گويا يك عيد روسها است . يكسره رفتيم به پستخانه . رئيس پستخانه به خوردن چاى تعارفمان كرد تا اسب بستند و ابراهيم بك رفت براى من دستكش چرمى سفيد خريد .\r\nنشسته صحبتى كرده راهى شديم . از ايليار تا اينجا پانزده ورست است . در چاپارخانهء ( حمزه‌لو ) كه از ايروان تا آنجا چهارده ورست است ، توى كالسكه شامى خورده اسب عوض كرده راهى شديم . در چاپارخانهء ( كمرلو ) كه از حمزه‌لو تا آنجا چهارده ورست است ، اسب تجديد كرده آمديم به چاپارخانهء ( دولو ) كه از كمرلو تا آنجا هجده ورست و نيم است .\r\n\r\nاز سردارك به جلفا كه سرحد است -\r\nروز يكشنبه بيستم ( 20 ) :\r\nتقريبا نزديك طلوع فجر در چاپارخانهء ( سردارك ) كه از دولو تا آنجا هيجده ورست و نيم است ، پياده شده چاى خورده روانه شديم . همه‌جا زراعت و سبزه‌زار و رودخانه‌هاى كوچك و بزرگ و پلهاى آهنى و سنگى به روى آنها كشيده بودند و باران هم در كمال شدت مىباريد . دهاتى كه در بين راه ديده مىشد هرچه نزديكتر به سرحد ايران مىشد ، سبكش تغيير مىكرد و ديوارها و بامها چينه‌اى و كاه‌گلى مىشد . سيل عظيمى جارى شد كه بعضى از جاهاى راه را مىبرد و يك پل سنگى را مشغول خراب كردن بود كه ما از رويش عبور كرديم . رسيديم به دهكده و چاپارخانهء ( باش‌نوراشين ) كه از سردارك تا آنجا بيست و دو ورست و نيم است . اسب عوض كرده در شدت باران از رودخانهء ( آرپچاى ) كه پل محكم طولانى آهنى داشت عبور كرديم . رسيديم به چاپارخانهء ( داش‌ازخ ) كه از باش‌نوراشين تا آنجا ده ورست است . اسب عوض كرده مىرفتيم . كالسكهء بزرگى\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nكه شاهزاده معين دربار و دو نفر از خواجه‌سرايان شاهى در آن نشسته از سرحد مرخص شده به بادكوبه مىرفتند ، رسيد . از سلامتى وجود مبارك اعليحضرت شاه سؤال كرديم به مژدهء صحت خوشحالمان كرده گذشتند .\r\nدر آبادى و چاپارخانهء ( كوراخ ) كه داش‌ازْخ تا آنجا نوزده ورست است پياده شده ناهار و چاى مفصلى صرف كرده راهى شديم . در چاپارخانهء ( بيوك‌دوزا ) كه از كوراخ تا آنجا دوازده ورست و نيم است ايستاديم . در بين اسب عوض كردن يكى از صاحب‌منصبان روس كه مىبايست برود و درشكه نداشت و در ساعت معين بايد در نخجوان حاضر باشد . خيلى التماس پيغام كه اذن بدهيد پهلوى كالسكه‌چى بنشينم بيايم . اوّل كه جناب ناصر الملك راضى نمىشد . من به اصرار زياد قبولاندم كه توى كالسكه بيايد . با آنكه هيچ جا نداشتيم او را در كالسكه دعوت كرديم كه باران نخورد . خيلى خوشحال شد . آدم خوش‌صحبتى بود . رسيديم به شهر نخجوان كه از بيوك‌دوزا تا آنجا بيست و يك ورست است . آبادى قشنگى است . اطرافش تمام زراعت و باغچه‌هاى مو كاشته شده است ، در نهايت خرّمى . در شمالش كوه‌پاره‌هاى تماشائى نمايان است . در طرف جنوبش امتداد رودخانهء ( ارس ) كه در دامنهء كوهى واقع است مثل ريسمان سفيدى كه به روى پارچهء مخمل سبزى افتاده باشد ، پيداست . اين رودخانه سرحد ايران و روس است . يعنى بعد از جنگ شاهزاده عباس ميرزاى وليعهد مرحوم و معاهدهء تركمانچاى اين رودخانه سرحد شد .\r\nنخجوان هفت‌هزار نفر سكنه دارد . دو مدرسه براى پسرها و دخترها دارد .\r\nاز آثار قديم يكى دو بناى برج مانند در شهر هست . وارد پستخانه كه در طرف مغرب شهر است شديم . پياده نشده يكى از اجزاى چاپارخانه به جناب ناصر الملك گفت شما را در تلگرافخانه خواسته‌اند . جناب ناصر الملك خيلى متفكر شد كه در اردوى همايونى چه خبر بايد شده باشد كه مرا شخصا در تلگرافخانه احضار كرده‌اند . هرچه خواستيم تفرّس كنيم نشد . رفتيم به تلگرافخانه كه از پستخانه تا آنجا چندان دور نبود . پياده شده وارد اتاق بزرگى شديم كه ميزهاى كار در آن بود . يك نفر ارس كه بعد معلوم شد رئيس تلگرافخانهء نخجوان است و قدكوتاه و ريش بلند سياه و اندام لاغرى داشت و بالاى ابروى راستش\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nگويا زخم شده بود ، مثل يك شيشه عينك سياه يك پارچه‌اى به روى آن گذاشته با نخ بسته بود . در كمال تشخّص آمد جلو بدون آنكه دستى بدهد يا ادبى بكند از جناب ناصر الملك پرسيد كه ناصر الملك شمائيد ؟ گفت : بله . دست كرد با كمال رعونت از بغلش تلگراف مفصلى به زبان روسى درآورد و يكى از گماشتگان لات مثل فراش تلگرافخانه را كه ايرانى مىدانست و به‌نظرم آمد كه در تهران ديده باشمش اصرار كرد كه بيا ترجمه كن . خودش مىخواند و نوكرش ترجمه مىكرد . معلوم شد كه رئيس تلگرافخانه به خودش مخابره كرده است كه اگر جناب ناصر الملك آمد ، چون اردوى شاهى در حركت است و اسبها خسته مىشوند به كالسكهء آنها اسب ندهيد و در همان نخجوان باشند تا اعليحضرت شاه بيايد و از آنجا ملحق بشوند .\r\nجناب ناصر الملك از شنيدن اين خبر خيلى كوك شد و الحق حق هم داشت . گفت مردكه من خيال كردم از اردو مرا به تلگرافخانه احضار كرده‌اند . تو بسيار بىجا كرده‌اى مرا به امر رئيست به اينجا خواسته‌اى . سرى تكان داد و چيزى نگفت . بعد جناب ناصر الملك تلگرافى به اردو به جناب ارفع الدوله وزير مختار ايران در روسيه زده تفصيل را به او گفت . با هم آمديم در پستخانه گفتيم چاى حاضر كردند . يكى دوساعتى كه گذشت همان مردكهء ريشى آمد و خيلى عذر خواست كه از اردو به من تلگراف كرده‌اند كه الان كالسكهء شما را اسب بسته هرچه زودتر شما را روانه كنم . همانطور كرد . از توى شهر نخجوان گذشتيم .\r\nقلعه و بناهائى كه آقا محمد خان پادشاه دويم از قاجاريه به فتح گرفته و خراب كرده است ، در طرف مشرق شهر تازه است . از آن هم گذشته رسيديم به رودخانهء ( نخجوان‌چاى ) كه پل ندارد و خيلى به آب زدن و عبورش مشكل است .\r\nبه‌خصوص با بارندگى امروز . كنار رودخانه ايستاديم . دو نفر قزاقى كه همراه داشتيم در تجسّس گدار برآمدند . عاقبت يك راهى نماياندند . كالسكه‌چى به آب زد . خيلى خطرناك بود و آب از درب كالسكه وارد شده از درب ديگر بيرون مىرفت . اضطراب غريبى دست داد . اسبهاى كالسكه از آب بيرون آمدند و هرچه قوّت كردند كالسكه را نتوانستند از آب بيرون بكشند . با كمال ترس تر شده از سوراخ درب كالسكه جستيم بيرون . ده بيست نفر رعيّت و زارع مسلمان آنجا\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nپيدا شدند . با قزاقها و كالسكه‌چى به سختى كالسكه را از آب بيرون كشيده راه انداختند . كم‌كم راه سربالائى شد و چون از نخجوان راه شسه نداشتند و حالا براى تشريفات عبور موكب شاهى ساخته‌اند و خاك دستى ريخته‌اند . به‌قدرى گل بود كه اسبها وامىزدند و يكى دو جا هيچ نمانده بود كه كالسكه را به درّه‌هاى عميق بيندازند . پياده شديم . قزاقها و كالسكه‌چى با مشقت فوق‌العاده كالسكه و اسبها را مىكشيدند . تقريبا نيم فرسنگ پياده توى آن گلها رفتيم تا سربالائى تمام شد . سوار شديم . قدرى رفت . باز واماند . پياده شديم . باز هم به‌قدر نيم فرسخ پياده رفتيم . رسيديم به رودخانهء ديگر . كالسكه‌چى گفت گمان نمىكنم كه اين اسبها ديگر از اين رودخانه ، اين كالسكه را بتوانند بيرون ببرند .\r\nيكى از آن قزاقها را فرستاديم به چاپارخانهء ( اليجه‌چاى ) كه به اسم همين رودخانه موسوم است و در آن‌طرف رودخانه پيدا بود ، اسب آوردند . كم‌كم مغرب شد و شب تاريك دررسيد . اسب عوض كرده از اين رودخانه هم كه كمتر از رودخانهء اوّل نبود ، به زور نادعلى گذشتيم . به‌قدر آنكه تحقيق راه كرده و شمع براى چراغ كالسكه بخريم در چاپارخانهء اليجه‌چاى كه از نخجوان تا آنجا بيست و چهار ورست است ، معطل شده رانديم . باران سخت شد و هوا هم خيلى تاريك .\r\nاسبهاى كالسكه هم درست فرمانبردار نبودند و از خط راه گاهى خارج مىشدند .\r\nكالسكه‌چى هم گفت من چاپار آن منزلم و تا به حال اين راه را نيامده‌ام . يكى از دو قزاق گفت من بلدم . فانوس شيشه‌اى كوچكى كه داشتيم دستش داديم . جلو كالسكه مىرفت و گاهى اسبها از خط جاده خارج شده كالسكه را از روى سنگهاى بزرگ عبور مىدادند . يكى دو مرتبه بيم آن بود كه كالسكه خرد شود .\r\nجناب ناصر الملك از كالسكه پياده شده توى آن باران به اسب يكى از آن قزاقها سوار شده سواره مىآمد . چراغهاى فانوس و كالسكه هم تمام شد . واقعا :\r\n شب تاريك و بيم مرگ و صحرائى چنين موحش * كجا دانند حال ما رفيقان خفته در منزل \r\nبا كمال يأس از رسيدن به منزل ، نزديك به نصف شب چراغهاى اردوى همايونى كه آن‌طرف رود ارس است و جلفا پيدا شد . شكرها كرديم . از جلفا هم چون دير كرده بوديم چند نفر قزاق به تجسّس ما فرستاده بودند . وارد ( جلفا ) كه از\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nاليجه‌چاى تا آنجا پانزده ورست است ، شديم . باران به همان شدّت مىباريد .\r\nجناب ناصر الملك با كالسكه به سراغ منزل جناب ارفع الدوله رفت . من پياده شدم . چراغ از عمارت شاهى جلو آورده بودند . اوّل ايرانى كه ديدم ، دكتر خليل‌خان بود . دست داده سراغ حضرت صدر اعظم را از او كردم . گفت الان شام خورده رفت به اتاق خواب خودش كه چسبيده به اتاق اعليحضرت شاه است .\r\nگفتم مرا به خدمتشان برسان خيرش قبول بشود و رساند . حضرت صدر اعظم خيلى از ديدار فقير اظهار مسرت كرده تعجب كرد كه هيچ خيال نمىفرموده كه من هم با جناب ناصر الملك آمده باشم . بعد از صفا و روبوسى و قدرى صحبت مرا به جناب ارفع الدوله كه حضور داشت سپردند كه مرا موقتا امشب هرجا هست بخواباند . جناب حكيم الملك وزير دربار را هم در اتاق حضرت صدراعظم ملاقات كردم .\r\nدر بين راه ارفع الدوله خيلى عذر از تنگى جا و نداشتن اتاق خواست كه چون اشخاصى كه در ركاب به اين‌طرف آب ارس آمدند و حرم شاهى هنوز در جلفا هستند و فردا مرخص شده خواهند رفت . هنوز اينجا هستند . از حيث جا خيلى كار تنگ است و غوغاى غريبى است و من خودم هم منزل معينى ندارم . مرا برد در يك اتاق گفت اينجا باشيد تا بگويم رختخواب بياورند و رفت توى آن اتاق . دو تختخواب بود كه دو نفر از خواجه‌سرايان به روى آنها خوابيده بودند و تقريبا ده نفر هم مثل گوسفند در زمين اتاق خوابيده بودند . قدرى تنها روى يك صندلى نشسته گوش به نفير خواب آنها كردم . درب اتاق وا شد . مشير السلطان كه از پيشخدمتهاى حضور است وارد شد . بعد از سلام و عليك و روبوسى گفت اينجا به شما بد مىگذرد . ميل داريد برويم آن اتاق ؟ گفتم هرجا مىدانيد مرا ببريد . رفتيم در اتاق ديگر كه باز دو نيمكت خواب داشت و پنج شش نفر روى زمين خوابيده پرسيدم گفت روى يك نيمكت نواب موثق الدوله و روى نيمكت ديگر هم كس ديگر .\r\nلحاف را از روى نواب موثق الدوله كنار كرده مشغول روبوسى شدم . معلوم شد جناب آصف السلطنه صاحبجمع هم كه فردا مرخص شده به تبريز مراجعت خواهد كرد ، در سطح اتاق خوابيده است . با او هم روبوسى كردم . بيدار شده خيلى از ديدار فقير خرسند شدند . خفتگان ديگر را نقدا نشناختم . عليخان سرتيپ گارد\r\n\r\n","description":"","footnote":"","page_name":" 110 ","page_number":110},
  {"content":"\r\n . \r\n","description":"","footnote":"","page_name":" 111 ","page_number":111},
  {"content":"\r\n\r\nپسر « 1 » را ديدم كه با جناب اميربهادر جنگ كشيكچىباشى آمده عازم فرنگ است . چون از اخوان است ، خيلى از ديدن و بودنش خوشحال شدم .\r\nبعد از يك‌ساعت آقا محمد حسين تاجر باشى روس كه مسلمان و در جلفا تجارت دارد و صاحب اين خانه است ، آمد و در كمال معذرت شام آورد . تنها شام خوردم . بعد از شام يك لحاف آستر شله آوردند كه ديگر هيچ‌چيز ممكن نيست .\r\nفقير هم مثل سايرين در زمين اتاق لحاف را دولا انداخته لخت شده چون متكا نداشتم نيم‌چكمه‌هايم را در زير لحاف به زير سرم گذاشته چون چند شبانه‌روز بود خواب حسابى نكرده بودم و به‌همان چرت توى كالسكه قناعت كرده بودم در آن جاى ناراحت در كمال راحتى خيلى زود خوابم برد .\r\n\r\nدر جلفا -\r\nروز دوشنبه بيست و يكم ( 21 ) : صبح كه از خواب به صداى جناب اميربهادر جنگ بيدار شدم ، از آن جمعيّت ديشب هيچ‌كس باقى نبود جز نواب موثق الدوله همه رفته بودند به سمت ايران . رخت پوشيدم رفتم اتاق جناب ارفع الدوله . جناب ناصر الملك هم كه ديشب منزل يكى از روسها خوابيده بود ، آمد . جناب وزير دربار هم آمدند . قدرى صحبت كرده رفتيم درب خانه ، اوّل خدمت صدر اعظم رسيده بعد به حضور اعليحضرت شاه رفتم . پس از اظهار التفات و مهربانى زبانى تجسّس راه را فرمودند . خيلى كمتر از آنچه ديده بودم عرض كردم . ( عيب بزرگ بسيار بدى كه در ما دربارىها هست اينست كه آنچه را بد ببينيم ، به اعليحضرت شاه كمتر از آنچه ديده‌ايم عرض مىكنيم و اگر چيز خوبى ببينيم هزار دفعه خوبتر مىگوئيم و عمدهء كار مملكت و ملت ما را همين صفت ضايع كرده است . )\r\nيادم هست پارسال در آن چند روزه كه در تهران نان قحط و كمياب شده بود و بيچاره مردم يك من پنج قران مىدادند و عوض نان تقريبا تاپالهء گاو مىخريدند و مىخوردند ، يك روز صبح به درب خانه رفتم . اعليحضرت شاه با يكى دو نفر در حياط مغموما راه مىرفتند . شاهزاده محمد حسين ميرزا يمين السلطان وارد شد . اعليحضرت شاه از نان شهر از او سؤال فرمود . گفت : از\r\n\r\n\r\n","description":"","footnote":"\r\n( 1 ) - محل اسم در متن سفيد است .\r\n","page_name":" 112 ","page_number":112},
  {"content":"\r\n\r\nتوجهات خاطر خطير ملوكانه و خدمات و كاردانى فلان و فلان و جان كندن فلان و شب و روز كار كردن و كوشش نمودن فلان ديشب و امروز نان خيلى خوب و فراوان و ارزان است . و حال آنكه جز توجه ملوكانه كه آن سال سيصدهزار تومان براى ارزانى و فراوانى نان و گندم از جيب خودش پول داد و نصفش هم به آن مصرف نرسيد ، تمامش را دروغ عرض كرده بود . يكى از آنها كه ايستاده بودند ، تملّقا گفت قبله عالم از وقتى كه از تبريز تشريف آوردند يكى نشد كه يك حرف خوب بزند . از هركس سؤال مىكنند از خرابى مملكت و گدايى رعيت جواب مىگويد .\r\nاعليحضرت شاه كه مولى ( ع ) بر خيرخواهى و رعيت‌پروريش بيفزايد تقريبا به او متغير شد كه اين حرفهاى تملق‌آميز چيست ؟ اگر عيب كار و مملكت را نوكرها به من نگويند به كه بگويند . من خودم كه نمىتوانم در كوچه و بازارها راه بروم و معايب را ببينم . شماها براى همين هستيد كه معايب را به من بگوئيد و من با همراهى خدا اصلاح كنم . نواب يمين السلطان اين فرمايش شاه را هم تصديق كرده گفت : البتّه اگر جز اين باشد نوكر نمك‌به‌حرام و خيانتكار است . . .\r\nخلاصه محض آنكه باران و سيل راه و پلهاى كوچك را شسته و برده بود و بر آب آن دو رودخانه و پىپل خيلى افزوده شده بود ، حركت موكب همايونى موكول به فردا شد و هم متصل امروز باران مىباريد . اين عمارت كه براى نزول اعليحضرت شاه و حضرت صدر اعظم و جناب وزير دربار و آبدارخانه معين كرده‌اند ، داراى چند اتاق و يك ايوان بزرگ است كه به رودخانه نگاه مىكند و بناى آن از دو سه ذرع به رودخانه مانده است . عرض اين رودخانه شايد چهارصد ذرع باشد ، تلگرافخانه و پستخانه و گمركخانهء دولتى ايران هم آن‌طرف رودخانه برابر همين عمارت است . ديروز اعليحضرت شاه و ملتزمين آن‌طرف بودند و سيل خيلى سختى سيلان كرده بود و خيلى زحمت داده بود . وقت ناهار با حضرت صدراعظم و سايرين رفتيم به عمارتى كه خود روسها و مهماندارها منزل كرده بودند و ناهار و شام آنجا مىدادند و بالادست اين عمارت است به فاصلهء يك خيابان عريض . حضرت صدر اعظم مرا به تمام مهمانداران معرفى كرده مشغول صرف ناهار شديم . بعد از ناهار مراجعت به عمارت كه موقع نزول شاهى بود ،\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nكرديم . براى تماشاى رودخانه در ايوان قدرى نشستيم . همقطاران كه از راه تبريز آمده بودند ، خيلى تعريفها [ ى 
  ] بد تأسف‌انگيز از گرانى و قحطى راه آذربايجان مىكردند كه واقعا حالت مستمع را منقلب مىكرد . محترمى گفت : راستى ظهير الدوله خيلى خوب كردى كه از راه تبريز نيامدى . گفتم : چرا ؟ گفت : براى آنكه هرگز نمىتوانستى گدايى مردم را به اين درجه ببينى بخصوص بيچاره اهل خمسه را كه غالبا لخت و بىساتر عورت و گدا بودند . به‌طورى كه از توى پهين‌هاى اسب جو برچيده مىخوردند و در اين كار به يكديگر سبقت مىگرفتند .\r\nمحترمى ديگر به گوشم گفت عجب اينست كه حضرت و الا شاهنشاه زاده سالار الدوله پسر اعليحضرت شاه كه در حقيقت بايد پدر رعيت باشد و حاكم خمسه است ، از روى ثبت شصت و پنج‌هزار تومان به اين مردم كه از توى پئين « 1 » اسب جو جمع مىكنند مىخورند ، تعدى و مداخل فرموده‌اند كه به سلامتى در تهران پارك بسازند . . . ان شاء اللّه دروغ است . اگر راست باشد واى به‌حال او و بدا به‌حال آنها كه نمىگذارند اين چيزها را اعليحضرت شاه بشنود . چون خيلى خسته بودم و از شنيدن اين حرفها هم واقعا كسل شدم . از حضور حضرت صدراعظم از حاضر شدن به سفره عذر خواسته با نواب موثق الدوله آمديم منزل نماز خوانده ، راحت شديم . بعد از شام جناب اميربهادر جنگ به كشيك رفته ما هم خوابيديم .\r\n\r\nاز جلفا به نخجوان -\r\nروز سه‌شنبه بيست و دويم ( 22 ) : صبح به توسط . . . . « 2 » دكتر كه بسيار جوان عالم تربيت شده و از دوستان تهران من است و امروز مرخص شده به ايران مراجعت خواهد كرد . تلگرافى از ورود خودم به جلفا به تفليس به كنت زده با نواب موثق الدوله و جناب ارفع الدوله و جناب امير بهادر جنگ و جناب ناصر الملك براى سوارى به در خانه رفتم . كالسكه‌هاى ملتزمين كه از روى نمره تقسيم و تا آخر مسافرت با كالسكهء اسبى اين ترتيب بهم نخواهد خورد ، حاضر بود . مىخواستم نمرهء كالسكه و پيش و پس آنها را بنويسم . جناب ناصر الملك گفت ننويس . نمىدانم چرا ؟ خلاصه همه سوار شديم . بعد از همه اعليحضرت شاه بيرون تشريف آورده به كالسكهء خودشان سوار شدند و حضرت\r\n\r\n\r\n","description":"","footnote":"\r\n( 1 ) - كذا چند سطر قبل پهين\r\n( 2 ) - در متن جاى اسم خالى است .\r\n","page_name":" 114 ","page_number":114},
  {"content":"\r\n\r\nصدراعظم و جناب وزير دربار را هم در كالسكهء خودشان احضار فرمودند . ( در فرنگستان مثل ايران نيست . ممكن است يك سرتيپ را هم امپراطور با خودش در كالسكه بنشاند . بلكه سلاطين كمتر تنها مىنشينند و بد رسمى هم نيست ) خيلى دور پيشاپيش كالسكهء شاهى دو سوار دو بيرق سرخ مىدوانيدند . عقب كالسكهء شاهى هم يك دسته قزاق بود و در بين هر كالسكه دو نفر قزاق مىتاختند . راه را كه سيل بعضى جاهايش را خراب كرده بود ، ساخته‌اند و بعضى جاها كه گل زياد بود ، خط راه را تغيير داده بودند . هر آبادى كه نزديك راه بود ، مردمش براى تماشا آمده بودند . مثل آنكه روسها ( هورا ) مىكشند چون مسلمان بودند يا على ( ع ) مىگفتند . ( شنيدم كه اعليحضرت شاه خيلى از اين صدا و لفظ مبارك خرسند شده با هر دسته‌اى با دست تعارف مىكرد . ) رسيديم به چاپارخانهء اليجه‌چاى . تمام ديوارهاى جنبين راه و خود چاپارخانه را با قاليها [ ى 
  ] رنگارنگ و بعضى فرشهاى ديگر مستور كرده بودند و در كنار جاده اسبهاى كالسكه را كه بايد عوض بشوند ، چهارتا چهارتا به‌طورى مرتّب نگاه داشته بودند كه وقتى كه كالسكهء شاهى ايستاد هر كالسكه‌اى در برابر چهار اسب ايستاد . پس از ده دقيقه تمام كالسكه‌ها و اسبشان عوض شده و به حركت آمدند . مردم اين ده كه شايد پانصد نفر بودند همه درب چاپارخانه جمع شده فوق‌العاده از ورود شاهى اظهار مسرت مىكردند ، يا على مىكشيدند و صلوات تقديم مىكردند . رودخانهء اليجه‌چاى را از بالا منشعب كرده بودند كه عمق آبش با آنكه باران خيلى هم زيادش كرده بود ، خيلى كمتر از آنوقت بود كه ما عبور كرده بوديم . رعاياى مسلمان بهانه به دستشان آمده كالسكهء اعليحضرت شاه را به روى دست بلند كرده از آب رودخانه عبور دادند . رسيديم به نخجوان ، رودخانهء نخجوان‌چاى را هم متفرق كرده بودند . راحت رد شديم . مردم نخجوان و دهات اطرافش در آن‌طرف رودخانه جمعيت غريبى كرده بودند و متصل فرياد مىكردند . غوغاى عظيمى برپا بود . از زن و مرد و شاگردان مدارس شايد ده‌هزار نفر بودند . با كمال تجمل و موزيك و احترام وارد مهمانخانه كه براى ناهار خوردن مهيّا كرده بودند ، شديم . طاق نصرت قشنگى جلو مهمانخانه درست كرده بودند با علامت و بيرقهاى شير و خورشيد . شعرى هم به خط خيلى جلى بالاى طاق نصرت نوشته بودند . حضرت صدر اعظم به من گفت شعر را يادداشت\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nكردم . اينست :\r\n درِ زندگانى به ما برگشاد * شهنشاه اسلاميان زنده باد \r\nچون منزل اول بود و خسته شده بودند ، اعليحضرت شاه به مهماندار امر فرمود كه شب را اينجا بمانند ، فردا حركت كنند . قبول كرد . چون خيال توقف شب اينجا نبود و اين مهمانخانه چندان جاى نداشت ، فقط محض توقف اعليحضرت شاه و حضرت صدر اعظم مهمانخانه را واگذار كردند و ماها را هر دو نفر در خانه‌ها [ ى 
  ] محترمين نخجوان مهمان دادند . جناب ناصر الملك و فقير را در يك جا جا دادند .\r\nنواب موثق الدوله و جناب اميربهادر جنگ كه هم‌منزل بودند از فقير خواهش كردند كه با آنها باشم . صاحبخانه مسلمان بود ولى خودش و دو نفر پسرش رخت روسى داشتند و نوكر و شاگرد مدرسه بودند . خيلى مرد متعارف معقولى مهمان‌نواز بود . زنهاى نخجوان جز ارامنه تمام ملبس به لباس بيست و پنج سال سى سال پيشتر تهران هستند و خيلى زيادتر از زنهاى تهران خودشان را مستور مىدارند . بعد از شام نواب موثق الدوله و جناب اميربهادر جنگ هر دو چون كشيكشان بود ، رفتند . فقير و عليخان سرتيپ تنها خوابيديم و راحت .\r\n\r\nاز نخجوان به ايروان -\r\nروز چهارشنبه بيست و سيم ( 23 ) : صبح باز از صداى جناب اميربهادر كه براى جمع كردن اسباب از درب خانه آمده بود ، بيدار شده رخت پوشيده با ايشان درشكه نشسته به مهمانخانه رفتيم . در خدمت حضرت صدراعظم چاى صرف كرده ، موكب همايونى سوار شدند . همان جمعيّت و صلوات ديروز و موزيك بود . بلكه زيادتر و در هر چاپارخانه و دهكده خيلى خوب مىپذيرفتند . براى ناهار رسيديم به ده و چاپارخانهء ( باشنوراشين ) منزل اعليحضرت شاه را در باغى كه چند اطاق داشت منزل داده بودند و به‌قدر مقدور مزين كرده بودند و براى شب چراغان حاضر كرده بودند . منزل نواب موثق الدوله و جنابان ناصر الملك و اميربهادر جنگ و فقير را در مدرسه‌اى كه تقريبا خارج از آبادى و چندان دور نيست ، قرار داده بودند در اتاقهائى .\r\nقبل از ناهار رفتيم اتاقهايمان را مرتب كرده برگشتيم . ناهار به رسم ديروز تمام ملتزمين ركاب و مهماندارها و صاحبمنصبان روس در يك سفره صرف كرديم و هر يك به منزلهامان رفتيم . نزديك غروب آفتاب جناب\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nمهندس الممالك آمد منزل من و جناب ناصر الملك هم آمدند . خيلى صحبت كرديم . بعد از غروب آنها به شام رسمى رفتند . از شدت خستگى من نتوانستم بروم . تنها ماندم . خيلى خيال تهران را كردم . بخصوص آرزوها كردم كه كاش مىشد يك اينطور مدرسه را براى مدرسهء معرفت در تهران بنا مىكردم . ( اين آبادى صد خانوار سكنه دارد و اين مدرسه را ساخته‌اند كه شصت نفر بچّه در آنجا تحصيل مىكنند . ) شب را تا بعد از شام مشغول روزنامه نوشتن بودم . بعد از شام نواب موثق الدوله و جناب ناصر الملك كه از سفره رسمى برگشته بودند ، آمدند اتاق فقير . صحبتها كرديم . ايشان به اتاق خودشان رفته ، خوابيديم .\r\n\r\nورود به ايروان -\r\nروز پنجشنبه بيست و چهارم ( 24 ) : صبح زود مثل روز گذشته همه حاضر شده موكب همايونى حركت فرمود . امروز از خيلى آباديها عبور كرديم و تمام ديوارها را همانطور كه عرض كردم با قالى و بيرق زينت كرده بودند . براى ناهار در آبادى و استاسيون ( دولو ) پياده شديم . ناهار رسمى مفصل قشنگى صرف شده بعد از يك‌ساعت سوار شديم . هرچه پيشتر مىرفتيم ، آبادى و ده و زراعت زيادتر مىشد . تا نزديكى شهر ايروان كه تمام شهر بيرون آمده بودند ، مقدم مبارك همايونى را فوق‌العاده خوب و با تشريفات قبول كردند .\r\nدر عمارت حاكم ايروان و نخجوان كه از جلفا همراه بود و مشرف است به باغ ايروان و در شب ورود ما براى عيدشان چراغانى كرده بودند ماها را هم در گران‌هتل كه آن‌طرف باغ و روبه‌روى عمارت فرمانفرماست منزل داده بودند مأمور مخصوص آمد اتاق هريك را به صاحبش داده رفت . پس از رفع خستگى در نه ساعت بعد از ظهر با جناب اميربهادر جنگ و نواب موثق الدوله و جناب ناصر الملك و جناب سردار كلّ كه همه در اين هتل همسايه هستيم ، رفتيم براى شام به عمارت فرمانفرما . چراغان و ازدحام غريبى در اين باغ است كه راه عبور نيست . مزاج مبارك اعليحضرت شاه هم در نهايت سلامتى است . دم دربى كه از اتاقشان به باغ نگاه مىكند ، تشريف آورده به مردمى كه از عصر تا به‌حال مشغول ( هورا ) و صلوات بودند ، با دست اظهار لطف كردند . ديگر تا آخر شب كه شام خورده به منزلها مراجعت كرديم ، مردم آرام نبودند . متصل فرياد مىكردند . باران هم بود .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nدر ايروان - روز جمعه بيست و پنجم ( 25 ) : دو ساعت به ظهر مانده با جنابان همسايگان به‌حضور همايون مشرف شده به‌قدر يك ربع ساعت منزل جناب وزير دربار رفتم . باران و تگرگ غريبى كه هر دانه‌اش به‌قدر گردويى بود ، تقريبا يك‌ساعت مىباريد كه صاحب‌منصبان روس مىگفتند خيلى ضرر وارد آورد . با اين تفصيل مردم تماشاچى از توى باغ نرفته بودند . در عمارت فرمانفرما كه منزل اعليحضرت شاه است يك اتاق مخصوص را كه از قديم است و ساخت سرداران ايران و رؤساى قاجاريه است و تا به‌حال محض يادگار به‌همان صورت نگاه داشته‌اند ، اتاق مخصوص ناهار خوردن و راحت اعليحضرت شاه قرار داده‌اند . ناهار رسمى صرف شده بعد از ناهار آمديم منزل نواب موثق الدوله و جناب اميربهادر جنگ آمدند منزل من . قدرى صحبت كرده رفتند . مشغول روزنامه نوشتن بودم . جناب وزير همايون كه امروز وعده كرده بود براى چاى خوردن آمد منزل ما . جناب ناصر الملك و جناب سردار كل هم آمدند . آنها رفتند .\r\nمن هم كم‌كم براى رفتن به دربار حاضر شده رفتم . شام مفصلى به ترتيب همه شب صرف شده آمدم منزل . لخت شدم كه بخوابم . عليخان سرتيپ آمد كه يك نفر تاجر ، آقا محمد جواد نامى است از سر شب تا به‌حال دو سه بار آمده شما را سراغ گرفته ، نبوده‌ايد . حالا آمده اصرارى در ملاقات شما دارد . لابدا رخت مختصرى پوشيدم ، آمد . جوان خيلى خوب مؤدبى بود . با يك نفر تاجر ديگر كه از اهل نخجوان بود ، تقريبا يك ربع صحبت داشت .\r\n\r\nحركت از ايروان -\r\nروز شنبه بيست و ششم ( 26 ) : صبح از گران‌هتل كه چندان هتل خوبى نبود پياده از توى باغ جلوى عمارت حاكم رفتم درب خانه .\r\nاعليحضرت شاه خواب بودند . به اتاق حضرت صدر اعظم رفته چاى صرف كردم .\r\nشش ساعت به ظهر مانده موكب همايون و همراهان از ايروان حركت كردند . اهل ايروان از روس و مسلمان و سپاهى و فوج و توپخانه مشايعت كردند . هوا خيلى خوب بود و زمينها همه‌جا سبز . در هر استاسيون اسب عوض كرده در چاپارخانهء ( آختى ) ناهار خورديم . زنهاى آن آبادى كه همه ارمنى هستند ، تمام جلوى درب چاپارخانه جمع شده مثل اركست مىخواندند . بد نبود . كلّيهء اينجاها مايهء صداشان گيلكى است . سر ناهار هم همين صحبت شد من گفتم گيلكى است همه\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nتصديق كردند . بعد از ناهار از پهلوى درياچهء ( گوچه ) عبور كرديم . خيلى باصفا بود . در چاپارخانهء ( سمنوفكا ) اسب عوض كرده وارد پيچ و خم راه درّهء دليجان شديم . به اندازه‌اى اين راه و اين چمن و اين جنگل و اين درختها و آبها در اين هواى ابر كه صبح باران باريده است ، ناظر را حيران مىكند كه جز نگاه كردن هيچ‌كار ديگرى نمىتواند بكند . شخص گاهى خيال مىكند كه اينجاها را در خواب ديده است و از بعضى نقاط مه‌افتاده‌اش طيران كرده . در ته بعضى درّه‌هاى كوچك كه مه افتاده بود مثل آن بود جنگل را آتش زده باشند و چون هوا تر است ، شعله كشيده است و دود مىكند . تمام احباب و بستگان تهران را ياد كردم .\r\nبعضىها را گفتم يادشان بخير . بعضىها را جايشان سبز . بعضىها كه تشريف داشتند . ولى افسوس كه از اين تماشا محروم بودند . مولى اين صفا و هوا را قسمت همهء بندگان فرمايد . ما بهتر از ساير ملتزمين اينجا را تماشا كرديم . براى آنكه آن روز كه از اين راه مىرفتيم آفتاب و هوا صاف بود و امروز ابر و مه است و جناب ناصر الملك و فقير هر دو جور را ديديم .\r\nنزديك غروب وارد آبادى و خانه‌هاى خود دليجان شديم . خيلى قشنگ و باتجمّل زيادتر از اندازه ، اين موقع مقدم اعليحضرت شاه را با تشريفات پذيرفتند . واقعا روسها در مهمان‌نوازى معركه مىكنند . انشاء اللّه برويم جاهاى ديگر ببينيم چطور است . در منزل و جايى كه معيّن كرده بودند ، جنابان سردار كل و ناصر الملك و وكيل الدوله و مهندس الممالك و فقير هم‌منزل بوديم . يعنى در يك حياط بوديم . پس از پياده كردن موكب شاهى به منزل رفته دست و رو شسته به شام حاضر شديم . حاكم گنجه خودكشى زيادى كرده شام بىاندازه زياد تهيّه كرده بود كه حضرات از صرف تمامش استعفا كرده به خوردن نصفش اكتفا كردند . چون اتاق بزرگ نداشتند شام را در چادر دادند . يعنى چادر ناهارخانهء اردويى . بعد از شام زود همه پراكنده شده به منزلها رفته خوابيديم . همه فوق‌العاده خسته بودند . من علاوه بر خستگى به قول خودم هوازده هم شده بودم . يعنى از استنشاق هواى پاك سرم به شدت درد مىكرد .\r\n\r\nحركت از دليجان -\r\nروز يكشنبه بيست و هفتم ( 27 ) : صبح با صاحبخانه‌مان خداحافظ كرده چون ديرتر از منزل بيرون آمده بوديم ، يكسره با\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nجناب ناصر الملك به كالسكه نشسته در موقع حركت موكب شاهى راهى شديم .\r\nهمه‌جا راه در كمال صفا و سبزى و خرّمى بود و به هر دهكده‌اى كه مىرسيديم ، به‌قدر قوّه پذيرايى مىكردند . تا رسيديم به ده بعد از دليجان . در خارج آبادى در چمن خيلى قشنگى چادر ناهارگاه براى اعليحضرت شاه زده و براى سايرين هم چادر سفره‌خانه و ميز ناهار در نهايت آراستگى مهيّا كرده بودند . عجب اين بود كه در سر سفره نشسته بوديم يك سيد قمى آمد با كمال اصرار و ابرام كه در ايران شاهكار شان است ، از حضرت صدر اعظم سى منات خرجى كربلا گرفت . مهماندارها خيلى اوقاتشان تلخ شده بود . حضرت صدر اعظم مىگفت مضطرب نباشيد ، ما در ايران روزى اقلا صد نفر از اينها با خواهشهاى بزرگتر جواب مىدهيم . بنا بود يك ساعت و نيم در اين نقطه اقامت داشته باشيم . ابر تيره‌اى عربده كرده برقى نمايان كرد . موكب شاهى در كمال عجله كالسكه خواسته سوار شدند . همه روانه شديم .\r\nراه كم‌كم از درّه خارج شده صحرائى شد . تقريبا يك‌ساعت به غروب آفتاب مانده وارد استاسيون ( آقسنقا ) شديم . تشريفات و پذيرائى فوق‌العاده حاضر شده بود . اعليحضرت شاه و همراهان را به قطار كالسكهء راه‌آهن مخصوص امپراطورى كه مخصوص اعليحضرت امپراطور روسيه فرستاده بود ، دعوت كردند . همه وارد منازل متحرك خودمان شديم . كنت و ميرزا اسد إله خان آمده بودند . از ديدارشان فوق‌العاده مسرور شدم . امشب چراغان و موزيك مفصلى غالب وقت را نمايان و نالان بود . وقت شام رفتيم در اتاق بزرگ استاسيون شام رسمى صرف كرده ، براى خواب به منزل يعنى در كالسكه رفتيم . جناب مهندس الممالك و فقير هم‌منزل بوديم . در همسايگى نواب موثق الدوله . جواب كاغذهاى تهران كه آنوقت كه در رشت بودم نوشته و فرستاده بودم امشب رسيده است . وقتى همه خوابيدند و راحت شدم ، مشغول خواندن شدم .\r\n\r\nورود به تفليس -\r\nروز دوشنبه بيست و هشتم ( 28 ) : در معيّت ركاب همايونى وارد تفليس شديم . در گار راه‌آهن پياده شده با درشكه‌هاى بسيار خوب كه براى ملتزمين ركاب شاهى حاضر كرده بودند ، رفتيم رو به منزل . فوق‌العاده مقدم خسروانه را محترم پذيرفتند . از دم گار تا عمارت فرمانفرماى قفقاز كه براى توقف ذات همايونى حاضر كرده بودند ، دو طرف راه سرباز و شاگردان مدارس\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nصف كشيده بودند و جمعيّت شهر پشت آن صفها و در ايوانهاى عمارات غوغاى غريبى داشتند . صداى هورا ديگر مرا جر آورده بود . به قول كنت ( نرو ) « 1 » شده بودم .\r\nدو سه جا طاق نصرت بسته و با نام نامى اعليحضرت شاه و پردهء بيرقهاى شير و خورشيد مزين كرده بودند . درب عمارت فرمانفرما اعليحضرت شاه پياده شده با نمايش زياد از پلّه‌هاى عمارت بالا رفتيم . در اتاق بزرگ ، اميرال مهماندار قريب صد نفر را معرفى كرد . جناب شيخ الاسلام خطابهء غرّائى كه گويا يك ورق مىشد به زبان فارسى صحيح عرضه داشت و همه را اعليحضرت شاه ايستاده گوش كردند . رفتيم در اتاق كوچكتر براى قدرى راحت كردن و بعد به ناهار حاضر شدن . جز حضرت صدر اعظم و خورده اجزاى خدمت مثل آبدار و قهوه‌چى كه در اين عمارت منزل ندارد ، باقى همه را در هتل اريان منزل دادند . با كنت رو به هتل مىرفتيم . جناب ميرزا كريمخان فيروزكوهى سردار مكرم وزير قورخانه را ديدم كه از بادكوبه الآن مىرسيدند . به‌قدرى خوشحال شدم كه چه عرض كنم .\r\nبخصوص وقتى كه گفت هاشم خان سرتيپ را كه از اخوان است همراه آورده است . ايشان رفتند خدمت حضرت صدراعظم . ما هم به هتل آمده دست و روئى شسته براى ناهار رفتيم در عمارت فرمانفرما در اتاق بسيار بزرگ خوبى كه به‌طرز ايرانى گچ‌برى و كمى آئينه‌كارى و نجّارى درب و پنجره‌اش هم مثل قديم ايران شيشه‌هاى الوان كوچك بود . سفره و ميز ناهار حاضر بود . صرف شده بعد از ناهار به هتل مراجعت كرديم .\r\nبعد از يك‌ساعت با نواب موثق الدوله كه مهمانش كرده بودم ، رفتيم به حمام آب گرم معدنى . حضرت صدر اعظم و جناب وزير دربار و غالب ملتزمين هم به همين حمام آمده بودند . هر دو نفر ، يك نفر ، در يك نمره . عصر از حمام بيرون آمده به حضور اعليحضرت شاه رفتيم . در ايوان آن عمارت دو سه فوج عرضه دادند . خيلى تماشا داشت . تمام اهل تفليس امروز در همين خيابان جلو عمارت هستند . كثرت فوق‌العاده‌اى است . بعد از آن در اتاق قزاقها خواندند و رقصيدند .\r\nدر اتاق ديگر پانزده نفر با هم مثل موزيك سازشان ، يك‌طور ساز ملتى روسها است . از كوچكى سه‌تار ايرانى تا بزرگى ويالن‌سل . دو زه دارد و يك سيم سفيد .\r\n\r\n\r\n","description":"","footnote":"\r\n( 1 ) -  Nerveux  كلمه‌اى است فرانسوى يعنى عصبى .\r\n","page_name":" 121 ","page_number":121},
  {"content":"\r\n\r\nبا انگشت مىزنند . اعليحضرت شاه خيلى پسنديدند . تقريبا غروب آفتاب شد .\r\nچون ميل به شام نداشتم از حضور مرخص شدم . به هتل آمدم . جناب سردار مكرم كاغذهائى كه از تهران براى من آورده بودند ، دادند . چهل و سه پاكت بود .\r\nكاغذهاى توى پاكت هم غالبا دورو نوشته شده بود . لخت شدم . آقاى حسين پاشا خان را كه هنوز به محل مأموريت نرفته و اينجاست و در همين هتل و همان اتاق ، آن‌دفعه منزل داشت ، منزل دارد و ميرزا داود خان كه از اجزاى قونسول‌خانه است و آن‌دفعه آشنا شده بوديم را گفتم مشغول صحبت شدند و خودم كاغذ مىخواندم . تا يك‌ساعت بعد از نصف شب كه جاب ناصر الملك از شام برگشته بود ، آمد تفصيل شام را گفته رفت . آقاى حسين پاشا خان تمام شب را با من بود تا خوابيدم .\r\n\r\nدر تفليس -\r\nروز سه‌شنبه بيست و نهم ( 29 ) : صبح را با اعليحضرت شاه به حمام رفته بودند . براى ناهار به عمارت فرمانفرما رفتيم . بعد از تشريف آوردن اعليحضرت شاه ناهار در همان اتاق ديروز به‌همان ترتيب ديروز صرف شد . بعد از ناهار حضرت صدر اعظم گفت امشب چون اعليحضرت شاه را به تماشاى تياتر رسما دعوت كرده‌اند ، بايد براى شام و رفتن تياتر همه با لباس تمام رسمى حاضر شوند . رفتيم منزل ، جناب سردار مكرم را مفصلا ملاقات كردم . به اتاق من آمد و لباسهاى رسمى يكديگر را درست كرديم . پسر كتابچى خان كه از تهران آمده به پاريس مىرود ، مرا ملاقات كرد . غروب آفتاب لباس رسمى پوشيدم . چون تا به‌حال لباس مفتول‌دوزى نپوشيده بودم ، جلوى آئينه به خودم خنديدم . جاى تهرانيها را خالى ديدم كه همه بخندند . با نواب موثق الدوله رفتيم عمارت فرمانفرما .\r\nهمهء همركابان ملبس به البسهء رسميه بودند . تمام مهمانداران و صاحب‌منصبان هم لباس رسمى پوشيده بودند . شام صرف كرده در ركاب اعليحضرت شاه در درشكه‌ها نشسته به تياتر رفتيم . در لژهاى مخصوص كه به اسم تعيين كرده بودند نشستيم . خيلى مزين بود . يكى از جنگهاى روس با عثمانى و فتح روس را كه در صد سال پيشتر اتفاق افتاده بود ، نماياندند . خيلى قشنگ و تماشائى . پس از اتمام باز هم با درشكه هركسى را به منزل رساندند . جناب ناصر الملك و فقير در يك درشكه نشسته آمديم به هتل . ميرزا داود خان را دم درب تياتر گفتم آمد به هتل\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nكمك كرد اسبابهامان را درچين‌ورچين كرديم . ( چون به علت تنگى جاى مهمانخانه‌ها ، جنابان سردار مكرم و سردار كل و وكيل الدوله و مهندس الممالك و نديم السلطان و صنيع السلطنه و پسرش و مفخم الدوله و مشير الملك و فقير فردا صبح مىرويم و اعليحضرت شاه پس‌فردا مىآيند . ) پس از قدرى صحبت با آقاى حسين پاشا خان و كنت خوابيديم .\r\n\r\nاز تفليس به ملت -\r\nچهارشنبه غرهء صفر 1318 : صبح قدرى زودتر از خواب برخاسته لباس پوشيده با آقاى حسين پاشا خان و ميرزا اسد إله خان و اجزاى قونسولخانه وداع كرده با كنت دوبه‌دو در درشكه نشسته ، ساير همراهان هم با كلنل ( بليكار ) كه از مهمانداران است و اميرال براى مهماندارى ماها انتخابش كرده ، همه به درشكه و كالسكه‌ها نشسته با خيابان تفليس وداع‌كنان راهى شديم . خيلى هواى خوش بود . از استاسيون اول كه اسب عوض كرديم همه‌جا زمين سبز و جنگل كوتاه و راه كم‌كم سرابالا بود . هرچه راه پيموديم اطراف راه باصفاتر و هوا بهتر مىشد . اين راه است كه اسب و كالسكه و امتيازش مال نساء خانم معروف زن مرحوم ميرزا محمد عليخان غفارى است . اسبهائيكه به هر كالسكه چهارتا مىبستند ، همه از آن اسبهاى روسى هستند كه در تهران براى كالسكه جفتى هفتصد تومان هشتصد تومان مىخرند . اينجاها هم كمتر از اين قيمتها نيست . بلكه بهترش خيلى گرانتر است . در ساختن اين راه هم واقعا نهايت علم به خرج رفته است . از قرارى كه كلنل مىگفت در هر صد ذرع ، سه ذرع بيشتر سرابالا سرازيرى ندارد . همه‌جا اسب در نهايت سرعت و تاخت راحت مىرود . تا چشم كار مىكند رودخانه و چمن و سبزه و كوههاى جنگل و دهكده‌هاى خيلى تميز در دامنه‌هاى كوه بود . به‌قدرى خوب كه شخص آرزو مىكند كه كاش بتواند هرساله از تهران براى سه ماهه ييلاق به يكى از اين دهات بيايد . يك ساعت از ظهر گذشته وارد استاسيونى شديم كه بايد ناهار را آنجا بخوريم . ناهار خيلى مفصل خوبى خورديم .\r\nصنيع السلطنه ميل كرد بعد از ناهار يكى دو شيشه از مسافرين عكس انداخته سوار شديم . چه عرض كنم از منظرهء رودخانه و دهات و راه و آبشارهاى بين راه كه صفاى طبيعى آنها واقعا بيرون از حد تعريف و تصور است . مولى ( ع )\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nقسمت كند همه ببينند . بين راه از جناب سردار مكرم درخواست كردم كه كنت در كالسكهء ايشان برود و هاشمخان ساعتى را در درشكهء من باشد . همين‌طور شد .\r\nباران خيلى قشنگ پسنديده‌اى نم‌نم كم كمى مىباريد . خيلى حظ كرديم . ياد تمام احباب و اخوان و دورافتادگان كرديم . يك ساعت به غروب آفتاب مانده وارد استاسيون ( ملت ) شديم كه بايد شب را هم در آنجا باشيم . خيلى جاى قشنگ خوبى بود . تصور مفرمائيد يك استاسيون توى كوه است . اينجا بطورى است كه شاهنشاه ايران و تقريبا بيست نفر از وزراى ايران را يك شب جا مىدهد . و ما در شهر تهران يك مهمانخانه نداريم كه اگر يك شارژده‌فرى هنوز خانه كرايه نكرده باشد بخواهد دو شب در آنجا توقف بكند بتواند . انشاء اللّه درست مىشود صبر كن . بعد از صرف چاى در سفره‌خانه‌اى كه در كمال زينت بود ، كلنل خودش اتاق ما را معرفى كرد و راحت شديم . بعد از ساعتى شام مفصّلى در سفره‌خانه صرف كرده خوابيديم .\r\n\r\nاز ملت به ولادقفقاز -\r\nروز پنج‌شنبه دويّم ( 2 ) : صبح پس از صرف چاى همهء مسافرين در كالسكه‌ها و درشكه نشسته راهى شديم . قدم‌به‌قدم از ملت به ولادقفقاز طراوت و صفاى راه بيشتر از پيشتر مىشد . در بين راه جائى كه راه در كوه ضلعى پيدا كرده بود ، در آن گوشه حوض سنگى ساخته بودند كه فوارهء آن به كلفتى يك بطرى تقريبا پنج يا شش ذرع فوران مىكرد . به‌قدرى چشم از اين تماشاى بىانتظار لذت مىبرد كه ما فوق آن متصور نبود . آرزو كردم كه كاش مختار بودم در كنار اين حوض چاى مىخوردم و غليانى مىكشيدم . با حضور تمام رفقا و احباب كه جايشان چقدر خالى است . ( نمىدانم اين‌قدر كه من ياد آنها مىكنم كسى در تهران ياد من مىكند يا نه ) كم‌كم رسيديم به نهايت ارتفاع اين راه كه تقريبا نزديك به نه‌هزار ( پا ) از سطح دريا بلندتر است . غالب جاهاى راه و كنار راه برف است و هوا در كمال سردى است ، به اندازه‌اى كه و حال آنكه چكمهء نمدى در پا داشتم و پتوى كنت را هم دو نفرى بر خودمان پيچيده بوديم و چرم جلوى درشكه را هم به روى پا كشيده بوديم ، باز هم مىلرزيديم . شرح سردى اين راه همين بس است كه در اين نقطه برف قديم كه هيچ‌وقت سال آب نمىشود هست . از اينجا يواش‌يواش راه سرازير مىشود . براى ناهار در استاسيون\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n( كازبك ) پياده شديم . خيلى مهمانخانهء خوبى است . كوه معروف به كوه كازبك كه كوه قافش هم مىگويند ، در برابر اين مهمانخانه پيداست . جلوى اين مهمانخانه سقاخانهء سنگى كوچك خيلى قشنگى است كه به ياد امپراطريس ساخته‌اند . گفتند كه اين نقطه قديم هم سقاخانه بوده است . در عبور اعليحضرت نيكلاى امپراطور روس ، امپراطريس از اين سقاخانه آب خورده و گفته است به اسم او اين‌طور مزين بسازندش . با آنكه خيلى كوچك است بايد ده‌هزار منات كه پنج‌هزار تومان باشد خرجش شده باشد .\r\nمن نمىدانم سرما خورده بودم يا بىخود دلتنگ بودم . ناهار نخوردم و تا ياران ناهار مىخوردند رفتم در يكى از بالاخانه‌ها تقريبا يك‌ساعت خوابيدم . وقت سوار شدن كنت آمد بيدارم كرد . راهى شديم . در تمام اين راه دهات و آبادى از هم منفصل نمىشد . از كازبك تا استاسيون آخر كه به ولادقفقاز مىرسد ابنيهء خرابهء قلعه و برج و كليسا در غالب قلل جبال هست كه پيشترها ملوك الطوايف و سركشهاى قفقازيه ساخته مأمنشان بوده است . بعد از درست كردن توپ و تفنگ و ورافتادن شمشير و تير و كمان دهر خرابشان كرده . واقعا : خلل‌پذير بود هر بنا كه مىبينى . باران شديد مىآمد بعضى پلهاى آهنى و چوبى و سنگى و بعضى نقاط راه را كه باران شديد پريروز شسته و برده بود ، در كمال سرعت مشغول مرمت بودند . نزديك شهر ولادقفقاز اردوى خيلى منظّم باصفائى براى پذيرفتن مقدم اعليحضرت شاه تهيّه كرده بودند . مردم شهر هم چون هواى خوب و صفاى مرغوبى ديده بودند ، زن و مرد با درشكه و پياده در اين سبزه‌هاى بهتر از مخمل تفرّج مىكردند . گويا دو ساعت به غروب آفتاب مانده بود كه وارد شهر ولاد قفقاز شديم . شهر كوچك باصفاى بسيار تميزى است . خيابانها وسيع دارد .\r\nپياده‌روهاى خيابانهاى اين شهر به عكس شهر تفليس است . راه پياده‌رو در تفليس هميشه در كنار و دو طرف خيابان است و اينجا در وسط ، و با درخت رويش پوشيده و سايه است . در هتل كه براى ملتزمين ركاب حاضر شده بود ، پياده شديم .\r\nميرزا رحيم كه از كاركنان نساء خانم است و ميرزا اسد إله خان از تفليس مخصوصا همراه من فرستاده بودش كه چون راه متعلق به ايشان است ، تقريبا راهنما و خدمتگذار باشد . آدم نجيب معقوليست و ريش مورچه‌پى سفيدى با شارب زده\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nدارد ولى لاغراندام و كوتاه‌قد است و بىكمال هم نيست و زبان فارسى را خيلى درست و فصيح حرف مىزند و شعر هم مىگويد . در هتل اظهار داشت كه خانم پسر كوچك و برادر خودشان را با كالسكهء مخصوص خودشان فرستاده و شما را به منزل خودمان دعوت كرده است . هرچه خواستم طفره زده فردا صبح بروم نشد .\r\nپسر كوچك خانم فرخ خان كه ده سال از سنش گذشته و خيلى چاق است و لباس ايرانى دارد و زبان كم مىداند و برادر خانم كه اسمش را ندانستم جوانى به سن نوزده يا بيست سال است و هيچ زبان جز روسى نمىداند و خيلى لاغراندام و زردچهره و ضعيف است آمدند با اصرار زياد فقير و كنت را دست و رو نشسته از هتل پائين برده به كالسكهء دوكروكهء خيلى خوبى كه دو اسب سفيد بزرگ در كمال امتياز كه آن‌طور هيچ هنوز نديده بودم به او بسته بودند نشانده رو به خانهء نساء خانم رفتيم . گويا از هتل هزار قدم دور تر است . درب خانه و بيرون خانهء نساء خانم را كه مشرف به خيابان است با گل و بيرقها [ ى 
  ] ساده و شير و خورشيد فوق‌العاده زينت كرده بودند . تهيّهء چراغان شب هم بود . پياده شديم از پلّه‌ها بالا رفتيم وارد سالن شديم . فوق‌العاده مزين بود . از آنجا به ايوانى رفتيم كه رو به باغ درهاى شيشه‌اى داشت . خيلى قشنگ مبله كرده بودند . دست و روئى شسته چاى صرف كرديم . شخصى با لباس روسى و علامت مهندسى با قد تقريبا كوتاه و شكم بزرگ وارد شد . ميرزا رحيم معرفى كرد كه فرخ بك داماد خانم است . خيلى تعارف كرده نشست . تركى كمى مىداند . شخص قدبلندى هم با ريش از ته زده و سفيد و لباس قزاقى وارد شد . ميرزا رحيم معرفى كرد كه اسمش عباس بك و از بستگان خانم است . مشغول صحبت شديم .\r\nنيم‌ساعت به غروب آفتاب مانده فرخ بك اظهار كرد كه براى تفرج برويم به باغ عمومى شهر . كالسكه حاضر بود ، رفتيم . حظ كرديم از اين باغ .\r\nخيلى بهتر از باغ مجتهد است كه در تفليس است . دو رودخانه از توى آن باغ مىرود . وسط باغ درياچهء بزرگى كه دو سه جزيره دارد ، دارد . همه‌جور بنائى در آن باغ از قبيل كلوپ و قهوه‌خانه و بناى بزرگى كه زيرش موزيك مىزنند و جاهائى كه براى بازى بچه‌ها و بزرگ‌ها درست كرده‌اند هست . تا يك‌ساعت از غروب آفتاب گذشته در آن باغ با صاحبخانه‌ها گشت مىكرديم . بعد آمديم منزل .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nجناب مفخم الدوله را هم براى شام دعوت كرده بودند . شام در سفره‌خانهء خيلى تميز كه جورش را در تهران ساختن محال است صرف كرديم . با فرخ بك كه چقدر آدم خوبى است فوق‌العاده رفيق شديم . براى خواب ميرزا رحيم در يازده اتاق خواب كه هركدام در كمال آراستگى بود ، ما را گرداند كه هركدام مطبوع است ، انتخاب كنيم . لابد چون خوابمان مىآمد در يكى از اتاقها لنگر انداختيم . فورى يك نفر خادمهء فرنگى آمد رختخوابمان را حاضر كرده رفت . با آنكه اتاق خواب متعدد بود من و كنت در يك اتاق كه دو تختخواب داشت با هم خوابيديم .\r\n\r\nدر ولادقفقاز -\r\nروز جمعهء سيّم ( 3 ) : صبح از خواب بيدار شده چاى و ناهار ، قليان مفصّلى صرف شده ميرزا رحيم آمد ، صحبتها داشتيم . از اشعارش پرسيده طالب شنيدن شدم . كتابچهء كوچكى از بغل بيرون كرد . چند غزل خواند .\r\nاين دو شعرش را خيلى پسند كردم محض يادگار نوشتم :\r\n گر ابروى كجت نبود در مقابلم * هرگز به قبله راست نيايد نماز من\r\nبه اميد وفايت رنج‌ها بردم جفا ديدم * عجب راهى غلط رفتم عبث كارى خطا كردم \r\nبعد از صحبتها اظهار داشت كه خانم خواهش دارند از همراهان و همسفران خودتان هركس را كه ميل داريد امروز به ناهار دعوت كنيد . گفتم هركه را كه صاحبخانه ميل داشته باشد با من منافات ندارد . رفت و گفت و جواب آورد كه خانم مىگويند چون شما صاحبخانه هستيد هركه را بگوئيد دعوت مىكنم . جنابان سردار مكرم و مهندس الممالك و نديم السلطان را خواستم . ميرزا رحيم رفت دعوت كرد آمدند . ناهار خيلى خوبى برگزار شد . بعد از ناهار كنت پيانوى مفصّلى زد حظ كرديم . عصر كالسكه حاضر كردند . همه با صاحبخانه‌ها در كالسكه و درشكه نشسته رفتيم به باغ ديروزى گشت . چسبيدهء به باغ در معبر يكى از رودخانه‌ها كه از توى باغ مىگذرد ، آسياى خيلى بزرگ مفصّلى است كه ملكا متعلق به نساء خانم است . فرخ بك ما را به تماشا برد . واقعا چيز عجيب باتماشائيست . چرخها و ماشينهاى بزرگ و كوچك زياد دارد . در يك‌جا گندم را پاك مىكند به‌طورى كه در هزار خروار گندم محال است يك دانهء خارج يا ريگ بماند . به هشت نمره آرد مىكند . از زبرى بلغور تا نرمى سرمه . هر نمره را الك كرده در كيسه‌هاى كرباسى ريخته سرش دوخته شده نمره چسبانده از آسيا\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nبيرون مىآيد . از قرارى كه فرخ بك مىگفت روزى پنج‌هزار من آرد بيرون مىدهد . تا نيم‌ساعت از شب گذشته در باغ مشغول گردش و تفرج بوديم . بعد از بيرون آمدن جنابان سردار مكرم و مهندس الممالك و نديم السلطان به هتل رفته فقير با كنت و صاحبخانه‌ها آمديم منزل .\r\nخبر رسيد كه نواب موثق الدوله و جنابان ناصر الملك و موثق الملك و محمد عليخان برادر ارفع الدوله وزير مختار ايران در روسيه و آقا سيد حسين هم آمده و رفته‌اند به گار كه اسبابهايشان را جابجا كرده بيايند . ساعتى گذشت آمدند .\r\nخيلى از ديدارشان مسرور شديم . بعد از شام همه رفتند به گار راه‌آهن پيش بارهاشان . جز نواب موثق الدوله و جناب موثق الملك كه براى خواب ماندند .\r\nنواب موثق الدوله در اتاق فقير نيمكت كنت را انتخاب كردند . كنت در اتاق ديگر خوابيد و جناب موثق الملك هم در اتاق ديگر خيلى راحت و آسوده در بستر رفته آسوديم .\r\nدر\r\nولادقفقاز - روز شنبه چهارم ( 4 ) : صبح جنابان سردار مكرم و ناصر الملك آمدند و تا وقت ناهار با هم بوديم . هرچه صاحبخانه اصرار كرد براى ناهار نمانديم . به اتفاق سوار كالسكه شده رفتيم رو به گار راه‌آهن . شهر ولاد قفقاز را براى ورود اعليحضرت شاه فوق‌العاده زينت كرده بودند و مردم بىاندازه جمع شده بودند . از سپاهى و شاگردان مدارس بخصوص در گار نزديك ظهر موكب همايون يكسره در گار ورود فرمودند . بلانهايت محترم و معزز مقدم شاهى را پذيرفتند . قطار كالسكه‌هاى مخصوص امپراطورى در گار حاضر و هفده بود .\r\nاعليحضرت شاه در كالسكه ناهار خوردند ، ماها در گار .\r\nاين قطار كالسكهء راه‌آهن كه مخصوص خود اعليحضرت امپراطور است داراى هفده كالسكه است و هر كالسكه‌اى به طول بيست قدم است و عرض پنج قدم و در هر كالسكه‌اى پنج اتاق و يك مبال و يك اتاق كوچك براى خادم كالسكه و يك دالان به طول تمام كالسكه كه از جلوى همهء اتاقها رد مىشود و در هر اتاقى دو تختخواب و يك صندلى و ميز تحرير و اسباب دست و روشوئى و يك طاقچهء تورى براى اسباب مهيّاست كه در وقت نشستن آن دو تختخواب كه روى هم واقع مىشود ، يكى جزء ديوار و يكى نيمكت نشستن مىشود ، در كمال\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nپاكى و تميزى و فوق آن متصور نيست . در هر اتاقى هم دو چراغ‌برق به ديوار و دو شمعدان فروزان است . دو كالسكه از اين هفده كالسكه ( لكمتيف ) است . يعنى كشندهء تمام دستگاه است . آشپزخانه و رختشورخانه و دستگاه چراغ‌برق مخصوص دارد . يك كالسكه‌اش سفره‌خانه است كه ميز بسيار بزرگى كه بيست و چهار نفر به دور آن مىنشينند ، در وسط دارد و دو چهلچراغ برق به سقف آويزان است و ديواركوبها برقى و شمعى خيلى مزين دارد . درب و ديوارش آئينه و منبّت از چوب است . شيشه‌هاى بزرگ رو به بيرون دارد . اتاق مخصوص جلوس همايون خيلى مزين است . تمام درب و ديوارش بجز آنجاها كه آئينه است ، با پارچهء قرمز رنگ دوشك دوخته شده است . سه نيمكت بزرگ و چهار صندلى بزرگ و شش صندلى كوچك و دو ميز بزرگ و چهار ميز كوچك دارد . زيادتر از بيست چراغ‌برق و شمع دارد . اتاق خواب مخصوص و اتاق تحرير مخصوص و اتاق رخت پوشيدن و دست و رو شستن مخصوص دارد . اسباب اين اتاقها بىاندازه خوب و مرغوب است . در يك كالسكه كه پنج اتاق داشت ، جناب حكيم الملك وزير دربار در يك اتاق و جنابان سردار مكرم و ناصر الملك در يك اتاق و فقير و كنت در يك اتاق و نواب موثق الدوله و جناب اميربهادر جنگ در يك اتاق و يكى از مهمانداران روسى در يك اتاق منزل داشتيم . در كمال راحتى .\r\nعصر خدمت اعليحضرت شاه بودم . دستخطى به حضرت ملكهء ايران مرقوم فرمودند . به من امر شد كه بفرستم . پس از آنكه نزديك غروب آفتاب با اعليحضرت شاه بيرون رفته ده پانزده دقيقه در جلوى گار تفرج فرمودند ، آمدم در كالسكه و اتاق خودم مشغول تحرير شدم براى تهران ، شام هم ميل نداشتم . صبح از اتاقم بيرون نرفتم ، مثل روز . اعليحضرت شاه در كالسكه و سايرين بيرون رفته در گار شام خوردند . چراغان خيلى قشنگى كرده بودند . بعد از شام كنت آمد ، به خادم اتاق گفتم رختخواب حاضر كرده و كنت رفت در نيمكت بالائى كه به فاصلهء يك ذرع بالاى تختخواب من واقع است و منهم در نيمكت زيرى خيلى راحت خوابيديم .\r\n\r\nحركت از ولادقفقاز -\r\nروز يكشنبه پنجم ( 5 ) : صبح همه در گار چاى صرف كرديم . ميرزا اسد إله خان آمد در كالسكه وداع كرديم . از صاحب منصبان\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nروس آنها كه بايد بمانند همه به حضور آمده مرخص شدند . قطار كالسكه سوتهاى پىدرپى زده به راه افتاد . تا دو سه فرسنگ هم كه از شهر ولادقفقاز دور شديم فوج و قزّاق و مردم در دو طرف جاده ايستاده صداها به هورا بلند داشتند . سر من باد كرده بود از اين صداها . همه‌جا صحراها سبز و زراعت و رودخانه بود . خيلى صحراى باصفائيست . براى ناهار در استاسيون ( پرشلادناى ) ايستاديم . جمعيت غريبى بود . اعليحضرت شاه در واگون و ماها در گار ناهار خورده به راه افتاديم .\r\nهمه‌جا آباديست يعنى از بركت امتداد اين راه آباد شده است . مىگويند پيشتر از كشيده شدن اين راه خيلى آبادى كم بوده است . هر بيست فرسنگ يا سى فرسخ چند خانه‌اى بوده . اين صحرا همان دشت قبچاق قديم است كه امير تيمور گوركانى تمامش را درنورديده است . از هر آبادى كه مىگذشتيم ، اهل آبادى زن و مرد بيرون آمده صف كشيده داد مىزدند . عصر به كالسكهء سفره‌خانه رفته همه چاى خورديم . اعليحضرت شاه احضار فرمود ، امر كرد نشستم . قدرى صحبت درويشى فرمود . آنچه را جواب مىدانستم عرض كردم . يك ساعت از شب گذشته براى شام خوردن در استاسيون ( نى وين ميسكايا ) ايستاديم . چراغان مفصلى كرده بودند . جمعيت هم دم كالسكه‌ها زن و مرد زياد بودند . اعليحضرت شاه در كالسكه و ديگران در گار شام خورده به راه افتاديم . حركت و صداهاى كالسكه خودش تقريبا منوّم « 1 » است . مثل ديشب خيلى خوب و راحت خوابيديم .\r\n\r\nحركت از نى وين ميسكايا -\r\nروز دوشنبه ششم ( 6 ) : صبح براى خوردن چاى به سفره‌خانه رفته ، بعد از آن به حضور مشرف شده به منزل آمدم . عجب صحرائى است . واقعا از ديروز تابحال كه متصل راه مىرويم يك نقطه زمين كه تقريبا ده ذرع باشد خاك نديديم . تمام زراعت و سبز است و گاهى لكهء جنگل و رودخانه . زراعت اين صحرا تماما ديم است . چيز خيلى غريبى مىگويند كه محل عبرت است . مىگفتند اين صحرا سالى دويست مليون منات كه از دويست كرور تومان ايران قدرى زيادتر است ، بهرهء گندمى دارد و از اين گندم به تمام دنيا مىرود . مىگويند بيشتر به آلمان و آمريكا و ايتاليا مىرود . و سالى صدهزار اسب براى قزاق بايد اين صحرا به دولت بدهد يعنى مالكينش مىدهند . ( بارك اللّه\r\n\r\n\r\n","description":"","footnote":"\r\n( 1 ) - منوم - يعنى خواب‌آور از مصدر « نوم » .\r\n","page_name":" 130 ","page_number":130},
  {"content":"\r\n\r\nصحراى دشت قبچاق خودمان . نمىدانم آن‌وقت هم كه در دست امير تيمور گوركانى بود به اين زيادى بهره داشت يا نه . البته نه . براى آنكه همهء اين منافع از اين راه‌آهنهاست كه در اين صحرا كشيده شده است . ) در غالب نقاط راه كارخانه‌ها و جاهاى بزرگ براى ساختن آهن و چوب و اسباب راه‌آهن ساخته‌اند .\r\nدر حقيقت آبادى متصل و به هم بسته است .\r\nبراى ناهار در استاسيون ( تاكان‌رك ) ايستاديم . خيلى جاى باصفائيست .\r\nناهار مثل ديروز صرف شده بعد از يك‌ساعت به راه افتاديم . غالب اوقات روز را در حضور بودم . يك ساعت از شب گذشته در استاسيون ( سلاوييانسك ) ايستاديم . جمعيت زيادى از تماشاچى و مأمورين دولتى كه در شهر خاركف مقيمند تا اينجا آمده بودند . مسيو ( هننْ ) را كه چهار سال قبل در تهران در سفارت بلژيك شارژده‌فر بود و الآن در خاركف قونسول است ملاقات كردم مسرور شدم .\r\nميرزا جعفر خان معلّم زبان فارسى در مدرسهء مسكو برادر جناب حاجى سياح را ديدم . خيلى صحبت كرديم . شام مزينى صرف شده آمديم در كالسكه‌ها . امشب براى آنكه اعليحضرت شاه به راحتى استراحت بكنند راه نخواهيم پيمود . ولى تا صبح صداى قطارهاى كالسكه كه تصادفا عبور مىكرد و سوت مىزد هر نيم‌ساعت نائمين را بىراحت مىنمود .\r\n\r\nحركت از سلاوييانسك -\r\nروز سه‌شنبه هفتم ( 7 ) : پس از صرف چاى در سفره‌خانه به راه افتاديم . از چيزهاى خيلى عجيب كه ديدم اين بود كه عكس يك اسبى را براى تماشا به حضور اعليحضرت شاه آورده بودند و زيرش نوشته بودند كه : اين اسب را دولت روس براى تخمى دويست‌هزار منات كه صدهزار تومان ايران باشد از دولت انگليس خريده است . براى ناهار در استاسيون شهر ( خاركف ) كه شهر خيلى قشنگ باصفائيست و رودخانهء بزرگى از وسطش جاريست و تقريبا معمورتر و آبادتر از تفليس است ، ايستاديم . اعليحضرت شاه در استاسيون براى پذيرفتن احترامات نظامى پياده شدند . حاكم خاركف و مأمورين ديپلوماسى معرفى شدند . جمعيت شهر همه تقريبا در اين استاسيون براى تماشا جمع شده بودند . هزار حيف كه نتوانستيم توى شهر به تماشا برويم . بعد از ناهار راهى شديم . عصر به حضور مشرف بودم .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nامروز غالبا عبورمان از روى پلهاى آهنى بزرگ و توى جنگلهاى مصنوعى و طبيعى كنار رودخانهء بزرگ ( دنيه‌پر ) كه هزار ذرع عرض دارد بود . امروز از ادارهء راه انزلى به تهران يك مدال يادگار به توسط ميرزا جعفر خان برادر جناب حاجى سياح براى من فرستاده شد . شأن اين مدال آن است كه از داراى اين مدال در همان راه انزلى به تهران گماشتگان كمپانى راه‌دارى و حق العبور نمىگيرند . براى شام خوردن در استاسيون ( وارزبا ) قطار كالسكه ايستاد . امشب هم براى راحت خوابيدن راه نمىرويم . بعد از شام رفتم به منزل جناب نديم السلطان كه سه روز قبل در پياده [ شدن 
  ] از كالسكهء راه‌آهن پايش دررفته رگ‌به‌رگ شده و بيچاره در كالسكه‌اش بسترى است . از آنجا منزل جناب وزير همايون سيگارى كشيدم .\r\nوقت خوابيدن ناصرخاقان آمد منزل فقير . به‌قدر يك سيگار كشيدن صحبت داشتيم . امروز حاكم خاركف مىگفت در هر بيست و چهار ساعتى نود و دو دسته كالسكه از استاسيون خاركف عبور مىكند كه مسافر يا بار حمل مىكند . خيلى تعجب كردم . آنها كه ديده بودند گفتند جاهاى ديگر بيش از اين هم هست .\r\nانشاء اللّه خواهيم ديد . ( خدايا كى مىشود ما هم در تهران ده يك اين را داشته باشيم . يا مولى ( ع ) آخر ما هم مسلمانيم . )\r\n\r\nحركت از وارژنا « 1 » -\r\nروز چهارشنبه هشتم ( 8 ) : از حركت كردن راه بيدار شدم . رخت پوشيدم . در يك استاسيون براى به سفره‌خانه رفتن و چاى خوردن قدرى توقف كرد . تا خواستم بروم كالسكه‌ها به راه افتاده پياده شدن غيرمقدور شد . لابدا از توى كالسكهء اعليحضرت شاه عبور كرده به چاى خوردن حاضر شدم .\r\nوقت چاى صبح و عصر كالسكهء سفره‌خانه بىتماشا نيست . آن‌وقت وقتى است كه تقريبا تمام ملتزمين در يك جا جمعند و صحبت مىكنند . در مراجعت اعليحضرت شاه امر كردند بنشينم صحبت كنم . جز جنابان اميربهادر جنگ و موثق الملك و فقير كسى در حضور نبود . فرمايشات بسيار خوب مبنى بر اتحاد و بىطمعى و بىغرضى مىفرمودند و نصيحت مىكردند . مولى ( ع ) صد و بيست سال عمرش بدهد . خوب فرمايش مىفرمايد و مولى ( ع ) به ماها گوش شنوا بدهد كه بد گوش مىكنيم .\r\n\r\n\r\n","description":"","footnote":"\r\n( 1 ) - چند سطر قبل : وارزبا نوشته شده ( ؟ )\r\n","page_name":" 132 ","page_number":132},
  {"content":"\r\n\r\nبراى ناهار در استاسيون ( كئل « 1 » ) ايستاده بعد از ناهار راهى شديم . چاى عصر به ترتيب همه روزه صرف شد . مقارن غروب آفتاب براى شام خوردن و توقف شب در استاسيون ( ژيت كوهى ت ) ايستاديم . اعليحضرت شاه از كالسكه پياده شده قدرى در معابر راه‌آهن و باغچهء پهلوى استاسيون تفرج فرمودند . ماها همه هم‌قدم بوديم . دو ساعت از شب گذشته به ترتيب همه شب شام صرف شده مشغول خوابيدن شديم . پشهء سياه ناقلائى دارد ، مشكل بگذارد امشب كسى بخوابد . من دو كيسه از پارچهء ابريشمى نازك بزرگ براى بر سر كشيدن دوخته بودم . امشب به كار خورد . يكى را دادم جناب سردار مكرم ، يكى براى خودم نگاه داشتم كه بلكه جانى از دست نيش پشه بدر ببريم .\r\n\r\nحركت از ژيت‌كوىت « 2 » - ورود به ورشاى -\r\nروز پنجشنبه نهم ( 9 ) :\r\nصبح در حركت قطار كالسكه بيدار شدم . ديشب خواب بدى از طرف تهران ديده بودم و خيلى گريه كرده به‌طورى كه بعد از بيدار شدن هم زير سرم تر بود و هم هنوز گريان بودم . انشاء اللّه خير است . از هر سه قسم خواب با تعبير كه حضرت صفى عليشاه قدس سره در تفسير در آخر سورهء يوسف بيان فرموده‌اند ، خارج بود .\r\nانشاء اللّه هيچ تعبير ندارد و از روى پرخورى بوده است ( معلوم است كسى كه ماهى دانه‌اى صد تومان و سيب عددى يك تومان پول ايران بخورد ، از اين خوابهاى بىتعبير خواهد ديد . ) كالسكه ايستاد . براى صرف چاى به سفره‌خانه رفته با جناب اميربهادر جنگ صحبتها داشتيم . خيلى محظوظ شدم . با هم به حضور مشرف شديم . بعد از فرمايشات اعليحضرت شاه قلم مداد يادداشت فقير را كه آهن است و در تفليس خريده‌ام ، گرفته با مدادتراش جيب مبارك تراش دادند . من عرضه داشتم كه ديگر با اين مداد كار نكرده افتخارا در خانواده نگاه خواهم داشت و محض آنكه سند تاريخى داشته باشد در روزنامهء سفر خودم مىنويسم . تصويب فرمودند .\r\nبراى ناهار در استاسيون شهر ( برلتْ ) كه يكى از شهرهاى كوچك تقريبا جنگى است ، ايستاديم . اين شهر پنجاه هزار نفر جمعيت دارد . سىهزار قشون در اين شهر هميشه ساخلو است . چون تقريبا سرحد آلمان است . نوزده‌هزار نفر را\r\n\r\n\r\n","description":"","footnote":"\r\n( 1 ) - كلمه خوانده نمىشود به همان صورت نقاشى شد .\r\n( 2 ) - چند سطر قبل ( ژيت‌كوهىت ) ؟\r\n","page_name":" 133 ","page_number":133},
  {"content":"\r\n\r\nبراى تشريفات مقدم همايون حاضر كرده در دو طرف راه واداشته بودند و يازده هزار نفر در سربازخانه و توپخانه‌ها بودند . غوغاى غريبى بود . اعليحضرت شاه از كالسكه پياده شده از حاكم و صاحب‌منصبان نظامى و مأمورين احوال‌پرسى فرموده تا آخر فوجى كه جلو گار ايستاده بودند ، قدم زدند . چه فوجى ؟ ! نفرات فوج همه قد بلند و يك‌قد و جوان . تماشاى آنطور قشون واقعا شخص را متهور مىكند . مثلا من هم از توى آن فوج كه راه مىرفتم ، سينه‌ام را پهن نگاه مىداشتم . مشق هم كردند . اعليحضرت شاه در كالسكه و ماها در گار ناهار خورديم . به‌قدرى در اتاقهاى گار تماشاچى زنانه و مردانه بود كه عبور خيلى سخت بود . بعد از ناهار سوار شده به راه افتاديم . تا دو سه فرسنگ هم كه از استاسيون رد شديم از توى افواج و مردم بود . صداى هورا آدم را به وحشت مىانداخت . يك ساعت به غروب آفتاب مانده وارد گار ورشاوى شديم . پياده نشديم . در برابر گار خط راه را عوض كرديم و هم پرنس حاكم ورشاوى در كالسكه به حضور مشرف شد . مىگويند شخص خيلى متشخص نجيب معقولى است . يك خانه‌اى آتش گرفته بود و دودش به آسمان بلند بود . اعليحضرت شاه از پرنس پرسيدند كه چطور مىشود اينجا خانه آتش مىگيرد ، با آنكه نهايت مواظبت را دارند . گفت از چهل پنجاه سال پيشتر كه معشوقهء فلان پادشاه يهوديه بود و از آن پادشاه خواست كه يهوديها در ورشاوى بيايند . آمدند و زياد شدند و گاهى خانه كرايه مىكنند و دستى آتش مىزنند كه ضررش را كمپانى بدهد و خودشان هم منفعتى سهيم باشند . اگر در تحقيق كسى فهميد به ( سوير « 1 » ) چيز « 2 » را اگر نفهميدند كه هيچ . ( چون در فرنگستان رسم است خانه‌ها را غالبا بيمه مىكنند . يعنى يك كمپانى مخصوص اين‌كار هست كه صاحبخانه با او قرار مىدهد كه سالى صد تومان به آن كمپانى بدهد كه هروقت خانه‌اش سوخت ، آن كمپانى از عهده برآيد و حكومت و پليس هم امضا مىكنند . بعضى متقلّبين مىآيند خانه‌اى را كه بيمه باشد اجاره مىكنند و از تاجر اسباب از قبيل پارچه مىبرند كه بعد از پسنديدن بخرند . در آن خانه مىبرند و در پنهانى اسباب را به همدستى شريكها كه براى اين تقلّب دارند از خانه در برده خانه را آتش مىدهند . به‌طورى كه هرچه در آن خانه است مىسوزد و معلوم\r\n\r\n\r\n","description":"","footnote":"\r\n( 1 ) - كلمه ناخوانا به همان صورت اصلى نقاشى شد .\r\n( 2 ) - كذا .\r\n","page_name":" 134 ","page_number":134},
  {"content":"\r\n\r\nنمىشود كه اصل مطلب چيست . بيچاره كمپانى بايد خانه‌اش را مثل اوّل با تمام اسباب ساخته و پرداخته به‌دست صاحبش بدهد و تاوان اشياء مال تاجر را هم بدهد . گفتند يك وقتى يكى از اجزاء وزارت خارجهء ايران كه در يك جائى ويس قونسول بوده است ، اين كار را كرده بود و فهميده بودند تاوان آن را از وزارت خارجهء ايران گرفتند و دولت چند سال مواجب آن مأمور را ضبط كرده به ضرر آن كمپانى داد . )\r\nبادكوبه خانه‌ها و مغازه‌هايش غالبا يك مرتبه و دو مرتبه بود . تفليس اغلب دو مرتبه و سه مرتبه . شهر ورشاوى بيشتر سه مرتبه و چهار مرتبه است . تمام چيزهايش به همين نسبت است . از گار راه‌آهن دو طرف راه سرباز ايستاده ، احترامات نظامى به‌عمل مىآورند . از كالسكهء راه‌آهن كه پياده شديم ماها را هركدام به نمره در درشكه‌هاى بسيار اعلا « 1 » سوار كرده با ترتيب و نظم مخصوص وارد شهر كردند . از جمعيت اين شهر كه شش‌صدهزار است ، يقينا چهارصد هزارش به تماشا آمده پشت سرباز و نظام ايستاده بودند . از درهاى رو به خيابان اين خانه‌هاى چهار مرتبه تماما سرهاى زن و مرد و دوربينها پيدا بود . در تشريفات امروز معركه كرده‌اند . ( نمىدانم چرا ؟ ) از قرارى كه خود روسها مىگويند هرگز در مسافرتهاى ناصر الدين شاه شهيد و بلكه ورود خود اعليحضرت امپراطور هم اين‌طور پذيرائى نبوده است . )\r\nمىگويند خود اعليحضرت امپراطور شخصا تمام اينها را دستورالعمل داده است . باز هم نمىدانم چرا ؟ ) در شهر از روى دو سه پل معتبر بزرگ آهنى مسقف گذشته وارد باغ ( . . . . . « 2 » ) كه منزلمان را آنجا تعيين كرده بودند شديم . به‌به از اين باغ . يك عمارت بزرگ كه براى جلوس اعليحضرت شاه تعيين شده در وسط اين باغ است . چند دست عمارت هم در اطرافش هست و دو درياچه هم دو طرف عمارت وسط است . اين عمارات و باغ را ( سنستينسلا ) پادشاه لهستان در صد سال قبل از اين ساخته . پس از آنكه به ترتيبات و تدبيرات مقدّرهء مقرّره به دست روسها افتاد ، به همان ترتيب و وضع و اسباب و مبل صد سال پيش نگاهش داشته‌اند . اين باغ و عمارات حاكمش وراى حاكم شهر است . حاكم و رئيس\r\n\r\n\r\n","description":"","footnote":"\r\n( 1 ) - متن : اعلى ( از نظر رسم الخط عربى اعلى صحيح است ) .\r\n( 2 ) - جاى اسم در متن خالى است .\r\n","page_name":" 135 ","page_number":135},
  {"content":"\r\n\r\nمخصوص دارد و اجزاء و كاركن‌هاى عليحده . تمام خدمه و نوكر و قراولخانه و پستخانه و تلگرافخانه و كليساى اين عمارت از حكومت شهر مجزاست و در تحت حكومت حاكم مخصوص است . عمارت اعليحضرت شاه خيلى مزين و مجلل است . پلّه و ستون‌هاى سرپلّه و كرياس ورود عمارت و ديوارهاى آن از سنگ سفيد و سبز و قرمز جگرى به‌طورى صاف و پاك كه مثل آئينه صورت در آن پيدا بود . در كرياس و سقف آن در تابلوهاى بزرگ حكايت حضرت موسى و تفاصيل آن را كشيده‌اند . در سالن كوچكى كه پهلوى كرياس و تقريبا معبر سفره‌خانهء بزرگ است ، زيادتر از پنجاه شصت پرده صورت زنهاى معروفه كه مترس پادشاهان لهستان بوده‌اند كشيده و آويزان است . در سالن بزرگ كه وقت ورود به عمارت طرف راست است ، مخصوصا شمردم صد و شصت تابلوى بزرگ و كوچك و دوازده عدد مجسمهء مرمر بزرگ از اشخاص معروف تاريخى بود . دو سفره‌خانه دارد يكى بزرگ كه ديوارهايش تمام سنگ سفيد و به روى آن سنگها نقاشى كرده‌اند . به‌طورى كه متن سنگ رنگ نخورده و فقط صورتها و چيزهاى ديگرش كشيده شده و بخاريهاى سنگ سماقى رنگ و مجسمه‌هاى بسيار بزرگ و چند ستون سنگ سبز دارد . و يك سفره‌خانهء كوچك هم دارد كه آنجا غذا مىخوريم . صندلى و ميز و ظروف و چيزهاى جزئيه اين دستگاهها همان است كه روز اوّل اين بناها ساخته شده است . ( در دستمال كوچك و قاشق چايخورى اسم پادشاه لهستان و نيكلاى جدّ چهارم امپراطور حاليه را ديدم . خيلى تعجّب كردم كه در تهران فراشخلوتهاى ما چهلچراغ سى شاخه مىدزدند و اينجا دستمال كوچك در اين مدت عيب نكرده است . ) حاكم اين دستگاه به اعليحضرت شاه عرض مىكرد كه جز شيشهء درها اگر گاهى شكسته و عوض شده باشد . باقى اين اسباب همان است كه روز اوّل تهيه شده است . رويهء صندلى و نيمكت سالن بزرگ كه محل نشستن و راحت وزراء بوده است ، كهنه شده و ريش شده است .\r\nمخصوصا عوض نكرده‌اند .\r\nدر ورود اعليحضرت شاه زن و مرد تماشاچى زياده از اندازه در خيابانهاى تميز پاك اين باغ و دور درياچه‌ها آمده بودند . بعد از موزيك و داد و بيدادهاى زياد ماها را بردند به منزلهامان كه راحتى كرده براى شام حاضر شويم . به يكى از\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nقصرهاى اطراف كه هم از قديم است ، جنابان سردار مكرم و اميربهادر جنگ و موثق الملك و نديم السلطان و نواب موثق الدوله و فقير منزل داشتيم . هركدام دوتا سه‌تا اتاق داشتيم . درب اتاق من در اتاق كنت باز مىشود . تختخواب و نيمكت و ميز و صندلى و ساير جزئيا [ ت 
  ] از ساعت و چراغ و آئينه و دست و روشويى و غيره همان است كه از قديم بوده است . دست و روئى شسته به عمارت سلطنتى مراجعت كرديم . امشب آتش‌بازى و چراغان خيلى قشنگى و موزيكانها در اين باغ تهيه شده است . روى درياچه را به طرز ( ونيز ) چراغان كرده‌اند . كرجىهاى كوچك غرق چراغ و مرد و زن خواننده و نوازنده كه مشغول بودند روى آب روان بود . بعد از شام و آتش‌بازى باران سختى باريد . آخر شب رفتيم به منزلها خوابيديم .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nدر ورشاوى\r\nروز جمعه دهم ( 10 ) : صبح با كنت خواستيم برويم حمام كه در راه‌آهن خيلى كثيف شده بوديم . به پيشخدمت اتاق كه لباس مخصوص يراق‌دار و شلوار تا زانو و جوراب سفيد بلند و كفش رويه كوتاه پوشيده داشت ، گفتيم درشكه خبر كند . به فاصلهء پنج دقيقه خبر حاضر بودنش را گفت . رفتيم پائين در يكى از بيست درشكهء مخصوص امپراطورى كه براى همراهان ركاب شاهى تعيين شده كه هروقت بخواهند هر كجا بروند در باغ حاضر و منتظر است ، نشستيم و آن پيشخدمت كلاه دو گوشهء يراق‌دارى به سر گذارده اسباب حمام ما را به دست گرفته پهلوى كالسكه‌چى نشست . گفتم ما را ببر به بهترين حمامهاى شهر . همه جا از خيابان و معابر پاك تميز مزين كه كفش را با تختهء مخصوص كه پرسيدم هر ذرع مربعى سى منات كه به پول ايران پانزده تومان است ، تمام مىشود ، به وضع مخصوصى فرش كرده بودند و فضاگاههاى مطبوع عبور كرده به دستگاه عمارت خيلى مزين سفيد رسيده ايستاديم . معلوم شد درب حمام است . از زير پلهء آن عمارت چند پله پائين رفتيم . دالان مفصلى بود كه در آن حمامهاى نمره‌اى كوچك دو مناتى سه مناتى بود آن را طى كرده به اتاق خيلى بزرگى كه نيمكتهاى مخمل و هركدام رويش كتانهاى سفيد خيلى پاك انداخته بودند رسيديم . نصف اين اتاق ديوارهء كوچك چوبى دارد كه به سقف نرسيده است و درهاى كوچكتر از آن ديواره‌اى از\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nآن ديوار باز مىشود . ( مثل ديوارهء نوره‌كش‌خانهء حمامهاى عامهء تهران اگر ديده باشيد .\r\nو به همان تميزى و پاكى . ) دو نفر حمامى جلو آمدند كه اگر در تهران ديده مىشدند يقينا با يكى از وزيرمختارها شبهه مىشدند . ( يادم آمد كربلائى حسن ، حمامى جعفرآباد كه يك مشت ارزن به سرش بريزند يكى به زمين نمىافتد . ) درب يكى از اين اتاقهاى كوچك تخته‌اى را براى من و يكى را براى كنت باز كردند . وارد شدم . اتاق رخت‌كن است . تقريبا دو ذرع در يك ذرع و نيم طول و عرض دارد .\r\nيك نيمكت كتان سفيد در كمال پاكى براى نشستن و رخت كندن دارد . يك آئينهء قدى دارد . شانه و ملزومات دارد . چوبهء جاى رخت هم دارد . رخت كندم ، لنگ خواستم . پارچهء كتان سفيدى آورد به خودم پيچيدم . درب ديگر را كه روبروى درب مدخل است گشود . وارد دالان مطوّلى شديم كه كفش تخته‌اى زيادى آنجا بود . يك جفت پيش پايم گذاشت پوشيدم . رفتيم . درى را گشود ، وارد اتاقى شديم . به‌به چه اتاق ؟ ! به عرض و طول چهار ذرع در شش ذرع . هشت ضلع . در چهار گوشه‌اش چهار محراب و در آنها مجسمهء بسيار بزرگ و در وسط اتاق بر روى پايهء بلندى حوض كوچك بلورى بود كه فواره‌اش آب نيم‌گرم مىجهانيد نيمكت و صندليهاى آهن خيلى خوب داشت . روشنى اين اتاق كه غالبش گچبرى بود به واسطهء چهار چراغ‌گاز بزرگ ديواركوب است . حمامى گفت اينجا ده پانزده دقيقه مكث « 1 » كنيد كه بدنتان گرم شود و گفت مرحوم ناصر الدين شاه شهيد هم در سفر سيم فرنگستان هم در همين حمام آمده . در همين اتاق مكث « 1 » كرده بودند . فاتحه‌اى تقديم كردم . حرارت اين اتاق چهل و سه درجه است . اوّل كه شخص وارد مىشود گرمش مىشود . بعد كم‌كم خيلى راحت مىشود . هواى پاكى دارد كه تنفّسش لذّت دارد . بعد آمد گفت اتاق گرمتر هم بخواهيد هست .\r\nكنت نيامد من براى تماشا رفتم . كوچكتر از اين اتاق و درجهء هوايش پنجاه و هشت است . بيش از دو دقيقه نتوانستم آنجا بايستم . رفتيم به اتاق ديگر كه به ديوار يك طرفش مثل محراب جائى بود . گفت در توى آن محرابى ايستادم . پيچى را كه در ديوار بود حركت داد . از ديوارها و سقف و زمين اين محراب مثل از دهنهء آب‌پاش در نهايت سختى و فشار آب گرم معتدل كه كم‌كم گرم مىشد مثل\r\n\r\n\r\n","description":"","footnote":"\r\n( 1 ) - متن : مسك - مكث  ( Maks )  مأخوذ از تازى - درنگ و انتظار ( فرهنگ نفيسى ) .\r\n","page_name":" 139 ","page_number":139},
  {"content":"\r\n\r\nآب‌دزدك به تن شخص مىخورد . به تندئى كه گاهى از آن محراب بيرونم مىانداخت . مدتى آنجا ايستادم . خيلى خوشم آمد . كنت هم همين كار را كرد .\r\nبعد رفتيم به اتاق ديگر كه تخت از سنگ سفيد گذاشته بودند . كنت به روى يكى ، فقير به روى يكى مدتى لش شديم . حال آمديم . دلاك خواستيم . دو مرد قد بلند گردن‌كلفت مكشوف العورة وارد شدند . و اتفاقا يكى از آنها هم در حالت نعوظ « 1 » فوق‌العاده مضحك بود . ولى ركاكت اين حيوانيت همان لحظه را مانع از خنده شد . كنت به هزار زحمت حالى كرد كه بروند و ساتر عورتى براى خودشان قرار داده بيايند . رفتند و آمدند . حوله‌هاى كوچك سفيد به كمرشان بسته بودند كه غالبا به كنار رفته مانع ديدن عورتشان نبود . خلاصه ما را با صابون و يك جور علف آبى خشك كه براى شست و شور « 2 » معمول است به بدن مىمالند شستند . بعد رفتيم در همان محراب اولى صابون را از بدن شستيم . بعد قديفه‌هاى سفيدى آورده ، رفتيم به اتاق اول كه رخت كنده بوديم . باز هم قديفه را عوض كرده قدرى راحت كرديم . گفت اگر ميل داريد اصلاح بكنيد در آن اتاق . رفتيم در آن اتاق اوّل روى يك نيمكت نشستيم . سلمانىاى آمد اصلاح كرد . رخت پوشيديم . حمامى جلو افتاد . به يك اتاقى كه هوايش از اينجاها سردتر بود ، خيلى تميز و با اسباب ، ما را برد . قدرى گردش كرديم . از آنجا ما را برد توى دالان كه غار و چشمهء مصنوعى با سنگ و گوش‌ماهى درست كرده بودند . همانطور بود كه در جعفرآباد ييلاق شميران تهران هرچه دستورالعمل دادم بنّا نفهميد و آخر درست نشد . از آنجا به اتاق خيلى مزينى كه هوايش از همه‌جا سردتر و نزديك به هواى بيرون بود ، رفتيم . از آنجا بيست و پنج منات كه دوازده تومان و نيم پول ايران باشد پول حمام داده سوار درشكه شده آمديم به دكّان نقاشى ، رنگ و روغنى براى ظهير السلطان خريدم كه به تهران بفرستم . بعد به منزل آمده به ناهار دربار حاضر شدم . بعد از ناهار به منزل آمده با نواب موثق الدوله و جناب اميربهادر جنگ قدرى راحت كرده براى پيش از غروب .\r\nچون امشب رسما اعليحضرت شاه به تياتر مىروند . لباس تمام رسمى\r\n\r\n\r\n","description":"","footnote":"\r\n( 1 ) - متن : نعوز - نعوظ - مأخوذ از تازىبرخاستگى و راست‌شدگى نره ( فرهنگ نفيسى ) .\r\n( 2 ) - در متن همين‌طور است ( شست و شور ) .\r\n","page_name":" 140 ","page_number":140},
  {"content":"\r\n\r\nپوشيده به دربار رفتيم . اعليحضرت شاه در باغ تفرج مىكردند عكاسى آمده از اعليحضرت شاه و بعضى حضار حضور عكسها انداخت . مقارن غروب تمام همراهان حاضر شده دوتا دوتا در درشكه‌هاى روباز نشسته به تياتر رفتيم . عجب اوضاعى است . جمعيت و تماشاچىها با نهايت زيادى و كمال تنگى جا از پياده‌رو خيابان پيشتر نايستاده بودند . سطح تمام خيابان باز بود . مگر پليس كه هرچند قدمى ايستاده بود . چون دور چرخ كالسكه‌ها كه لاستيك دارد ، هيچ صدائى شنيده نمىشد . مگر كوبش سم اسبها به روى تختهء تر آب‌پاشى كرده ، مثل چند تا ساعت كه در يك اتاق كوچك باشد و هرچند دقيقه صداى آنها جفت بشود ، شنيده مىشد . خيلى قشنگ و باشكوه دم درب تياتر پياده شديم . تياتر اينجا نسبت به تياتر تفليس مثل تياتر تهران نسبت به تياتر تفليس است . ديگر چه دردسر بدهم .\r\nمملو بود از صاحب‌منصبان با لباس رسمى و خانمها با بدنهاى تا كمر باز و رختهاى الوان و جواهر زياد . هرچند نفر در يك لژ مخصوص نشستيم . كنت را از خودم جدا نكردم . و حال آنكه نبايد در آن اتاقى كه من بودم ، باشد . سه چهار پرده نمودار شد . همه رقص به‌طور هر مملكت و ملتى . ولى چه رقص چه عرض كنم .\r\nبعد از تياتر به همان ترتيب همه آمديم منزلهامان خوابيديم .\r\nدر\r\nورشاوى - روز شنبه يازدهم ( 11 ) : هنوز درست رخت نپوشيده بودم ، نواب محمد شفيع ميرزا نوادهء بهمن ميرزا كه تبعهء روس و در يكى از افواج روس صاحب‌منصب است و لباسش هم به كلّى روسى است و ديروز به توسط كاغذ نواب احتشام الملك كه در تهران است ، خودش خودش را معرفى كرده بود ، آمد كه برويم با هم عكس بيندازيم . رخت پوشيده رفتيم . سه چهار جور عكس انداخته آمديم منزل . دست و رو شسته به ناهار دربار حاضر شديم . بعد از ناهار اعليحضرت شاه يك عكس خودشان را كه فقير هم در آن عكس نمودار بودم دستخط فرموده التفات كردند كه به تهران براى حضرت عليه ملكهء ايران بفرستم .\r\nفرستادم . عصر با رفقا و احباب به دربار حاضر شديم .\r\nامشب هم اعليحضرت شاه و همراهان به تياتر دعوت دارند . ولى بى لباس رسمى . نيم‌ساعت به غروب آفتاب مانده به ترتيب ديروز رفتيم . فوق‌العاده خوب تياترى بود . چهار پرده رقص و آواز بود . دو پرده بازى . از ( اركست ) كه با\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nصداى حرف جور كرده بودند ، خيلى خوشم آمد . واقعا يك نفر زن و يك نفر مرد كمال صنعت را داشتند در خواندن . اين دو نفر در يك دسته اركست كه صد و پنجاه نفر بودند حرف مىزدند و مىخواندند . به‌طورى كه با آن صداى موزيك صوتشان را همهء جالسين مىشنيدند و كلمات آنها را مىفهميدند . تصورش هم مشكل است . مىخواستم شرح بازى و رقص و حكايت و اركست را تمام بنويسم .\r\nديدم هم وقت ندارم ، هم براى پاريس چيز نوشتنى باقى نمىماند . انشاء اللّه شرح تياتر پاريس را مفصلتر عرضه خواهم داشت . بعد از تياتر همه منظما به دربار مراجعت كرده شام خورده به منزلها رفته خوابيديم .\r\nدر\r\nورشاوى - روز يكشنبه دوازدهم ( 12 ) : صبح جناب سردار مكرم به منزل فقير آمد با هم رفتيم به دربار خدمت صدراعظم . از آنجا من و جناب نديم السلطان رفتيم به منزل جناب وزير دربار كه ديشب در مراجعت از تياتر سرما خورده تب كرده است . [ در 
  ] در برگشتن سربازخانهء قراولان مخصوص اين باغ و دستگاه را تماشا كردم و هم كليساى مخصوص اين باغ را كه از قديم ساخته‌اند ، چسبيده به عمارت شاهى است . با همركابان در عمارت گشت و تماشا مىكرديم تا وقت ناهار . بعد از ناهار رفتم منزل محمد شفيع ميرزا . آمد ديد تنها در اتاق نشسته مشغول روزنامه نوشتن هستم به اصرار مرا سوار درشكه كرده برد گشتْ . در يك باغى كه اسمش را گفت و من فراموش كردم با درشكه گشتْ كرديم . مرد و زن متفرج خيلى آنجا بودند . چون روز يكشنبه و تعطيل مدارس بود ، بچه‌ها خيلى عقب كالسكه‌مان جمع شده بيعارى مىكردند . هروقت عقب درشكه را نگاه مىكرديم يك مرتبه تقريبا سيصد نفر شاگرد مدرسه كه همراه ما مىدويدند ، مىخنديدند و كلاه برمىداشتند و تعظيم مىكردند . آن هم بىتماشا نبود . از آنجا رفتيم دكان سيگارت‌فروشى براى بچه‌ها كه به تهران بفرستم قوطى سيگار چوبى كه خيلى چيز قشنگى است ، خريده به منزل مراجعت كرديم . جناب ناصر الملك آمدند منزل من ، با هم رفتيم عيادت جناب نديم السلطان . از آنجا منزل جناب سردار مكرم . از آنجا با سردار مكرم جناب وزير دربار را عيادت كرديم . از آنجا خيلى توى باغ گشت و تفرج كرده به دربار آمديم . يكساعت به غروب آفتاب مانده شام خورديم ، بعد از غروب با هاشم خان براى عوض كردن لباس به منزل\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nرفتم . يك نفر عكس‌فروش چند ورق عكس آورده بود . يك عكس از او خريدم .\r\nعوض قيمت عكس يك پول طلاى ايرانى خواست . يك پنجهزارى به او يادگارى دادم ، رفت . به فاصلهء نيم‌ساعت به دربار آمدم كه با اعليحضرت شاه به تياتر كه در همين باغ در يكى از جزاير درياچه حاضر كرده بودند ، رفتيم . باز هم جمعيت و تماشاى عجيبى بود . بعد از تمام اين تفصيلات به منزل آمدم . نشان و حمايل سرتيپى دويم را كه براى محمد شفيع ميرزا گرفته بودم ، تقديم كرده در تختخواب رفته خوابيدم .\r\n\r\nحركت از ورشاوى -\r\nدوشنبه سيزدهم ( 13 ) : چون روز حركت است صبح زودتر برخاسته حاضر شده به دربار رفتيم . پس از شرفيابى به حضور و خدمت حضرت صدراعظم ، درشكه‌هاى امپراطورى حاضر شده سوار شده به همان ترتيب و تشريفات روز ورود به گار راه‌آهن رفته در دستهء كالسكهء راه‌آهن امپراطورى نشسته راهى شديم . اين دسته كالسكه خيلى زينت و تجملش از آن دسته كالسكه كه ما را به ورشو آورد ، كمتر است . امپراطور اين دستگاه كالسكه را كه مال ناپليون سيم بوده است به يك مليون منات كه يك كرور تومان باشد ، خريده است . چاى را در سفره‌خانهء كالسكه صرف كرديم . من چون صبح زود بيدار شده بودم ، يكساعتى خوابيدم . در استاسيون ( الكساندرف ) براى ناهار ايستاديم . چون پانزده ورست از اين استاسيون گذشته آخر خاك روسيه و اوّل خاك آلمان است ، بعد از ناهار اميرال و مهمانداران روسى از اعليحضرت شاه مرخص شده با تمام ماها در كمال تأثر خداحافظى كرده در يك دسته كالسكه كه جناب ميرزا رضا خان مؤيد السلطنه وزير مختار ايران در آلمان از اينجا به كنت ركسويل به دوازده‌هزار منات كرايه كرده بود ، نشسته رو به سرحد آلمان راهى شديم .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\n\r\nآلمان\r\nاز اينجا ديگر آن تشريفات و قال‌مقال هيچ نيست چون غيررسمى و براى معالجه مىرويم . انشاء اللّه در زير سايهء اعليحضرت شاه در برگشتن از كنت ركسويل كه آنوقت مهمانيم ببينيم چه مىكنند . منزل فقير همسايهء جناب نديم السلطان است . اين دسته كالسكه وراى كالسكه‌هاى راه‌آهن روس است .\r\nهمه چيزش و ساختش فرق دارد . اتاقهاى كوچكش هر دوتا به هم‌وراى آن دالان كه از جلوى تمام اتاقها مىگذرد ، يك درب دارد كه همسايه‌ها هروقت بخواهند ممكن است درب را باز كرده با هم صحبت بدارند . راه‌آهن و عرض رايل و وضعيت كالسكه‌هاى قطار راه‌آهن و سرعت طى مسافت اين راه هيچ شبيه نيست به راههاى روسيه . تمام راههاى آهن دنيا حتّى راه‌آهن از شهر تهران به حضرت عبد العظيم بين دو ريل زير واگونشان يعنى آن دو خط آهنى كه كشيده شده و عرّادهء كالسكه بر روى آن مىگردد ، يك‌اندازه است . مگر راه‌آهنهاى داخلهء روسيه كه عرضش بيشتر است . مثلا يك لكمتيف شخصا مىتواند در تمام راه‌آهنهاى كره گردش كند مگر در خاك روسيه كه جز با كالسكه‌هاى خودشان عبور ممكن نيست . راه‌آهن روس هميشه آرامتر حركت مىكند و مزين‌تر و اگرچه از خيلى دول كمتر است ولى هرچه‌قدر هست پرمايه‌تر است و غالب اوقات معمولا ساعتى هشت فرسنگ حركت مىكند و اين راه‌آهن كه الآن نشسته‌ايم\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nمعمولا ساعتى شانزده فرسخ حركت مىكند . ( يادم آمد يابوهاى چاروادارى و راه خراسان و منازل بىآب و آفتاب و بيابان ريگزار كه گاهى يك برگ سبز هم ديده نمىشود ، سه ساعتى يك فرسنگ راه رفتن آن يابو با هزار جان كندن . )\r\n خرد مومين قدم ، وان راه تفته * خدا مىداند و آنكس كه رفته \r\nاز امروز در حقيقت وارد خاك فرنگستان شديم . روسيه را هنوز دول متمدنه جزو ممالك آباد نمىدانند . سبزى و جنگلها و دهات و زراعات و رودخانه و شهرهاى كوچك بين راه و شعبات و خطوط راه‌آهن و راههاى كوچك شسته « 1 » كه از دهى به دهى مىرود و استاسيونهاى اينجاها خيلى بهتر و بيشتر از روسيه است .\r\nفوق‌العاده آبادتر و مزين‌تر است . هر استاسيونى كه پنج شش دقيقه كالسكه در آنجا معطل مىشود ، در يك شهر كوچكى است . يعنى پيشتر از امتداد اين راه ده يك اين هم نبود . پس از آنكه راه كشيده شد هر استاسيونش يك شهر كوچك معتبرى بسيار پاكيزه شد . چون قصدم جغرافى نوشتن نيست ، شهرهاى كوچك بين راه را اسم نمىبرم جز شهر ( بوژن ) كه در اول خاك آلمان و به منزلهء ورشاوى روسهاست . يعنى پس از آنكه دول روس و آلمان و اتريش لهستان را گرفته سه قسمت كردند ، در نزديكى سرحدهاشان هركدام شهر بزرگى را مركز قرار دادند .\r\nروسها ( ورشاوى ) را و آلمانها ( بوژن ) را و اتريشها ( كراكاو ) را . اين شهر بوژن خيلى بهتر و زيادتر از ورشاوى است . اگرچه قطار راه‌آهن در كنار آن ايستاد و پياده نشديم ولى غالب خيابانهايش و كليسا و عمارات و كارخانه و ابنيهء بزرگش و پلها و رودخانهء وسط شهرش پيدا بود . كنت را گفتم پياده شد ، كارت‌پستال خريده از همان توى كالسكه در حال حركت به تهران نوشتيم . شام را در واگون در سفره‌خانه در حين حركت خورديم . خيلى قشنگ است . باز هم دلم خواست مولى ( ع ) نصيب همه فرمايد . بعد از شام قدرى به رسم همه شب در اتاقهاى همركابان را باز كرده به منزل يكديگر ديد و بازديد ، شب‌نشينى كرده ، خادم اتاق ما رختخواب انداخته ، كنت در تختخواب روى من و من در تختخواب زير او در\r\n\r\n\r\n","description":"","footnote":"\r\n( 1 ) - كذا به جاى ( شوسه ) - در بعضى جاهاى ديگر از اين متن نيز به جاى شوسه « شسته » آمده كه خيلى غلط نيست . شوسه  ( Chaussee )  كلمه‌اى است فرانسوى به معنى جادهء وسيع و هموار و ساخته شده .\r\n","page_name":" 145 ","page_number":145},
  {"content":"\r\n\r\nكمال راحتى خوابيديم . چون در حركت بود ، خيلى راحت خوابيديم .\r\nدر حركت - روز سه‌شنبه چهاردهم ( 14 ) : صبح كه از خواب بيدار شدم ، كالسكه ايستاده بود و حال آنكه بنا بود هيچ‌جا تا كنت ركسويل زيادتر از پانزده دقيقه ايست نكند . رخت پوشيده براى چاى خوردن به سفره‌خانه رفتم . معلوم شد كه ديشب سرعت راه مانع از راحت خوابيدن اعليحضرت شاه شده . يك ساعت از نصف شب گذشته در يك استاسيون امر به نگاه داشتن قطار كالسكه فرموده بودند .\r\nجناب مؤيد السلطنه مىگفت در همان شبانه زيادتر از هزار تومان پول ايرانى به شعبات راه و استاسيون‌ها تلگراف زده شده كه در حركت قطارها تأخير كنند كه فردا در راه تصادفى دست ندهد . پس از نيم‌ساعت حركت كرديم نه به آن تندى ، بلكه به ميزان حركت كالسكه‌هاى روس . همه‌جا از كنار شهرهاى كوچك و جنگلهاى كاج و آباديهاى به‌هم پيوسته رد مىشديم . ناهار در حركت خورده شد .\r\nدو ساعت به غروب آفتاب مانده از توى تونل عبور كرديم . يك ساعت به غروب آفتاب مانده رسيديم به استاسيون شهر ( فرانك‌فرت ) كه از شهرهاى قديم تاريخى پروس است . اعليحضرت شاه در استاسيون ميل كردند قدرى پياده شده قدمى بزنند . اگرچه بيشتر از ده دقيقه هم ايست نمىكرد . همه پياده شديم . عجب جاى عجيبى است . اين استاسيون سه چشمه است از بيرون مثل سه دالان پهلوى هم مىماند . ولى از درون يكى است . دو رديف ستون يا پايهء طاق دارد . تمام بنايش با آهن است . سقفش كه بايد روشنى بدهد با بلور است . به كلفتى يك وجب و روى آن مثل تور از آهن كشيده شده است . اعليحضرت شاه به جناب مهندس الممالك امر كردند كه از طول و عرض و ارتفاع آن سؤال كند . معلوم شد اين استاسيون طولش دويست ذرع و عرضش صد و شصت و هفت ذرع و ارتفاعش پنجاه ذرع است . اين در زير يك سقف است . اتاقهاى بزرگ مناسب با اين بنا هم در كنار اين بنا هست . رئيس اين استاسيون مىگفت روزى چهارصد دستهء كالسكه در اين استاسيون زير اين سقف داخل شده خارج مىشود . عقل انسان از اين بنا حيران مىشود . از قرارى كه مىگويند مثل اين بنا شايد در تمام دنيا يكى دوتاى ديگر باشد .\r\nبعد از ده دقيقه اعليحضرت شاه و همه در كالسكه نشسته از استاسيون\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nبيرون آمديم . آفتاب خيلى قشنگى تماشا كرديم . از ورشاوى به اين طرف ، گردى خورشيد از نيم‌ساعت به غروب آفتاب مانده كم‌كم سرخ و بزرگ و كم‌نور مىشود .\r\nخيلىخيلى تماشائى است پيش از ناهار و عصر را غالبا در حضور بودم . بعد از غروب همهء همركابان در سفره‌خانه در حال حركت شام خيلى باصفائى صرف كرده من زودتر از سايرين ميل به خواب كرده ، هنوز كالسكه را نگاه نداشته بودند كه من خوابيدم . چون امشب هم كالسكه را نگاه خواهند داشت .\r\nدر حركت - روز چهارشنبه پانزدهم ( 15 ) : هنوز كالسكه‌ها به‌راه نيفتاده بود . بيدار شده براى چاى به سفره‌خانه حاضر شده همه آنجا جمع بودند . خيلى سفره‌خانهء قطار كالسكه را پسنديدم . جاى خيلى خوبى است . صبح و عصر حكم طاقنماهاى باغ سلطنتى تهران را دارد كه همهء وزراء و اركان در آنها مىنشينند و صحبت مىكنند . اين سفره‌خانه هم نقدا همانطور است . براى آنكه اولا اعليحضرت شاه نزديكند . قريب به بيست نفر وزير صبح و عصر اينجا هستند .\r\nفوق‌العاده راه باصفا و باطراوت و آباد و آباديها نزديك به‌هم است . از ديروز عصر تا پيش از ظهر امروز در غالب بلنديهاى كوهها و تپه‌هاى جنگلى بناى و اثر قلعه كهنه‌ها [ ى 
  ] نجباى آلمان كه ملوك الطوايف بودند و متصل با هم دعوا مىكردند و مطلب به دست رمن‌نويسهاى دنيا مىدادند ، پيداست و هم اگر تندى حركت راه‌آهن مجال ديدن بدهد ، تماشايش با برخورد به اينكه صاحبان آنها چه اشخاص پرغرور و خودپرست دنياخورى بوده‌اند و آخر الامر مرگ چطور آنها و قشون آنها را كشت و بناهاى محكم آنها را خراب كرد و متفرق ساخت بىحالت نيست .\r\nتا پيش از ظهر از پنج تونل عبور كرديم . تونل كندن صنعت غريبى است .\r\nاز بعضى كوهها كه سربالائى آن زياد باشد ناچار تونل كنده مىشود به عرض پنج ذرع و بعضى جاها زيادتر و ارتفاع هفت ذرع پس از كندن با سنگها [ ى 
  ] مقطع تراشيده ديوار و سقف آن را مىچينند . مثل آنكه از خود ديوار تراشيده باشند و زير ديوار نهر كوچكى دارد كه آب اگر جمع شود در همه‌جاى راه پراكنده نشود . در مدخل و مخرجش درب بسيار بزرگى دارد و دربان ايستاده چون چراغ ندارد خيلى موحش است و حركت كالسكه در تونل صداى ترسناكى دارد . از قرارى كه مىگويند اين تونلها خيلى مختصر است و عرضش كم است كه يك ترن حركت\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nمىكند . تونل هم هست كه دو خط راه دارد و همه جايش چراغ‌برق روشن است .\r\nقبل از ورود به تونل چراغهاى تمام اتاقها و راه‌روهاى كالسكه‌ها را روشن مىكنند .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nسويس\r\nتقريبا يك‌ساعت به ظهر مانده به كنار شهر ( سويس ) كه دولت كوچك پردولت و جمهوريست و تمام ساعتهاى خوب دنيا و آهن‌كاريهاى مطبوع آنجا ساخته مىشود ، رسيديم . در گار به‌قدر نيم‌ساعت ايستاديم . جناب نظر آقاى يمين السلطنه وزير مختار ايران در پاريس در اين گار منتظر بود . مشرف شده همراه راهى شديم . به‌قدرى اين راه باصفا و آباد است كه به كلى صفا و هوا و مناظر و آبادى راه ولادقفقاز فراموش شده درختهاى كاج جنگلى اينجاها به كلى وراى جنس كاجهاى ايران است . شاخه‌هايش مثل گردن شتر از تنهء درخت درآمده قوس معكوس حركت كرده شاخه‌اش به‌طرف بالا متمايل است ، خيلى قشنگ . پانزده تونل هم از ظهر تا اوّل شب در راه داشتيم . از سيصد ذرع تا سه‌هزار ذرع ، واقعا صنعت راه‌سازى اينجاها خيلى بالا گرفته .\r\n\r\n","description":"","footnote":"","page_name":" 149 ","page_number":149},
  {"content":"\r\n\r\n\r\nفرانسه\r\nدو ساعت و نيم بعد از ظهر رسيديم به شهر ( دلْ ) كه اوّل خاك فرانسه است . اگرچه پياده نشديم و در گار كنار شهر قدرى ايستاديم ولى از قرارى كه مىگويند اسم بامسمّائى دارد . خيلى غريب است كه شخص در هر خاكى كه وارد مىشود اگر چشمش ببيند از تغيير لباس و حركات و راه رفتن مىداند و مىفهمد كه خاك دولت ديگر است . اللّه اكبر از آبادى اين راه . خانه‌ها تقريبا از هم به‌قدرى دور نيست كه پيدا نباشد . بلكه متصل است . شخص تعجّب مىكند كه چطور ممكن است مملكت اين‌طور آباد و پرجمعيت باشد . اگرچه جنگل و بارندگى و رودخانه‌ها هم خيلى كمك آبادى است . ولى بيشتر آباديها اثر نبودن ظلم و بودن امنيت و نكردن تعدى ، و كردن همراهى حكّام و كاركنان دولت است .\r\nيقين بدانيد اگر حكام گيلان و مازندران و استرآباد كه اين سه مملكت آب و هوايش تقريبا مثل اينجاهاست قرار بگذارند در سال زياده از ماليات ديوان و حق الحكومهء خودشان از رعيت چيزى نگيرند و ديوان هم مجالى بدهد كه اقلا مدت حكومتشان سه سال طول بكشد و همانسال اول آنها را معزول نكند ، در ده سال آنجاها هم آباد مىشود . ( معلوم است . خدا با خلق و مملكت ايران كه عداوتى ندارد . تمام ممالك را يكسان خلق كرده . ما مردم بىهمه‌چيز با هم عداوت داريم و طمع هم كه بىاندازه هست . آن‌وقت كار را تا اين اندازه كه\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nهست خراب مىكنيم . مولى ( ع ) انصافمان بدهد . )\r\nخلاصه غالب روز را در حضور بودم . جناب اميربهادر جنگ بعضى از اشعار شاهنامه از حفظ مىخواند . ( چون اغلب شاهنامه را محفوظ است . ) اعليحضرت شاه صحبتا فرمود در يكى از كاغذهايم براى شاه شهيد اين دو شعر فردوسى را نوشتم كه مىگويد :\r\n هميشه سر تخت جاى تو باد * جهان زير فرمان و راى تو باد \r\nبدون هيچ تأمل جناب اميربهادر جنگ گفت :\r\n گذشت او كنون تاج و تختش تراست * بزرگى و اورنگ و بختش تراست \r\nبه‌قدرى از اين‌طور شعر مناسب خواندن حظ كردم كه بىاختيار بيشتر از آنچه مقتضى ادب بود تحسين كردم .\r\nبه هر استاسيونى كه مىرسيديم ، اعليحضرت شاه به من امر مىكرد از كارت‌پستال آنجا مىگرفتم و مىآوردم . روى يكى از كارت‌پستالها نوشتند كه اين كارت‌پستال يادگار ظهير الدوله است و هم به جناب وزير همايون امر كردند كه در روزنامهء سفر خودشان بنويسد . انشاء اللّه فراموش نمىكند . نزديك غروب به‌قدر نيم‌ساعتى خوابيدم . ده ساعت از ظهر گذشته وارد گار ( كنت ركسويل ) شديم . از كالسكه‌هاى راه‌آهن پياده شده حاكم آنجا با آنكه ورودمان غيررسمى بود دم كالسكه آمده از جانب رئيس جمهورى تعارفات به عمل آورده ، دو سه نفر ديگر را هم معرفى كرده به درشكه‌هاى خيلى قشنگ سوار شديم . در حالتى كه هر درشكه دو سواركار در دو طرفش بود ( چه سوار ، چه اسب ، چه يراق ، چه عرض كنم ؟ ! ) وارد هتل كه مخصوصا براى همراهان ركاب شاهى و خود موكب همايونى به قول ايرانيها دربست جناب يمين السلطنه اجاره كرده است ، شديم .\r\nبسياربسيار هتل تميزى است . چهار مرتبه است . هركس منزلش را پيدا كرده راحت شديم . بعد از نيم‌ساعت راحت كردن و دست و رو شستن براى شام رفتيم به هتل ديگر كه تقريبا دويست قدم از منزلمان دور تر است . از زير آن سقفى كه چشمهء آب معروف اينجا در آن است عبور كرده بعد از صرف شام به منزلها آمديم . ناصر خاقان آمد نيم‌ساعتى صحبت كرديم . نواب موثق الدوله و جناب امير بهادر جنگ همسايهء دست راست و جناب وكيل الدوله همسايهء دست چپ\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nفقيرند . اميدوارم از همسايگى فقير رنجشى نبينند . تختخواب بسيار خوب بزرگى داشتم در كمال راحتى خوابيدم . تختخواب كنت هم گوشهء همين اتاق است .\r\nيك اتاق كوچك دست و روشوئى هم داريم .\r\n\r\nدر كنت ركسويل « 1 » -\r\nروز پنجشنبه شانزدهم ( 16 ) : صبح با نواب موثق الدوله و كنت براى اصلاح و حمام رفتيم پائين دكّان دلاكى . خود كنت ركسويل جاى بزرگ پرجمعيتى نيست . فقط يك ده كوچكى است مثل ( عسك « 2 » و لاريجان ) ما ، در مازندران ايران كه مردم براى استعلاج و خوردن آب معدنى به آنجا مىروند . جمعيت دائمش شايد هزار نفر هم نباشد ولى الان گويا براى معالجه و هم براى تماشاى معالجه‌كنندگان كه آن هم نوعى از معالجه است ، شش هفت‌هزار نفر اينجا باشند . چند هتل دارد . يكيش اين است كه تمامش را براى اعليحضرت شاه و نوكرهاى همراهشان اجاره كرده بودند . البتّه خيلى گران اجاره كرده‌اند ( جائى كه خانهء حاجى محمّد جعفر آبادى كه يك اتاق سه دره و يك مطبخ و يك مبال و يك باغچهء كوچك دارد در جعفرآباد سى تومان كرايه‌اش باشد ، البتّه اين هتل كه چهار مرتبه به روى هم ساخته شده و صد و پنجاه اتاق كوچك و بزرگ دارد و راه‌پلّه‌هاى خيلى قشنگ دارد و تمام اسبابش در نهايت تميزى و خوبى و امتياز و نوى است را سى و پنج الى چهل تومان بايد كرايه كرده باشند . )\r\nبا سركار موثق الدوله و كنت وارد دكّان دلّاكى شديم كه چندان فاصله‌اى با هتل ندارد . خيلى منظم و پاكيزه بود . اسبابهاى خوب داشت . يك طرف دكانش يك آئينه‌اى بود شش ذرع در سه ذرع كه اوّل ورود من گمان كردم آن‌طرف دكّان هم منظرش باغ ديگر است . هركدام به روى صندلى مخصوص نشسته ، شخص مخصوص براى خدمتمان حاضر شد . ( يادم آمد سرتراشهاى دهات ييلاقى خودمان كه در معابر توى آفتاب روى زمين بيچاره را مىنشانند و يك لنگ كه از چركى رنگش پيدا نيست به گردنش مىبندند و با آن قمقمه‌هاى كوچك حلبى كه به كمربندشان آويخته‌اند و هر چهار پنج روز يك مرتبه آبش را عوض\r\n\r\n\r\n","description":"","footnote":"\r\n( 1 ) - در سفرنامهء مظفر الدين شاه همه‌جا نام شهر را سرهم « كنتركسويل » آورده است .\r\n( 2 ) - فعلا اين آب گرم را « اسك » مىنويسند .\r\n","page_name":" 152 ","page_number":152},
  {"content":"\r\n\r\nمىكنند ، سر و ريش را تر كرده مشغول بريدن و زخم كردن سر و ريش مىشوند . ) در حين كار چهار پنج شيشه عطر و صابون و مسفاك « 1 » به نواب موثق الدوله و همين‌طور به من و همين‌طور به كنت بست . خلاصه بعد از اتمام كار صد فرانك پول تقديم كرده از دكّان درآمديم . ولى مثل دستهء گل از آنجا رفتيم به حمام .\r\nخيلى تميز و پاكيزه ولى به تجمل حمام ورشاوى نبود . از دالان ممتدى كه رد شديم بليت و نمره خريده داخل اتاق كوچكى شديم كه يك نيمكت داشت .\r\nرخت كنده داخل اتاق كوچكتر از آن شديم . دو شير بزرگ به ديوار داشت . زيرش كشكول آهنى بزرگ به اندازه‌اى كه يك نفر راحت در او بنشيند . هواى اتاق هيچ گرم نبود . فقط داراى حرارتى بود كه از آفتاب از پشت شيشه گرفته بود . از حمام تا به چشمه دالان مسقف عريض مرتفعى است كه دو طرف و سقفش شيشه و زمينش سنگ و طولش تقريبا پنجاه ذرعست و هركس كه تازه وارد كنت ركسويل مىشود براى معالجه اسمش را در صفحه‌اى نوشته و در قاب شيشه‌اى گذارده در طاقچهء اين دالان مىگذارند كه هركس هروقت بخواهد بداند كى وارد شده و كى خارج شده بدون اينكه از كسى بپرسد ، آن صفحه‌ها را خوانده بداند . اسم اعليحضرت شاه و تمام همراهان را كه ديشب وارد شده بوديم ، در صفحهء خيلى مزينى كنت خواند و به ما نشان داد . تقريبا اين قابهاى اسامى خودش يك زينت قشنگى است براى اين دالان . اين دالان متصل مىشود به اتاق بزرگ هشت گوشى به ارتفاع بيست ذرع . تمام اطراف و سقفش آهن و شيشه است .\r\nچشمه‌اى در وسط اين اتاق واقع است . در حوضى كه از سنگ سرخ و لكه‌لكه سفيد است ، وسط حوض پايه‌اى درست كرده‌اند از چهار طرف پايه نزديك به زمين چهار لولهء برنجى است كه آب از آنها در حوض مىريزد و حوضش هم چندان بزرگ نيست . از توى پاشويه يك بچه‌اى مىتواند گيلاسش را از لوله آب كرده بخورد . چند نفر زن با لباس سادهء خيلى تميز جلو دامنشان پارچه‌هاى سفيد بسته آنجا ايستاده‌اند كه به هركس كه بخواهد با كمال خوشروئى و معذرت مفت آب بدهند . در دست‌اندازهاى دور اين اتاق گيلاسهاى آبخورى خيلى تميز هست\r\n\r\n\r\n","description":"","footnote":"\r\n( 1 ) - كذا به‌جاى مسواك - مسواك : مأخوذ از تازى . ابزارى كه بدان دندانها را پاك كنند ( فرهنگ نفيسى ) .\r\n","page_name":" 153 ","page_number":153},
  {"content":"\r\n\r\nكه نمرهء آبخورها و اسمشان به دستهء آنها بسته است و آن زنها اشخاص را مىشناسند تا مىآيند گيلاس خودش را پر كرده به دستش مىدهند . خوردن اين آب قواعد و رسم مخصوصى دارد . صبح اوّل طلوع آفتاب بايد يك گيلاس آب بخورد و دو ساعت راه برود و بعد يك گيلاس بخورد و آنقدر راه برود كه ادرار كند . بعد يك گيلاس بخورد . بعد نهار به ترتيبى مخصوص خيلى كم بخورد . براى راه رفتن شاربين « 1 » ايوان مسقفى به عرض شش ذرع و طول دويست قدم كه تقريبا صد و پنجاه ذرع باشد ساخته‌اند و چندين ايوانهاى مسقف كه جلوى دكانهاست ساخته‌اند و در آن دكانها همه‌جور اسباب متفرقه فروخته مىشود . آن ايوانها براى آن است كه اگر باران بيايد مردم آنجا راه بروند و هم مجبورا چيزى بخرند . اگر باران نباشد در باغى كه جلوى اين بساط مرتب است و انواع مشغوليات در موقع راه رفتن از قبيل موزيك و بعضى بازيهاى كوچك در آنجا موجود است . حوضهاى كوچك خوب كه بعضى از آنها باز هم آب گوارا است كه معالجتا مىخورند ، درست كرده‌اند . يك‌طرف اين باغ تياتر است و چند اتاق بزرگ عمومى براى كتاب خواندن و روزنامه خواندن و چاى خوردن مهياست و چهار پنج هتل دارد . همه مثل همين هتل كه ما منزل داريم .\r\nوقت ناهار همه مجتمع شده در جاى مرتب شده‌اى ناهار صرف شد .\r\nبعد از ناهار در اتاق خودم خيلى تحرير كردم . عصر قدرى با رفقا درب دكانها رفته بعضى چيزها خريدم . يك ساعت به غروب آفتاب مانده ، اعليحضرت شاه پائين تشريف آورده در باغ گردش كردند و به اتاقهاى عمومى كه گفتم و تياتر كه بسته به همان اتاقهاست رفتند . موقع بازى تياتر نبود . هيچ‌كس جز ماها در تياتر نبود . فردا شب به تماشاى بازى تشريف خواهند برد . دو ساعت بعد از غروب آفتاب شام صرف شده به اتاقها آمده بعد از شب‌نشينى با همركابان خوابيديم .\r\nدر\r\nكنت ركسويل - روز جمعه هفدهم ( 17 ) : صبح زود با هاشم خان قدرى جلوى دكانها راه رفته بعد رفتم ديدن جناب ميرزا ملكم خان وزير مختار\r\n\r\n\r\n","description":"","footnote":"\r\n( 1 ) - شاربين - آشامندگان آب .\r\n","page_name":" 154 ","page_number":154},
  {"content":"\r\n\r\nدولت ايران در ايتاليا كه براى ورود موكب شاهى از محل مأموريت خودش به كنت ركسويل آمده است . خيلى صحبت كرديم . با هم در باغ قدرى تفرج كرده رفتيم به اتاقى كه براى كتاب خواندن است . خيلى صحبت از درويشى كرد .\r\nبعضى سؤالات كرد از تصوف . به‌طورى كه مىدانستم جواب گفتم . تصديق جواب مرا كرد . او برخاست . من اتاق را تنها ديدم . قدرى پيانو زدم . به كلّى فراموش كرده بودم . جناب ميرزا محمود خان علاء الملك سفير كبير دولت ايران در دولت عثمانى هم امروز قبل از ظهر وارد كنت ركسويل شده به حضور مشرف شد . بعد از ظهر ناهار خورده . الان كه دو ساعت و نيم از ظهر پاريس گذشته است .\r\nتك ، تنها با يك روياى دور و دراز و فكر ممتدى در اتاق خودم نشسته مشغول روزنامه هستم . ( حق برآرد آرزوى متقين . مولى ( ع ) توفيق تقوى كرم كند ) . عصر آمدم پائين . در بين گشت ميرزا مطلب خان مستشار پستخانه را ديدم . با هم رفتيم بالا . به‌قدر يك سيگار كشيدن بوديم . از جناب وزير همايون هم ديدن كرده آمدم حضور ، عصر اعليحضرت شاه با كالسكه گردش رفتند . باز من و مستشار و هاشمخان با هم بعد از چاى خوردن در باغ گرديده در يك فضاى تاريكى كه دورش درخت كاج كاشته شده بود و يك درخت وسطش كاشته بودند كه به منزلهء سقف آن بود ، رفته نشسته . آنجا هم دو سه سيگار كشيديم . صحبتها كرديم . خيلى خنديديم .\r\nجناب اميربهادر جنگ را كه گفته بودم از اعليحضرت شاه اجازه حاصل كند فردا بروم پاريس . صندوق كتابم ببرم و هم بعضى سوقاتىها بخرم ، جواب و اذن حاصل كرده خبر آورد . اول غروب آفتاب اعليحضرت شاه و تمام همراهان به تياتر رفتيم . تياترش چندان تعريفى نبود . به اندازهء تياتر مدرسهء دار الفنون تهران است . منتها خوانندهء زنانه دارد . اعليحضرت شاه هم يك پرده بيشتر تماشا نكردند . زود برخاستند . من هم آمدم بيرون . ولى حضرت صدر اعظم و جناب وزير دربار و اكثرى ماندند . من آمدم بالا پيش نواب موثق الدوله و جناب امير بهادر جنگ نشسته تا دو ساعت بعد از ظهر كه وقت شام بود . درب سفره‌خانه حاضر شده حضرت صدر اعظم و سايرين آمده به رسم هر شبه شام صرف شد . چون من حالت و اشتها نداشتم ، زودتر از همه برخاسته براى خواب رفتم به منزل . كنت را بعد از تياتر ديگر نديدم .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\n\r\nاز كنت ركسويل به پاريس -\r\nروز شنبه هجدهم ( 18 ) : صبح در چين ورچين كرده بعضى از آقايان و همركابان فرمايشى كه در پاريس داشتند فرمودند .\r\nسر ناهار از حضرت صدر اعظم مجددا مرخصى حاصل كرده بعد از ناهار به حضور اعليحضرت شاه مشرف شده خاطر مباركشان را آسوده كردم كه البته در پاريس حركتى كه خلاف شأن همراهان شاهى باشد ، نخواهم كرد . و هرگز كلاهم را تبديل نمىكنم . مشتى پول زرد ايرانى مرحمت فرمودند كه اگر بخواهم سكهء ايران به كسى يادگار بدهم ، داشته باشم . ( بقول فقرا مولى ( ع ) سكه‌اش را نشكند . ) دو ساعت بعد از ظهر صندوق اسباب و كيف رخت ما را در بام كالسكه‌اى كه به دو اسب بسته بودند و دو مرتبه بود ، يعنى مرتبهء فوقانيش براى صندوق و اسباب و مرتبهء تحتانيش جاى نشستن هشت نفر است و به پيشانى اسبهايش دم روباه آويزان كرده بودند ، گذارده كنت و فقير و قهرمان خان پسر يمين السلطنه و غلامحسين خان پسر مؤيد السلطنه كه بدرقهء ما مىآمدند در آن كالسكه نشسته رو به گار رفتيم . بين راه ميرزا ابو الحسن خان منشى بانك شاهنشاهى در تهران كه به پاريس آمده از آنجا دو روز است به كنت ركسويل آمده ، اكنون دوباره به پاريس مراجعت مىكند ، به ما رسيد . در كالسكه تعارفش كرده رفتيم تا گار . گار اينجا چون ده است چندان مزين نيست . بعد از چند دقيقه دستهء كالسكهء راه‌آهن رسيد . سوار شديم . اين دسته خيلى تند مىرود . از اينجا تا شهر پاريس هفتاد و پنج فرسنگ است . ما شش ساعت رفتيم . بين راه از همه‌جا آبادتر و پرخانه‌تر بود . و از دو تونل كوچك هم عبور كرديم . شام پيش از غروب در ترن و حركت خورديم . هر قدم كه به پاريس نزديك مىشديم ، خانه‌ها قشنگتر مىشد و از عظمت شهر پاريس حكايت مىكرد .\r\n\r\nورود به شهر پاريس -\r\nتا يك ربع بعد از غروب آفتاب كه دستهء كالسكه در گار شهر پاريس ايستاد و پياده شديم . اين گار چون بامش هم گار است ، چندان سقفش بلند نيست . خيلى وسيع است و متصل پر است از جمعيت مرد و زن كه كيفهاى كوچك در دستشان است و جامه‌دانهاى بزرگشان به دوش حمالان كه به كالسكه‌ها حمل مىكنند . درشكه و كالسكه‌هاى كرايه‌اى كه مسافر به منزل مىرسانند ، خيلى در اين گار ايستاده است . چراغ برق به اندازه‌اى روشن\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nاست كه شخص گمان مىكند روز است . تقريبا مثل شهر كوچكى است كه در زيرزمين از آهن ساخته باشند . همين‌طور هم هست .\r\nاز كالسكه راه‌آهن كه پياده شديم ( ميرزا يوسف خان ) شارژه‌دافر « 1 » سفارت ايران در پاريس را كه پسر بزرگ يمين السلطنه وزير مختار است ، ديدم كه ايستاده منتظر فقير است . چون قهرمان خان از كنت ركسويل به او تلفون كرده بود كه منزل براى ما تهيّه كند . با او تعارفات به عمل آورده سه‌نفرى سوار درشكه‌اى كه پيشتر حاضر كرده بود شده با ميرزا ابو الحسن خان كه منزلش در خارج شهر پاريس است ، خداحافظى كرده رو به هتل ( لان‌كام هتل ) راهى شديم . شهر پاريس شأنش اجل از آن است كه كسى بتواند چگونگى آن را بنويسد . همين‌قدر در جلالت قدر اين شهر بس است كه در موقع اكسپزيسيون تقريبا دو مليون مهمان در خودش [ مى 
  ] پذيرد . بدون آنكه نانش گرانتر يا نظمش كمتر بشود . با خودم قرار دادم كه هر روز يا هر شب هرجا كه تماشا رفتم يا به هر دكّان كه براى خريدن چيزى رفتم فقط به همان اكتفا كرده ، به‌قدرى كه بتوانم بنويسم .\r\nامشب از گار راه افتاده از خيابان ( شانزليزه ) عبور كرده از درب اكپزيسيون رد شده به هتل كه منزل در آنجا گرفته شده رسيده پياده شديم . خدّام هتل چون پيش از وقت مسبوق بودند دم درب هتل احترام بجا آورده يكى پيش افتاده در وسط دالان دم درب اتاق كوچكى كه يك نيمكت داشت و تقريبا شش نفر تنگ هم در آن اتاق مىتوانستند بايستند ، ايستاد . من گمان كردم كه از اينجا بايد دالان را بدون آنكه كسى جلو باشد خودمان برويم . از او رد شدم . شازده‌فر گفت در همين اتاق بفرمائيد . با شازده‌فر و كنت در آن اتاق رفته روى آن نيمكت نشستيم . خود آن پيشخدمت هم كه جلو ما بود ، آمد توى اتاق در را بست . اطراف اين اتاق شيشه است و فواصلش ستونهاى چوبى و سقفش هم شيشه . من از بس بين راه چراغ‌برق كه تمام شهر را مثل روز كرده بود و دكانهاى مزين پراسباب كه عوض تخته جلوى آن دكانها آئينه‌هاى هفت ذرع هشت ذرع طول در پنج ذرع\r\n\r\n\r\n","description":"","footnote":"\r\n( 1 ) -  Charge d'affaires  ( شارژه‌دافر ) كلمه‌اى است فرانسوى به معناى مأمور سياسى كه در زبان فارسى به « كاردار » ترجمه شده است و در اين سفرنامه تنها در اين‌جا و يكى دو جاى ديگر به‌صورت كامل و صحيح آمده و در ساير جاها به صورتهاى گوناگونى آمده است\r\n","page_name":" 157 ","page_number":157},
  {"content":"\r\n\r\nعرض در شش ذرع پاك صاف مصفّا يك پارچه و خيابانهاى با تخته فرش شده و مردم زياد ديده بودم ، مبهوت شده فراموش كرده بودم كه بپرسم در اين اتاق به اين كوچكى چرا بايد نشست . به محض آنكه روى آن نيمكت نشستيم و آن پيشخدمت آمد تو و درب را محكم بست به يك پستانكى كه مثل زنگ اخبار به ديوار آن اتاق بود دست گذارده فشرد . من احساس كردم كه ثقل بدنم در كار است سبك مىشود و مثل آنكه اثر جذبيه از نقطهء جاذبهء كره گرفته شده باشد و سنگينى تمام اجساد مبدل به سبكى شده باشد . خيلىخيلى حالت تماشائى قشنگى است . اگرچه چيزى نمىگفتم . شازده‌فر حالت بهت مرا ملتفت شده گفت چون اين هتل هفت مرتبه است و براى شما در مرتبهء پنجم منزل گرفته‌ايم و با پله پيمودن اين راه خيلى زحمت دارد و اين‌كه درش نشسته‌ايم ( آسانسر ) است .\r\nاين يك كلمه حرف كه تمام شد من ديدم سنگينى جسم من به‌جاى خود آمد .\r\nمعلوم شد آسانسر ايستاد . پيشخدمت زود درب را باز كرده بيرون جست . ما هم بيرون رفتيم . دالان مختصر طى كرده به اتاق خودمان رسيديم . يك سالن و دو اتاق خواب داريم . چقدر خوب و مزين و راحت و خوش‌منظر . شازده‌فر سه اتاق ما را به ما معرفى كرد ، در سالن نشستيم . سيگارى صرف كرديم . مىگفت چون ديگر در پاريس جا نيست و تمام هتلها پر است و اين هتل خيلى باشأن و نزديك به اكسپزيسيون است ، اين سه اتاق را با هزار معركه به روزى صد و بيست فرانك كرايه كردم كه تقريبا روز [ ى 
  ] بيست و پنج تومان پول ايران مىشود . من ياد خانه‌ها [ ى 
  ] شهر تهران كه هفت هشت اتاق و حوض و باغچه و آب‌انبارى و حمام سرخانه دارد و ماهى پانزده تومان كرايه مىكنند ، افتادم . بنگ از سرم پريد .\r\nصدايم درنيامد ولى به قول ميرزا احمد خان كه مىگويد اگرچه صد من كاشتيم نود من برداشتيم اما گندمش گندم بود . اگرچه خيلى گران است . به‌قدرى اين اتاقها مبلش خوب و قشنگ است كه مسافر راضى مىشود تمام دارائى كه در ولايتش دارد كم‌كم كرايهء اين‌جور خانه‌ها بدهد . تختهاى خوابش مطلّا و ميزهايش سنگ مطلّا و موزاييك برنجى و چراغ وسط و ديواركوب و روى بخارى و بالاى سر تخت خواب تمامش برق و روى نيمكت و صندليهايش ( گوبْلن ) و منظر سالنش سيصد ذرع قد و بالاى مردانهء برج ايفل كه از سطح\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nزمين تا نوكش غرق چراغ‌برق است و شبى پنجاه‌هزار چراغ‌برق بجز چراغهاى بزرگ سرش كه هركدام نصف شهر پاريس را روشن مىكنند ، در آن روشن است و منظر اتاق خوابش سر درب اكسپزيسيون است كه آن هم با چراغهاى برق الوان مخطّط و منقش است و هرچند دقيقه يك مرتبه تمام چراغهايش تغيير لون داده رنگ ديگر مىشوند . مثلا مىبينيد تمام چراغها قرمز است . تا به طرف ديگر متوجّه شده دوباره نگاه مىكنيد تمام آبى است . نگاه‌كننده اگر مسبوق نباشد در طرف ديگر نگاه مىكند كه آن سردر را كه چراغ قرمز بود ببيند . دوباره نگاه مىكند تمام چراغها سبز است . خلاصه خدا نصيب كند همه ببينند . نمىشود آنطور كه هست تحرير يا تقرير كرد . بعد از صرف سيگار شازده‌فر برخاسته معذرت خواست كه در سفارت كار دارد و رفت . من و كنت هم مثل آدمهاى از خواب پريده بدون آنكه با هم حرفى بزنيم در اتاقهاى خواب رفته لخت شده در آن دوشكهاى پر كه كتانهاى سفيد پاك به قول ظهير السلطان ، اصل ، به روى آنها كشيده بودند افتاده لحاف اطلس چهره‌اىرنگ كه عوض پنبه ، پر درونش بود تا سينه به روى خودمان كشيده دعا به عمر و دولت و صحت اعليحضرت مظفر الدين شاه قاجار كه ما را به اين فيض رسانده كرده خوابيديم .\r\n\r\nدر پاريس -\r\nروز يكشنبه نوزدهم ( 19 ) : چون ديشب گفته بودم دو ساعت به ظهر مانده شازده‌فر آمده درشكه حاضر كرده با او و كنت رفتيم به دكان دلاكى اصلاح كرده از آنجا رفتيم به مدرسه‌اى كه مصطفى خان پسر جناب قوام الدوله وزير لشكر آنجا مشغول تحصيل است . اين مدرسه ، مدرسهء عمومى نيست ، خصوصى است . قريب صد نفر شاگرد دارد . وارد اتاق شديم . معلم كه مردى پير و ريش تراشيده ، موى سر و سبيل سفيدشده بود و توى كتابخانه‌اش تنها پهلوى ميز نشسته كتاب مىخواند ، شازده‌فر را كه مىشناخت برايش تواضعى كرده احوالپرسى كرد . شازده‌فر مرا به او شناساند و گفت ميل ديدن مصطفى خان پسر قوام الدوله را دارد . بدون آنكه زياد حرف بزند برخاسته درب اتاق ديگرش را باز كرده گفت اينجا باشيد تا بيايد و خودش رفت . شازده‌فر و كنت رفتند كه بگردند . بلكه منزل ارزانترى براى ما پيدا كنند .\r\nبعد از ده پانزده دقيقه معلّم در را باز كرده مصطفى خان را وارد اتاق كرده\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nخودش رفت . با مصطفى خان روبوسى كردم . قريب يكساعت نشستيم از هر قبيل صحبت تهران را با هم كرديم . يك جفت ملكى كار شيراز كه دخترم برايش داده بود به او دادم . خيلى خوشوقت شد . گفتم از معلّمش خواهش كرد كه در اتاقهاى مدرسه اگر مانعى ندارد مرا بگرداند . معلّم خيلى از اين خواهش من خوشوقت شد .\r\nمرا در تمام اتاقهاى تحتانى و فوقانى و اتاقهاى خواب بچه‌ها و مواقع درسها گردانده همه را معرفى كرد . من تأسيس مدرسهء معرفت و شرايطش و ساير مدارس شهر تهران را كه در زمان سلطنت اعليحضرت مظفر الدين شاه گشوده شده است برايش گفتم . خيلىخيلى خوشحال شد . شازده‌فر و كنت آمدند كه يك‌جا پيدا كرده‌ايم خيلى دور از همه‌جا است و گذشته از آنكه اتاقهايش باشأن نيست ، مكانش هم نامناسب است و قيمتش هم چهار تومان كمتر از آن است . من گفتم آب كه از سر گذشت چه يك نى و چه صد نى . همانجا كه هستيم خوب است .\r\nاز معلّم اذن گرفته مصطفى خان را براى ناهار و گردش تا عصر با خودمان برديم .\r\nشازده‌فر بعد از ورود به هتل رفت به سفارت . من و كنت و مصطفى خان رفتيم به سفره‌خانهء هتل . به‌به ! چه سفره‌خانه [ اى 
  ] . هيچ نمىتوانستم تصور كنم كه ممكن باشد اتاق سفره‌خانه به اين قشنگى مرتب شود . اطرافش تمام شيشه‌اى منقش و سقفش شيشه ابرى منقش و وسطش به‌جاى چهلچراغ چرخى آويزان تعبيه شده است كه با قوّهء برقيه متصل فره‌فره مانند مىگردد و هواى اتاق را مواج مىكند . يعنى جالسين « 1 » را باد مىزند . به عبارت اخرى به‌جاى بادبزن مسجد شاه يا مسجد جامع تهران است كه سه خروار وزن دارد و چهار نفر از كمر مىافتند تا حركتش بدهند و آن‌وقت فرق زيادى هم نكند . در و ديوار اين سفره‌خانه مملو است از چراغ برق كه شب روشن مىشود ميزها به اندازهء چهار نفر و سه نفر و دو نفر دارد كه به دور آنها نشسته غذا مىخورند . خيلى غذاهاى خوب مىدهند . بعد از ناهار از همان اتاق سفره‌خانه رفتيم در اتاق ديگر كه سيگار بكشيم . به‌به از اين اتاق ( درست گوش بكن تا بگويم چطور است . ) فرشش تخته‌اى زردرنگ ، ديوارش و سقفش اطلس گل‌دار زرد نيم‌رنگ ، نيمكتها و صندليهايش چوب سفيد و رويهء آنها از پارچه‌اى كه به سقف و ديوار چسباندند . ميزهاى بزرگ و كوچك و آن ميزها كه\r\n\r\n\r\n","description":"","footnote":"\r\n( 1 ) - جالسين يعنى نشستگان\r\n","page_name":" 160 ","page_number":160},
  {"content":"\r\n\r\nبه ديوار است تمام مثل صندليها چوب سفيد و سنگ مرمر و بعضى ستونهاى خيلى نازك از سنگ مرمر بدون آنكه بار سنگينى رويش باشد ، براى زينت در اين اتاق به كار رفته و بعضى جاهاى ديوار اين اتاق از سطح اتاق تا سقف آئينهء يك‌پارچه است كه شخص خيال مىكند يك اتاق ديگر هم آنجاست . اگر ديده باشى رنگ و هواى اين اتاق مثل رنگ بعضى خوابهاى خوب است كه شخص مىبيند . بهتر از همه اين است كه اين اتاق به اين قشنگى و منظمى و دلپسندى هيچ روزن و روشنى از بيرون ندارد و شب و روز از در و ديوارش چراغ‌برق به شكل گلهاى خوب بيرون آمده و روشن است در محفظه‌هاى ابرى . هرچه مىخواهم درست از عهدهء تعريف اين اتاق برآيم ، ممكن نمىبينم . انشاء اللّه ببينى و آنوقت بگوئى كه آنچه گفتى يكى از هزار و اندكى از بسيارش هم نبود . بعد از نيم‌ساعتى توقف در آن اتاق رفتيم بالا . درشكه خواستيم كه برويم گردش و تماشا . حاضر شد . با مصطفى خان بيچاره كه در اين مدت برج ايفل را نديده بود ، سه‌نفرى در درشكه نشسته رفتيم . مقدارى به برج مانده پياده شده بليت خريده داخل مردم شديم .\r\nاللّه اكبر كه چه ازدحام و جمعيتى بود . بناى برج ايفل از غايت اشتهار و معروفى از معرفى بنده مستغنى است . خيلى مختصر عرض مىكنم كه صد ذرع مربع زمين در زير چهار پايهء اين برج است . از هر پايه تا پايهء ديگرش صد ذرع است و ارتفاع طاقش هم از سطح زمين صد ذرع است . دهنهء طاقش به شكل دايره‌اى است كه يك ثلثش به زمين فرو رفته باشد . بلندى اين بناى عظيم كه تقريبا اگر بشود پاريس را از زمين بلند كنند به منزلهء دستهء پاريس است ، سيصد ذرع است . از زمين تا مرتبهء اول كه در آنجا مهمانخانه‌ها و موزيكها و دكانها است و پنجاه ذرع در پنجاه ذرع است صد ذرع . از آنجا تا مرتبهء دوم كه تقريبا سى ذرع در سى ذرع است پنجاه ذرع . از آنجا تا كلهء برج صد و پنجاه ذرع است . رفتيم در فضاى زير برج تماشاى آهن‌كارى و آسانسور و پله‌هاى آن را كرديم . واقعا از بناهاى عجيب دنيا است و عقل حيران مىماند كه انسان چطور دماغش گنجايش اين همه فكر را دارد كه حاصل آن فكر و علم را اينطور بروز بدهد . من كه اعتقادم اين است كه شخص هرچه در اين چيزها تأمّل كند و بيشتر اين‌جاها را ببيند ديدش كاملتر مىشود كه عقل و علم را چه دو گوهر گرانبهائى خلقت فرموده . تا ده پانزده ذرع با\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nپله بالا رفتيم . آنجا استاسيون است . قدرى منتظر شديم . آسانسر پائين آمده ايستاد قريب پنجاه نفر از توى آن بيرون آمده ما به اتفاق پنجاه نفر ديگر وارد شديم . به حركت آمد . اگر شخص نبيند كه از توى اين اتاق دربسته كه به توسط سيمهاى به هم تابيده و چرخها و ماشين از سيصد ذرع راه پايين مىآيد ، آدم زنده بيرون مىآيد ، هرگز پا در آن نمىگذارد . در حركت اوّل بىاندازه شخص خودش را سنگين تصور مىكند . به‌طورى كه مىخواهد زانوهايش تاه شود . بعد كم‌كم سبك مىشود و خيال مىكند كه قدش بلند مىشود و بناهاى مرتفع و كليساهاى بلند پاريس را خيلى كوچك مىبيند . رفتيم تا رسيديم به مرتبهء اول . پياده شديم . نشسته به ياد احباب و دورافتادگان چاى و نان خورديم . ( جاى شريف شما خيلى خالى بود . ) از آنجا هم باز در همان آسانسر نشسته بالا رفتيم . در مرتبهء دويم پياده شده قدرى اسباب خرده‌ريز به يادگار آنجا براى سوقات تهران خريدارى كرده به روى يك مدال يادگار آنجا و يك كيف كوچك داديم حكاكى كه براى همين كار آنجا دكان دارد ، اسم و تاريخ روز را حك كرده . عكاسى آنجا بود كه در يك دقيقه عكس انداخته چاپ كرده در قاب خيلى قشنگى گذارده به آدم با كمال معقوليت تقديم مىكند و يك فرانك مىگيرد . يك عكس سه نفرى و يك عكس يك نفرى انداختيم و قدرى شهر پاريس را تماشا كرده باز با جمعيت در آسانسر نشسته بالا رفتيم . اين صد و پنجاه ذرع را اگرچه در كمال استحكام و نهايت امنيت است ولى چون خود ميلهء برج نازك مىشود تا به اندازه‌اى كه تقريبا به كلفتى خود آسانسر مىشود ، خيلى مخوف مىشود . رفتيم تا رسيديم به فضاى آخر برج كه بالاى آن اتاق خود مسيو ايفل معمار اين برج است . ولى هميشه مقفّل است و بالاى آن هيچ نيست جز چوبهء بيرقى كه پردهء بيرق فرانسه در كمال سربلندى به روى آن چوبه مواج است . در آن فضاى آخر چند دكان است كه خرده‌فروشى و كارت‌پستال فروشى و پستخانه و تلگرافخانه و مشروبات‌فروشى است . دور اين فضا تمامش شيشه است كه باد خيلى باشد اذيت نكند . در آنجا چند كارت‌پستال نوشته به ايران فرستاديم . و به همين تفصيل پائين آمديم و پياده قدرى گرديديم . يكى از نمايشات اين اكسپزيسيون امسال جادهء متحرك است و آن عبارت است از راهى كه به ارتفاع شش هفت ذرع به‌روى پله‌هاى چوبى و استحكامات آهنى استوار\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nكرده‌اند . به طول تقريبا يك فرسنگ . به عرض چهار پنج ذرع . عرض اين راه كه تخته است ، سه قسمت شده به‌روى هم يك قسمتش ساكن است . يك قسمتش حركت آرامى دارد . يك قسمتش حركتش تندتر است . اين جادهء متحرك به دور تمام بناى اكسپزيسيون مىگردد . مثلا شخص خسته است . از منزلش درشكه سوار شده پاى پله اين راه پياده شده ، از ده پانزده پله رفته در آن راه مىايستد بدون آنكه قدم از قدم بردارد ، نمونهء بنا و مردم تمام روى زمين را مىبيند و اگر بخواهد مدت گشتنش طولانىتر باشد در آن قسمت كه آرامتر حركت مىكند مىايستد و اگر بخواهد در برابر يك بنائى كه بيشتر خوشش آمده قدرى توقف كند ، در آن قسمت كه هيچ حركت ندارد مىايستد . ( در اين راه خيلى ياد شخص محترمى كردم كه از شدت تنبلى در تهران روزى بيست قدم راه نمىرود و دلش هم مىخواهد تمام چيزهاى ديدنى را ببيند . ) در آن قسمت ساكن اين راه ، جاهاى مسقف خوب مزين مرتب است كه مىنشينند و چاى مىخورند . از زير اين راه شوارع و طرق و قطارهاى كالسكهء راه‌آهن بىشمار حركت مىكند . تمام عصر را در اين راه به اندازه‌اى مرد و زن و بچه براى تماشا ايستاده و راه مىروند و بيعارى مىكنند كه خيلى مشكل است كسى بتواند راحت در آنجا تماشا كند . به توسط اين راه اجمالا يك دورهء دنيا را هم تماشا كرده نزديك غروب در درشكه‌اى كه فقط براى گشت عصر سى فرانك كرايه كرده بوديم سوار شده درب هتل پياده شديم .\r\nمصطفى خان رفت مدرسه‌اش . كنت اصرار داشت كه برويم تياتر . من از شدت خستگى عذر خواستم . چون خيلى دلش مىخواست ، خودش را تنها گفتم رفت تياتر و من تك و تنها دم ميز تحرير نشسته مشغول نوشتن روزنامه شدم و گاهى كه خسته مىشدم از منظره قد و بالاى برج ايفل را كه در اين تاريكى شب مثل ستون نور از شدت چراغ‌برق درخشان بود تماشا مىكردم . از غروب آفتاب به همين تنهائى در اتاق دربسته مبتلا بودم . تا دو ساعت از نصف شب گذشته كه كنت آمده شام خيلى مختصرى خواستيم ، همان بالا آورده خورده و خوابيديم .\r\nدر\r\nپاريس - روز دوشنبه بيستم ( 20 ) : قبل از ظهر با كنت رفتيم به مغازهء ( لوور ) براى خريدن لباس . خيال مىكرديم اين مغازه شايد پنج برابر مغازهء تك كه در شهر تهران در اول خيابان لاله‌زار است بزرگتر و پراسباب‌تر باشد . وقتى\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nوارد شديم ، خير هيچ‌طرف نسبت نيست . واقعا به‌قدر ميدان توپخانهء تهران است .\r\nهفت مرتبه و در هر مرتبه‌اى يقين بدانيد هزار نفر شاگرد و دلال و راهنما و كاركن دارد . غالبش زنها و دخترها هستند . تا پياده شديم يك نفر آمد جلو كه چه مىخواهيد ؟ كلاه اعليحضرت شاه را كه جناب موثق الملك صندوقدار داده بود كه بدهم درست كنند و در دست كنت بود ، نشان داديم . آن شخص ديگرى را پيدا كرده به او چيزى گفت . او جلوى ما افتاد و ما را برد در يكى از مراتب كه ادارهء كلاه است . از جمعيت و مشترى و خريدار خيلى به سختى راه مىرفتيم . كلاه را داديم درست كنند . يكى ديگر آمد پرسيد كه ديگر چه‌كار داريد . گفتيم بعضى اسبابهاى كوچك طلا و نقره زنانه مىخواهيم . يك نفر دختر همراه ما كرد و ما را به‌جاى ديگر برد . آنچه لازم بود خريديم . باز هم كس ديگر آمد . گفتم رخت دوخته مىخواهيم . گفت مردانه يا زنانه . گفتم مردانه . به توسط آسانسر ما را بالا برد . آنجا هم رفع احتياج كرده آمديم پائين . بعضى چيزهاى ديگر خريده رفتيم بيرون . اوضاع اين مغازه چيز غريبى است . تحقيقات كرديم معلوم شد واردين در اين مغازه روزى پنجاه‌هزار نفرند و ماهى هشت كرور تومان در اين مغازه خريد و فروش مىشود . وضعش هم اين است كه شخص هرچه مىخواهد كنار مىگذارد و نمرهء منزلش را مىدهد . بعد از بيست و چهار ساعت يك نفر از اجزاء آن مغازه اسبابها را خيلى قشنگ پيچيده در كالسكهء مخصوص اين مغازه كه وضعيّت و تركيبش هم به اين كالسكه‌ها نمىماند گذارده خودش مىآورد به منزل . قيمتش را گرفته بدون آنكه يك شاهى زيادى طمع داشته باشد ، مىرود .\r\nچون خيلى گرسنه شده بوديم در كمال عجله به درشكه نشستيم آمديم منزل . ناهار در سفره‌خانهء كذا خورده در سالن سيگار كشيدن كه عرض كرده‌ام قدرى راحت كرده درشكه خواسته به بازديد شازده‌فر رفتيم به سفارت ايران . پس از ورود و دست دادن به شازده‌فر يك فرنگى سربرهنه ريش مورچه‌يى عينك‌زدهء لاغر اندامى قبل از آنكه معرفى بشود با عجله روى به من آورد كه دست بدهد . من چون هنوز او را نمىشناختم ، تأمّل كردم . پيش آمده زانوى مرا مىخواست بغل كند ببوسد . خيلى تعجب كردم . درست نگاه كردم ديدم اميرزاده محسن ميرزا پسر شاهزاده شمس الشعر است كه تقريبا يكسال به بهانهء معالجهء چشمش در پاريس\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nمشغول بيعارى است . ( خيلى از ديدارش خوشحال شدم . اوّل از چشمش از او سؤال كردم . گفت همان ماه اوّل خوب شد . گفتم پس چرا به تهران نمىآئى .\r\nگفت بيايم چكنم . گفتم پول از كجا مىآورى ؟ گفت چند مرتبه به تهران به اعليحضرت شاه عريضه نوشته‌ام و هم به سايرين كه معالجهء چشمم هنوز تمام نشده و پول گرفته خرج كرده‌ام . گفتم خدمت اعليحضرت شاه ترا ببرم . گفت نه كارى نداشتم . گفتم مىخواهى دو سه روز ديگر به كنت ركسويل مراجعت مىكنم ترا ببرم . گفت نه كارى ندارم . گفتم كدام كار بهتر از حضور شاه و ديدار وزراء است ؟ گفت آنقدر وقتى را كه بايد صرف اين كار بكنم در خيابان و باغچه‌هاى عمومى پاريس زنها را تماشا مىكنم . ( خدا رحمت كند ناصر الدينشاه شهيد را كه خودم از خودش شنيدم كه فرمود هركس يك روز از ايران بدون مأموريت دولتى خارج شود ، ديگر به كار ايران نمىخورد . « 1 »\r\n. . . . . « 2 » خوانندگان اين صفحه يقين دارم نوشتن اين سه چهار سطر را حمل به وحشىگرى من خواهند فرمود . مختارند ، من كه نمىتوانم با همه يخه پاره كنم و حرف حسابى خودم را با ادلّه و براهين ثابت كنم . هركس سليقه‌اى دارد .\r\nاعتقاد شخص من اينست كه چه براى تحصيل چه براى معالجه . اين‌طور اشخاص نبايد به پاريس بيايند . اگر مريضند در همان مملكت خودشان معالجه كنند .\r\nخوب شد ، شد . نشد ، بدرك . اگر براى تحصيل مىآيند لازم نيست مثل ميرزا عباس عليخان پسر ميرزا حسن خان شوكت به پاريس بيايند و خودشان را شاهزاده بگويند و درشكهء مخصوص نگاه بدارند و مترس يعنى مخصوص نگاه بدارند و با او هر روزه و هرساعت در آن درشكه نشسته ، مشغول هرزگى باشند و آخر سال بيست‌هزار فرانك مقروض شده از شهر پاريس با مترس فرار كنند و طلبكارشان به سفارت ايران عرض كرده او را به شهر معاودت بدهند و آخر الامر پدر پيرمرد بيچاره مجبور باشد كه خودش شخصا به پاريس آمده گه‌كارى پسرش را ماست‌مالى\r\n\r\n\r\n","description":"","footnote":"\r\n( 1 ) - روى تمام مطالبى كه دربارهء اميرزاده محسن ميرزا وجود دارد از آن جائى كه نوشته شده مشغول بيعارى است تا صفحهء قبل تا جائى كه : برويم سر گزارش خودمان با خط نازكى خط زده‌اند و ما نمىدانستيم كه اين كار را خود ظهير الدوله كرده است يا ديگرى اما چون نوشته دلپذيرى بود و رايحهء صداقت از آن به مشام مىرسيد آن را نقل كرديم . اما تمام عبارات خطخورده را در داخل پرانتز جا داديم .\r\n( 2 ) - نقطه‌گذارى در خود متن است .\r\n","page_name":" 165 ","page_number":165},
  {"content":"\r\n\r\nكرده او را ببرد .\r\nاگر شخص راستى مىخواهد تحصيل كند در هر نقطهء دنيا ممكن است .\r\nبخصوص در تهران كه از سال اوّل سلطنت اعليحضرت مظفر الدين شاه تا به‌حال تقريبا چهل مدرسهء حسابى باز شده كه هرطور علم ، تحصيلش و تكميلش ممكن است . بله ، بعد از آنكه شخص در مملكت خودش عالم شد و خونش خون اهل مملكتش شد و غيرت پيدا كرد و شاه‌پرست شد و فهميد كه اگر از يك نفر اهل مملكتش بد بگويد به خودش و پدرش گفته است ، عيب ندارد و به‌قدر يك هفته بيايد پاريس و تميزى و كارخانه‌ها و صنايع يدى و علوم ديگر را تماشا كند . براى اينكه در مملكت خودش كه مراجعت كرد به‌قدر قوه معمول بدارد . نه آنكه بيايد فرنگستان و هيچ ياد نگيرد جز با كارد و چنگال غذا خوردن و با كاغذ كون پاك كردن و عيب مملكت و ملّت و مذهب گفتن و تعريف بىغيرتى و لحاف‌كشى فرنگىها را كردن . پرحرف ناپسند زدم . برويم سر گزارش خودمان . )\r\nاز سفارت دولت عليه ايران برخاسته كنت را فرستادم به همان دكان كه پيش از ظهر رفته بوديم كه باقى كارش را صورت بدهد . خودم با محسن ميرزا رفتيم به تماشاى اكسپزيسيون . بعد از بليط ورود خريدن به نمايش ( ماداگاسگار ) كه از مستملكات آفريكى فرانسه است رفتيم .\r\nخيلى خوب ساخته و پرداخته شده است . مردم آنجا تماما سياه هستند . اين بنا از بيرون مدوّر است و نمىنمايد كه چندان بزرگ باشد و سه مرتبه است مرتبهء فوقانيش از بيرون دورش تمام گرفته و درونش سياه و دالانها و منظره‌هاى تاريك دارد كه جنگهاى فرانسه و مادگاسگار را نشان مىدهد كه ( پانراما ) مىگويندش .\r\nواقعا چيز تماشائيست . نقاشىهاى غريب كرده و ترتيب داده است . تا هفت هشت ذرع از محل ايستادن سنگ و خاك و درخت طبيعى و آدم كشته شدهء مصنوعى و علف به كار برده ، بعد باقى حكايت را به ديوار كشيده خيلى صنعت كرده و شبيه كشيده كه واقعا با اصل مشتبه مىشود . مثلا يقين دارم حاجى ميرزا محمد على طبيب ملقب به ظهير الاطباء كه از آشنايان من و در تهران است ، اگر ببيند يقين مىكند كه جسما همان سردارهاى فرانسه و قشون و اسب و توپ و چادر و محاربين وحشى مادگاسگار كه سياه و بعضىها لخت و با نيزه و سپر چوبى\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nهستند كه در صحراها و كوهها و جنگلهاى سخت دعوا مىكنند . منتها موقتا به‌قدر نيم‌ساعتى بىحركت هستند . بخصوص آنجاهائى را كه در آفتاب گرم خشك دعوا مىكنند ، به اندازه‌اى علما صحيح كشيده است كه مىخواهم عرض كنم تماشاكننده گرمش مىشود يا تشنه مىشود . مرتبهء وسطش بعضى غارهاى تاريك كه در جنگلهاى ييلاقى مادگاسگار هست و درختها و علفها و چشمه‌هاى آنجا كه طبيعى از همانجا آورده و به همان شكل اصل ساخته و بعضى حيوانات كوچك از قبيل ميمونهاى كوچك و موشهاى بزرگ و مرغهاى خوانندهء آنجا را آورده و براى هركدام عليحده به وضع خودشان منزل و لانه ساخته در آنجاها آسوده كرده و به دور همهء آن اوضاعها سيم كشيده كه از آن محوطه فرار نكنند . خيلى جاى تماشائيست . مرتبهء تحتانيش صنايع و اسباب و آلات حرب و وضعيت آنها را از آن وقتى كه جز طناب علفى تابيدن چيزى نمىدانستند تا به‌حال كه حرير قيمتى مىبافند و سر چوب شكسته را با سنگ كوبيده گود كرده مثل قاشق به‌كار مىبرند و حالا كه اگر قاشق سوپخوريشان گرد داشته باشد زكام مىشوند و سنگ پاره را با رودهء شكار به چوب مىبستند و حال كه توپ و تفنگ خودشان مىسازند و به كار مىبرند . و از آن‌وقت كه به فراز « 1 » بندهاى كلفت و كوتاه زه بسته با انگشتان مىزدند و با دهن سوت مىكشيدند تا الان كه اسباب موزيك نظامى و اركست مىسازند و خيلى خوب مىنوازند . تمام حاضر كرده و از تمام درختهاى جنگلى و سنگهاى معروف آنجا هركدام يك تكه گذارده و يك كاغذ شئوناتش را نوشته به زيرش گذارده است . از تماشاى اين چيزها دنيا دنيا لذت برده آمديم به جايى كه هركس از هرجا به هرجا با هر مركبى كه بخواهد سفر مىكند .\r\nخواستيم از ( مسكو ) به ( چين ) با راه‌آهنى كه روسها تازه كشيده‌اند سفر كنيم . تقريبا چهل قران از ما گرفته وارد گار كوچكى شديم . سى چهل نفر مسافر ديگر هم منتظر بودند . بعد از يكى دو دقيقه صداى سوت راه‌آهن بلند شد . قطار كالسكهء راه‌آهن « 2 » چين آمده سوار شديم . به عينه آن دستهء كالسكهء امپراطورى كه براى اعليحضرت شاه حاضر كرده بودند از حيث زينت هيچ از آن كم نبود . سوار\r\n\r\n\r\n","description":"","footnote":"\r\n( 1 ) - كلمهء « فراز » را با ترديد آورديم اصل كلمه در متن محو شده است در بازخوانى اهتمام زياد به‌عمل آمد كلمهء ديگرى با توجه به علامات بازمانده به عقلمان نرسيد .\r\n( 2 ) - كلمه به كلى محو شده است به حدس و گمان خوانديم\r\n","page_name":" 167 ","page_number":167},
  {"content":"\r\n\r\nشده غالبا در سالنش نشستيم . به‌راه افتاد . در سه ربع ساعت صحراها و كوههاى بلند و كوتاه و تونل كه چراغ‌برق داشت و درخت و سبزه‌ها را درنورديديم تا رسيديم به درب دروازهء ( پكن ) پايتخت چين . اين تماشا را هم واقعا خيلى زحمت كشيده . اصل كالسكه‌ها هيچ از جاى خودشان حركت نمىكند . فقط يك دستهء كالسكهء بخار خيلى خوب كه همه‌چيز در آن مهياست هميشه آنجا ايستاده و مثل قهوه‌خانه و مهمانخانه است كه مردم مىروند آنجا چاى يا شام يا ناهار به وضع مسافرت مىخورند . دوطرف اين قطار كالسكه را تابلوهاى نقاشى كوتاه و بلند بزرگ و درختهاى كوچك علفهاى صحرائى همان نقاط را گذارده و اينها را به همان درجه تندى و كندى كه هرچه به مركب نزديكتر است ، زودتر و هرچه دور تر است ديرتر طى مىشود . از دوطرف كالسكه مىكشيدند و صداى آن كشش هم به منزلهء صداى كالسكه است .\r\nخلاصه در گار چين پياده شده وارد نمايشگاه اوضاع و امتعهء چين شديم .\r\nوقت تنگ بود . زيادتر از يكى دوتا دكان و ( رستران ) يعنى مهمانخانه را كه از متاع و به وضع چين و خدام و كسبه و بنايش هم همه چينى بودند ، نگشتم . با اميرزاده . و حال آنكه در موقع اكسپزيسيون از روى تحقيق وراى آنها كه صاحب دارند ، صد و پنجاه‌هزار درشكهء كرايه‌اى در خيابانها حاضر و در كار است ، بعد از يكساعت پياده در خيابان راه رفتن يك درشكه پيدا كرده سوار شده رفتيم . در ( گران‌بلوار ) يعنى خيابان بزرگ به دكان جواهرفروشى و ساعت‌سازى . يك گلوبند الماس براى حضرت ملكهء ايران و پنجاه شصت دستگاه ساعت طلا و نقره و آهن براى نواب موثق الدوله و جناب اميربهادر جنگ كه سفارش كرده بودند و خودم خريدم . بعد از غروب به اصرار محسن ميرزا در همان خيابان در ( كافهء آمريكن ) كه مهمانخانهء خيلى مزينى است و ديوارهاى اطرافش آئينهء يك‌پارچه بود و جمعيت زيادى هم بود ، شام خورديم . ( خيلى عجب است كه اين‌همه خيابان و رستران و دكان مزين و بناها كه در پاريس است دوتا شبيه به‌هم نيستند . هركدام به يك وضع عليحده و زينت مخصوصى است . ) از آنجا رفتيم به باغ و تماشاخانهء ( فليمارينى ) كه در نهايت زينت و آراستگى است . زن مرد زيادى بود . بيشتر از پنج شش دقيقه در تماشاخانه نايستادم . چيز تازه‌اى نبود . زنها\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nبازى مىكردند . آمديم در بيرون تماشاخانه در باغ چند نفر ويالن و گيتار مىزدند . نشستيم قدرى گوش كرده به هركدام يك تومانى صورتى ايرانى دادم .\r\nخيلى خوشحال شدند . از آنجا با محسن ميرزا آمديم منزل . كنت كه خودش رفته بود گردش ، آمد . محسن ميرزا رفت . من هم خوابيدم .\r\nدر\r\nپاريس - روز سه‌شنبه بيست و يكم ( 21 ) : صبح شازده‌فر آمد . رفتيم با هم به دكان جواهرسازى كه دو نفر زن بودند و متاعشان منحصر به نشانها [ ى 
  ] دولتى و ملتى و علمى تمام روى زمين بود . نشان ايران خواستيم . چندجور آورد .\r\nهيچكدام پسند شد . سه عدد نشان الماس دستورالعمل دادم كه يكى براى جناب امير بهادر جنگ كه خواسته بود و دوتا براى خودم بسازد و هم يك زنجير نشان كوچكى خريدم و هم مدال مس و نقرهء علمى براى مدرسهء معرفت كه در تهران داريم سفارش كرده از آنجا به منزل آمديم ، ناهار خورديم . صبح شازده‌فر گفته بود كه جناب سردار مكرم از كنت ركسويل آمده‌اند . بعد از ناهار براى ملاقات ايشان رفتم به آن هتلى كه شارژده‌فر نشان داده بود . چون كنت همراه نبود . من زبان بسته هرچه خواستم بدانم در كدام مرتبه از مراتب هتل منزل دارند ، ندانستم . تقريبا ده دقيقه در درب هتل ايستاده ، با يك زن پيرى مشغول لال‌بازى و اشاره بودم . نه او فهميد من چه مىگويم ، نه من فهميدم او چه مىگويد . آخر مراجعت كردم منزل . ساعت‌فروش آمده بود منزل . قدرى با او در باب انتخاب ساعت حرف زديم و رفت .\r\nبا كنت سوار شديم . رفتيم به اكسپزيسيون . در آنجا كه انواع صدفها و ماهىهاى كوچك و گوش‌ماهى و كرمهاى آبى خانه‌بدوش را نشان مىدهند .\r\nصدفهاى مرواريددار خيلى قشنگ تماشا كرده يك صدفى بود به‌قدر كف دست و يك مرواريد سياه به‌قدر يك نخود در يك كنار او چسبيده بود . خيلى خوشم آمد كه براى زير خاكستر سيگار بخرم . و اگر ارزان باشد چند دانهء ديگر هم بگويم پيدا كند براى احباب سوقات ببرم . كه يادگارى از من روى ميز و زير سيگارشان باشد . در كمال بىاعتنائى به كنت گفتم . اين نيمه صدف را كه مرواريد سياه دارد قيمت كن . كنت به زبان فرانسه از صاحبش قيمت پرسيد و او جواب داد .\r\nمن ديدم دماغ كنت تير كشيد و با يك وضع خيلى مضحكى گفت از اينجا برويم .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nگفتم جواب چه گفت ؟ گفت مىگويد پانزده‌هزار فرانك كه به پول ايران از سه هزار تومان زيادتر است . من خنديدم . گفتم شايد قيمت تمام دكانش را مىگويد .\r\nبه صاحب دكان گفت . جواب داد . خير اگر ميل تماشا داريد بهترش را نشان بدهم . قبول كردم از طاقچه‌اى صدف سياهى آورد كه همانطور يك مرواريد قرمز مثل مرجان داشت . گفت قيمت اين صد و پنجاه هزار فرانك است . پرسيدم اين چند روزه چيزى از اينها فروخته شده ؟ گفت ديروز عصر يك نفر ينگى دنيائى سه چهار جورش را خريد . در همان دكان بزرگ صدف‌تراشهائى نشسته مشغول هستند و مشغول فروش . « 1 » محض آنكه به قول مشتيهاى تهران خودمان پر خيط پيت نشده باشيم ، يك آينهء دستى مصدف و يك عصاى كوچك كه از . . . « 2 » ماهى ساخته‌اند ، خريدم . از آن دكان بزرگ بيرون آمدم عصا را هم اگر قبل از دست گرفتن و پسند كردن مىدانستم قيمت چهل فرانك « 3 » است ، هرگز نمىخريدم . چون پاهايم خيلى خسته شده بود و باز هم ميل به گرديدن داشتم ، رفتيم در جادهء متحرك ايستادم . به كنت گفتم تو آن قسمتش كه حركت ندارد بنشين چاى بخور و من در آن قسمتش كه تند حركت مىكند مىايستم . كه از روى ساعت ببينم چقدر طول مىكشد . بالا رفتم ساعت نگاه كردم . او نشست من ايستادم . بعد از آنكه يك دور اكسپزيسيون را گرديده بنده در حالتى كه از آن نقطه كه ايستاده بودم هيچ حركت نكرده بودم و به كنت رسيدم ، بيست و شش دقيقه شده بود . امروز خيلى دلتنگ و گرفته هستم و اينهمه تماشاى فوق‌العاده اثر در من نمىكند . نزديك غروب آفتاب با كنت آمديم منزل . سر شام از ناظر هتل كه كمتر من آدم به اين معقوليت و ادب ظاهرى ديده‌ام ، پرسيدم كه امشب تو دستورالعمل بده كجا برويم كه خيلى تماشا داشته باشد . گفت اگر ميل داشته باشى به تماشاخانهء اليم‌پيا برويد . درشكه حاضر بود . بعد از شام با كنت رفتيم به اليم‌پيا . فضاى بزرگ مسقف بود كمال زينت و آراستگى . بليط خريده وارد شديم . پردهء اول حكايت يك جوانى كه معشوقش را ديو ، يعنى آدم\r\n\r\n\r\n","description":"","footnote":"\r\n( 1 ) - در يك سطر از متن كلمات محو شده است اما مفهوم روشن است و پيداست كه منظور اين بوده « در همان دكان صدف‌تراشها فروشندگان ديگرى مشغول كار خود هستند »\r\n( 2 ) - يك كلمه خوانده نشد\r\n( 3 ) - متن : فرنك - در اين سفرنامه اغلب به‌جاى « فرانك » فرنك نوشته شده است\r\n","page_name":" 170 ","page_number":170},
  {"content":"\r\n\r\nوحشى برده بود و چند مرتبه با آن ديو جنگ كرده شكست خورده آخر الامر يكى از اشخاص روحانى نيزهء مخصوص به او داد و او تنها رفت در غار آن ديو را با آن نيزه كشت . و بعد از كشتن هرچه در سوراخهاى آن ديو گردش كرد ، معشوقش را نديد . مأيوس شده گريهء زيادى كرد و در عالم بيهوشى معشوقش را ديد كه در آسمان طيران مىكند و به او گفت من در فلان نقطهء بهشت هستم . اگر مرا مىخواهى بيا و اين جوان زحمتها كشيد تا به آنجا رفت و قبل از آنكه معشوقش را ببيند محض امتحان دسته‌دسته پرى و حورى مىآمدند و با او مىرقصيدند و از او دلربائى مىكردند كه ببينند هواپرست است يا واقعا عاشق . اينجاهاى بازى تماشاى غريبى داشت . اين حورى و پريها كه لباس تور سفيد خيلى كمى پوشيده و تمام اندامشان از زير آن تور پيدا بود و جواهرها زده بودند و بالها داشتند كه واقعا در رقص و بالا و پايين جستن شخص خيال مىكرد به توسط اين بالها حركت مىكنند . لباس و زينتشان تمام سفيد بود و در حين رقص و حركت هر وقتى از شعاع‌هاى الوان اليكترى « 1 » سته كه در محل بازى چنانچه پيدا نبود پراكنده كرده بودند ، عبور مىكردند ، همان رنگ مىشدند . مثلا چرخ كه مىخوردند در آن واحد آبى و سبز و سرخ و زرد و قوس‌قزحى مىشدند و جواهرهاى گلوبند و گوشواره و سنجاقهاى سرشان با اين الوان مختلفه برقى غوغائى مىكرد . بارك‌اله به آن جوان كه با اين همه تفاصيل به اينها هيچ اعتناى صحيحى نمىكرد . طالب معشوق خودش بود . بعد از اين امتحانات از اين‌طرف تخت بزرگى به انواع گلها زينت كرده كه دورش از پريها و ازدحام آشوبى بود ، وارد شده معشوق آنجا بود . اين جوان را با خودش برد به بهشت . چه بهشت از تحت تعريف خارج است . واقعا الدنيا سجن المؤمن و جنّة الكافر .\r\nپرده بالا رفت . يك نفر آمد يك نردبام يازده پله آورد وسط محل بازى گذارده بدون اينكه سرش را به جائى تكيه بدهد و يا پايش را به جائى محكم باشد فقط با حركت و لرزاندن دست او را معتدل نگاه مىداشت . از آن نردبام تا آخر رفت بالا . يكى ديگر هم آمد رفت پيش او . يكى آمد با چوب بسيار بلندى يك ساز مندلين و يك گيتار بدست آنها داده مشغول ساز زدن شدند . واقعا فوق‌العاده\r\n\r\n\r\n","description":"","footnote":"\r\n( 1 ) - كذا ( در متن همينطور است )\r\n","page_name":" 171 ","page_number":171},
  {"content":"\r\n\r\nمورد تعجب بود . درست تصور كنيد يك نردبام بلندى را كه به هيچ‌جا بند نباشد .\r\nدو نفر به كلهء او رفته ساز بزنند و فقط از آن بالا با حركت دست يا با پا او را عدل نگاه بدارند . پردهء سيّم كه تماشايش از همه اينها بيشتر بود . آن بود كه يك نفر آمد و قريب صدتا سگ را از بزرگى الاغ تا كوچكى بچه گربه آورده ، انواع اقسام بازيها و حركات و تعليمات را كه به آنها آموخته بود ، به‌قدرى مضحك كه چه عرض كنم . گربه‌ها را به همين قسم . مثلا يك گربه از طنابى كه آويخته بودند رفت بالا تا نزديكى به طاق كه شايد تا زمين سى ذرع بود . از آنجا با پارشوت يعنى چتر پايين آمد . خيلىخيلى تماشا داشت . پرده چهارمين يك شخص بازيگر معروف بود كه در آن واحد به شكل هفت هشت نفر مىشد با تغيير تمام لباس و سازهاى مختلفه مىزد . خيلى خوب . آن هم خيلى تماشا داشت . پردهء چهارم كه از تمام اينها تعجب و تماشايش بيشتر بود آن بود كه در بين اين بازيها در يك لژى جناب ميرزا حسن خان شوكت را ديدم با لباس و كلاه فرنگى با پسرش كه آن هم به همين‌طور بود نشسته است و حال آنكه بيچاره آمده است كه پسرش را از اين حركات منع كرده ببرد تهران . پس از اتمام تياتر بيرون آمده به درشكه‌اى نشسته آمديم به منزل و خوابيديم .\r\nپاريس - روز چهارشنبه بيست و دويم ( 22 ) : صبح شارژده‌فر آمد گفت جناب اميربهادر جنگ و بعضىهاى ديگر هم از ملتزمين ركاب شاهى آمده‌اند . خيلى خوشحال شدم . با هم رفتيم به منزل جناب اميربهادر جنگ . ايشان را هم ديديم كه به عزم منزل من بيرون آمده است . با هم رفتيم به دكان كتاب‌فروشى . چندتا كره و كتاب و نقشه براى ظهير السلطان و شاگردان مدرسهء معرفت خريدم . از آنجا به دكان نقاشى ، رنگ روغنى خريدم . از آنجا با هم آمديم منزل ناهار خورديم . بعد از ناهار رفتم منزل جناب اميربهادر جنگ از آنجا من و كنت رفتيم به اكسپزيسيون و نمايش بنا و امتعهء دولت عليه ايران . واقعا جنرال كتابچى خان در ساختن و پرداختن اين بنا و اسبابش زحمت كشيده بنايش را مثل يكى از عمارات سلطنتى قديم اصفهان ساخته‌اند . بيرونش تمام كاشيكارى است . متاعش هم غالبا قالى و فيروزه و تذهيب و فولادكارى و كاشيهاى كهنه و شمشير و از اين قبيل است . بالاى اين بنا هم اتاق بزرگى است كه ساز و آواز است ولى هيچ\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nدخلى به ساز و آواز و رقص ايرانىها ندارد . مطربهايش را ( از بيرود ) كه از ممالك عثمانى است آورده است . شمشيربازى و چوب‌بازى هم مىكنند ولى به رسم افغانها . از آنجا با كنت رفتيم به نمايش مصر . آنجا كه اجساد اموات را كه از هرمان بيرون آورده‌اند گذارده و نشان مىدهد . از دالان تنگى كه مثل همان سوراخ هرمان ساخته و ديوارش را همانطور هر شكل اشكال كشيده‌اند و روشنى كمى دارد وارد شديم . سه‌تا تابوت در اتاق اوّل گذارده بود . يكى گشاده بود . دوتاى ديگر بسته . مرده سياه شدهء چهارهزار ساله را ديديم كه نپوسيده و مثل چوب نيم‌سوز سياه شده بود و دورش هم بعضى اسباب خرده‌ريز مثل مجسمه‌هاى سنگى و فلزى كوچك و گلوبند و انگشتر و بعضى پارچه‌ها كه اين مرده‌ها را در آن مىپيچيدند و پوستهاى كلفت كه به‌روى آن تفصيل حال زندگى آن مرده را نوشته‌اند . يك نفر مصرى هم ايستاده تفصيل حال آن مرده را مىگويد . بيست‌تا از اين تابوتها از مصر آورده‌اند كه بعد از اكسپزيسيون تمام را باز به موزهء مصر معاودت خواهند داد .\r\nپنج‌تاى آن را گشوده‌اند و باقى همانطور در تابوتها بسته است . اتاقهائى كه اينها را گذارده‌اند خيلى مهيب و كهنه‌نماست . واقعا خيلى شبيه به اصل درست كرده‌اند . از پارچه‌اى كه به روى تابوت يكى از آنها از قديم پيچيده مشمع كرده بودند ، به‌قدر دو انگشت محض يادگار كنده به كنت سپرده بيرون آمدم از آنجا آمديم به آنجا كه توپهاى بزرگ و كوچك بحرى و برى را نشان مىدهند . آنجا را هم اجمالا تماشا كرديم . بيرون آمده عليخان سرتيپ را ديدم از جناب امير بهادر جنگ كه بنا بود به ما برسد پرسيدم . گفت من عقب او مىگردم . كنت رفت كه برود به ( كنسر ) يعنى مجلس ساز . من و عليخان در جادهء متحرك ايستاده تا پاى برج ايفل رفته اگرچه پيشتر رفته بودم . محض بلديت و همراهى با عليخان تا آخر بالا رفتيم . اول غروب آمدم منزل شام خورده تنها رفتم بالا مشغول چيز نوشتن و فكر كردن شدم . يكى دو ساعت از نصف شب گذشته . كنت آمد . تنهايى مرا ديد . ديدم كه از رفتن خودش قدرى خجل شد . قدرى صحبت كرده خوابيديم .\r\nپاريس - روز پنجشنبه بيست و سيم ( 23 ) : صبح شارژده‌فر آمد . كنت را فرستادم بازار . با شارژده‌فر رفتيم منزل جناب سردار مكرم . باز هم نبود . مراجعت كرديم . جناب اميربهادر جنگ نيم‌ساعتى به منزل ما آمده رفت . بعد از ناهار من\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nبه منزل ايشان رفتم و با هم به گشت رفتيم . به راهنمائى دكتر خليل خان رفتيم به دكان سازفروشى . خيلى گردش كرديم . آنكه من مىخواستم نداشت . از آنجا رفتيم به مغازهء ( بُن‌مارشه ) كه آن هم از دكانهاى بزرگ معروف پاريس است و مثل مغازهء ( لوور ) مىماند . از آنجا رفتيم به اكسپزيسيون . چون جناب امير بهادر جنگ ميل داشت كه به بالاى ايفل برود ، با ايشان هم همراهى كرده چون بلدتر از ايشان بودم . رفتيم بالاى برج . خيلى گشت و تفرج كرده اول غروب آفتاب پائين آمديم . هرچه اصرار كرد كه به تياتر يا تماشاگاه ديگر برويم من چون خيلى دلتنگ و افسرده‌خاطر بودم ، قبول نكردم . ( بعضى خيلى تعجب مىكنند كه آدم هم در پاريس افسرده‌خاطر مىشود ) . با جناب اميربهادر جنگ تا منزل ايشان آمديم .\r\nايشان و دكتر خليل خان پياده شده من به منزل خود و يكسره به سفره‌خانه رفتم .\r\nكنت را ديدم . تنها در يك ميز نشسته منتظر خوراك و ورود من است .\r\nامشب جمعيت زياد در سفره‌خانه بودند . ساز هم داشتيم . گويا شبهاى جمعه صاحب اين هتل مهمانهايش را به ساز مهمانى مىكند . بعد از شام با كنت رفتيم بالا يكساعتى هم دوبدو صحبت كرده خوابيديم .\r\nپاريس - روز جمعه بيست و چهارم ( 24 ) : از صبح تا ظهر ساعت‌ساز و رنگ‌فروش و زرگر و بعضى احباب فرنگى و آشنايان ايرانى كه تمام با لباس و كلاه فرنگى بودند كه در اول ورود شناخته نمىشدند ، آمدند و رفتند . ( واقعا خيلى موقع تعجب است كه اين ايرانيها هيچ خيال نمىكنند فرنگىهائيكه در تهران مىآيند ، هرگز لباس و كلاه ايرانى نمىپوشند و از لباس و ملّت خودشان هرگز دورى نمىكنند . اهل ايران را تجربه كردم . خيلى در تغيير دادن وضع و تقليد و كسب رسومات از خارجه حساستر هستند . البته ديده‌ايد اگر يك فرنگى با هزار كوشش ملبس به لباس ايرانى بشود باز شناخته مىشود چنانچه چرچيل صاحب مترجم سفارت انگليس در تهران يك شب تمام لباسش را ايرانى كرده يك عبا هم دوش كرده به تكيهء دولتى آمده بود . در ميان ده‌هزار نفر من او را شناختم . ولى ديروز در اكسپزيسيون ميرزا احمد خان صنيع السلطنه را كه دو روز بعد از من از كنت ركسويل آمده بود ديدم و تعارف هم كرد . تا نگفتند نشناختم .\r\nدر زمان خلافت عمر لشكر عرب كه به ايران آمدند و در زمان سلطنت شاه\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nسلطان حسين صفوى قشون افغان ، خون ايرانيان غيرتمند را ضايع كردند . الان خيلى كم ايرانى صحيح پيدا مىشود كه غيرت وطن‌دوستى و ملت‌پرورى و پادشاه‌پرستى كه از پنج‌هزار سال پيشتر عادت ملت ايران بود داشته باشد و نمىدانند كه اين بىغيرتى چه به سرشان خواهد آورد . تماشايش به من وصلت نخواهد داد . آنان كه خواهند ديد ياد ما بكنند . اگرچه اين حرف هم غلط است .\r\nشخص بايد هر ضررى و نفعى كه به ملت و وطن آبائى خودش مىبيند ، هرقدر دور هم كه باشد عايد شخص خودش بداند و به‌قدر قوه و توانائى در رفعش بكوشد . اگر توانست و كارى از پيش برد خوشا به حالش كه اسم خودش را در تواريخ يادگار گذاشته . اگر نتوانست به همين‌قدر هم مىتوان اكتفا كرد كه بگويند فلان كس مىخواست و خيالش اين بود و روزگار مجالش نداد . نقدا هيچ‌كارى از يك نفر من فقير بىاسباب برنمىآيد . جز اينكه عاجزانه از درگاه مولى استدعا كنم كه بر غيرتمندى و وطن‌پرستى و ملت‌دوستى و سختى اعتقاد و صحت عقيده و ديندارى اخوان و همدلان و هموطنان من بيفزايد .\r\nوقت ظهر شارژده‌فر آمد . قدرى صحبت كرديم و رفت . با كنت آمديم در سفره‌خانه ناهارى صرف كرده باز هم رفتيم بالا . كنت مشغول نوشتن بعضى حسابها شد . من هم در همان سالن روى نيمكت دراز شده چرتى زدم . طرف عصر ( مسيو جُن انگليسى ) كه از دوستان قهرمان هان است و از كنت ركسويل به او تلگرافا مرا معرفى كرده است ، آمد به ديدن من خيلى صحبت كرديم . چون قليان و تنباكوى ايرانى دارد مرا دعوت كرد كه امشب بعد از شام در منزل او قليانى بكشم . بعد از يك‌ساعت رفت . امروز هيچ ميل نكردم كه بيرونها بروم . از تماشا و جمعيت و قال‌مقال خيلى زده شده‌ام . نمىدانم چرا پاريس در من آنقدر كه منتظر بودم تأثير نكرد . دلم خيلى براى گرديدن نيم‌ساعت به غروب ماندهء خيابان دولت تهران از درب منزل خودمان تا دم سفارت انگليس تنگ شده است . كه با پانزده بيست نفر از احباب هر روزه صحبت‌كنان مىگشتيم و در مراجعت در قهوه‌خانهء انجمن اخوت چاى مىخورديم .\r\nپنج ساعت بعد از ظهر با كنت رفتيم كفش خريديم . از آنجا رفتيم به\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمدرسى « 1 » كه مصطفى خان پسر جناب قوام الدوله آنجا درس مىخواند . به‌قدر ده دقيقه او را ملاقات كردم . ( به‌خلاف مدارس دولتى و حكومتى اينطور مدارس كوچك كه خانواده‌اى مىگويند ، يعنى يك نفر عالم خودش و زنش كه عالمه است و چند نفر احباب و آشنايانش كه هركدام در يك علم كاملند ، يك خانهء بزرگ كرايه مىكنند و بچه‌هاى مردم را قبول كرده تربيت مىكنند . چقدر منظم و به‌قاعده و خوب . خيلى بهتر از اولادشان . جز هفته‌اى يك روز كه يكشنبه است و بچه‌هائى كه پدر و مادر دارند خودشان برده به‌دست پدر و مادر مىدهند و صبح ديگر خودشان رفته مىآورند و بچه‌هاى خارج را صبح يكشنبه با خودشان مىبرند گردش . ديگر محال است بچه‌ها رنگ بيرون را ببينند و هركدام بعد از درس اتاق عليحده دارند كه ممكن نيست جز وقت درس و بىحضور معلّم همديگر را ببينند . ) وقتى كه وارد مدرسه و اتاق معلّم شدم و كنت مرا معرفى كرد و گفت كه مىخواهد مصطفى خان پسر قوام الدوله را ببيند ، با كمال ادب و فروتنى گفت اگر به‌قدر ده دقيقه ملاقات قناعت مىكنند حاضر است . اگر بيش از ده دقيقه مىخواهند ، چون نزديك شام است و درس روز را بايد مرور كند ، ممكن نيست .\r\nما گفتيم زيادتر از ده دقيقه كار نداريم . رفت با خودش مصطفى خان را آورد و بعد از ده دقيقه از پشت در دستى به در زد . مصطفى خان از جا برخاست رفت ما هم آمديم منزل ، رفتيم به سفره‌خانه .\r\nمشغول شام خوردن بودم پيشخدمت آمد ، گفت يك نفر آمده است .\r\nمىخواهد شما را ملاقات كند . گفتم اسمش را بپرس ، بيا بگو . گفت پرسيدم نگفت . كنت را گفتم رفت . آمد گفت ( آرشاك خان كريانس ) است كه از تهران آمده . گفتم آمد سر ميز نشست . شام تعارف كرديم نخورد . ما مشغول شديم او مشغول صحبت شد . بعد از شام رفتيم به سالن سفره‌خانه . باز هم صحبت كرديم . ساعت هشت بعد از ظهر شد . درشكه خواستيم با كنت رفتيم منزل ( مسيو جُن ) كه خيلى از خانهء ما دور بود . هتلى هم كه منزل كرده بود آسانسر نداشت .\r\nمخصوصا شمردم هشتاد پله بالا رفتيم . خودش هم براى راهنمائى و پذيرائى آمده بود توى خيابان دم در ايستاده بود . اتاقش مزين بود از اسباب ايرانى خيلى خوشم\r\n\r\n\r\n","description":"","footnote":"\r\n( 1 ) - متن چنين است . بايد به سبك نگارش اينسفرنامه « مدرسه‌اى » مىبود . البته مدرس نيز غلط نيست\r\n","page_name":" 176 ","page_number":176},
  {"content":"\r\n\r\nآمد . مسرور شدم . فرش اتاق و روى صندلى و نيمكتش قالى و بعضى جاهاى ديوار اتاق خورجين كوبيده بود . غالب اسبابهاى اتاقش هم برنج‌كارى كار اصفهان و نقره‌كارى شيراز و كاشى و چيزهاى ديگر از متاع ايران بود . حتى چراغ كه به سقف اتاق آويخته بود هم برنج اصفهان بود . خودش هم هيچ نمىماند كه فرنگى بخصوص انگليسى باشد . خيلى مأنوس و خدمتگذار و مهمانپذير و بىتكلف بود . به قول خودمان درويش مسلك بود . خودش برايمان چاى دم كرد .\r\nيك قليان بطور قليانهاى نىپيچ اسلامبولى برنجىكار اصفهان داشت .\r\nآورده گفت پنج سال پيشتر كه دو ماه در تهران بودم اين قليان را خريدم . تنباكو و ذغال هم خريدم . و الان همان را دارم و بلد هم شده‌ام كه چاق بكنم و الان مىخواهم براى شما قليان چاق بكنم . چون در شهر پاريس و منزل فرنگى بود و من ايرانى بودم و قليان تنباكو و ذغال هم از ايران آمده ، تعصب مانع شد كه بگويم من به قليان عادت ندارم و سيگار مىكشم . من هم خيلى ذوق كردم كه از آن وقتى كه از رشت بيرون آمدم هيچ قليان نديدم و خيلى دلم مىخواست . البته اگر زحمت نباشد چاق كنيد . پا شد قليان را كه هفت سال بود آب نديده بود از توى طاقچه برداشت برد در اتاق ديگر . من گفتم مىخواهم ببينم چطور چاق مىكنيد .\r\nقبول كرد . رفتم به آن اتاق اوّل . يك پياله‌اى را آب پر كرده بعد از توى كيف چرمى خيلى تميزى دو كاغذ بسته بيرون آورد . يكى كوچكتر يكى بزرگتر . آن كوچكتر را باز كرده تنباكوى نكوبيده دوسه برگ برداشته در آن پيالهء آب ريخت .\r\nبعد آنها را از روى آن جمع كرد به‌طورى كه آب از آنها مىچكيد . در سر قليان ريخت . هرچه مىخواستم از او بگيرم خودم چاق بكنم به اصرار نمىداد و التماس مىكرد كه چون من خودم خيلى خوب بلدم ، شما هيچ نگوئيد و بگذاريد من خودم علمم را معلوم كنم . گفتم چشم مشغول باشيد . آن كاغذ بزرگتر را باز كرد . چند دانه ذغال برداشته به هزار جان كندن آتش زده با ماشهء بخارى در سر قليان گذارده اصرار كرد كه شما برويد در اتاق بنشينيد تا من مثل پيشخدمتهاى ايران بياورم .\r\nرفتم نشستم . قليان را از در آورد توى اتاق در حالتى كه نىپيچ به زمين كشيده مىشد . داد دستم . دم كه زدم ديدم آب قليان را كم و زياد نكرده و يك‌قدرى آب به دهنم آمد . خيلى خنديدم . در بين خنده عذر خواسته از من پرسيد كه ولى يك\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nچيزش را نفهميدم . اگر شما مىدانيد به من تعليم كنيد . گفتم بگوئيد اگر بدانم مىگويم . گفت اين را ندانستم كه در تهران چه مىكنند كه قليان در وقت كشيدن صدا مىكند و بىزحمت دود مىدهد . از وقتى كه از تهران آمده‌ام ، اين دفعهء پنجم است كه اين قليان را چاق كرده‌ام و هرچه فكر مىكنم نمىفهمم . به اندازه‌اى من خنديدم كه از وقتى كه از تهران خارج شده بودم آنقدر نخنديده بودم . آن‌وقت خودم پا شدم يك قليان حسابى برايش چاق كرده با هم كشيديم . واقعا اين يكى دو ساعت كه منزل او بودم به‌قدر توى اتاق كتابخانهء خودم در تهران ، در صورتى كه آقايان هم دورم باشند ، راحت بودم . تقريبا دو ساعت به نصف شب مانده برخاستيم . گفت من هم اگر اذن مىدهيد با شما بيايم و قدرى در خيابان پياده راه برويم . خيلى از همراهى او خرسند شدم . عبورا از توى حياط عمارت ( لوور ) كه عمارت سلطنتى شخصى ناپلئون اول بوده و فعلا موزه است ، رد شديم .\r\nخيلى دستگاه عالى بزرگى است . چراغ فوق‌العاده‌اى نداشت . به‌قدر آنكه اگر كسى از آنجا عبور كند روشن باشد ، در آن حياط چراغ‌برق بود . جلو اين عمارت و حياط شخصى ناپليون عمارات دولتى و وزارتخانه و دربار او بوده است كه الان هم وزارت ماليه و وزارت مستملكات آنجاست . جلو آنجا هم ميدان و باغ خيلى باصفائى است . تقريبا خلوت‌تر از ساير جاهاى پاريس است . آن باغ را مخصوصا زياد روشن نمىكنند . فقط چند چراغ از زمين خيلى بلند دارد كه مثل مهتاب روشنى مىدهد . خيلى قشنگ . سايهء درختها و برگها در خيابانها ديده مىشود . در سايه و پناهگاههاى درختهاى دوطرف خيابان نيمكتهاى طبيعى خوش‌نما گذارده‌اند كه بعضى از اهل آنجا كه پر مايل در جمعيت گردش كردن نيستند آنجاها آمده يكى نيم‌ساعتى راحت مىكنند . از آنجا از يك خيابانى كه از كنار رودخانهء سن است آمديم به ( ژاردن دوپارى ) كه از باغهاى مزين پاريس است .\r\nحق الورود داده داخل شديم . باغش چندان بزرگ نيست . وسط اين باغ جاى مخصوص مسقف مزينى براى موزيك بود كه دورش هم شايد به سه ذرع پهنا سكّو داشت و مشغول موزيك زدن بودند . جمعيت مرد و زن زيادى روى صندليها نشسته و در خيابانها مىگرديدند . تمام در و ديوار اين باغ چراغ‌برق و به درختها فانوسهاى رنگارنگ به اشكال خيلى قشنگ آويخته بودند و مردم با يك آزادى\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nبىاندازه و بىپردگى فوق‌العاده‌اى كه به اعتقاد فقير كمال وحشيگريست در اين باغ راحت مىكنند . زنهاى اجنبى با مردهاى بيگانه مثل زن و شوهر مهربان كه در خانهء خودشان باشند ، رفتار مىكنند . ( واقعا خيلى مورد تعجب است كه اهل فرنگستان بخصوص پاريس با اينهمه لافى كه در علم و تربيت مىزنند و الحق دارا هم هستند ، چرا در فقرهء شهوت‌پرستى و بىعصمتى كه عقلا تجرى در اين دو صفت مردود و ضد علم و تربيت است ، اينطور بىغيرت و لاابالى هستند . ) ( مثلا اگر به يك نفر فرنگى بگويند از اينجا پاشو ، آنجا بنشين . : ( ) ، دول « 1 » خبر مىكند كه من هنر و غيرتم نمىتواند اين حرف سخت را قبول كند . ولى هرچه زنش بيشتر فاسق داشته باشد خوشحالتر است . جانم غيرت . واقعا مرد بايد غيرت داشته باشد . ) با مسيو جن و كنت براى چاى خوردن و موزيك گوش كردن در يك نقطه‌اى نشستيم . راستى خيلى جاى تماشائيست . به قول سنائى :\r\n يك جهان داعيهء منى ديدم * قبله‌شان اوعيهء منى ديدم\r\nكرده پيدا ز بهر غوغا را * حجرهء خلوت زليخا را\r\nكرده از نوعها در و پيكر * پس همه جفت جفت ماده و نر\r\nبيش ديدم ز قطرهء ژاله * اندرو سامرى و گوساله\r\nهرچه از سيم و زر همى ديدند * چون خدايش همى پرستيدند\r\nهم در آن قلعه حوض تنگى بود * واندر آن حوضشان نهنگى بود \r\nتا نشستيم يك زنى كه خيلى لباس مجللى پوشيده و جواهر زيادى زده بود آمد پيش . يك حرفى زد . از كنت پرسيدم كه چه مىگويد ؟ گفت مىگويد ميل داريد كه پهلوى شما بنشينم چاى بخورم ؟ گفتم زود جوابش كن برود گفت به او خير ميل نداريم . زنيكه با تعجبى پرسيد چرا ميل نداريد ؟ من گفتم براى آنكه مسلمانيم و مذهبا نمىتوانيم . گفت ايرانيها كه اينجا هستند خيلى مىكنند . مگر آنها مسلمان نيستند . من گفتم بيش از اين‌وقت ندارم . كنت جوابش كرد رفت .\r\nتا نيم‌ساعتى كه آنجا نشسته بوديم ، دو سه‌تاى ديگر را جواب كرديم . تقريبا همان بلائى را كه در تهران در تفرجگاهها گداها به روز آدم مىآورند ، اينجا\r\n\r\n\r\n","description":"","footnote":"\r\n( 1 ) - متن چنين است منظور « دوئل » است دوئل  Duel  كلمه‌اى است فرانسوى به معنى جنگ تن به تن\r\n","page_name":" 179 ","page_number":179},
  {"content":"\r\n\r\nزنهاى بدكاره . حسن آنجا آنست كه اگر شخص بخواهد سائل را رد نكند به يك قران ، يا كمتر قانعند و اگر اينجا بخواهند سؤال را رد نكنند بايد دويست فرانك يا بيشتر بدهد . خيلى وضع ناپسندى دارند و يقين است آخرش خودشان به ركاكت اين كار برخورده موقوف خواهند كرد . از آنجا بيرون آمده مسيو جن به منزل خودش و ما به منزل خودمان آمده خوابيديم .\r\nپاريس - روز شنبه بيست و پنجم ( 25 ) : صبح دكتر ترياكيان كه از تهران بچه‌هاى خودش را براى تحصيل آورده به سويس گذارده خودش به پاريس آمده است ، پيشم آمد . خيلى صحبت كرديم . يك ارمنى تبعهء ايران هم آمد كه زحمتها كشيده مثل قديم كاشىپزى ياد گرفته و رنگهاى قديم را پيدا كرده و حالا كه به پاريس آمده است ، در نمايشگاه ايران راهش نمىدهند . خيلى گريه كرد .\r\nدلم سوخت . گفتم كه خودش به كنت ركسويل بيايد تا عرضش را به حضرت صدراعظم برسانم و رفع تظلمش بشود . بعد پسر كتابچى خان آمد كه صندوق كتاب را كه از تهران براى اكسپزيسيون آورده بودم ، ببرد . بعد شارژده‌فر آمد و رفت . قريب به ظهر جناب اميربهادر جنگ آمد . رفتيم پائين در سفره‌خانه . ناهار كله‌پاچهء گوساله كه ديروز گفته بوديم خورديم .\r\nعصر رفتم منزل جنرال كتابچى خان كه بعضى لباسهاى زنانه كه براى تهران مىخواهم به زن او بگويم سفارش كند . از آنجا با پسر كتابچى خان رفتيم به دو سه دكان عينك خريديم . بعد آمدم منزل . با كنت رفتيم منزل اميربهادر جنگ كه به شام و تماشاى تياتر مهمان ايشان بوديم . شارژده‌فر هم بود . بعد از شام رفتيم به تياتر ( اپرا كميك ) كه ده سال پيشتر در حين بازى آتش گرفته و چهارصد نفر سوخته بودند و تازه تعميرش كرده‌اند . خيلى تياتر مجلل باعظمتى است . شش مرتبه است . يعنى در شش مرتبه تماشاچى مىنشيند . به ديوارها مجسمه‌سازيهاى خوب كرده بودند . سقفش هم نقاشى خيلى خوب بود . حكايت يكى از پريها را كه يك رب‌النوعى در يك جزيره حبس كرده بود و آن پرى با ساير پريان در آن جزيره مشغول عبادت بودند ، نمايش دادند . خيلى خوب بطورى كه اگر تماشا كننده حواسش در لژهاى اطراف نباشد . واقعا روحش حاضر مىشود و حال مىكند . تياتر تمام نشده برخاستيم رفتيم به ( كاباره ن‌آ ) يعنى جائى كه مردن را\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nنشان مىدهند . از توى خيابان به آن روشنى و پاكى وارد شديم به دالان تنگى كه اگر يك نفر تصادف كند ، ناراحت است . از آنجا وارد شديم به يك اتاق كوچك كثيفى كه دو چراغ‌شمعى بيشتر نداشت و به‌جاى ميز تابوت گذارده بودند و مردم دورش نشسته بودند . غالبا با حالت خوف و چند ( اسكلت ) يعنى استخوان تمام اندام يك شخص در گوشه‌هاى اتاق گذاشته بودند و دو سه پردهء صورت با قابهاى سياه به ديوارها آويخته بود كه از پشت با قوهء برق اشكال آنها تغيير مىكرد . مثل استخوانهاى مرده و آدمهاى غرق شده و صورت قبرها در آنها پيدا مىشد . خيلى خوشم آمد كه در يك گوشهء اين اتاق يك تابوت راست گذاشته بودند و رويش به رسم فرنگستان كه بالاى هر خانهء فروشى يا كرايه‌اى مىنويسند ، نوشته بود ( خانهء كوچك كرايه‌اى ) بعد از نيم‌ساعت كه در آن اتاق منتظر بوديم و خدام آنجا بلند و مهيب با هم حرف مىزدند . يكى آمد گفت هركس ميل به مردن دارد ، بفرمايد . همه از يك دالان تاريك مخوف ديگر رفتيم به اتاق كه با سنگ ناصاف و كهنه‌نما ساخته شده بود . بيست سى تا صندلى كه همه با استخوان دست و پاى مرده‌ها ساخته شده بود ، در آن اتاق بود . يك طرف اتاق به بلندى دو سه پله يك اتاق كوچكتر تاريكى بود و در وسط آن يك تابوت مخمل سياه گرفته راست واداشته بودند . آن مرد كه باز با صداى مهيب گفت هركس از اين آقايان ميل مردن دارد بفرمايد . يك نفر فرنگى از جا برخاسته رفت در آن تابوت ايستاد . همه مىديديم كه كم‌كم سرخى رنگش به زردى مبدل و لاغر شد تا اندازه‌اى كه دماغش تير كشيد . چشمهايش كور شد و لباسش پوسيد و از تنش ريخت و اندامش خاك شد و تمام استخوانهايش مثل مردهء صدساله پيدا شد كه هيچ ديگر پوست و گوشت و رطوبت نداشت . بعد كم‌كم به همين ترتيب درست شد تا مثل اول از تابوت درآمده آمد به‌روى صندلى خودش نشست . از او پرسيديم كه چه ديد گفت هيچ . تقريبا نيم‌ساعت در آن تابوت ايستادم و بيرون آمدم . يك نفر از خانمها را هم دعوت به مردن كرد . رفت ايستاد . وسط عمل ترسيد پائين آمد . يك نفر زن ديگر رفت و تا آخر ايستاد . به مردم تماشا داد . از آنجا رفتيم به اتاق ديگر . تماشاهاى ديگر از همين قبيل نشان داده بيرون آمديم . از آنجا چون جناب اميربهادر جنگ ميل كرد رفتيم به باغ ژاردن‌دپارى كه ديشب رفته بوديم .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nنيم‌ساعتى گشت كرده به منزلهامان رفته خوابيديم .\r\nپاريس - روز يكشنبه بيست و ششم ( 26 ) : صبح باز هم آن ارمنى كاشىپز آمد و جواهرساز كه نشان دستورالعمل داده بودم آمد . چون هيچكدام زبان يكديگر را نمىدانستيم و كنت هم چون روز يكشنبه بود اذن خواسته به نمازخانه رفته بود . خيلى در اشكال بوديم كه مصطفى خان رسيد . رفع اشكال و حاجت شد . مصطفى خان را براى ناهار چون روز تعطيل است نگاه داشتم . نزديك ناهار كنت آمد . بعد از ناهار رفتيم به دكان دلاكى اصلاح كرديم .\r\nجناب اميربهادر جنگ امروز صبح رفت به كنت ركسويل . عصر محسن ميرزا آمد خيلى صحبت كرديم . پسر كتابچى خان هم آمد ، نزديك غروب آفتاب شارژده‌فر آمد و رفت . كنت را هم امشب يكى از رفقايش كه از تهران آشنا بودند و ديروز در همين‌جا آمده از كنت ديدن كرده بود ، به شام و تياتر دعوت كرده بود ، اذن گرفته رفت . براى شام مصطفى خان را و خليفهء شاگردان مدرسه‌اش را دعوت كردم . آمدند . خيلى صحبت كرديم . به ياد تهران دو سه ساعتى خوش بوديم . سه ساعت به نصف شب مانده رفتند به مدرسه . من غريب يكه و تنها الآن كه يك‌ساعت به نصف شب مانده است توى سالن نشسته درب رو به خيابان را باز كرده تماشاى قد و بالاى برج ايفل را كه شبهاى دوشنبهء ايرانى تماما چراغان است و خيلى دورنماى قشنگى دارد و از كله‌اش متّصلا شعاع‌هاى برقى مثل آنكه از روزنه‌اى روشنى آفتاب در اتاق تاريك پرگرد و خاكى افتاده باشد به محلات و اطراف شهر پاريس مىدواند ، مىكنم و روزنامه مىنويسم و از نوشتن هم خسته شدم . الان كتاب سير العباد سنائى را كه از صندوق كتابهائى كه دادم به اكسپزيسيون بردند محض تنهائى درآورده براى خودم نگاه داشتم و روى ميز است خواهم خواند و چون يقين دارم هيچ‌كس در اتاق بدون اذن نمىآيد بلند خواهم خواند . ( الساعه قلم را به روى ميز گذاشته كتاب را برداشتم ) .\r\nپاريس - روز دوشنبه بيست و هفتم ( 27 ) : صبح گفتيم كنت كم‌كم فكر رفتن به كنت ركسويلمان باشد و بعضى اسبابها كه خريده‌ايم در آن صندوقى كه از تهران تويش كتاب گذاشته آورده بوديم بگذارد . كنت تقريبا سه ساعت عقب كليد صندوق كه مخصوصا ديروز با چند ورقه سياهه به او داده بودم گشت و\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nآخرش به قول خودش ( نرو ) شده فرستاد كليدگر از بيرون آورده به هزار مرافعه درب صندوق را گشود . ميرزا اسماعيل خان رشتى كه از اخوان است و تقريبا چهار سال است كه به امر حضرت صدر اعظم به پاريس آمده پيش ( دكتر كالزوسكى ) كحّال معروف عالم عالم تحصيل معالجات چشم را مىكند آمد .\r\nخيلى از ديدارش مشعوف شدم . شارژده‌فر هم آمد . پسر جنرال كتابچى خان هم آمد . كريانس ارشاك خان هم كه از تهران تازه چند روزيست به پاريس آمده ، آمد . كريانس به‌قدر پنج دقيقه در اتاق خواب وقت خواست كه با من حرف بزند .\r\nبا او رفتم آن اتاق ، گرم صحبت بودم . از سالن صداى خنده بلند شد . بعد از آمدن معلوم شد ديروز همانوقت كه سياهه‌ها و كليد را به كنت داده‌ام ، كليد را همانجا انداخته بود . پهلوى ميز تحرير و به‌قدر [ ى 
  ] جايش پديدار بود كه شارژده‌فر بدون سابقه از خود كنت پرسيده بود كه آن كليد مال كيست ؟ ما هم شريك خندهء آنها شديم . براى ناهار ميرزا اسماعيل خان را نگاه داشتم .\r\nبعد از ناهار سه نفرى رفتيم به ( موزهء دمدسين ) كه اتاق بزرگ بسيار مطوّلى است . پهلوى آنجا كه استادان جرّاحى متصل مشغول اعمال يدى هستند و به شاگردان تشريح درس مىدهند . تمام دورهء اين اتاق بزرگ كه روشنيش از سقف است قفسه بسته شده و استخوان مرضاى معيوب الخلقه را كه براى فهميدن عيب و پيدا كردن معالجه تشريح كرده‌اند دوا و روغن زده تمام اندام در آنها گذارده‌اند و در وسط اين اتاق هم قفسه‌هاى بسيار بزرگ بسته و اطفال ناقص الخلقه را در شيشه‌هاى به‌قدر خودشان در الكل نگاه داشته در آنها چيده‌اند .\r\nواقعا چيزهاى تماشائى داشت . بچه‌هاى دوسره و سه‌سره و هفت هشت دست و پادار و دو نفر به‌هم چسبيده به اشكال مختلف و مثل بوزينه تمام بدن مودار ، بسيار داشت . در يك گوشهء اتاق صورت امراض سخت را كه معالجه كرده‌اند و خوب شده با موم به رنگ بدن ، هم در شكل مرض هم در شكل معالجه شده ساخته و پشت شيشه گذارده ، در يك صفحهء كاغذ اسم مريض و پدر و ولايتش و سنّش و اسم طبيب و پدر و ولايتش را نوشته به زير آنها گذارده . وسط اتاق هم چند ميزهاى « 1 » بزرگ گذارد ، به روى آنها زير شيشه انواع سنگ مثانه را كه درآورده‌اند\r\n\r\n\r\n","description":"","footnote":"\r\n( 1 ) - متن همينطور است\r\n","page_name":" 183 ","page_number":183},
  {"content":"\r\n\r\nگذارده و تفصيلش را به همان تفصيل نوشته‌اند . يك ميز مخصوص سنگ مثانه‌ايست كه از حيوانات درآورده‌اند . سنگ مثانهء فيل را ديدم . به‌قدر يك هندوانه شش هفت منى و سنگ مثانه‌اى كه از اسب و سگهاى بسيار كوچك درآورده بودند . تقريبا سه ساعت آنجا مشغول تماشا بوديم . ( اين تماشاها براى آنكه غفلت شخص را كم كند و گاهى آدم را متذكر بكنند به شكر نعمت سلامتى كه اعظم نعماى الهى است ، بسيار خوب است . ) از آنجا به اصرار كنت رفتيم به ( پانراماى جنگهاى ناپلئون ) شرح پانراما را در ذيل نمايشگاه مادگاسكار عرض كرده‌ام . اين پانراما را براى اكسپزيسيون امسال نساخته‌اند . قديم است . شايد در روزنامهء مسافرت ناصر الدينشاه شهيد هم تفصيلش را خوانده باشيد . صنعت نقاشى اينجا خيلى بيشتر و بهتر از پانراماى مادگاسكار است . از آنجا رفتيم به دكان ساعت‌سازى . از آنجا به دكان عكس‌فروشى رفته چند ورق از عكس تابلوهاى موزهء لوور به جهت مدل براى ظهير السلطان خريدم . از آنجا و حال آنكه خيلى راه بود ميل كرديم پياده به منزل برويم .\r\nامروز از بعد از ظهر باد خيلى سختى وزان ولى بدون گرد و خاك و پهن اسب و زبيل و پشم سگ مرده است . فقط هواى سرد نافذ مانع از رفتارى حس مىشود . از توى خيابانهاى پر از جمعيت پياده و سواره و زياده از دويست قسم مركب از كالسكه‌هاى برقى و اسبى و قطارهاى ترن برقى و كالسكه‌هائى كه از مغازه‌ها اسباب به منزل خريداران مىبردند و كالسكه و درشكه‌هاى مخصوص و درشكه‌هاى كرايه‌اى كه تمامش يك اسبه است و چرخهاى پائى ( وليسيپ ) چهار نفرى و سه نفرى و دو نفرى و يك نفرى و سه‌چرخه‌هايش كه در روى دو چرخ جلو صندوق بزرگ دارد براى باركشى و روى يك چرخ عقبش يك نفر نشسته است ، رد مىشويم . بدون آنكه يكى از آنها مانع رفتار ديگرى بشود . وسط راه ميرزا اسماعيل خان خداحافظ گفته به منزل خودش رفت . كنت و من هم به منزل آمده شام خورده آمديم بالا . تقريبا يك‌ساعت صحبت جنگ ترانسوال و انگليس و اغتشاش روزگار حالى چين و بهم خوردن مآلى اساس بعضى دول ديگر را كرده ، خسته شده ، خوابيديم .\r\nپاريس - روز سه‌شنبه بيست و هشتم ( 28 ) : صبح پسر كتابچى خان\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nآمد . شارژده‌فر هم آمد با كنت چهار نفرى رفتيم منزل جناب وزير همايون ( كالزوسكى ) كحال معروف را آنجا ديدم كه لسان الحكماء پسر شاهزاده شمس الشعرا مترجمش بود . ( هروقت يك ايرانى مىبينم كه كلاه فرنگى بر سر دارد بخصوص كه از انجاب هم باشد ، فوق‌العاده باطنا متغيّر مىشوم . ) شارژده‌فر اذن كنت را گرفته با هم رفتند كه در سفارت ايران ناهار بخورند . جناب وزير همايون اصرار كرد كه من هم با ايشان برويم ، ( بادبالن ) كه خارج شهر پاريس است ناهار بخوريم . درشكه حاضر كردند . با جناب او و ميرزا مطلب خان مستشار پست كه با جناب وزير همايون است ، سه نفرى درشكه نشسته رفتيم . بادبلن « 1 » ، از آخر خيابان شانزليزه جدا مىشود . هيچ گمان نمىكردم كه در عمر خودم جا به اين باصفائى ببينم . قريب يك فرسنگ و نيم خيابانهاى ساختهء وسيعى است كه در دو طرفش چمنها و تكّه جنگل و درياچه‌هاى طبيعى در نهايت طراوت و مطبوعى ساخته شده است و هرچند صد قدم توى اين چمنها ( رستران ) و قهوه‌خانه‌هاست كه در هركدام به‌جز آنها كه در اتاقهاى سفره‌خانه‌اش هست زياده از هزار صندلى و ميز است و در هركدام از قهوه‌خانه‌ها جاى مخصوص براى موزيك در كمال خوش‌نمائى ساخته‌اند و دستگاه اركست متصل مىنوازد . اللّه اكبر . در يك قهوه‌خانه‌اى براى صرف ناهار پياده شده ناهار خورديم . بعد پياده كنار يكى از آن درياچه‌هاى طبيعى راه رفتيم و مرغ‌آبيهاى دستى و وحشى را كه بچّه‌ها نان خريده به آنها مىدادند ، تماشا كرديم . باز هم درشكه سوار شده براى چاى عصر رفتيم به محلى كه قهوه‌خانهء چينش مىگفتند و تقريبا در آخر يكى از اين خيابانها واقع است . چاى خورده موزيك گوش كرديم . از روزى كه به پاريس آمده بوديم از هيچ تماشا و جاى باصفا اينقدر حظ نكرده بودم . تمام شهر پاريس محل تفرج و گشت‌گاهشان هروقت از شهر طفره بزنند اينجاست و عبور كالسكه و درشكه و مراكب ديگر از همديگر از صبح تا نصف شب قطع نمىشود .\r\nيك ساعت به غروب آفتاب مانده آمديم به شهر . جناب وزير همايون و مستشار در منزل فقير مجددا صرف چاى كرده رفتند . كنت آمده بود . باهم در خيابان شانزليزه و ساير شوارع تا غروب آفتاب قدم زديم و در بين عبور به يك\r\n\r\n\r\n","description":"","footnote":"\r\n( 1 ) - بالاتر « بادبالن » در اين‌جا « بادبلن » نوشته است\r\n","page_name":" 185 ","page_number":185},
  {"content":"\r\n\r\nدكانى رفته باز هم مدل نقاشى خريديم . خوش خوشك به منزل مراجعت كرده شام خورديم . بعد از شام كنت يك‌ساعتى روزنامه خواند رفت خوابيد . باز من تنهاى غريب درب اتاق را باز كرده قريب نيم‌ساعت به ياد دورافتادگان تهران قد و بالاى چراغان شدهء برج ايفل را تماشا كرده خوابيدم .\r\nپاريس - روز چهارشنبه بيست و نهم ( 29 ) : صبح شارژده‌فر آمد تلگرافى از اعليحضرت شاه آورد كه به كنت ركسويل احضارم فرموده بود . به علتى از اطاعت فورى معذور بودم . بعد از رفتن شارژده‌فر با كنت از صفا و هواى بادبلن تعريف كردم . از نديدنش غمناك شد . خوش كرديم كه ناهار را آنجا بخوريم .\r\nنزديك ظهر درشكه نشسته تا بيرون شهر پاريس سواره بعد پياده رفتيم . جاى خيلى تماشائيست . ناهار در يكى از رسترانها كه يكى از يكى بهتر است خورديم . سر ناهار پيشخدمت گيلاس بزرگ براى آبخورى آورده از طرف دست راستم خواست بگذارد به روى ميز . ته گيلاس به سطح ميز رسيده يا نرسيده يك مگس كه تا آن روز هم گويا در پاريس هم نديده بودم از هوا آمد به لب گيلاس نشست و بلند شد .\r\nپيشخدمت آن گيلاس را كه هنوز درست به جايش نگذارده بود برداشت برد و يكى ديگر آورد . از بس منتظر نبوديم ، به كنت گفتم بپرس چرا عوض كرد . كنت پرسيد . با يك خوشروئى و اظهار مهربانى و فروتنى فوق‌العاده‌اى گفت مگر ملتفت نشديد كه مگس به لب گيلاس نشست . چون كثيف بود عوض كردم . بعد از خيلى تعجب از حركت اين پدرسوختهء فرنگى كون‌نشسته يادم آمد كارهاى تمام پيشخدمتهاى مسلمان تهران كه از شدت تكرار تعجّب ندارد و آقاهاشان خيال مىكنند كه رسم زندگى همين است و جز اين نيست .\r\nبعد از ناهار پياده در توى خيابانها و جنگلهاى كوچك و چمنهاى كنار آبگيرها راه مىرفتيم و تماشاى وضع آب‌پاشى سبزه‌ها را مىكرديم . آنقدر كه خسته شديم . يك نقّاش خودش و زنش و يك دختر كوچكش كه معلوم بود ناهار فقيريشان را توى كاغذ روزنامه پيچيده آورده بودند . زير يك درخت توى چمن نشسته و اسباب نقاشى خيلى مختصرى پهن كرده مشغول كشيدن دورنماى پل چوبى كه از جزيره‌اى به جزيره‌اى بسته بودند ، بود . اذن خواستيم پهلويش نشسته تماشاى كارش را و صحبت كرديم . همين‌قدر كه سلام‌عليك كرديم مشغول به\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nحرف زدن شد . معلوم بود كه پيش از ورود ما هم با عيالش مشغول همين صحبت بوده‌اند . از وضع پرخرجى و ولنگارى فرانسه و بىچيزى متوسطين و مساكين پاريس خيلى شكايت داشت . مثلا مىگفت مردم پاريس الان رضا نيستند كه از يك اولاد بيشتر داشته باشند . مثل آنكه مىبينيد من خودم تقريبا پيرمرد هستم و زنم هم نزديك است ديگر نازاد بشود « 1 » . كارى كرده‌ايم كه جز اين يك دختر چهار پنج ساله ديگر اولاد نداريم . و كذالك ، خيلى درددل كرد . با كنت ميل كرديم كرجى سوار شده به جزاير رفتيم . خيلى جاهاى باصفا داشت . در يك نقطه‌اى كه دور از عبور بود رفته با كنت به روى سبزه‌ها نشستيم . خيلى دلم گرفته شد . چون هيچ‌كس از آنجا عبور نمىكرد . پالتوم را كه دستم بود به زير سر گذاشته بعد از يكى دو شيرغلط « 2 » ، به روى علفها به‌قدر يك ربع ساعت خوابيدم . كنت بيدارم كرد كه وقت رفتن است . برخاسته از راههاى ديگر يواش‌يواش نصف راه پياده نصف راه سواره آمديم . رو به شهر . واقعا عبور مرور اين راه امر غريبى است .\r\nپاريس خيلى خلق بيعار بيكارى دارد . راستى ( بيزمارك ) چه خوب گفت كه ( پاريس قهوه‌خانه و تماشاگاه دنياست . بايد شخص در دول ديگر كار بكند و براى رفع خستگى از كار به پاريس برود . ) هيچ نمىماند كه اينهمه خلق كه اينجا جمع شده‌اند جز تفرج و گشت و بيعارى و عقب زنها افتادن كارى ديگر داشته باشند . غالب اهل پاريس از بس شبها تا صبح در تماشاخانه‌ها ، باغها و به خانه‌ها هستند ، خوابشان را روز توى درشكه‌ها كه نشسته‌اند و باز به يكى از همان جاها مىروند مىكنند . تقريبا يكساعت به غروب آفتاب مانده با كنت وارد منزل يعنى هتل شديم . تا يك‌ساعت از غروب آفتاب گذشته دوبه‌دو توى اتاق نشسته اظهار دلتنگى براى وطن مىكرديم . ولى به نظرم كنت محض همراهى با من همراهى مىكرد و هيچ هم دلش تنگ نشده بود . شام خورده بعد از يكساعت در نهايت راحتى خوابيديم .\r\n\r\n\r\n","description":"","footnote":"\r\n( 1 ) - چنين است ( نازاد ) به‌جاى ( نازا )\r\n( 2 ) - شيرغلط : يعنى غلتيدن يا غلطيدن مثل شير\r\n","page_name":" 187 ","page_number":187},
  {"content":"\r\n\r\nپاريس - روز پنجشنبه سلخ « 1 » ( 30 ) : صبح محض آنكه وضع تنظيف خيابانها و كوچه‌هاى پاريس را تماشا كنم ، زودتر رخت پوشيده درب كوچه را باز كرده مشغول تماشا شدم . زودتر از همه گداها يعنى اشخاص فقير ناقص الاعضا مثل كور و چلاق و شل ، زن و مرد ، بعضى با سازهاى كوچك نه چنان كه مردم خواب را بيدار كند ، درب هتلها و خانه‌ها آمده اگر چيزى از شب مانده باشد در كاغذ روزنامه پيچيده پشت درب است ، برداشته مىرود . اگر حاضر نگذاشته‌اند به‌قدر چند ثانيه صداى ساز را بلند مىكند . صاحبخانه كه مسبوق است با كمال ادب و خوشروئى در را گشوده همانطور آنچه ذخيره كرده در كاغذ پيچيده به او تقديم مىكند يا از بالاخانه‌ها پول مىاندازند . اگر حاضر نيست همين‌قدر كه آن خواهنده ملتفت شد كه بعد از صداى ساز كسى نيامد از اين خانه به درب خانهء ديگر مىرود و اين‌كار هم چون پليس اگر صحيح الاعضاء باشند گرفته حبس مىكند ، خيلى كم است .\r\nاتفاقا در تمام شهر پاريس يك سگ شب توى كوچه‌ها پيدا نمىشود كه اين گوشتهاى در كاغذ پيچيده را بخورد . بعد گاريهاى بسيار بزرگ كه سه اسب و چهار اسب و شش اسب رديف به آنها مىبندند ، مىآيد به درب هر هتل يا خانه .\r\nبه‌قدر دو دقيقه مكث مىكند . از آن خانه زبيل كه جمع كرده و در جعبهء مخصوص اين كار ريخته بيرون مىآورند . آنكه هميشه پياده همراه گاريست و اسب مىراند ، گرفته به‌دست يك نفر كه در گار [ ى 
  ] روى زبيلها ايستاده مىدهد . او فورا خالى كرده ظرفش را پس مىدهد و مشغول جدا كردن زبيلها مىشود و چند صندوق چوبى در آن گارى دارد كه زبيلهاى كارآمد را از قبيل تخم ميوه‌جات و كهنه و كاغذپاره و ذغال خورده و چوب‌كبريت و ته‌سيگار و غيره در آنها مىريزند و گارى همانطور مشغول رفتن است تا به خانهء ديگر . بعد شيشه‌بر و ميوه‌فروش و گلفروش و نان‌فروش يا در عرابه‌هاى كوچك يا بدوش و سر اجناسشان را در خيابان و كوچه‌ها گردانده مثل طوافان و تحافان ( ؟ ) تهران جنس خودشان را به آواز\r\n\r\n\r\n","description":"","footnote":"\r\n( 1 ) - سلخ به معنى پوست كندن است و پوست‌كن را سلّاخ گويند . روز آخر ماه را نيز سلخ مىگويند به اين اعتبار كه در اين روز ماه پوست خود را مىكند تا در شب بعد چهرهء خود را به شكل هلال در آسمان نشان دهد .\r\n","page_name":" 188 ","page_number":188},
  {"content":"\r\n\r\nبلند معرفى مىكنند . مثلا اگر كسى شب اتفاقا شيشه اتاقش شكسته باشد . اعم از آنكه خانه شخصى يا كرايه‌اى يا هتل باشد ، تا صاحبخانه و آقا از خواب بيدار بشود ، نوكر شيشه را انداخته است و ميوه‌جات و غيره را هم به همان‌جاها كه معامله دارند مىبرند . بعد كوچه را جاروب مىكشند و زبيلش را كه فقط در كالسكه‌رو خيابان پهين اسبهاى درشكه و در پياده‌روها كاغذهاى كوچك اعلان چيزهاى فروشى است كه چاپ كرده عصرها مثل برگ خزان در درشكه‌ها و معابر و زير پاى مردم مىريزند . كپّه‌كپّه جدا كرده حاضر مىكنند و گارىهاى مخصوص اين كار كاغذهايش را دوباره به كاغذگرخانه مىبرند ( و شايد عصر دوباره آن كاغذ حامل مطلب ديگر شده خودى به روى ميز جنابعالى بيندازد ) پهين‌ها را هم مىبرند ، هزار بلاى ديگر سرش مىآورند . بعد اجزاى مخصوص آب پاشيدن كه كفش چوبى به پا دارند ، لوله‌هاى خيلى بلند ( كملاستيك ) كه هر دو ذرع مفصلش را پيچ و مهره گذارده‌اند و عراده‌هاى كوچك زيرش دارد مىآورند و در كنار پياده‌روهاى تمام خيابانها و كوچه‌ها در زمين ظرفهاى كوچك چدنى كه قفل دارد كار گذارده‌اند . در آنها را باز كرده لوله را متصل مىكنند ، و آنقدر مىپاشند كه آب در معبر جارى شده مثل نهر در سوراخهاى بغل سنگ پياده‌رو فرو رفته به مجراى بزرگ زير خيابان ( كه شرحش در جاى خود عرض خواهد شد ) داخل شده در بيرون شهر جزو رودخانهء سن مىشود . بعد لوله‌ها را باز كرده در آن كاسه‌هاى چدنى را مثل اول بسته مىروند و چون تمام خيابانها و كوچه‌ها وسطش كه كالسكه‌رو باشد تخته يا كوچك است كه منظما تراشيده و كار كرده‌اند و پياده‌رو يك‌جور سنگ مصنوعى يك‌پارچه است ، گل نمىشود . و اين همه كارها از اول طلوع آفتاب تا چهار ساعت به ظهر مانده كه اول بيدار شدن و عبور و مرور مردم است تمام مىشود . بعد از ظهر هم يك‌دفعه مثل صبح آب مىپاشند و هم اول غروب آفتاب كه بعد از شام و مردم دوباره به حركت مىآيند . در كنار پياده‌رو خيابانها و كوچه‌ها بعضى برجهاى كوچك خيلى خوش‌نما ساخته‌اند كه بيرونش براى اعلانهاى بزرگ نقاشى شده چسباندن است و درونش براى ادرار كردن است . من خود محتاج نشدم . كنت كه رفته بود ، مىگفت جاهاى مخصوص دارد كه ايستاده بايد ادرار كرد . در يك‌طرف مثلث گودى كه به بلندى\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nنيم‌اندام مرتفع است و از مجراى مخصوص اتصالا آب در آن ظرف ريخته و شسته مىشود . مىگفت عيبى كه دارد اينست كه هركس براى رفع حاجت آنجا بايستد ناچار سر تا سينهء يكديگر را مىبينند . اينكه كنت ديده بود اينطور بود . شايد طرح ديگر هم داشته باشد . از براى زنها جداست . يعنى زن و مرد در يك جا نمىروند و همانطور كه بيرون اين برجهاى كوچك موقع چسباندن اعلان متاع است در درون هم اعلانات دواهاى كوفت و سوزنك است و ساير اين قبيل امراض است . در بعضى از جاها از دواخانهء عمومى خيراتى بطرى دوا و آبدزدكهاى خيل تميز پاك مىگذارند كه اگر كسى محتاج باشد معمول دارد . ( ميانهء خود و خدا ملاحظه بفرمائيد كه چقدر واضح بودن اينطور كارها بد است و چقدر حاكى بر بىعصمتى و شهوت‌پرستى اهل آن شهر است . ) خانه‌ها و هتلهاى شهر پاريس غالبا از پنج مرتبه كمتر و از هشت مرتبه زيادتر نيست . مگر بعضى جاها كه اختصاصا بلند بسازند . در پاريس از كسى سؤال نكردم ولى [ در 
  ] ( ورشاوى ) پرسيدم ادارهء حكومت شهرى كه وراى تمام ادارات است و هيچ‌كس حق مداخله در آن ندارد از هر خانه و هر هتل سالى يك ماه كرايه‌اش را براى شوارع و اينكارهاى شهر مىگيرد . مثلا هتل اگر سالى دوازده‌هزار تومان كرايه‌اش باشد مجبورا بايد هزار تومانش را به ادارهء حكومت شهرى بدهد يا دكان همين‌طور و خانه‌اى كه اجاره‌اى نيست و صاحبش تويش نشسته در هر اول سال حكومت معمار مخصوص مىفرستد و تعيين مىكند كه اگر اين خانه كرايه‌اى بود ، سالى چقدر بود و يك قسمت از دوازده قسمت مبلغ آن را صاحب‌خانه با كمال رضايت مىدهد . و به بسته‌هاى سيگار و سيگارت تمر مخصوصى است كه مىچسبانند و مبلغ خيلى جزئى مىگيرند . از اين قبيل چيزها كه هيچ نمايشى ندارد . ولى نان و گوشت و سوزاندنى كه كلّيهء مردم محتاج به آنها هستند هيچوقت قيمتش كم و زياد نمىشود . بلكه غالب سالها همان اداره دو برابر سه برابر مىخرد و به نصف و ثلث قيمت به مردم مىدهد و محل ضررش اين خرده‌كاريهاى بىنمايش است و در عوض آن يك قسمت از دوازده قسمت كرايه‌ها كه مىگيرد ، در هر كوچه و خانه و هر هتل و هر مرتبه هشتم و نهم هروقت كه پيچ آب را باز كنند ، آب جارى كه از سه فرسنگى و چهار فرسنگى پاريس سرپوشيده مىآيد ، فوران دارد و هيچوقت يك سنگ كوچك در معابر\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nكنده شده نيست . مگر آنكه فورى مشغول مرمت و تعمير هستند .\r\nاينجاها اينطور مردم متصل پول مىدهند كه اينطور است ولى در تهران مردكه را مىبينى پنجاه سال است مثلا از خراسان به تهران آمده و بدون آنكه مكنتى آورده باشد يا مواجبى داشته باشد يا نوكر و كاسبى كرده باشد ، فقط از راه به زور از مردم چيز گرفتن ، صاحب خانه و چندين دكان و مستقل و ملك در شهر مىشود و يك شاهى هم به هيچ اسمى به حكومت نمىدهد . بلكه شب سنگ روى سوراخ آب گوچه را به طمع حلقه‌اش كه آهن است مىدزدد و وقتى كه بچهء بىپدر شده‌اش توى باغچهء خانه‌اش مىريند ، به حكومت و اجزاى تنظيفيّه فحش مىدهد كه اين هم مملكت و ولايت شد كه آدم پايش توى گه فرو رود و هيچ خيال نمىكند كه با داشتن فلان قدر تموّل كه كسى يك شاهى در سال براى تميزى ندهد چه حق فحش دادن دارد . ( باز برود شكر كند كه همسايه‌ها نمىآيند به سرش برينند . ) هر كارى اولش زحمت دارد . اينجا هم كه اين‌طور شده است در سال اول و دويم مردم نارضا بودند . بعد از آنكه گرفتند و درست كردند و مردم ديدند كه بهتر است ، در كمال رضايت مىدهند . كار را بايد كرد . اگرچه اولش به زور باشد .\r\nدر تهران تمام اينكارها گردن دولت و سلطنت بيچاره است كه سالى تقريبا چهل‌هزار تومان كه چهارصدهزار فرانك زيادتر است ، شخصا از جيب خودش براى تميزى خيابان و شوارع شهر تهران مىدهد و هنوز يك ماه نگذشته آنطور صاحبخانه‌ها كه عرض كردم سنگ كنار پياده‌رو خيابان را كنده براى مصرف بنائى به درون خانه‌ها مىبرند . تحقيقا حكومت شهريهء پاريس سالى نوزده كرور تومان پول ايران براى خيابانها و كوچه‌ها و راه‌آبها به عناوين مختلفه از مردم پاريس مىگيرد تا پاريس پاريس شده است . ( من ضامن كه مردم شهر تهران از روى قاعده و درستى سالى صدهزار تومان براى اينطور كارها به ادارهء مخصوص با شرايط مخصوص بدهند ، در بيست سال خيلى تميزتر از پاريس بشود . شرط اولش آنست كه آنكه براى اين كار انتخاب مىشود سال اول از مداخل اين كار چشم بپوشد تا چشم مردم نترسد . ( اينجاست كه تيرمان به سنگ آمده است . )\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nسه ساعت به ظهر مانده شارژده‌فر آمد . خيلى صحبت كرديم و رفت .\r\nكنت را فرستادم قوام دفتر را كه در تهران خيلى دوست بوديم و چند ماه است در پاريس است و اين چند روز نيامده مرا ببيند بياورد ببينمش . بعد از ساعتى آمد گفت دو روز است به كنت ركسويل رفته . باهم رفتيم پائين ناهار خورده آمديم بالا و پس از نيم‌ساعتى صحبت رفتيم به اكسپزيسيون ، تماشا . اول رفتيم به نمايشگاه ( پرو ) كه از ممالك كوچك آمريكاى جنوبى و جمهوريست . چندان بزرگ نساخته‌اند . فقط يك اتاق بسيار بزرگ است كه از درونش دو مرتبه است و از صنايع يدى و نقاشى و بعضى اسبابهاى كوزه‌اى و آهنى قديم و بعضى نباتات خشك آنجا چيده شده است . چيز غريبى كه آنجا ديدم ، دو مردهء خشك شده بود يكى به روى صندلى سنگى كوچكى چندك به‌طور مرتاضين نشسته و دستهايش را به زير چانه‌اش زده بود . موى سرش خيلى بلند و هيچ از سرش نريخته بود و يك پارچه رنگين ابريشمى چهار گوشهء لچكى ته كرده به دوش انداخته بود . پاهايش را همانطور كه نشسته بود و به روى هم گذاشته بود با ريسمان علفى بسته بود .\r\n( خيال كردم كه شايد چنانچه حالا رسم است ، فقرا در حالت فكر يك رشته به كمر و زانوها مىبندند و اسمش كمند است ، آن‌وقت هم به پا مىبستند . ) چانه‌اش گوشت و پوست نداشت و يك چشمش هم ريخته بود و شكمش هم تمام شده بود . باقى اندامش خشك شده بود . زيرش نوشته بودند يكى از مرتاضين است كه از چهارصد سال پيشتر اينطور باقى مانده است و با همان صندلى از يك غارى در كوه پيدا كرده بودند . تسبيح خيلى بلند و ساير اسباب از همان قبيلش را هم كه از همانجا پيدا كرده بودند ، پهلويش به ديوار آويزان كرده و زيرش نوشته بودند و در آن نوشته‌ها تعجبى كه كرده بودند از نپوسيدن آن پارچه‌اى بود كه به دوشش بود . به فاصلهء چند قدمى يكى ديگر همين‌طور گذاشته بودند كه ششصد سال مانده بوده است . ولى مو در بدن نداشت و پارچه هم به دوشش نبود . از آن اولى سياهتر شده و قدرى پوسيده‌تر بود . و آلت رجوليتش هم هيچ نپوسيده بود . صندلى سنگى هم نداشت . از آنجا براى ديدن پسر جنرال كتابچى خان به نمايشگاه ايران رفتيم .\r\nنبود . از آنجا رفتيم به نمايشگاه ( لوكْزم‌بورغ « 1 » ) كه مملكت كوچكى است پهلوى\r\n\r\n\r\n","description":"","footnote":"\r\n( 1 ) - كذا : حالا مىگوئيم ( لوكزام‌بورغ )\r\n","page_name":" 192 ","page_number":192},
  {"content":"\r\n\r\nبلژيك و پرنس دارد . متاعش غالبا ظرف و گلدانها و از همين‌جور اسباب بدل چينى بود . چون اولش تماشاى خوبى نداشت . از دم در برگشتيم . از آنجا به نمايشگاه ( سوئد ، نروژ ) كه ملكش پهلوى روسيه واقع است و پادشاه دارد . اين هم اتاق خيلى بزرگ دو مرتبه‌اى است در زير يك سقف . غالبا متاعش پوست و جامه‌هائى كه از هر جنس پوست مىدوزند و اقسام ماهىها و آلات شكار كردن آنها و خرسها و شيرهاى آبى بود . چيز تماشائى كه داشت ، استخوان سر يك نهنگى در نهايت بزرگى بود كه در بين فكينش يك آدم مىتوانست بايستد . از آنجا رفتيم نمايشگاه ( اسپانيول ) كه آن هم اتاق بزرگ دو مرتبه‌اى در زير يك سقف بود . جز پرده‌هاى خيلى قيمتى بزرگ ( گوبلن ) قديم خيلى قيمتى و چند دست اسلحه آهنى قديم از پادشاهان عرب كه بعد از فتح لشكر عرب در زمان خلافت عمر ابن خطاب در آنجا سلطنت كردند و خودهاى قديم آهنى فرنگى چيزى نداشت . از آنجا دلتنگ شديم . رفتيم در شارع متحرك . بعد از آنكه در يكى از قهوه‌خانه‌هاى بين راهش چاى خورديم ، تقريبا دو سه دور دور اكسپزيسيون گردش كرده پايين آمده با درشكه يك‌ساعت به غروب آفتاب مانده به منزل مراجعت كرديم .\r\nبه‌قدرى امروز دلم تنگ است كه جز يا به كتاب يا يك نقطهء معين ديوار اتاق به هيچ جا دلم نمىخواهد نگاه كنم . هفت ساعت از ظهر گذشته با كنت رفتيم پائين شام خورديم . امشب در سفره‌خانه پيانو و ويالن و ويالن‌باس داشتيم . خيلىخيلى خوب مىزدند . تعريف كردم . ناظر تعريف مرا رساند .\r\nپيانوزنان محض تشكر پول زرد صورت شاه را كه چند روز قبل به هركدام يكى يادگار داده بودم فرستاد پيش من كه داده بود سنجاق دستمال‌گردن درست كرده بودند ، تماشا كنم . دو سه باره تحسين كردم . شام خورده بوديم ولى هنوز از سر سفره برنخاسته بوديم كه شارژده‌فر آمد . گفت الان جناب ناصر الملك وارد مىشود و من مىخواهم بروم به گار . من چون خودم خيلى خسته بودم ، كنت را با او فرستادم كه جناب ناصر الملك را ملاقات كرده اگر خبر تازه‌اى از كنت ركسويل دارد بياورد . آنها رفتند و من خودم در سالن پائين چاى خورده رفتم بالا . باز هم درب رو به خيابان را باز كردم . تك و تنها مشغول تماشاى قد و بالاى غرق چراغ‌برق برج ايفل شدم . نمىدانم چرا امروز و امشب اينقدر دلتنگ\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nهستم . مثل اينست كه پاريس به اين بزرگى با اينهمه اوضاع‌ها براى من يك قفس تنگى شده باشد . بخصوص از عصر كه هاشم خان از كنت ركسويل تلفون كرد كه از تهران براى من كاغذ آمده است . انشاء اللّه اگر خدا بخواهد فردا مىروم به كنت ركسويل و كاغذهاى تهران را مىخوانم بلكه يك خورده دلم وا شود . از بس دلتنگ شدم و از تماشا سير شده‌ام الان پشتم را به درب منظر كرده مشغول نوشتن روزنامه شدم . كنت هم آمد . جناب ناصر الملك هم وارد منزلش شده بود .\r\n\r\nاز پاريس به كنت ركسويل -\r\nروز جمعه اول ماه ربيع الاول 1318 :\r\nصبح زود برخاسته رخت پوشيده جلو درب منظر نشسته مشغول تماشا بودم . پست آمد . از كنت ركسويل كاغذ آورد . بىاندازه دلم كنده شد . از غرائب اينكه از شدّت دلگيرى كتاب سنائى را از روى ميز برداشته باز كردم . سر صفحه اين دو شعر بود :\r\n اى ترا زير اين كبود حصار * دستهء گل نموده پشتهء خار\r\nسوى شهر قِدَم قَدَم بگذار * خانهء استخوان به سگ بگذار \r\nبىاختيار از جا جسته كنت را بيدار كردم كه مشغول تهيّهء رفتن باشد و امروز انشاء اللّه حكما قبل از ظهر رو به كنت ركسويل حركت كنيم . دو ساعت قبل از ظهر شارژده‌فر آمد . به كنت گفتم حساب هتل را پرداخته با شارژده‌فر در درشكه نشسته ، كنت هم با كيف جامه‌دانش در درشكهء ديگر رو به گار رفتيم .\r\nيكساعت به ظهر مانده وارد گار شديم . قدرى دير شده بود . از درشكه پياده شده تقريبا چهارصد پانصد قدم هم خيلى تند دويديم و خودمان را به كالسكه رسانديم .\r\nكيف جامه‌دان من و كنت به دوش حمّال بود كه ترن راه افتاد . كنت بىاندازه براى ماندن كيف اوقاتش پريشان بود . در استاسيون اول براى شارژده‌فر تلگراف زد كه كيف را بفرستد . در اين اتاقى كه من و كنت بوديم يك نفر فرنگى كلّه‌كدوئى ، ريش تراشيدهء سبيل سفيدى نشسته بود و روزنامه مىخواند . دلمان سر رفت از بس روزنامه خواند . هرچه به كنت گفتم كه سر حرف با او وا كند خجالت كشيد . آخر خودم قوطى سيگار درآورده يكى خودم برداشتم و يكى هم به او تعارف كردم . خيلى مختصر اظهار امتنان كرد . گفت عادت ندارم و فورى مشغول روزنامه خواندن شد . به فاصلهء نيم‌ساعت كتاب سنائى كه دستم بود\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمىخواندم . به او تعارف كردم كه اگر ميل داشته باشيد كتاب كهنه ايرانى تماشا كنيد اينست . گرفت و ديد و سر صحبتش باز شد .\r\nبراى نهار خوردن ترن مكث جزئى كرد كه مسافرين از كالسكه‌هاشان پياده شده به كالسكهء سفره‌خانه رفتند . ميرزا اسمعيل خان طبيب را ديدم كه از پاريس به كنت ركسويل مىرفت . خيلى خوشحال شدم . او را به كالسكهء خودم آوردم . يك فرنگى ديگر هم از وسط راه همراه شد . خودش به كنت معرفى خودش را كرد كه يك سرتيپ فرانسه است و براى معالجه به كنت ركسويل مىرود . كنت هم مرا به او معرفى كرد . آشنا شديم . از من خواهش كرد كه در كنت ركسويل او را به اعليحضرت شاه و حضرت صدر اعظم بشناسانم . پنج ساعت از ظهر گذشته وارد گار كنت ركسويل شديم . گويا فورى رفع يك اندازه دلتنگى من شد . فورى به حمام رفته درك خدمت حضرت صدر اعظم و ساير آقايان را كردم . بعد از شام به حضور شاه رسيدم . در معيت همايونى به تياتر رفته من در پردهء اوّل آمدم بيرون . رفتيم به‌قدر نيم‌ساعت در اتاق نواب موثق الدوله و جناب امير بهادر جنگ رفتم . آخر شب جنابان سردار مكرم و اميربهادر جنگ و نديم السلطان و دكتر ترياكيان و جنرال كتابچى خان و نواب موثق الدوله آمدند منزل ما به شب‌نشينى ، و بعد از ساعتى رفتند و كنت هم از پائين كه بعد از شام گشت مىكرد آمد خوابيديم .\r\nاز اخبار تازه كه در نبودن فقير اتفاق افتاده . علاء السلطنه وزير مختار ايران در انگليس آمده و از قرارى كه گفتند در تهران باز آخوندها و اوباش و بيكاره‌هاى شهر مىخواستند از براى نان يا چيز ديگر گفتگوئى بكنند و شرّش گردن جناب قوام الدوله وزير لشكر و جناب معاون الدوله وزير تجارت و سالار الملك وزير نظميه و حاجى محمد حسين آقا امين دار الضرب افتاده و از اينجا دو روز پيشتر تلگرافا امر همايون شرف صدور يافت كه جناب قوام الدوله در غياب ذات اقدس در تهران نباشد و جناب معاون الدوله هم از وزارت تجارت معزول و به كاشان كه وطن اوست برود و سالار الملك هم از شغل خودش بيكار باشد و حاجى محمد حسين آقا از تهران هجرت كند . ( مولى همه را از شر اعدا و سخط پادشاه حفظ فرمايد . )\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nدر\r\nكنت ركسويل - روز شنبه دويم ( 2 ) : صبح زودتر رخت پوشيده به حضور اعليحضرت شاه كه آب ميل فرموده در باغچه راه مىرفت ، رفتم . خيلى صحبتها فرمود و از شهر پاريس سؤالات كرد . من جمله به جان خودش قسمم داد كه در پاريس با زنها رغبتى كرده‌ام يا نه . مولى ( ع ) را شاهد حاضر ناظر داشتم كه هرگز ميل به اين كار نكرده‌ام . خيلى خاطر مباركش راضى شد . نزديك ناهار تلگرافى كه در سه روز پيشتر حضرت ملكهء ايران از تهران به من زده بود كه چون حكما براى درد پا گفته بودند به آب‌گرم لاريجان رفته‌اند و جناب قوام الدوله را هم همراه برده‌اند . خاطر همايونى را مخبر كرده اذن بخواهم . ( معلوم شد جناب قوام الدوله به آب‌گرم لاريجان رفته است . ) تلگراف را به‌نظر اعليحضرت شاه رساندم و جواب احوالپرسى و اظهار مهربانى گرفته مخابره كردم . تا وقت ناهار در باغ و درب دكانها و زير ايوانها همه پراكنده بوديم . بعد از ناهار در يك اتاق كه پيانو بود همه از كنت خواهش كردم كه پيانو بزند . زد محفوظ شديم . بعد از آن من رفتم بالاخانه مشغول خواندن كاغذهائى كه از تهران آمده شدم و هم قدرى روزنامه نوشتم و در اتاق جناب اميربهادر جنگ رفته چاى صرف كردم . تقريبا باز به اتاق خودم آمدم پائين . به حضور رفتم . نزديك غروب با رفقا [ بعد 
  ] از آنكه در باغ خيلى گشت كرده بوديم ، به شام رفته بعد از شام در سالن امروزى حضرت صدراعظم و سايرين جمع شده بعضى زن و مردهاى فرنگى مسافر غريبه هم آمدند .\r\nكنت خيلى پيانو زد . روى ما را سفيد كرد . بعد با ميرزا اسمعيل خان رفتم بالا قدرى صحبت كرده بعد از صرف يك دو سيگار او رفت منزل خودش كه در هتل ديگر است و كنت هم آمد . خوابيديم .\r\nكنت ركسويل - روز يكشنبه سيم ( 3 ) : صبح زود اعليحضرت شاه كه پس از شرب آب مشى مىفرمايند ، احضارم فرمود . تقريبا دو ساعت همقدم بوديم .\r\nسر سفرهء ناهار حضرت صدر اعظم امر فرمودند كه چون امروز حاكم ( اپىنال ) كه شهر كوچكى است در هشت فرسنگى كنت ركسويل موكب شاهى را به اسب‌دوانى دعوت كرده و خود اعليحضرت شاه ميل به رفتن ندارند . بايد نواب موثق الدوله و جناب مهندس الممالك و فقير و تقريبا شش نفر از همراهان ركاب به اپىنال رفته عذر همايونى را تبليغ كنيم . بعد از [ ناهار 
  ] رفتيم به گار راه‌آهن و\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nروانه شديم . اين راه‌آهن خيلى تند مىرود . ولى در برابر هر دهكده كه گار مخصوصا دارد سه چهار دقيقه ايستاده مسافر و بار عوض مىكنند . وقتى وارد به گار اپىنال شديم ، حاكم اپىنال با لباس نيم‌رسمى حاضر شده بعد از معرفىها و تعارفات در كالسكه‌هاى اسبى خودش همه را نشانده نواب موثق الدوله و جناب مهندس الممالك و خودش و فقير جلوتر از همه در كالسكهء روباز نشسته شش نفر سواره‌نظام خيلى قشنگ جلو و شش نفر عقب خيلى مجلّل ما را وارد اسب‌دوانى كردند . آنجا كه رسيديم نايب حكومت در موقع پياده شدن خطابهء مفصلى گفت و يك روزنامه‌نويس هم پشت سرش ايستاده آنچه مىگفت خيلى تندتند مىنوشت .\r\nاينجاها همه‌اش چمن و قطعات كوچك جنگل است . محوطه‌اى را به دور دوهزار ذرع دورش را چوب كوبيده بودند كه براى تماشاچى پياده باشد . تويش هم پر بود از مرد و زن . كنار آن محوطه ايوان بزرگى كه شايد هزار نفر در آن نشسته بودند برپا كرده بودند كه چهار پله از زمين بالاتر بود . حاكم خيلى محترمانه ما را برده در مركز آن ايوان نشانده خودش هم پهلوى ما نشست . پس از نشستن ما سلامتى اعليحضرت شاه را در موزيك زدند . احتراما از جا برخاسته تا زمانى كه مشغول نوازش بودند ننشستيم . خيلىخيلى خوب روز باتماشائى بود .\r\nيادم آمد آنها را كه در تهران از آنكه در ركاب شاهى باشند مأيوس بودند و هرچه سعى هم كرده بودند ، قبول نشده بود و محض تسلى دل خودشان مىگفتند با شاه به فرنگستان رفتن هيچ حسنى ندارد . آدم بايد آزاد باشد و كلاه فرنگى سر بگذارد و مثل سگ‌هاى كوچه‌هاى تهران شب و روز توى كوچه‌ها و مبالهاى پاريس ولو باشد . چه لازم كه آدم با شاه برود و آنقدر محترم باشد كه وقتى يك جائى وارد بشود ، موزيك برايش سلام بزنند و تمام مردم ملتفت بشوند كه يك آدم محترمى وارد شده و همه تماشايش بكنند . خلاصه چون اين شهر سرحد آلمان است ، هميشه يكدسته قشون و توپها و قورخانه‌ها آنجا دارند . اين اسب‌دوانى را هم صاحب‌منصبان نظام مىكنند و خودشان هم بر اسبها سوار مىشوند . در حقيقت يك مشق مفصّلى است كه در موقع بتوانند همه‌جور اسب را فرمان بدهند . سه هديه به جاى پول كه در ايران مىگذارند ، به روى يك ميز در جلوى آن ايوان بزرگ توى چمن گذارده بودند . يك گلدان نقره بزرگ بود براى اوّل . يك دوربين بزرگ\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nدو لوله بود براى دوّم . يك طپانچه شش لوله بود براى سيّم .\r\nپس از اتمام حاكم آنجا آمد پيش نواب موثق‌الدوله كه چون اين شخص صاحب‌منصب است مىآورمش پيش معرفى مىكنم . شما گلدان را به او داده تبريك بگوئيد . همين‌طور رفتار شد . دويمى را خودش دوربين داد . سيّمى را رئيس قشون آنجا كه فرمانده سى هزار نفر است و اول معرفى شده بود ، طپانچه داد . به همان ترتيب كالسكه سوار شده آمديم به شهر . منزل حاكم اين شهر كوچك كه در جنگل واقع است و عماراتش تك‌تك ساخته شده و رودخانه از وسطش مىگذرد ، خيلى باصفا و دلچسب‌تر از پاريس است . [ به 
  ] شام سرد دعوت داشتيم . باغ خيلى قشنگى و عمارت خيلى خوبى داشت . با زن و فاميلش شام صرف شده اوّل غروب به گار آمده تقريبا سه ساعت از غروب آفتاب گذشته ، خسته و مانده وارد كنت ركسويل شديم . اعليحضرت و سايرين تياتر رفته بودند . با نواب موثق‌الدوله رخت كنده نماز خوانده در اتاق جناب اميربهادر جنگ ساعتى صحبت كرده خوابيديم .\r\nكنت ركسويل - روز دوشنبه چهارم ( 4 ) : صبح زود اعليحضرت شاه احضارم كردند . تا وقت ناهار گشت مىفرمود . ناهار را در منزل جناب اميربهادر جنگ مهمان بوديم . يعنى ناهار هر روزه را منزل ايشان خورديم . بعدازظهر به امر حضرت صدر اعظم با يمين السلطنه وزير مختار و ( مسيو ركفريه ) مشغول ترتيب منزل و اتاقهاى ملتزمين ركاب در پاريس بوديم .\r\nچون بعد از اين كه رسما اعليحضرت شاه به دول و ديدن امپراطورها مىروند تعيين جا و منزل و ترتيب آن به عهدهء فقير است و هرجا را چند روز پيش از ورود بايد مرتب كنم . عصر با اعليحضرت شاه قدرى در باغ راه رفتيم . امروز پيش از ظهر و قريب به غروب آفتاب اعليحضرت شاه امر كردند برايشان پيانو زدم .\r\nشام را هم از شام اعليحضرت شاه كه چلوى بسيار خوب و خورش جوجه و بادمجان در منزل جناب اميربهادر جنگ صرف كردم و خوابيدم .\r\nكنت ركسويل - روز سه‌شنبه پنجم ( 5 ) : صبح در گشت پياده در معيّت مقدم همايون بودم . ناهار مثل هر روزه در سفره‌خانه صرف شد . بعد از ظهر اعليحضرت شاه كنت را احضار فرموده خيلى پيانو زد و خيلى مورد تحسين شد .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\n( روى مرا سفيد كرد . ) عصر مثل همه روزه توى باغ اعليحضرت شاه به ( كنسر ) يعنى مجلس ساز كه در اتاق بزرگ جنوب تياتر منعقد بود رفتند . همه بوديم . آواز ايرانى را كه مسيو ( لمر ) موزيكانچىباشى تهران به اين موزيكانچىها تعليم كرده و الحق فوق‌العاده خوب و پسنديده ترتيب داده و خوب هم ياد گرفته‌اند ، زدند . باز هم در كنسر به امر اعليحضرت شاه كنت روى همه را سفيد كرده مورد تمجيدات بلانهايت شد . بعد از مجلس آمدم بالا قدرى نشسته خوابيديم .\r\nكنت ركسويل - روز چهارشنبه ششم ( 6 ) : بعد از گشت صبح اعليحضرت شاه به جناب اميربهادر جنگ و قاضى خان خاصه تراش‌باشى امر فرمودند كه مرا به حمام برده سبيلهايم را رنگ و حنا ببندند . بعد از ده سال كه هيچ استعمال نكرده بودم ، اطاعت امر الوالامر را واجب فورى دانستم .\r\n بودم آرام شوخ و شنگم كرد * ديد بىرنگ اسير رنگم كرد \r\nجناب اميربهادر جنگ حسب‌الامر ريشش را كه سفيد كرده بود ، رنگ و حنا بست . بعد از ظهر از حمام بيرون آمدم . رفتم به سفره‌خانه . ناهار قريب به اتمام بود . در اتاق ديگر ناهار خوردم . تا يكساعت به غروب آفتاب مانده گاهى خدمت اعليحضرت شاه و گاهى در باغ مثل همه بيكار [ ها 
  ] بيكار قدم مىزديم . پيش از غروب شام خورده بعد از غروب در معيت همايونى به تياتر رفته بعد از مراجعت همه به منزلها رفته و خوابيديم .\r\nكنت ركسويل - روز پنجشنبه هفتم ( 7 ) : تا وقت ناهار مثل هر روز وقت گذرانده . بعد از ناهار با جناب علاء الملك سفير كبير رفتيم به يكى از دكانهاى خارج از اين محوطه . من يك ويالن خريدم . عصر اعليحضرت شاه و بعضى از همراهان با كالسكه به گشت تشريف بردند . ميرزا يوسف خان ريشار كه تازه از تهران آمده و امروز ديدمش و عليخان و هاشم خان و ميرزا اسماعيل خان و دكتر و فقير رفتيم در اتاق من ، قليان راحتى كشيديم . يكدسته موزيك نظامى كه مخصوصا از پاريس فرستاده‌اند ، امروز عصر نواهاى ايرانى زدند . خيلى خوب . از دو ساعت به غروب مانده كه اعليحضرت شاه مراجعت كرد تا وقت شام در حضور بودم . چون امشب هم تياتر است . پيش از غروب شام خورده همه به تياتر رفتيم .\r\nچون من خيلى خسته بودم ، بعد از پردهء اول مرخص شده قدرى رفتم به سالنى كه\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nپيانو هست . كنت پيانو زد . بعد آمدم منزل . ناصر خاقان آمد صحبت كرديم . او رفت و من خوابيدم .\r\nكنت ركسويل - روز جمعه هشتم ( 8 ) : امروز خيلى كمتر از همه روز راه رفتم . ناهار در سفره‌خانه صرف شد . سر ناهار تلگرافى از ميرزا احمد خان از تهران رسيد كه ناصر قليخان را براى تحصيل به فرنگستان بفرستند . چون وضع تحصيل فرنگستان را ديده بودم . جواب زدم كه اعليحضرت شاه مرخص نفرمودند .\r\nبعد از ناهار اعليحضرت شاه و حضرت صدر اعظم و تقريبا بيست‌پنج نفر از همراهان رفتند به اپىنال براى تفرّج . نواب موثق الدوله و من و آن كسان كه آن روز رفته بوديم ، نرفتيم . پيش از عصر مثل ديروز ياران جمع شدند . ساعتى در اتاق من خوش بودند . عصر رفتيم قدرى باز هم از دكانها خرده‌ريز خريديم .\r\nسوقاتىهاى تهران را امروز بستيم . بعد از غروب با نواب موثق الدوله رفتيم شام خورديم . بعد از شام قدرى در تالارى كه جنوب تياتر است و قمار مىكنند تماشا رفته ، رفتيم بالا . اعليحضرت شاه شام را در منزل حاكم اپىنال مثل همان روز كه ماها رفته بوديم ، صرف فرموده بود . آخر شب ناصرخاقان آمد . بعد خوابيديم .\r\nكنت ركسويل - روز شنبه نهم ( 9 ) : از صبح تا ناهار مثل هر روز گذشت . ناهار هم در مكان همه روزه صرف شد . از اعليحضرت شاه اذن خواستم كه كنت سه روزه به ايتاليا رفته ، از اقوامش ديدن كند . مرخص فرمودند و هم به كنت هزار فرانك مرحمت شد كه خرجى راهش باشد . نزديك غروب آفتاب با اعليحضرت شاه پس از گشت در باغ به اتاق بزرگ پهلوى تياتر رفتيم . يك زنى را از روى نت آواز ماهور و تصنيف ( مژده بلبل دهيد ) ياد داده بودند خواند . خودش چندان خوشگل نبود ولى به‌قدرى خوب خواند كه تمام ماها واله شديم . شب را هم بعد از شام با معيت همايونى به تياتر رفته بعد از تياتر رفتيم منزل . آخر شب جناب اميربهادر جنگ و نواب موثق الدوله و ناصرخاقان آمدند و رفتند و خوابيديم .\r\nكنت ركسويل - روز يكشنبه دهم ( 10 ) : صبح كنت وداع كرده رفت به ايتاليا . براى ناهار پائين رفتم . بعد از ناهار جناب اميربهادر جنگ ، نواب موثق الدوله و فقير را به تفرّج ( اتيل ) دعوت كرده بود . كالسكه حاضر كردند .\r\nرفتيم . پيش از رفتن جناب سردار مكرم و يك نفر مهندس روسى كه از آشنايان\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nبود و از تهران آمده بود ، آمدند . كاغذ آورده بودند . خيلى خوشحالم كرد . كاغذها را در بين راه اتيل و آنجا خواندم و از سلامتى همه تشكر كردم . اتيل يك دهى است نيم فرسنگى كنت ركسويل . خيلى از كنت ركسويل آبادتر و معمورتر و باصفاتر . چون كنت ركسويل تقريبا در گودى واقع است و منظر ندارد و اتيل به عكس اينست . فوق‌العاده از صفاى آنجا خوشوقت شدم . نمىدانم اثر كاغذهاى تهران بود يا خوبى آنجا . در هرصورت خيلى خوش بوديم . شكرت يا مولا . بعد از گشت در دكانها و تماشاها در قهوه‌خانهء آنجا كه نقطهء بسياربسيار خوش‌منظرى است ، نشسته چاى به ياد احباب دورافتاده خورديم . به كنت ركسويل مراجعت كرديم . و با اعليحضرت شاه مشغول قدم زدن در باغ شديم . نزديك غروب به تماشاى ( سيمنگتراف ) مشغول بوديم . بعد از غروب آفتاب از تياتر بيرون آمدند . به اتفاق حضرت صدر اعظم و سايرين مثل هر شب به شام رفتم و بعد از شام بلافاصله بالا رفتيم و خوابيديم . چون كنت نيست از هاشم خان خواهش كردم كه در اتاق من بخوابد . جناب ناصر الملك هم از پاريس مراجعت كردند .\r\nكنت ركسويل - دوشنبه يازدهم ( 11 ) : صبح در اتاق به حضور اعليحضرت شاه رسيده مراجعت به اتاق كردم و ناهار هم همان بالا با نواب موثق الدوله و جناب اميربهادر جنگ خورده همه روز را مشغول نوشتن جواب كاغذهاى تهران بودم . يك ساعت به غروب آفتاب مانده آمديم پائين . تا وقت شام با حضرت صدر اعظم و سايرين راه رفته تفرج كردم . بعد از شام خيلى زود آمدم بالا . باز هم توى اتاق خودم تنها مشغول نوشتن و خواندن بودم تا نصف شب كه خوابيدم .\r\nكنت ركسويل - سه‌شنبه دوازدهم ( 12 ) : از صبح هيچ پائين نيامدم .\r\nناهار هم بالا با جناب اميربهادر جنگ خوردم . بعد از ناهار جناب وزير دربار به طلبم بالا آمده باهم رفتيم در سالن كه پيانو دارد . عصر با حضرت صدر اعظم به محلّ تيراندازى كه در همان باغ است و بعضى چيزهاى كوچك را از قبيل عروسك و چپقهاى گچى آويزان كرده با تفنگهاى كوچك بىباروت مىزنند ، رفتم . سه ساعت بعد از ظهر در معيت همايون و ساير همراهان رفتيم به تماشاى اسب‌بازى سوارهاى فرانسه كه مخصوصا دعوت كرده بودند . بىتماشا نبود . نيم\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nساعت به غروب آفتاب مانده آمديم منزل . كنت را ديدم كه از ولايتش برگشته . از ديدارش خوشحال شدم . اعليحضرت شاه احضار كردند و يك عكس براى حضرت ملكهء ايران يادگار نوشته دادند كه بفرستم . شام هم با كنت و جناب امير بهادر جنگ در همان بالا خورده خوابيديم .\r\nكنت ركسويل - چهارشنبه سيزدهم ( 13 ) : صبح اعليحضرت شاه رفتند به وتيل « 1 » ناهار هم آنجا بودند . با بعضى از آقايان در سفره‌خانه ناهار خورديم . بعد از ناهار رفتم بالا . عصر با هاشم خان دوبه‌دو رفتيم بيرون‌ها . تا آنجا كه براى بازى كبوتر شكار كردن ساخته‌اند . توى جنگل قدرى چهارزانو نشستيم . خستگى دوماههء پامان بيرون رفت . خيلى ياد تهران كرديم . براى غروب آفتاب آمديم منزل شام خورده در معيت همايون به تياتر رفتم . بعد از آن بالا رفته خوابيدم .\r\nكنت ركسويل - روز پنجشنبه چهاردهم ( 14 ) : صبح برحسب امر همايون با كنت و آن زنى كه ايرانى مىخواند رفتيم در سالن يك تصنيف مشق كرديم . بعد از ناهار اعليحضرت شاه احضار كرد . آن زن مىخواند ، كنت پيانو مىزد و فقير ويالن . هركس شنيد تعريف كرد . ولى نمىدانم به كدام‌يك تعريف مىكردند . جناب وزير دربار يكى دو شوخى خيلى خوب كرد . بعد از آن اعليحضرت شاه در درگاه اتاق ايستادند . تمام حاكم و صاحب‌منصبان و قراولان كشيك و خدام را نشان و مدال نقره و انعام دادند . خيلى ساعت باشكوهى بود .\r\nمسيو ( ركفريه ) قونسول فرانسه كه يكى از مهمانداران اعليحضرت شاه در خاك فرانسه خواهد بود ، آمده رفتم بالا كارت اسامى همراهان را كه نوشته بودم گرفته تا غروب صورت تشريفات و پذيرائى اعليحضرت شاه را در خاك فرانسه كه آورده بود ترجمه كرديم . ترجمهء آن از اين قرار است . . .\r\n\r\n( صورت ترتيب تشريفات اعليحضرت قدرقدرت اقدس شاهنشاهى از سرحدّ فرانسه به پاريس )\r\nشنبه بيست و هشتم ژوئيه : حركت از بال در ساعت شش صبح در ترن مخصوص جناب رئيس جمهورى . مسيو ركفريه قونسول فرانسه كه يكى از\r\n\r\n\r\n","description":"","footnote":"\r\n( 1 ) - كذا ( گمان مىرود اقيل باشد كه در صفحه‌هاى قبل آمده\r\n","page_name":" 202 ","page_number":202},
  {"content":"\r\n\r\nمهمانداران اعليحضرت شاهنشاهى خلّد إله ملكه است و يك نفر آتش وزارت خارجه در گار حاضر خواهند بود كه اعليحضرت شاهنشاهى را در ترن دعوت كنند .\r\nورود به سرحد فرانسه در ( پتى كروا ) جنرال كل و حاكم بلفور ، سرتيپ بريگاد ، آجودان رئيس جمهورى ، يك سرهنگ ، مسيو ركفريه قونسول فرانسه ، دو نفر سلطان و نايب ، رسم پذيرائى به‌عمل خواهند آورد . يكدسته پياده‌نظام با بيرق و موزيك احترامات لازمهء نظامى در اول گار بجا خواهند آورد .\r\nحركت به پاريس : ناهار را در ترن ميل خواهند فرمود .\r\nورود به پاريس : از گار ولت در ساعت چهار بعد از ظهر . صورت پذيرائى در گار از اين قرار است : جناب رئيس جمهورى با اشخاص ذيل منتظر ورود اعليحضرت شاهنشاهى خواهند بود . رئيس مجلس سنا . رئيس مجلس وكلا . وزرا و رؤساى دولتى . رئيس نشان لژن‌دنر . حاكم نظامى پاريس . حاكم ولايت مسن .\r\nرئيس پليس ، يكدسته گارد جمهورى با بيرق و موزيك ، در تحت فرمان يك نفر سرهنگ براى بجا آوردن احترامات نظامى منتظر ورود اعليحضرت شاهنشاهى خواهند بود . جناب رئيس جمهورى در پياده‌رو گار از اعليحضرت شاهنشاهى پذيرائى كرده ، اعليحضرت را در سالن برده ، اشخاص مفصله را معرفى خواهند كرد و اعليحضرت شاهنشاهى بعد از معرفى ايشان ، چاكران و همراهان ركاب خودشان را معرفى خواهند فرمود . جناب رئيس جمهورى اعليحضرت شاهنشاهى را تا هتل خواهند رساند . يك فوج سواره با صاحب‌منصب و بيرق در تحت حكم يك نفر سرهنگ كالسكه‌هاى همراهان را مشايعت خواهند كرد . ترتيب حركت كالسكه‌ها از اين قرار است :\r\nدستهء سواره جلو . رديف سواره ، كالسكهء اعليحضرت شاهنشاهى و جناب رئيس جمهورى ، رديف سواره ، كالسكه‌هاى همراهان ، رديف سواره ، يك فوج پياده‌نظام با بيرق و موزيك در جلوى هتل خواهند ايستاد . در مدت اقامت اعليحضرت شاهنشاهى در پاريس هميشه يك دسته پيادهء نظامى جلوى عمارت اعليحضرت شاهنشاهى به سمت گارد افتخار حاضر خواهند بود . جناب\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nرئيس جمهورى اعليحضرت شاهنشاهى را تا سالن پذيرائى بدرقه خواهند كرد و بعد به اليزه كه عمارت خودشان است مراجعت خواهند كرد . تقريبا نيم‌ساعت بعد از رفتن رئيس جمهور اعليحضرت شاهنشاهى با يك قسمت از همراهان به عمارت اليزه از جناب رئيس جمهور و مادام لوبه زن رئيس جمهور بازديد خواهند فرمود و دسته سواره هم همراه خواهند بود .\r\n\r\n( پذيرائى اعليحضرت شاهنشاهى در مدت اقامت در پاريس )\r\nروز يكشنبه بيست و نهم ژوئيه : صبح استراحت . بعد از ظهر گردش با كشتى در روى رودخانهء سن . شب استراحت .\r\nدوشنبه سيم ژوئيه : صبح اكسپزيسيون . بعد از ظهر شرفياب كرديپلماتيك .\r\nشب شام در عمارت اليزه مهمان جناب رئيس جمهورى .\r\nسه‌شنبه سىيكم ژوئيه : صبح سان در ونس . ناهار در قلعه ونس مهمان وزير جنگ خواهند بود . عصر تماشاى فشنگ‌سازى . شب استراحت .\r\nچهارشنبه يكم اوت « 1 » : صبح اكسپزيسيون . بعد از ظهر تماشاى هتل انوليت .\r\nشب شام مهمان وزير امور خارجه .\r\nپنجشنبه دويم اوت : صبح تماشاى كارخانه چينىسازى ( سور ) ناهار در عمارت ورساى مهمان وزير علوم سياسى و صنايع . بعد از ظهر تماشاى عمارت و آبشار . شب استراحت .\r\nجمعه سيم اوت : صبح استراحت . بعد از ظهر تماشاى كارخانهء گوپ‌لن‌دوزى . شب شام در مرتبهء اول برج ايفل مهمان وزير تجارت . عيد « 2 » شب در اكسپزسيون چراغان و آتش‌بازى .\r\nشنبه چهارم اوت : صبح اكسپزيسيون . بعد از ظهر استراحت . شب رسما به اپرا تشريف خواهند برد .\r\nيكشنبه پنجم اوت : صبح استراحت . بعد از ظهر عيد « 2 » در عمارت جناب رئيس جمهورى . شب استراحت .\r\n\r\n\r\n","description":"","footnote":"\r\n( 1 ) - همه‌جا : ئوت\r\n( 2 ) - كذا\r\n","page_name":" 204 ","page_number":204},
  {"content":"\r\n\r\nدوشنبه ششم اوت : صبح استراحت . بعد از ظهر تماشاى عمارت لوور . شب سواره رسمى در عمارت ايليوزيسيون در اكسپزيسيون .\r\nسه‌شنبه هفتم اوت : رئيس جمهورى به عمارت اعليحضرت شاهنشاهى آمده اعليحضرت شاهنشاهى را تا گار بدرقه خواهند كرد . ترن مخصوص جناب رئيس جمهورى اعليحضرت شاه و ملتزمين ركاب را تا كاله خواهد برد . يك كشتى زره‌پوش جنگى در كاله حاضر است كه اعليحضرت شاهنشاهى و ملتزمين ركاب را تا خاك انگليس حمل نمايد .\r\nچهارشنبه هشتم اوت : عساكر بحرى شمالى از اعليحضرت شاهنشاهى احتراما تا به سرحد دريائى فرانسه مشايعت خواهند كرد . وزير امور خارجهء فرانسه با دولت انگليس گفتگو خواهد كرد كه كشتى جنگى فرانسه اعليحضرت شاهنشاهى را تا بندر انگليس برساند . « 1 » . . . . . . . . . . . . . . . . . . . . . . . . . . . . .\r\nاز بس خسته بودم نرفتم پائين شام بخورم . نواب موثق الدوله و جناب اميربهادر جنگ آمدند منزل من شام خورده رفتيم پائين و در معيت همايونى به كنسر كه در باغ زير آن سقفى كه موزيك عصر و صبح مىزدند رفتيم . زنهاى خواننده مىخواندند و ساز مىزدند . جمعيت زيادى از زن و مرد در باغ بر صندلى نشسته و ايستاده بودند . خيلى تماشا داشت . بعد از آن آتش‌بازى مختصرى تماشا كرده بعد از آن بالا رفته چون فردا انشاء اللّه حركت است . رختهامان را درچين ورچين كرديم و دو صندوق هم كه اسباب است براى تهران بسته جزو صندوقهاى همايونى به پاريس فرستاديم .\r\n\r\nحركت [ از 
  ] كنت ركسويل -\r\nروز جمعه پانزدهم ( 15 ) : صبح باز هم اسباب جمع كرده حاضر شديم . قبل از حركت اعليحضرت شاه با جناب نريمان خان قوام السلطنه كالسكه نشسته رفتيم به گار كنت از عقب آمد . بعد از نيم‌ساعت اعليحضرت شاه و سايرين هم آمدند . هواى كنت ركسويل تقريبا در اين فصل سرد بود . امروز خيلى گرم است . اين دستهء كالسكهء راه‌آهن كه داريم خيلى بهتر است از آن دسته كه ما را آورد . هم مزين‌تر است . هم نرمتر حركت مىكند . دو ساعت به ظهر مانده با كنت ركسويل كه تا يك اندازه‌اى وطن شده بود\r\n\r\n\r\n","description":"","footnote":"\r\n( 1 ) - نقطه‌چين در متن است\r\n","page_name":" 205 ","page_number":205},
  {"content":"\r\n\r\nو انس گرفته بوديم وداع كرده رو به سرحد آلمان راهى شديم . به « 1 » هر استاسيون قدرى مىايستاديم . ناهار در كالسكهء سفره‌خانه در حركت خورديم . بىاندازه هوا گرم است . به‌طورى كه راحت نمىتوان تنفس كرد . مثل بعضى روزهاى خيلى گرم تهران . بعد از ظهر هوا ابر شد . رعد و برق سختى شد . باران فوق‌العاده شديدى باريد . هوا خيلى خوش شد و بر طراوت و خوبى منظرها بىاندازه افزود .\r\nبعد از ظهر رسيديم به شهر ( پانينى ) كه اوّل خاك آلمان است . نظر آقا يمين السلطنه از اينجا مرخص شده جناب ميرزا رضا خان مؤيد السلطنه وزير مختار ايران در آلمان كه ديروز در كنت ركسويل آمده بود ، از آنجا به خدمت مشغول شد .\r\nخاك آلمان تقريبا آبادتر و بافخامت‌تر است . مىخواهم عرض كنم اگر نگويند هم تا يك درجه از راهها و استاسيونها و بناها و آباديها پيداست كه اين مملكت امپراطور دارد . آبادى متصل است . چند كارخانه آهن آب كردن تماشائى در كنار راه ديديم . افسوس كه عبورا ديده شد . اينجاها كوههائيست كه معدن ذغال‌سنگ در آنجاها است كه متصل كار مىكنند و شخص حيران مىشود كه چقدر اسباب كار دارند . آنجاها كه از زير سبزه بيرون است خاكش سياه پيداست و سنگ‌ريزه‌اى كه زير خطوط راهها ريخته‌اند غالبا خاكهء ذغال‌سنگ است . از خيلى رودخانه‌هاى بزرگ و شهرهاى كوچك رد شديم . عصر بيشتر وقت در حضور بودم . غروب آفتاب شام در كالسكهء سفره‌خانه صرف شد . به منزلها رفتيم . امشب از سيزده ( تونل ) رد شديم . يكساعت به نصف شب مانده قطار كالسكه در شهر ( مايانس ) براى خوابيدن ايستاده بعد از ديد و بازديد و شب‌نشينى در منزلهاى كوچك كه سه نفر به زور مىنشينند خوابيديم . ( واقعا عمر گذراندن در راه‌آهن هم دو سه روزش بد نيست . بامزه است ) .\r\n\r\nاز مايانس به آيلن‌برگ « 2 » -\r\nروز شنبه شانزدهم ( 16 ) : صبح از پشت شيشهء منظر شهر ( مايانس ) را كه يكى از شهرهاى بزرگ متحدهء آلمان است تماشا كردم . خيلى شهر بزرگى مىنمايد . پيداست كه آلمان است . چقدر خوشم مىآيد از تأسى آلمانها در هر عصرى به پادشاه خودشان . يادم است در عهد ( گليوم ) اوّل جدّ اين امپراطور هرچه آلمانى در تهران مىديدم غالبا وسط ريششان را\r\n\r\n\r\n","description":"","footnote":"\r\n( 1 ) - كذا ( به‌جاى « در » « به » آمده\r\n( 2 ) - در سفرنامهء مظفر الدين شاه ( ايلن‌بورغ )\r\n","page_name":" 206 ","page_number":206},
  {"content":"\r\n\r\nمىتراشيدند . در عهد ( فردريك اوّل ) پدر اين امپراطور كه ريش داشت اكثر ريش داشتند و حال تماما تقليد كرده با ريش تراشيده و سبيلهاى تنك تيز سربالا تابيده هستند . رودخانهء بزرگى در كنار اين شهر است كه هفتصد ذرع عرض دارد . پل آهنى به روى آن كشيده‌اند كه دو رشته راه‌آهن از روى آن عبور مىكند . بيست هزار نفر قشون پياده هميشه در اين شهر هست . از دو تونل مطول عبور كرديم .\r\nتونلهاى خاك آلمان خيلى وسيعتر از آن تونلهاست كه در خاك فرانسه بود .\r\nعرضش به‌قدرى است كه دو قطار راه‌آهن عبور مىكند . در يكى از اين تونلها كه مرمت پيدا كرده بود ، مشغول تعمير بودند و با چراغ كار مىكردند . خيلى تعجب‌انگيز بود كه مثل جن در زيرزمين كار مىكردند . ناهار در كالسكهء سفره‌خانه در حركت خورديم . در هر استاسيون چند دقيقه مىايستاديم . از شهرهاى خيلى خوب عبور كرديم . كليتا مملكت آلمان آبادتر و پرجمعيت‌تر از روسيه و فرانسه به‌نظرم آمد . نيم‌ساعت به غروب آفتاب مانده شام در كالسكهء سفره‌خانه صرف شد . غروب آفتاب در استاسيون ( آيلن‌برگ ) براى ماندن و راحت كردن شب ايستاديم . اعليحضرت شاه با همراهان براى رفع خستگى پا در استاسيون پياده شده قدرى در استاسيون و باغچهء پشت استاسيون راه رفتيم ( مسيو دكارت ) شارژده‌فر آلمان در تهران كه خيلى مدت بعد از حركت موكب شاهى از تهران بيرون آمده بود ، در باغچهء پشت استاسيون مشرف شد .\r\nبعد از يكساعت تفرج همه آمديم به منزلها و براى خوابيدن حاضر شديم .\r\nمن در اتاق خودم لخت شده مشغول نوشتن تشريفات ورود به خاك فرانسه شدم كه فردا از نظر همايون بگذرانم . امروز از صبح تا ظهر از هر آبادى و شهرى كه رد مىشديم ، غالبا كارخانه بود . بعد از ظهر تا غروب زراعت و فلاحت بيشتر ديده مىشد .\r\n\r\nاز آيلن‌برگ به ويژربال « 1 » سرحد روس -\r\nروز يكشنبه هفدهم ( 17 ) صبح وقتى بيدار شدم كه قطار كالسكه مدتى بود به‌راه افتاده بود . رخت پوشيده چون صبح عيد ولادت باسعادت حضرت رسالت پناه صل اللّه عليه و آله بود ، به اتاق حضرت صدراعظم‌رفته دست‌بوس و صفا كرديم و با ايشان خدمت اعليحضرت\r\n\r\n\r\n","description":"","footnote":"\r\n( 1 ) - در سفرنامه مظفر الدين شاه : ( ورژبولوو )\r\n","page_name":" 207 ","page_number":207},
  {"content":"\r\n\r\nشاه رفته از آنجا به سالن سفره‌خانه براى چاى خوردن رفتيم . بعد از چاى حضرت صدراعظم ترجمهء پروگرام را كه ديشب نوشته بودم به‌نظر همايون رساند . ناهار هم در حركت خورده شد . ديروز و امروز فوق‌العاده گرم است . مثل روزهاى خيلى گرم تابستان تهران . دو ساعت بعد از ظهر رسيديم به گار شهر ( ترْنْ ) كه از شهرهاى پروس و در خاك لهستان پروس است . با آنكه ده دقيقه بيشتر توقف نداشتيم ، اعليحضرت شاه و همه از شدت گرماى هوا و حرارت آفتاب كه به اين كالسكه‌هاى آهنى تابيده بود ، از كالسكه‌ها ريختيم بيرون و در اتاقهاى گار كه نسبتا خيلى خنك بود رفتيم . بعد از صرف ليمونات و يخ سوار شده به‌راه افتاديم و از روى رودخانه‌ها و كنار آبگير و درياچه‌ها در كمال سرعت كه نمىتوانستيم درست تماشا كنيم مىگذشتيم . از بعد از ناهار تا عصر روى هم رفته تقريبا پنجاه فرسنگ زراعت چغندرقند ديديم . اگرچه زراعت اين نقطه بيشترش گندم است و مشغول درو و خرمن كردن هستند .\r\nنزديك غروب به‌قدر پنج دقيقه قطار كالسكه در گار شهر ( ابدس ) ايستاده و اعليحضرت شاه و بعضىها چند قدمى در گار قدم زده سوار شده راهى شديم . شام در حركت ترن خورده شد . بعد از شام به‌قدر نيم‌ساعت در اتاق اعليحضرت شاه صحبت كرده با ناصر خان آمدم منزل . بعد از ساعتى لخت شده خوابيدم و هنوز كه يك‌ساعت از نصف شب گذشته است از حركت نايستاده‌ايم .\r\nگويا يكساعت ديگر به ( ويژربال ) سرحد روس رسيده براى خواب بايستيم كه صبح انشاء اللّه ديگر اول رسميت باشد .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\n\r\nروس\r\n\r\nاز ويژربال سرحد روس به دونسكى -\r\nروز دوشنبه هژدهم ( 18 ) : صبح نواب موثق الدوله بيدارم كرد . از شيشه منظر نگاه كردم . جلوى گار سرباز و صاحب‌منصب زياد در لباس و حالت رسميت ديدم . زود پرده را انداخته مشغول پوشيدن لباس رسمى شدم . لباسم تمام شد . بيچاره كنت به لباس رسمى پوشيدن نرسيد . من رفتم پيش حضرت صدراعظم . از آنجا به حضور اعليحضرت شاه كه لباس رسمى پوشيده از قطار كالسكه‌اى را كه به بيست و چهارهزار فرانك كرايه كرده بودند و تا پانزده روز ديگر هم در كرايهء ماست پياده شده در گار اميرال و ساير مهماندارها معرفى شده سر فوج هم رفته از سالن گار عبور كرده به قطار كالسكهء مخصوص اعليحضرت امپراطور رفتند . اين قطار كالسكه همان است كه از ولادقفقاز تا ( الكساندرف ) سرحد روس و فرانسه سوار شديم . واقعا راه‌آهن و كالسكه‌هاى روس دخلى به هيچ دولتى ندارد . از همه‌جا بهتر است . بعد از يكربع ساعت همه لباسهاى رسمى را كه يكساعت در پوشيدنش معطل شده بوديم ، كنديم و حاضر گذاشتيم كه انشاء اللّه فردا بپوشيم . ( چيز غريبى كه حس كردم اين بود كه به محض ورود به خاك و كالسكهء روس از ذات اقدس شاهنشاهى تا من فقير اظهار راحتى كرديم . به مثل آنكه تقريبا به مملكت خودمان وارد شده باشيم . خيلى حس عجيبى است . ) آبادى خيلى كمتر از\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nمملكت آلمان است . رسيديم به شهر ( دويتا ) پانزده دقيقه هم آنجا ايستاديم . بدون آنكه پياده شويم . قدرى كه از شهر گذشتيم . رودخانهء بزرگى كه شايد سيصد ذرع عرض داشته باشد بود . از پل پهنى كه سه رشته راه‌آهن از روى او مىگذشت و دو طرفش به بلندى چهار ذرع ديوار آهن خيلى محكم داشت ، گذشته و از دو تونل بزرگ هم عبور كرديم . دو ساعت بعد از ظهر در گار شهر ( ويلنا ) براى ناهار ايستاديم . فوج و حاكم و اعيان آنجا در گار صف كشيده بودند . اعليحضرت شاه پس از آنكه از جلوى فوج پياده راه رفتند سوار شده و حضرت صدر اعظم و سايرين رفتيم در سالن گار ناهار صرف كرده سوار شده راهى شديم . من وقتى مغتنم ديده در كالسكه و حركت مشغول نوشتن ترجمهء پروگرام تشريفات ورود اعليحضرت شاه شدم كه عينا صورتش اينست :\r\n\r\nتفصيل تشريفات و پذيرائى اعليحضرت شاهنشاه ايران است كه به ملاحظه و تصديق اعليحضرت امپراطور كل روسيه رسيده است\r\nسه‌شنبه چهارم ژوئيه :\r\nروس : ساعت سه بعد از ظهر ورود به پطرزبورغ . در گار نيكلا اعليحضرت امپراطور با شاهزادگان خانوادهء امپراطورى استقبال خواهند فرمود . در آن‌وقت همهء جنرال آجودانها و آجودانهاى امپراطورى و آجودانهاى گراندوكها در التزام ركاب امپراطورى حاضر خواهند بود . و همچنين مدير وزارت امور خارجه و بيگلربيگى شهر پطرزبورغ با كلانتر شهر در آنجا حاضر خواهند بود .\r\nعلاوه بر اين قراول احترام با فرماندهانشان در گار به جهت احترام نظامى خواهند ايستاد . از گار مزبور اعليحضرت شاهنشاه ايران و اعليحضرت امپراطور روسيه در كالسكه نشسته از خيابان ( نوسكى ) داخل شهر شده از جلوى باغ ( الكساندرفسكى ) و محجّر جديد البنا و كنار رود ( نوا ) گذشته به عمارت سلطنتى ( ارميتاژ ) نزول اجلال خواهند فرمود . كالسكهء اعليحضرتين را دو دستهء قزاق گارد مخصوص امپراطورى كه هر دسته يكصد نفر است ، همراهى خواهند كرد . از گار نيكلا تا عمارت ارميتاژ ، همهء طول راه عساكر به جهت احترام گذاشته خواهند شد . در جلوى درب عمارت سلطنتى كه موسوم به درب شوراى كبراى دولتى\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nاست ، اشخاص مفصله در ذيل از اعليحضرت همايونى استقبال خواهند كرد :\r\nوزير دربار امپراطور ، ايشيك‌آقاسىباشى ، گران‌مارشال . رئيس تشريفات . رئيس عمارات سلطنتى پطرزبورغ .\r\nدر بالاى پلّه‌ها يكدسته از ( كرىنادييه ) قراول احترام گذاشته خواهد شد .\r\nدر اتاقهاى جديد ارميتاژ از طرف پلّه امراء اوّل و دوّيم دربار جمع خواهند شد . از دم در دو نفر شاطر و دو نفر فراش‌باشى و دو نفر فراشخلوت به جلو افتاده ، اعليحضرتين شاهنشاه ايران و امپراطور را به اتاقهائيكه به جهت اعليحضرت شاه حاضر كرده‌اند ، راهنمائى خواهند كرد . در اتاقهاى تازهء ارميتاژ در جلوى اتاقهاى اندرون ، علياحضرت امپراطريس ( الكساندرينا فيدرونا ) با گران‌دوشزها و نديمه‌هاشان از اعليحضرتين استقبال و پذيرائى خواهند فرمود . پشت سر اعليحضرتين شاهنشاه و امپراطور و امپراطريس و گراندوشزها ( پاژ يعنى غلام‌بچه ) به جهت احترام خواهند ايستاد . ملتزمين ركاب اعليحضرت شاه به اعليحضرت امپراطور و امپراطريس معرفى خواهند شد . بعد از اينكه اعليحضرتين امپراطور و امپراطريس به منازلشان برگشتند ، اعليحضرت شاهنشاه در كالسكهء سلطنتى چهاراسبه با ملتزمين ركاب به عمارت زمستانى تشريف خواهند برد . در جلوى درب عمارت عليا حضرت امپراطريس ، اعليحضرت شاه را ، وزير دربار و ايشيك آقاسى باشى و رئيس تشريفات استقبال خواهند كرد . دو نفر شاطر ، دو نفر فراشباشى ، دو نفر فراشخلوت ، جلوى اعليحضرت شاه افتاده تا اتاق ( مالاخيط ) همراهى خواهند كرد .\r\nچهارشنبه پنجم ژوئيه : اعليحضرت شاه به ( پطرهف ) تشريف خواهند برد . در ساعت پنج بعد از ظهر در عمارت بزرگ سلطنتى از علياحضرت امپراطريس ( مارىفيدرونا ) مادر اعليحضرت امپراطور حاليه ، زن امپراطور مرحوم ديدن خواهند فرمود . در ساعت هفت بعد از ظهر شام رسمى در تالار ( پطرفسكى ) در عمارت بزرگ ( پطرهف ) داده خواهد شد . بعد از شام به پطرزبوغ تشريف خواهند برد .\r\nروز پنجشنبه ششم ژوئيه : عرض لشكر در اردوى ( گراسنى سيل ) و در ساعت يازده ناهار در چادر .\r\nروز جمعه هفتم ژوئيه : در ساعت هفت و نيم شام مخصوص خانواده‌اى در\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nعمارت بزرگ ( پطرهف ) و بعد از شام در ساعت نه تياتر رسمى در تياتر پطرهف .\r\nشنبه هشتم ژوئيه : تشريف‌فرمايى به ( سرس كى سيل ) و شام در عمارت بزرگ آنجا .\r\nيكشنبه نهم ژوئيه : در كشتى ( الكساندر ) به تماشاى ( كران‌شتات ) تشريف برده و شام را در كشتى مخصوص امپراطورى موسوم به ( يليار نايازوزدا ) صرف خواهند فرمود .\r\nدوشنبه دهم ژوئيه : ناهار رسمى در تالار ( كنسر ) عمارت زمستانى داده خواهد شد و بعد از ناهار اعليحضرت همايونى از پطرزبورغ تشريف‌فرماى فرنگستان خواهند شد .\r\nپس از نوشتن پروگرام و روزنامه خوابيدم . نيم ساعت به غروب آفتاب مانده نواب موثق الدوله بيدارم كرد كه قطار كالسكه در گار ( دوينسكى ) ايستاده بود . براى شام خوردن پياده شديم . اعليحضرت شاه هم پياده شده قدرى راه رفتند .\r\nقطار كالسكه دو ساعت و نيم در اين گار ايستاد بعد از شام سوار شده به‌راه افتاديم . امشب هيچ‌جا نخواهيم مكث كرد .\r\n\r\nورود به پطرزبورغ -\r\nروز سه‌شنبه نوزدهم ( 19 ) : صبح بيدار شدم . در حالتى كه كالسكه در حركت بود . در يك گارى كه اسمش به كلّى فراموشم شده به‌قدر يك‌ساعت ايستاده پياده شده در گار ناهار خورديم و باز به‌راه افتاديم .\r\nمشغول لباس رسمى پوشيدن شده . همه در كالسكهء اعليحضرت شاه حاضر شديم .\r\nسه ساعت بعد از ظهر قطار كالسكه در گار ( نيكلا ) ايستاد . از توى كالسكه ديديم اعليحضرت نيكلا امپراطور كلّ ممالك روسيه را كه با شاهزادگان خانوادهء امپراطورى و بعضى از وزراء و آجودانها در جلوى اتاقهاى گار نزديك خط راه‌آهن صف كشيده سلام دادند . اعليحضرت شاه هم از توى كالسكه جواب سلام آنها را داده با همان حالت از كالسكه پياده شديم . اعليحضرت شاه و اعليحضرت امپراطور به هم دست داده به‌قدرى كه لازم بود از طرفين تعارفات و اظهار اخوت رد و بدل شد . ( در اين موقع من پشت سر اعليحضرت شاه ايستاده بودم و فرمايشات آن دو بزرگوار را كه به توسط جناب ارفع الدوله وزير مختار ترجمه مىشد ، گوش مىكردم و تعجّب مىكردم كه اين دو شخص به اين احترام را كه در دو مملكت\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nمرحوم مهندس ميرزا مهدى خان‌شقاقى ( ممتحن الدوله )\r\nتيمسار سرلشكر حسن ارفع\r\nمرحوم ميرزا رضا خان ارفع ( ارفع الدوله )\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nوسيع دو نقطهء اول هستند و خداوند بنابر مصالح و حكمى كه خودش مىداند و بس ، مظهر جلال و جبروت و قدرت خود قرار داده ، چطور دنيا و روزگار و حرص مجبور كرده است كه به يكديگر دروغ بگويند و هردو بلكه تمام آن جماعت بدانند كه اين دو نفر كه خودشان را به راستى پادشاه مىدانند دروغ مىگويند و از دروغ يكديگر خوشحال باشند و اسمش را پلتيك دولتى بگذارند . )\r\nبا چشم خودم اعليحضرت نيكلا امپراطور مقتدر و مختار كلّ ممالك روسيه را ديدم كه نه شاخ داشت ، نه دم . بلكه شخصى باريك‌اندام و تقريبا لاغر است . قدش هم شايد از اعتدال كمى كوتاهتر باشد . چهرهء كشيده‌اى دارد ولى گشاده و مهربان . ريشش از يك قبضه قدرى كوتاهتر و بور است . سبيلهاى كوچك سربالا تابيده‌اى دارد . از قرارى كه مىگويند خيلى رئوف و باشفقت است و نرم‌دل و صلح‌طلب و باگذشت . و راحت رعيت‌طلب . انصافا اعليحضرت مظفر الدينشاه قاجار ، شاهنشاه ممالك محروسهء ايران ، نمايش و جلوهء صورتى و سلطنتيش خيلى بهتر و خوش‌نماتر است . مولاى فقرا ( ع ) بر صحّت و مدّت و عظمت سلطنتيش بيفزايد و همانطور كه نوكرها و صاحب‌منصبان نظام و كاركنان خيرخواه باغيرت بىطمع به امپراطور داده است ، از ولينعمت تاجدار ما هم دريغ نفرمايد .\r\nاعليحضرت امپراطور شاهزادگان و صاحب‌منصبان خودش را معرفى كرد و اعليحضرت شاه با شاهزادگان تماما دست دادند و تنها حضرت صدر اعظم را معرفى فرمودند و با اعليحضرت امپراطور سوار درشكه شده ، همراهان هم همه به ترتيب و نظمى كه مقرر بود در كالسكه‌ها نشسته در كمال سرعت بطورى كه در پروگرام نوشته شده است ، تا عمارت ( ارميتاژ ) كه كنار رودخانهء بزرگ ( نوا ) « 1 » كه عرضش در آن نقطه زياده از هفتصد هشتصد ذرع است و همه‌جور كشتى در روى آن كار مىكند و از بناهاى سلاطين سابق روسيه است ، رفتيم . عمارت بزرگ بسيار باشكوهى است . پلّه‌هاى عالى مزيّن دارد . خيلى عمارت غريبى است .\r\nواقعا دربار امپراطورى است . تمام اجزا از آنكه مواظب ناودانها است تا وزير دربار همه لباس رسمى مزين پوشيده بودند . اجزاى جزء تمام لباس رسمىشان ماهوت\r\n\r\n\r\n","description":"","footnote":"\r\n( 1 ) - اعراب‌گذارى در متن است ( نوا )\r\n","page_name":" 214 ","page_number":214},
  {"content":"\r\n\r\nقرمز است . يراق‌دوزى به طورهاى مختلف و كلاه‌هاى يراق دوختهء جوربه‌جور .\r\nحسنى كه دارد ، از سرايدار تا خود اعليحضرت امپراطور هيچكدام از حد خودشان تجاوز نمىكنند و تمام رتبه‌ها در نهايت سختى محفوظ است و هيچكدام جرأت مداخله در كار ديگرى ندارند و هركسى تكليف خودش را مىداند و يقين دارد كه در خدمت خودش مسئول است و مسئوليت ناخدمتى ديگرى به عهدهء او نيست و كذلك . . . « 1 » از پلّه‌هاى خيلى مزين و اطاقهاى بسيار مجلل كه غالبش سنگ و بعضى جاها به روى سنگ موزاييك كار كرده بودند و تابلوهاى بزرگ قيمتى كه تعريفش از حد تحرير بيرون است و مبلها كه چه عرض كنم ، گذشته در يك اتاق بزرگ انتظار وارد شديم . علياحضرت امپراطريس كه نوادهء دخترى اعليحضرت ( ويكتوريا ) ملكهء انگليس است و لاغراندام و از اعليحضرت امپراطور قدا بلندتر است ، اعليحضرت شاه را تا درب ورود اين اتاق استقبال كرده اعليحضرتين علياحضرت امپراطريس را جلو انداخته با جناب ارفع الدوله كه مترجم بود ، چهار نفرى به اتاق ديگر رفتند . دم درب آن اتاق كوچك دو نفر سياه قوىهيكل بلند قامت مهيب با لباسهاى ماهوت قرمز يراق‌دوزى بطور لباس ملّتى خودشان و عمامه‌هاى زرتار و خنجر و شمشيرهاى مصرى طلاى خيلى قشنگ ايستاده و دو دستگيرهء درب به دست گرفته بودند . اعليحضرتين نزديك كه شدند ، درب را به حركت واحد گشودند و پس از رفتن آن چهار نفر درب را بسته مثل اول بدون حركت ايستادند . حضرت صدر اعظم تمام همراهان را در اتاق انتظار مرتّب كرد .\r\n( مگر ما مردم تربيت شده درست مىايستاديم . هركدام به زور مىخواستيم بالاتر از آن ديگرى بايستيم . بعضى از روسها از قبيل ( كاخانوفسكى ) كه مدّتى در استرآباد و آذربايجان قونسول بود و ( كلنل بيلكارد ) كه چهار سال قبل مشاق قزاقهاى تهران بود كه به حالت ما مسبوق بودند ، از دور و نزديك به ماها مىخنديدند و به آن ديگر روسها كه ما را نمىشناختند و ملتفت نبودند مىنماياندند . ) ( خيلى خجالت كشيدم . چكنم . ) بعد از نيم‌ساعت دربانهاى سياه درب را گشوده اعليحضرت شاه و اعليحضرت امپراطور بيرون آمدند . اعليحضرت شاه تمام ماها را به لقب و شغل و خدمت معرفى كرده از اعليحضرت امپراطور كه\r\n\r\n\r\n","description":"","footnote":"\r\n( 1 ) - در متن نقطه‌چين است\r\n","page_name":" 215 ","page_number":215},
  {"content":"\r\n\r\nبه منزل خودش مىرفت ، تا دم پلّه مشايعت كرده مراجعت فرمود .\r\nتقريبا به فاصلهء نيم‌ساعت اعليحضرت شاه به بازديد اعليحضرت امپراطور رفتند كه در طرف ديگر همين عمارت است . ولى احتراما از درب رسمى سوار شده نيم دور عمارت را پيموده دم درب ديگر اين عمارت پياده شديم . آنجا هم ترتيبات مفصلى بود . همانطور كه عرض شد به‌قدر نيم‌ساعتى هم آنجا بوده مراجعت كرده تشريفات رسمى به هم خورده هريك به منزلهائى كه معيّن كرده بودند ، رفتيم . جنابان سردار كلّ و سردار مكرم و نديم السلطان و مهندس الممالك و يكى دو نفر ديگر و فقير را در هتل فرانسه كه نزديك به عمارت سلطنتى است ، منزل داده بودند . به محض ورود من حمام خبر كرده در همان هتل به قول فرنگى مآبها حمام كردم . چون همه خسته بوديم ، شام را در همان هتل خورده خوابيديم . از چيزهائى كه در طىّ سخن فراموش كرده اكنون بيادم آمد ، آن است كه در اتاق اعليحضرت امپراطور يك عرّاده توپ جنگى هم با تمام اسباب در يك گوشه گذاشته بودند . خيلى تميز و پاكيزه مثل يك ساعت .\r\nدر\r\nپطرزبورغ - روز چهارشنبه بيستم ( 20 ) : صبح اعليحضرت شاه به مقبرهء پدران اعليحضرت امپراطور رفته تاج گل بردند . فقير و خيلى از همقطاران نرفتيم . نزديك ناهار رخت پوشيده با ساير همقطاران به عمارت ارميتاژ كه منزل اعليحضرت شاه است رفته در خدمت حضرت صدر اعظم ناهار صرف شد . بعد از ناهار به منزل مراجعت كرده لباس رسمى پوشيده دوباره به عمارت رفته در ركاب همايونى تا گار راه‌آهن رفته از آنجا رسما به ( پطرهف ) كه ييلاق است و ييلاق اعليحضرت امپراطور آنجاست و با راه‌آهن تا پطرزبورغ يكساعت راه است ، رفتيم .\r\nكه اعليحضرت شاه از علياحضرت امپراطريس سابق يعنى مادر اعليحضرت امپراطور حاليه ديدن فرمايد . ( پطرهف ) خيلى خوب جائيست . از تمام جاهاى باصفاى خوش هوا كه تاكنون در هر جاى دنيا فقير ديده‌ام ، بهتر و خوش‌هواتر و باصفاتر است . از جهت خوش‌هوائى و منظر خيلى بهتر از ( بادبوالن ) « 1 » پاريس است . از خيلى قديم آنجا ييلاق سلاطين و امپراطورهاى روسيه است و غالب بناهاى دولتيش قديم است . منظر عمارت اعليحضرت امپراطور كه در توى جنگل\r\n\r\n\r\n","description":"","footnote":"\r\n( 1 ) - قبلا به صورت بادبالن - بادبلن آمده است ( ص 134 )\r\n","page_name":" 216 ","page_number":216},
  {"content":"\r\n\r\nو درختهاى خيلى كهنه و در بلندى واقع است ، درياى ( ) « 1 » است . در جلوى عمارت فواره‌هاى خيلى بلند دارد كه بيست ذرع و بيست و پنج ذرع پرّان است و راههاى بسيار قشنگ كالسكه‌رو و اسب‌رو و پياده‌رو در توى اين جنگل و چمنها كشيده شده است كه به عمارات كوچك و تفريح « 2 » گاههاى سلطنتى قديم مىرود و از كنار آنها مىگذرد . چون تا وقت شام مدّتى مانده بود ، همراهان مرخص شدند كه با درشكه در باغ بگردند . جناب اميربهادر جنگ و فقير در درشكه نشسته بعد از پيمودن راههاى پرپيچ‌وخم به عمارت پطر كبير كه لب درياست رفته پياده شديم . عمارت مختصرى است . رعب‌ناك است . بدون آنكه مجبور باشيم همه آرام و آهسته حرف مىزديم بخصوص در اتاق خواب پطر كبير كه تختخوابش و رختخواب و لوازم آن همان است كه آنوقت بوده . چندان مزين نيست . بلكه از تمام رختخوابها كه در عمارات و هتلها ديده بودم ، پست‌تر و مختصرتر است . تختش كوچك و چوبى است . لحافش چيت و تقريبا مثل چهل‌تكه‌هاى فقراى تهران ، پارچه پارچهء ناجور بهم دوخته است . شب كلاهش هم پارچهء سياهى است كهنه به روى بالش گذارده . بعضى جاهاى لحاف و دوشك پاره است . نه آنكه از گذشتن زمان پاره شده باشد ، همان وقت چندان نو نبوده است . اسباب آشپزخانه و ظروف و رختخواب و رخت آشپز پطر كبير هم در اتاق خوراك‌پزى اين عمارت كوچك حاضر است . فوق‌العاده عمارت خوش‌منظرى است . از يك‌طرف عمارت ايوانش از توى آب دريا بنا شده و از طرف ديگر منظرش سرابالائى خيابان و آبشار و فواره‌هاى جلوى عمارت بزرگ امپراطورى است .\r\nساعت شام نزديك شد ، همه در عمارت امپراطورى در يك اتاق انتظار خيلى قشنگ كه تمام ديوارهايش مستور و پوشيده از تابلوهاى تقريبا كوچك بود كه صورت نيم‌تنه و سر و گردن كشيده بودند و با قاب صاف به ديوار نصب كرده بودند . چون بيكار ايستاده بودم . شمردم چهارصد و شانزده تابلو بود كه هيچكدام شباهت به هم‌ديگر نداشتند . خيلى جاى ظهير السلطان خالى بود . آمدند گفتند كه بفرمائيد سر ميز . همه رفتيم در اتاق سفره‌خانه . يعنى تالار ( پطرفسكى ) خيلى اتاق\r\n\r\n\r\n","description":"","footnote":"\r\n( 1 ) - داخل پرانتز در متن سفيد است\r\n( 2 ) - متن : طفره‌گاه‌ها\r\n","page_name":" 217 ","page_number":217},
  {"content":"\r\n\r\nبزرگى است . ديوارها و قاب صورتها و اسباب چراغ و مبلش تمام سفيد است .\r\nهركس صندلى خودش را پيدا كرده نزديكش ايستاده از سرتيپان نظامى و وزراء و شاهزادگان و خانمهاى نديمهء علياحضرت امپراطريس سيصد نفر در سر ميز حاضر شدند . تماما با لباس رسمى و هركدام هم يك نفر پيشخدمت قرمزپوش در پشت سر اعليحضرت شاه دست علياحضرت امپراطريس روس را گرفته داخل اتاق شدند . بعد اعليحضرت امپراطور روس دست علياحضرت ملكهء نويان كه دختردائى اعليحضرت امپراطور است و به ديدن ايشان آمده ، گرفته وارد مجلس شد [ ند 
  ] . در سر ميز نشستند . اعليحضرت شاه در دست راست امپراطريس و اعليحضرت امپراطور در دست چپش نشست . پس از نشستن مرخص كردند . همه نشستند . خيلى تعجب كردم وقتى ديدم وزير تشريفات اعليحضرت امپراطور روبروى علياحضرت امپراطريس نشست و حضرت صدر اعظم زير دست ايشيك آقاسىباشى نشست و حال آنكه مهمان بود . يكى از چيزهاى تماشائى ، وزير دربار علياحضرت امپراطريس است كه زنى است بلندقد و كلفت‌اندام و سنش از پنجاه سال گذشته . موهاى سرش غالبا سفيد است . عينك سياه مىزند . از غالب دول نشانهاى زنانهء اول دارد و ( دام‌رنر ) يعنى نديمه‌ها كه همه از شاهزادگان و انجاب « 1 » روسيه هستند و تمام خدمه زنانه ، اختيارشان با اين زن است . فوق‌العاده متشخص و موقر است . تمام وزرا و رجال دربارى از او مىترسند و خيلى احترامش مىكنند . غالب معتبرين مردانه از او حساب مىبرند و دستش را مىبوسند . خلاصه شامى در نهايت عظمت و رسميت و تشريفات صرف شده ، مجلس بهم خورد . همانطور كه اوّل آمده بوديم به كار راه‌آهن مراجعت كرده به كالسكه نشسته به پطرزبورغ آمديم . نواب موثق الدوله كه منزلشان در عمارت است امشب به منزل فقير آمده همانجا خوابيده صبح رفتند .\r\nپطرزبورغ - روز پنجشنبه بيست و يكم ( 21 ) : صبح همه با لباس رسمى در عمارت ( ارميتاژ ) حاضر شده در معيّت ركاب همايون به گار رفته از آنجا با كالسكه راه‌آهن رفتيم به اردوى ( كراسنى سيل ) كه بيست و پنج‌هزار نفر سرباز و سواره و توپخانهء گارد مخصوص خود اعليحضرت امپراطور هميشه آنجا اردو دارند .\r\n\r\n\r\n","description":"","footnote":"\r\n( 1 ) - انجاب يعنى نجبا\r\n","page_name":" 218 ","page_number":218},
  {"content":"\r\n\r\nاعليحضرتين با همان درشكه كه از گار سوار شده بودند ، رفتند سر افواج . ماها هم رفتيم . در چادر بزرگى كه در بلندى كه دستى درست كرده بودند ، زده بودند و علياحضرت امپراطريس و ساير خانمها و وزراء آنجا بودند ، بعد از ساعتى اعليحضرت شاه آمدند در چادر نشستند و اعليحضرت امپراطور و ساير صاحب‌منصبانش سواره جلوى چادر در پائين آن بلندى ايستاده و افواج و سواره و توپخانه دسته‌به‌دسته از جلوى چادر دفيله كردند . خيلى قشون تماشائى بود . از هر حيث عبرت‌انگيز بود و ما فوق تصور . عجبتر از همه آن بود كه اعليحضرت امپراطور با هر دستهء سرباز و سوار و توپچى به‌طورىكه همه بشنوند احوالپرسى و شفقت مىكرد و آنها بلند متفقا دعا مىكردند . بعد از اتمام اين كار با صاحب‌منصبها آمدند بالا و ناهار صرف كرديم .\r\nبعد از ناهار به ترتيبى كه آمده بوديم ، به گار رفته از آنجا به شهر پطرزبورغ آمديم كه با راه‌آهن يكساعت راه بود . من يكسره به منزل رفته براى رفع خستگى و شستن گرد و خاك به حمام رفتم . بعد از حمام قدرى منزل سردار مكرم رفتم . تا وقت شام شد شام صرف كرده خوابيدم .\r\nپطرزبورغ - روز جمعه بيست و دوّيم ( 22 ) : آنها كه در هتل بوديم چون هنوز خستگى ايستادن ديروز رفع نشده بود ، ناهار در هتل صرف كرده بعد از ظهر لباس رسمى پوشيده به عمارت ( ارميتاژ ) رفتيم . ( كرديپلماتيك ) يعنى سفرا و نمايندگان دول مقيم در پطرزبورغ به حضور اعليحضرت شاه مشرف مىشدند . همه در اتاق بزرگ انتظار جمع شده ، اوّل جناب ارفع الدوله وزير مختار و فقير كه تشريفات‌چى بودم ، يكىيكى خود سفراى كبار و وزراى مختار را تنها در اتاق كوچك به حضور برده بيرون مىآورديم . بعد همه در اتاق انتظار به ترتيب زياد و كمى مدّت مأموريت دور اتاق صف كشيدند . بعد من رفتم رسما به اعليحضرت شاه انتظار سفرا را عرض كرده ، جلو افتادم . اعليحضرت از اوّل تا آخر از جلوى همه گذشته احوالپرسى فرمود . درحالىكه فقط جناب ارفع الدوله براى مترجمى عقب سر و فقير از جهت احترام جلو بودم . آنها هم اجزاى خودشان را معرفى مىكردند . چون راجع به كار من و بر اين كار آگاه بودم خيلى از اين رسميت و تشريفات خوشم آمد . اجزا و اعضاى كرديپلوماتيك گويا زياده از صد و پنجاه نفر\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nبودند . پس از اتمام اين رسميت اعليحضرت شاه نيم‌ساعت راحت فرموده با همراهان با لباس رسمى سوار شده بعد از چند دقيقه طى مسافت كنار دريا از كالسكه‌ها پياده شده در كشتى مخصوص اعليحضرت امپراطور نشسته از راه دريائى رفتيم به پطرهف كه امشب شام و بعد از شام به تياتر رسمى مهمان اعليحضرت امپراطور هستيم . در كشتى خيلى خوش گذشت . هوا خيلى خوب و آب آرام . محض تماشا يك ( تر پيل ) كه كشتى جنگى خيلى كوچكى است و بيش از سه چهار نفر اجزا در آن نيست هم همراه كشتى ما كرده بودند . اين كشتى از غرائب افكار جنگجويان دريائى است . خود اين كشتى در موقع احتياج مثل مرغ‌آبى به زير آب فرو رفته به نزديك كشتى خصم رفته در همان زير آب گلوله از خودش مىاندازد و يك گلولهء آن هم يك كشتى بسيار بزرگ جنگى را درهم مىشكند « 1 » و غرق مىكند . آخرين اختراع حربه دريائى است .\r\nيك ساعت به غروب آفتاب مانده رسيديم به پطرهف . نزديك ساحل از هر طرف صداى غرّش توپ سلام كشتىها بلند شد و كشتى ما هم متصل مشغول توپ جواب سلام بود . دود توپ طور غريبى روى آب دريا از هر سمت پهن شده بود . زيادتر از دوهزار ذرع توى دريا را پايه‌ها زده خيابان وسيعى با تخته‌ها و چوبهاى كلفت كشيده بودند و در آخرش توى آب ، گار مفصل مزينى ساخته بودند كه از كشتى در كمال راحتى مثل آنكه از اتاقى به اتاق ديگر بروند ، وارد گار شده به درشكه‌هاى امپراطورى سوار شده خيلى قشنگ از خيابان و راه كه در دريا كشيده بودند ، وارد پطرهف شديم . ( لنگرگاه انزلى يادم آمد . ) انشاء اللّه آن هم درست خواهد شد . به عمر ما كه نمىرسد . آنها كه مىبينند ما را ياد بياورند و بدانند كه ما در اين آرزو مرديم . )\r\nخيلى در باغ سواره ما را گرداندند . تميزى و نظافت امروز زيادتر از روز اوّل بود . رفتيم به عمارت امپراطورى . چون مجالى بود و جز ايرانيها هنوز كسى نيامده بود ، بعد از آنكه اعليحضرت شاه در يك اتاق نشست من به‌قدرى كه مىتوانستم ، در اتاقها گشت كرده و تماشا كردم . تمام جزئيات اين عمارت تماشائى و تاريخى است . به‌قدرى مزين است كه تماشاكننده بعد از ديدن تقريبا\r\n\r\n\r\n","description":"","footnote":"\r\n( 1 ) - در متن : درهم مىكشند ، ظاهرا بايد مىبود « درهم مىشكند »\r\n","page_name":" 220 ","page_number":220},
  {"content":"\r\n\r\nفراموش مىكند . تختهاى خواب و اسباب و مبل و پرده‌هاى نقّاشى اين عمارت فرداً فرد هركدام يك روز تماشا دارد . افسوس كه شام خبر كردند . اعليحضرتين شاه و امپراطور و علياحضرتان امپراطريس ، مادر امپراطور - ، و امپراطريس زن امپراطور ، در سفره‌خانه كوچك مشغول شام خوردن شدند . حضرت صدر اعظم و همراهان و وزراء روسيه و صاحب‌منصبان در سفره‌خانهء خيلى بزرگى كه معروف به اتاق مطلّاست ، مشغول شام خوردن شديم . درب و ديوار اين اتاق كه تقريبا پنجاه ذرع در ده ذرع طول و عرض دارد ، به اشكال و نقوش مختلفه مطلّاست . مثل گچ‌بريهاى خودمان ، در سقف يكپارچه . صورت به آسمان رفتن حضرت عيسى ( ع ) و بعضى صور تصورى آسمانى را خيلى خوب ممتاز نقاشى كرده‌اند .\r\nبعد از صرف شام در درشكه نشسته به طرف ديگر اين باغ رفتيم كه تياتر سلطنتى است . خيل مفصل و مجلل است . چراغان هم بود . ولى چون پطرزبورغ فصل تابستانش شبها بيشتر از چهار ساعت و نيم تا پنج ساعت نيست ، آن هم به روشنى اول مغرب تا ده دقيقه پيش از طلوع آفتاب كه هرطور كاغذ و روزنامه بىچراغ خوانده مىشود ، روشنى چراغ آنطور كه مىبايستى جلوه ندارد . به‌عكس زمستان كه شبهايش نوزده ساعت و نيم و در نهايت تاريكى است . تياتر هم پر بود از صاحب‌منصب با لباس رسمى . دو پرده بود . همه‌اش بطور و رسم ممالك . زنها مىرقصيدند . بازى تازه‌اى نبود . بعد از تياتر مثل آن دفعه‌ها وارد شهر و منزل شده در كمال خستگى به منزلها رفته خوابيديم .\r\nپطرزبورغ - روز شنبه بيست و سيّم ( 23 ) : چون اعليحضرت شاه و همراهان در سفارت ايران مهمان جناب ارفع الدوله وزير مختار بودند ، صبح نواب موثق الدوله بنده منزل آمده با هم رفتيم به سفارت . فوق‌العاده جناب ارفع الدوله سفارت پطرزبورغ را متشخص كرده است . خوشم آمد . گذشته از كفايت ، مرد آبروخواه تجمّل‌پذيريست . بعد از ساعتى اعليحضرت شاه هم تشريف آوردند .\r\nمهمانى در كمال خوبى و تجليل برگزار شد . پيش امير آل و ساير مهمانداران روسى كه آنها هم مهمان بودند خجالت نكشيديم . دو سه جور موزيك حاضر كرده بود . ناهار مفصلى داد . افسوس كه من قدرى كسالت داشتم و نتوانستم غذا بخورم . هواى شهر پطرزبورغ به جهت بستگى به دريا و رودخانه و چندين شعبه\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nرودخانه‌هاى بزرگ كه بطور ( كانال ) براى تميزى خيابانها و آب محلات در شهر جارى كرده‌اند بسيار بد است و خيلى زود تغيير مىكند . مثلا صبح به اندازه‌اى گرم است كه با جلدقهء « 1 » كتان شخص راحت نيست و نزديك ظهر به شدتى سرد مىشود كه در اتاق در بسته با پالتو سرد است و عصر يك هواى ديگر و شب يك هواى ديگر است . خود روسها هم مىگويند كه اين شهر بدهواست . بعد از ناهار زودتر از همه نواب موثق الدوله و فقير آمديم منزل ما راحت كرديم . اعليحضرت شاه عصر از آنجا به باغ و جزيرهء ( شرس‌كىسيل ) رفته شام هم آنجا ميل كرده بعد از شام مراجعت كردند . عصر حاجى حسين آقاى امين دار الضرب آمد منزل فقير كه از تهران آمده و امروز وارد شده است . خيلى صحبت تهران را كرديم . جناب امير بهادر جنگ هم آمد . همه وقت غروب رفتند . فقير و ساير هم‌منزلها در هتل شام خورديم . بعد از شام جناب سردار مكرم فرستاد رفتيم منزل او . جمعى از آقايان هم منزل بودند . حاجى حسين آقا كاغذهائى كه از تهران براى فقير آورده بود ، داد . گرفتم آمدم اتاق خودم . تا نزديك صبح تنها كاغذها را خواندم و خوابيدم .\r\nپطرزبورغ - روز يكشنبه بيست و چهارم ( 24 ) : صبح به عمارت ارميتاژ رفته دو پاكت عريضه حضرت ملكهء ايران را به‌نظر اعليحضرت شاه رسانده جواب گرفته ناهار خورده با نواب موثق الدوله آمديم منزل ما . نواب موثق الدوله حمام خبر كرده رفت حمام . بعد از حمام و چاى خوردن ميرزا مهديخان ممتحن الدوله كه از اجزاى وزارت خارجه تهران است ، به قول خودش ناشناس براى آوردن پسرش به مدرسه آمده است و دو سه مرتبه هم ملاقاتم كرده . آمد و اصرار كرد كه حكما برويد به كليساى ( سنت‌اسحق ) كه از ابنيه و جاهاى تاريخى معروف است . با نواب موثق الدوله و كنت در درشكه نشسته به تماشاى كليسا رفتيم . واقعا جاى غريبى است . خيلى بناى عظيم و قديم و باشكوهى است . از چيزهاى تماشائى اين بنا شانزده ستون سنگ سرخ خال دارد كه در ايوان جلوى درب كليسا واداشته‌اند و هركدام به كلفتى شش ذرع و بلندى دوازده ذرع است . يكپارچه تمام بناى اين معبد سنگ است . ارتفاع گنبد وسط آنچه به‌نظر من آمد سى و پنج ذرع بايد باشد . در داخلهء معبد ، ستونهاى بزرگ از سنگهاى قيمتى و مرمرهاى همه\r\n\r\n\r\n","description":"","footnote":"\r\n( 1 ) - كذا\r\n","page_name":" 222 ","page_number":222},
  {"content":"\r\n\r\nرنگ و ملخيت كه سنگ سبز و خوش نقش و نگار پرقيمتى است به كار رفته .\r\nدرب برنجى خيلى قشنگى در نقطهء مركز است . دو طرف درب شش صورت خيلى بزرگ كه هركدام چهار ذرع قد و تقريبا دو ذرع پهنا دارد ، از حضرت عيسى و حواريون با سنگ الوان موزاييك شده است در كمال امتياز كه از چيزهاى قطعه‌اى روزگار است . اين معبد بزرگ اضلاع و گوشه كنار زياد دارد كه از هر گوشه‌اى زينت و تجمل مذهبى درست كرده‌اند . يكى از چيزهاى قيمتى كه در اين بناست مجسمهء تمام اين كليسا است كه از طلا ، يك‌پارچه زرگرى كرده‌اند و زير محفظهء بزرگى از شيشه گذاشته‌اند . و از قرارى كه گفتند سى پوت طلاى خالص دارد .\r\nبعد از اين تماشا نواب موثق الدوله به منزلش و فقير هم به منزل خودم رفتيم . هنوز راحت نكرده بودم ، با تلفون از عمارت ارميتاژ من و سايرين را كه در هتل بودند احضار كرده‌اند . همه رفتيم . اعليحضرت امپراطور نشان و امتيازهائى كه مىبايست بدهند امروز در اين ساعت در عمارت فرستاده بودند و به همه به قدرشان و رتبهء بالاتر نشانى كه داشتند دادند . به من كه ( سنت‌انّاى ) اول نقره داشتم ( سنت‌اناى ) الماس و حمايل و سرحمايل الماس دادند . بعضى از همراهان كه اسم نمىبرم ، درجهء نشانشان را كم فرض كرده از اعليحضرت امپراطور قهر كردند و حال آنكه هيچ امپراطور خبر نشد و اگر خبر هم مىشد عذر نمىخواست و گذشته از اينها خيال نكردند كه طلبى از كسى نداشتند .\r\nخلاصه بعد از اين كارها ، اميرال اعليحضرت شاه را به تماشاى موزه‌هاى دولتى كه در همين عمارت است دعوت كرد . رفتيم آن اتاق كه جواهر بود . خيلى خيلى كمتر از موزهء ايران جواهر داشت . بلكه ده يك هم نداشت . اتاق بزرگ ديگر تمام اسباب متعلق به پطر كبير بود . از هر قبيل اسباب نجّارى و كشتىسازى و آهنگرى و نقشه‌كشى و سلطنتش . اتاق بزرگ ديگر نقاشى . باز هم اتاق نقاشى . باز هم اتاق نقاشى و يك اتاق مجسمه ، الحق خيلى ممتاز نقاشىها داشت . چندين پرده كاررفائيل داشت . اين تماشا هم كه تمام شد ، اعليحضرت شاه به اتاق خودشان رفتند . فقير آمدم منزل . پنج شش مدال نقره كه براى پيشخدمتها [ ى 
  ] اتاق امپراطورى كه براى خدمت ما معيّن شده‌اند گرفته بودم ،\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nتقسيم كردم . به شام حاضر شدم . بعد از شام كنت با كلنل بليكار رفت به تياتر .\r\nمن مشغول روزنامه نوشتن شدم و الآن كه نيم‌ساعت از نصف شب گذشته است ، قلم را به زمين گذاشته سيگار را آتش خواهم زد و تنها روى نيمكت خواهم نشست و فكر تهران را خواهم كرد . اگرچه فكر تهران مولى ( ع ) مىداند كه يكساعت از متخيّله‌ام دور نشده است .\r\n\r\nحركت از پطرزبورغ به بسكوف -\r\nروز دوشنبه بيست و پنجم ( 25 ) : صبح با كنت درچين‌ورچين كرده لباس رسمى پوشيديم . شاهزاده جمشيد ميرزا پسر بهمن ميرزا آمد كه با من بيايد خدمت اعليحضرت شاه . با هم درشكه نشسته رفتيم به عمارت ارميتاژ . همهء همراهان با البسهء رسميّه حاضر بودند . به حضور رفتم .\r\nيكساعت به ظهر مانده اميرال همه را براى ناهار جمع كرده حضرت صدارت جلو و همه دنبال . بجز چند نفرى كه براى نشان قهر كرده نيامده بودند ، از توى ده پانزده اتاقهاى بسيار بزرگ ( چه اتاقى ، چه اتاقى ) مزين ، سلطنتى ، رد شده در اتاقى از همه بزرگتر كه معروف به اتاق ( كنسر ) است منتظر مقدم اعليحضرتين شديم . بعد از نيم‌ساعتى تشريف آوردند . رفتيم در اتاقى كوچكتر از آن‌كه اسمش تالار كنسر زمستانى است . شش ميز گرد بزرگ غذاخورى در نهايت تزيين در آن بود .\r\nاعليحضرتين و علياحضرات در يك ميز نشسته ديگران را اذن جلوس دادند . همه نشسته مشغول غذا خوردن شديم . در همهء ناهار و شامها موزيك و اركست مخصوص امپراطورى مترنّم بود . بعد از ناهار از طرف ديگر اتاق بيرون رفته اتاقها و گالاريها پيموده از پلّه‌هاى عمارت اعليحضرت امپراطور كه معروف به عمارت زمستانى است ، پائين رفته به ترتيب روز ورود در كالسكه‌ها نشسته خيابانهاى وسيع و بناهاى چهار الى پنج مرتبهء شهر پطرزبورغ را وداع‌گويان وارد به گار راه‌آهن شديم . بعد از قدرى انتظار كالسكهء اعليحضرتين هم رسيده بعد از وداع شاهزادگان و صاحب‌منصبان نظامى و وزراء ، اعليحضرت امپراطور زير بغل اعليحضرت شاه را گرفته به كالسكهء راه‌آهن سوار كرده سلام نظامى داده راهى شديم .\r\nشهر پطرزبورغ نسبت به پاريس از هر جهت مثل تهران است نسبت به پطرزبورغ . يعنى جاها و خيابانهاى خوب تهران . خلاصه به محض ورود در\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nكالسكه رختهايم را عوض كردم . مشغول درست كردن چاى شدم . ( چون در پطرزبورغ دو تا قورى نيكل و دو تا اجاق الكلى كوچك و دو تا استكان و قاشوق با زيرش و يك بطرى الكل با قند و چاى در يك جعبه خريده‌ام كه گاهى در ترن رفقا را چاى بدهم . ) نواب موثق الدوله و جنابان اميربهادر جنگ و ناصر السلطنه و صنيع السلطنه را در منزل خود چاى دادم . راه همان راهيست كه آمدن طى كرديم .\r\nنه ساعت از ظهر گذشته در استاسيون ( بسكوف ) كه شهر كوچكى است براى شام خوردن و خوابيدن ايستاديم . اعليحضرت شاه ده پانزده دقيقه‌اى بيرون آمده گشتى كرده به كالسكه رفتند . سايرين در اتاق بزرگ استاسيون شام صرف كرده به كالسكه‌ها آمديم . ناصر خاقان آمد . منزل من . يكساعتى هم با او صحبت داشته خوابيدم .\r\nروز سه‌شنبه بيست و ششم ( 26 ) : صبح مقارن حركت قطار كالسكه از خواب بيدار شدم . تقريبا يكى دو ساعت رخت نپوشيده به ياد صبحهاى ييلاق تهران پالتو بدوش كشيده با هاشم خان صحبتها كرديم . بعد رخت پوشيده به حضور رفتم . اعليحضرت شاه غفلتا به منزل حضرت صدر اعظم تشريف برد . كنت را مخصوصا امروز بيدار نكردم . تا سه ربع ساعت به ظهر مانده خوابيده بود . يكساعت از ظهر گذشته در ( ويلنا ) براى ناهار ايستاديم . باز هم تشريفات مثل رفتن حاضر شده بود . اعليحضرت شاه پياده شده سوار شدند . همراهان در اتاق گار ناهار خورده سوار شديم . جناب اميربهادر جنگ قبل از ناهار كه در اتاق من تنها بوديم ، صحبت كربلا مشرف شدن خودش را داشت . نيم‌ساعت حالى كرديم . مرد سخت اعتقاديست . يعنى به آنچه اعتقاد دارد ، تقريبا ثابت است . و يقين دارد و خيلى هم متعصب است . خوشم آمد . شخص بايد در دنيا به يك دينى حكما متدين و به يك اعتقادى عقلا معتقد باشد . و الّا « سگ بر آن آدمى شرف دارد . » بعد از ناهار به قول فقرا چاى را علم كردم . با نواب موثق الدوله و جناب اميربهادر جنگ چاى مفصل راحتى خورديم .\r\nشش ساعت و نيم از ظهر گذشته رسيديم به ( ژيدكونن ) سرحد آلمان و روس كه در رفتن در همين نقطه از قطار راه‌آهن خودمان كه كرايه كرده بوديم پياده شده به قطار امپراطورى نشسته بوديم . جناب ميرزا رضا خان مؤيد السلطنه\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nوزير مختار ايران در آلمان و جناب صنيع الدوله داماد اعليحضرت شاه كه از تهران برادرهايش را براى تحصيل به آلمان آورده است ( شايد خودش هم كارى داشته باشد ) در گار ايستاده بودند . از قطار راه‌آهن امپراطورى پياده شده به قطار كالسكهء خودمان سوار شديم . اميرال و ساير مهمانداران دم كالسكه‌ها رسما وداع بجاى آورده به اميد ملاقات دوّيم ايستادند و ما راهى شديم . از اين نقطه ديگر راه عوض آن خط نيست كه آمديم . باز هم از حيث آبادى و هوا فورى معلوم شد كه به خاك آلمان رسيديم . خاك آلمان خيلى آباد و پرجمعيت است . اگرچه مملكتا ثلث مملكت ايران است ولى جمعيت و آبادى آن از اكثر دول بيش و پيش است .\r\nقانونا براى آمدن باران كه زراعاتشان آب دستى نخواهد . بايد هميشه يكربع مملكتش جنگل باشد . اگر هم براى رفع احتياج صاحبان جنگل بخواهند جنگلشان را ببرند ، نظم و ترتيب مخصوصى دارد . آنچه متعلق به دولت است بايد هشتاد سال يك مرتبه بريده و فورى جايش از همان جنس درخت كه اكثرش كاج است ، كاشته بشود و اگر مال مردم است ، چهل سال يك مرتبه حق دارند ببرند و جايش بكارند . هرچه مىديديم از قبيل شهرهاى كوچك و پلهاى بزرگ و رودخانه و تونل و آبادى و كارخانه و راههاى ساخته پرداخته و نظم و ترتيب ، بر تعجبمان مىافزود كه چه جنس مردم هستند كه اينجور ملكشان را آباد مىكنند و حال آنكه نه شاخ دارند نه دم و انداما هم بزرگتر از ما نيستند . عوض شاخ و دم وطنپرستى و غيرت دارند و رشوه هم نمىگيرند و تملق هم باور نمىكنند . تحقيق كردم از شدت آباد [ ى 
  ] زمين زراعتىشان به حساب ايران ذرعى دو قران و نيم فروش مىرود . در مملكت آلمان زمين بىصاحب خراب هيچ نيست . حتى در سر كوهها ، سبحان اللّه ( ما كجائيم در اين بحر تفكر تو كجائى ) شام در سفره‌خانهء ترن خورده براى خوابيدن در استاسيون ( برانسبر ) ايستاده در ترن كمال تأسف و افسردگى از ديدن اينطور مملكت و همه چيزش خوابيدم . ( مگر ما بيچارگان اينطور چيزها در مملكت خودمان در خواب ببينيم . )\r\n\r\nاز برانسبر به كلن -\r\nروز چهارشنبه بيست و هفتم ( 27 ) : صبح ترن به حركت افتاده بيدار شدم . شكمم قدرى درد مىكرد . گويا ديشب در خوردن ماهى بىاعتدالى كرده بودم . هيچ رخت نپوشيده از اتاق خودم بيرون نرفتم . به روى\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nنيمكت دراز كشيده همه‌اش مشغول تماشاى آبادى ملك و تأسف به حال بيچاره اهالى ايران بودم كه دچار چه بدبختىها و دردهاى بىدرمان هستند كه هيچكدامش با حالت حاليه دوا ندارد .\r\nناهار هم نخوردم . عصر رخت پوشيده به حضور رفتم . در گار شهر ( برلين ) پايتخت مملكت آلمان پنج شش دقيقه ايستاديم . وضع غريبى است . شخص گيج مىشود . از روى ساعت در بيست و چهار ساعت شبانه‌روز ، دقيقه‌اى يكدسته كالسكهء آهن كه از چهل تا بيشتر است از طرفى وارد اين گار شده از طرف ديگر خارج مىشود . از اين گار يك پلى به ارتفاع شش ، بعضى جاها هفت ذرع از زمين تا گار آنطرف شهر كشيده‌اند كه راه‌هاى آهنى كه از خارج آمده به خارج مىرود ، از روى شهر عبور كند كه مانع از شوارع و طرق داخلهء شهر نباشد .\r\nيكساعت تمام از روى شهر عبور كرديم . خيلى تماشا داشت . خيابانها و ابنيهء بلند رودخانه‌ها و باغات شهر و عابرين در شوارع شهر كه به چه سرعت ديده مىشد و از دم نظر رد مىشد . شب را هم در حركت [ رفقا 
  ] « 1 » شام خوردند . باز هم فقير ميل به شام نكرده خوابيدم .\r\n\r\nورود به كلن -\r\nروز پنجشنبه بيست و هشتم ( 28 ) : قبل از ظهر وارد گار ( كلن ) شديم كه ( ادكلن ) عطر معروف را از اينجا به تمام دنيا مىبرند . جزو آلمان است . كنار رودخانه ( رن ) واقع است كه از حيث بزرگى و باركشى سيّم رودخانه فرنگستان است . اعليحضرت شاه بدون سابقه و مقدمه خواست در اين شهر يك شبانه روز بماند . از راه‌آهن پياده شده در درشكه كرايه‌اى نشسته با همراهان به يك هتل رفتند . فقير و جناب اميربهادر جنگ و كنت رفتيم حمام . حمامش چندان تعريفى نداشت . بد هم نبود . بيرون آمده براى ناهار به هتل ( كورفرنتْ ) كه اعليحضرت شاه [ و 
  ] همراهان منزل گرفته بودند رفتيم . زينت و نظم و اعتبار اين مهمانخانهء عمومى به اندازه‌اى است كه شاهنشاه يك مملكتى را با سى نفر وزرايش بدون خبر كردن پيش از وقت قبول كرده آسايش مىدهد . اين هتل برابر كليساى ( كلزدم ) كه از كليساهاى معروف دنيا و بلندترين معابد روى زمين است ، واقع است . اين كليسا در هفتصد و پنجاه سال پيشتر ساخته شده و دويست\r\n\r\n\r\n","description":"","footnote":"\r\n( 1 ) - كلمه درست خوانده نمىشد به كلمه ( رفقا ) شبيه بود\r\n","page_name":" 227 ","page_number":227},
  {"content":"\r\n\r\nسال اتمامش طول كشيده است . تمام بنايش با سنگ خاكسترى نزديك به سياه است . از جاهاى ديدنى است . ارتفاعش صد و پنج ذرع است . امروز هم به واسطهء به كلى رفع نشدن نقاهتم جز كمى سوپ ناهار چيزى ديگر نخوردم . بعد از ناهار رفتم اتاق جناب مؤيد السلطنه . نيم‌ساعتى خوابيدم . از چيزهاى خيلىخيلى تماشائى اين هتل بلكه اين شهر بلكه اين سفرمان ، مبال اين هتل است ( گلاب به روى شما ) هيچ تصور نمىكردم اتاقى ممكن باشد به اين تميزى و نظافت ساخته شود . يقينا از سفره‌خانهء اعليحضرت امپراطور آلمان بهتر است .\r\nعصر با جناب سردار مكرم پياده قدرى در شهر گشت كرده بعضى چيزها خريدم . غالب روز را در حضور بودم . شب با جناب اميربهادر جنگ در يك اتاق بوديم . آخر شب كه جناب اميربهادر جنگ رفت تا به رسم هميشه پشت درب اتاق اعليحضرت شاه بخوابد . جناب وزير همايون و ناصرخاقان آمدند . قليان خوبى چاق كرده كشيده خوابيدم . جمعيت كلن سيصدهزار نفر است . از آنجا ديدم بعضى عراده‌هاى كوچك را كه براى حمل سبزى و گوشت و از همين قبيل چيزهاست ، به سگ مىبندند . جز در پاريس كه مىگويند سگ بايد آزاد باشد و قابل كشيدن بار نيست ، در غالب جاها ديدم كه سگ را به عراده‌هاى كوچك مىبندند و آن حيوان به مدد و كمك صاحبش آن بار را به منزل مىرساند .\r\n\r\nحركت از كلن -\r\nروز جمعه بيست و نهم ( 29 ) : صبح به امر اعليحضرت شاه با چند نفر از همراهان رفتيم به تماشاى باغ‌وحش . بىتماشا نبود . از جمله چيزهاى تماشائى شتر به‌قدر گوسفند و موش به‌قدر سگ شكارى ( تازى ) و گنجشك الوان به‌قدر زنبور و شاپرك به‌قدر كبوتر و فيلها و گرگ و سباع درنده از قبيل شير و پلنگ سياه كه خيلى چيز غريب موحشى بود و ساير حيوانات ديديم .\r\nنزديك ظهر به هتل مراجعت كرده ناهار خورده با نواب موثق الدوله و جناب ناصر السلطنه به كالسكه نشسته به گار آمديم و در قطار كالسكه به منزلهاى خودمان نشستيم و اعليحضرت شاه و بعضى از همراهان كه به تماشاى كليسا رفته بودند بعد از ساعتى مراجعت كردند و در دو ساعت از ظهر گذشته از گار كلن حركت كرديم .\r\nاز چندين شهرهاى آلمان و سه تونل گذشته ، چهار ساعت و نيم از ظهر\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nگذشته وارد خاك ( بلژيك ) شديم كه عبورا بايد از يك گوشهء بلژيك گذشته به خاك فرانسه برويم . واقعا عجب مملكت آبادى است . تا غروب آفتاب كه هوا روشن بود و ديده مىشد ، تمام خانه و كارخانه بدون فصل بستهء به هم بود و غالب كارخانه ذغال‌سنگ از معدن بيرون آوردن بود . « 1 » جناب مؤيد السلطنه مىگفت چاه و معدن ذغال‌سنگ تا هفتصد ذرع كنده‌اند كه با ماشين متصل آبش را كشيده كار مىكنند . مىگفت روزى صدهزار نفر عمله‌جات به جز اهالى اين كارخانه‌ها كار مىكنند و در زير زمين همه‌جور اسباب آسايش دارند . مثل خانه و رستوران و چراغ برق و درشكه و اسب و خيابان و همه‌چيز . مىگفت عمله در آن زير هست كه سنش مثلا بيست سال است و هيچ هنوز بيرون را نديده است و در همان زير تولدشان شده است . راستى حكايت غريبى است . همهء راه را از درّه و فاصله‌هاى كوههاى سبز و جنگل رد مىشديم . از آن‌وقت كه داخل خاك بلژيك شديم از بيست و پنج تونل عبور كرديم . شب را در گار ( اركلين ) كه آخر خاك بلژيك است ، قطار كالسكه ايستاد . شام خورده در همانجا خوابيديم كه انشاء اللّه فردا صبح رسما وارد خاك فرانسه خواهيم شد .\r\n\r\n\r\n","description":"","footnote":"\r\n( 1 ) - كذا : عبارت ناقص به نظر مىرسد .\r\n","page_name":" 229 ","page_number":229},
  {"content":"\r\n\r\n\r\nفرانسه\r\n\r\nورود به خاك فرانسه -\r\nروز شنبه سلخ ( 30 ) : صبح به راه افتاده بوديم . بيدار شدم . كم‌كم همه در فكر ترتيب لباس رسمى شديم . براى ناهار در گار ( الست ) كه جنرال مهماندار و ساير مهماندارها و فوج و موزيك با البسهء رسميه حاضر شده بودند ، ايستاديم . مقدم اعليحضرت شاه و ملتزمين را رسما در كمال احترام پذيرفتند . پياده شديم . در گار براى اعليحضرت شاه در اطاق عليحده و براى سايرين در سفره‌خانهء بزرگ ناهار حاضر كرده بودند . به عجله صرف شده سوار شديم . دو كالسكهء مخصوص جناب رئيس جمهورى را كه احتراما براى نزول همايون فرستاده بود ، به قطار كالسكه ملحق كرده راهى شديم . مسيو ( لوهار ) كه وزير مختار دولت فرانسه است در تهران ، هم بود . سه ساعت و ربع از ظهر گذشته وارد گار شهر پاريس شديم . ازدحام غريبى آنجا جمع شده بودند . تقريبا صد نفر ايرانى كه جزو همراهان نبودند و يكىيكى به پاريس رفته بودند ، از ميرزا فتح اللّه خان بيگلربيگى تا يك مرد نكرهء شيرينىفروش تهرانى كه در اكسپزيسيون طبق مىگذارد و پشمك مىفروشد و به زبان ايرانى داد مىزند و فرنگيها هم دورش جمع مىشوند و كلاه نمد و قبا و شال كمرش را تماشا مىكنند ، در رفته در گار جمع شده بودند . زن [ و 
  ] مرد بسيار آمده بودند .\r\nجناب رئيس جمهورى و وزراء دولت فرانسه هم با لباس رسمى در گار\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nحاضر بودند . خود جناب رئيس جمهورى لباس رسمى ندارد . فقط لباسش ( فراك ) يعنى قباى مشكى دامن بريده و يك نشان نقره و حمايل از درجهء اوّل ( لژاندنر ) « 1 » است . دم درب كالسكه آمده زير بغل اعليحضرت شاه را گرفته پياده كرد . همه پياده شديم . اول او وزراى فرانسه را معرفى كرد . بعد اعليحضرت شاه بعضى از ماها را معرفى كرد . در دالان گار اعليحضرت شاه و جناب رئيس جمهورى و حضرت صدر اعظم و يكى دو نفر از وزراى فرانسه از قبيل وزير امور خارجه و وزير مجلس سنا به‌قدر پنج شش دقيقه نشسته و برخاستند .\r\nاعليحضرت شاه و جناب رئيس جمهور و حضرت صدر اعظم و جناب نظرآقا يمين السلطنه در يك كالسكه نشسته و بعد ماها هر سه نفر و يك نفر مهماندار در كالسكه‌هاى خيلى نقل‌دار دولتى نشسته در حالتى كه اطراف و جلوى كالسكهء اوّل و هر كالسكه ، سوارهاى خوش‌ظاهر فرانسه با لباسهاى ممتاز و سينه‌بندهاى آهنى و كلاه‌هاى آهن كه به عقبش هركدام به‌قدر يك دم اسب موى اسب سياه آويزان بود اسب مىتاختند . مردم تماشاچى هر دو طرف خيابانها و در هر مناظر عمارات ، هشت و نه مرتبه پر بودند و همه ( ويولوشاه ، ويوپرسن ) « 2 » مىگفتند . هوا بىاندازه گرم است . نصف جمعيت پاريس به ييلاقات رفته‌اند . گفته‌اند دو روز پيشتر سه‌هزار اسب و سى چهل نفر آدم كه در آفتاب راه مىرفتند نتوانستند خودشان را به سايه برسانند . مرده‌اند .\r\nبراى اعليحضرت شاه به ملاحظهء گرما كه در داخلهء شهر زيادتر است در اوّل خيابان ( بادبالن ) منزل گرفته بودند . اسم منزل اعليحضرت شاه هتل ( دئوورن ) است . مال يك دندانساز است . پانزده اطاق دارد و در وسط يك باغچه است كه شايد پنج‌هزار ذرع زمين داشته باشد . مىگويند دوازده مليون فرانك قيمت دارد كه چهار كرور و چهارصدهزار تومان باشد . جناب رئيس جمهورى تا عمارت همراهى كرد . يكى دو دقيقه هم با اعليحضرت شاه نشسته با وزراء به منزل خودشان رفتند . بعد از نيم‌ساعت اعليحضرت شاه و حضرت صدر اعظم و بعضىها به بازديد جناب رئيس جمهورى رفتند . من بىاندازه از گرما بىحال شده بودم . از\r\n\r\n\r\n","description":"","footnote":"\r\n( 1 ) - كذا  Le'gion d'honneur )  لژيون دنور ) از نشانهاى افتخار فرانسه\r\n( 2 ) - يعنى زنده باد شاه - زنده باد ايران\r\n","page_name":" 231 ","page_number":231},
  {"content":"\r\n\r\nاعليحضرت شاه و حضرت صدر اعظم مرخص شده با مصطفى خان پسر جناب قوام الدوله رفتم منزل كه در هتل ( آنكس ) به فاصلهء يك عرض خيابان با عمارت شاهى است و جز ذات همايون و آبدارخانه و چند نفر فراشخلوت شاهى ، همه در آن هتل منزل داريم . لخت شدم . نواب موثق الدوله و جناب اميربهادر جنگ كه فاصلهء اطاقمان با هم زياده از يك پرده نيست هم آمدند .\r\nبنا شد امشب ايشان و جناب ناصر السلطنه را در ( لنكم هتل ) كه آن دفعه در پاريس آنجا منزل كرده بودم ، به شام مهمان كنم . اين اطاق كه منزل من است ، گويا هشت ذرع در هفت ذرع باشد . چند نيمكت و صندلىهاى بزرگ و كوچك دارد . يك تختخواب مطّلا يك طرفش گذاشته‌اند كه تاج و پرده‌اى به سقف كوبيده دارد . پردهء روكش تخت از اطلس سرخ گلدار است . يك تختخواب كوچك هم گوشهء اطاق است و جلويش يك پردهء تافتهء سفيد به چوب كوبيده دارد . يك چهلچراغ برقى كه هشت چراغ دارد ، به سقف و دو ديواركوب كه هركدام دو چراغ دارد ، به دو طرف آئينه بخارى منصوب است . يك آئينه خيلى بزرگ هم روبه‌روى تختخواب فقير به ديوار است . ميز دست و روشوئى و ملزوماتش هم از سنگ مرمر سفيد در گوشهء اطاق است و در گوشهء ديگر يك رخت‌دان ، آئينهء بزرگ گذارده‌اند . وقتى وارد شديم و رخت مىكنديم ، كنت گفت از بس اين اطاق متجمّل است و تميز است ، من ناراحتم . خلاصه نزديك غروب نواب موثق الدوله و جنابان اميربهادر جنگ و ناصر السلطنه و مصطفى خان و كنت و عليخان ملتزم جناب اميربهادر جنگ رفتيم لنكم هتل ، خدام هتل كه مرا ديدند چون ده پانزده روز خدمت مرا كرده و مأنوس شده بودند ، فوق‌العاده ديدم كه خوشحال شدند . اول ورود اتاق خالى خواستيم ، حاضر كردند . اجماعا نماز خوانده رفتيم سر شام . ناظر هتل شام بسيار خوبى داده بعد از شام چاى خورده حسابش كه دويست فرانك شده بود ، تقديم كرده بيرون آمديم . جناب اميربهادر جنگ و مصطفى خان رفتند منزل . با نواب موثق الدوله و جناب ناصر السلطنه و كنت رفتيم به ( ژاردن‌دپارى ) كه پيشتر تعريفش را گفته‌ام نواب موثق الدوله را تماشائى دادم . جناب ناصر السلطنه و كنت رفت به منزل . جناب نديم السلطان و سقاباشى هم آمده بودند . باران خيلى شديدى آمد . تمام مردم متفرق شدند . با نواب\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nموثق الدوله و كنت درشكه نشستيم . چون از شب هنوز چيزى نگذشته بود و جائى را هم بلد نبوديم به كالسكه‌چى گفتم ما را دير به منزل برسان . او هم در هفت هشت خيابان معروف كه همه از چراغ‌برق منور بود ما را گردانده به منزل برده خوابيديم .\r\nعجب است از تغيير هواى اينجا . عصر كه آمديم چنانچه عرض كردم هوا در نهايت گرمى بود و آخر شب به واسطهء آن ده پانزده دقيقه باران در شدت سردى است .\r\nدر\r\nپاريس - روز يكشنبه غرّه ربيع الثانى : صبح درب منظر را كه رو به خيابان ( بادبالن ) است باز كردم . باران مىآمد و هوا خيلى باطراوت و مصفا بود .\r\nبخصوص جلوى اين هتل باغچه و چمن و گلكارى و بعضى درختهاى جنگلى كهنه است كه حكايت دارد . تا وقت ناهار هيچ ميل نكردم رخت بپوشم . همه را با لبادهء خواب دم منظر نشسته سيگار مىكشيدم و با هاشم خان صحبت تهران را مىكرديم كه بيچاره‌ها در آن گرفتار چه هوا و چه گرما و چه گرد و خاك هستند .\r\nوقت نهار به عجله رخت پوشيده در سفره‌خانهء هتل كه به فاصلهء يك دالان چسبيده به اتاق حضرت صدر اعظم است ، حاضر شده اجماعا ناهار صرف كرديم .\r\nسفره‌خانهء اين هتل چندان مزين نيست و مهمان‌داران فرانسه هم چندان دقتى در خوبى غذامان گويا نكرده‌اند . عصر با نواب موثق الدوله و جناب ناصر السلطنه و كنت رفتيم به اكسپزيسيون . قدرى در جادهء متحرك ايستاديم و تماشا كرديم . بعد چون نواب موثق الدوله نديده بود ، رفتيم بالاى ( تور ) ايفل . در مرتبهء آخرين باز هم اسباب خريديم و كارت‌پستال نوشتيم . نزديك غروب به منزل آمديم . امشب جناب اميربهادر جنگ اشخاص ديشب را در هتل ( سكريپ ) كه آن دفعه كه به پاريس آمده بود آنجا منزل داشت مهمان كرده براى شام به آنجا رفتيم . شام صرف شد . كنت قدرى پيانو زده همه به منزل مراجعت كرديم .\r\nدر\r\nپاريس - روز دوشنبه دوّيم ( 2 ) : صبح زود رفتم به حضور اعليحضرت شاه . تنها در باغچهء جلوى عمارتشان گردش مىكردند . مرا كه ديدند صدا كردند . گفتند : شنيدى كه امپراطور ايتاليا را كشتند ؟ گفتم : نه ، نشنيده بودم . ( تفصيل آن را كه بعد از چند روز در روزنامهء ( پرورش ) خواندم از اين قرار\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nاست . خواندش بد نيست ) :\r\n« در شب 30 ، سىام ماه ژانويه ، جمعى از محترمين و جوانان ايتاليا براى مشق رياضى ( ژمناستيك ) مجلس منعقد كرده و پادشاه ايتاليا را نيز دعوت به آن مجلس مىنمايند و پادشاه ايتاليا با كمال مهربانى دعوت آنها را پذيرفته روز سى و يكم ، سه ساعت و نيم به ظهر مانده به معيت ( بونزيوفاليو ) رئيس اركان حربيه و جنرال ( افوغا درورى كرنتيو ) مدير مشق رياضيه به آن محفل حاضر مىگردد و جمعيت اين مجلس تقريبا دوهزار نفر مىشد . با يك‌يك از روى نهايت فرح احوالپرسى كرده مىگويد قدر جوانى خودتان را بدانيد كه بزرگترين نعمتهاى خداوندى است و چقدر دوست دارم حالت نشاط و جوانى را و افسوس كه اين موهبت از من گذشته . بعد از ختم مشق ( ژيمناستيك ) ، پادشاه به دست خود به تمام جوانان و حاضرين مجلس جايزه عطا كرده قصد مراجعت مىنمايد . در حينى كه مىخواهد از مجلس خارج شود ، با يكى از نايب‌ها كه به مشايعت آمده بود ، مىگويد كه پير شدم و از ثمرهء جوانى محروم . چقدر حسد مىبرم به حال اين جوانان . براى اينكه نهايت اشتياق را به مشق رياضيه دارم و اكنون نيز با ضعف پيرى شايد ميلم بيش از جوانها باشد . بعد از اتمام اين كلام سوار كالسكه مىشود و جنرالهاى مذكور نيز با او بودند و تمام آن مجلس براى همراهى پادشاه جمعيت و ازدحام غريبى كرده و از هر طرف صداى موسيقى به نواى وطنى بلند بود و پادشاه مشغول وداع با يك‌يك بود . در اين حين شخص كوتاه‌قد سرخ‌روئى به سن سى سال نزديك كالسكهء ( اعليحضرت هامپرت پادشاه ايتاليا ) با تپانچهء شش لوله سه تير به جانب آن اعليحضرت خالى مىكند . از شدت صدا و غوغا صداى تپانچه به گوش نمىرسد . همين‌قدر از دود باروت ملتفت مىشوند و دور پادشاه را گرفته فورا شخص ضارب را دستگير مىكنند و پادشاه را به طرف قصر خود حركت مىدهند .\r\nبه واسطهء نزديك بودن ، تمام احشا و امعاى او متفرق گرديده و قبل از رسيدن به منزل جان مىسپارد . نعش او را در طبقهء پائين قصر برده ، ملكه را در صورتى كه جمعى خانمها و نجباى ايتاليا مهمانش بودند از واقعه مطلع مىگردانند و مشاراليها با كمال فزع از قصر پايين آمده كه نعش شوهرش را زيارت كند . ليكن مستحفظين او مانع شده نگذاشتند پادشاه را به آن حالت ملاقات كند و نعش پادشاه را از غرفه\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nخارج برده لخت كردند . سه گلوله بر بدنش اصابت كرده بود . يكى روى قلب و ديگرى بر پهلو و سومين بر كتف . شش لولى كه پادشاه با آن كشته مىشود خيلى كوچك و بغلى بوده » .\r\nو به واسطهء اين اتفاق ناگهانى پرگرام و تشريفات رسمى كه در كنت ركسويل صورت آن را نوشتم به جهت عزادارى تمام دول به هم خورده . پيش از ظهر در ركاب همايون رفتيم به اكسپزيسيون . اعليحضرت شاه و ملتزمين را احتراما با كالسكه از روى پل آهنى كه به يادگار ( الكساندر ) سيم امپراطور روس ساخته‌اند و از حيث زينت و قشنگى معروف تمام دنيا است ، عبور دادند و مهماندار گفت كه هنوز احدى سواره از روى اين پل عبور نكرده است . از آنجا به تالار بزرگ كه انواع مجسمه‌ها را در آن گذارده بودند رفتيم . تعريفش بيرون از حدّ تحرير است از آنجا به جائى كه اسباب آنتيك متعلق به نمازخانه و معبد در آن گذارده بودند رفتيم . چندان تماشائى نداشت . از آنجا اعليحضرت شاه پاى برج ايفل رفتند . به احتياط آنكه سرشان دوار دارد بالا نرفتند . از آنجا به جادهء متحرك و يك دور اكسپزيسيون را بىزحمت تماشا كرديم . براى ناهار به منزل مراجعت كرديم . عصر با جناب اميربهادر جنگ و كنت رفتيم به دكان پيانوفروشى . انواع اقسام پيانوها را تماشا كرديم . از ده‌هزار فرانك كه دوهزار تومان باشد تا پانصد فرانك كه صد تومان باشد . مغازهء خيلى مفصلى بود ، داراى مراتب ، و بيشتر از پانصد دستگاه پيانو داشت . چون از تهران عزم داشتم كه يك ويالن معروف خيلى گران بخرم . از رئيس اين مغازه آدرس دكانى كه ويالن‌هاى معروف دارد خواستيم ، نوشت و داد . از آنجا بيرون آمديم . جناب اميربهادر جنگ رفت .\r\nجناب حاجى نظام الدوله كه مدتها است براى معالجهء سينه به پاريس آمده است برخورده با هم رفتيم تا رسيديم . پياده شده رفتيم بالا . خود مسيو نبود . زنش كه زن مسنّه‌اى بود و موهاى سرش سفيد شده بود ، تعارف كرد كه بنشينيد الان مسيو مىآيد . بعد از آنكه قدرى كارخانه‌اش را كه ويالن‌هاى بزرگ و كوچك مىساختند ، تماشا كرديم ، در يك اتاق نشستيم . بعد از نيم‌ساعت مسيو آمد .\r\nخيلى تكريم و تعظيم كرده گفت چه فرمايش داشتيد ؟ من گفتم يك ويالن ( كمانچه ) خيلى خوب كهنهء معروفى مىخواهم . نگاه به تركيب و تشخص ظاهرى\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nمن كرد . خيال كرد كه خيلى پول دارم و خيلى هم خوب ويالن مىزنم و پول خرج‌كن هم هستم . جعبه‌اى باز كرد كه چند تا ويالن در او بود . يكى را درآورده به دست من داده خيلى كهنه و به قول خودمان با قباله . گفت اين ويالن دويست سال پيشتر ساخته شده و كار فلان استاد است و در دست فلان سازندهء معروف كه در فلان تياتر ساز مىزده ، بوده است . گفتم : قيمتش ؟ ( مىترسم باور نكنيد ) گفت : چهل‌هزار فرانك كه هشت‌هزار تومان پول ايران مىشود . از شنيدن اين حرف نزديك بود ويالن از دستم بيفتد بشكند . به احتياط و احترام دادم به دستش . گفتم : ارزانترش را بيار . تعارفى كرده يكى ديگر برداشت به دستم داد . باز هم اول حسب و نسبش را گفت و قيمتش را گفت سى و دو هزار فرانك . آن را هم رد كرد ديگرى را داد . گفت بيست‌هزار فرانك . از روى تعجب گفتم : كسى به اين قيمت اينها را از شما مىخرد ؟ گفت : همين ويالن را نوزده‌هزار فرانك پنج روز پيشتر از فلان سازنده كه مىخواست سفر كند خودم خريدم و آن ويالن چهل‌هزار فرانكى را يك هفته است كه فلان زن سازنده چند دفعه آمده است و سى و پنج‌هزار فرانك مىخرد من نمىدهم . با كمال خجالت چون معطلش كرده بودم ، گفتم از اينها نمىخواهم . يكى از دوستانم كه در تهران تازه مشق مىكند از من ويالن خواسته است كه بد نباشد . خنده‌اى كرد گفت ويالن ده فرانك و پنج فرانك هم داريم . خلاصه يك ويالن به ششصد فرانك كه صد و بيست تومان باشد از او خريده خجل و پشيمان از آن دكان بيرون آمديم .\r\nرفتيم به دكان يك خرده‌فروش . ده پانزده تا آويز گردن جاى عكس به شكل دل خريديم . از آنجا جناب حاجى نظام الدوله به چاى ما را در يك ( رستران ) مهمان كرد . از آنجا رفتيم منزل . شب را با نواب موثق الدوله و جناب اميربهادر جنگ شام مهمان جناب ناصر السلطنه بوديم . در ( گران هتل ) كه از مهمانخانه‌هاى معروف مرغوب پاريس است . رفتيم ، واقعا جاى غريبى است .\r\nتماشاى آن وضع و تميزى و نظم و زينت و تجمل و اداره كردن اين اوضاع به اين مفصلى تحيّر مىآورد . شام خيلى خيلى خوبى خورده از هتل بيرون آمديم . جناب اميربهادر جنگ پيشتر از ما رفت منزل نواب موثق الدوله و فقير در درشكه نشسته آمديم رو به منزل . جناب ناصر السلطنه نيامد . نمىدانم همانجا ماند يا جاى ديگر\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nرفت كه سه چهار ساعت بعد از ما آمد منزل .\r\nدر\r\nپاريس - روز سه‌شنبه سيّم ( 3 ) : صبح مسيو ( ركفريه ) آمد . بعد رفتم دربخانه . از آنجا در ركاب . . . « 1 » رفتيم به سفارت ايران كه امروز اعليحضرت شاه و همراهان به ناهار مهمان جناب نظرآقا يمين السلطنه ، وزير مختار هستند . بعد از ناهار از سفارت با جناب مهندس الممالك رفتيم به دكان كتاب‌فروشى كه او براى اعليحضرت شاه چند كتاب نقشه مىبايستى بخرد . خيلى اين دكان تماشائى بود . دويست نفر عملجات دارد ، داراى چندين اتاقهاى بزرگ و انبارها است . به‌قدر عمارت دولتى سفارت انگليس در تهران دستگاه دارد . رئيس اين دكان كه پيرمرد ريش‌سفيدى است خيلى ما را گرامى داشت ، برد در اتاق مخصوص خودش . تقريبا يك‌ساعت نشستيم صحبت كرديم . مىگفت هميشه سه كرور عدد كتاب جلد كرده در اين مكان حاضر است . ياد دكان كتاب‌فروشى حاجى شيخ محمد كتاب‌فروش كه از اخوان و از كتاب‌فروشهاى معروف تهران است ، آمدم كه دكانش در دالان كاروانسراى حاجب الدوله واقع است و تقريبا دو ذرع در سه ذرع عرض و طول دارد . و يك نفر شاگرد كچل به سن يازده سال دارد و هميشه بيشتر از هزار جلد كتاب در دكان ندارد . آن هم پانصد جلدش يك نسخه است كه سالها است در قفسهء او مىبينم و هيچ‌كس از او نمىخرد . خلاصه آمديم منزل . خبر تلگرافى براى اعليحضرت شاه رسيده بود كه ( پرنس كبرك ) پسر اعليحضرت ملكهء انگليس كه مدتى بود ناخوش بود مرد . سير سه مملكت از كيسه‌مان رفت . براى واقعهء قتل امپراطور ايتاليا به ايتاليا رفتنمان موقوف شد و براى اين اتفاق به انگلستان و آلمان رفتنمان ( چون امپراطور آلمان با ملكه قوم و خويش است ) . قرار شد مدتى را كه در اين سه دولت مىبايستى برويم ، در بندر ( استاند ) و ( ماريم‌باد ) وقت بگذرانيم كه وقتى كه به اعليحضرت امپراطور اطريش و اعليحضرت سلطان عثمانى داده شده است ، اختلاف نشود . شب را در معيت همايونى به ( سيرك لمپپ درم ) رفتيم . بنائى بس تماشائى داشت . صحنش مدور مستطيل است . سه مرتبه و مسقف است . در لژها و صندليهاى دور ، پنج‌هزار جاى نشستن دارد . زياده از هزار چراغ‌برق به اشكال و الوان مختلف دارد . اسب\r\n\r\n\r\n","description":"","footnote":"\r\n( 1 ) - جاى اسم محو شده خوانده نشد\r\n","page_name":" 237 ","page_number":237},
  {"content":"\r\n\r\nبازيهاى خوب كردند به رسم قديم كه عرابه به ميدان جنگ حركت مىدادند ، سه عرادهء جنگى كه به هركدام چهار اسب بسته بودند و يك زن مهارى كرده بود وارد شدند و مسابقه كردند . چندين دور دواندند . خيلى جور موحش پرخطرى .\r\nفوق‌العاده تماشائى بود . پس از انجام بازى آمديم منزل . چون هنوز يك‌ساعت به نصف شب مانده بود ، با نواب موثق الدوله رفتيم در يك ( رستران ) نزديك هتل چاى خورده مراجعت كرده خوابيديم .\r\nدر\r\nپاريس - روز چهارشنبه ( 4 ) : صبح اعتصام السلطنه پسر خان معير الممالك كه با جناب مستوفى الممالك و چند نفر به اسم معالجهء چشم به پاريس آمده است به ديدنم آمد . چشمم از ملاقاتش روشن شد به خصوص كه از تهران كاغذ براى فقير آورده بود . ساعتى با او صحبت داشتم و رفت . پيش از ظهر با نواب موثق الدوله رفتيم به مغازهء ( ورت ) كه فقط لباس زنانه و پارچه‌هاى لباس زنانه مىفروشند و ( مادام هفمان ) كه در تهران روبه‌روى خانهء ما مغازه داشت . از كاركنان اين دكان است و چنديست به پاريس آمده است و در كنت ركسويل آمده بود ما را به اين مغازه دعوت كرده بود . اين مغازه خيلى باتجمل است . دو سه مرتبه است كه با ( آسانسر ) بالا مىروند . اول يك اتاق راحت دارد كه مىنشينند خستگى مىگيرند . بعد يكى از صاحبان دكان مىآيد از مشترى سؤال مىكند كه چه مىخواهيد . اگر پارچه بخواهد مىبرندش به اتاقهاى بزرگ كه ميزها گذارده‌اند و انواع پارچه‌ها را در نظر عرضه مىكنند . از ذرعى پانصد فرانك كه صد تومان پول ايران باشد تا ذرعى يك فرانك كه دو قران باشد . اگر رخت دوخته بخواهند مىپرسد كه به چه اندازه ؟ و تقريبا بيست نفر دخترهاى خوش‌اندام دارند . محض نمايش لباس مىروند لباس دوخته مىپوشند . مىآيند جلوى شخص . به‌طورى كه لباسها درست جلوه كند مىايستند يا راه مىروند و هر لباسى را كه شخص پسنديد فورا يك دست ديگر مىپوشند مىآيد و لباس دوخته از دستى پانزده‌هزار فرانك كه سه‌هزار تومان پول ايران باشد دارند تا دستى هزار فرانك كه دويست تومان باشد .\r\nنواب موثق الدوله يكى دو پارچه لباس دوخته خريد . فقير كه پارچهء ندوخته . از اول رفتم به اتاق پارچهء ندوخته كه مردها مشترى راه مىانداختند . تقريبا به‌قدر سه هزار فرانك كه ششصد تومان باشد پارچه و پتو خريده با هم آمديم منزل . ناهار\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nصرف كرديم . بعد از ظهر فقير و كنت لباس رسمى پوشيده به عمارت شاهى رفتيم كه سفراء و مأمورين دول به حضور مىآمدند . يكىيكى و دوتا دوتا آمدند و در اتاق بزرگ انتظار به ترتيب ايستادند . رفتم بالا به اعليحضرت شاه عرض كرده جلو افتادم . آمديم پايين . اعليحضرت شاه به سفرا وارد شده با هريك به‌قدر اندازه اظهار رأفت كرده ، دوباره به اتاق راحت خودشان كه در مرتبهء بالا است ، رفتند .\r\nرسم پذيرائى سفرا در فرنگستان به كلى وراى ايران است . در ايران همه در اتاق وزارت تشريفات كه خارج باغ و عمارت سلطنتى است جمع شده وارد باغ شاهى شده به اطاقى كه اعليحضرت شاه ايستاده باشند ، وارد مىشوند و در فرنگستان به اين‌طور كه گفتم اعليحضرت شاه بر آنها وارد مىشود . رسم ايران به نظرم بهتر و به ادب نزديكتر است . اسامى سفرا و مأمورين كه امروز شرفياب شدند تقريبا سى چهل نفر بيشتر نبودند . از دربار روسيه خيلى كمتر بود . گفتند كه چون تابستان و موسم آزاديشان است ، غالبا در ييلاقات هستند . سفير كبير عثمانى را از تمام فرنگيها فرنگىتر ديدم ، افسوس . عصر منزل بودم . شب را جناب ميرزا ملكم خان ناظم الدوله ، از بعضى از همقطاران را به شام دعوت كرده بود . فقير هم جزو آنها بودم . اول شب رفتيم منزلش . خارج شهر است . خيلى جاى خوبى است . يك دست عمارت كوچك كافى باغچه‌داريست كه بيست ساله اجاره كرده و يك سالن ديگر كه اجاره‌اش تمام است . شام خيلى خوب مفصلى داد .\r\nبعد از شام من و كنت درشكه نشسته رفتيم منزل مسيو ( ترانشان ) كه آن دفعه كه پاريس آمده بودم از ( مسيو جن ) آنجا بازديد كرده بودم و نوشته‌ام كه مبل آنجا همه ايرانى بود و به چه تفصيل قليان چاق كرديم و كشيديم . آن قليان بىپير باز هم بود . باز هم چاق كرديم كشيديم . خود ( مسيو ترانشان ) هم آدم خوبى است قليان و چاى و شب‌چرهء مفصلى صرف كرده آخر شب آمديم منزل ، خوابيديم . هنوز رفقا از منزل جناب نظام الدوله نيامده بودند .\r\nدر\r\nپاريس - روز پنجشنبه پنجم ( 5 ) : امروز اعليحضرت شاه و همراهان در ( ورسا ) « 1 » مهمان وزير امور خارجهء فرانسه هستيم . صبح در هتل شاهى حاضر شده كالسكه‌هاى دولتى را پاى پله آوردند . اعليحضرت شاه و حضرت صدراعظم\r\n\r\n\r\n","description":"","footnote":"\r\n( 1 ) - كذا ( بجاى ورساى ) اما در جاهاى ديگر همان « ورساى » نوشته شده .\r\n","page_name":" 239 ","page_number":239},
  {"content":"\r\n\r\nو جناب وزير دربار و جنرال مهماندار در يك كالسكه سوار شده ، نواب موثق الدوله و جنابان ناصر الملك و اميربهادر جنگ و فقير در كالسكهء دويم و سايرين هم چهار نفر چهار نفر در كالسكه‌ها سوار شدند ، به راه افتاديم . كالسكهء شامى از درب باغچهء هتل خارج شده تمام كالسكه‌ها ايستادند و صداى غوغاى سرباز و پليس بلند شده بدون آنكه خبر داشته باشيم ، اضطراب فوق‌العاده‌اى در همه پيدا شده از كالسكه‌ها ريختيم بيرون و به طرف كالسكهء اعليحضرت شاه دويديم . ولى كالسكهء اعليحضرت به راه افتاده [ در 
  ] حركت بود و پليس‌ها شخصى را گرفته با او كش‌مكش مىكردند كه آن شخص از توى جمعيت بيرون آمده خود را به كالسكهء اعليحضرت شاه رسانده پا را به روى ركاب كالسكه گذاشته بود و با دست چپ يخهء سردارى اعليحضرت شاه را گرفته و با دست راست از بغل خودش پليش « 1 » دوشش لوله كشيده بود كه به سينهء اعليحضرت شاه خالى كند . جناب وزير دربار كه در طرف جلو و روبروى اعليحضرت شاه نشسته بود به چابكى و جلدى دست او را با پليش دو گرفته بود و حضرت صدر اعظم و جنرال به روى او افتاده بودند و دست او را با خيلى زحمت از سردارى و لباس اعليحضرت جدا مىكردند و چون خيلى قوىالجثه بود قوتّشان برابرى نمىكرد . چند نفر هم پليس كمك كرده آن بدجنس را كشيدند و كالسكه به راه افتاد . از مرد و زن صداها بلند مىشد و زنها بلندبلند گريه مىكردند و فرياد مىكردند و آن مردكه را كتك مىزدند . تماشاى غريبى بود . همه سوار شده به راه افتاديم . حالت ماها خيلى تماشائى بود . بى خود اشك از چشممان جارى بود . از توى كالسكه‌ها بلند مىشديم و اعليحضرت شاه را نگاه مىكرديم . همينطور رفتيم و از توى اكسپزيسيون با كالسكه گذشته ، لب رودخانهء سن پياده شده به كشتى دولتى سوار شديم . از غرائب كه اسباب تعجب همه شده بود و تمام روزنامه‌هاى پاريس تحسين مىكردند ، آن بود كه ابدا در حالت اعليحضرت شاه تغييرى پيدا نبود ، بلكه بيشتر از همه روز تخلّق مىكردند و به روى بزرگوارى خودشان نمىآوردند . جناب وزير دربار پليش دو آن مردكه را كه از دستش گرفته و وزير پليس از او گرفت درآورد و تماشا كرديم كه يك فشنگ او سوزن خورده بود و حفظ الهى اثر از باروط برداشته\r\n\r\n\r\n","description":"","footnote":"\r\n( 1 ) - متن « پليش دوشش لوله » در سفرنامهء خود مظفر الدين شاه « رولور ده‌لوله » .\r\n","page_name":" 240 ","page_number":240},
  {"content":"\r\n\r\nو خالى نشده بود و اينكه كش‌مكش مىكرد ، مىخواست دستش را خلاص كرده بلكه فشنگ ديگر به كار برد . خيلى امر غريبى بود و اسباب تحيّر وزير پليس شده بود و تمام مأمورين فرانسه مات شده بودند . واقعا :\r\n اگر تيغ عالم بجنبد ز جاى * نبرّد رگى تا نخواهد خداى \r\nرسيده بود بلائى ولى بخير گذشت . اين مردكه اسمش ( سلسن ) « 1 » و سنش تقريبا سى و يكى دو سال و از اهل يكى از سرحدّات فرانسه است كه بسته به خاك ايتاليا است و ( آنارشيست ) است . در استنطاق پرسيده بودند پادشاه ايران [ را 
  ] كه هيچ نمىشناختى و هنوز او را نديده بودى به تو چه كرده بود كه تو با [ او 
  ] عداوت داشتى ؟ گفته بود : « مظفر الدين شاه از قرارى كه شنيدم بد آدمى نيست و خيلى هم خوش‌قلب است . چند دفعه هم كه در عبور او را ديده بودم ، از صورتش بدم نيامده بود . ولى كلّيه با حكمداران و تاجداران بد هستم . مىخواهد بشناسم ، مىخواهد نشناسم . » « 2 »\r\nخود اين مرد كه شاگرد دكان شيرينىسازى بوده است و يكمرتبهء ديگر هم مىخواسته است مرتكب قتل نفس بشود و گرفتار شده مدتها در حبس بوده است . سبيل كمى و ريش تراشيده‌اى دارد و كلاه و لباسش خيلى كثيف و لباس عملگى است . چشمهاى درخشندهء مهيبى دارد . نقدا در حبس و استنطاق است .\r\nشنيدم كه موافق قانون فرانسه چون هنوز قتل نفس نكرده بود ، بعد از چند سال حبس ولش مىكنند تا كس ديگر را بكشد . خلاصه بعد از آنكه مدتى در روى رودخانه با كشتى حركت كرديم ، رسيديم به آنجا كه بايد پياده شويم . درشكه‌ها حاضر كرده بودند . تقريبا پنج شش دقيقه هم با درشكه راه پيموده به در كارخانهء\r\n\r\n\r\n","description":"","footnote":"\r\n( 1 ) - در سفرنامه مظفر الدين شاه اسمش ( فرانسواسالن ) آمده است و سنش هم بيست و چهار ( سفرنامه چاپ دوم 1363 ص 151 ) و شگفت اينكه در همين سفرنامه عكس او بعد از ص 152 چاپ شده و زير عكس نوشته است ( فرنكاليس سلسن ) بنابراين همان كلمه ( سلسن ) كه ظهير الدوله نوشته صحيح‌تر به نظر مىرسد .\r\n( 2 ) - در سفرنامه مظفر الدين شاه آمده است « هرچه از او تحقيقات مىنمايند كه چرا مرتكب اين عمل شده است جواب درستى نمىدهد و تا حالا علت باطنى را بروز نداده به يمين السلطنه سپرديم هرچه تحقيقات پليس دربارهء او شد را پورت آن را بياورند كه در روزنامه خودمان درج كنيم » ( سفرنامه چاپ دوم ص 151 ) .\r\n","page_name":" 241 ","page_number":241},
  {"content":"\r\n\r\nچينىسازى كارخانه ( سور ) مىگويندش پياده شديم . بسيار كارخانهء بزرگى است . با دست و چرخهاى كوچك پائى و غيره مشغول هستند . به همهء اتاقها و كوره‌ها رفته بيرون آمده سوار شده يكى دو ساعت با كالسكه راه رفتيم تا رسيديم به عمارت و باغات ( ورساى ) كه پادشاهان قديم فرانسه آنجاها را ساخته و در آنجاها منزل داشته‌اند . عمارات و باغات و حوضها و فواره‌هاى اين عمارت از هر حيث معروف دنيا است . بينى بين اللّه جاهاى غريبى است . اعليحضرت شاه به‌قدر نيم‌ساعت راحت كرده از گالارى بزرگ آن عمارت كه پرده‌هاى صورت بزرگ تاريخى فرانسه در آنجا است ، عبور كرده همه در سفره‌خانه به ناهار حاضر شديم . وزراء و بعضى از صاحب‌منصبان فرانسه هم حاضر بودند . ناهارى در كمال تجمل صرف شد . بعد از ناهار سوار شده قدرى در باغ سواره گشت كرده همه‌جا با كالسكه آمديم منزل . خيلى جاهاى تماشائى كه مىبايست در سفرنامه نوشته شود ، امروز ديديم . ولى افسوس كه منافق صبحى طورى چرتمان را پاره كرده بود كه واقعا تا غروب آفتاب به هرجا كه نگاه مىكرديم مثل آن بود كه به ديوار صاف بدون تعجب نگاه مىكنيم . شام در منزل صرف كرده بعد از شام با نواب موثق الدوله از شدت دلتنگى درشكه نشسته رفتيم به قهوه‌خانه و رستران ( آرمانويل ) كه اوّل بادبالن است و واقعا جاى خوبى است . جمعيت زيادى بود . پس از صرف چاى منزل آمده خوابيديم . از قول روزنامه‌ها مىگفتند كه امروز صبح به امپراطور آلمان و پادشاه صربستان هم سوءقصدى كرده بودند و خطا شده است .\r\nچه روز خوبى بوده است براى آنها كه جان به سلامتى برده‌اند و چه روز بدى بوده براى آنها كه تيرشان خطا شده است .\r\nدر\r\nپاريس - روز جمعه ششم ( 6 ) : صبح همه لباس رسمى پوشيده درب عمارت اعليحضرت شاه حاضر شديم . درشكه‌ها حاضر شد . اعليحضرت شاه و حضرت صدر اعظم و جناب وزير دربار و مهماندارها در كالسكهء اول نشسته ، ديگران مثل هميشه سوار شده با سوار و پليس زياد كه همه ( وليسيپ ) سوار بوده همراه كالسكه‌ها بودند . از خيابان ( شانزليزه ) عبور كرده رو به ( ونسن ) كه در آنجا براى تماشاى قشون و غيره مهمان وزير جنگ فرانسه بوديم . ( ونسن ) با درشكهء اسبى سه‌ربع ساعت راه بود . از شهر خيلى خارج شديم . صحراى وسيعى خوش\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nمنظرى بود . زمينش چمن بود بعضى جاهاى دور دورش هم درخت داشت . در يك كنار اين ميدان با چوب و تخته و پارچه بنا و ايوان خيلى بزرگى بنا كرده بودند كه مملو بود از مرد و زن تماشاچى . شايد بيست‌هزار نفر در آن بنا و ايوان نشسته و ايستاده بودند . اعليحضرت شاه در پشت آن بنا پياده شده در ايوان رفتيم .\r\nوزير جنگ فرانسه‌ها مردى لاغراندام ، درازقد ، زردرنگ ، ريش تراشيده سبيل زده است . سنش هم از شصت سال زيادتر است . چندان هم حال حرف زدن ندارد . از اول تا آخر در ايوان خدمت اعليحضرت شاه نشسته بود و با دوربين گاهى تماشاى حركت قشون را مىكرد . سرباز يا توپ يا سوار خيلى كه حركت منظم مطبوعى مىكردند ، در كمال آرامى دوربين را به روى زانو مىگذاشت و آرام مثل آنكه در تياتر و بازيگرخانه‌ها بازى و رقص را تحسين مىكنند ، كف به كف مىزد . ( به‌نظر آدم جنگجوى غيرتمندى نمىآمد ) گويا از سواره و پياده و توپخانه چهل پنجاه هزار نفر بودند . رخت و اسباب و اسب قشون فرانسه از روس بهتر است ولى هرگز ده فوج فرانسه در برابر چهار فوج روس نمىتواند خوددارى كند . قشون فرانسه بيشترش لباس است . به‌عكس قشون روسها كه زيادترش قوّت است . چيز خوب تماشائى امروز توپهائى بود كه با باروت بىدود كه تقريبا تازه پيدا كرده‌اند ، شليك مىكردند . خيلى عجيب بود . وقتى كه توپ صدا مىكرد و ابدا دود و آتشى ديده نمىشد . سوارها هم خوب حركت كردند . نزديك ظهر عرض قشون تمام شده مردم متفرق شدند . وزير جنگ اعليحضرت شاه را به تماشاى كارخانهء فشنگ‌سازى و انبار توپ كه در همانجاست دعوت كرده پياده دويست سيصد قدم از آنجا دور شده به كارخانهء فشنگ‌سازى رسيديم كه فشنگ تفنگ مىساختند . تماشا كرده به انبار ذخيره توپ رفتيم كه چسبيده به همان كارخانه است . به‌به ! چه توپهاى بزرگ و كوچك و دريائى و صحرائى و كوهى تماشا كرديم كه تعريفش حد زبان نيست . از آنجا با درشكه سه چهارهزار قدم راه پيموده به قلعهء كهنه خيلىخيلى محكم وارد شديم كه ناهار بخوريم . وزير جنگ مىگفت كه در جنگ آلمان با فرانسه اين قلعه محاصره بوده است . تمام زينت پلّه و سالنها و اتاقهاى اين قلعه از آلات حرب قديم بود . در همان اتاق كه در حضور اعليحضرت شاه ناهار صرف شد ، يك چهلچراغ خيلى بزرگ آويزان كرده بودند\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nكه شايد صد شمع جاى داشت . همه‌اش را با غداره و سرنيزهء قديم درست كرده بودند و در همان اتاق وزير جنگ يكى از دربهاى منظر را نشان مىداد و مىگفت من خودم از همين درگاه سرنيزه و كلاه سربازان آلمان را مىديدم كه وارد پاريس شده‌اند .\r\nبعد از ناهار كالسكه‌ها را حاضر كرده اعليحضرت شاه و ملتزمين سوار شده به ترتيبى كه رفته بوديم به شهر برگشتيم . چون در روسيه كنت و من از لباس رسمى پوشيدن و كندن هردو خيلى خسته شده بوديم و در فكر بوديم كه يك نوكر يكى دو ماهه كمك بگيريم و امروز پيش از عصر ( آدلف پيچمان ) كه در سفر قبل پاريس كه در ( لانكام هتل ) منزل داشتيم ، پيشخدمت سفره‌خانهء آنجا بود و واقعا بسيار جوان معقولى ، خوش‌خدمتى ، مؤدبى بود ، حقوق به خرج داده ديدن من آمده به او تكليف كرديم كه آيا نوكر مىشود ؟ گفت : با كمال افتخار ، ولى بايد در ( وينه ) كه پايتخت اتريش است ، مرخص شوم كه چون اتريشى هستم و تمام اتريشيها قانونا مكلفند كه در سن بيست و چهار سالگى سرباز شوند ، آنجا سرباز شوم . قبول كرديم و ماند . عصر با كنت رفتيم بازديد ( مادام نيكلا ) كه پريروز ديدن من آمده بود . اين ( مادام نيكلا ) زن ( نيكلاى ) معروف است كه كتاب لغت ايرانى به فرانسه نوشت و خيلى مدت در سفارت فرانسه در تهران مستخدم بود . حالا هم پسرش مسيو نيكلا در سفارت تهرانشان ، نايب است و دو خواهر هم دارد كه هر سه در ايران متولد شده‌اند و فقير با خانواده‌شان مدتهاست آشنا هستم . خانه‌شان در هتلى است كه چندان از منزل ما دور نبود . پس از يك ساعت به منزل مراجعت كرده به شام حاضر شدم . بعد از شام چند كاغذ براى تهران نوشته خوابيديم .\r\nدر\r\nپاريس - شنبه هفتم ( 7 ) : تا نزديك ناهار مشغول نوشتن تتمهء كاغذهاى تهران بودم . پيشخدمت آمد . ناهار خبر كرد . در سفره‌خانه حاضر شده در خدمت حضرت صدر اعظم و ساير همركابان ناهار صرف كرده به اتاق خودم مراجعت كردم . ميرزا يوسف خان مؤدب الملك كه از رفقا و اخوان است و بعد از آمدن ما آمده است ، آمد . قدرى هم با او صحبت داشته عصر با هم رفتيم بازار .\r\nيك اسباب چاىخورى كه در يك جعبه چرمى است خريده با هم رفتيم به ( موزه\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nكريون ) و اينجا جائى است كه مجسمه‌هاى مومى رخت پوشانده نشانش مىدهد .\r\nخيلى جاى تماشائيست . از درب پس از بليت خريدن به يك اتاق خيلى بزرگ كه اطرافش ثقبات و اتاقهاى كوچك و بزرگ دارد و در هر جائى هيكل يك شخص بزرگ يا چند نفر كه دخيل يك حكايت مهمّى بوده‌اند ، داخل شديم كه فوق‌العاده حيرت‌انگيز است . هياكل را واقعا به اندازه‌اى خوب و شبيه و قشنگ ساخته است كه هر زيرك باهوشى در اول نظر البته حسّش خطا مىكند كه شايد آدم جاندار است و هم گاهى بعضى خوش‌طبعان داخل آنها نشسته تماشاكنندگان را كه در حال تفكر و حيرت هستند ، به بعضى حركات جزئى مىترسانند . غالب اشخاص و حكايتهاى بزرگ را مجسمه ساخته است . در يك اتاق بسيار بزرگ مجلس تاجگذارى اعليحضرت نيكلا امپراطور روس را ساخته بود با تقريبا دويست نفر اجزاى اين كار را ، همه با لباسهاى رسمى . فقير كه درست امپراطور را ديده بودم ، ديدم كه چقدر خوب ساخته است . تمام گوشه و كنار اين اتاق بزرگ را كه همه به همين خوبى بود ، تماشا كرده رفتم بالاخانه‌هاى اين بنا كه تماما حكايتهاى مجالس و زنها و صاحب‌منصبان بزرگ معروف نامى ( ناپليون ) است . همه را با همان حالات و هياكل و لباسهاى رسمى ، تماشا كرده به اتاق ديگر كه تختخواب و مردن ( ناپليون ) را ساخته بود ، رفتيم . درست اول و آخر دنيا را تماشا كرده آمديم بيرون . دم در يك زنى با كمال احترام يك كتابچه كه عكس تمام مجسمه‌هاى در آن اتاق و تفصيل و اسامى و تاريخ همه را در آن ثبت كرده بودند ، به ما داد و يك پول مختصرى در عوض داديم . مؤدب الملك رفت منزلش من هم تنها درشكه نشستم آمدم نزديك هتل خودمان . مستشار پستخانه را ديدم . پياده شد باهم رفتيم منزل .\r\nغروب شده ، شام صرف كرده همه رفتيم در عمارت اعليحضرت شاه كه در ركاب به اكسپزيسيون رفته تالار ( شامپردمارى ) را كه امشب مخصوصا اعليحضرت شاه به تماشاى آنجا دعوت دارند ، تماشا كنيم . كالسكه‌ها را حاضر كردند . مثل هميشه سوار شده ، سواره وارد اكسپزيسيون شديم . دم در ( شامپردمارى ) پياده شده وارد شديم . شامپردمارى يعنى ميدان مريم . اين اتاق كه از صنايع بديع نمايندهء معروف پاريسىها است ، مدوّر است . شايد صد ذرع يا\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nبيشتر دورش بشود . دورش چهار قسمت است . در هر قسمتى سه طاق‌نما است .\r\nدر عقب هر سه طاقنمائى دستگاه بسيار بزرگ عليحده است و در بين هر سه طاقنمائى يك طاقنماى از ديگران مزين‌تر دارد كه پلّهء آنهاست . روى اين اتاق مدور بزرگ با آهن و بلور مسقف است . نسبتا طاق بزرگ وسط كوتاه است . مثل آلىچوق تركمنها . درب و ديوار و سقف اين اتاق از ستونهاى كوچك فلزى و مجسمه‌هاى به ديوار فرورفته فلزى دارند و نقاشىهاى كوچك و بزرگ و گچبريها و دستگيره‌هاى مطلّا و پله‌هاى سنگ و چراغهاى برق بىنهايت مزين بود .\r\nبه‌طورى كه اگر شخص يك ماه شب و روز متصل براى تماشا در آن اتاق باشد يقينا تمام تماشا نكرده است . اعليحضرت شاه و سايرين وارد اين اتاق شديم .\r\nمخصوصا خلوت بود . كسى بىوعده نيامده بود . زياده از صد نفر ايرانى و فرنگى نبوديم . در يك‌طرف اين فضا به‌قدر مهمانها صندلى گذاشته بودند . همه نشستيم .\r\nروبه‌روى ما در يك‌طرف ديگر پارچهء سفيدى به روى چهارچوبه كوبيده به عرض و طول هفت هشت ذرع از سقف آويزان بود . پنج شش دقيقه بعد از نشستن ، يك مرتبه تمام چراغها خاموش و فقط در آن تاريكى آن پارچهء سفيد آويزان روشن بود رئيس اين اتاق پيش آمده از تماشاى بهترين و آخرترين ( سينماتگراف ) هاى خوب پاريس خبرمان داد . همه چشم به آن پردهء سفيد روشن دوختيم . صحراى خشك آفتاب بىآب و علفى نمايان شد كه از دور چند قطار شتر باردار مىآمدند و صداى زنگ آن شترها هم كمى مىآمد و هرچه شترها نزديك مىشدند صداى زنگشان بيشتر مىشد تا به اندازه‌اى كه شترها به‌قدرى نزديك آمدند كه به‌قدر جسم شتر بزرگ پيدا بودند و صداى زنگهاى بزرگ شترى و هاىوهوى بعضى از ساربانها كه مىديدمشان به عينه مثل آن بود كه در همين اتاق است . همان وقت كه عكس اين كاروان را در معبرى انداخته است ، دستگاه ( فنگراف ) هم داشته همانطور كه ( سينماتگراف ) عكس متحرك ، رفتار آنها را ضبط كرده ، ( فنگراف ) حبس صوت هم گفتارشان را نگاه داشته . باهم كه معمول مىدارند اينست كه شخص مستمع و ناظر هم آنها را مىبيند و هم صدايشان را مىشنود . دو سه پردهء ديگر هم نشان دادند . پس از آنكه تقريبا يكساعت مشغول اين تماشا بوديم ، اتاق روشن شده برخاستيم از يكى از آن اتاقها كه عرض كردم پلّه است ، بالا رفته وارد\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nيك اتاق شديم كه سقفش بسيار بلند و به تاريكى نيم‌ساعت از غروب آفتاب گذشته بود . در زمين اين اتاق كه تخته بود آنچه چشم مىديد ، چند جا به بلندى نيم اندام مثل صندوق بسيار بزرگ بىدر با تخته درست كرده بودند . در وسط اين اتاق كه به علت تاريكى درست ديوارهايش را نمىديديم ، يك تختى به بلندى دو پله براى اعليحضرت شاه و همراهان مهيا كرده به روى آن صندلىها بود ، نشستيم . پس از قدرى نشستن از دهنهء آن صندوقها روشنى پيدا شد . سقف اين اتاق مقرنس آئينه‌كارى است . مثل گنبد . به روى شش ستون مطلاى خيلى بلند .\r\nبه هرطرف كه نگاه مىكرديم تا چشم مىديد گنبد به روى ستون بود . از بس اين اتاق بزرگ بود ، ابدا عرض و طول و ديوارش به چشم پيدا نبود . از آن صندوق‌هاى بزرگ هم در زير هر طاقى سه چهارتا بود كه روشنى از آنها بيرون مىآمد . درست ملتفت باشيد چه عرض مىكنم . خود چراغ هيچ در اين فضاى لا يتناهى پيدا نيست . روشنى فقط از آن صندوقها است كه سقفهاى آئينه و ستونهاى كلفت بلند براق مطّلا را روشن كرده بود . موزيك نرم آواى مشغول نوازش شد . و از تمام اين صندوقها هركدام يك زن لخت معروف به لطافت كه مثل ملائكه درستشان كرده بودند ، معلق‌زنان بيرون آمدند و به طرف سقف و گنبد حركت مىكردند و تمام روشنى صندوق از زير به صورت و تن و پارچه‌هاى خيلى نازك رقيق كه به دستشان بود و از شدت نازكى در هواى اتاق مواج بود ، مىتابيد و تماشاكنندگان همه واله و حيران چشم بر آسمان دوخته و آب از دهانشان روان بود . غوغاى غريبى بود . از هرطرف هرچه چشم كار مىكرد ، سقف گنبدى آئينه‌كارى و ستون مطلّا و ملائكهء روشن بود كه به توسط مفتولهاى ( لايرا ) مكررا از سطح تا سقف رفته و از سقف تا سطح مىآمدند و از سقف خرده مطلّا مثل برف مىباريد و در همين بين در تمام گنبدها و سقفهاى آئينه و ستونها چراغهاى برق خيلىخيلى قشنگ زياد روشن شد . ( تصور بفرمائيد اتاق به آن بزرگى كه از هيچ‌طرف ديوارش پيدا نبود ، با آن طاقها و آن ستونها و آن همه ملائكهء كون‌ناشسته و آن همه انواع چراغ‌برق و آن تشعشع و تلألؤ خرده طلاها كه به آرامى برف پائين مىآمد ، چه تماشائى خواهد داشت . . . . به‌به ! « 1 » ) وقتى كه اين بازيها تمام شد و\r\n\r\n\r\n","description":"","footnote":"\r\n( 1 ) - نقطه‌چين در متن است\r\n","page_name":" 247 ","page_number":247},
  {"content":"\r\n\r\nحواسهامان به جاى خود آمد ، ملتفت شديم كه صورت خودمان هم در آئينه‌هاى شش طرف ديوار اين اتاق كه از اتاق اولى خيلى كوچكتر است ، پيداست .\r\nاعليحضرت شاه و همراهان بيرون آمده به كالسكه‌ها نشسته رفتيم منزل . من خيلى زود خوابيدم كه شايد باقى مجلس را در خواب ببينم . واقعا الدنيا سجن المؤمن و جنة الكافر .\r\nدر\r\nپاريس - يكشنبه هشتم ( 8 ) : از صبح تا بعد از ظهر هيچ از منزل بيرون نرفتم . عصر با مؤدب الملك و هاشم خان درشكه نشستيم رفتيم ( بادبالن ) چون عصر يكشنبه بود جمعيت تفرج‌كنندگان هم زياد بودند . باران هم كم‌كم مىآمد ، نه به‌طورى كه ناراحت كند ، بلكه هر قطره‌اش ده چندان بر هوا و صفا و طراوت خيابانها و چمنهاى مصنوعى و جنگلهاى دستى و درياچه و جزيره و پلهاى قشنگ بادبالن مىافزود . كنار درياچهء بزرگ قدرى ايستاديم تا آن ( لتكه‌اى ) كه كارش فقط همين است كه مسافر حركت بدهد ، رسيد . با چندين نفر ديگر كه آنها هم منتظر همين كار بودند ، در آن نشسته از روى درياچه عبور كرده به جزيرهء وسط رفتيم . با مؤدب الملك و هاشم خان در يك قهوه‌خانهء خوش‌منظر نشسته چاى و نان و كره مفصل گوارائى خورديم و يكى دوساعتى در آن جزيره راه رفته نزديك غروب به منزل مراجعت كرده شام خورده پس از يكى دو ساعت با كنت دوبه‌دو در اتاق تنها خوابيديم .\r\nپاريس - روز دوشنبه نهم ( 9 ) : از صبح تا وقت ناهار نواب موثق الدوله و جنابان اميربهادر جنگ و اعتصام السلطنه و ناصر السلطنه و مصطفى خان و مؤدب الملك بنده منزل بودند . وقت ناهار مثل همه روزه در سفره‌خانه حاضر شده ناهار صرف شد جناب يمين السلطنه در سر ناهار خبر كرد كه عصر در عمارت شاهى حاضر باشيم كه نشان مىدهند . به ترتيبى كه گفته ، يكىيكى دوتا دوتا رفتيم و نشان گرفتيم . و چنانچه عادت بود ، بعضىها قهر كرديم ، بعضىها هيچ نگرفتيم ، بعضىها به دولت فرانسه و بعضىها به رئيس جمهور و بعضىها به يمين السلطنه فحش مىداديم . خلاصه به افتضاح و رسوائى و نانجيبى كه عادت ديرينه است ، نشانهامان را دادند . به فقير كه هيچ استحقاق نداشتم ، نشان سيّم ( لژن‌دنر ) دادند . آمديم منزل . كم‌كم مشغول پوشيدن لباس رسمى شديم كه شب\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nرا در منزل جناب رئيس جمهور به شام دعوت داريم . نزديك غروب آفتاب همه در عمارت شاهى حاضر شده به عادت مقرره در كالسكه‌ها نشسته رفتيم به عمارت ( اليزه ) كه تقريبا بناى تازه‌اى نيست .\r\nپادشاهان فرانسه هم در اين عمارت منزل داشتند و فعلا منزل جناب رئيس جمهورى و چند نفر از وزراء ديگر است . خيلى عمارت خوبى است و خيلى هم امشب مهمان دارند . ولى افسوس كه ابدا نمايش دربارى ندارد . مثل خانهء صاحب مرده مىماند . وزراء نانجيب فرانسه هم همه با خانمهاشان بودند .\r\nخود جناب رئيس جمهورى هم داخل سايرين بود . همه با قباهاى سادهء سياه و يك نشان و حمايل . جناب رئيس جمهورى و ده پانزده نفر ديگر از وزراشان درجهء اول ( لژن‌دنر ) كه حمايل قرمز ساده و نشان نقره است بود . هيچ علامت عظمت و نمايندگى در مهمانى امشب نبود و حال آنكه شايد هزار نفر مردانه و زنانه مهمان بودند . بعد از شام در حياط پشت اين عمارت آتش‌بازى خيلى قشنگى كردند .\r\nجناب رئيس جمهورى ايوان بزرگى را در يك‌طرف اين حياط به اعليحضرت شاه نشان داده گفت بعضى از لوئىها در اين ايوان تياتر مىدادند . بعد از آتش‌بازى كالسكه‌ها حاضر شده به منزل مراجعت كرديم .\r\nپاريس - سه‌شنبه دهم ( 10 ) : صبح به اصرار نواب موثق الدوله و كنت رفتيم دكان ( مادام هفمان ) كه باز هم پارچه بخريم . افسوس كه از بس پارچه‌ها خوب و گران است شخص جرأت قيمت كردن نمىكند . بخصوص وقتى كه يك غريبه مىبينند ، بخصوص كه ايرانى باشد ، قيمت هر چيزى را سه‌برابر مىگويند . از آنجا رفتيم به دكانى كه سرسيگارهاى كف دريا و كهربا مىتراشند . براى حضرت صدر اعظم يك سرسيگار كهرباى خيلى نفيس خريدم كه خودش خواسته بود . كم‌كم وقت ناهار بود . آمديم منزل . ناهار به رسم همه روزه صرف شد . بعد برخاستم قدرى بخوابم . رفقا نگذاشتند . چون اتاق فقير اتفاقا بزرگتر از اتاق سايرين است . غالبا تنها نيستم و خيلى از اين فقره خوشم كه للّه الحمد مجال بعضى خيالات و شيطنت و تفتين را ندارم . عصر با نواب موثق الدوله رفتيم ( آرمانوئيل ) . « 1 » چاى و نان و كره صرف كرده مراجعت كرديم .\r\n\r\n\r\n","description":"","footnote":"\r\n( 1 ) - در اين‌جا در متن ( آرمانوئيل ) آمده و چند صفحه بعد ( آرمانوئل )\r\n","page_name":" 249 ","page_number":249},
  {"content":"\r\n\r\nبعد از شام همه در عمارت شاهى حاضر شده به سيرك ( . . . ) « 1 » رفتيم .\r\nبناى اين سيرك از درون گرد است . اطرافش حجرات دارد . شش مرتبه است .\r\nدر زير سقف جمعيت زيادى بود . اسب بازيهاى خوب كردند . واقعا امشب اسبهاى بازى ديديم كه شايد به ده‌هزار تومان هم در تهران يكى تحصيل نشود .\r\nبخصوص يك اسب سفيد خيلى بزرگى بود كه حد وصفش بيرون از اندازهء تعريف بود . بازيهاى خود بازيگرها به روى اين اسبها تالى سحر و خيالست . به روى همين اسب سفيد و لخت ، يك مرد ايستاده بود و دو زن ، هركدام يك پائى به روى زانوى آن مرد ايستاده و او بند كمرشان را با دست گرفته بود و دو نفر دختر به روى كتف آن دو زن ايستاده و يك نفر دختر ديگر هم به روى شانهء آن دختر ايستاده و اسب مشغول تاخت بود . اعجب از اينها آن بود كه اين اسب كه مىدويد در حين تاخت بازىگر ديگر مىجست بر كفل اسب و مثل آنكه از نردبان بالا بروند از آن شش نفر بالا رفته بر دوش آن آخرى مىايستاد و معلق مىزد و اسب به همان روش اوّل مىتاخت . تماشاى اين‌طور صنايع عقل را متفكر مىكند . راست است مشق كردند و خيلى اين كار را كرده‌اند ، تا به اين سهولت مىكنند . ولى من عرض مىكنم دفعهء اول كه مىخواست مشغول مشق اين كار بشود ، چرا نيفتاد و گردنش خرد نشد . اين اسب اگر آن آدمها را اقلا هركدام بيست و پنج من وزن بگيريم ، صد و هفتاد و پنج من بار بر گرده داشت و قريب يك‌ساعت مىدويد . از اين قبيل بازيهاى عبرت‌انگيز خيلى داشت . چيزى كه اين سيرك زياده بر سيركهاى ديگر داشت ، آن بود كه در اواسط بازى فرش وسط را كه اسبها به روى آن بازى مىكردند ، جمع مىكردند . از سقف به‌قدر همان گردى وسط شروع كرد به باران آمدن و زمين آن دايرهء وسط كم‌كم پائين رفت و آب بالا مىآمد تا به اندازه‌اى كه با اسب از بلندى در اين آب مىجستند و در آن آب غوغا و معركه‌ها كردند . گفتند شش كرور فرانك بيشتر خرج بناى اين سيرك شده . پس از انقضاى بازى برخاسته به ترتيبى كه آمده بوديم ، رفتيم منزل و به ترتيب همه شب خوابيديم .\r\nپاريس - چهارشنبه يازدهم ( 11 ) : از صبح تا عصر در منزل مثل هر روز\r\n\r\n\r\n","description":"","footnote":"\r\n( 1 ) - جاى اسم خالى است .\r\n","page_name":" 250 ","page_number":250},
  {"content":"\r\n\r\nگذشت . عصر رفتيم به حضور اعليحضرت شاه . مىخواستند بروند كارخانهء ( گوپلن ) . چون حضرت صدر اعظم نبود كه در معيت همايون در كالسكه بنشيند ، امر شد فقير نشستم . ( اين مطلب را ملتفت باشيد كه در فرنگستان در موقع غير رسمى با سلاطين در يك كالسكه نشستن شأن فوق‌العاده‌اى نيست . هر امپراطور و پادشاهى حكما بايد تنها در كالسكه يا درشكه ننشيند و يكى دو نفر پيشش نشسته باشند . جز شخص حضرت صدر اعظم كه هروقت بود ، بايد حكما او نشسته باشد ، هركس را اعليحضرت شاه اراده مىكرد ، در كالسكهء خودش احضار مىكرد . ترتيب و تكليفى نبود و شأن زايدى هم نبود ) . از توى شهر همه‌جا عبور كرده به كارخانهء ( گوپلن ) بافى رسيده پياده شديم . گوپلن را مثل قالى ايرانى با دست مىبافند .\r\nاوّل ورود ، رئيس اين كارخانه به اعليحضرت شاه گفت در اين اتاق دو پارچه قالى ايرانى داريم كه قيمتا برابر است با تمام گوپلنهاى قديم و جديد اين كارخانه . چون اسم ايرانى بود ، هيچكدام از ماها چندان مايل و تشنه نشديم به تماشاى آنها . تعصبا رفتيم . يك قاليچهء ابريشمى كاشانى كه تاريخ داشت و از عصر شاه عباس بود ، به ديوار كوبيده بودند و جلوش محجر مطلّا به بلندى يك ذرع كشيده بودند كه دست نزنندش و يك قالى شش ذرع در چهار ذرع هم كار جوشقان خيلى كهنه كه غالب جاهايش از شدت استعمال رفته بود ، وسط اتاق انداخته بودند و دورش را محجر مطلّا كرده بودند كه به رويش راه نروند و از دور تماشا كنند . اعليحضرت شاه امر كردند درب آن محجر را باز كردند و به بهانهء خواندن كتيبهء دورش همه با كفش رفتيم تو و به رويش راه رفتيم و در نهايت بىاعتنائى از آن اتاق به اتاقهاى ديگر كه نشسته و مشغول بافندگى بودند ، خيلى خوب كار مىكنند . از روى نقشهء نقاشى مىبافند . پس از تمام شدن مثل تابلوهاى خيلى گران خوب پرقيمت است . از پارچه‌اى صد تومان مىبافند تا پارچه‌اى پنجاه‌هزار تومان . از اين كارخانه به تمام دنيا گوپلن مىخرند و مىبرند .\r\nبعد از تماشا بيرون آمده سوار شده به باغ ( . . . ) « 1 » رفتيم كه استخوانهاى حيوانات آبى و غيره را در عمارت مخصوص كه در اول اين باغ است ، مرتب كرده‌اند بىتماشا نبود . استخوانهاى ماهيهاى بزرگ خيلى غريب داشتند .\r\n\r\n\r\n","description":"","footnote":"\r\n( 1 ) - جاى اسم در متن خالى است .\r\n","page_name":" 251 ","page_number":251},
  {"content":"\r\n\r\nاعليحضرت شاه امر كردند كه هفده نفر از همراهان در زير استخوان كلّهء يك ماهى رفتيم و هنوز هم جا داشت . از آنجا بيرون آمديم . پياده آمديم . در باغ و به تماشاى وحوش و حيوانات زنده كه براى هركدام جاى مخصوص درست كرده بودند . مشغول شديم . چيز تازه‌اى نداشت . همانها بودند كه در باغ‌وحش ( كلن ) ديده بوديم . پس از آسودگى از اين تماشا مثل آمدن رفتيم منزل . غروب شده بود .\r\nمشغول شام خوردن شديم . بعد از شام در معيت ركاب همايونى رفتيم به تياتر ( اپرا ) . اپراى پاريس از حيثيت سرپله و پله و ستونهاى سنگ و عظمت بنا معروف تمام دنياست كه در هيچ‌جا بناى به اين ابهت نيست . اعليحضرت شاه و حضرت صدراعظم در ( لژ ) بالا بود و براى سايرين در سطح تياتر جا گرفته بودند . همه اوقاتشان تلخ بود و تا آخر بازى ننشستند . من‌جمله نواب موثق الدوله و فقير بوديم كه بعد از يك پرده برخاسته آمديم كه برويم منزل . چيزى را كه فراموش نمىكنم ، اين بود كه هرچه اصرار كرديم كنت بيايد ، نيامد و رسما گفت كه الآن وقت آزادى است و من مختارم و نمىآيم . چون هنوز نظير اين حرف از كنت شنيده نشده بود ، قلبا مكدر شدم . ( پدر فرنگستان بسوزد كه اين‌طور حرفها نتيجهء ديدن آزادى و رئيس جمهورى است ) . نواب موثق الدوله و فقير دوبه‌دو بيرون آمده درشكهء كرايه‌اى صدا كرده با هزار مشقت و لال‌بازى و نشان دادن كلاه ايرانى به او حالى كرديم كه ما از همراهان اعليحضرت شاه ايران هستيم و مىخواهيم برويم منزل . ما را سوار كرده به منزل آورد .\r\nدر پاريس - روز پنجشنبه دوازدهم ( 12 ) : صبح زودتر با نواب موثق الدوله و هاشم خان درشكه نشسته رفتيم ( آرمانويل ) چاى خورديم . چون زود بود ، هيچ‌كس جز چند نفر خدمه و اجزاى كار آنجا نبود . واقعا چاى راحتى خورديم . تمام احباب و دوستان و اخوان را يكىيكى ياد كردم . يك زنى كه تقريبا پشت اين قهوه‌خانه سگش توى آب افتاده بود ، وارد قهوه‌خانه شد و از خدام استعانت مىجست و گريه مىكرد . مثل آنكه پدرش افتاده باشد . چند فرانك داد تا آخر الامر يكى را راضى كرد كه لتكه در آب انداخته برود سگ را دربياورد . در اين صحبت بودند كه سگ تر شده خودش درآمده ، آمد پيش صاحبش . تماشا داشت . پس از يكى دو ساعت مراجعت كرده به حضور اعليحضرت شاه رفته ناهار\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nمثل هرروز صرف شد .\r\nعصر اعليحضرت شاه احضارم كرده رفتم . يك دستگاه ( سينماتگراف ) يعنى عكس متحرك آورده بودند . در همان عمارت تماشا مىدادند . چندان تعريفى نداشت . شام را هم در منزل با جماعت صرف كرديم . بعد از شام باز هم با نواب موثق الدوله دوبه‌دوتا ( آرمانويل ) رفتيم . در مراجعت مهتاب خيلى غريب بديعى تماشا كرديم . حيفمان آمد كه زود بخوابيم تا آخر خيابان ( شانزليزه ) هم تفرج كرده به منزل آمده خوابيديم .\r\nدر\r\nپاريس - روز جمعه سيزدهم ( 13 ) : قبل از ظهر يكى دوساعتى در حضور بودم . ناهار منزل مثل همه روزه صرف شد . در پاريس عمل غذامان چندان منظم و خوب نيست . بخصوص اين چند روزه آخرى كه همه به صدا درآمده بودند و قرقر مىكردند . بعد از ناهار كم‌كم در عمارت شاهى حاضر شده در ركاب همايون به منزل جناب رئيس جمهورى رفتيم كه به تياتر عصر دعوت داشتيم . منزل جناب رئيس جمهورى همان است كه عرض شد . آنجائى را كه آن شب آتش‌بازى كوبيده بودند ، امروز براى نشستن موعودين و تماشاكنندگان حاضر كرده بودند سطح اين حياط چمن مرتب و گل‌كاريهاى گله‌گله كه غالب گلهايش زنبق و لاله الوان بود و خيابانهاى كم‌عرض در اين چمن براى عبور كشيده شده بود . صندلى براى جالسين به روى چمن‌ها گذارده بودند ، موقع نماياندن تماشا آن ايوانى بود كه در آن شب جناب رئيس جمهورى به اعليحضرت شاه مىگفت در ايام سلطنت داشتن فرانسه‌ها ، سلاطين در اين ايوان تياتر تماشا مىكردند . موعودين خيلى زياد بودند . دو سه پرده تماشاى خيلى خوب دادند . هنوز بازى تمام نشده آفتاب غروب كرد . يك مرتبه تمام گلهاى زنبق و لاله كه در گلكاريها بود ، روشن شد . معلوم شد گل نبوده است و همه چراغ‌برق بوده كه آن‌طور ترتيب داده بودند و چمن هم طبيعى نيست . فرش كه به عينه چمن درست كرده‌اند . به كلفتى چهار انگشت و گسترده‌اند و اصل زمين همان خيابانهاست .\r\nاين تماشا به‌قدر همهء تماشاهاى پاريس مرا مسرور كرد . بازيها تمام شده حاضرين برخاستند . جناب رئيس جمهور دم در عمارت با اعليحضرت شاه وداع مفارقت كرده با همه دست داده ، خداحافظى كرد . به همان ترتيب كه رفته بوديم به منزل\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nمراجعت كرديم . شام بسيار بدتر از همه شب صرف كرده رفتيم به منزلها . با كنت و آدلف و هاشم خان مشغول بار بستن شديم . از عليخان خواهش كرديم قليان جناب اميربهادر جنگ را چاق كرد . مفرطا كشيده خوابيديم .\r\n\r\nحركت از پاريس -\r\nروز شنبه چهاردهم ( 14 ) : كه روز حركت از پاريس بود و قاعدة مىبايست به همان رسميت كه وارد شديم ، خارج شويم . صبح زود برخاسته ساير همقطاران را كه در هتل هم‌منزل بوديم ، خبر كردم . همه لباس رسمى پوشيده ، يكىيكى دوتا دوتا به خدمت اعليحضرت شاه رفتيم . سه ساعت به ظهر مانده ، جناب رئيس جمهورى و يكى دو نفر از وزراء فرانسه با كالسكه‌هاى رسمى آمدند . اعليحضرت شاه تا پلهء عمارت از او استقبال فرموده با هم رفتند در اطاق به‌قدر دو دقيقه نشسته ، برخاستند . به ترتيب روز ورود در كالسكه‌ها نشستيم و با همان تشريفات روز ورود تا گار رفتيم . امروز مردم و تماشاچيها از روز ورود زيادتر و بهتر ( ويوشاه ) « 1 » ( ويوپرس ) « 2 » مىگويند . ( از آن روز كه آن اتفاق بد واقع شد و للّه الحمد آن پدرسگ به قصدش نرسيد ، خيلى در نظر فرانسه‌ها همه‌مان عزيزتر شديم . ) در گار اعليحضرت شاه با جناب رئيس جمهورى و ساير وزراء دست داده خداحافظى فرموده ، جناب رئيس جمهورى هم همينطور با بعضىهامان دست داده با بعضىها خداحافظى كرد . موزيكها به نوازش درآمدند و قطار كالسكه راهى شد . سخت اينست كه امروز از صبح تا شام بايد همه با لباس رسمى باشيم . وقت ظهر ناهار در راه و حركت صرف شد .\r\n\r\n\r\n","description":"","footnote":"\r\n( 1 ) - يعنى زنده باد شاه\r\n( 2 ) - زنده باد ايران .\r\n","page_name":" 254 ","page_number":254},
  {"content":"\r\n\r\n\r\nبلژيك\r\nسه ساعت و ربع از ظهر گذشته وارد ( هالوآن ) سرحد بلژيك شديم .\r\nجناب سعد الدوله وزير مختار ايران در بلژيك و ساير اعضاء سفارتخانه و ( بارن درپ ) كه چند سال پيشتر از دولت بلژيك وزير مختار بود در تهران ، و اكنون در ( استاند ) مهماندار اعليحضرت شاه است با البسهء رسميّه در گار حاضر بودند و سربازان بلژيكى مقدم اعليحضرت شاه و ساير ملتزمين را خيلى خوب پذيرفته همراه شدند و مهماندار و ساير فرانسه‌ها كه همراه بودند مرخص شده به پاريس مراجعت كردند . بازم راهى شديم . پنج ساعت و ربع بعد از ظهر رسيديم به گار ( استاند ) با آنكه تقريبا غيررسمى و تفرجا و محض گذراندن وقت به لانسى آمده بوديم ، نهايت احترام و توقير از جانب اعليحضرت پادشاه بلژيك از قبيل سرباز در گار و سوار ژاندارم و زينت گار و معابر و چند كشتى زينت كرده حاضر كرده بودند . خيلى بهتر از پاريس پذيرفتند . از توى شهر گذشته وارد هتلى كه در آن هتل براى اعليحضرت شاه و ملتزمين منزل گرفته بودند شديم . به‌به ! چه هتلى . در تفليس و ورشاوى و پطرزبورغ و پاريس هرگز هتلى به اين قشنگى و تميزى و مفصلى نديده بودم . جلويش باغ بىدرخت و چمن و گلكارى دارد كه يك طرف آن باغ ايوان مسقف است رو به دريا و آن طرفش كه به دريا نگاه مىكند ، ديوارش آئينه است كه ترشّح هواى دريا به آدمها زحمتى ندهد و يك‌طرف هتل حياط\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nبسيار بزرگى است و طرف ديگرش منظر دريا است . به فاصلهء چهل پنجاه ذرع . خود هتل پانصد اتاق مفروش تختخواب‌دار دارد و چندين ( رستران ) و سفره‌خانه در كمال نظم چهار مرتبه ، در مرتبهء دويم قريب چهل اتاق براى جلوس همايونى و منزل ملتزمين گرفته‌اند . همه از جاهاشان راضى و ممنون هستند و از اقدامات جناب سعد الدوله بىنهايت متشكر . هركس به منزل خود رفته راحت شديم . باز هم نواب موثق الدوله با فقير همسايه است ولى جناب اميربهادر جنگ خيلى دورافتاده است .\r\nعصر خدمت اعليحضرت شاه رفتم . در ايوان رو به دريا تفرج مىفرمودند .\r\nاذن جلوسم داده صحبتها از هرطرف رفت . هشت ساعت بعد از ظهر حضرت صدراعظم و همه در سفره‌خانهء مرتبهء پائين رفتيم و شام خيلى قشنگ منظمى خورديم . به‌عكس پاريس كه آخريها سفره‌مان به‌قدرى بىنظم شده بود كه حاجى باقر تاجر خراسانى فيروزه‌فروش كه سالها است در پاريس مشغول فيروزه‌فروشى است و پسرش كه از زن فرنگى دارد مىآمدند سر سفره و مثلا جناب موثّق الدوله « 1 » يا ديگرى جا نداشتند بنشينند ( از قبيل حاجى باقر خيلى داشتيم ، بخصوص روزهائى كه حضرت صدر اعظم يا به علت دندان درد يا به جهت ديگر به سفره حاضر نمىشدند و همهء همقطاران به من فقير ايراد داشتند كه تو تشريفاتچى هستى و اين بىنظمىها از توست . من هم كه كم‌روتر از آنها بودم ) . خلاصه شام بسيار ممتاز مأكولى صرف شد . نصف سقف اين سفره‌خانه خيلى بزرگ كه سطح ايوان بالا است ، بلور است و شب فاصلهء سقف اين اتاق و سطح ايوان با چراغ برق روشن كه هم زمين ايوان از بالا روشن است و هم توى اتاق از پائين خيلى تماشائى است . بعد از شام رفتيم بالا . نواب موثق الدوله و ناصرخاقان آمدند اتاق فقير . خيلى نشستيم صحبت كرديم . كنت چون ديشب نخوابيده بود و اينجا اتاقش عليحده پهلوى اتاق من است ، خيلى زود خوابيد .\r\n\r\nدر استاند -\r\nيكشنبه پانزدهم ( 15 ) : صبح زود نواب موثق الدوله به اتاق فقير آمده بعد از صرف چاى باهم رفتيم كنار دريا . خيلى پياده راه رفتيم . من يك دستمال صدفهاى ريزه و درشت جمع كردم و خيلى ياد تهرانيها كردم . اگر بگويم اين سفر من درست تماشا نكردم ، باور بفرمائيد . چون هروقت چيز تماشائى\r\n\r\n\r\n","description":"","footnote":"\r\n( 1 ) - متن : موثق الملك\r\n","page_name":" 256 ","page_number":256},
  {"content":"\r\n\r\nمىديدم اول بيچاره تهرانيها يادم مىآمد و اوقاتم تلخ مىشد . بعد از يكى دو ساعت تفرج آمدم منزل و مشغول نوشتن روزنامه شدم . وقت ناهار در سفره‌خانهء بزرگ صرف نهار شده آمدم منزل . در چمنى كه پهلوى اين هتل واقع است ، امروز اسب‌دوانى است . همهء مردم آنجا جمع شده‌اند . از بالاخانهء من خيلى خوب پيداست . با نواب موثق الدوله مدتها به تماشاى آن ميدان مشغول بوديم . عصر با او و جناب ناصر السلطنه پياده باز هم به كنار دريا رفتيم . خيلى تماشا دارد . مردم اينجا كه همه مثل ما مىمانند و براى تماشاى كنارهء دريا و در آب معالجتا آب‌تنى كردن از تمام دنيا مىآيند ، حتى از ينگى دنيا و چين ، عصر همه در كنار دريا پياده و اسب‌سوار و الاغ‌سوار و با ( ولوسيپتْ ) « 1 » و درشكه و ( اتمبيل ) گردش مىكنند . ما هم قدرى گردش كرده باز مثل صبح من تقريبا يك دستمال صدف ريزه جمع كرده نزديك غروب مراجعت به منزل كرديم . آنها رفتند . من تنها در ايوان باغچهء هتل به‌قدر نيم‌ساعتى نشستم و از بيرون هتل را تماشا مىكردم . چون آنها كه اينجا مىآيند ، همه متمول و پرپول هستند و هركدام جلوى اتاقى كه در هتل منزل دارند يك بيرق خيلى بزرگ دولت خودشان را نصب مىكنند . از بيرون اين هتل چهار مرتبه است . با اين بيرقهاى بزرگ به الوان و علامات مختلف خيلى تماشا دارد .\r\nدر بام اتاقى كه محل جلوس همايون است ، يك بيرق سفيد دور سبز و شير خورشيد كه از همه بيرقها بزرگتر است و وقتى باد نمىآيد و آويزان است ، تا مرتبهء دويم آويخته است ، نصب كرده‌اند و وقتى باد مىوزد و پرده‌هاى بيرقها مواج مىشوند ، خيلى عالم دارد .\r\nغروب آفتاب اعليحضرت شاه كه به گشت تشريف برده بود ، با درشكه وارد باغچه شد . درب عمارت پياده شده در معيت همايونى به تماشاى سالن رقص اين هتل رفتيم . موقع و شب رقص نبود . فقط محض ديدن بناى اين اتاق كه صد ذرع در بيست ذرع طول و عرض دارد و زمينش با تخته‌هاى كوچك فرش شده و تقريبا هزار چراغ‌برق كوچك و بزرگ در سقف دارد و دورش هم صندلى دارد كه در بين رقص هركس خسته مىشود ، در كناره بنشيند . رفتيم سفره‌خانهء بزرگ و قهوه‌خانهء هتل را هم تماشا كرده رفتيم بالا . مدتى در حضور بودم . بعد شام ، بعد\r\n\r\n\r\n","description":"","footnote":"\r\n( 1 ) - ولوسپيت يا ولوسيپدى  Velocipede  يا  Velocipediw  كلمه‌اى است فرانسوى به معنى دوچرخهء پائى يا دوچرخه .\r\n","page_name":" 257 ","page_number":257},
  {"content":"\r\n\r\nبالا ، منزل ، بعد ناصر خاقان ، بعد صحبت ، بعد خواب .\r\nدر\r\nاستاند - دوشنبه شانزدهم ( 16 ) : صبح بيدار شده رخت پوشيده از صدفهاى ديروز دوتا كوچكش را كه به يكديگر چسبيده و شبيه به شاه‌پرك بود با ابريشم به سوزنى محكم كرده مثل سنجاق به دستمال‌گردنم زدم و به حضور رفتم . يك جواهرفروش بعضى اسبابهاى جواهر آورده بود كه اعليحضرت شاه بخرد . من‌جمله چند تا سنجاق دستمال‌گردن بود . اعليحضرت شاه از شاه‌پرك سنجاق من خيلى تعريف كرد . گفتم خودم درست كردم . همه تعجب كردند .\r\nاعليحضرت شاه يك سنجاقى كه با ياقوت و الماس شبيه دستهء غدّاره درست كرده بودند ، به من لطف كرد . او را به دستمال‌گردن زدم . وقت ناهار در سفره‌خانهء كذا كه مثل سفره‌خانهء بهشت مىماند ، همه حاضر شده غذا خورديم . بعد از ناهار رفتم منزل . عليخان و هاشم خان آمدند . باز هم مثل ديروز از درب منظر مشغول تماشاى اسب‌دوانى شديم . اعليحضرت شاه هم امروز به اسب‌دوانى رفت . نيم‌ساعت به غروب مانده تنها رفتم كنار دريا . خيلى راه رفته مراجعت كردم . وقت شام مثل هرشب ، بعد از شام مثل هرشب .\r\nدر\r\nاستاند - سه‌شنبه هفدهم ( 17 ) : يك فرنگى كه تقريبا جوان است ، اتاقش از طرفى روبروى اتاق من است ، امروز صبح كه از خواب بيدار شدم ، دو ساعت صحيح مشغول تماشا كردن رخت پوشيدن و به قول خودشان ( توآلت ) او بودم . اوّل كه از خواب برخاست ، از تخت‌خوابش آمد پائين روى صندلى نشست يك سيگار كشيد . بعد رفت سر ميز دست و روشوئى . رويش را به‌قدر پنج دقيقه با دستهء مو صابون زد . بعد تراشيده و رويش را با آب ساده شست . بعد يك‌جور عطرى زد و تيغ ديگر برداشت . به قول دلاكهاى تهران پاك تراش كرد . بعد پيراهنش را كند . يعنى لخت شد . در همان كاسهء بزرگ چينى كه روى ميز دست و روشوئى هست ، سرش و تا كمرش را صابون زد و با دو سه حوله خشك كرده ، سه چهارجور شانه و ( برس ) مو از جعبهء ميز درآورده ، سرش را شانه زده به‌طور مخصوصى موها را يكىيكى مرتب مىكرد . بعد پيراهن پوشيد . يخه بست . تقريبا يك ساعت در گره بستن دستمال‌گردن معطل شد . بعد شلوار بعد جليدقه « 1 » بعد قبا\r\n\r\n\r\n","description":"","footnote":"\r\n( 1 ) - كذا ( جليدقه )\r\n","page_name":" 258 ","page_number":258},
  {"content":"\r\n\r\nپوشيد . رفت كنار ميز وسط اتاق نشست . زنگ زد . پيشخدمت آمد شيرقهوه آورد .\r\nشيرقهوه خورد ، پاشد رفت كنار دريا گشت . من هم از ديدن آن همه كارها به هوس آمدم . پاشدم دست و رويم را كه دو ساعت پيشتر در وقت وضو شسته بودم ، شستم . در پنج دقيقه شلوار و قبا و كفشم را پوشيدم .\r\nرفتم حضور اعليحضرت شاه صحبتا حكايت را گفتم . خيلى خنديد . بعد رفتم پائين ، سر ناهار ، بعد از ناهار چاى خورده در معيت ركاب همايونى سوار شده به تماشاى اسب‌دوانى كه هرروز از توى اتاق مىديدم رفتيم . جور غريبى است .\r\nاين يك اسب‌دوانى مخصوصى است كه دخلى به اسب‌دوانى ايران ندارد و جاى ديگر هم نديده بودم . در ميدان وسيعى توى چمن را مدور ، مستطيل خيابانى فرض كرده‌اند و دو طرفش را با چوب محجّر كشيده‌اند . جلوى آنجا كه مردم مىايستند و براى جلوس اعليحضرت شاه اتاقى از زمين خيلى بلندتر و مسقف درست كرده‌اند . به عدد سوارانى كه اسب مىتازند ، ميز گذارده بودند و به روى هر ميز يك بسته‌اى در كاغذ پيچيده گذارده بودند آن چند نفر سوار به تاخت آمده نزديك ميزها پياده شده بسته‌ها را به تندى گشودند كه در هركدام يك پيراهن و يك كلاه سفيد بود . به عجله آنها را مىپوشيدند . در صورتى كه دكمه‌هاى پيراهن تمامش بسته بود و بايد بگشايند و اسبانشان را هم اگر رها مىكردند ، مىگريختند .\r\nبعد سوار شده مراجعت مىكردند و بر يكديگر سبقت مىكردند كه زودتر به مقصد برسند و در بين اين كارها بعضىها زمين مىخوردند و بعضى اسبشان مىگريخت و بعضى از شدت عجله وقت آمدن هنوز به ميز نرسيده خودشان را از اسب به زير مىانداختند و مىدويدند و زمين مىخوردند و همين اسباب تأخير كارشان مىشد .\r\nو بعضى اسبشان از ميز رم كرده هرچه مىخواستند جلوگيرى بكنند ، نمىشد و مقدارى از ميز گذشته بايد برمىگشتند . از اين قبيل كارهاى مشكل مضحك خيلى مىكردند . و اينها كه سوار بودند چابك‌سوار يا اشخاص مخصوص نبودند .\r\nهمان متمولين انگليس و آمريكا و جاهاى ديگر هستند كه براى تفرج و تفنن به استاند مىآيند و اسبها هم اسب سوارى خودشان است . موزيك و ازدحام زيادى داشتند .\r\nدو ساعت به غروب مانده اعليحضرت شاه و حضرت صدر اعظم و يك نفر\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nمترجم كه جناب سعد الدوله بود ، به ديدن دختر اعليحضرت شاه بلژيك رفتند و همهء ماها به منزل مراجعت كرديم . جناب وزير دربار آمد و اتاق فقير ساعتى حال كرد . خيلى غريب است . همركابان هركدام از هر جهت غريبى و دلتنگى به آنها اثر كند ، مىآيند اتاق فقير و مىگويند صحبت تو همّ و غمّ دنيا را كم مىكند .\r\nنزديك غروب رخت عوض كردم . با جناب مشير الملك و كنت رفتيم منزل جنرال ( كردون ) انگليسى كه چند سال قبل در سفارت تهران بود و خيلى خوب فارسى مىداند و از آشنايان فقير بود . براى تفرج با زنش و چند نفر از معارفين لندن اينجا آمده است و امشب حضرت صدر اعظم و جنابان وزير دربار و ناصر الملك و سعد الدوله و مشير الملك و مفخم الدوله و كنت و فقير را در هتلى كه منزل دارد به شام دعوت كرده ، آن هتل خيلى خوب و خوش‌منظر بود . بعد از شام فقير زود [ تر 
  ] از همه به منزل مراجعت كردم . لخت شده مشغول روزنامه نوشتن شدم . آخر شب ناصر خاقان آمد . قدرى نشست . رفت و من هم خوابيدم .\r\nدر\r\nاستاند - چهارشنبه هژدهم ( 18 ) : صبح بعد از رخت پوشيدن با نواب موثق الدوله رفتيم پائين در جلوى ( رستران ) عامه و حال آنكه آن‌وقت هيچكس نبود ، اركست خيلى خوب مىزدند زياده از نيم‌ساعت تنها آنجا ايستادم و گوش كردم . خيلى خوشم آمد . بعد رفتم به نواب موثق الدوله رسيدم . باهم رفتيم كنار دريا موج را تماشا كرديم . رفتيم تا نزديكى آب . موج گاهى آب را تا زير پاى ما مىآورد . من عقب مىرفتم . نواب موثق الدوله گفت چرا مىترسى ؟ گفتم مگر جوى را دريا مىبينيم كه تقبيح مىكنى و مىخندى . خيلى اين حرف خندهء فوق‌العاده آورد . تقريبا نيم‌ساعت هردو مىخنديديم . ( شايد حالا كه مىخوانيد هيچ خنده نداشته باشد ) . وقت ناهار در موقع همه روزه ناهار صرف شد . بعد از ناهار با كنت و هاشم خان رفتيم در تالار رقص اين هتل كه شرحش را نوشته‌ام .\r\nچند تابلوهاى خيلى بزرگ خوب ، كار نقاشهاى معروف آورده بودند . در اول اين اتاق براى تماشا و خريدن مردم و شهرت كشنده‌اش گذارده بودند . تماشا كرديم .\r\nواقعا چيزهاى نفيس اعلائيست . خيلى لذت بردم و به ياد ظهير السلطان دقيقانه نظر نمودم . همه را خوب كشيده‌اند و قابهاى خوبى دارند . بخصوص يكى كه تصوير دو خواهر را كشيده است كه يكى تارك دنيا و خادم كليسا است و يكى\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nعاشق‌پيشه و محبت‌انديشه و آن خواهر تارك دنيا كه سنا بزرگتر از آن ديگر است ، سالها محض آنكه خواهرش تارك دنيا نشده بود با او متاركه كرده بود . خبر برده‌اند براى آن تارك دنيا كه خواهرت مرده است . بيا نمازش را بخوان . آمده است ، مىبيند خواهرش به روى نيمكت خيلى تميز خوابيده و پارچه سفيدى تا سينه‌اش كشيده و گلهاى مختلف با برگ بر اندام خودش ريخته و ويالنش كه مىزده است ، به روى ميز پهلويش گذارده با صورت بشاش و گوشهء لب خندان مرده است . بالاى سرش ايستاده و متعجبانه نگاه مىكند . صنعت اين نقاش اينست كه حالتها به اين دو صورت داده است كه از روى آن مرده پيداست كه شهيد عشق است ، بى خود يك رباعى يادم آمد ، اينست :\r\n عشاق تو با بخت سعيدند همه * در كوى سعادت آرميدند همه\r\nدر معركهء دو كون فتح از عشق است * با آنكه سپاه او شهيدند همه \r\nو از بشرهء آن تارك دنيا معلوم است كه با آنكه گريه مىكند و متألّم است ، فعل او را تقبيح مىكند و با صليبى كه در دست دارد مىخواهد بلكه آمرزيده‌اش كند . بيچاره .\r\nعرض و طول اين تابلو دو ذرع در دو ذرع و نيم است . خيلى دلم خواست بخرم .\r\nقيمتش را در كاغذ عليحده نوشته پهلويش گذارده بودند . گفتم كنت خواند پانزده هزار فرانك كه سه‌هزار تومان ايران مىشود ، قيمت داشت . افسوس كه پول نداشتم . رفتيم بالاى اتاق با كنت قدرى پيانو زديم . هاشمخان رفت بيرون و آمد .\r\nگفت دريا در حالت مدّ است و خيلى تماشا دارد . رفتيم به تماشايش . واقعا طور غريبى است . آنجاها كه صبح خشك بود و ما راه مىرفتيم ، تمام را آب گرفته و زيادتر از پنجاه ذرع آب بالاتر آمده بود و آب آمده تا دو سه ذرعى آن سدّه و ايوان كه براى گشت مردم است . يك‌ساعتى اين حالت دريا را تماشا كرده مراجعت كرده به منزل در دالان به حضرت صدر اعظم تصادف كرده به اتاق ايشان رفتم .\r\nميرزا اسماعيل خان منشى سفارت بلژيك در تهران كه شخصا به بلژيك آمده است ، آمد عقب من كه ( بارن‌درپ ) وزير مختار سابق بلژيك در تهران مىگويد دختر اعليحضرت پادشاه بلژيك ميل به ديدار شما كرده است و مرا عقب شما فرستاده است . پس از آنكه از حضرت صدارت اجازه تحصيل كردم ، با ( بارون درپ ) رفتيم و چون كنت حاضر نبود و من زبان‌بسته هم زبان نمىدانستم ميرزا\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nاسماعيل خان را براى مترجمى زحمت دادم . شاهزاده خانم كه اندامى لاغر و قدى بلند و صورتى نمايندهء نجابت دارد و چندان هم خوشگل نيست كه جالب نظر بدنظران باشد ، با يك زن ديگر در ايوان پشت به دريا نشسته بود . زن و مرد زياد از دور و نزديك براى خودشان نشسته و او را تماشا مىكردند . با ( بارن‌درپ ) وارد شديم . ( بارن‌درپ ) مرا معرفى كرد . دستى داده به روى صندلى كه آنجا گذارده بودند ، تعارف كرد كه بنشينم . صندلى را از جاى خودش عقبتر كشيده نشستم .\r\nخيلى از ادب من خوشش آمد . اصرار كرد صندلى را به جاى خودش گذاردم . بعد از احوالپرسى با يك شرم و حياء مطبوعى گفت : چون تمام پادشاهان دنيا برادرند و دخترهايشان هم خواهرند ، خيلى ميل داشتم يكى از دامادهاى اعليحضرت شاهنشاه ايران را ببينم و ( بارن‌درپ ) شما را چند سال پيشتر كه از ايران آمده بود ، به من معرفى كرده بود . اين بود كه زحمت دادم . جواب دادم . گفت : و هم گفته است كه شما در ايران خيلى به خواندن و داشتن كتابهاى خوب ميل داريد . گفتم بلى يك صندوق هم براى تماشا كه ببينند ايران چقدر صنعت داشته و دارد ، به اكسپزيسيون پاريس آورده‌ام و در ساكسيون ايران است . امروز مىنويسم يكى از آنها را بياورند و خيلى افتخار دارم اگر آن را تقديم حضرت عليه كنم و قبول فرمائيد كه از من هميشه در حضور عليه يادگارى باشد . خيلى خوشحال شد .\r\nگفت قبول مىكنم و هيچ‌وقت شما را فراموش نخواهم كرد . بعد قدرى از حالات و اخلاق اعليحضرت شاه پرسيد . به‌طورى كه مىتوانستم گفتم . پس از يك دقيقه سكوت از جا برخاسته دست داده آمدم رو به منزل . ( بارن‌درپ ) در بين راه در مراجعت صحبت مىكرد كه خيلى دختر نجيب باعفتى است . شخصا خيلى متمول است و با آنكه سنش سى سال گذشته ، هيچ ميل به شوهر كردن ندارد و خيلى خيرات مىكند . در غالب مدارس مجانى و مريضخانه‌هاى خاك بلژيك شركت دارد و به عقايد مذهبى هم به‌قدر قوه بىاعتقاد نيست . بعبارة اخرى درويش‌مسلك است . پس از به منزل رسيدن اعتصام السلطنه كه ديروز از پاريس آمده پيشم آمد . خيلى صحبت تهران را داشتيم و ساعتى خوش شديم . امشب را اعليحضرت شاه در عمارت ( كورسال ) كه عمارت و هتل و تياتر و رستران خيلى مفصل مزينى است ، متعلق به كمپانى ، پيش از شام به تماشاى آتش‌بازى و غيره\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nدعوت كرده بود . قبل از غروب آفتاب موكب شاهى و بعضىها رفتند . ناصر خاقان و فقير و هاشمخان هم با ( آدلف ) خوش‌خوشك رفتيم كنار دريا . خيلى نزديك به آب روى شنها چهار زانو نشستيم و از دور آتش‌بازى را تماشا كرديم . خيلى قشنگ‌تر از آنها كه در آن نقطه بودند تماشا كرديم . براى آنكه ما هم اصلش را مىديديم ، هم توى آب انعكاسش را و هم دود نداشتيم و هم خودمان حال كرده بوديم . از آن حالها كه خيلى در عمر كم اتفاق مىافتد و يادگار مىماند . وقت شام ، شام در سفره‌خانه خورده بالا رفتيم . قدرى نشسته خوابيديم .\r\nدر\r\nاستاند - روز پنجشنبه نوزدهم ( 19 ) : صبح تا وقت ناهار در حضور بودم . بعد از ناهار با هاشم خان رفتيم كنار دريا . مدّ دريا را تماشا كرديم . واقعا چيز غريب تماشائيست . ( ادلّهء زياد براى اين حالت دريا ذكر كرده‌اند و همه مىدانند . گويا حاجت به نوشتن نيست . ) اعتصام السلطنه هم آمد . باهم رفتيم به منزل اعتصام السلطنه كه در هتل ديگر نزديك ( كورسال ) است . امان اللّه ميرزا هم كه از احباب مخصوص فقير است و با اعتصام السلطنه آنجا آمده بود ، حاضر بود .\r\nساعتى در منزل ايشان مثل تهران خوش شديم . نزديك غروب آفتاب مراجعت كرديم . اعتصام السلطنه هم با من آمد . از كنارهء دريا و خيلى نزديك آب مىآمديم . چند نفر بچه مثل بچه گداهاى تهران متصل جلوجلوى ما روى شنهاى خيلى نرم معلق مىزدند و پول مىخواستند و يكىيكى زياد مىشدند و اتفاقا هيچ‌كدام پول همراه نداشتيم . ( مثل هميشه ) تشر و تغيّر هم سرشان نمىشد . آخر دامن‌هامان را مىگرفتند . ما هم با آنها بيعارى مىكرديم تا به هتل خودمان رسيديم . نه نفر ازين بچه گداها با ما همراهى كرده بودند . وارد هتل شديم .\r\nبيچاره‌ها در كمال يأس كه از جاى ديگر هم باز مانده‌اند مراجعت كردند . ما هم به شام حاضر شديم . بعد از شام چون خيلى خسته بودم ، فورى رفتم منزل . راحت كرده مشغول كتاب خواندن شدم . يك كتاب تذكرهء دولتشاهى در لندن چاپ كرده‌اند در نهايت امتياز . فارسى . يك جلد ( ادوارد برون ) انگليسى معلم زبان فارسى در دارالفنون لندن كه مسيو ( گرايهام ) قونسول انگليس در سفارت تهران مرا به او غيابا معرفى كرده بوده است ، براى من يادگار فرستاده و از هردو كمال ممنونيت را دارم كه در حقيقت يك رفيق فارسى زبان بىتقلب و دانا كه ممكن\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nنيست بىميل من يك كلمه حرف بزند ، براى من فرستاده‌اند . آخر شب به عادت هر شبه ناصرخاقان آمد . چند سيگارى كشيديم و رفت .\r\nامشب اعليحضرت شاه در سالن رقص به تماشا تشريف بردند . صداى اركست و موزيك تا مدتى مرا بىخواب داشت . ساز گوش كردن هم بينى بين اللّه زيادش كسل مىكند . يعنى هرچيزى زياده از اندازه‌اش همينطور است .\r\nاستاند - روز جمعه بيستم ( 20 ) : صبح جناب ناصر السلطنه كه پريروز به ( بروكسل ) پايتخت اتريش براى تماشا رفته بود و ديشب مراجعت كرده است ، آمد . قدرى از سفرش تعريف كرده رفت . بعد جناب سردار مكرم آمد . من خيال مىكردم بعضى عادات و حالات منحصر به ايران است كه پول و چيزهاى ديگر پيشكش مىدهند و لقب مىگيرند . نه باباجان ، به هركجا كه روى آسمان همين رنگ است . وقتى از ( كنت ركسويل ) تنها خودم به پاريس آمده بودم ، يكروز رفتم دكان يك ساعت‌سازى . چهل قاب ساعت براى اخوان تهران گرفتم . آن ساعت‌ساز درست با فقير آشنا شد . دفعهء ديگر كه در ركاب از پطرزبورغ به پاريس آمدم ، آن ساعت‌ساز آمد منزل ما ديدن . يك ساعت طلا كه صد و پنجاه فرانك يعنى سى تومان در پاريس قيمت داشت ، با يك زنجير طلا به اصرار زياد به فقير تعارف داد كه يك حاجتى دارم . هرچه گفتم حاجتت را بگو ، اگر از من ساخته باشد ، تعارف لازم نيست . قبول نكرد . هنوز مطلبش را نگفته بود ، كاغذ از تهران رسيد و در آن كاغذها پاكتى كه از جناب آقا سيد عبد الرحيم اصفهانى سلمه اللّه كه از اجلّهء مشايخ سلسلهء صفويّه كثّرهم اللّه است ، همانطور كه ساعت‌ساز حرفش را مىزد و من منتظر بودم كه كنت ترجمه كند ، پاكت جناب مشاراليه را باز كردم .\r\nدر بين مطالب نوشته شده بود كه ساعت كه خوب كار كند براى من بياوريد . در حقيقت كرامتى بود . ساعت را از فرنگى قبول كردم و گفتم ببرد ، اسم جناب معظم را هم به رويش بكند . مقصود اين بود . فرنگى گفت خواهشم اين است كه دويست دستگاه ساعت نقره و آهنى به توسط شما براى سربازان شاهى به اعليحضرت شاه پيشكش كنم و استدعا كنم كه به من ( فورنيسرى ) بدهند .\r\nفورنيسر يعنى اعليحضرت شاه ايران از اين مردكه ساعت خريده است و پسنديده است . من خيلى به حمق اين مردكه خنديدم و گفتم خيلى خوب . خيلى\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nممنون شد و رفت . شب به حضرت صدر اعظم گفتم امر كرد جناب مشير الملك يك ورق كاغذ نوشت كه مثلا مسيو زهرمار ( فورنيسر ) اعليحضرت شاه ايران است و حق دارد كه درب دكانش علامت شير و خورشيد بگذارد . فردايش آمد دادم . زمين تا آسمان ممنون شد و گفت ساعت‌ها را در ( استاند ) مىآورم . با جناب سردار مكرم صحبت مىداشتيم . از درب اتاق درآمد . تعارفى كرديم يك مدال شيرخورشيد مطلّا من خودم برايش گرفته بودم كه پر بىعوض نباشد .\r\nدادمش . فوق‌العاده متشكر شده بوسيد و از اتاق رفت بيرون . دو كيف سياه بزرگ آورد و باز كرد . دويست دستگاه ساعت نقره و آهن كه در پاريس نقره‌هايش بيست و پنج فرانك كه پنج تومان باشد و آهنهايش پانزده فرانك ، درآورده تحويل داد و به اضافه يك‌ساعت نقره هم كه عكس اعليحضرت شاه به روى صفحه‌اش بود به جناب سردار مكرم يادگار داد و دوتا ساعت نقره و دوتا هم آهن به كنت و يك‌ساعت نقره هم به آدلف داد و گفت هاشم خان كه عصر حكم مدالش را مىبرد ، يك ساعت طلا هم به او تعارف كند . و برخاسته تعظيم كرد و رفت . من ماتم برده بود .\r\nخلاصه نزديك ظهر رفتم حضور و در معيت ركاب همايونى به مهمانى رفتيم كه حكومت استاند امروز اعليحضرت شاه و بيست نفر از ملتزمين را به ناهار دعوت كرده است . حكومت اين ولايت رسم غريبى است . خود اهالى هميشه از ميان خودشان يك شخص را انتخاب مىكنند و به سلطنت و دولت بلژيك اظهار مىكنند كه فلان شخص قابل حكومت ماست . دولت بلژيك هم ناچار است كه همان شخص منتخب رعيت را قبول كند . اگر نكند آنها هم كس ديگر را قبول نمىكنند . ماليات و منال ديوانى اين ولايت تمامش صرف تميزى و پاكى خود شهر بايد بشود . يك پول به دولت نمىدهند و سرباز و پليس اين ولايت را هم بايد دولت بدهد . جمعيت دائمى اين ولايت بيست‌هزار نفر است . همين‌قدر هم در تابستان سه چهار ماهه از تمام دنيا مهمان اينجا هستند . در آن سه چهار ماه قمار زيادى مىشود . قمارخانهء مخصوص معتبرى دارد . مىگويند سالى پنج مليون فرانك كه دو كرور تومان باشد اينجا برد و باخت مىشود . تازه حكومت اينجا مىگفت اين رسم بديست و مىخواهيم موقوف كنيم . عمارت حكومتى اينجا بزرگ\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nو مزين است . اعليحضرت شاه سؤال از تاريخ بناى حكومتى كردند . حاكم گفت : دويست سال است . جمعيت زيادى هم از اجزاى حكومتى بودند . در سفره‌خانهء بزرگى ناهار مفصلى فرنگى و ايرانى با اعليحضرت شاه در يك ميز صرف كرده بعد از ناهار به فاصلهء ده دقيقه آمديم منزل . يكى دوساعتى راحت كردم . نزديك غروب تنها رفتم كنار دريا . آنجا كه براى گرديدن مردم سد بستند .\r\nنزديك دست‌انداز آهنى تا بعد از غروب تنها و يكه نشستم و به آب حالت غروب تماشا كردم و هى فكر كردم و خيالات تهران در درياى دماغم مثل همان دريا مواج بود . وقت شام نواب موثق الدوله و جناب سردار مكرم آمدند . باهم رفتيم سر شام . سلطان محمد شاه نوادهء مرحوم آقا خان محلاتى رئيس طايفهء اسماعيليه كه غالبا براى آسودگى و تماشا و راحتى در لندن و اينطور جاهاست و از لندن به خدمت اعليحضرت شاه آمده است ، امشب سر ميز بود . جوان است و خيلى خوش‌هيكل و سفيدچهره و سياه‌مو . بايد سنش سى سال باشد . بعد از شام بلافاصله آمدم بالا لخت شدم . مشغول روزنامه نوشتن شدم . به عادت هر شبه آقاى ناصر خاقان به‌قدر يك سيگار كشيدن غريب‌نوازى كرده رفت . من هم مشغول تهيّهء خواب شدم .\r\nاستاند - روز شنبه بيست و يكم ( 21 ) : يكى دو ساعت پيش از ظهر با هاشم خان رفتيم كنار دريا . پاها را تا زانو بالا زده ( به دريا زديم فقير ) در سى چهل قدمى توى آب كه گاهى موج كوچك مىآمد و از زانو بالاتر شلوارمان را تر مىكرد ، ايستاده به زحمت زياد كه باد كمى هم داشت ، سيگارى روشن كرده چون يقين داشتيم هيچكس هنوز آن‌طور سيگار آنجا نكشيده است ، به ياد دوستان زديم . قريب به ظهر بيرون آمده رفتيم در سالن بزرگ كه كنت و پسرهاى علاء السلطنه وزير مختار ايران در انگليس پيانو مىزدند . قدرى گوش كرده رفتيم سر ناهار . بعد از ناهار رفتيم بالا . يكى از اجزاى اركست پائين چند ورق نت براى اعليحضرت شاه نوشته بود ، آورد كه به توسط فقير تقديم شود . خودش هم قدرى با هاشم خان ويالن زد . اعليحضرت شاه امروز سه ساعت بعد از ظهر رفته‌اند به ( كورسال ) كه عيد گل است . فرنگىها به هر اسم و رسم متصل مشغول بيعارى و بعضى كارها كه واقعا اگر منصفانه فكر كنى ، عقلا مردود است ، هستند . يكى از\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nاين بهانه‌ها عيد جنگ گل است كه هركس به هر اندازه كه بتواند گل همراه مىبرد و زن و مرد گل به يكديگر مىزنند و كاغذهاى به‌قدر پولك ، الوان ، برهم مىپاشند . من از تمام اقسام اين تفننات چندان خوشم نمىآيد .\r\nبعد از ساعتى از درب منظر منزل ديدم كه اعليحضرت شاه و همراهان در درشكه‌ها مراجعت كردند . در حالى كه كلاه اعليحضرت شاه را زنها پر كرده بودند از كاغذ خردهء قرمز ، سبز و زرد و درشكه‌ها هركدام مبلغى برگ و شاخهء سبز گل تويش ريخته بود . و همچنين حضرت صدر اعظم و غيره و غيره تمام رخت و كلاهاشان كثيف شده بود . ( من كه هيچ نپسنديدم . يقين آنها كه رفته‌اند پسنديده‌اند ) . نزديك غروب آفتاب قدرى در جلوى رستران رو به دريا تنها قدم زدم . بعد از غروب چون شام را مهمان نواب موثق الدوله بوديم ، با خود او و ناصر خاقان و فريدون خان آجودان ، پسر جناب ميرزا ملكم ناظم الدوله ، رفتيم به يكى از رسترانهاى معروف كه اسمش ( كازينو ) بود . شام خوبى صرف شد .\r\nجمعيت زيادى از مرد و زن در اين رستران شام مىخوردند . با تجملات و زينت و جواهرآلات فوق‌العادهء زياد كه هرگز در پاريس و پطرزبورغ هم آنقدر نديده بودم .\r\nبعد از شام ، فقير تنها به منزل مراجعت كردم . نواب موثق الدوله هم يك‌ساعت به نصف شب مانده مراجعت كرد . كنت را اينجا خيلى كم مىبينم . فقط وقت خواب و رخت پوشيدن مىآيد منزل . باقى اوقات را ويلان است . با نواب موثق الدوله تا يكساعت از نصف شب گذشته صحبت كرده خوابيدم . يعنى ايشان در اتاق خودشان و فقير در اتاق خودم .\r\nاستاند - روز يكشنبه بيست و دويم ( 22 ) : نزديك ناهار رخت پوشيده به حضور رفتم . اعليحضرت شاه فوق‌العاده تعريف جناب سعد الدوله را فرمود ناهار به رسم همه روزه صرف شد . بعد از ناهار اعليحضرت شاه رفتند به ( . . . ) « 1 » كه آبادى عمدهء استاند قديم آنجا بود و بعد كم‌كم به ملاحظهء نزديكى به دريا اينجا آمده و حالا جز يك مريضخانهء بزرگ چيز ديدنى آنجا ندارد . از شدت دلتنگى تقريبا يكساعت به غروب آفتاب مانده تنها رفتم كنار دريا ، همه‌جا از نزديكى آب به قدر نيم فرسنگ پياده راه رفتم . خيلى خيال كردم ، فكرم به هيچ‌جا نرسيد . در\r\n\r\n\r\n","description":"","footnote":"\r\n( 1 ) - جاى اسم در متن سفيد است .\r\n","page_name":" 267 ","page_number":267},
  {"content":"\r\n\r\nمراجعت جناب ميرزا ملكم خان ناظم الدوله را ديدم كه او هم تنها قدم مىزند روى يك نيمكت تقريبا نيم‌ساعت باهم دوبدو نشسته صحبت داشتيم .\r\nاعليحضرت شاه مراجعت كرد . وقت شام ، شام خورده رفتم بالا . يعنى منزل ، يك ساعتى هم كتاب خوانده خوابيدم . رعد و برق و باران تا صبح بود .\r\nاستاند - روز دوشنبه بيست و سيم ( 23 ) : باران ديشب كه هنوز هم مىآمد ، هوا و چمنهاى جلوى هتل را طراوت بىاندازه‌اى داده بود . رخت پوشيده رفتم در باغچه و ايوانهاى رو به دريا . خيلى راه رفتم . حضرت صدر اعظم هم تنها آمد پائين كه در ايوان گردش كند . مرا تنها ديد . صدا كرد . تجسّس حالم نمود .\r\nگمان مىكردند كه جز دلتنگى براى تهران افسردگى داشته باشم . تشكر كردم . تا وقت ناهار با ايشان هم‌قدم بودم . باز هم ناهار مثل هر روزه صرف شده بعد از ناهار تنها رفتم در سالن بزرگ قدرى پيانو زدم . باز هم رفع دلتنگى نشد . رفتم منزل كمى كتاب خوانده ، چرتى زدم . آدلف آمد بيدارم كرد كه چرا چاى نمىخواهيد . خواستم ، آورد ، خوردم . رفتم حضور اعليحضرت شاه . نشسته بود .\r\nيك زن انگليسى از روى طبيعت صورت اعليحضرت شاه را مىكشيد . به‌قدر جسم خوب كار مىكند ولى در شبيه ساختن چندان دست ندارد . جاى ظهير السلطان را خالى كردم كه دو سه قلم در چهره‌اش كار كند و شبيه بشود . وقتى اعليحضرت شاه به اتاق ديگر رفت ، به ترجمانى جناب مهندس الممالك نقاشى ظهير السلطان را براى او گفتم و هم يك عكس كه در وقت نقاشى كردن انداخته بود و به كنت ركسويل فرستاده بود ، آوردم . نشانش دادم . خيلىخيلى از كارش تعريف كردم و گفت بهتر از مدل كشيده است .\r\nامشب در رستران ( كازينو ) با نواب موثق الدوله به شام مهمان جناب ارفع الدوله هستيم . هشت ساعت از ظهر گذشته رفتيم ( كازينو ) هرچه گشتيم جناب ارفع الدوله را پيدا نكرديم . آخر خودمان رفتيم نشستيم . از خودمان شام خورده به منزل مراجعت كرديم . باز هم امشب در هتل ما آتش‌بازى و در سالن بزرگ رقص است . نواب موثق الدوله رفت به سالن و من به منزل آمدم . ناصرخاقان آمد . قدرى صحبت كرديم . رفت . بعد از رفتن او قدرى كتاب خوانده خوابيدم . آخر شب تلگرافى از جناب ارفع الدوله آمد كه براى دوختن رخت به بروكسل آمده\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nبودم . خياط مرا معطل كرد . نتوانستم بيايم . خواهش دارم فردا شب را مهمان من باشيد . چون از استاند تا بروكسل كه پايتخت بلژيك است ، با كشتى بيشتر از دو ساعت راه نيست .\r\nاستاند - روز سه‌شنبه بيست و چهارم ( 24 ) : صبح به رسم همه روزه نزديك ناهار به حضور رفتم . بعد به ناهار حاضر شدم . بعد از ناهار مثل همه روزه در منزل كتاب مىخواندم . عصر كتاب نان و حلواى خطى مصور مذهب را كه از پاريس براى يادگار دادن به دختر اعليحضرت پادشاه بلژيك خواسته بودم ، آورده بودند . كاغذى هم نوشته به توسط ( بارن‌درپ ) فرستادم . در دو ساعت به غروب آفتاب مانده كه آمده بود كنار دريا تفرج ، احضارم كرده رفتم . فوق‌العاده اظهار رضايت از يادگار من كرد و گفت در هر جاى دنيا باشم گاهى از او باخبر باشم .\r\nآمده قدرى در فضاى هتل گردش كردم . در هشت ساعت بعد از ظهر با نواب موثق الدوله و جناب اميربهادر جنگ و فريدون خان پسر جناب ناظم الدوله رفتيم به رستران كه مهمان جناب ارفع الدوله بوديم . باز هم نبود . مثل ديشب خودمان شام خورده به منزل مراجعت كرديم . امشب جناب ارفع الدوله تلگراف معذرت هم نكرده بود .\r\nاستاند - روز چهارشنبه بيست و پنجم ( 25 ) : ( هيچ چيز مثل مكررات حوصلهء شخص را تنگ نمىكند . بخصوص در غربت ) . باز هم مثل ديروز قبل از ناهار رخت پوشيده به حضور رفته وقت ناهار جمع شده به سفره‌خانه رفته ناهار خورديم . جناب ارفع الدوله را ديدم . خيلى عذر خواست . ولى از آن همه معذرت به جاى [ يك 
  ] فرانك از دويست و پنجاه فرانك قيمت شام اين دوشنبه نشد .\r\n( شوخى كردم\r\n در آن سراى كه مقصود ميزبان باشد * شكم‌پرست كند التفات بر مأكول \r\nجناب اشرف ميرزا رضا خان ارفع الدوله خيلى شخص متشخص نماينده‌اى است . و همه‌جور قابل رفاقت و دوستى مىنمايد . ) و امروز به سفارت فوق‌العاده مأمور شده به اسلامبول رفته . عيد سال بيست و پنجم سلطنت و خلافت اعليحضرت سلطان عبد الحميد خان دويم را مبلّغ تبركات باشد . بعد از ناهار رفتم منزل ، آدلف را فرستادم اسباب صدف آورد . تقريبا يك صندوق از همه جورش\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nكه يادگار مخصوص بندر استاند است خريدم . و قدرى روزنامه نوشته رفتم پائين كه مثل ساير همقطاران مشغول آجرسائى بشوم . ( آجرسائى بيكار بيكار ، دكمهء قبا باز بودن و دست تكان دادن و راه رفتن را گويند . ) ساعتى را بدين وسيله وقت گذراندم و رفتم منزل . عصر اعليحضرت شاه احضارم نموده چند لفظى را امر كرد كه به يادگار استاند به نظم و ضرب نت بنويسم . بعد با ناصرخاقان قدرى در كنار دريا گردش كرديم . از بس بچه گداها جلومان معلق زدند ، زود به هتل مراجعت كرديم . چون امشب اعليحضرت شاه به آتش‌بازى و رقص كورسال تشريف خواهد برد ، شام خيلى زود خورده شد . بعد از شام با هاشم خان قدرى در كنار دريا راه رفته و هم به روى يك نيمكتى خيلى نشستيم . در شب هم موج بىتماشا نيست . بعد باهم آمديم منزل و از درب منظر اتاق تماشاى آتش‌بازى كورسال را مىكرديم . من پر رفتن اينطور مجالس را خوش ندارم . اين‌جور چيزها بيشتر از يك دفعه تماشا ندارد تكرارش . . . « 1 » يك ساعت بعد از نصف شب خوابيدم .\r\nاستاند - روز پنجشنبه بيست و ششم ( 26 ) : نزديك ظهر به حضور رفته ( نت ) تصنيف ديروزى را تقديم كردم . خيلى پسند فرمود . اگرچه خيلى مختصر بود ، بد نبود . بعد از ظهر همه به ناهار حاضر شده بعد از ناهار رفتم در رستران اين هتل با . . . « 2 » خان صاحب روزنامهء ثريا كه حالا روزنامهء پرورش است و صبح از من ديدن كرده بود خيلى صحبتها كرديم ، چاى خورده آمدم منزل . بعد از ظهر باران خيلى شديدى آمد و دريا خيلى حالت تماشائى پيدا كرد . جاى دوستان خالى بود . عصر با هاشم خان مشغول بستن صندوق اسباب صدف بوديم . نزديك غروب به حضور رفته به سر شام رفتيم كه امشب سويت به شام مهمان جناب آقاخان محلاتى هستند در همان رستران و سفره‌خانهء بزرگ هر شبه ، طرف ديگرش ميز بسيار مزينى چيده بودند و غذاها هم همه در نهايت خوبى و مفصلى بود . بعد از شام هم يك‌ساعتى با نواب موثق الدوله و هاشم خان كنار دريا گشت كرديم و تماشاى ( فسْفر ) آب دريا مىكرديم واقعا از چيزهاى تماشائيست كه بايد ديد . اين موجهاى كوچك كه به لبه مىخورد ، برق دارد و روى آب هم مثل ستاره گاه‌گاهى نقاط روشنى ديده مىشود كه با ستاره شايد مشتبه بشود . يك ساعت به\r\n\r\n\r\n","description":"","footnote":"\r\n( 1 ) - در متن نقطه‌چين است .\r\n( 2 ) - جاى اسم سفيد است . قطعا بايد « ميرزا عليمحمد » باشد .\r\n","page_name":" 270 ","page_number":270},
  {"content":"\r\n\r\nنصف شب مانده آمديم منزل . مشغول بستن جامه‌دان نواب موثق الدوله شديم كه از بس اسباب متفرقه تويش چپانده‌اند ، درش به هم نمىآيد . آخر هم قفل نشد .\r\n\r\nحركت از استاند -\r\nروز جمعه بيست و هفتم ( 27 ) : چون مىبايد بار و جامه‌دانها حاضر باشد ، تقريبا همه از صبح لباس رسمى پوشيدند . هاشم خان خبر آورد كه نشان قدس حضرت صدر اعظم را دزديده‌اند . يعنى گم شده و يقينا پيدا نخواهد شد . زيرا كه در پاريس هم ده‌هزار فرانك كه دوهزار تومان باشد از مال ايشان كه تحويل و سپرده به ميرزا عبد الكريم خان پيشخدمتش بود ، گم شد و پيدا نشد . اين نشان هم آنچه من ديدم ده‌هزار تومان ارزش داشت . از بس بزرگ‌منش است نه در باب آن ده‌هزار فرانك و نه اين نشان هيچ به روى ميرزا عبد الكريم خان نياورد . وقت ناهار همه در سفره‌خانهء مقرره حاضر شده ناهار صرف كرديم . دو ساعت بعد از ظهر اعليحضرت شاه لباس رسمى پوشيده رسما بيرون آمده سوار درشكه‌ها شده رو به گار راه‌آهن رفتيم . اهل شهر با كمال تألم وداع مىكردند و دستمالها تكان مىدادند . بىحق هم نبودند . چون مردانه و زنانه ، غريب و بومىشان آنچه توانسته بودند ، از اعليحضرت شاه و ملتزمين به انواع اقسام گوش‌برىها كرده بودند . وارد گار راه‌آهن شديم . مهماندار كالسكهء مخصوص اعليحضرت پادشاه بلژيك را كه فرستاده شده بود معرفى كرده ، اعليحضرت شاه در او ورود فرمودند و همه به جاى خود رفتيم و قطار به راه افتاد .\r\nگويا پنج ساعت بعد از ظهر رسيديم به شهر ( بروكسل ) كه پايتخت مملكت بلژيك است و خود مملكت بلژيك به‌قدر مازندران ايران است . ولى تمامش آباد و مسكون و معمور و كارخانه است . در حقيقت مملكت بلژيك دار التجارهء دنيا است و مردمانش غالبا با نهايت عقل معاش هستند . معروف است كه در بروكسل اعيان و محترمين و رجالش اول سال با كمال دقت و صرفه‌جويى حساب خرج يوميّه تا آخر سالشان را مىكنند . و آن مبلغ را كنار مىگذارند و آخر سال كه حساب مىكنند ، يك فرانك زيادتر خرج نكرده‌اند ( خيلى كار مشكلى است اگر درست تصور بفرمائيد ) . در گار شهر بروكسل سرباز و اعيان شهر و صاحب‌منصبان و خود اعليحضرت پادشاه بلژيك كه پيرمرد تنوور بلندقديست و ريش بلند سفيدى دارد و به واسطه صدمه‌اى كه ده بيست سال پيشتر از چه جهت نمىدانم به رانش خورده و\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nدرست معالجه نشده است ، مىلنگد . با لباس رسمى حاضر بودند . اعليحضرت شاه پياده شده بعد از طى تعارفات اعليحضرتين سوار كالسكهء بزرگ سلطنتى خيلى مزين كه كالسكه‌چىهايش لباس ماهوت گلى و موهاى سفيد پيچيدهء عاريتى داشتند و دو نفر هم پيشخدمت كالسكه عقب كالسكه ايستاده بودند ، شدند و ماها هم هر سه نفر در يك همچو كالسكه سوار شديم . يك دسته سوار ژاندارم جلو و يك دسته عقب و دو رديف اطراف كالسكه‌ها مىتاختند . سوارنظام بلژيك خيلى بهتر است از سوار فرانسه . هم از جهت نمايش لباس و خوبى اسب ، هم از جهت تركيب خود سوارها . كلاه‌هاى بلند پوست مو بلند دارند كه يك دسته پر قرمز هم در طرف چپ كلاه زده‌اند . خيلى مهيب است .\r\nشهر بروكسل كه پايتخت دولت بلژيك است ، در پست و بلندى واقع است . بعضى محلاتش در گودى و بعضى در بلندى واقع است . ششصدهزار نفر هم سكنه دارد . ولى حالا تقريبا از هر ده نفر هفت نفر در ييلاقات هستند . شهر خلوت است . خيلى شهر آباديست . همينطور رفتيم تا عمارت سلطنتى پياده شديم .\r\nبنا شد قدرى راحت كنيم و در ساعت شش و نيم بعد از ظهر به شام سلطنتى حاضر شويم . حضرت صدر اعظم و چهار پنج نفر و فقير رفتيم در يكى از اتاقهاى مرتبهء پائين يك‌ساعتى چاى خورده راحت شديم . وقت شام پيشخدمت آمد خبر كرد . با حضرت صدر اعظم راهى شديم . در پلكان عمارت ( بارن‌درپ ) نشان مرا آورد داد .\r\nپس از تحصيل اجازه زدم . نشان ( ل‌اپلد ) بود از درجهء دويم . همه در اتاق بزرگى كه پهلوى اتاق سفره‌خانه بود ، حاضر شديم . اعليحضرتين هم آمدند . رفتيم به اتاق سفره‌خانه . شام رسمى صرف شد . تجملات سلطنتى زياد بود . ولى بعد از ديدن عمارات و تجملات دربار روس اينها هيچ نمايش ندارد . بعد از شام اعليحضرت شاه با اعليحضرت پادشاه بلژيك وداع كرده به كالسكه نشسته ، به عمارت سفارت ايران رفتند و ماها هم به هتل ( بلوى ) كه اعليحضرت شاه خودشان كرايه كرده و منزلمان داده بودند ، رفتيم . هركسى به اتاق خودش رفت . من و كنت هم رفتيم به منزل خودمان . آدلف گفت هنوز جامه‌دان ما را از استاند نياورده‌اند و در ساعت دوازده كه نصف شب باشد خواهند آورد . اين هتل خيلى كوچك است و اتاقهايش بسيار كوچك .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\n\r\nدر بروكسل -\r\nروز شنبه بيست و هشتم ( 28 ) : اتاق من اگرچه خيلى كوچك است ، ولى منظر خيلى خوبى دارد حياط هتل پيداست و خيابان و باغ بزرگ عمومى شهر ولى چون موقع ييلاق است ، كسى در آن باغ نيست و در خيابان هم چندان بيشتر از خيابان دولت تهران كه خانهء ما در آن است . جمعيت و عبور و مرور مردم نيست . باران تندى هم مىآيد . تا وقت ناهار دم منظر نشسته حالى داشتم و گاهى روزنامه نوشته ، گاهى كتاب خواندم . كنت هم كه اتاقش چسبيده به اتاق من است و درش توى اين اتاق وا مىشود ، امروز خيلى دير بيدار شد . نزديك ناهار نواب موثق الدوله آمد بالا . باهم رفتيم پائين در سفره‌خانهء بزرگ هتل . با ساير همقطاران ناهار خورديم . بعد از ناهار در همان هتل گاهى توى ايوانها ، گاهى منزل همقطاران ، گاهى بالا وقت گذارديم . عصر اعليحضرت شاه به توسط تلفون در سفارت احضارم كرد . با جناب ناصر السلطنه سوار درشكه شده رفتيم و در ركاب همايونى به چمن و جنگلهاى طبيعى و مصنوعى بيرون شهر و اسمش ( لاكن ) و به منزلهء بادبالن پاريس است ، رفتيم . باران خيلى شديدى در بين راه باريد . اين هم كمى از بادبالن ندارد و جور ديگر است . هيچ‌جا پياده نشده ، رفتيم به موزهء استخوان حيوانات قديم و جديد . اعليحضرت شاه براى تماشا پياده شد ، چيز تماشائى كه در آن بود ، استخوان متحجّر شدهء يك جور حيوانهاى بزرگى است كه قبل از طوفان بوده است و از ده‌هزار سال پيشتر يعنى در دورهء اين آدم صفى اللّه ابو البشر در روى زمين زنده‌اش ديده نشده است و در معادن ذغال‌سنگ در هفت‌صد هشتصد ذرعى زير زمين پيدا مىكنند كه مثل سنگ سياه شده است . اين حيوان خلقت غريبى بوده است ، سر و گردنش مثل اسب و دو دستش مثل بال مرغ و دو پايش مثل پاى شتر و دم خيلى بلندى دارد مثل دم بزمجّه و ( كركديل ) خيلى قوى هيكل است . از سرش تا زمين هفت ذرع است و به روى دو پاى ايستاده است و دستش را مثل بال مرغ پركنده نگاه مىداشته است و دمش كه آنچه از استخوان مرتب و منظمش پيداست به كلفتى دو تنهء آدم است و نوكش به كلفتى زانو به زمين مىكشيده است و از سرش تا دمش نه ذرع است . ديدن استخوان اين حيوان به اين قديمى خيلى خيال شخص را عوض مىكند و كهنگى دنيا خوب در نظر فكرش مجسم مىشود . استخوان حيوانات ديگرش چندان\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nامتيازى بر موزهء پاريس نداشت ، بلكه خيلى كمتر و پست‌تر بود . تقريبا يك ساعت به غروب مانده به منزل مراجعت كرديم . اعليحضرت شاه دستخطى به حضرت ملكه ايران مرقوم داشته به فقير دادند كه بفرستيم . از هتل سفارت ميل كردم پياده به منزل بيايم . راه افتادم . در اواسط راه ، راه را گم كرده مسافت زيادى برگشتم . آخر از پليس سفارت ايران را پرسيدم . طرفى را نشان داد . بدانسو رفتم ، در بين راه يك كلاه ايرانى را توى درشكه ديدم . گفتم ايستاد . از فرنگىهائى بود كه در سفارت ايران كه در آلمان است ، نيابتى دارد . و حالا كه اعليحضرت شاه اينجا است ، لابد كلاه ايرانى سر گذارده است . به زبان بىزبانى به او فهماندم كه منزل را گم كرده‌ام . مرا توى درشكه نشانده به منزل رسانده پى كار خود رفت . با هاشم خان رفتيم در دكان عكس‌فروشى . چند ورقى عكس كه از روى تابلوهاى معروف بود ، خريده مراجعت كرديم . شام در هتل با سايرين خورده خوابيدم . امروز نشان حضرت صدر اعظم كه در استاند گم شده بود ، پيدا شد . خود ميرزا عبد الكريم خان به جهت تعمير جزئى به زرگر داده بود و به كلّى فراموش كرده بود . زرگر كارش تمام كرده آورده بود .\r\nدر\r\nبروكسل - يكشنبه بيست و نهم ( 29 ) : صبح نواب موثق الدوله آمد منزل ما . باهم رفتيم حضور . براى ناهار به منزل مراجعت كرديم . ناهار در منزل جناب اميربهادر جنگ خورديم . عصر با هاشم خان ميل كرديم پياده قدرى در خيابانهاى شهر گردش كنيم . باهم بيرون آمديم . رفتيم دكان سيگارت‌فروشى . از آنجا در يك خيابان بزرگ مىگشتيم . يك شخص جوان انگليسى بدون آشنائى آمد به هاشم خان به زبان فرانسه حرف زد . پرسيدم ؟ گفت : مىگويد همراه من بيائيد يكى دو صورت تماشائى را به شما نشان بدهم . من از رفتن ابا كردم . ولى به هاشم خان گفتم تو برو . دو نفرى رفتند . من هم به احتياط آنكه مبادا متقلبى باشد و ديگر ديدار هاشم را به قيامت ببينم ، عقب آنها را گرفته رفتم . سه چهار خيابان ممتد راه پيموده ، هاشم خان را برد پاى چندتا مجسمه . نيم ساعت هم آنجا معطلش كرد . اسم و سال آن مجسمه‌ها را به او گفت ، بعد عذر خواسته گفت ديگر كارى ندارم و خداحافظ كرده از همان طرف كه آمده بود مراجعت [ كرد 
  ] . من و هاشم خان تا منزل كه مىآمديم ، همه‌اش به اين كار بىمعنى آن جوانك\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nمىخنديديم . وقت شام در رستران هتل شام صرف كرده باز هم براى قدرى راه رفتن ، پياده با هاشم خان از هتل بيرون آمديم . رفتيم دكان ساعت‌سازى . چند قاب ساعت زنانه براى تهران خريده مراجعت كرديم .\r\nدر\r\nبروكسل - روز دوشنبه سلخ : صبح نواب موثق الدوله آمد . چاى منزل فقير صرف كرده ، رئيس مغازهء تك كه پنج سال در تهران بود و تقريبا يك سال است به بروكسل آمده ، آمد مرا بعد از ظهر به دكان خودش دعوت كرد كه چيزى بخرم . ناهار در رستران هتل صرف كرده بعد از ناهار با دكتر خليل خان درشكه نشسته ، رفتيم به دكان تك . يك جعبه كارد چنگال تمام دوازده نفرى براى خودم و يكدست اسباب چاىخورى به سوقات براى جناب قوام الدوله خريدم . از آنجا باهم رفتيم به سفارت ايران به حضور . چهار ساعت بعد از ظهر در ركاب رفتيم به ضرابخانه كه پول نيكل براى ايران سكه مىكردند . آدمهاى رسمى و صاحب منصبان ماليه و ضرابخانه زياد بودند ولى تماشاى خود ضرابخانه و اسباب كارشان چندان فوق‌العاده نبود . بلكه تماشاى ضرابخانهء ايران زيادتر است . به يادگار ورود موكب شاهى ، مدال صورت اعليحضرت شاه را سكه كرده به همه يادگار دادند . از آنجا سوار شده به تفرج باغهاى بيرون شهر رفتيم . جناب امير بهادر جنگ و فقير چون نماز نخوانده بوديم ، از وسط راه از كالسكهء سلطنتى پياده درشكه كرايه كرده آمديم به منزل . وقت شام به عادت هر شبه شام خورده ، به منزلها رفتيم . من به‌قدر يك سيگار كشيدن رفتم به اتاق دكتر خليل خان كه همسايه ديوار به ديوار فقير است رفته بعد رفتم به اتاق خودم . با كنت و آدلف مشغول بار بستن شديم كه فردا انشاءاللّه از اين شهر خارج خواهيم شد و خوابيديم .\r\nروز سه‌شنبه غرهء جمادى الاول ( 1318 ) يك ساعت به ظهر مانده در هتل ناهار خورده با نواب موثق الدوله و جناب ناصر السلطنه درشكه نشسته رفتيم به گار راه‌آهن . مشغول تماشاى مردم و سرباز و موزيك كه براى تشريفات حاضر مىكردند ، شديم . تا نيم‌ساعت از ظهر گذشته كه موكب شاهى و سايرين آمده همه در منزلها در كالسكه قرار گرفته به راه افتاديم و شهر بروكسل را كه تقريبا از جهت بناها و بعضى عادات و دكانها و ساير چيزها مقلد پاريس و فرانسه است و در حقيقت پاريس كوچكى است ، وداع كرديم . اتاقى كه فقير نشسته بودم ، نواب\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nموثق الدوله و جنابان سردار كل و وكيل الدوله هم بودند . كنت و آدولف هم بودند . مشغول صحبت شديم تا از خاك بلژيك كه همه‌اش زير زراعت و خانه و آبادى پوشيده است ، خارج شده تقريبا .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n\r\nهلند\r\nسه ساعت و ربع كم از ظهر گذشته وارد گارى كه اول خاك هلند است شديم . جناب يمين السلطنه ، نظرآقا ، وزير مختار ايران در پاريس ( چون سفارت هلند هم جزو سفارت فرانسه است ، با اوست ) . با لباس رسمى و چند نفر مهماندار از طرف دولت و سلطنت با البسهء رسميه و سرباز و موزيك مقدم اعليحضرت شاه و سايرين را پذيرفته به كالسكه‌ها آمدند و ما هم رخت رسمى پوشيده بوديم . از روى پل ( موز ) كه هنوز پل به اين امتداد نديده بودم و شش‌هزار ذرع است و چندين پلهاى كوچك و بزرگ آهنى گذشته از وسط شهر ( رتردام ) هم كه شهر بسيار قشنگ آباد پرجمعيت است و غالب خيابانهايش در وسط نهرهاى بزرگ دارد و همان‌طور كه در ساير شهرها از جائى به جائى با درشكه مىروند در اين‌جا با كرجى و مراكب آبى حركت مىكنند ، گذشتيم . صحراها همه پر از گاو و گوسفند بود .\r\nپنج ساعت از ظهر گذشته به گار شهر ( لاهه ) كه پايتخت دولت هولاند است ، رسيديم . خود علياحضرت ملكهء هولاند به ييلاق است . صدراعظم و ساير وزراء و فوج و موزيك در گار حاضر بودند . پياده شده در كالسكه‌هاى دولتى و سلطنتى نشسته رو به عمارت سلطنتى رفتيم . اهل شهر در معابر ما ازدحام و جمعيت كرده بودند . ماها را كه مىديدند ، بىخود داد مىزدند و مىخنديدند و\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nدست مىزدند . بناهاى اين شهر غالبا سه مرتبه و چهار مرتبه است . از پنج مرتبه زيادتر نديدم . اعليحضرت شاه در عمارت پياده شده هركدام از ماها به منزلهامان كه در هتل مقرر كرده بودند ، رفتيم . نواب موثق الدوله و جنابان اميربهادر جنگ و وكيل الدوله و نديم السلطان و فقير در يك هتل هستيم و خيلى از همسايگى هم خرسنديم . تا لباس رسمى را كنده ، چاى خورديم . وقت شام شد . در سفرخانهء مخصوص جمع شده شام خورديم . امشب يك فرنگى در اين هتل عروسى دارد و جمعى مرد و زن را دعوت كرده در سفره‌خانه‌اى كه روبه‌روى اتاقهاى ماست ، شام مىخوردند و بيعارى مىكنند . تقريبا يك‌ساعت هم مشغول تماشاى آنها بوديم . يك ساعت به نصف شب مانده مستشار پستخانه آمد . خيلى صحبتهاى خنده‌دار كرديم . قدرى دلم وا شد . او رفت . جناب اميربهادر جنگ آمد . او رفت .\r\nنواب موثق الدوله آمد ، او هم رفت . خوابيديم . اتاقهاى اين هتل خيلى قشنگ است و خيلى بهتر از بروكسل . تختخواب كنت هم در شاه‌نشين اتاق من است .\r\n\r\nدر لاهه -\r\nروز چهارشنبه دويم ( 2 ) : صبح نواب موثق الدوله آمد . مرا بيدار كرد . دلاك خواستيم . هردو اصلاح كرده باهم رفتيم كه پياده بگرديم .\r\nجناب سردار مكرم هم كه در هتل ديگر منزل دارند ، دم در رسيدند . او هم همراه شده رفتيم به دكان ساعت‌سازى . من يك‌ساعت كه روى كاغذهاى روى ميز مىگذارند ، خريدم . از آنجا به دكان چاقوفروشى رفتيم . نواب موثق الدوله چندتا چاقو خريد . از آنجا باهم قدرى در خيابان جلوى هتل كه خيلى خوب خيابان وسيع با درخت سايه‌ايست ، قدرى پائين و بالا رفته ، آمديم منزل . يكى از مهماندارها از جانب علياحضرته ملكه نشان آورده بود . نشان من دويم ( ارانج‌اناسو ) بود . اظهار امتنان كردم . رفت ، به ناهار حاضر شديم . بعد از صرف ناهار قدرى روزنامه نوشتم ، سه ساعت و نيم بعد از ظهر لباس رسمى پوشيده با نواب موثق الدوله و سايرين رفتيم به گار كه به عمارت ييلاقى علياحضرته ( ويل هلمين ) ملكه هولاند برويم كه امشب در معيت همايونى به شام دعوت داريم و اعليحضرت شاه يك‌ساعت پيشتر رفته است . به گار رسيده سوار كالسكه آهنى شده در كمال سرعت رفتيم . پانزده فرسنگ راه است . واقعا هيچ مملكتى ييلاق پايتختش مثل ايران نيست كه از شهر تهران تا شميران كه ييلاق پايتخت است و\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nچقدر هوايش با شهر فرق دارد ، يك فرسنگ است . رسيديم به ( سوزدك ) كه ييلاق پادشاه هلند و تقريبا به منزلهء ( پطرهف ) است . اگرچه مثل پطرهف آن دستگاه و فواره‌ها را ندارد ، ولى خيلى تميزتر از پطرهف است . در تمام اين جنگلها و چمنها و معابر كه با كالسكه از گار با عمارت عبور كرديم بدون اغراق يك برگ غلط نيفتاده بود . خيلى هواى خوشى داشت . همه‌جا با كالسكه‌هاى شاهى رفتيم تا به عمارت علياحضرته ملكه رسيده پياده شده ، ايشيك آقاسىباشى ، دم در عمارت با همه تعارف كرده ماها را برده در يك اتاق خيلى قشنگى كه ده پانزده نفر از وزراء هولاند هم آنجا ايستاده بودند . گفت به ترتيب شؤنات خودتان رديف بايستيد . ايستاديم . بعد از يك ربع ساعت همان ايشيك آقاسىباشى از در وارد شد و پشت سرش علياحضرته ملكهء هولاند كه نوزده سال از سنش گذشته ، با مادرش كه خيلى چاق است و عينك زده است و به فاصلهء يك قدم از او عقب‌تر مىآمد ، وارد اتاق شدند و پشت سرشان پنج نفر زنهاى محترم پير و جوان . خود علياحضرته ملكه و مادرش رخت اطلس سفيد سينه‌باز دنباله بلند پوشيده بودند . علياحضرت تاج الماس و نشان و حمايل زده بود . پر صورتا خوشگل نيست ولى خيلى نجيب و سنگين و بامتانت و تمكين است . اعليحضرت شاه هم با حضرت صدر اعظم از درب ديگر اتاق وارد شدند . يكىيكى ماها را به علياحضرت ملكه معرفى كردند و هم‌چنين علياحضرت وزراء خودش را كه روبه‌روى ماها صف كشيده بودند ، به اعليحضرت شاه معرفى كرد . بعد از معرفى علياحضرت ملكه از يك‌طرف صف ما و مادرش از يك‌طرف صف با يكىيكى هركدام پنج شش دقيقه حرف مىزد . خيلى آداب‌دانند . دربارش هم خيلىخيلى منظم است . هيچ دخلى به دربار اعليحضرت شاه بلژيك ندارد . كنت مىگفت از دربار روس بهتر و منظم‌تر است . ولى اين قول كنت چندان موقع اعتبار نيست .\r\nبراى آنكه اعليحضرت امپراطور روس با كنت و خيلى اشخاص هيچ حرف نزد .\r\nولى علياحضرت ملكه با كنت و همه حرف زده تفقد كرد و هم اعليحضرت امپراطور برحسب تكليف مرد جنگى زبرى مىنمود و اين علياحضرت دختر تودل‌رو نرمى است . ترجيح كنت به اين دلايل است . بعد از نيم‌ساعت ايشيك آقاسىباشى آمد جاى هركدام را در سر سفره درست حالى كرد . حضرت\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nصدراعظم و نواب موثق الدوله و جنابان وزير دربار و ناصر الملك و وزير همايون و فقير در همان سفره كه اعليحضرت شاه و علياحضرت ملكه بودند ، بوديم . سايرين در اتاق ديگر . شام صرف كردند . بعد از شام هم يك‌ساعتى در اتاق‌ها مشغول گردش و سيگار كشيدن شديم . بعد كالسكه‌هاى سلطنتى را حاضر كرده ، همانطور كه از راه‌آهن آورده بودندمان ، مراجعت دادند . در كالسكه‌هاى آهن هم يك ربع ساعت منتظر شديم تا اعليحضرت شاه آمدند و سوار شدند . سه ساعت به نصف شب مانده رو به شهر لاهه آمديم . يك ساعت به نصف شب مانده به منزلها رسيديم . تا رخت كنديم ، نصف شب شد . خوابيديم .\r\n\r\nحركت از لاهه -\r\nروز پنجشنبه سيم ( 3 ) : صبح باربندى كرده در ظهر همه در سفره‌خانه ناهار صرف كرديم . يك ساعت بعد از ظهر غيررسمى به درشكه‌ها نشسته به گار راه‌آهن رفتيم . مشغول راه رفتن و تماشا بوديم . دو ساعت و نيم از ظهر گذشته ، اعليحضرت شاه تشريف آورده به كالسكه‌ها نشسته به راه افتاديم و مشغول تماشاى شهر و مملكت هولاند شديم كه برعكس تمام شهرهاى دنيا ، شهر لاهه سه ذرع از سطح تمام درياها گودتر است و جلو دريا را كه تقريبا چسبيده به شهر لاهه است ، سدّ بسته‌اند كه به شهر نريزد و در موقع احتياج باز مىكنند . چنانچه يكى از جنگها كه آلمان با هلند در قديم دعوا داشته ، خود اهل لاهه سدّ دريا را باز كردند . تمام شهر را آب گرفت و قريب يك ماه اهل خود لاهه در مراتب فوقانى عمارات و دكاكين زندگى مىكردند و با كرجى و بعضى مراكب كوچك آبى در كوچه‌ها عبور مىكردند و آلمانها در چند فرسنگى شهر سگ مىزدند تا خسته شدند . رفتند . بعد سدّ را بستند و آب زيادى را با اسبابها كه هنوز دارند به دريا ريختند و هيچ ضرر جنگ نديدند . در خيابانهاى بزرگ داخلهء شهر به عوض كالسكه‌رو وسط خيابان نهرهاى بزرگ است به عرض ده پانزده ذرع كه بارهاى واردهء به شهر و بعضى عبور و مرورها بدان واسطه است . بيرون شهر هم همين‌طور نهرهاى خيلى بزرگ دو سه ذرع از زمين بلندتر دارند كه در آنها كشتى كوچك مىرانند و در زمينهاى بيرون شهر براى زراعت و ساير كارها هرچند ذرع عرض ، نهرهاى عميق خيلى مطول كنده‌اند كه به قول خودمان زه‌كش باشد و زيادى آب طبيعى زمين در آنها جمع شود و مانع از زراعت و چريدن گاو و\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nگوسفند و خوك نباشد . تمام اين آبهاى زائده در نقاط مخصوص به توسط تلنبه و اسبابها متصل به دريا مىريزند و آنى آسوده نيستند و بدين واسط از قديم دولت هلند را ( پىبا ) گفته‌اند . يعنى دولت گود .\r\nمن گاهى در اين يكى دو روز فكر مىكردم كه اين مردم در اين مملكت گود بدهواى كوچك پررطوبت به اين سختىها كه عرض شد چطور زندگى مىكنند و آنى بىكار نيستند و متصل مشغول كسب تمول و درك شرف و ترقى هستند و ما مردم ايران زمين در مملكت بدان وسعت و شرف و اعتدال هوا چطور متصل بيكار و بيعار و تنبل و گدا زندگى مىكنيم و منتظريم كه خارجه نان را هم جاويده به دهانمان بگذارند . واقعا فكر بكنيد ببينيد اگر يك سال اجنبىها به ما رحم نكنند و پارچه به ما ندهند اطفالمان تمام بىپيراهن و امواتمان بىكفن خواهند بود . خاك بر سرم كه يكى دو سال است آردمان را هم از روسيه مىآورند . نزديك است از شدت طمع و بىانصافى ملاكين و حبس كردن جنس ، ديگر رعيت به كلى دست از كشت و ذرع بكشد و همينطور كه اگر از خارجه پارچه نياورند ، مرده‌ها بىكفن هستند . اگر از روسيه آرد نياورند از گرسنگى مردم بميرند . مولى ( ع ) اصلاح فرمايد . عيب كار اينجاست كه ذات ملكوتى صفات اعليحضرت شاه و تمام وزرا و آحاد رعيت يكان‌يكان معايب و درد كار و رفع علاجش را مىدانند و هيچكدام در فكر اصلاحش نيستند . خيلى عجيب است . . . « 1 »\r\nخلاصه از اين مطلب كه حكايتى بىنهايت است ، بگذرم و عرض كنم كه هفت ساعت بعد از ظهر از خاك هلند خارج شده ، وارد خاك آلمان شديم .\r\nجناب ميرزا رضا خان مؤيد السلطنه وزير مختار ايران در آلمان قطار كالسكه‌اى كرايه كرده براى اعليحضرت شاه و ملتزمين حاضر كرده بود . در گار از قطار كالسكهء هلندىها پياده شده بدين كالسكه‌ها منزل گرفتيم . نواب موثق الدوله و فقير دو اتاق چسبيده به‌هم داشتيم . كه پس از ورود در ما بين را گشوديم . يك اتاق شد كه چهار نيمكت خواب داشت براى نواب موثق الدوله و فقير و كنت و آدلف . عصر و اوّل شب را غالبا در حضور بودم . شام را در بين حركت خورديم و\r\n\r\n\r\n","description":"","footnote":"\r\n( 1 ) - در متن نقطه‌چين است .\r\n","page_name":" 281 ","page_number":281},
  {"content":"\r\n\r\nخوابيديم و هيچ قطار كالسكه نايستاد و تا صبح حركت مىكرد .\r\n\r\nورود به ماريم‌باد -\r\nروز جمعهء چهارم ( 4 ) : به علّت اعتدال و حركت اتصال كالسكه خيلى خوابيده بودم . سه ساعت به ظهر مانده بيدار شدم . با كمال احتياط مبادا نواب موثق الدوله كه بر نيمكت زير پاى تخت خوابيده است ، بيدار شود ، پائين آمده رخت پوشيده رفتم به كالسكهء سفره‌خانه چاى خوردم . به حضور رفتم . وقت ناهار به عادت ديروز همه جمع شده ناهار صرف شد . بعد از ناهار يكى دو ساعتى كتاب خواندم و خوابيدم . زندگى در قطار كالسكهء راه‌آهن جور غريبى است و خيلى محدود است . مثل مرغهاى توى قفس كه تا يك اندازهء معينى مىتوانند طيران كنند . آنها كه در ترن هستند هم تا يك درجهء مشخصى مختارند راه بروند و از اين اتاق به آن اتاق بروند . قلب آدم خيلى گرفته مىشود .\r\nبخصوص در مسافرت با ركاب همايونى كه فوق‌العاده دقت دارند . در اينكه قطار كالسكه آرام برود هيچ‌وقت اذن نداده‌اند كه از ساعتى شش الى هشت فرسنگ زيادتر برود و حال آنكه راه معمول بىعجله‌شان پانزده و شانزده فرسنگ است .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n\r\nاتريش\r\nشش ساعت و نيم از ظهر گذشته رسيديم به استاسيون شهر ( اكرْ ) كه اول خاك اتريش است . معلوم است كه مملكت اتريش به آبادى آلمان و هولاند نيست . تك‌تك بعضى از نقاط كه چيزى كاشته نشده بود و جنگل نداشت ، شبيه زمين ييلاقات تهران بود ، عصر همه را در حضور بودم . هشت ساعت و ربع كم از ظهر گذشته قطار كالسكه در گار شهر ( ماريم‌باد ) ايستاد . جناب نريمان خان قوام السلطنه وزير مختار دولت عليه ايران در اتريش ، و اعيان ماريم‌باد در گار مقدم اعليحضرت شاه را پذيرفتند . دو نفر كشيش سفيدپوش شكم‌گندهء گردن‌كلفت نيز آنجا بودند . جناب قوام السلطنه معرفى كرد كه چون از زمان آبادى ماريم‌باد منافع و عايدات چشمه‌هاى معدنى ماريم‌باد وقف كشيش‌ها و نمازخانه‌هاى مريم « 1 » باد است ، اين دو نفر كشيش از جانب نمازخانها و عباد ماريم‌باد مقدم همايونى را مبارك مىشمارند .\r\nبعد از طى تعارفات سوار كالسكه‌هاى اسبى شده رو به منزل حركت كرديم . از گار تا هتل همه‌جا چراغان كرده بودند و به رسم ايران فانوسهاى كاغذى رنگارنگ به درب منظر هتلها و ابنيهء مشرف به خيابان آويزان كرده بودند و هرچه نزديكتر به شهر و منزل مىشديم ، جمعيت تماشاچى و ازدحام زيادتر بودند\r\n\r\n\r\n","description":"","footnote":"\r\n( 1 ) - كذا ( مريم‌باد )\r\n","page_name":" 283 ","page_number":283},
  {"content":"\r\n\r\nتا رسيديم به هتل ( كلين‌كر ) كه منزلمان بود . اعليحضرت شاه و حضرت صدراعظم و بعضى را در يك هتل و سايرين را چون در آن هتل ، جاى خالى خيلى كم بود - ، در هتل ديگر كه به فاصلهء يك عرض خيابان پنج ذرعى روبروى همين هتل است و آن را هم هتل كلين‌كر مىگويند و هردو مال يك صاحب و در حقيقت يكى هستند ، منزل داده بودند . من‌جمله فقير بودم كه بعد از رساندن اعليحضرت شاه با سايرين به منزل آمدم . اتاق خيلى قشنگى دارم . دو در منظر به طرف خيابان و هتل اعليحضرت شاه دارد . اتاق كنت هم اتاق كوچكترى است چسبيده به اتاق فقير . يك اتاق خيلى كوچك هم متصل به اتاق كنت و اتاق من براى آدلف است . نه ساعت از ظهر گذشته ، شام خبر كردند . همه رفتيم در سالن بزرگ سفره‌خانهء هتل . شام خيلى مفصل خوبى صرف شد . موزيك بسيار خوبى هم داشتيم . ( در تمام اروپا ملايمت و صحت موزيك اتريش معروف است ) سر شام جناب قوام السلطنه عذرها خواست كه تا يك‌ساعت به غروب آفتاب مانده ، هيچكس ورود موكب همايونى را نمىدانستند و همه فردا بعد از ظهر منتظر بودند .\r\nبعد از شام ، هركس به منزل خود رفته ، راحت كردند . جناب اميربهادر جنگ ساعتى به منزل ما آمد و رفت . بعد ناصرخاقان تفقد كرد . بعد خوابيديم .\r\nدر\r\nماريم‌باد - روز شنبه پنجم ( 5 ) : صبح درب منظر اتاق را كه باز كردم ، چشمم به نواب موثق الدوله افتاد كه او هم درب منظر اتاق خودش را كه آن‌طرف خيابان روبروى من است ، باز كرد . از ديدار يكديگر راستىراستى خرسند شديم . رخت پوشيده آمد منزل فقير . باهم رفتيم پائين . دكان عاج‌تراشى كه همه‌جور اسباب از دندان فيل درست كرده بود . دويست سيصد فرانكى غلطيده بيرون آمديم . يك عصا كه سرش صورت ببرى با عاج تراشيده بود ، براى اعليحضرت شاه خريده بودم تقديم كردم و هم تعريف اسبابهاى ديگر را كردم .\r\nامر شد كه بروم چند پارچه بياورم . رفتم آوردم . تقريبا دو سه‌هزار فرانك از آن اسبابها خريده شد . تا وقت ناهار در حضور بودم . ناهار در سفره‌خانهء معمول صرف شد . بعد از ناهار رفتم منزل نواب موثق الدوله كه در مرتبهء سيم واقع است . خيلى چشم‌انداز خوبى دارد . آبادى شهر ماريم‌باد قدرى پيداست .\r\nماريم‌باد كه شهر كوچكى است و تقريبا هزار ذرع از سطح دريا بلندتر\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nاست ، در ميان كوههاى جنگلى واقع است . طرف مغرب و مشرق و شمالش را كوه و جنگل احاطه كرده و جنوبش باز است . خيلىخيلى شهر تميز پاك پرجمعيتى است . سكنهء دائميش تقريبا . . . « 1 » و براى معالجه و شرب آب هميشه بخصوص تابستان تا بيست‌هزار مهمان دارد . چند چشمه آب‌معدنى دارد . من‌جمله يكى به جهت لاغر كردن اندام است . يكى براى چاق كردن اندام و براى شرب هريك اطباء مخصوص اين كار دستورالعمل مخصوصى دارند . حضرت صدراعظم براى آنكه شكمش قدرى از طبيعى بزرگتر است ، مشغول خوردن شد . طبيب گفته است بيست روز از اين آب بخورد . بدين‌ترتيب كه اول صبح قبل از چاى به سرچشمه رفته ( چنانچه مقرر است و بعد فقير خواهم براى تماشا رفت و مىنويسم ) يك گيلاس بزرگ آب بخورد . بعد يك‌ساعت در خيابانهاى مخصوص اين كار راه برود . بعد يك گيلاس ديگر بعد يك‌ساعت راه . گوشت هم هيچ نخورد مگر يك جوجهء آب‌پز . ميوه هم مطلقا نخورد . خواب هم كم كند . مسكرات مائى هم چنانچه نمىخورد ، نخورد تا لاغر شود . جناب وزير دربار خوب گفت كه بدين ترتيب سخت بدون خوردن اين آب هم ممكن است شخص لاغر شود . آن چشمه هم كه آبش را براى چاقى مىخورند ، دستورالعملش ضد اينست . از بالاخانهء نواب موثق الدوله باغچه‌اى را كه جلو هتل ما مرتب و مزين چمن و گلكارى كرده‌اند خيلى تماشا كردم و حظ كردم . به عينه مثل آنكه به روى ورقه كاغذ مذهبى كرده باشند . در همان منزل نواب موثق الدوله اول شب عباسقلى ميرزاى ناصر الممالك فنگراف آورد و خواهش كرد پيانو زدم . دو لوله پر كرده دوباره گوش كردم . خودم خيلى خوشم آمد . وقت شام در سفره‌خانه شام صرف شد . بعد از شام قدرى در باغچهء جلوى هتل اعليحضرت شاه كه چراغان و جمعيت زيادى بود ، با جناب موثق الدوله گرديده به منزل آمدم . خوابيدم .\r\nدر\r\nماريم‌باد - روز يكشنبه ششم ( 6 ) : صبح نواب موثق الدوله آمد منزل ما ، باهم رفتيم حمام كه از استاند تا به‌حال استحمامى نكرده بوديم . مخصوصا ، و حال آنكه هتل حمام دستى « 2 » داشت ، براى تماشا به حمام عمومى رفتيم . خيلى جاهاى باتماشا و مناظر خوب كه واقعا ديدن آنطور باغچه‌ها و چمنها و\r\n\r\n\r\n","description":"","footnote":"\r\n( 1 ) - در متن نقطه‌چين است و جاى عدد خالى است .\r\n( 2 ) - كذا : به‌جاى حمام اختصاصى\r\n","page_name":" 285 ","page_number":285},
  {"content":"\r\n\r\nگلكارىها و عمارات سر كوههاى جنگلى روح را مصفا مىكنند ديديم ، تا رسيديم به حمام كه تمام خدمه‌اش پيرزن‌ها بودند كه در دكانها نمىتوانند كار كنند . حمامى هستند . ولى خيلى تميز . اول كه رفتيم به ترتيب مقرر آدلف نمره براى ما گرفت . داخل شديم . نواب موثق الدوله يك حمام مخصوص و فقير نيز يك حمام عليحده كه به حمام نواب موثق الدوله در داشت . يك زنى آمد آب خزانه آهنى را عوض كرده شيرهاى آب گرم و آب سرد را معرفى كرده قديفه‌ها را در جائىكه مثل بخارى مىماند ، براى آنكه گرم شود گذارده رفت بيرون و در را محكم بست . شست و شوئى مفصل كرده سر و كله صفا داده آمديم بيرون به دكان عينك‌فروشى كه در ايوان خيلى بزرگى كه براى قدم‌زنها مسقف كرده‌اند كه اگر باران بيايد ، آزارى نبينند بود ، رفتم . به نمرهء چشم حضرت ملكه ايران يك عينك دوربين خريده به دو سه دكان ديگر رفته آمديم منزل . يكسره به سفره‌خانه ناهار خوردم . اعليحضرت شاه احضارم فرمود . ساعتى در حضور بودم . بعد رفتم منزل . چون تنها بودم رفتم منزل نواب موثق الدوله . تقريبا تا وقت شام همينطورها وقت گذاردم . بعد از شام در همان اتاق بزرگ سفره‌خانه يك حقه‌باز آمده بود .\r\nبعضى كارهاى تردستى كرد . اعليحضرت شاه و همهء ايرانيها تماشا كردند .\r\nچندان تازگى نداشت . مثلا مثل مشهدى غلام حسين اصفهانى و درويش حسين مارگير است كه شبهاى جمعه در سر قبر آقاى تهرانى معركه مىگيرند . اين كار هم تمام شد . اعليحضرت شاه را به اتاقشان رسانده به منزل مراجعت كردم . ميرزا يوسف خان شارژده‌فر سفارت پاريس ، پسر جناب نظر آقاى يمين السلطنه كه براى كار از پاريس آمده و فردا مىرود آمد منزل . تا نصف شب صحبت مىكرديم . او كه رفت خوابيدم . هواى ماريم‌باد كم‌كم خيلى سرد شده است .\r\nدر\r\nماريم‌باد - روز دوشنبه هفتم ( 7 ) : صبح به حضور بودم . ناهار مثل همه روزه بعد از ناهار با كنت و دكتر خليل خان رفتيم تا دكان چينىفروشى .\r\nچند پارچه اسباب از قبيل سيگاردان و زيرسيگار خريدم . بعد با دكتر خليل خان قدرى پياده ، قدرى با درشكه گردش كردم . ماريم‌باد مناظر خيلى خوبى دارد . از هر گوشه‌اش تپه‌هاى بزرگ و جنگل و عمارت پيداست . خيلى قشنگ . هيچ نقطه‌اش شبيه به هم نيست . تمام منظرش غيرمكرر است . بعد از\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nگردش قدرى آمدم منزل . هفت ساعت بعد از ظهر با اعليحضرت شاه و سايرين تياتر رفتم . تياتر كوچك قشنگى دارد . بازيش تقليد چينىها بود . ولى غالبش رقص ، آن قصدى كه بيشتر فرنگىها از تياتر و نماياندن بعضى رسومات داشتند ، به كلى از ميان رفته است . حالا ديگر فقط براى بيعارى و تماشاى زنهاى بدكاره و ديدن و شنيدن رقص و موزيك و پول دور ريختن است . يك پرده بيشتر نماندم . تنها با نواب ناصر الممالك آمدم منزل . در رستران هتل شام خورده رفتم منزل . مشغول كاغذنويسى براى تهران شدم . آخر شب ناصرخاقان آمد . قدرى خوش شده صحبت كرديم . او رفت . من خوابيدم خيلى هوا سرد شده است .\r\nماريم‌باد - روز سه‌شنبه هشتم ( 8 ) : از صبح تا عصر مثل هر روزه گذشت . عصر با نواب موثق الدوله پياده رفتم جلو دكانهاى توى گالارى بزرگ كه براى قدم زدن آب‌خورها كه اگر باران بيايد تر نشوند ، ساخته‌اند . حضرت صدراعظم هم آمد . روى نيمكتى نشستيم . واقعا جمعيت زياد از همه‌جوره بود .\r\nبعضىها بىاندازه چاق كه آمدند معالجه كنند لاغر بشوند . بعضىها بىاندازه لاغر كه براى چاق شدن آب مىخورند . عجب‌تر آنست كه اين مردم هيچكدام به يكديگر نمىخندند . و حال آنكه خيلى خنده دارند . وقت شام به عادت و رسم همه شبه شام صرف شد . بعد از شام ساعتى رفتم منزل نواب موثق الدوله . پيانو زدم . از آنجا منزل خودم و خواب .\r\nماريم‌باد - روز چهارشنبه نهم ( 9 ) : سه ساعت به ظهر مانده با هاشم خان رفتيم كه در جنگل قدرى راه برويم . بين راه ناصر الممالك و آقا سيد حسين بحرينى هم رسيدند . به اتفاق رفتيم جاهاى بسيار قشنگ در جنگل كه بيشتر درختش كاج است . ساخته‌اند و خيابانهاى مقبول در چمنهاى پست و بلند ساخته‌اند . رستران و قهوه‌خانه‌ها و دكانهاى تك‌تك و طفره‌گاهها « 1 » مثل اتاق تيراندازى دارد . در يك قهوه‌خانه نشستيم چاى خورديم و تمام احباب تهران را ياد كرديم . بعد از ساعتى رفتيم به اتاق تيراندازى چند تير با تفنگ كوچك كه براى همين كار است من انداختم . اتفاقا همه را زدم . از آنجا يواش‌يواش آمديم رو به منزل . در بين راه رفتيم دكان نقاشى . دو تكه كار روغنى خريده رفتم به حضور .\r\n\r\n\r\n","description":"","footnote":"\r\n( 1 ) - كذا قطعا به معنى ( تفريح‌گاهها )\r\n","page_name":" 287 ","page_number":287},
  {"content":"\r\n\r\nوقت ناهار در سفره‌خانه كنت پاكتى بدستم داد كه از پاريس نوشته بودند . مهرش را نگاه كردم . مهر ظهير الاعيان بود كه آمده است به پاريس . بىاندازه خرسند شدم . بعد از ناهار فورى رفتم منزل . جواب نوشتم كه زود بيايد . شايد قدرى رفع دلتنگى من را بتواند بكند . عصر با نواب موثق الدوله باز هم رفتيم درب دكانهاى توى گالارى راه رفتيم و تماشاى جمعيت كرديم . وقت شام رفتيم در سفره‌خانه .\r\nچون تياتر بود و اعليحضرت شاه و حضرت صدر اعظم به تياتر رفته بودند ، يكىيكى دوتا دوتا هم‌ركابها مىآمدند شام مىخوردند . ما هم دو سه نفرى شام صرف كرده بعد از شام قدرى در منزل نواب موثق الدوله با پيانو مشغول شده رفتم منزل . آخر شب نيم‌ساعتى ناصرخاقان آمد و رفت و خوابيدم .\r\nماريم‌باد - روز پنجشنبه دهم ( 10 ) : صبح نواب موثق الدوله آمد باهم رفتيم گردش در دكان شيرينىفروشى قدرى شيرينى خورديم . در مراجعت من رفتم به حضور . وقت ناهار مثل هر روزه بعد از ناهار رفتم منزل . از بس دلم براى تماشاى نقاشى كردن ظهير السلطان تنگ شده است ، گفتم هاشم خان يك پرده صورت اعليحضرت شاه را دست گرفت كه روغنى بكشد . تا روزها مشغول تماشا كردن باشم . عصر دو نفر دختر اتريشى كه خيلىخيلى ممتاز با قلم آهنى ريزه نقاشى مىكنند ، آمدند . چند ورق از كارهاى خودشان كه روى فولاد حكاكى كرده و چاپ كرده بودند ، آوردند . واقعا حظّ كردم . و هم معروفند به اين كار .\r\nيك عكس حضرت آقاى حاجى قدس سره و خودم را كه در يك صفحه بوديم و دست مبارك حضرت او قدس سره به روى زانوى فقير است ، دادم كه به روى فولاد حك كرده صد ورق چاپ كند كه براى فقرا و اخوان سوقات ببرم . بعد از رفتن آنها با هاشم رفتيم گردش . در مراجعت اعليحضرت شاه از بالاخانه فقير را ديد . احضارم فرمود . پس از ساعتى كه در حضور بودم ، باز هم با نواب موثق الدوله از شدت بيكارى رفتيم درب دكانها تا وقت شام راه رفتيم . وقت شام در سفره‌خانه حاضر و شام صرف شد . بعد از شام در معيت اعليحضرت به تماشاى آتش‌بازى رفتيم . يعنى در اتاق ديگر همان هتل رفتيم آتش‌بازى كه در چمن جلوى هتل مرتب كرده بودند ، درست پيدا بود . بعد از آتش‌بازى آمدم منزل . نواب موثق الدوله هم آمد منزل من . يك‌ساعتى صحبت كرديم او رفت . من هم خوابيدم .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nماريم‌باد - روز جمعه يازدهم ( 11 ) : صبح بازم « 1 » با نواب موثق الدوله خيلى گردش كرديم . يك دسته كارت‌پستال صورت اعليحضرت شاه را خريدم بردم پيشكش كردم . يك ورق آن را به عنوان يادگار دستخط فرموده به خودم دادند .\r\nوقت ناهار در سفره‌خانهء مقرره ناهار صرف شد . بعد از ناهار هاشم خان را فرستادم چند تا عينك آورد . يكى دوتا به نمرهء چشم خودم و ظهير السلطان خريدم . بعد جناب اميربهادر جنگ آمد . باهم رفتيم منزل ايشان . پس از ساعتى به منزل خودم مراجعت كردم . صاحب عينكها آمده بود . قيمت عينكهايش را گرفته ، رفت .\r\nهاشم خان يكى دو ساعت نقاشى كرد . بعد باهم رفتيم تا وقت شام در خيابان جلوى گالارى توى جمعيت راه رفتيم . وقت شام چون حضرت صدر اعظم با اعليحضرت شاه به تياتر رفته بودند ، بدون ترتيب شام خورده با نواب موثق الدوله در خيابان جلوى هتل به‌قدر يك‌ساعت قدم زده او به منزل خود و فقير به منزل خود رفته خوابيديم . عصر جناب مهندس الممالك آمد اتاق فقير به‌قدر يك ساعت خيلى صحبتهاى گذشته كرديم .\r\nماريم‌باد - روز شنبه دوازدهم ( 12 ) : صبح به حضور رفته بعد با نواب موثق الدوله و جناب سردار مكرم رفتيم گردش . نواب موثق الدوله ما را به دكان شيرينىفروشى برده قدرى شيرينى خورديم . بعد به دكان عينك‌فروشى رفته جناب سردار مكرم عينك خريد . بعد آمدم منزل . تنها مشغول روزنامه نوشتن شدم . براى رفع دلتنگى رئيس هتل را خواستم . گفتم يك پيانو بياورد اتاق ما .\r\nگه‌گاهى هم ناله‌اى داشته باشيم . در حقيقت اسباب مشغوليتى براى كنت باشد . بعد از ناهار از سفره‌خانه حضرت صدر اعظم تكليف كرد نواب موثق الدوله و فقير همراهش رفتيم دكان عاج‌تراش كه روبروى اتاق سفره‌خانه است . چندتا عصا براى خودش و يكى براى نواب موثق الدوله و يكى براى فقير . من همانجا گفتم لقب جناب دبير الملك ، وزير داخله را به روى سر عصا بكند كه براى ايشان بفرستم . بعد آمدم منزل . كنت مشغول پيانو زدن شد . عصر جناب سعد الدوله وزير مختار بلژيك كه چند روز است آمده است ماريم‌باد ، آمد منزل ما . دوبه‌دو خيلى صحبت دولتى كرديم . بعد از رفتن او از شدت دلتنگى و كسالت\r\n\r\n\r\n","description":"","footnote":"\r\n( 1 ) - كذا مخفف ( باز هم )\r\n","page_name":" 289 ","page_number":289},
  {"content":"\r\n\r\nهاشم خان را برداشته تنها رفتيم در جنگل . قريب نيم فرسنگ راه رفتيم و صحبت كرديم . يعنى بر دلتنگى و كسالت روحانى افزوديم . بعد از غروب مراجعت كرديم . قدرى هم توى جمعيت در جلوى گالارى راه رفته نشستيم بعد از شام حاضر شديم .\r\nبعد از شام اعليحضرت شاه احضارمان كرد . رفتيم بالا تماشاى موزيك و خوانندگى . تقريبا پنج‌هزار نفر بيشتر جمعيت جلوى بالاخانه اعليحضرت شاه زن و مرد جمع شده بودند . يك دسته موزيك و تقريبا بيست نفر موزيكانچى كه به وضع ملتى مجارستانى مىخواندند و مىزدند ، مشغول بودند . پر بد نبود . اين تماشا هم گذشت . آمدم منزل لخت شدم . جنابان اميربهادر جنگ و وكيل الدوله آمدند منزل . تقريبا يك‌ساعت مشغول صحبت بوديم . آنها رفته ناصرخاقان آمد . او هم رفت . بعد از نيم‌ساعت خوابيديم .\r\nماريم‌باد - روز يكشنبه سيزدهم ( 13 ) : صبح هنوز رخت نپوشيده بودم .\r\nجناب مهندس الممالك آمد اتاق فقير . يك صاحب‌منصب اتريشى هم كه با كنت آشنا بود ، آمد . پس از تقريبا يك‌ساعت صحبت او رفت . من و جناب مهندس الممالك رفتيم گشت . در دكان بلورفروشى يك گلدان بلور ديدم كه صورت اعليحضرت شاه را بر او نقش كرده بودند . با يك گلدان كه شبيه گيلاس ساخته بودند . خيلى گران خريدم . هردو را براى تماشا بردم حضور اعليحضرت شاه . آن گلدان را كه صورت داشت از فقير گرفتند وقتى از اتاق بيرون آمدم حاجى باقر خراسانى كه تاجر فيروزه‌فروش و سالهاست كه در پاريس است و از ورشوى همراه است ، اظهار داشت كه يك ساعت‌فروش ساعتهاى خوب آورده و در همين هتل منزل دارد . با جناب مهندس الممالك رفتيم اتاقش . فقير يك ساعت خيلى خوب ( كرنمرت ) با بندش خيلى گران خريدم . وقت ناهار به رسم مقرر ناهار صرف شد . بعد از ناهار رفتم منزل كه قدرى چيز بنويسم . نواب موثق الدوله به زور مرا آورد پائين . رفتيم گردش و مراجعت كرديم . هاشم خان مشغول نقاشى و كنت مشغول پيانو زدن شدند . قدرى روى نيمكت خوابيدم . دو سه ساعت به غروب آفتاب مانده با هاشم خان ميل كرديم برويم جنگل گردش كنيم . پائين آمديم . خواستيم درشكه پيدا كنيم . چون روز يكشنبه و تعطيل\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nفرنگيها بود ، همه به گردش رفته بودند . درشكه پيدا نشد . بعد از آنكه دويست سيصد قدم پياده رفتيم ، يك درشكه‌چى درشكه‌اش را كه خيلى كثيف بود و اسبش هم خيلى لاغر بود ، تعارف كرد . شفقتا سوار شديم . پنجاه شصت قدم كه رفتيم سگش را كه بسيار كثيف و لاغر و مردنى بود ، از جلوى پايش بلند كرد توى درشكه پهلوى ما گذاشت قريب ده دقيقه هاشم خان و من بىاختيار مىخنديديم .\r\nهرچه به او مىگفتيم بردار ، نمىفهميد و او هم به خندهء ما مىخنديد . آخر پياده شده كرايه‌اش را داده به راه افتاديم . رفتيم در جائى كه توپ‌بازى مىكردند . روى يك نيمكت قدرى نشسته تماشا كرديم . از دور صداى تفنگ زيادى مىآمد . به صداى تفنگ رفتيم آنجا كه مشق تيراندازى مىكنند . درب اتاق را باز كرديم .\r\nكنت و آن صاحب‌منصب را ديديم كه تفنگ مىاندازند . ما هم داخلشان شديم .\r\nچهار نفرى شرط كرديم و نشانه زديم . اتفاقا چند مرتبه فقير از همه بردم . از آنجا آمديم در يك رستران يعنى قهوه‌خانهء خيلى باصفاى خوبى چاى خورديم و رو به منزل سرازير شديم . رسيدن ما مقارن شد با تياتر رفتن موكب همايون . امر كردند كه من هم در ركاب باشم رفتيم در لژ اعليحضرت شاه تياتر تماشا كردم . همان تياتر بود كه شرحش نوشته شد . يك زن تقليد مستى دختر عاشقى را مىنمود . واقعا معركه كرد . در هيچ تياترى آنقدر از تقليد خوشم نيامده بود . بعد از تياتر در ركاب همايون به منزل مراجعت كرده شام خوردم و بلافاصله به منزل آمده لخت شده تا همين‌جاى روزنامه تحرير كرده آمادهء خوابيدن شدم .\r\nماريم‌باد - روز دوشنبه چهاردهم ( 14 ) : صبح سربرهنه با لبادهء خواب در پنجره نشسته چيز مىنوشتم . اعليحضرت شاه را كه با كالسكه از توى خيابان عبور مىفرمود ديدم كه به فقير نگاه مىكنند و مىخندند . خيلى خجالت كشيدم .\r\nبعد از يكى دو ساعت با هاشم خان رفتيم دكان زرگرى . آن ساعت را كه ديروز خريده بودم ، بندش را دادم تغيير بدهد . تا يك‌ساعت به ظهر مانده مثل هرروزه قدم مىزديم . نزديك ظهر به حضور رفته از آنجا به ناهار ، از آنجا منزل . آن‌دو دختر نقاش كه عرض كردم امروز وقت خواسته يك‌ساعت به ظهر مانده آمدند صورت مرا كشيدند و يادم آمد صحبت ظهير السلطان كه در تهران گاهى كه دماغى داشتيم مذمت فرنگىمآبها را مىكرديم ، ظهير السلطان مىگفت مثلا فلان\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nشخص يك صورت خودش را مزد داده است در پاريس يك زن نقاش كه كاسبى او نقاشى است و شايد صورت هزار سگ و گربه را كشيده باشد كشيده است . در تهران در اتاقش مىگذارد و هركس مىآيد به تقريبى صحبت نقاشى مىاندازد و مىگويد : اين صورت مرا در فرنگستان يك دختر خيلى خوشگلى كشيد و همچو وانمود مىكند كه آن دختر عاشق من شده بود .\r\nخير ؛ اين دخترها كاسبيشان نقاشى است . يكى بقول خودمان چهره‌نگار است ، يكى دورنما مىسازد و نقاشى مىكنند ، مىفروشند ، گذران مىكنند .\r\nصورت مرا هم براى من نكشيدند براى خودشان مىخواستند يك صورت ايرانى داشته باشند . دور نيست عوض من اگر مرحوم مهدى حمال را هم مىديدند صورتش را مىكشيدند . بعد از رفتن آنها مدتى با هاشم خان تنها توى اتاق نشسته و از شدت دلتنگى هيچ‌كدام باهم حرف نمىزديم . يك ساعت به غروب آفتاب مانده قدرى گردش كرديم . وقت غروب اعليحضرت شاه كه امروز عصر را براى شكار مرال در جنگل يكى از شاهزاده‌هاى اطريش دعوت داشتند و سه مرال هم شكار كردند مراجعت كردند . تقريبا نيمساعت هم رفتم حضور ، بعد از شام به رسم هرشب صرف كرده رفتم منزل . نواب موثق الدوله آمد ساعتى صحبت كرديم . بعد جناب اميربهادر جنگ ، بعد جناب نديم السلطان ، بعد از رفتن او يكساعت هم بيدار بودم ، كتاب مىخواندم . نصف شب شد خوابيدم .\r\nماريم‌باد - روز سه‌شنبه پانزدهم ( 15 ) : مثل هر روزه قدرى گردش كرده قبل از ناهار به حضور رفتم . دو نفر از شاهزادگان اطريش با دو نفر شاهزاده خانم‌هاشان به ناهار مهمان اعليحضرت شاه بودند . بعد از يكساعت به حضور بودن آمدم پائين با جماعت ناهار صرف شود . بعد از ناهار با نواب موثق الدوله و جناب سردار مكرم رفتيم دكان سرسيگارفروش . همه سرسيگار خريديم . من رفتم منزل .\r\nتا غروب آفتاب و وقت شام تنها توى اتاق نشسته كتاب خواندم . بىاندازه دلتنگ و افسرده هستم ، نميدانم چرا ؟ براى همه از تهران كاغذ مىآيد بجز براى فقير . كه از پاريس تا به حال به غير از دو تلگراف كه زدم و جواب آمد ديگر هيچ خبرى از تهران ندارم و حال آنكه منتظر بودم از خانه و اخوان و فقرا متصل در هر پست كاغذ داشته باشم . انشاءاللّه همين دو سه روز خواهد آمد . وقت شام پائين آمدم در\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nخيابان به كالسكهء اعليحضرت شاه برخوردم كه به تياتر مىرفتند . امر كردند كه فقير هم بروم . از شدت افسردگى خاطر خلاف امر كرده با نواب موثق الدوله قدرى پياده قدم زده رفتيم شام خورديم و بلافاصله آمدم بالا دو ساعت به نصف شب مانده خوابيدم .\r\nماريم‌باد - روز چهارشنبه شانزدهم ( 16 ) : بعد از قدرى گرديدن به طريق مقرر رفتم حضور . آن شاهزاده‌هاى اطريش كه پريروز ناهار مهمان اعليحضرت شاه بودند و نشان در حقشان اعطا شده بود امروز به تشكر آمده بودند .\r\nبعد از آن به ناهار رفتم . بعد يك‌سره رفتم منزل . نواب موثق الدوله و جناب ناصر السلطنه آمدند منزل فقير . نواب موثق الدوله در تخت‌خواب فقير خوابيد . جناب ناصر السلطنه هم رفت . من نشستم به تحرير تا تقريبا يكساعت به غروب مانده با نواب موثق الدوله رفتم پائين ، قدرى در باغچه جلوى هتل خودمان راه رفتم . جناب ارفع الدوله كه به مأموريت فوق‌العاده براى اداء تبريك جشن سال بيست و پنجم سلطان عبد الحميد خان به اسلامبول رفته بود مراجعت كرد . قدرى هم رفتيم در گالارى قدم زديم ، وقت شام رفتيم شام خورديم . بعد از شام باز هم با نواب موثق الدوله خيلى قدم زديم خوب كه خسته شديم او رفت منزلش من هم آمدم منزل خوابيدم .\r\nماريم‌باد - روز پنجشنبه هفدهم ( 17 ) : صبح نواب موثق الدوله آمد كه آدلف را بردارد ، چون زبان مىداند برود حمام . آدلف را فرستاده بودم گار ، دوتا صندوق داشتم كه از بروكسل آمده بود بياورد . قدرى منتظر شد رفت . من با هاشم خان رفتم حمام . در بين راه جناب مفخم الدوله را ديدم ، گفت از تهران كاغذ آمده است . بىنهايت خرسند شدم . پس از لخت شدن در حمام هاشم خان را فرستادم از جناب مشير الملك پاكت را گرفته آورد . خوشوقتانه « 1 » رخت پوشيده بيرون آمدم . نيم‌ساعت از ظهر گذشته بود يك راست به سفره‌خانه رفته ، ناهار صرف كرده ، بعد از ناهار رفتم حضور . عريضه‌اى كه ملكهء ايران به اعليحضرت شاه عرض كرده بود ، رساندم . يك زن خواننده كه در تياتر مىخواند آمد حضور ، خواند و كنت پيانو زد . خيلى خوب خواند . بعد از مرخصى آنها رفتم منزل ،\r\n\r\n\r\n","description":"","footnote":"\r\n( 1 ) - كذا : به‌جاى ( خوشبختانه )\r\n","page_name":" 293 ","page_number":293},
  {"content":"\r\n\r\nمشغول خواندن كاغذها شدم و جواب نوشتن . تقريبا عصر كه چشمم خسته شده بود خواستم چند دقيقه‌اى راحت كنم از درب منظر بيرون را نگاه كردم . درويشى را با لباده و مولوى ديدم كه ريش مچه‌پئى دارد . گمان كردم كه مولوى خودمان است . خيلى خوشحال شدم ، بىاختيار بلند صدا كردم مولوى ، جواب گفت جانم ، و سرش را بلند كرد ديدم مولوى نبود . گفتم ببخشيد عوضى گرفتم . گفت خير عوضى نگرفتيد . نمرهء اطاقتان را بگوئيد ، گفتم نمرهء سه . آمد بالا ، يا على مددى گفته دستم را بوسيده نشست . احوال پرسيدم ، گفت كاشانى هستم و چهل سال است از ايران بيرون آمده‌ام . غالب ممالك عثمانى و روسيه و آلمان و بعضى از جاهاى اطريش و فرانسه را گشته‌ام . خيلى حرف مزخرف مىزد و پرنفس بود . مثل اينكه مىگفت مىخواهم تمام روى زمين را به دين اسلام درآورم و تا آخر امسال كارم را تمام مىكنم و چند مجلس كرده‌ام و تمام كشيشها را مجاب كرده‌ام و چند كتاب نوشته‌ام و مىخواهم چاپ كنم و طبابت هم مىكنم و يك روغنى براى بواسير درست كرده‌ام كه هيچ‌يك از اطباء فرنگ و ايران بلد نيستند و چون بلد نيستند همه تكذيب مىكنند و پليس نمىگذارد كسى استعمال كند . خيلى پرحرفى كرد ، من هم همه را گوش كردم . تا غروب آفتاب حرف زد ، عذر خواستم كه بايد در ركاب همايون به تياتر بروم باقى صحبت باشد فردا . تا درب هتل شاهى هم همراهم آمد . رفتم بالا به حضور و در ركاب همايون به تياتر رفتيم . بازيهاى امشب به‌عكس شبهاى ديگر خيلى در من اثر كرد . دو نفر بودند كه در پنج دقيقه يك تابلو ، دو ذرع در يك ذرع و نيم تقريبا طول و عرض مىكشيدند و در بين نقاشى با ضرب موزيك مىرقصيدند و بيعارى مىكردند . اول يك پردهء دورنما ساختند ، بعد يك پرده كه در صورت نيم‌تنه به‌قدر چشم بود . بعد يك صورت شخص ايستاده با كمال سرعت و تندى بدون قلم ، دستشان را توى ظرف‌هاى بزرگ رنگ كه حاضر كرده بودند مىزدند و با دست صورت مىكشيد [ ند 
  ] . واقعا خيلى تماشا داشت . چند نفر هم ژيمناستيك بازى مىكردند ، خيلى پرقوت . يك زن بازيگر هم كارهاى خيلى عجيب عبرت‌انگيز ميكرد . باقيش رقص و موزيك بود ، و يك نفر هم حقه‌بازى مىكرد كه چندان جلوه‌اى نكرد . بعد از تياتر به منزل آمده شام خورده رفتيم خوابيديم .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nماريم‌باد - روز جمعه هيجدهم ( 18 ) : قبل از ظهر به حضور رفتم اعليحضرت شاه محض بروز مرحمت يك قطعه عكس خودشان را به يادگار نوشته به فقير كرم كردند . وقت ناهار به رسم مقرره رفتار شد . بعد از ناهار رفتم منزل ، مشغول نوشتن جوابهاى تهران شدم عصر باز درويش ديروزى آمد مشغول پرچنه‌ئى شد تا نزديك غروب . گفتم جناب ، من مىخواهم قدرى بروم قدم بزنم . گفت من هم همقدم هستم . باهم رفتيم تا نزديك به شام كه اعليحضرت شاه از شكار مراجعت كردند ، باهم راه رفتيم . بعد عذرش را خواسته رفتم خدمت حضرت صدراعظم . آن‌جا جناب قوام السلطنه اظهار داشت كه اين مردكه را پليس بايد بيرون كند . پرسيدم ، معلوم شد جناب درويش را مىگفت . علت سؤال كردم ، گفت : ديوانه و پرگوست . خواهش كردم كه چون لباسش محترم است پليس نگويد . من مىگويم برود . قبول كرد . صد فرانك هم كه چهل تومان باشد برايش از اعليحضرت شاه انعام گرفتم كه فردا به او بدهم . وقت شام ، شام خورده با نواب موثق الدوله يك دور هتل گشت كرده آمدم منزل مشغول باقى جواب كاغذها شدم . قريب به نصف شب خوابيدم .\r\nماريم‌باد - روز شنبه نوزدهم ( 19 ) : دو ساعت به ظهر مانده اعليحضرت شاه و بعضى از ملتزمين به ( كالزباد ) كه آن هم يك شهر ييلاقى مثل ماريم‌باد است و چند چشمهء مختلف آب معدنى دارد رفتند كه ناهار مهمان جناب قوام السلطنه وزير مختار بودند و غروب برمىگردند . فقير به علت قدرى سرماخوردگى نتوانستم بروم . پيش از ظهر آن شخص كه در لباس درويشى بود آمد . انعام شاهى را به او دادم سر حرفش باز شد و من مشغول كاغذنويسى شدم . امان كه آدم به اين پرحرفى و چرندگوئى نديدم . ميرزا مطلب خان مستشار پست‌خانه به جانم رسيد .\r\nنيم‌ساعت بعد از ظهر حرفش تمام نشده براى ناهار رفتيم پائين . با بعضى از آقايان كه نرفته بودم ناهار صرف شد . بعد از ناهار باز هم رفتم منزل ، خياط خواستم جاى نشانهاى لباس رسمى مرا درست كرد عصر با مستشار پياده رفتم در چمنهاى اطراف هتل قدرى قدم زديم . يك بچه‌اى را ديدم با مادرش راه مىرود . نهايت شباهت را به عباس خان پسر جناب قوام الدوله نوادهء فقير داشت خيلى بامزه و\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nشيطان بود . بغلش كردم ، خيلى با او بازى كردم . بعد از غروب آفتاب موكب شاهى مراجعت كرد . در معيت همايونى به تياتر رفتم بازى تقليد چينىها را مكرر كردند ، خيلى بىمزه . بعد از تياتر مراجعت كردم شام خورده رفتم خوابيدم .\r\nماريم‌باد - روز يكشنبه بيستم ( 20 ) : صبح با جناب سعد الدوله وزير مختار بلژيك پياده رفتم گردش جلوى كليسا . علاوه بر روز يكشنبه امروز يكى از عيدهاى مذهبى ( كاتليك ) هاست . درب كليسا را زينت كرده بودند و تماشاچى زيادى جمع شده بودند . بعد از ساعتى چند دسته موزيك و علم‌هاى مذهبى و دخترهاى سفيدپوش زينت كرده به رديف و ترتيب آمدند رفتند در كليسا . خيلى مفصل بود و تماشائى . اين اوضاع گويا تا يك‌ساعت بعد از ظهر برپا باشد . من زيادتر نايستادم رفتم بحضور . دستخط منصب قوريسا و لباشىگرى و لقب مدير السفرائى را كه براى محمد عليخان نوائى مدير السفراى سابق و حسينعلى خان پسرش مدير السفراى حاليه صادر كرده بودم به صحه و مهر همايونى رسانده رفتم به سفره‌خانه . با جماعت ناهار خورده رفتم منزل مشغول بعضى تحريرات شدم . عصر صداى موزيك از خيابان بلند شد . از منظر نگاه كردم اوضاع غريبى بود . مثل دسته‌هاى سينه زن ما در تهران دسته راه افتاده بود . اول موزيك ، بعد علم‌هاى كوچك و بزرگ نمازخانه ، بعد تقريبا پانصد نفر دخترهائيكه در دكانها و مغازه‌ها فروش مىكنند همه رخت مزين سفيد پوشيده و حمايلهاى سفيد و زرد انداخته دوبه‌دو مىآمدند . بعد باز هم موزيك و علم ، بعد سرباز و پليس ، بعد تقريبا پنجهزار نفر مرد و زن و بچه و بزرگ تماشاچى به نظم و ترتيب خيلى قشنگ مىآمدند كه از اعمال عيد خلاص شده در خيابانها مىگشتند و هر دسته موزيك و علم به محلهاى خودشان مىرفتند كه عوض كاه كه در مملكت از بام‌ها به سر دسته‌جات مىريزند از هر در منظر هتل‌هاى پنج مرتبه گل به سر آنها مىريختند .\r\nخيلى بانظم و ترتيب گذشتند . نزديك غروب براى رفع خستگى رفتم پائين ، قدرى قدم زدم و تماشاى جمعيت كردم . بعد از غروب گفتم هاشم خان پسردائى را كه صورت اعليحضرت شاه را كشيده و تمام كرده بود و الحق شبيه شده بود آورد منزل نواب موثق الدوله ، برديم بحضور ، خيلى مورد تحسين واقع شد ، فوق‌العاده تعريف كردند و جا داشت و دويست فرانك كه هشتاد دو سه تومان مىشود انعام\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nدادندش . بعد رفتم سر شام . بعد از شام رفتم منزل . چشمم از تحريرات خسته بود خواستم بيكار راحت كنم دلم تاب نياورد . كتاب تذكره را برداشته به قدر دو ساعت كتاب خوانده بعد خوابيدم .\r\nماريم‌باد - روز دوشنبه بيست و يكم ( 21 ) : صبح اعليحضرت شاه به عزم گشت با درشكه از زير اطاق فقير گذشت . احضارم كرد . تا رخت مىپوشيدم آقا ميرزا سيد حسين خان بحرينى مأمور شد كه نواب موثق الدوله و فقير را بفرستد .\r\nبا نواب موثق الدوله راهى شديم . در جنگلى كه بودند رسيديم . ساعتى در معيّت همايون بوديم . پس از سوار شدن و مراجعت كردن اعليحضرت شاه و همراهان به منزل ، با جناب سردار مكرم در يك قهوه‌خانه چاى صرف كرده به عكاسخانه‌اى كه در همان جنگل و تفرج‌گاه است رفتيم . من دو شيشه عكس انداخته قريب به ظهر به منزل مراجعت كرديم . يك پيرمرد فقير مستحقى كه بيچاره در ( ماريم‌باد ) از بىپولى مانده بود و شايد در اين زمستان سخت ماريم‌باد از بىبضاعتى تلف مىشد و ديروز از اعليحضرت شاه پنجاه فرانك كه بيست تومان ايران باشد برايش انعام گرفته بودم آمد . انعامش را دادم . بيچاره ذوق‌زده شده بود . وقت ناهار با جمعى كه در ركاب همايون نرفته بودند ناهار صرف كرديم و صورت پروگرام و تشريفات ( وينيه ) « 1 » كه آورده بودند و بايد كنت ترجمه مىكرد چون چند روز است كه انگشت دست راستش جوش كرده و نمىتواند قلم دست بگيرد در سفره‌خانه جاى مخلائى نشستيم . او ترجمه مىكرد و فقير مىنوشتم . خيلى مفصل بود . تقريبا دو ساعت بيشتر مشغول اين كار بوديم تا تمام شد آن اين است :\r\n\r\nصورت تشريفات مسافرت و اقامت موكب اعليحضرت شاهنشاه ايران خلّد اللّه ملكه در اطريش و مجارستان در ماه سبتامبر 1900 مسيحى\r\nروز پنجشنبه بيستم سبتامبر - در ساعت هفت و نيم صبح حركت از ( ماريم‌باد ) ( در ترن مخصوص دربارى به طرف وينه - ناهار در ترن صرف خواهد شد . رؤساى نظامى و غيرنظامى دولتى هم احترامات را به حضور همايونى در\r\n\r\n\r\n","description":"","footnote":"\r\n( 1 ) - كذا : بعدا همه‌جا ( وينه )\r\n","page_name":" 297 ","page_number":297},
  {"content":"\r\n\r\nگارهائيكه ترنْ مىايستد عرضه خواهند داشت . در گا [ ر 
  ] هائيكه سربازخانه باشد يك دسته سرباز افتخارى مقدم مبارك را خواهند پذيرفت . مأمورين مخصوص خدمت اعليحضرت شاهنشاهى منتظر ورود موكب همايونى در گار مريم‌باد خواهند بود - يك دسته سرباز افتخارى در گار مريم‌باد حاضر خواهند بود - ورود ترن مخصوص به گار ( فرانسوا ژوزف ) در وينه در ساعت شش و ربع كم بعد از ظهر .\r\n\r\nتشريفات كه در گار حاضر خواهند بود\r\nاعليحضرت امپراطور اطريش و پادشاه مجارستان و حضرات ( آرشىدوك ) ها و همراهانشان از اين قرارند :\r\nسردار يك مجموعه ( كر ) نظامى - فرمانفرماى شهر وينه - حاكم شهر وينه - رئيس پليس و نظميه شهر وينه - كدخداى شهر وينه\r\nيك دسته سرباز افتخارى با موزيك و صاحب‌منصبان خودشان از درجهء اول افواج مقيم شهر وينه از خيابان ( رينك ) تا عمارت امپراطورى ( هف‌بورغ ) صف خواهند كشيد .\r\n\r\nپذيرائى در عمارت امپراطورى ( هف‌بورغ )\r\nحضرت خانم‌ها ( آرشىدوشس ) در مرتبهء اول عمارت موسوم به ( بلاريا ) منتظر مقدم همايون خواهند شد .\r\nرئيس اول دربار و ايشيك آقاسى باشى از اعليحضرت همايونى در پاى پله موسوم به عقاب سياه پذيرائى خواهند كرد .\r\nصاحب‌منصبان بزرگ دربارى و سلطانهاى قراولهاى مخصوص و رؤساى خدام دربارى و جنرال اجودان كل ( اجودان‌باشى ) و وزراء و رئيس دربار مجارستان و رئيس ( اتاماژور ) ها و مفتّشين قشونى و رئيس ادارهء بحرى و رؤساى ادارات كبير شهرى منتظر ورود موكب و مقدم شاهنشاهى خواهند بود در تالار موسوم به ( پيت‌رادورا ) مستقبلين تماما با لباس تمام رسمى و نشان و حمايل دولتين ايران و اطريش حاضر خواهند بود .\r\nشام در هفت ساعت و نيم بعد از ظهر در تالار عمارت ( الكساندر ) صرف\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nخواهد شد - براى همراهان در عمارت ( تلينكسا ) شام حاضر خواهد بود .\r\nمستقبلين نظامى با لباس نيم‌رسمى بدون كمربند ( شرپ )\r\nمستقبلين غيرنظامى در لباس سياه ( فراك )\r\nروز جمعه بيست و يكم ( 21 ) سبتامبر شرفيابى هيأت جامعهء سفرا ( كرديپل‌ماتيك ) يك ساعت به ظهر مانده اعليحضرت شاهنشاهى فقط سفراى كبار را در تالار ( كبلس ) خواهند پذيرفت و بعد وزراء مختار و مأمورين را كه بطور دايره ايستاده‌اند در تالار آئينه خواهند پذيرفت .\r\n\r\nبعد از ظهر بازديد\r\nپنج ساعت بعد از ظهر شام رسمى در تالار ( هف‌بورغ ) موسوم به تالار جديد صرف خواهد شد با لباس تمام رسمى و نشان و حمايل دولتين ايران و اطريش و صاحب‌منصبان با كمربند ( شرپ )\r\nاعليحضرت شاهنشاه ، امپراطور و حضرات ( آرشىدوك ) و ( آرشىدوشس ) در تالار ( كپلن ) جمع خواهند شد و ساير مهمانها در تالار تشريفات - در هفت ساعت و نيم از ظهر گذشته تشريفات در تياتر اپرا با لباس رسمى بدون حمايل و صاحب‌منصبان نظامى بدون كمربند ( شرپ ) - در بين بازى يعنى مواقعى كه پرده مىافتد اعليحضرتين با شاهزادگان اطريش در تالار دربار صرف چاى خواهند فرمود و به ساير مهمانها شربت و چاى داده خواهد شد .\r\nروز شنبه بيست و دويم ( 22 ) سبتامبر - قبل از ظهر تماشاى عمارت معروف وينه ، بعد از ظهر گردش در باغ ( پراتر )\r\nشش ساعت بعد از ظهر شام در عمارت ( بلودر ) مهمان حضرت و الا ( آرشيدوك فرانسوا فردينا ) « 1 » خواهند بود .\r\nهفت ساعت و نيم بعد از ظهر تشريف‌فرمائى به تياتر ( اپرا ) - اعليحضرت شاهنشاهى و اعاظم همراهان در ( لژ ) وسط خواهند نشست و ساير همراهان در لژهاى مرتبه‌اى و درجهء اول .\r\n\r\n\r\n","description":"","footnote":"\r\n( 1 ) - متن : فردينا بجاى ( فرديناند )\r\n","page_name":" 299 ","page_number":299},
  {"content":"\r\n\r\nروز يكشنبه بيست و سيّم ( 23 ) سبتامبر - در ساعت نه و نيم شكار در كالسكه در جنگل ( لدنيز ) - شش ساعت از ظهر گذشته مهمانى دعوت در عمارت ( شن‌برن ) با لباس نيم‌رسمى نظامى بدون كمربند ( شرپ ) و غيرنظامى در قباى سياه ( فراك ) - اعليحضرت شاه و شاهزادگان اطريش در تالار موسوم به عمارت ( والدى ) جمع خواهند شد و ساير مهمانها در تالار آئينه و تالار گل سرخى بعد از شام چراغانى ( منبتون ) و عمارت ( كلرپيت ) و آتش‌بازى .\r\nدوشنبه بيست و چهارم ( 24 ) سبتامبر - در ساعت يازده و ده دقيقه صبح حركت موكب شاهنشاهى در ترن مخصوص دربارى به طرف ( بوداپست ) . ناهار در ترن مخصوص دربارى .\r\n\r\nتشريفات در گار وينه\r\n( اشخاصى كه حاضر خواهند بود ) سردار يك مجموعهء نظامى ( كر ) - فرمان‌فرماى شهر وينه - حاكم شهر وينه - رئيس پليس و نظميه .\r\nيك دسته سرباز افتخارى با موزيك و صاحب‌منصبانشان از درجهء اول - رئيس اول دربار و ايشيك‌آقاسىباشى با لباس تمام رسمى فقط در وقت حركت موكب اعليحضرت شاهنشاهى حاضر خواهند شد . هفت ساعت از ظهر گذشته ورود به گار مشرقى شهر ( بوداپست )\r\n\r\nتشريفات در گار از اين قرار است\r\nحضرت و الا ( آرشيدوك ژوزف اگوست )\r\nرئيس مجلس وزراء - وزراء مجارستان - كدخداى اول - كدخدا - رئيس پليس - سردار يك مجموعهء نظامى - فرمانفرماى شهر ( بوداپست )\r\nيك دسته سرباز افتخارى با موزيك و صاحب‌منصبانشان از درجهء اول در معابر موكب شاهنشاهى از گار تا هتل ( هون‌گاريا ) كه محل نزول همايون است قشون در دو طرف صف خواهند كشيد\r\nدر هتل ( هون‌گارىيا ) وزير دربار مجارستان از مقدم شاهنشاهى پذيرائى خواهد كرد .\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nروز سه‌شنبه بيست و پنجم ( 25 ) : قبل از ظهر گردش در عمارت بزرگ - سه ساعت بعد از ظهر با كالسكه گردش در جنگل موسوم به ( آشتات دلافن ) - شش ساعت از ظهر گذشته صرف شام در هتل مهمان دربار مجارستان خواهند بود . هفت ساعت و نيم از ظهر گذشته به ( اپرا ) تشريف‌فرما خواهند شد .\r\nاعليحضرت شاهنشاهى و حضرت و الا ( آرشيدوك ) در لژ وسط خواهند نشست و ساير همراهان در لژهاى ( آرشيدوك ) ها در مرتبهء اول .\r\nروز چهارشنبه بيست و ششم ( 26 ) سبتامبر - قبل از ظهر به عمارات از قبيل موزه و غيره گردش خواهند فرمود .\r\nبعد از ظهر با كالسكه به جزيرهء ( مارگريپ ) تشريف خواهند برد . هفت ساعت بعدازظهر شام در عمارت ( پاركلوپ ) ميل خواهند فرمود .\r\nروز پنجشنبه بيست و هفتم ( 27 ) سبتامبر يك‌ساعت به ظهر مانده حركت موكب شاهنشاهى از گا [ ر 
  ] مغربى در ترن مخصوص به طرف شهر ( بلگراد ) ناهار و شام در ترن صرف خواهد شد .\r\nوزير دربار در هتل از حضور اعليحضرت شاهنشاهى مرخص خواهد شد .\r\nحضرت و الا ( آرشيدوك ژوزف اگوست ) اعليحضرت شاهنشاهى را تا گار بدرقه خواهند كرد .\r\nرئيس مجلس وزراء - وزراء مجارستان - كدخداى اول - كدخدا - رئيس پليس - سردار يك مجموعهء نظام و فرمان‌فرماى شهر در گار از حضور اعليحضرت شاهنشاهى مرخص خواهند شد . يك دسته سرباز افتخارى با موزيك و صاحب‌منصبانشان از درجهء اول در گار رسم وداع را بجا خواهند آورد . با لباس تمام رسمى و نشان و حمايل دولتين ايران و اطريش و اهل نظام با كمربند ( شرپ ) .\r\nدر گارهائيكه ترن مخصوص ايست خواهد كرد جز شب ، رؤساى نظامى و غيرنظامى رسم احترام را تقديم حضور اعليحضرت شاهنشاهى خواهند كرد و در گار كه داراى قشون باشد يك دسته سرباز افتخارى احتراما حاضر خواهند بود .\r\nمأمورين و بستگان مخصوص ركاب اعليحضرت شاهنشاهى در گار شهر ( سملس ) از حضور اعليحضرت شاهنشاهى مرخص شده از ترن پياده خواهند شد . . . . . « 1 »\r\n\r\n\r\n","description":"","footnote":"\r\n( 1 ) - نقطه‌چين در متن است .\r\n","page_name":" 301 ","page_number":301},
  {"content":"\r\n\r\nبعد آمديم منزل چند فصل از يك كتابيكه حضرت صدر اعظم از كنت ترجمه‌اش خواسته بود را هم مثل پروگرام من نوشتم . نزديك غروب آفتاب تمام شد . آمدم پائين ، قدرى در جمعيت با جناب اميربهادر جنگ قدم زديم . بعد رفتم به حضور . بعد از ساعتى به شام حاضر شديم . بعد از شام با نواب موثق الدوله تقريبا يكساعت دور هتل و در باغچه و روبروى هتل صفا كرده راه رفتيم ايشان به منزل خودشان و فقير هم به منزل آمده چون خيلى از تحريرات امروز خسته بودم يك ساعت قبل از نصف شب خوابيدم . چقدر راحت است اين رختخوابها .\r\nماريم‌باد - روز سه‌شنبه بيست و دويم ( 22 ) : از صبح تا قريب به ظهر مشغول باربندى بوديم بعد به ناهار حاضر شدم بعد از ناهار قدرى با نواب موثق الدوله در دكانها راه رفتيم ، چند پارچه پوست زنانه خريدم و هم چند قطعه اسباب سنگى كه از معدنهاى خود مريم‌باد مىسازند . يك تكه هم چوب متحيّر « 1 » ( ؟ ) شده خريدم خيلى خوب چيزى است . آمدم منزل مشغول نوشتن بعضى سياهه‌ها و چند ورق ترجمهء كتاب ديروزى شدم . نزديك غروب آفتاب آمدم پائين با نواب موثق الدوله و جناب مهندس الممالك جلوى درب هتل روى يك نيم‌كت نشستيم . كم‌كم باران مىباريد ، باغچهء چمنى جلوى هتل خيلى مصفا و باطراوت بود . اعليحضرت شاه كه به شكار رفته بودند و يك مرال هم زده بودند آمدند . رفتيم بحضور ، در ساعت هفت بعدازظهر در معيت ركاب همايون به تياتر رفتيم . چيزى كه تازگى داشت يك شخص بود كه با دهنش چند جور شيپور و طبل و موزيك ميزد ، خيلى مضحك ، و دو نفر بچه به سن پانزده سالگى يكى دختر و يكى پسر كه ژيمناستيك « 2 » بازى مىكردند و معلق مىزدند و كارها مىكردند كه در هيچ تياتر و تماشاگاه نظير آن را نديده بودم . همهء تماشاكنندگان هم همين را مىگفتند . دو نفر پسربچه هم آمدند به سن دوازده و ده سالگى . آنكه دوازده سال سن داشت ويالن مىزد و آنكه دهسال سن داشت با پيانو ضربش را مىگرفت و پدرشان با يك افتخار فوق‌العاده‌اى پاى پيانو ايستاده بود و كتاب نت پسرش را ورق مىزد .\r\nسبحان اللّه كه چقدر اين طفلك خوب ويالن مىزد .\r\nامروز در تمام جاهاى متمدنه دنيا ويالن اول ساز است و در هر دسته\r\n\r\n\r\n","description":"","footnote":"\r\n( 1 ) - قطعا در اصل متحجر بوده .\r\n( 2 ) - كذا\r\n","page_name":" 302 ","page_number":302},
  {"content":"\r\n\r\nموزيك رسمى و غيررسمى بر سازهاى ديگر غلبه دارد و فقير هم خيلى گوش كرده‌ام و هم خيلىخيلى كم بقدرى كه صداى زه‌هايش را از يك‌ديگر فرق بدهم ربطى دارم . در هيچ‌جا از هيچ استادى اين‌طور نشنيده بودم و نديده بودم كسى بعد از هفتاد سال مشق و كار اتصالى به اين تسلط و چابكى و قشنگى ويالن بزند . ماشاء اللّه كه نوع انسان قابل چه تحصيلات است . مردم تياتر اين دو نفر بچهء بيچاره را ول نمىكردند تا كارشان تمام ميشد مىرفتند دست مىزدند و اصرار مىكردند و دوباره به مجلس مىكشيدندشان . شش مرتبه بعد از اتمام كار به زور و دست زدن و اصرار مجبورشان كردند كه نواى ديگر زدند . دو ساعت به نصف شب مانده به منزل مراجعت كرده در سفره‌خانه شام خورده بالا رفته خوابيدم .\r\nماريم‌باد - روز چهارشنبه بيست و سيم ( 23 ) : صبح با هاشم خان رفتيم در جنگل ، در آن عكاسخانه كه عكس انداخته بوديم . عكس‌هامان حاضر بود ، گرفتيم . در قهوه‌خانه‌اى همانجا كه هرروز چاى مىخورديم چاى خورديم .\r\nيكساعت به ظهر مانده مراجعت كرديم ، رفتيم به سراغ نواب موثق الدوله دكان شيرينىفروشى . دو قوطى شيرينى خريدم براى دخترهايم كه بدهم به ( مسيو لمر ) موزيكانچى باشى كه مىرود تهران . دو عكس خودم را هم در مداليون گذارده در قوطىها گذاشتم . از آنجا باهم آمديم در سفره‌خانه با جماعت ناهار صرف كرديم . بعد از ناهار در همان سفره‌خانه ده قطعه عكس براى تهران به يادگار مسيو لمر سپردم . آمدم منزل با كنت مشغول ترجمه كتاب شده عصر رفتيم منزل جناب امير بهادر جنگ . نزديك غروب آفتاب باهم رفتيم حضور ، از آنجا از جنابان سردار كل و سردار مكرم و مشير الملك و مفخم الدوله ديدن كرده براى شام خوردن به سفره‌خانه رفتيم چون فردا بايد به سمت ( وينه ) حركت كنيم هركس زودتر به منزلهامان رفتيم . نواب موثق الدوله و جناب وكيل الدوله بعد از شام سيگارى در اطاق من كشيده رفتند من هم خوابيدم .\r\n\r\nحركت از ماريم‌باد ، ورود به وينه -\r\nروز پنجشنبه بيست و چهارم ( 24 ) :\r\nصبح خيلى زود از خواب برخاسته لباس تمام‌رسمى پوشيده همه در هتل شاهى حاضر شديم و در ركاب همايونى با كالسكه‌هاى حكومتى به گار رفتيم . در گار\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nمهمانداران معرفى شدند . چهار ساعت و نيم به ظهر مانده با قطار كالسكهء مخصوص امپراطورى از گار مريم‌باد « 1 » رو به وينه حركت كرديم . چون همين امروز به شهر وينه مىرسيم در كالسكه‌ها منزل مخصوص براى هريك معين نبود ، هركس هرجا مىنشست نشسته . چهارتا چهارتا ، پنج‌تا پنج‌تا ، در اطاقها نشسته بوديم ناهار با لباس رسمى در كالسكه و حركت خورده شد . لباس همه را امروز خسته كرد . بعد از ناهار تقريبا يكساعت نواب موثق الدوله و فقير در يك اتاق خوابيديم . املاك نزديك وينه كمى شباهت به زمين‌هاى ايران دارد . گاهى خاك و زراعتهاى مشرقى ديده مىشود . كم‌كم وارد شهر شديم . شش ساعت و ربع كم از ظهر گذشته وارد گار ( فرانسوا ژوزف ) شديم . قدغن كرده بودند كه تماشاچى و مردم بيكار ابدا در كار نبود جز يك فوج سرباز و شاهزادگان خانوادهء امپراطورى هيچ‌كس در گار نبود . قطار كالسكه ايستاد . خود اعليحضرت فرانسوا ژوزف امپراطور ممالك اطريش و مجارستان كه هفتاد و هفت سال از عمرش مىگذرد و باريك‌اندام و قدبلند است و ريش‌سفيد مچه‌پى ميان تراشيده‌اى دارد تنها از شاهزادگان جدا ، نزديك آن‌جا كه كالسكهء اعليحضرت شاه مىايستد ايستاده بود . اعليحضرت شاه از كالسكه پياده شد با اعليحضرت امپراطور دست داده تعارفات معمول گفتگو شد و باهم به طول آن فوج كه ايستاده بود رفته در نقطهء اول مراجعت كردند . اول اعليحضرت امپراطور شاهزادگان و محترمين از وزراء خودش را معرفى كرد . بعد اعليحضرت شاه حضرت صدر اعظم و ساير همراهان را معرفى كرده به راه افتادند ، از درب گار بيرون اعليحضرتين به كالسكهء سلطنتى نشسته راهى شدند ، بعد شاهزادگان اطريش ، بعد ماها هر دو نفر در يك كالسكه نشستيم . نواب موثق الدوله و فقير در يك كالسكه بوديم . كالسكه‌هاى پادشاهى اينجا اگرچه خيلى مزين است ولى در بلژيك كالسكه‌هاى دولتى زينت ظاهريش بيشتر بود . مردم تماشاچى زياده از اندازه در كمال نظم و آرامى كه صدا از احدى بلند نميشد خيلى مؤدب زنها دستمال تكان مىدادند و مردها كلاه برمىداشتند و سلام مىدادند مثل روس و فرانسه هو نمىكشيدند و مثل هولند بچه‌ها دست نمىزدند و عقب كالسكه‌ها نمىدويدند . ادب اهالى اين شهر بىشباهت به تهران نيست .\r\n\r\n\r\n","description":"","footnote":"\r\n( 1 ) - در متن چنين است ( مريم‌باد )\r\n","page_name":" 304 ","page_number":304},
  {"content":"\r\n\r\nواقعا مىگويم مردم تهران از اهالى تمام شهرهاى پايتخت مؤدب‌ترند .\r\nرسيديم به خيابانها كه نظام دو طرف صف كشيده بودند . به‌به از اين قشون و توپخانه و سواره كه لذت از تمامش بردم . از حيث لباس و نظم و قشنگى نفراتش از قشون روس و آلمان و فرانسه خيلىخيلى بهتر است ، قوت و پردلى را خدا مىداند . همه‌جا از خيابانهاى وسيع و خوب و عمارات شش و هفت مرتبهء تيره رنگ كه بر قديمى دولت و پادشاهى اطريش و مجارستان گواه بود گذشته نزديك غروب آفتاب درب عمارت امپراطورى كه عمارت ( هف‌بورغ ) باشد از كالسكه‌ها پياده شديم . عمارت سلطنتى اين‌جا چون هفتصد سال است سلطنت در اين خانواده است خيلى زياد و عظمت دارد و دربارش هم همينطور است ولى زينت و بزرگى اطاق و ابهت عمارت امپراطورى روس زيادتر است . خلاصه از چند اطاق گذشته رسيديم به اطاقيكه اعليحضرتين ايستاده بودند و اعليحضرت امپراطور مشغول معرفى باقى خانواده‌اش كه در گار نيامده بودند بود . اين كار هم بعد از مدتى تمام شد . هركس به اطاقش كه در بين راه نمره داده بودند رفت . پيشخدمتها جلو مىافتادند و هركس را با كمال احترام به اطاقش مىرساندند . اين عمارت خيلى دستگاه و پيچ و واپيچ و دالان و پله دارد بطوريكه ممكن نيست بدون بلد و راه‌نما بعد از ده روز اقامت هم كسى بتواند از جائى به جائى برود . فقير و جناب مهندس الممالك همسايه هستيم بطوريكه راه اطاق سالن فقير از توى سالن اوست . فقير يك سالن بزرگ خيلى تميز قشنگى كه ده صندلى نيمكت و دو ميز بزرگ و يك ميز تحرير و ساير ملزومات دارد دارم چهل‌چراغ برقى بسيار بزرگى هم كه بيست و شش چراغ دارد در او آويزان است اطاق خوابم هم پهلوى آن است خيلى تميز و منظم . چيزى كه بر من خيلى ناگوار است اين است كه كنت را از من جدا كردند و در مرتبهء فوقانى منزل داده‌اند كه پيش هم نيستيم . رقعه‌هاى دعوت مواقع رسمى تياتر مرا به ترتيب روز به روى ميز تحرير چيده بودند . نزديك ساعت هفت و نيم از ظهر گذشته يك نفر صاحب‌منصب از سر سفرهء امپراطورى عقبم آمد با او رفتم درب چند اتاق ، اشخاص مأمور اين كار اسم مرا پرسيدند و رجوع به ورقهائى كه در دست داشتند كردند و رد شدم تا رسيدم به اطاق موسوم به تالار ( الكساندر ) كه سفره است . اين شام چندان رسميت نداشت . اعليحضرت\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nامپراطور و خانوادهء سلطنت بودند . از ايرانيها فقط اعليحضرت شاه و حضرت صدراعظم و نواب موثق الدوله و جنابان وزير دربار و سردار كل ناصر الملك و ارفع الدوله و قوام السلطنه و فقير بوديم . به قول خود اعليحضرت امپراطور شام بىتكليف « 1 » خودمانى خورده شده ولى در نهايت تشريفات و رسميت بود . بعد از شام اعليحضرت امپراطور اعليحضرت شاه را تا اطاق خودشان مشايعت كرده مراجعت كرد و هركس با كمال خستگى به منزل و اطاقش رفت . در دالان فقير راهرا گم كردم ، با هزار زحمت بلد گرفته اطاقم را پيدا كردم . با جناب مهندس الممالك يكساعت هم نشسته صحبت اين وضع‌ها را كرديم و غصه خورديم بقدرى كه از پيش‌مان زياد آمد . « 2 » وقت خوابيدن پيشخدمت اطاق آمد پرسيد فردا در چه ساعت چاى صبح را بياورم ؟ گفتم هفت ساعت « 3 » يعنى پنج ساعت به ظهر مانده .\r\nدر\r\nوينه - روز جمعه بيست و پنجم ( 25 ) : جلوى ميز تحرير نشسته بودم ، ساعت اطاق شروع كرد به زنگ زدن . هنوز هفت تا را نزده بود در باز شد پيش‌خدمت آمد چاى آورد . در يك سينى بزرگ يك ظرف ميوه يعنى دو دانه هلو و يك خوشه انگور و دو پاره طالبى بد كه خربوزه مىگويندش بود و يك بشقاب چند جور نان خشك و يك بشقاب سه تكه گوشت پخته سرد و دو دانه تخم‌مرغ درست كه نمرهء اطاق فقير را بر روى آنها نوشته بودند و يك قندان و يك پياله نعلبكى و يك قورى چاى و يك ظرف شير و زير تمام اين ظرفها دستمال كوچك ته كرده داشت به روى ميز گذاشته ، تعظيمى كرده رفت بيرون . برخاستم رفتم سر چاى نشستم . خيلى چيزها و خيلى جاها و خيلى چاىها يادم آمد . چون هيچكس در اطاق نبود مدتى خنديدم و مشغول چاى خوردن شدم . اين اطاق من دو در منظر دارد رو به حياط طويله كه صبحها شاهزاده‌هاى كوچك به سن بيست سال و كوچكتر مىآيند آنجا مشق اسب‌سوارى مىكنند . چطور ؟ چه عرض كنم . با هاشم خان مدتى تماشا كرديم و صحبت شاهزاده‌هاى ايران را مىكرديم . بعد كم‌كم مشغول پوشيدن لباس رسمى شدم ( پروشنك ) كه يكى از معلمين نظام در\r\n\r\n\r\n","description":"","footnote":"\r\n( 1 ) - كذا ( به‌جاى تكلّف )\r\n( 2 ) - اصطلاحى است كه در متون ديگر اين دوره ديده نمىشود .\r\n( 3 ) - يعنى ساعت هفت !\r\n","page_name":" 306 ","page_number":306},
  {"content":"\r\n\r\n( مرحوم ميرزا نظام - غفارى ) مهندس الممالك\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nتهران بود و چند سال است كه خدمتش تمام شده به اطريش آمده بود آمد . قدرى با او صحبت داشتم ، او رفت . من هم رفتم به حضور كه از اطاق ما تا محل جلوس همايونى تقريبا يك ربع راه است و همه از اطاق به اطاق . يكساعت به ظهر مانده مأمورين دول به حضور آمدند به اين‌طور كه : در اطاق ديگر همه ايستادند . چند نفر كه سفير كبير بودند در اطاق مخصوص احضار شدند و وزير مختارها و ساير مأمورين در همان اطاق كه بودند اعليحضرت شاه بدانجا تنزّل « 1 » نموده با هريك حرفى زده دست دادند و از اطاق بيرون رفتند . تقريبا ظهر شده بود خسته و مانده آمدم رو به منزل .\r\nچيزى كه به كلى رفع خستگى مرا كرد و بىاندازه بر بهجت قلبى من افزود ديدار عزيز ظهير الاعيان بود كه در اطاق من منتظر ملاقات من بود . يك‌ديگر را در بغل گرفته فشرديم و بوسيديم و نشستيم به صحبت كردن . هاشم خان هم بود . پيشخدمت آمد ، ناهار خبر كرد . از سفرهء رسمى عذر خواستم ، گفتم ناهار دو نفره بياورند همين‌جا با ظهير الاعيان ناهار بخوريم . آوردند ، جاى تمام احباب خالى . ناهار دونفرى خوبى خورديم . بعد از ناهار كنت آمد گفت در چهار ساعت بعد از ظهر با لباس رسمى حاضر باشيم كه نشان و حمايل اطريش برايم خواهند آورد . در همان ساعت حاضر شدم . يكى از مهمانداران آمد و قوطى نشان و حمايل ( كوران‌دفر ) را از درجهء اول آورده نطقى كرد ، جوابى دادم و به جاى خودش استعمال كردم . در پنج ساعت از ظهر گذشته همه در اطاق بسيار بزرگى كه با بيست و دو ستون نباتى خيلى كلفت و بلند كه به دور اطاق يادبود مزين بود و شمردم ، سى و هفت چهل‌چراغ كه هركدام پنجاه و چهار شاخه داشت و با ( الكتريسيته ) روشن بود ، حاضر شديم و شاهزاده خانمها و شاهزادگان و وزراء دربارى اتريش هم همه حاضر شدند . اعليحضرتين آمده رفتيم در اتاق ديگر كه سفره‌خانه بود . خيلى متجمل و با شأن و بزرگ اتاقى بود . از سفره‌خانهء اعليحضرت امپراطور روس در ( پطرهف ) و سفره‌خانهء جناب رئيس جمهورى در عمارت ( اليزه ) پاريس خيلى مزين‌تر بود . تقريبا شايد سيصد نفر در سفره‌خانه حاضر بودند . تمام اسباب ميز از كارد و چنگال و گلدانهاى بزرگ و ميوه‌خورى و سينىهاى زير\r\n\r\n\r\n","description":"","footnote":"\r\n( 1 ) - كذا ( به‌جاى نزول )\r\n","page_name":" 308 ","page_number":308},
  {"content":"\r\n\r\nبشقاب طلا بود . پيشخدمتهاى سفره همه با لباسهاى ماهوت گلى و ماهوت سفيد ايستاده بودند و به‌قدرى به لباسشان يراق دوخته بودند كه خيلى كم پارچهء لباسشان پيدا بود . بعد از شام باز در اتاق بزرگ ايستاديم . اعليحضرت شاه با همهء وزراء دربار اطريش و اعليحضرت امپراطور با همهء ماها صحبت كردند و متفرق شديم . فقير رفتم اتاق نواب موثق الدوله . سيگارى كشيده باهم رفتيم به تياتر ( اپرا ) با جناب سردار مكرم در يك كالسكه نشسته بوديم . دم درب تياتر ما كه پياده شده بوديم ، يكى از اسبهاى كالسكه زمين خورد . غوغاى غريبى شد تا بلندش كردند .\r\nپيشخدمت آمد جلو بليط ما را ديده جلو افتاد و به اتاقمان رساند . نواب موثق الدوله و جنابان سردار كل ارفع الدوله و ( مسيو اپرليش ) وزير مختار اطريش در تهران كه موقتا به اتريش آمده و جزو مهمانداران است و فقير در يك لژ بوديم امّا خود تياتر پنج مرتبه است . شمردم . جز لژ روبرو كه اعليحضرتين و سه چهار نفر از شاهزاده خانمها نشسته بودند ، صد و بيست لژ داشت كه هركدام از سى نفر تا پنج نفر نشسته بودند و در سطح هم تقريبا دو هزار نفر نشسته بودند . فوق‌العاده مزين ، به مراتب از تياتر اپراى پاريس و ساير تياترها كه در روسيه و فرانسه ديده بودم مزين‌تر و باجلوه‌تر بود . تمام واردين در اپراى امشب صاحب‌منصب نظامى و دربارى و مأمورين خارجه بودند . با لباس رسمى و همه مهمان اعليحضرت امپراطور بودند .\r\n( اپرا آن تياترى را مىگويند كه از اول نمايش بازى تا آخر بدون انفصال ساز و موزيك بزنند و بازى كه مىآيد ، هيچ گفتگو و آواز نباشد . فقط نمايش و حركاتى باشد و تمام حركات با ضرب موزيك جور باشد ) نمايندگيهاى خيلى عبرت‌انگيز داشت . اول كه پرده بالا رفت با الكتريسيته درخشندگى و كره آفتاب را نشان دادند و يك زن كه در لباس براق مشعشع در وسط آن گردى ايستاده بود و با دست اشاره مىكرد و كرهء زمين خلقت مىشد و آبهاى جارى مىشدند و درختها مىروئيدند و دو نفر پيدا شدند و زراعت كردند . با اسبابى كه آن‌وقت زراعت مىكردند . به اندازه‌اى خوب و تماشائى كه ممكن نيست هيچ گوينده و نويسنده‌اى بتواند به شخص نديده حالى كند . بعد ابر شد و هوا بناى رعد و برق و غرش را گذارد و باران شديدى باريد و برقهاى پىدرپى و صداى باران زياد حقيقتا موحش‌تر و ترسناك بود . بعد پرده افتاده به فاصلهء خيلى كمى بالا رفت و درياى پهناورى كه\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nموج كمى داشت نمايان شد و قوهء ناميه كه دخترى با لباس بلند نقره‌اى براقى بود ، از آب درآمد و از سقف تياتر روشنىها بر او انداخته بودند و دسته‌دسته دخترها را كه مثل گلها درست كرده بودند ، از گوشه و كنار رويانيد و اينها در بين رقص دور هم جمع مىشدند . مثل دستهء گل . خيلىخيلى تماشائى . بعد مثل آنكه زمستان رسيد و به ترتيبى كه گلها پس و پيش تمام مىشوند . آنها دسته‌دسته مىرفتند . آخرش خود آن دختر كه قوهء ناميّه باشد ، با تجمل و تشريفات زيادى به آب فرو رفت . يك پرده هم درخت مقدس كه در عيد ولادت حضرت مسيح رسم است ، فرنگيها درست مىكنند ، از زمين روئيد ، به بلندى ده ذرع و به‌قدرى مزين كه شخص خيره مىشد و گل و رياحين بىاندازه اطرافش روئيدند و تقريبا دويست نفر دختر تمام از هوا و لاى برگ و درختها درآمدند و مىرقصيدند و تمام شد . ممكن نيست كه هرچه آدم بىفكر و خوش‌خيال باشد ، با هزار جور كيفيت روحانى در تمام عمر يكى از اين تفاصيل را در خواب كه همه قسم روح آزاد و سيار است ، ببيند . بعد از تياتر آمديم به منزل‌ها . با جناب مهندس الممالك هم ساعتى نشسته خوابيديم .\r\nدر\r\nوينه - روز شنبه بيست و ششم ( 26 ) : صبح زود باز هم به رسم ديروز چاى آوردند و مشغول تماشاى سوارى شاهزادگان شدم . ظهير الاعيان آمد . مشغول صحبت شديم . قبل از ناهار اعليحضرت شاه رفتند ، به تماشاى قورخانه كه از آنجا بيايند در سفارت ايران يعنى منزل جناب قوام السلطنه صرف ناهار نمايند كه مهمانند . من در ركاب نبودم . يك ساعت به ظهر مانده با ظهير الاعيان درشكه نشسته رفتيم به سفارت كه در خيابان وسيع خوبى است . ظهير الاعيان از درب سفارت پياده شده رفت منزلش كه در هتل است . من رفتم بالا . جناب قوام السلطنه خيلىخيلى خوب منزل ترتيب داده ، چهار پنج اتاق را كه ما ديديم تمام ديوارها با قلمكار اصفهانى پوشيده شده بود و اغلب مبل اتاقهايش ايرانى است . خيلى مزين و پرمبل است . هيچ‌كدام از سفارتخانه‌هاى ما در خارجه به اين زينت نبود . مگر در ( پطرزبورغ ) منزل جناب ارفع الدوله كه بطور ديگر همين‌طورها بود . بعد از ظهر اعليحضرت شاه آمد . ناهار بسيار مفصل خوبى و چلو و خورش بادمجان و قيمهء ممتاز دادند . بعد از ناهار در ركاب همايونى به منزل آمديم\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nتا راحت مختصرى كرديم و چاى خورديم ، ساعت شش بعدازظهر و وقت رفتن به خانهء حضرت وليعهد اطريش كه برادرزادهء اعليحضرت امپراطور اطريش است ، شد . لباس نيم‌رسمى كه قباى سياه و يك نشان ايران با يك نشان اطريش بود ، پوشيده در ركاب شاهى سوار كالسكه‌ها شده رفتيم باغ و عمارت بسياربسيار عالى دارد . به فاصلهء پنج دقيقه بعد از ورود ، درب اتاق سفره‌خانه را باز كرده ، دعوت به شاممان كردند . از ايرانيها اعليحضرت شاه و حضرت صدر اعظم و نواب موثق الدوله و جنابان وزير دربار و سردار كل و ناصر الملك و ارفع الدوله و قوام السلطنه و اميربهادر جنگ و مهندس الممالك و فقير بوديم . دست راست اعليحضرت شاه ، حضرت وليعهد نشسته بود و روبرو ايشيك‌آقاسىباشى حضرت وليعهد . شام خيلى باشأنى صرف شده آمديم . رو به منزل . بعد از پياده شدن رفتم منزل نواب موثق الدوله كه نزديك به درب عمارت است . نمازى خوانده ، هفت ساعت و نيم از ظهر گذشته ( مسيو اپرليش ) وزير مختار اطريش در تهران آمده به تياتر اپرا دعوتمان كرد . با نواب موثق الدوله در يك كالسكه نشسته و خود وزير مختار هم در يك كالسكهء ديگر نشسته وارد تياتر اپراى ديشبى شديم .\r\nاعليحضرتين شاه و امپراطور و ايرانيها كه چند نفرى آمده بودند ، امشب مهمان حضرت وليعهد بوديم كه خودش هم بود . جمعيت از ديشب كمتر بود .\r\nامشب بازى معروف نور و ظلمت يا عقل و جهل يا تربيت و وحشيگرى را كه از بازيهاى معروف بزرگ همين اپراست و از شهرهاى دور مردم سالى يك مرتبه براى اين تماشا مىآيند ، بود . موزيك شروع شده پرده بالا رفت . هواى تاريك و درياى مواجى پيدا شد . از توى موجها يك مردكهء قوى هيكلى با صورت مهيب و لباس بلند سياه ، شنا كرد و بيرون آمد . در سطحهء تياتر ايستاد . دريا موقوف شد .\r\nصحراى خشك و سنگهاى از آفتاب سياه شده و خارهاى مغيلان و آفتاب خيلى گرم پيدا شد و يك دسته مردم صحرائى تقريبا مثل عربها آمدند كه بر شترهاى لاغر بار داشتند و زنهاشان كوله‌بارها بر پشت بسته بودند . چند چادر زدند و خوابيدند . دزدهاى بيابانى پيدا شدند و مشغول كشتار و لخت كردن آنها شدند . در اين بين باد سام شروع كرد به آمدن . خيلى تماشا داشت . صداهاى غريب مىكرد و از زمين آنجا كه بازى مىكردند ، دودهاى بد متعفن بيرون مىآمد و هوا را كثيف\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nمىكرد . آن باد تمام قافلهء دزدها را كشت . در اين بين يك دختر با لباس نقره‌اى كه از سقف با الكتريسيته براقش كرده بودند ، از يك گوشه پيدا شد كه نور يا عقل يا تربيت باشد . آمد نزديك آن سياه‌پوش و با او مجادله كرد و او را بيرون كرد و پرده افتاد . به فاصلهء كمى بالا رفت . نور در وسط ايستاده بود و كشتى و پل و كالسكه درست كرده بود و از صورتش پيدا بود مفتخر است و به مردم نشان مىداد كه اينطور كارها خوب است . خيلى مفصل بود . همينطور پرده پرده . اول ظلمت يا جهل يا وحشيگرى پيدا مىشد و كارهاى بر ضد انسانيت را نشان مىداد . بعد نور يا عقل يا تربيت به همان لباس كه گفتم پيدا مىشد و كارهاى خوب و تمدن و انسانيت را نشان مىداد . خيلى تماشا داشت . آن‌وقتى كه نور قوّهء برقيه را به ( ولتا ) كه آن حكيمى است كه قوهء برقيه را پيدا كرد ، ياد داد و عالم انسانيت را روشن كرد . پردهء آخر بالا رفت و نور ايستاده بود و تمام كارها و تمدنات و ترقيات عالم را نشان مىداد . اجزاى اين پرده بيشتر از هزار نفر بودند .\r\nچند نفر ايرانى هم بودند كه بيرق شيرخورشيد دست گرفته بودند و فقط يك قاليچه دست گرفته بودند . . . « 1 » تياتر تمام شد . آمديم منزل . نواب موثق الدوله و جناب ارفع الدوله آمدند منزل ما . بعد از صرف يك سيگارت اظهار داشتند كه روز كه از دست رسميت مجال نفس كشيدن نداريم . خوب است حالا برويم قدرى بگرديم . نواب موثق الدوله و جناب ارفع الدوله و كنت و فقير رفتيم پائين . در خيابان قدرى پياده راه رفتيم . بعد يك كالسكه‌چى صدا كرديم . چهار نفرى سوار شديم . چون هيچكدام جائى را بلد نبوديم ، به كالسكه‌چى گفتم ما را ببر به يك قهوه‌خانه كه تماشا و تفريحى كرده باشيم . يك قهوه‌خانه‌اى را اسم برد و خيلى تعريف كرد كه اول قهوه‌خانه و محل تفرج وينه است . مىبرمتان آنجا . راهى شديم . بعد از طى مسافتى دم يك درب كوچكى ايستاد ، پياده شديم . رفتيم يك مردكه‌اى آمد . تعارفى كرده جلوى ما افتاد و ما را از چندين پله‌ها پائين برده وارد زيرزمين كوچكى كه شايد چهار ذرع در شش ذرع يا هفت ذرع عرض و طول داشت ، شديم . جز چندتا صندلى و ميز و سه نفر كه ساز مىزدند ، هيچ‌كس و هيچ‌چيز نبود . متحيرانه در يك گوشه‌اى به‌قدر يكربع ساعت نشستيم . بعد\r\n\r\n\r\n","description":"","footnote":"\r\n( 1 ) - در متن نقطه‌چين است .\r\n","page_name":" 312 ","page_number":312},
  {"content":"\r\n\r\nترسيديم كه مبادا بدجائى باشد . جناب ارفع الدوله پولى به آن مردكه و مطربها داده بيرون آمديم . درشكه‌چى هم رفته بود . نفهميديم چرا ما را اينجا آورد و اين جاى به اين بدى كجا بود . باز هم پياده در خيابان قدم زديم تا رسيديم به دكان شيرينىفروشى . بعضى از ميوه‌ها كهنه و تازه از قبيل آناناس تازه و گردوى خشك پشت شيشه . چند دانه گردوى به‌قدر نارنج بزرگ و پرتقال ديدم . به ياران نشان دادم . همه رفتيم توى دكان كه بخريم در ايران بدهيم بكارند . جناب ارفع الدوله چهار عدد دانه‌اى نيم فلرنك كه دو قران مىشود ، خريد . هركدام يكى برداشتيم . آنكه فروخت ، گفت مىخواهيد از اين نقلهاى قشنگ هم تويش بريزم .\r\nما درست نگاه كرديم . سرش را باز كرديم ديديم ، قوطى شيرينى است با مقوا به شكل گردو درست كرده‌اند . خيلى خنديديم . از پياده‌روى خسته شده بوديم . دو تا درشكه گرفته سوار شده به باغ ( ) « 1 » رفتيم كه در بيست سال پيش به عنوان اكسپزيسيون در وينه درست كرده بودند و خراب نكردند . به همان رسم اكسپزيسيون پاريس بليط خريده داخل شديم . خيلى باغ خوب تماشائى است . از هرطرف خيابانهاى وسيع مطول دارد و در هر گذر قهوه‌خانه و تياتر و جاهاى تماشائى دارد و انواع اسباب تفريح موجود است . چرخ‌فلك بسيار بزرگى دارد . به ارتفاع صد ذرع كه دورش صد اتاق و هر اتاقى تقريبا گنجايش نشستن چهارده پانزده نفر را دارد . رفتيم بليط گرفته در يكى از اتاقها نشستيم و به دور افتاد . هيچ محسوس نيست كه اتاق حركتى داشته باشد . شخص مىبيند كم‌كم بناهاى شهر مثل آنكه به زمين فرو مىروند . پست مىشود تا آنكه به كلى ديده نمىشود . بعد كم‌كم از طرف ديگر چرخ كه پائين مىآيد ، مىبيند كه بناها پيدا شد تا آنكه تمام ديده مىشود و مىرسد به آنجا كه سوار شده بود . پياده مىشود . بناى عظيمى است .\r\nجاى ديگر پهلوى همين بنا به قول خودمان سرسره درست كرده بودند . خيلىخيلى خوب است . هرچه اصرار كردم ، نواب موثق الدوله و جناب ارفع الدوله نيامدند سوار بشوند . خودم با كنت و ظهير الاعيان و هاشم خان كه در تفرّج باغ به ما پيوسته بودند رفتيم بليط خريده از هفتاد هشتاد پلهء چوبى بالا رفته ، آنجا كرجى كوچكى حاضر است كه ده پانزده نفر گنجايش دارد . در او نشستيم . كرجى را از روى\r\n\r\n\r\n","description":"","footnote":"\r\n( 1 ) - داخل پرانتز خالى است .\r\n","page_name":" 313 ","page_number":313},
  {"content":"\r\n\r\nدورايل كه ( خط آهنى كه زير كالسكهء راه‌آهن و بعضى ارّاده‌هاى ديگر مىكشند ، باشد ) سراشيب ول كردند . در نهايت سرعت تقريبا صد ذرع بيشتر راه طى كرده خيلى سخت وارد درياچه‌اى شد و آب تلاطم و ترشح غريبى كرد . ولى در كمال بىخطرى بدچيزى نبود . از طرف ديگر درياچه كرجى را پيش كشيدند ، پياده شديم و رفقا را [ پيدا 
  ] كرده مشغول گرديدن شديم . جلو يك تياتر هم نيم‌ساعتى ايستاده تماشا كرده دو ساعت از نصف شب گذشته ، رفتيم منزل خوابيديم .\r\nدر\r\nوينه - روز يكشنبه بيست و هفتم ( 27 ) : صبح بعضى از همقطاران و همركابان منزلم بودند . ناهار در سفره‌خانهء عمارت با سايرين صرف شد . پنج ساعت از ظهر گذشته رخت نيم‌رسمى يعنى قباى سياه و يك نشان اطريش پوشيده رفتم منزل نواب موثق الدوله . اعليحضرت شاه كه به گشت تشريف برده بود ، آمد . رفتم حضور ، پنج ساعت و نيم از ظهر گذشته در معيت همايونى رفتيم به عمارت و باغ ( شون‌برن ) يعنى خوش چشمه كه مهمان اعليحضرت امپراطور بوديم .\r\nاين عمارت و باغ هم از سلاطين قديم اتريش نه به قديمى عمارت ( هف‌بورغ ) اينجا تقريبا صد و پنجاه سال است ساخته شده و اعليحضرت امپراطور حاليه از آن سالى كه زنش را در ( سويس ) ( سسياليست ) كشت آمده است شخصا اينجا منزل كرده است . خيلى باغ و عمارت باشأن و مزينى است . چشم‌انداز و صفاى فوق‌العاده دارد . اتاقهايش بىنهايت باتجمل و بزرگ است . شام مفصل رسمى صرف شد . بعد از شام آمديم در ايوان عمارت روبروى عمارت در دامنهء كوهى كه جنگل است و عمارت ديگر در آنجا ساخته‌اند . آتش‌بازى مفصل خيلى تماشائى بود كه هرگز به آن خوبى نديده بودم . يك آبشار بزرگ و چند فواره جلوى آن عمارت روبرو بود كه با الكتريسيته آبش هر ساعت رنگ به رنگ مىشد و با چراغ الكتريسيته آن تپه را كه عمارت روبرو آنجا بود ، مقدار زيادى از هواى مجاورش را روشن كرده بود . بطور عجيبى كه تصورى نيست و جمعيت زيادى تماشاچى در اطراف عمارت زن و مرد حاضر شده بودند . ولى به‌عكس پاريس خيلى منظم و آرام و بىصدا . بسيار شب خوشى گذشت . بعد از اين تفاصيل سوار به كالسكه‌ها شديم . آمديم منزل . از اين عمارت تا عمارت ( هف‌بورغ ) بيست دقيقه با كالسكه راه است . جناب اميربهادر جنگ به‌قدر يك‌ساعت منزل فقير\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nآمده ، رفتند . با آدلف مشغول بستن جامه‌دانها شديم . بعد كارمان تمام شد .\r\nخوابيديم .\r\n\r\nحركت از وينه ، ورود به بوداپست -\r\nروز دوشنبه بيست و هشتم ( 28 ) :\r\nبا جناب مهندس الممالك كه همسايه بوديم ، لباس رسمى پوشيده با پيشخدمتهاى امپراطورى كه در هر اتاقى دو نفر مواظب خدمت بودند ، خداحافظ كرده در درشكهء امپراطورى نشسته رفتيم به گار راه‌آهن . منتظر مقدم اعليحضرتين شديم . ميرزا اسمعيل خان آجودان‌باشى سابق توپخانه كه از اخوان است را دم كالسكهء راه‌آهن ديدم . فوق‌العاده خورسند شدم . دست و صفا كرديم . پرسيدم كه براى چه و كى آمده است . معلوم شد تقريبا يك ماه بعد از ما از تهران بيرون آمده است . براى تماشاى فرنگستان و هم در مراجعت به مشهد مقدس زيارت برود . اعليحضرت شاه و اعليحضرت امپراطور رسم وداع به عمل آورده ، قطار كالسكه حركت كرد .\r\nآدلف نوكر فقير هم كه از پاريس همراه بود ، امروز مرخص شد كه برود ، سرباز بشود . چون بر آحاد اتريش لازم است كه از بيست و چهار سالگى تا بيست و هفت سالگى سرباز باشند و علوم نظامى را بياموزند . تقريبا سه ربع ساعت كه راه پيموديم ، رسيديم به رودخانهء ( ) « 1 » كه سرحد اطريش و مجارستان است كه ( هنگرى ) باشد .\r\n\r\n\r\n","description":"","footnote":"\r\n( 1 ) - متن : جاى كلمه خالى است .\r\n","page_name":" 315 ","page_number":315},
  {"content":"\r\n\r\n\r\nمجارستان\r\nمجارستان خيلى پيشترها سلطنت عليحده‌اى بوده است كه گاهى هم با اتريش زد و خوردهاى محكم مىكرد ولى اكنون اعليحضرت امپراطور اطريش را امپراطور اطريش و مجارستان مىگويند . پادشاه كوچكى دارد كه پرنس مجارستانش مىگويند و تابع اعليحضرت امپراطور اطريش است و تقريبا به سن بيست و شش هفت سال . ناهار با لباس رسمى در سفره‌خانهء قطار كالسكه صرف شد . بعد از ناهار تقريبا يك‌ساعتى خوابيدم . خيلى خوشحال هستم كه در گار وينه ظهير الاعيان آمد كه خداحافظى كند برود . يعنى از هم جدا بشويم . از او خواهش كردم كه مرا تنها نگذارد و به نوروز خان شارژده‌فر ما در اطريش سفارش كردم كه به جاى آدلف كه رفت چون من حق دارم يكى همراهم باشد ، اسم ظهير الاعيان را همه‌جا در راه و منزل بنويسد . نوشت . به ظهير الاعيان گفتم جامه‌دانش را آورد در اتاق و خيلى لطف كرد . تقريبا تا يك درجه مىتواند دلتنگى مرا كم كند . به هر استاسيون كه مىرسيديم ، به‌قدر پنج شش دقيقه مىايستاديم و نجبا و افواج و مردم مجارستان مقدم شاهى را پذيرفته مىرفتيم .\r\nچهار پنج فرسنگ را همان از كنار رودخانهء ( دانب ) بود . خيلى باصفا و خوش‌منظر . گويا يك‌ساعت از غروب آفتاب گذشته بود . قطار كالسكه در گار شهر ( بوداپست ) پايتخت مجارستان ايستاده پياده شديم . پرنس مجارستان و بزرگان\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nو فوج حاضر بودند . پرنس اعاظم و نجباى مجارستان را معرفى كرد . اعليحضرت شاه هم همهء ماها را به او معرفى كرده به ترتيب در كالسكه‌ها سوار شده رو به منزل رفتيم . خيلى خوب شهرى است . خيابان وسيع ممتدى دارد . شبيه به خيابان ( ورشاوى ) از گار تا هتل در تمام راه فوج و سوار ايستاده و پشت سر آنها تماشاچى اهل شهر بودند . فوق‌العاده با منت پذيرائى كردند . هتلى كه منزلمان دادند ، خيلى باشأن و مزين است . اتاقى كه موقع جلوس همايون است ، همان اتاقى است كه ناصر الدين شاه شهيد در مسافرت به فرنگستان منزل كرده بودند . يك تابلو هم صورت ناصر الدين شاه شهيد و همراهانش در آن اتاق هست . اعليحضرت شاه متأسفانه خيلى تماشا كردند . از حضور مرخص شده به منزلهامان رفتيم . اتاق فقير از طرفى به اتاق نواب موثق الدوله و از طرفى به اتاق جناب ارفع الدوله همسايه است . خيلى از همسايگانم ممنون هستم . كنت خيلى از من دور است . از براى ظهير الاعيان هم در نزديكى من اتاقى حاضر كرده‌اند . از اين جهت هم متشكرم .\r\nشام خبر كردند . نواب موثق الدوله و فقير در سفره‌خانهء رسمى نرفتيم . شام دونفره خواستيم . آوردند . خورديم . خيلى خوب خوابيديم .\r\n\r\nدر بوداپست -\r\nروز سه‌شنبه بيست و نهم ( 29 ) : پيش از ظهر به حضور رفتم . دندان اعليحضرت شاه درد مىكند . مشغول مداوا بودند . رفتم اتاق كنت كه در مرتبهء بالا است . خيلى اتاق قشنگى است . رو به رودخانهء ( دانب ) نگاه مىكند . وقت ناهار با جماعت در سفره‌خانهء هتل ناهار صرف كرديم . خيلى هتل آباد مزينى است . پله و سرپلهء ورود و محجر برنزى « 1 » و ستونهاى برنز « 2 » اين هتل را در هيچ‌جا نديدم . بعد از ناهار با نواب موثق الدوله رفتيم بازار كه هم گردش كرده باشيم هم اگر چيزى لازم داشته باشيم بخريم . به يك دكانى رفتيم . دو عدد شمعدان بزرگ با شمع و كبريتش به هفتاد فلارنك « 3 » كه بيست و هشت تومان ايران باشد ، خريدم براى تقديم سر مقبره در خانقاه ملايك‌پناه . انشاء اللّه . و از يكى دو خيابان با درشكه گذشته شهر را تماشا كرديم كه بهترين شهرها است كه ديده‌ايم . عصر اعليحضرت شاه هم به گردش رفت . نزديك غروب آفتاب ميرزا اسمعيل خان كه همان ديروز از وينه عقب ما آمده ، آمد . با او قدرى صحبت\r\n\r\n\r\n","description":"","footnote":"\r\n( 1 ) - متن : برنسى\r\n( 2 ) - متن : برنس\r\n( 3 ) - كذا جاهاى ديگر هم ( فلرنگ )\r\n","page_name":" 317 ","page_number":317},
  {"content":"\r\n\r\nكردم . نواب موثق الدوله آمده مشغول رخت پوشيدن شديم . براى مهمانى پرنس شش ساعت از ظهر گذشته اعليحضرت شاه و تمام همراهان در سفره‌خانهء همين هتل كه در حقيقت حالا عمارت سلطنتى مجارستان است ، براى شام حاضر شديم . پرنس مجارستان و تمام بزرگان مجارى بودند . بعد از شام هم به تياتر ( اپرا ) مهمان پرنس بوديم . نواب موثق الدوله و فقير پيشتر از موكب همايونى رفتيم . بد نيست ، تياتر قشنگى است . سرپله و ستونهاى قشنگ دارد . زودتر از تمام شدن ما دو نفر كه زود رفته بوديم ، برخاسته درشكه نشستيم به منزل آمده خوابيديم .\r\nدر\r\nبوداپست - روز چهارشنبه سلخ ( 30 ) : صبح در همان هتل حمام خبر كردم . رفتيم . حمام خيلى قشنگى داشت . بعد از حمام و رخت پوشيدن به حضور رفتم . پريروز در ترن اعليحضرت شاه تصنيفى دستورالعمل داده بودند كه شعر و نتش را بنويسم . مطالبه كردند . چون غفلت كرده بودم ، عذر خواستم و گفتم كه حكما امروز تا عصر حاضر كنم . چند دقيقه‌اى منزل سردار مكرم رفتم . باهم رفتيم در سفره‌خانه ناهار صرف كرديم . عصر اعليحضرت شاه و پرنس سوار شدند . فقير و كنت هم مشغول نوشتن و گفتن شعر تصنيف و نت شديم . پس از مراجعت اعليحضرت شاه ، نت را بردم تقديم كردم . خيلى تحسين كردند . يك عكس خودشان را هم يادگار نوشته براى ظهير السلطان دادند كه بفرستم . بعد چند دقيقه‌اى منزل حضرت صدر اعظم رفتم . از آنجا به منزل آمده عكس ظهير السلطان را پاكت كرده فرستادم . آخ كه چقدر برايش دلم تنگ شده است . شب را چون رسما مهمان و الا حضرت پرنس بوديم ، مشغول دست و رو شستن و رخت پوشيدن شدم . شش ساعت از ظهر گذشته در معيت همايونى سوار شديم . منزل و الا حضرت پرنس خيلى از منزل ما دور است شايد با كالسكه نيم‌ساعت راه است . از شهر خارج شديم . در چمن و جنگلهاى بيرون شهر است كه مثل بادبالن پاريس است .\r\nعمارتش بد نيست . سرپلهء قشنگى دارد . شام صرف شد . از رسومات قديمى كه امشب ديدم ، پيشخدمتهاى سفره و الا حضرت پرنس ، يك گرد سفيدى به موهاى سر و ابرو و سبيل و ريششان پاشيده بودند . گويا اين رسم از رسومات دربارى قديم سلاطين مجارستان و ( هنگارى ) بوده است . بعد از شام براى راحت و سيگار كشيدن به اتاق ديگر رفتيم . پيشخدمت‌باشى و الا حضرت پرنس به توسط كنت به\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nفقير گفت كه به اعليحضرت شاه چند لولهء نازكى را كه روى ميز وسط بود ، عرضه بدارم كه اين لوله‌ها تلفون است به تياتر اپرا . اعليحضرت شاه آمدند كنار ميز ، يك لوله را برداشتند و چند لولهء ديگر را هم حضرت صدر اعظم و ماها برداشته به گوش گذاشتيم . صداى خوانندگان تياتر اپرا را در نهايت خوبى گوش كرديم .\r\nامشب هم غيررسمى در تياتر اپرا مهمانيم . همانجاى ديشب است . حالت و رسميت فراعنه و پادشاهان مصر را نشان دادند . خيلى تماشائى بود . پردهء آخرش هم رقص بود . بعد از اتمام آمديم منزل . خيلى دير خوابم برد . ديگر حوصلهء من از سفر تنگ شده . اگر مرخصم كنند خيلى دلم مىخواهد از همين‌جا بروم تهران .\r\n\r\nحركت از بوداپست -\r\nروز پنجشنبه غره جمادى الثانى : صبح مشغول رخت پوشيدن و بار بستن شديم . يك ساعت به ظهر مانده با لباس تمام رسمى در معيت ركاب همايونى به گار آمده سوار قطار كالسكه شده راهى شديم . به هر استاسيون كه مىرسيديم ، احترامات معمول مىداشتند . ناهار در ترن صرف شد .\r\nبعدازظهر تا غروب آفتاب غالبا در حضور و اتاق حضرت صدر اعظم بودم . شام هم در ترن صرف شد . در حين شام خوردن از دو تونل كوچك گذر كرديم .\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n\r\nسروستان « 1 »\r\nنه ساعت از ظهر گذشته وارد ( بلگراد ) پايتخت دولت ( سروستان ) كه پيشترها جزو و تحت‌الحمايت دولت عثمانى بود و تقريبا بيست سال است كه مجزا شده داراى پادشاه و رسميت مخصوص است ، شديم . اعليحضرت شاه در لباس رسمى پياده شدند . در گار خيلى شلوغ بود . مأمورين سه دولت به هم ريخته بودند . مأمورين و مهمانداران دولت اتريش و مجارستان بودند كه بايد وداع كرده از اينجا مرخص بشوند . مأمورين و مهمانداران دولت سروستان بودند كه ترن مخصوص دولت سروستان را آورده بودند كه اعليحضرت شاه امشب را بايد با همراهان در آن قطار كالسكه بمانند و بخوابند . مأمورين دولت عليه عثمانى بودند كه ترن مخصوص اعليحضرت سلطان عثمانى را آورده بودند . كه فردا صبح بايد اعليحضرت شاه و همراهان در آن قطار سوار شده از سروستان خارج شوند . تمام اين مأمورين را فقير معرفى كرده سوار ترن سروستان شديم كه ايستاده بود . خيلى جاها تنگ و غيرمرتب و بىنظم بود . تمام همراهان از جناب علاء الملك سفير كبير دولت عليه ايران در عثمانى شكايت داشتند و بيچاره خودش كه الان وارد شده بود ، حيران و بيچاره مانده بود .\r\nاعليحضرت شاه و حضرت صدر اعظم امر كردند كه فقير الآن با قطار\r\n\r\n\r\n","description":"","footnote":"\r\n( 1 ) - منظور ( صربستان ) است .\r\n","page_name":" 320 ","page_number":320},
  {"content":"\r\n\r\nكالسكه‌اى كه به اسلامبول مىرود ، پيشتر بروم و ترتيب منازل اعليحضرت شاه و همراهان را در اسلامبول بدهم كه در ورود آنجا منزل بىنظم نباشد . در كمال عجله لباس رسمى را كنده پيچيدم و به ظهير الاعيان گفتم جامه‌دان و جعبهء لباس رسمى مرا در آن ترن حمل كرده ، يك ساعت به نصف شب مانده در ( ترن واگون‌لى ) كه مال كمپانى خيلى معروفى است . با كنت و ظهير الاعيان نشسته ، پشت به سروستان رو به اسلامبول حركت كرديم . كنت و فقير يك اتاق نمرهء اول داشتيم . ظهير الاعيان چسبيده به اتاق ما در نمره دويم منزل دادند . نيمكت‌هاى خواب ما را گشادند . جاى كنت روى من بود . هم‌اتاق ظهير الاعيان يك انگليسى بود كه موى سرش مثل موى عاريتى و خيلى زرد بود . خوابيديم . تا بيدار بوديم از سه چهار تونل گذشتيم .\r\n\r\nاز سروستان به اسلامبول -\r\nروز جمعه دويم ( 2 ) : ديشب خوب خوابم نبرد . صبح هم قبل از آفتاب بيدار شدم . از توى كوههاى سنگى و سه تونل رد شديم . يواش‌يواش صحرا و كوهها و مزارع شبيه به ايران مىشود . دهات و خانه‌هاى رعيتى تقريبا مثل گيلانات با سفال و تك‌تك با گلش پوشيده شده است . رمه‌هاى گاو و گوسفند و بز در صحراها مىچرانند و رنگ مردمانش تقريبا گندمگون است . معلوم است كه مشرقى هستند . كلاه‌هاشان عموما فرنگى ولى از ده چهار پوستى ، به وضع كلاه قزاقى روسى و از ده يك فينهء عثمانى . زنها سرشان يا چارقد كوچك يا دستمال بزرگ بسته است . رويشان هم باز است . هفت ساعتى صبح كه پنج ساعت به ظهر مانده باشد . از خاك سروستان گذشته ،\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n\r\nبلغارستان\r\nوارد خاك بلغارستان شديم . بلغارستان يكى از دول كوچك تبعهء عثمانى است . در گار شهر ( صوفيا ) كه پايتخت بلغارستان حساب مىشود ، بيست دقيقه ترن ايستاد . كنت و ظهير الاعيان براى تهران كارت‌پستالها نوشتند . چون صبح چاى و نان و كرهء مفصلى كرده بوديم ، يك ساعت از ظهر گذشته ناهار خواستيم . ( كند كتر ) يعنى پيشخدمت كالسكه ، ميز سه‌نفرى در اتاق ظهير الاعيان كه وسعتش زيادتر بود ، ( چون انگليسى هم‌اتاق ظهير الاعيان در گار صوفيا پياده شده بود ) حاضر كرده در بين حركت ناهار خوبى به قول درويشهاى عجم نور شد . بعد از ناهار همه را مشغول صحبت و راه پيمودن و تماشاى صحراها و دره و كوهها كه مثل اطراف شهر تهران و دامنهء شميران مىماند ، بوديم و چاى مىخورديم . چهار ساعت و ربع از ظهر گذشته ،\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n\r\n( عثمانى )\r\nرسيديم به گار شهر ( فليپ‌ال ) كه اول خاك عثمانى است . جمعيت زيادى به خيال آنكه امروز اعليحضرت شاه از اين نقطه عبور خواهند كرد ، در گار جمع شده بودند . ترن كه ايستاد به اطراف ترن جمع شدند . هيچ ايرانى در ترن نديدند . جز ظهير الاعيان و فقير . يك افندى كه ريش مچه‌پى سفيدى داشت ، تقريبا شبيه به راغب افندى كه در تهران است ، آمد جلوى اتاق فقير سلام كرد . از ورود موكب شاهى سؤال كرد . گفتم فردا در همين وقت منتظر باشند . اهالى اينجا آنچه در گار بودند از ده نفر شايد سه نفر فينه داشتند . باقى كلاه‌هاشان به طرزهاى مختلف بود . حكومت اين شهر را اعليحضرت سلطان عثمانى به پرنس بلغارستان سپرده است . بعد از يك ربع ساعت از آنجا هم گذشتيم . چون فردا ترن شش به ظهر مانده به اسلامبول مىرسد كه تقريبا اول طلوع آفتاب است . اول غروب شام دادند . سه نفر در اتاق فقير شام صرف شد . كم‌كم رختخوابها را انداختند . هشت ساعت و نيم از ظهر گذشته خوابيديم . يك نفر به قول خودشان ضابط عثمانى آمد بيدارمان كرد . از رسم و جهت آمدن پرسيد .\r\nورود به اسلامبول - روز شنبه سيم ( 3 ) : خيلى قبل از طلوع آفتاب بيدار شدم . ديگر آنچه ديده مىشد ، عثمانى بودند . كم‌كم رسيديم به اوايل شهر اسلامبول و بعضى خانه‌هاى خرابه كه ماهىگيرها منزل دارند و كنار دريا است ،\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nخيلى خانه‌هاى كثيف نيمه‌خرابيست . با تخته ساخته‌اند . شش ساعت به ظهر مانده به گار شهر رسيديم . ترن ايستاد . چون گارهاى فرنگستان را ديده بوديم . اين گار خيلى بد و شلوغ و بىنظم به‌نظر مىآمد . از همه‌جور آدم و حمال رخت پاره و گدا و عرب و كور و چلاق و سگهاى گر ديده مىشد . پائين آمده ما هم داخل آنها شديم . درشكه از سفارت آورده با يك نفر مأمور سفارت براى بلديت همراه ما شد .\r\nكنت و من در يك درشكه و ظهير الاعيان و جامه‌دانها در يك درشكه نشسته به طرف سفارت ايران راهى شديم . چون شهر اسلامبول در كوه است پست و بلنديهاى زياد دارد . كوچه‌ها خيلى تنگ و كوتاه و در كمال كثافت . صد رحمت به تهران . واقعا تهران خيلى تميزتر و باصفاتر است . يك خيابان مستقيم در تمام اسلامبول نيست . به سفارت ايران رسيديم . كاركنان سفارت تا دم درب سفارت استقبال كرده ، پياده شديم . باهم رفتيم در عمارت سفارت كه مرحوم ميرزا حسين خان مشير الدوله كه در زمان سفارت اسلامبولش ساخته و الحق خيلى خوب ساخته است . سه مرتبه و داراى سرپله و باغچهء اطراف عمارت است . مبلش هم از همان‌وقت است . خيلى اين سفارت را پسنديدم . مرا به تمام اتاقها بردند .\r\nتماشا دادند . چند اتاقش فوق‌العاده خوش‌منظر است كه به بغاز و آن‌طرف بغاز كه ( بگ اقلى ) مىگويندش ، نگاه مىكند . تا وقت ناهار مشغول صحبت و تماشا بودم .\r\nناهار در سفارت صرف شد . بعد از ناهار درشكه حاضر كردند . به اتفاق ( ) « 1 » قونسول سفارت و ( ) « 1 » و كنت رفتيم كه برويم به عمارات سلطانى . براى تعيين اتاقها براى موقع جلوس اعليحضرت شاه و ملتزمين ، از پل معروف ( ) « 1 » كه روزى چهارصد ليره حق‌العبور از عابرين مىگيرند ، گذشتيم . بسيار بد پلى است . خيلى ناهموار و تخته‌هاى سائيده شده و سوراخ و بىاعتبار . عرضش تقريبا ده ذرع . طولش ( ) « 1 » ذرع است . محلهء بگ اقلى هم خيلى كثيف و متعفن است . رسيديم به عمارات سلطان كه سراى همايونش مىگويند و باغ بسيار بزرگى است كه چندين دست عمارات عالى و چند كارخانه و سربازخانه و اسلحه‌خانه‌ها و توپخانه و توپ‌ريزى و فشنگ‌سازى و شكارگاهها و مردابها و وزارت‌خانه در آنجاست و سه چهار حصار رفيع محكم به دور تمام اين\r\n\r\n\r\n","description":"","footnote":"\r\n( 1 ) - در متن جاى كلمات خالى است .\r\n","page_name":" 324 ","page_number":324},
  {"content":"\r\n\r\nبناهاست . خيلى بلندتر از همه‌جاى شهر است . براى آنكه اگر تمام شهر سركشى كنند سراى سلطان سركوب است و با توپ مىتواند تمام اسلامبول را ويران كند .\r\nبيست و چهار فوج قراول مخصوص در سراى همايونى است كه تمام شام و ناهار پخته مىخورند و فوق‌العاده اعليحضرت سلطان از آنها توجه مىفرمايد . از درى كه نزديك مسجد مخصوص همايون است ، با درشكه وارد شديم . دم در ايستاديم .\r\nرفتند خبر كردند . پس از جواب خبر پياده شده وارد شديم . جلو افتادند . ما را بردند به وزارت تشريفات . وزير تشريفات ابراهيم بك است . خيلى خوش‌سيما و متعارف است . اندام معتدل و ريش سياه مچه‌پى و سبيلهاى كلفت سربالائى دارد . ملايم و فصيح حرف مىزند . ( عثمانيها غالبا خوب حرف مىزنند ) كنار ميز دختر بزرگى كه رويش پر بود از كاغذ نوشته و ننوشته ، نشسته بود . اتاقهاى اجزايش هم در رديف اتاق خودش بود و معلوم بود كه آنها هم مشغول كارند . چند دفعه صدا كرد آمدند . ديدم كه دستشان كاغذ و كارهاى ناتمام است . معلوم است در كارهاى راجعهء به وزارت تشريفات آنجا هيچ‌كس مداخله‌اى ندارد ، جز اجزاى خودش ( خوش‌بحالش ) خيلى با فقير اظهار معقوليت كرد . به‌قدرى متعارف بود كه مثل اين مىنمود كه چندين سالست با فقير آشنا است . قهوه و چاى صرف شد . سبب مأموريت سؤال كرد . گفتم پيشخدمت‌باشى را كه اسمش ( امين‌بك ) است خواست . آمد . او را به فقير ، فقير را به او معرفى كرد . باهم برخاستيم . باز درشكه سوار شده مدتها در باغها و خيابانها و حصارها ، رانديم تا رسيديم به آن عمارتى كه اعليحضرت امپراطور آلمان را منزل داده بودند و حالا هم براى اقامت همايونى معين كرده‌اند . عمارت خيلى مفصل و مزينى است . زينتش از زينت عمارات امپراطورها كه ديديم ، زيادتر است . مرتبهء بالايش تمام متعلق به راحت ذات همايون است . اتاقهاى پائين را با زحمت زياد براى ملتزمين معين كرده ، كارت چسباندم . چند نفرى را هم [ كه 
  ] زياد آمدند . در عمارت ديگر كه مشرف به درياست و با درشكه تا اين عمارت ده دقيقه راه است ، جا داديم . تا اين كارها تمام شد ، يك ساعت و نيم به غروب آفتاب مانده بود به سفارت مراجعت كرديم .\r\nدر مراجعت ما را از محلهء فرنگىها و كوچه و خيابانهاى خوب عبور دادند كه آنها هم بسيار كثيف بود . باز هم كوچه‌هاى تهران خيلى بهتر از اينها است . فقط اين\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nمحله بناهاشان دو مرتبه و سه مرتبه است . آن هم به علت پست و بلندى زمين .\r\nناچارند از اين‌طور ساختن . شام در سفارت خورده در مرتبهء پائين سفارت اتاق خواب و تختخواب براى فقير و كنت حاضر كرده بودند . رفتم خوابيدم . هنوز خوابم نبرده بود كه صداى چند شليك توپ پىدرپى شنيدم كه جائى آتش گرفته بود و عراده‌هاى تلنبه كه در كوچه‌ها حركت مىدادند ، يكى دو ساعت كه توى رختخواب غلطيدم . حس كردم كه مورچهء زيادى در تن من راه مىروند . برخاستم چراغ را آوردم . ديدم توى رختخواب پر است از ساس كه جانور كوچك قرمزى است و در بعضى از خانه‌هاى كثيف كهنهء ييلاقى و رعيتى پيدا مىشود و خيلى گزنده است . تمام رختهايم را كندم . جستجو كردم . رفتم روى يك نيمكتى ، لبادهء خوابم را به سر كشيده خوابيدم .\r\nدر\r\nاسلامبول - روز يكشنبه چهارم ( 4 ) : صبح بيدار شده لباس رسمى پوشيده با كنت و يكى دو نفر از اجزاى سفارت رفتيم به گار . توفيق‌پاشاى وزير امور خارجه آمد . باهم به كالسكهء راه‌آهن نشسته دو سه فرسنگ از شهر دور رفته پياده شديم . چند درختى بود . صندلى گذاردند و چند نفر اعاظم وزراء عثمانى هم آمدند . تشريفات مقرره حاضر شد . يك ساعت به ظهر مانده ترن اعليحضرت شاه رسيد . ايستاد . با وزير امور خارجه رفتيم توى كالسكه . او را معرفى كردم .\r\nاعليحضرت شاه و همراهان پياده شدند . درشكه نشسته رفتند تا لب دريا . آنجا كشتى كوچك دو سه تا با موزيك و ساير تشريفات حاضر كرده بودند . همه سوار شده به كشتى بزرگ رفتيم . متجاوز از صد كشتى كوچك و بزرگ به استقبال آمده بودند . همه با موزيك و پرجمعيت . خيلى تماشا داشت . در كشتى عكس انداختند . نزديك به ساحل ، پسر بزرگ اعليحضرت سلطان و صدر اعظم عثمانى مشرف شد . باز به كشتى كوچك سوار شده در نقطهء ( ) « 1 » پياده شديم .\r\nاينجا هم يك پسر ديگر اعليحضرت سلطان مشرف شده در معيت همايونى هردو به كالسكه نشسته و ديگران هم سوار شده رو به عمارت ( يلديز ) كه سراى همايونى باشد ، رفتيم . درب باغ‌سراى اعليحضرت سلطان هم به اعليحضرت شاه پيوست .\r\nدونفره در درشكهء كوچك نشسته رو به عمارت رفتند . در تالار بزرگ ايستادند .\r\n\r\n\r\n","description":"","footnote":"\r\n( 1 ) - متن : جاى كلمه خالى است .\r\n","page_name":" 326 ","page_number":326},
  {"content":"\r\n\r\nرسما اعليحضرت سلطان عثمانى كه مردى كوتاه‌قد باريك‌اندام است و ريش از يك قبضه بلندتر نزديك به سفيد شدن دارد و دماغ تيغه‌دار كج و چشمهاى متحرك و صورتش خيلى جالب‌نظر است . و فوق‌العاده متعارف است . وزراء خودشان را يك‌يك معرفى كرده اعليحضرت شاه با همه دست داده احوال‌پرسى كرد . بعد اعليحضرت شاه ماها را معرفى نمود . به ما هم يكىيكى دست داده تشكر از ملاقاتمان كرده ، رسميت تمام شده رفت به منزلش . ماها هر يك اتاقهامان را پيدا كرده لخت شده سه ساعت به غروب آفتاب مانده در سفره‌خانهء عمارت به ناهار حاضر شديم . عصر به همهء همراهان نشان دادند . به فقير هم نشان عثمانى مكلل به الماس داده شد ( ساعت اسلامبول مثل ساعت ايران غروب كوك است . ) يك ساعت كمتر به غروب آفتاب مانده بود كه اعليحضرت شاه و سايرين با لباس رسمى سوار در درشكه‌ها شده به عمارت شخصى سلطانى براى شام رفتيم . وزراء عثمانى تمام بودند . عمارت خود اعليحضرت سلطان كه امشب به شام آنجا دعوت داريم ، خيلى ساده و بىزينت است . شام مفصل و مجللى خورده شد . پيشخدمتهاى سفرهء اينجا هم با لباس ماهوت قرمز و يراق‌دوزى است .\r\nجز يك نفر پيشخدمت مخصوص خود اعليحضرت سلطان كه سمت رياست دارد و لباس سياه ساده دارد . بعد از شام آتش‌بازى خيلى مفصلى شده به منزل مراجعت كرده همه خوابيديم . اتاق خواب فقير شكرا للمولى ( ع ) در نهايت راحتى و تختخوابم خيلى خوب و مزين است . به خلاف ديشب .\r\nدر\r\nاسلامبول - روز دوشنبه پنجم ( 5 ) : اعليحضرت شاه و همراهان در سفارت ايران به ناهار مهمان جناب علاء الملك سفير كبير بوديم . قبل از ظهر تا لب آب با درشكه آمده به كشتى كوچك سوار شده آنطرف آب پياده شديم و درشكه نشسته به سفارت رسيديم . ايرانيها امروز معركه مىكردند . در سفارت هم واقعا جناب علاء الملك روى ما را سفيد كرد . مهمانى بسيار خوبى كرد . علماء و تجار و شاگردان مدرسهء ايرانى كه خودش تشكيل كرده به حضور آورده معرفى كرد . مطرب ايرانى هم داشتيم . آقا حسينقلى تارزن معروف و چند نفر از معاريف اهل ضرب كه تازه از ايران آمده بودند ، بودند . بعد از ناهار به همان طريق آمدن مراجعت كرديم . لباس رسمى پوشيدم . از چهار ساعت به غروب آفتاب مانده\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nوزراء دولت عثمانى يكىيكى از اين قرار و ترتيب رسما به حضور آمدند .\r\nصدراعظم ، وزير عدله ، وزير جنگ ، وزير بحريه ، رئيس دار الشورى ، وزير امور خارجه ، وزير داخله ، وزير ماليه ، وزير اوقاف ، وزير توپخانه و مكاتب ، وزير علوم ، وزير فوائد ، مستشار صدارت . بعد سفراى كبار و مأمورين دول همه آمدند در سالن بزرگ مرتب ايستادند . سفراء كبار را يكىيكى به حضور مشرف كردم . بعد اعليحضرت شاه در سالن بزرگ آمده همه را به تفقدات ملوكانه نواختند . هيئت ( كرديپلوماتيك ) اينجا از اتريش و پاريس خيلى زيادتر است . ( مسيو زيناوىيوف ) كه بيست و پنج سال پيش از اين در تهران بود [ و 
  ] در عروسى فقير دعوت داشت امروز ديدم كه سفير كبير روس در اسلامبول است . خيلى پيرمرد است . او مرا وقتى ديده بود كه ريش و سبيل هيچ نداشته‌ام و اكنون مىبيند كه ريش مچه‌پى دارم . خيلى از تغيير صورت من تعجب كرد و عجب اين بود كه خود او هيچ تغيير در صورتش نكرده . ريش مىتراشد . سبيلهايش را هم مىزند كه كوچك باشد . اعليحضرت شاه از سنش سؤال كرد . گفت هشتاد و دو سال و از غالب جوانهاى ( كرديپلماتيك ) چابكتر است . به تصويب حضرت صدر اعظم بعد از مرخصى كرديپلوماتيك به اتاق خلوت شرفياب شده مورد مراحم خاص شد .\r\nفارسى هم خيلى خوب و فصيح مىداند . او هم مرخص شد . از شدت خستگى نزديك بود از پا درافتم . از اول غروب آفتاب رختم را كندم . تا قبل از شام تقريبا يك ساعتى راحت كردم . ولى باز هم مشغول كار و ترتيب ترتيبات بلغارستان بودم . وقت شام مىرفتم به سفره‌خانه . احمد بك آتش ملىتر سفارت ايران را ديدم كه به اتاق من مىآمد . به‌قدرى از ديدارش لذت بردم كه حساب ندارد .\r\nگفتم در اتاقم بنشيند تا بيايم . قدرى شام خورده مراجعت كردم و با احمدبك و كنت و ظهير الاعيان و هاشم خان مشغول صحبت شديم . بازم آوانس خان مترجم اول سفارت ايران و يك نفر ديگر از اجزاى سفارت آمدند . اسامى همراهان را به فارسى و فرانسه مىخواستند . تقريبا به‌قدر يك‌ساعت چرتمان را پاره كردند .\r\nكنت را گفتم نوشت و داد . يك قاليچهء ابريشمى براى امين‌بك كه دو سه سال پيشتر در ايران شارژده‌فر عثمانى بود ، آورده بودم . دادم احمدبك برساند . خودش را كه هنوز نديده بودم . خيلى ملاقات احباب قديم براى ما در اسلامبول مشكل\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nشده است . يعنى نزديك به محال . به هيچوجه بجز آنكه معدودند و كار دارند ، هيچ‌كس نمىتواند وارد و داخل سراى سلطانى بشود . پريشب اسم امين و احمدبك و فوادبك و ضياء الدين‌بك را نوشتم دادم ترخان پاشا كه مهمان‌دار است و هزار خواهش كردم كه هركدام اينها را بتواند به هر وسيله پيش من بفرستد .\r\nگفت احمدبك را چون جزو نظام است ، مىتوانم اجازه تحصيل كنم . ولى آنهاى ديگر مقدور نيست و معذورم . خيلى اوقاتم تلخ شد . اين بود كه احمدبك را فرستاده بود . چهار ساعت از غروب آفتاب گذشته با احمدبك وداع كرديم . رفت و خوابيدم . خيلى عجب است كه جاى گزش ساسهاى پريشب ، تازه به خارش افتاده است و تمام تنم مىسوزد . امشب هيچ نتوانستم بخوابم .\r\nدر\r\nاسلامبول - روز سه‌شنبه ششم ( 6 ) : صبح جناب شيخ الاسلام به حضور اعليحضرت شاه آمد . اين شيخ الاسلام را اعليحضرت سلطان معيّن مىكند .\r\nمثل صدراعظم . و تالى و هم‌شأن صدارت است . با صدر اعظم هم معزول و منصوب مىشود . حكومت شرعيه و فقهيهء تمام روم را تعيين مىكند . خيلى آدم متين و معقول و باتدبيرى به‌نظر مىآيد . ظاهرش خيلى شبيه به مرحوم حاجى استاد غلامرضاى شيشه‌بر معروف عليه الرحمه است . ساعتى صحبت داشته اعليحضرت شاه يك انفيه‌دان الماس به او مرحمت كرده رفت . از حضور كه برگشتم ، ظهير الاعيان را مأمور كردم كه برود در وزارتخانه به هرطور كه مىداند فؤادبك را بپرسد و پيدا كند و از او تدبير ملاقات بخواهد .\r\nعصر اعليحضرت شاه احضارم كرد و در كالسكهء محل جلوس امر به نشستنم كرد . رفتيم به كتابخانهء اعليحضرت سلطان كه در عمارت مخصوصى است . بد نبود . چندان تعريفى هم نداشت . بيشترش كتب فرانسه و انگليسى و چاپى است . ولى خيلى منظم و مرتب و با ثبت و كتابچه . چنان كه هر كتابى را بخواهند ، فورا يكى از خدمهء آنجا كه براى اين كار حاضر است ، آن كتاب را پيدا كرده مىآورد . اسباب علمى هم از قبيل كره و نقشه كم داشت . كتابخانهء اعليحضرت شاه در تهران خيلى زياده بر اينهاست . تقريبا هفتاد هزار جلد كتاب دارد . غالبش هم خطى و قديم و خزانه‌اى و پرقيمت ولى خيلى بىنظم و ترتيب است . در سرپله اتاق موزه در عمارت سلطنتى است . در يك اتاق خيلى بزرگ\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nخيلى تاريك . يك سقف بلند كه سه طرفش را از سطح زمين تا سقف قفسه بسته‌اند و كتابهائى كه هركدام سى سال يا چهل سال مىشود كه لايش باز نشده را در جلدهاى خيلى محكم بسته و چيده‌اند و اسباب علمى زياد و بافايده را وسط اتاق روى يك ميز خيلى بزرگ به روى هم ريخته و سالى يكى دو مرتبه چند نفر سرايدار با كتابدارباشى و مستوفى كتابخانه مىآيند با چراغ جاروئى مىكنند .\r\nيعنى گرد و خاك زمين را به هوا كرده به روى كتابها مىنشانند . خلاصه از آنجا در ركاب همايونى به عمارت شخصى اعليحضرت سلطان كه محل نشستن خودش است رفتيم . خودش تا دم پله جلو آمد . رفتيم در اتاق بزرگى كه خيلى ساده بود و جز يك ميز بزرگ و چند عدد صندلى و يك پيانو و به‌قدر لزوم اسباب چراغ چيزى نبود . از آنجا به يك اتاق كوچك كه ميز تحريرش آنجا بود و خيلى ساده و بىزينت بود ، جز يك نيمكت و چندتا صندلى و يك ميز كوچك چيزى نداشت . فقط يك صفحه نقشهء بزرگ در يك‌طرف ديوار كوبيده شده بود .\r\nاعليحضرتين به روى يك نيمكت نشستند . ماها كه جنابان علاء الملك سفير كبير و اميربهادر جنگ و ابراهيم‌بك وزير تشريفات عثمانى و فقير اذن نشستن دادند ، نشستيم . اعليحضرت شاه فقير را به مصاهرت خودش و خدمت فقراى ايران به اعليحضرت سلطان معرفى فرمود . سلطان برخاست و به فقير دست داد و صحبت داشت . بعد از يكربع ساعت از درب ديگر اتاق كه بسته بود ، باز شد . يك كاكاى خواجه ( كه عثمانيها حرم آقاسى مىگويندشان ) يك سينى كه دوازده استكان چاى ريخته در او بود ، آورد . وزير تشريفات برخاسته از دست او گرفته به روى ميز گذاشت . اعليحضرت سلطان همانطور نشسته از توى سينى برمىداشت و به يك‌يك مىداد . از همان در كه چاى آورده بودند . يك پسر به سن چهار سال رخت نظام پوشيده و يك دختر به سن نه سال با رخت فرنگى وارد شدند . همه پاشديم . اعليحضرت سلطان به اعليحضرت شاه معرفيشان كرد پسر و دختر خودش بودند . اعليحضرت شاه هردو را بوسيده در بغل نشاند .\r\nبعد از ساعتى صحبت اعليحضرت سلطان اظهار داشت كه براى تفنن شخصى يك اتاق موزه‌اى دارم . ميل داريد تماشا كنيد و برخاست . همه برخاستيم . خودش جلو افتاده از دو سه اتاق عبور كرديم . به يك اتاق كم عرض\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nميرزا محمود خان علاءالملك\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nخيلى باريكى رسيديم كه آنجا موزه بود . مملو از اسبابهاى كهنه و تازه و تاريخى و نشانهاى سلاطين سابق . يكىيكى خودش معرفى مىكرد . واقعا تماشائى بود . در وقت بيرون آمدن اعليحضرت سلطان از جعبه‌اى كه در يك قفسهء كتاب بود ، قوطى كوچكى تقريبا به‌قدر قوطى سيگار مكلل به الماس بيرون آورده به اعليحضرت شاه داد و گفت اين يك قرآن است كه كتابخانه به شما يادگار مىدهد . اعليحضرت شاه قرآن را از قوطى بيرون آورده بوسيد و در قوطى گذاشته به فقير دادند كه بياور منزل از آنجا به اتاق بزرگ اول مراجعت كرديم كه پيانو داشت . اعليحضرت سلطان به اعليحضرت شاه گفت ميل داريد پسرم را بگويم قدرى براى شما پيانو بزند و همان پسر چهار ساله‌اش را گفت بنشين براى عمويت پيانو بزن و خودش پسرش را بلند كرد روى صندلى كه نمىتوانست بنشيند ، نشاند و كتاب نت را آوردند و از روى نت مشغول شد . همه مات مانديم كه گريه كردنش و از آدم ترسيدنش و از بغل دايه‌اش بيرون نيامدنش و ساير چيزهايش كه در ايران شرط بچهء از چهار ساله تا ده ساله است ، پيشكشش . چطور پيانو مىزند ؟ و كى نت خوانده است ؟ بعد اعليحضرت سلطان گفت پسرم خودت با پيانو آواز بخوان . شروع كرد به خواندن و از روى نت زدن . حيران شدم كه انسان چقدر قابل تربيت است . از آنجا برخاسته اعليحضرت شاه خداحافظ كرده رفتيم به فابريك ظرف‌سازى اعليحضرت سلطان كه در همان عمارت و داخل حصارسراى همايون است . قدرى تماشا كرده سوار شديم . آمديم به منزل . تقريبا يك‌ساعت به غروب آفتاب مانده بود . اعليحضرت شاه را به اتاق رسانده آمدم به اتاق خودم كه قدرى راحت كنم . ظهير الاعيان را ديدم . گفت رفتم در وزارتخارجه . فؤادبك را پيدا كردم . احوالپرس شما را تبليغ كرده فوق‌العاده مايل و شايق ملاقات شما است .\r\nخيلى از اين خبر خوشحال شدم . فورى با ظهير الاعيان درشكه نشسته به كالسكه‌چى نشانى داديم . رفت . خيلى دور بود . در يك قهوه‌خانه‌اى پياده شديم كه به حساب فرنگىمآب بوده ، بيست‌تا صندلى و ميز بطور رسترانهاى فرنگستان .\r\nولى در كمال كثافت گذاشته بودند . فؤادبك تا دم پله آمده ، ايستاده بود . دست داديم . نزديك يك ميز نشستيم . دو سه فنجان چاى خورده صحبت كرده برخاستيم . وداع و خداحافظى كرده با ظهير الاعيان آمديم رو به منزل . دو ساعت\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nاز شب گذشته رسيديم . اعليحضرتين به تياتر مىرفتند . در معيت همايون رفتم .\r\nيك تياتر خيلى كوچكى است . جزو همين عمارت و چسبيده به همين بنا كه هروقت اعليحضرت سلطان ميل ديدن تياتر مىكند ، مىرود آنجا . خودش تنها مىنشيند و هيچ‌كس ديگر نيست . جز دو سه نفر از وزراء و محارم و موزيك و بازيگر . يك همچه تياترى هم تماشا كرده در معيت همايون به منزل آمدم . چون شام نخورده بودم ، چند خوراك سرد آوردند . خورده و خوابيدم . نمىدانيد جاى ساسها در تنم چه مىكنند . تمام تنم آبله زده است و مىخارد .\r\nاسلامبول - روز چهارشنبه هفتم ( 7 ) : قبل از ظهر در ركاب همايونى سوار شده تا لب آب ، از آنجا با كشتى كوچك تا آنطرف آب ، از آنجا با درشكه تا مسجد اياصوفى رفتيم . از ابنيهء تماشائى عالم است . تمامش از سنگهاى قيمتى .\r\nيعنى مرمرهاى الوان و سماق ساخته شده است . خيلى مرتفع است . تعريف و تاريخ آن بنا را در غالب كتب تواريخ ديده‌ام . حاجت به نوشتن نيست . يك چيزى عرض كنم . از حماقت عثمانيها . ( احمد شكر پاشا ) كه از مهمانداران است ، آمد و به اعليحضرت شاه گفت بيائيد آن ستون سنگى را كه سلطان محمد فاتح با شمشير زده است ، تماشا كنيد . رفتيم . طرف دست راست محراب مقصوره و طاق عليحده است كه چند ستون سنگ به كلفتى دو بغل و بلندى شايد ده ذرع دارد . يكى از آن ستونها كمرش يعنى پنج ذرع از زمين بلندتر . يك رگ خيلى نمايانى دارد . مثل آنكه تركهء نازكى را با قلمتراش بريده باشند . نه به‌طورى كه جدا شود . احمقها آن را مىگويند سلطان محمد فاتح وقتى كه اسلامبول را به جنگ گرفته و اين مسجد كليسا بوده است ، سواره در اين كليسا آمده و اين ستون را با شمشير زده است . اعليحضرت شاه نگاهى به آن ستون و نگاهى به گوينده كرده مشغول تماشاى جاهاى ديگر شد . از طرف دست راست محراب قطعه‌هاى مدور خيلى بزرگ اسم نوشته به ديوار و جلوى حجرات بالا آويزان كرده بودند ( اللّه ) ( محمّد ) ( عمر ) ( على ) ( حسن ) ( حسين ) ( عثمان ) ( ابو بكر ) . از مسجد بيرون آمديم . به همان ترتيب مراجعت كرديم . به اين‌طرف آب رفتيم . به تماشاى دلمه باغچه كه جزو عمارت سلطنتى و در داخلهء حصارسراى همايون است و عمارت معاهده آنجا است . ( چون سالى دو عيد كه عيد فطر و عيد اضحى باشد ،\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nسلاطين آل عثمان از قديم تا حالا جلوس مىكنند و وزراء و اعيان و علما و مأمورين مىآيند تجديد عهد كرده دست يا دامن سلطان را مىبوسند . آن اتاقى را كه اين كارها درش مىشود ، عمارت معاهده مىگويند . ) اين عمارت هم از جاهاى ديدنى است . كنارهء عمارت كه تقريبا ده ذرع با لب دريا فاصله دارد ، توپها گذارده‌اند . كه در موقع مخصوص شليك مىكنند . خود تالار معاهده فوق‌العاده ديدنى است . عرض و طولش بايد پنجاه قدم در صد باشد . دو سراسپر بزرگ هم در دو طرفش است كه درب ورود از آنجاست . ارتفاعش بايد بيست و پنج ذرع باشد . سقفش طاقى آجرى است . از تو منقش و مذهب كه چه عرض كنم . پنج طاق خورده است . يكى بزرگ وسط ، دوتا دو كله‌اش ، دوتا هم سراسپر جنبينش . شمردم پنجاه و دو ستون سنگى كه ده ذرع ارتفاع و دو بغل كلفتى يك پارچه سنگ دارد كه زير پايهء اتاقها و در اضلاع اتاق به كار رفته است . از تماشاى آنجا هم فارغ شده به منزل آمديم . ناهار صرف شد . عصر گاهى به حضور ، گاهى منزل حضرت صدراعظم ، گاهى اتاق خودم بودم . يكساعت به غروب آفتاب مانده حضرت صدر اعظم احضارم كرد . رفتم باهم رفتيم حضور اعليحضرت شاه ( چون ديروز در موزه اعليحضرت سلطان عثمانى قرآنى كه قاب خيلى گرانبهاى الماس نشانى داشت ، به اعليحضرت شاه يادگار داده بود ) . تسبيح مرواريد و قمه آنتيك دسته لعلى براى اعليحضرت سلطان مىدادند . به فقير امر شد بروم . آوانس خان نايب سفارت را نيز همراه بردم براى ترجمه . به عمارت شخصى اعليحضرت سلطان رسيديم . به وزير تشريفات از آنجا به حضور اعليحضرت سلطان كه براى شب لباس رسمى پوشيده بود ، تسبيح و قمه و پيغامات تقديم و تبليغ شد . آمدم منزل . به حضرت صدر اعظم و اعليحضرت شاه جواب گفتم و آمدم . خيلى به عجله لباس رسمى پوشيده در معيت همايونى به مهمانى اعليحضرت سلطان رفتيم .\r\nتفصيلات مهمانى به عينه شب اول ورود بود . جز آنكه در عمارت ديگر بود و آتش‌بازى هم نبود و سفراء هم در سفره حاضر بودند . بعد از شام به منزل آمديم .\r\nقدرى در اتاق حضرت صدراعظم . قدرى در اتاق جناب اميربهادر جنگ نشسته به منزل آمده لباس رسمى را كنده و خوابيدم .\r\n\r\nحركت از اسلامبول -\r\nروز پنجشنبه هشتم ( 8 ) : صبح مشغول بار بستن\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nشدم . بعد به حضور رفتم . اعليحضرت سلطان عثمانى يك قوطى سيگار طلا كه طغرا و بعضى رنگهاى ديگر به رويش با الماس مرتب كرده بودند ، يادگار مخصوص براى فقير داده بود . امين بك پيشخدمت‌باشى آورد . بردم به حضور بعد قبول كردم . ( چون ديروز تسبيح و قمه برده بودم ) چون روز حركت است ، خيلى شلوغ است . عثمانيها و ايرانيها مثل خر و گاو درهم ريخته راه مىرويم . ناهار صرف شد . بعد از ناهار همه لباس رسمى پوشيده حاضر شديم . ظهير الاعيان هم جعبهء لباس رسمى و جعبهء عود مرا كه تازه خريده‌ام ، برد به گار راه‌آهن . كنت هم از صبح رفته است به گار راه‌آهن كه ترتيب منزلها را در قطار كالسكهء راه‌آهن بدهد .\r\nچهار ساعت به غروب آفتاب مانده ، اعليحضرت شاه به مرتبهء پائين آمده در سالن منتظر بود . اعليحضرت سلطان آمد . باهم در درشكهء سلطانى كه دو اسب سفيد خيلى بزرگ بسته بودند و خودش با آن پيرمردى آنها را مهار كرده بود ، نشستند و هركدام به ترتيب روز ورود در كالسكه‌ها نشسته راهى شديم تا رسيديم به درب سراى همايونى . پياده شدند . در يك اتاقى چاى صرف كرده اعليحضرت شاه وداع كرده اعليحضرت سلطان به سه چهار نفر كه در اتاق همراه بوديم ، دست داده وداع كرده ، سواره آمديم تا لب دريا به كشتى كوچك سوار شده رو به كشتى بزرگ رانديم . فؤادبك در يك لتكهء كوچكى كه دو نفر پاروب‌زن داشت ، همراه بود و از دور دور دستمال تكان مىداد و دوربين نگاه مىكرد . در كشتى بزرگ هم كه نشستيم مدتها همراه بود و خيلى گريه مىكرد و با دستمال اشكش را پاك مىكرد . فوق‌العاده متألم شدم . بعد از يك‌ساعت كه در دريا بوديم و مشغول تماشاى مناظر خوب بغاز و ابنيهء اسلامبول كه در هيچ‌جاى دنيا نيست و محسود تمام دول است ، بوديم . باز به كشتى كوچك نشسته در ساحل پياده شديم .\r\nاعليحضرت شاه با مهماندارانى كه از همين‌جا بايد برگردند ، وداع كرده در كالسكهء راه‌آهن نشسته به راه افتاديم . فقير بعد از آنكه تمام اتاقها را سر زده از راحتى همقطاران خاطر آسوده كردم . به منزل خودم آمده تغيير لباس كرده مشغول خواندن كاغذهاى تهران شدم كه ديروز رسيده بود . راه همان بود كه وقت رفتن تفصيلش را مختصرا عرض كردم . دو نفر از مهمانداران بلغارستان كه از يك استاسيون بين راه داخل شدند ، جا نداشتند . از نواب موثق الدوله كه همسايه بود ،\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nخواهش كردم به اتاق فقير آمد و اتاقش را به آن دو نفر داديم . كنت را گفتم رفت منزل ميرزا ابراهيم خان . شام در بين حركت و سالن ترن خورده شد و خوابيديم .\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n\r\nبلغارستان\r\n\r\nاز اسلامبول به بلغارستان -\r\nروز جمعه نهم ( 9 ) : خيلى پيش از طلوع آفتاب از صداى موزيك كه در يك استاسيون مىزدند ، بيدار شدم . رخت پوشيده به سالن رفتم و چاى صرف كردم . بعد به حضور رفته پس از ساعتى آمدم منزل مشغول نوشتن روزنامه شدم . پنج ساعت از دسته گذشته از خاك عثمانى خارج و داخل خاك بلغارستان شديم . ناهار طور غريبى شد . چون راه قدرى سرابالا بود ، قطار كالسكه را دو دسته كردند . به دو ( لكمتيف ) بستند . سفره‌خانه با دستهء ديگر بود . به هزار مرافعه دو ساعت بعدازظهر چند پارچه نان و قدرى پنير و چند خوشه انگور پيدا كرده در اتاق با نواب موثق الدوله و ظهير الاعيان و هاشم خان و فقير صرف كرديم . بعد از دو ساعت آن دستهء ديگر هم ملحق شد . پنج ساعت از ظهر گذشته وارد گار شهر ( صوفيا ) پايتخت بلغارستان شديم . پرنس بلغارستان و اعاظم آنجا براى تشريفات مقدم همايونى در گار حاضر شده بودند . اعليحضرت شاه و سايرين با لباس رسمى پياده شديم . در اتاق گار اعليحضرت شاه به پرنس نشان قدس داد . كالسكه‌ها حاضر بود . سوار شده رو به خانهء پرنس رفتيم .\r\nبلغارستان تقريبا هفت كرور جمعيت دارد . خود شهر صوفيا شصت و پنج‌هزار نفر .\r\nاين شهر تازه‌ساز است . يعنى آنوقت كه خودشان را از عثمانى كنار كشيدند ، يك ده خرابى بود . در اين بيست و پنج سال خيلى ترقى كرده . خيابانهاى وسيع\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nانداخته‌اند كه دو طرفش خانه‌هاى دو مرتبه و سه مرتبه مىسازند . اگر همينطور كه در اين بيست ساله پيش آمده ترقى بكند ، شايد پنجاه سال ديگر مثل يكى از شهرهاى كوچك خوب فرنگستان بشود . رفتيم منزل پرنس . چون نوخانمان است ، چندان مفصل و مزين نيست . ساعتى نشستيم . بعد پرنس آمد خدمت اعليحضرت شاه كه چون تا وقت شام يكساعت و نيم وقت است ، برويم به گردش و هم تماشاى سرباز و توپخانهء بلغارستان را بكنيد . سوار شدند . از همراهان هم سه چهار نفر در ركاب بودند . من‌جمله فقير . از شهر خارج شديم . در يك خيابان توى شهر كه هنوز تمام نبود ، تقريبا دويست نفر بچه‌هاى معلم‌خانه دو طرف صف كشيده بودند . چقدر قشنگ و خوش‌لباس . بعد جلوى سربازخانه يك فوج حاضر بود .\r\nمشق كردند . بدون اغراق هيچ دولتى به اين قشنگى و علم قشونش مشق نكرده بود . فوق‌العاده عالم بودند . هرگز قشون آلمان و اتريش كه معروف همهء دنيا هستند ، به اين خوبى مشق نكرده‌اند . از آنجا رفتيم در يك صحراى وسيعى .\r\nتوپخانه را تماشا كرديم . كه همه را به اسب بسته و مشق مىدادند . آن هم خيلى خوب بود . دو ساعت از شب گذشته آمديم منزل . به فاصلهء يك ساعت ، پرنس آمده به حضور همايونى و به همراهان نشان تقديم كرد و داد . فقير نشان و حمايل ( سنت الكساندر ) را دادند و سوار شده رفتيم به هتل كه شام مهمان پرنس بوديم .\r\nشام مفصّل صرف شد . بد نبود . پيشخدمت‌هاى سفرهء پرنس به رسم پيشخدمتهاى پادشاه مجارستان گرد سفيد به زلفهاشان پاشيده بودند . ( اين رسم را از قديم فرانسه‌ها گرفته‌اند . ) بعد از شام به ترتيبى كه آمده بوديم ، رفتيم به گار . در قطار كالسكه در منزلهامان خوابيديم و قطار به راه افتاد .\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n\r\nسروستان\r\n\r\nاز بلغارستان به سروستان -\r\nروز شنبه دهم ( 10 ) : پيش از طلوع آفتاب خادم كالسكه ( كن‌دكتر ) بيدارمان كرد كه اسبابهامان را ببريم به ترن سروستان .\r\nبا عجلهء تمام دست و پامانرا جمع كرده با نواب موثق الدوله رفتيم به قطار كالسكه‌اى كه عاليحضرت پادشاه سروستان تشريفاتا فرستاده بود . به ملاحظهء سرابالائى راه از يك استاسيون پيشتر كالسكهء اعليحضرت شاه و يكى دو كالسكه را باز كرده بودند . به فاصلهء يكربع ساعت رسيد . راهى شديم . كم‌كم هرچه از ممالك عثمانى دور تر مىشويم ، پيداست كه آبادتر است . از ده دوازده تونل بزرگ و كوچك گذشته ، تماما لباس رسمى پوشيده ، چند دقيقه به غروب آفتاب مانده وارد گار شهر ( بلگراد ) پايتخت سروستان شديم .\r\nعاليحضرت پادشاه سروستان كه جوان خوش‌اندام بيست و چهار ساله‌اى است ، با لباس ماهوت سرخ و اعاظم سروستان و فوج در گار حاضر بودند . مقدم اعليحضرت شاه و همراهان را مثل ساير سلاطين پذيرفته در كالسكه‌ها نشسته رو به هتل رفتيم . شهر ( بلگراد ) خيلى قشنگ است . ولايت سروستان هم با بلغارستان در همان جنگ عثمانى و روس از عثمانى مجزا شدند . ولى سروستان خيلى از بلغارستان همان‌وقت هم آبادتر بود . حالا همه‌چيز دارد . هرچه شهرهاى بزرگ فرنگ دارد ، آنجا هم دارد . فقط فرقى كه دارد آنجاها بزرگ و مفصل است . اينجا\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nكوچك و مختصر . رسيديم به هتل كه براى يكى دو ساعت راحت كردن و چاى خوردن حاضر كرده بودند . بعد از چاى خوردن اعليحضرت شاه و سايرين روانهء منزل عاليحضرت پادشاه شديم كه شام رسما دعوت داشتيم . عمارت پادشاهى چندان مفصل نبود . پر بد هم نبود . سفراء دول حاضر بودند . به حضور همايون معرفى شدند . ملكهء سروستان كه پانزده سال از شوهرش پيرتر است و نجيب هم نيست ، به زور عاليحضرت پادشاه سروستان ملكه‌اش كرده است و آبستن هم هست ، آمده . اعليحضرت شاه را به سر شام برد . همه رفتيم در سفرهء پادشاهى شام صرف كرده ، بعد از شام رفتيم به گار كه اعليحضرت امپراطور اتريش قطار كالسكهء مخصوص ( و حال آنكه مهمان نبوديم و خود اعليحضرت شاه براى رفع خستگى و كسالت رسميت سفر ، سه چهار شبه با خرج خودش به بوداپست مىرفت . ) فرستاده بود . هركس در ( ترن ) به منزلها رفته لباس رسمى را درآورده در جعبه‌ها گذارده ، تا كى بيرون بيايد و خوابيديم . چون اعليحضرت امپراطور اتريش تمام اختيار اين قطار كالسكه را از هر جهت در تحت فرمان اعليحضرت شاه واگذارده است ، امر شد كه تا صبح حركت نكند كه به راحتى بخوابيم و در وقت حركت هم خيلى آرام حركت كند . وقتى از مهمانى برگشته در اتاقم مشغول رخت كندن بودم ، ميرزا عبد الكريم خان ، گماشتهء حضرت صدر اعظم وارد شده يك فرنگى را كه يك جعبه ويالن دستش بود ، همراه آورد كه اين فرنگى ويالن‌ساز است و اين ويالن را خودش درست كرده . براى تقديم اعليحضرت شاه آورده . گفتم حالا كه دست من به اعليحضرت شاه نمىرسد . خود فرنگى گفت اين جعبه را حالا قبول كنيد . خودم به بوداپست خواهم آمد . قبول كردم . ويالن را گزارده رفت . ويالنش خيلى خوب بود . خودم به قصد تملك قبول كرده خوابيدم .\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n\r\nمجارستان\r\n\r\nاز سروستان به بوداپست -\r\nروز يكشنبه يازدهم ( 11 ) : بعد از طلوع آفتاب قطار كالسكه به حركت آمد . خيلى آرام و ملايم مىرفتيم و هرچه پيشتر مىرفتيم ، آبادى اراضى و مملكت بيشتر مىشد . ناهار هم در سالن ترن خورديم . سه ساعت و نيم از ظهر گذشته ، وارد گار بوداپست شديم . چون يك دفعهء ديگر هم بوداپست را ديده بوديم ، تقريبا مثل خانهء خودمان بود . از رسيدن به آنجا احساس راحتى كرديم . چقدر شهر آباد خوبيست و مردمان خوب مهربانى دارد . تمام خاك اتريش مردمانش مهربان و مؤدب هستند . بخصوص مجارستان كه در اصل ايرانى هستند و در هزار و پانصد سال پيشتر از ايران مهاجرت كرده بدين سرزمين آمدند و توطن كرده بناى آبادى را گذاردند . مغول هستند . مقصود اينست كه حسن خلق و انسانيت و مهمان‌نوازى و آداب كه واقعا از مختصات مشرق‌زمينىهاست ، در مردم مجارستان هم هست . باز هم مردم براى تماشاى ماها از گار تا هتل در دو طرف خيابان صف زده بودند و در همان هتل آن دفعه منزل كرديم . در اتاقهائى كه آن دفعه منزل كرده بوديم . بعد از رسيدن و دست و رو شستن مشغول خواندن كاغذهاى تهران شدم كه امروز در بين راه رسيده بودند . خيلى خوش شدم كه شكرا للمولى همه سالمند . يك ساعت به غروب آفتاب مانده با نواب موثق الدوله و جناب اميربهادر جنگ پياده رفتيم در خيابانى كه جلوى همين هتل و مشرف به\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nرودخانهء ( دنائو ) كه از ميانه شهر بوداپست مىگذرد . يعنى يك طرفش ( بودا ) و يك طرفش ( پست ) است . راه رفتيم و در يك‌طرف رستران نشسته چاى خورديم .\r\nجمعيت زيادى بود . به‌طورى كه راه رفتن براى ما كه ايرانى هستيم و هميشه در خيابانها و كوچه‌هاى خلوت تهران راه رفته‌ايم ، قدرى مشكل بود . بعد از آن به منزل آمده در سفره‌خانهء هتل با جماعت شام خورده در ركاب همايون به تياتر رفتيم . يعنى همان تياتر ( اپرا ) كه آن دفعه دو سه مرتبه رفته بوديم و تفصيلش را نوشته‌ام . بازى و موزيك خيلى تماشائى و گوش كردنى . ذخيره چشم و گوش كرديم . در مراجعت اعليحضرت شاه امر كردند در كالسكهء خودشان نشستم .\r\nامشب در تياتر كنت مترجم اعليحضرت شاه بود . دو ساعت به نصف شب مانده از تياتر مراجعت كرديم . ولى من تا يك‌ساعت بعد از نصف شب در اتاقم نشسته و مشغول ترتيب « 1 » كردن كاغذهايم بودم .\r\n\r\nدر بوداپست -\r\nروز دوشنبه دوازدهم ( 12 ) : قبل از ناهار با كنت و ظهير الاعيان و هاشم خان رفتيم هم سواره گردش كرديم و هم به دكان چرمسازى و عينك‌فروشى و رنگ‌فروشى رفته كيف و صندلى چرمى و عينك و چند جعبهء رنگ براى خودم و فروغ الملوك و ظهير السلطان خريده مراجعت كرديم . ناهار در جاى ديشب مثل ديشب صرف شد . عصر نواب انگليس يك‌ساعتى آمد منزل فقير و رفت . مشغول تحرير شدم . بعد از غروب آفتاب شام صرف شده بعد از شام در معيت همايونى به تياتر ديشب رفتيم . يك پرده بازى خوب بود . باقيش رقص و آواز . پس از انجام ، در ركاب به منزل مراجعت كرده دوباره با نواب موثق الدوله و كنت و هاشم خان و ظهير الاعيان رفتيم به تياتر ( شمشى ) كه هم تياتر است و هم رستران مسقفى است . چند نفر زن بندبازى كردند . واقعا به‌طورى كه عقل نديده از تصورش عاجز است و ديده از تصديقش قاصر . بعد از بازى آمديم در رسترانش چاى خورديم . از آنجا ظهير الاعيان و هاشم خان رفتند منزل نواب موثق الدوله و كنت و فقير محض شب گذراندن رفتيم به جاى ديگر تماشا . من تنها زودتر به منزل مراجعت كردم و آنها تقريبا نيم‌ساعت بعد از من آمدند . دو ساعت و نيم بعد از نصف شب خوابيدم .\r\n\r\n\r\n","description":"","footnote":"\r\n( 1 ) - كذا به جاى ( مرتّب )\r\n","page_name":" 342 ","page_number":342},
  {"content":"\r\n\r\nدر\r\nبوداپست - روز سه‌شنبه سيزدهم ( 13 ) : قبل از ظهر با نواب موثق الدوله و ظهير الاعيان و هاشم خان پياده رفتيم به دكانى كه اسباب عكاسى مىفروشند . براى ناصر قليخان و خودم دو دست دوربين عكاسى خريدم . از آنجا به دكان ديگر ، يك جعبهء هزار پيشه خريدم . از آنجا به كفش‌فروشى سه چهار جفت نيم‌چكمه خريده به منزل مراجعت كردم . ناهار در سفره‌خانه صرف شد . از بعد از ناهار تا يك‌ساعت به غروب آفتاب مانده ، در حضور بودم . اجازه كنت را از اعليحضرت شاه گرفتم كه از اينجا به وينه رفته ، انشاء اللّه يك دختر نجيب متمول خوش صورت موسيقىدان ( كه كنتس مادر كنت اين شرط را قرار داده است كه هرگز كنت بيچاره زن نگيرد ) براى خودش پيدا كرده ، بعد از دو ماه ديگر به تهران بياورد . عروسى بكند . پانصد تومان هم به او انعام مرحمت شد . براى خرجى مدت غيبتش . نزديك غروب آفتاب لباس بچه‌گانهء دوخته كه خواسته بودم ، آوردند . سه دست براى بچه‌ها خريدم . امشب چون شب عيد ميلاد اعليحضرت شاه است ، و هر ساله همچو شبى در تهران ، حضرت صدراعظم مهمانى خيلى بزرگى مىداد ، همهء همراهان را در هتل مهمان كرده است . شام بسيار خوبى تقريبا يك‌ساعت از غروب گذشته صرف شد . بعد از شام اعليحضرت شاه به تياتر اپرا رفت . در ركاب بودم . در بازى بعضى حالات و عادات قديم مجارستانيها را نشان دادند . پس از مراجعت از تياتر و حضور نواب موثق الدوله و فقير رفتيم به تياتر ( شمشى ) كه ديشب هم رفته بوديم . بانوان بندبازهاى ديشب كه يك پدر و يك مادر و دو دخترند ، بندبازى و ( ژيمناستيك ) بازى كردند . خيلىخيلى خوب به‌طورى كه نمىتوانم تعريفش را بنويسم ، اگر هم بنويسم كسى تا نبيند ، باور نمىكند . حق هم دارد . بعد از انقضاى مجلس با نواب موثق الدوله كه شام درستى نخورده بودند ، در يك اتاق مخصوصى به قول فرنگيها ( سوپه ) كرده تقريبا يك‌ساعت بعد از نصف شب ، آمديم منزل .\r\nدر\r\nبوداپست - روز چهارشنبه چهاردهم ( 14 ) : قبل از ناهار جناب مهندس الممالك به منزل فقير آمد . دو به دو خيلى صحبت كرديم . از دولت سروستان امروز براى فقير نشان و حمايل ( اكل‌بتان ) آوردند . چون اعليحضرت شاه و حضرت صدر اعظم به كارخانهء آهن آب‌كنى رفته بودند و تا بعد از ظهر\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nنيامدند ، جناب مهندس الممالك و كنت و فقير رفتيم در رستران عامهء همين هتل .\r\nسه نفره غذا خورديم . جناب ناصر الملك هم آمد با ما همراهى كرد . طرف عصر با كنت و ظهير الاعيان و هاشم خان رفتيم به همان دكان كه اسباب عكاسى مىفروخت . صاحب دكان چون ديد كه ما طالب تماشا كردن اسبابهاى علمى هستيم ، گفت اگر ميل داريد برويم بالاخانه‌ها ، بعضى چيزهاى تماشائى هست ، تماشا كنيد . خورسندانه قبول كرديم . جلو افتاد ما را راهنمائى كرد . عجب دكان مفصلى است . چهار مرتبه است . دور يك حياط كوچكى ، هر مرتبه‌اى تقريبا بيست اتاق دارد . چه چيزهاى تماشائى به قول ظهير السلطان اصلى دارد . واقعا امروز در هر اتاق اين مغازه به ياد ظهير السلطان بودم . اول رفتيم جائى كه هر حيوانى را تشريح كرده بودند . از موش تا انسان . قريب سى چهل حيوان تماشا كرديم . بعد رفتيم جائى كه طيور را با پر به حالتهاى طبيعى درست كرده ، نگاه داشته بودند و نشان مىدادند كه اين پرنده چطور آشيانه در چه درختى مىگذارد . و تخمش چه رنگ و چه‌قدر است و هر دفعه چندتا بچه مىگذارد . خيلى خوشم آمد . از يك شاخهء درختى كه دوتا ( زردور ) نر و ماده ( مرغيست به‌قدر سار كه غالب پرهايش زرد خيلى خوشرنگ است و در بهار در ييلاقات خيلى خوش‌صدا مىخواند . ) لانه بسته بودند و ماده در لانه به روى تخم خوابيده بود و نرش به حالت طبيعى به روى شاخه نشسته پرهايش را مرتب مىكرد . تقريبا صدجور هم از مرغهاى كوچك و بزرگ از قدر گنجشك تا به‌قدر قو تماشا كرده رفتيم به چند اتاق بزرگ ديگر كه با قوهء برق كارها مىكردند . سبحان اللّه كه مولى چه قدرتى در اين قوه وديعه گذارده است . بارك اللّه ، فرنگيها كه به قوت علم پيدا كردند و نگذاردند اين چراغ خاموش بماند . در اين اتاقها به‌قدرى صنعت ديدم و لذت بردم كه از تماشاى تمام فرنگستان آنقدر حظ نكرده بودم . مثلا از پشت شيشه مخصوصا شعاع را به دست من انداخت ، مغز استخوان دستم را ديدم . بدون آنكه پوست و گوشت ديده شود و كذالك . به‌قدر پانصد جور از همين قبيل صنايع برقيّه ، تماشا كرديم . تلگراف بىواسطه يعنى بىسيم و بستگى را تماشا كرديم كه واقعا از حيطهء تصور و تعقل خارج است و سزاوار است كه قرن و ماء نوزدهم از\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nاين صنعت به قرون سابقه افتخار كند . بعد رفتيم به اتاقهائى كه نقشه‌ها و كره‌هاى همه‌جور در آنجا بود . يك كرهء سادهء سياه براى مشق بچه‌ها خريدم و يك دستگاه ديگر هم كه حركت كرهء ماه را به دور كرهء زمين و حركت كرهء زمين را به دور كرهء شمس نشان مىداد ، خريده نزديك غروب آفتاب از آن مغازه بيرون آمديم . تا منزل آمديم و قدرى راحت كرديم . وقت شام شد . در سفره‌خانه حاضر شده ، شام صرف كرديم . بعد از شام مثل هرشب در ركاب همايونى به تياتر اپرا رفتم . بعد از مراجعت مثل هر شب با نواب موثق الدوله و كنت و ظهير الاعيان به تياتر ( شمشى ) رفتيم و بعد از اتمام بازى مثل هرشب به منزل مراجعت كرده ، مشغول روزنامه نوشتن شدم .\r\nدر\r\nبوداپست - روز پنجشنبه پانزدهم ( 15 ) : صبح مشغول صندوق و بار بستن بوديم . قبل از ظهر جناب اميربهادر جنگ آمد . قدرى صحبت از شجاعت . . . « 1 » و پردلى او كرد كه شب عاشورا با بيست نفر رفت و آب آورد و اخبار منقولهء در اين باب را هرچه در خاطر داشت ، از قول مرحوم مجلسى و مرحوم آخوند ملا آقاى دربندى ذكر كرد و هردو گريه كرديم و آمرزيده شديم . جناب سردار كل آمد چرت‌مان را پاره كرد . وقت ناهار مثل همه روزه گذشت . بعد از ناهار با كنت رفتم اتاق جناب مفخم الدوله وزير مقيم دولت ايران در آمريكا براى وداع كه فردا از همين‌جا به طرف ينگىدنيا خواهد رفت . خيلى آدم خوب درست معقوليست . طرف عصر منزل نشسته بودم . جناب وكيل الدوله آمد . دستخطى از اعليحضرت شاه آورد كه ناصر قليخان را به لقب ظهير حضورى ملقب و مفتخر كرده بودند . فوق‌العاده مسرور شدم كه براى او سوقات خوبى خواهم برد . تقريبا دو ساعت به غروب آفتاب مانده ، اعليحضرت شاه احضارم كرده در ركاب و كالسكهء محل جلوسش امر به نشستنم فرموده ، رفتيم تا بيرون شهر بوداپست كه فضاها و چمنها و حوضهاى خوش‌منظر باطراوتى دارد . هيچ پياده نشديم . به‌قدر نيم ساعتى گردش كرديم . چون باد خيلى سرد تندى مىوزيد به منزل مراجعت كرديم . پس از پياده شدن با نواب موثق الدوله و ظهير الاعيان و هاشم خان رفتيم چند دست سردست و يخه خريدم . از آنجا به دكانى كه اسباب چرمى مىسازد ،\r\n\r\n\r\n","description":"","footnote":"\r\n( 1 ) - اسم خوانده نشد .\r\n","page_name":" 345 ","page_number":345},
  {"content":"\r\n\r\nيك قوطى جاى سردست ، و يخه و يك كيف آئينه ، شانه خريدم به منزل مراجعت كرديم . وقت شام بود . از قرار همه شب صرف شد . اعليحضرت شاه بعد از شام ، كنت و فقير را احضار كرد . يك زن آمريكى كه در تياتر ( شمشى ) هر شب مىخواند ، آمده بود كه بخواند . كنت قدرى پيانو زده او خواند و رفت . آمدم منزل .\r\nجنابان علاء الملك سفير كبير اسلامبول و اميربهادر جنگ آمدند . بعد از صرف يكى دو سيگار رفتند . نواب موثق الدوله با هاشم خان رفتند تياتر ( شمشى ) . فقير و ظهير الاعيان را هم دعوت كردند . بعد از رفتن آنها به فاصلهء يك ساعت ، ما هم رفتيم . نواب موثق الدوله ( لژ ) مخصوصى گرفته بود . با امشب چهار شب است كه به اين تياتر مىرويم . اتفاقا تمام اين چهار شب يك بازى بود . بدون يك حركت يا يك كلام تغيير . به‌قدرى امشب من از اين تكرار اوقاتم تلخ شده بود كه غالب وقت را به زمين نگاه مىكردم و عينكم را به چشمم نگذارده بودم كه اقلا نبينم .\r\nهرچه هم خواستم تمام نشده برخيزم به منزل مراجعت كنم كه زودتر بخوابم ، نواب موثق الدوله نگذارد . بعد از بازى آمديم در قهوه‌خانهء همان تياتر . جنابان سردار مكرم و وكيل الدوله و امين حضرت هم آنجا بودند . چاى صرف كرديم .\r\nيك ساعت از نصف شب گذشته ، متفرق شديم . يعنى جناب امين حضرت ماند و جنابان سردار مكرم و وكيل الدوله در درشكه نشسته به طرفى رفتند . نواب موثق الدوله و هاشم خان هم به طرفى گردش رفتند . فقير و ظهير الاعيان هم در درشكه نشسته به منزل آمديم و خوابيديم .\r\n\r\nحركت از بوداپست -\r\nروز جمعه شانزدهم ( 16 ) : با نواب موثق الدوله و ظهير الاعيان و هاشم خان مشغول باربندى و جامه‌دان به گار روانه كردن بوديم .\r\nيك ساعت به ظهر مانده در معيت ركاب همايون از هتل ( هنگارىيا ) سوار درشكه شده روانهء گار شديم . به قطار كالسكهء راه‌آهن كه باز هم اعليحضرت امپراطور اتريش مهمانمان كرده بود ، نشسته راهى شديم . ناهار هم در ترن صرف شد شام هم در ترن . تقريبا سه ساعت از غروب آفتاب گذشته به جهت خوابيدن ترن ايستاد . چون بعد از ناهار دو ساعت خوابيده بودم ، خيلى دير خوابم برد . منزل ظهير الاعيان هم در اتاق خودم است . او خيلى زودتر از من خوابش برد . تقريبا دو ساعت بعد از او خوابيدم .\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n\r\nحركت در خاك اتريش ، ورود به خاك روسيه -\r\nروز شنبه هفدهم ( 17 ) : صبح خيلى زود بيدار شدم . از نصف شب باران مىآمد . فوق‌العاده صحرا و كوه‌ها كه چمن و جنگل است ، مصفا شده بود . خانه‌هاى رعيتى اينجا مثل خانه‌هاى دهقانى گيلان ، غالبا گلشن‌پوش است . از دره‌هاى خيلى باطراوت عبور كرديم . از پنج شش تونلهاى مطول عبور كرديم . قبل از ظهر به حضور رفته ناهار هم در سفره‌خانهء ترن خورده شد . طرف عصر با نواب موثق الدوله رفتيم به اتاق حضرت صدارت . ساعتى صحبت داشتيم . براى فؤادبك كه نشان سيم داشت نشان دويم خواستم ، كرم كرد كه بفرستم . براى هاشم خان هم از اعليحضرت شاه دويست فلرنك انعام گرفتم .\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n\r\nروسيه\r\nهفت ساعت و ربع از ظهر گذشته وارد گار ( دالاچيكى ) كه اوّل خاك روسيه است شديم . ( اميرال آرسينوف كه در ابتدا از جلفا تا آخر خاك روسيه مهماندار بود با همان مهماندارها و سرباز احترام حاضر بودند . به حضور آمدند . از قطار كالسكهء اعليحضرت امپراطور اطريش به قطار كالسكهء اعليحضرت امپراطور روسيه نقل مكان كرديم . ترن روسها همانطور كه سابق عرض كرده بودم از تمام ترنهاى دنيا بهتر است . شام مفصل در سالن بزرگ گار با صاحب‌منصبان روس تقريبا دويست نفر بوديم ، صرف شد . بعد از شام با نواب محمد شفيع ميرزاى بهمن ميرزائى كه از صاحب‌منصبان روس است آمديم در واگون منزل من . او رفت جامه‌دانها را جابجا كرديم . لخت شد خوابيديم . ظهير الاعيان را باز در اتاق خودم آوردم به جاى كنت . همسايه‌هايم در واگون يك‌طرف جناب سردار مكرم . يك طرف جناب ناصر الملك .\r\n\r\nاز دالاچيكى به بيرزولا -\r\nروز يكشنبه هژدهم ( 18 ) : صبح ترن راه افتاده بود . از خواب بيدار شدم . ديشب باران آمده بود . از دريچهء اتاق بيرون را تماشا مىكردم . هوا فوق‌العاده باطراوت و صفا بود . زمينها و زراعات روسيه خيلى شبيه به ايران است فرقى كه دارد ، غالب زراعات ديمى است و از باران مشروب مىشود . به همين علت زياد مىكارند و زمين بيكار نمىماند و در هر يكى دو\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nفرسنگ فاصله هم آسياى بادى با چوب و تخته ساخته‌اند كه بعد از درو در همان صحرا گندمشان را آرد كرده به خانه مىبرند . بعد از تماشاى صحرا همين اتاقى را كه درش هستيم تماشا كردم كه چقدر جامع است . تفصيلش از اين قرار است كه :\r\nدو ذرع طول دارد و يك ذرع و نيم عرض و در اين عرض و طول يك دولابچه براى كيف و بعضى چيزهاى كوچك دارد و يك ميز تحرير دارد كه به روى آن دو دوات و يك جاى كبريت و يك ( بوار ) است . ( بوار آنست كه مركب را خشك مىكند ) يك دولابچهء بزرگ ديگر براى تنگ و گيلاس آبخورى و شانه و حوله و مسواك و ساير لوازم دارد كه درش هم آئينه است . يك طشت و شير دست و روشوئى دارد و يك دولابچهء ديگر براى رخت چرك و ظرف ادرار گذاردن دارد .\r\nيك چراغ برقى ديواركوب و يك چراغ برقى دستى و چهار چراغ ديواركوب شمعى دارد . يك طاقچهء بلند براى جعبهء رخت و كيف و غيره گذاردن دارد . يك نيمكت چهار نفر به رويش مىنشينند و يك صندلى و دو تختخواب و دو دست رختخواب و يك ميزان درجهء هوا . دو ميخ رخت آويزان كردن و يك جاى چوب دست دارد و يك صندوق آب هم كه به‌قدر استعمال يك شبانه‌روز دو نفر است ، در ديوارش پنهان است . زنگ اخبار هم دارد . شخص تعجب مىكند كه اين همه اسباب ما يحتاج را چطور از روى علم و استادى در فضاى به اين مختصرى گنجانده است . به عكس معمارهاى ايرانى بىعلم كه يك عمارت مىسازند كه داراى چندين اتاق هشت ذرع در دوازده ذرع است و بعد از اتمام يادشان مىآيد كه مبال ندارد و آخر سر انگشت به دهان حيران مىمانند . خلاصه دو نفر در كمال راحتى و فراهمى اسباب مىتوانند ده روز در اتاق كالسكه راه‌آهن عمر بگذرانند و محتاج به هيچ‌چيز نباشند . باكمال تفكر مشغول تماشاى اتاق بودم . نواب محمد شفيع ميرزا در را باز كرده چون هنوز رخت نپوشيده بودم ، عذر خواسته وارد اتاق شد . يك سماور كوچك ورشوى براى من آورده بود . و يك تفنگ هم امانت داد كه به شاهزاده احتشام الملك برسانم . در بين صحبت از ترتيب و قاعدهء سرباز گرفتن روسها سؤال كردم . گفت قانونا بر آحاد رعيت روس بدون استثنا واجب است كه از سن نوزده سالگى مىخواهد شاهزاده باشد مىخواهد رعيت‌زاده ، بيايد تا پنج سال مشق بكند وزير اسلحه باشد . بعد از پنج سال اسم و نمره و اسم فوجى\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nكه در آن فوج مشق كرده منظّما ثبت كرده او را مرخّص مىكنند برود هركار كه دلش مىخواهد بكند و تا پانزده سال هروقت كه لازم شد و سرتيپ آن فوج او را احضار كرد بايد حاضر شود و بعد از پانزده سال مرخص و آزاد است و ابدا كسى به او حقى ندارد و تا زمانى كه در مشق و خدمت است دولت مقروض است كه منزل و لباس و خوراك او را بدهد . اگرچه فقير نظامى نيستم ولى عقلا ترتيب صحيحى به‌نظر مىآيد . قشون دول ديگر هم همينطور . شايد اندك تغيير داشته باشد . تمام دولى كه فقير ديدم سربازهاشان جوانند و باقوت و صاحب‌منصب‌ها پير و كارآزموده . به‌جز دولت عليهء ايران كه سربازهاشان پير و شكسته و از كار رفته و صاحب‌منصب‌هاشان جوان و بچه و بىعلم و اطلاع . دولت آلمان و روس و بعضى دول ديگر به اين ترتيب در وقت ضرورت تمام نفرات رعيتشان عالم و مشق كرده و نظامى هستند و هروقت هرقدر اسلحه داشته باشند ، مىتوانند بدهند به رعيت و به كار ببرند . ( از اين صحبت هم گذشتيم ، به قول همهء همقطاران اين حرفها به ما چه ) قبل از ظهر تقريبا نيم‌ساعت به اتاق حضرت صدر اعظم رفتم و هم به حضور . اول ظهر رسيديم به استاسيون ( هژمرن‌كا ) ترن ايستاد . بجز ذات شاهى كه در واگون ناهار خورد ، همه پياده شده مثل ديشب در سالن بزرگ استاسيون ناهار صرف شد . سوار شده به راه افتاديم . نزديك عصر جناب وزير دربار آمد منزل فقير و هم نواب موثق الدوله تا غروب آفتاب مشغول صحبت بوديم . هفت ساعت و ربع از ظهر گذشته ، قطار كالسكه در استاسيون ( بيرزولا ) ايستاد . مثل ديشب همه براى شام خوردن پياده شده در سالن استاسيون شام صرف شده به منزلها مراجعت كرديم . تمام رختخوابها را پيشخدمتهاى ترن انداخته بودند . راحت شديم . ترن هم به راه افتاد .\r\n\r\nاز بيرزولا به والكين‌سوا -\r\nروز دوشنبه نوزدهم ( 19 ) : ديشب خيلى خوب خوابيدم . تقريبا چهار ساعت به ظهر مانده بيدار شدم . باز هم هوا خيلى خوب بود . بيرون را ساعتى تماشا كردم . ديشب ترن هيچ نايستاده بود . رخت پوشيده رفتم به سالن ترن . چاى خورديم و بعد مشغول اين اتاق سلام ، آن اتاق سلام شدم و تا ظهر وقت گذراندم . ترن براى ناهار خوردن در استاسيون شهر ( يلى سويت كرات ) ايستاد . رفتم حضور ، اعليحضرت شاه هم پياده شده چند\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nقدمى تفقدا جلوى سرباز احترام راه رفتند . سوار شدند . ماها هم در سالن استاسيون ناهار خورده سوار و راهى شديم . چند دقيقه‌اى منزل جناب وزير دربار رفته آمدم منزل . راحت شدم . طرف عصر رفتم به حضور هيچكس جز من نبود . يكى از كاغذهاى حضرت ملكه ايران را به اعليحضرت شاه نشان دادم . خواند و حال آنكه اصل كاغذ به فقير نوشته شده بود ، اعليحضرت شاه جوابش را در پشت همان كاغذ دستخط كرد كه خودم كه زودتر مىروم تهران برسانم و هم امر كرد كاغذى به وينه به كنت نوشتم . بعد از آن آمدم . ساعتى در اتاق حضرت صدر اعظم نشسته رفتم منزل . با ظهير الاعيان مشغول صحبت و تماشاى صحرا شديم كه از ديروز تا به‌حال قريب دويست فرسنگ راه پيموده‌ايم . تمامش زمين صاف و زراعت است كه مشغول شخم زدن و تخم پاشيدن هستند و گاهى به ده بزرگ يا شهر كوچكى مىرسيديم . مردمان و رعاياى اين سرزمين اغلب وحشى تركمن صورت و سر و پا برهنه هستند . تقريبا يك‌ساعت از غروب آفتاب گذشته ناصرخاقان آمد . ساعتى صحبت كرديم . هفت ساعت و نيم از ظهر گذشته در استاسيون ( والكين‌سوا ) قطار كالسكه ايستاد . پياده شديم و شام خورديم . سوار شده به راه افتاديم . آخ كه ديگر سفر خسته‌مان كرده .\r\n\r\nاز والكين‌سوا به رستف -\r\nروز سه‌شنبه بيستم ( 20 ) : چاى صبح را در اتاق خودم خوردم . بيشتر از يك‌ساعت رخت نپوشيده با ظهير الاعيان صحبت تهران و اخوان را مىداشتيم . بعد رخت پوشيده قدرى درب اتاقها گرديدم . به‌قدر يك سيگار كشيدن رفتم اتاق دكتر خليل خان . جناب اميربهادر جنگ آمد اتاق ما . براى تهران كاغذ نوشت كه چون انشاء اللّه زودتر خواهم رفت به تهران برسانم .\r\nبعد رفتم خدمت حضرت صدراعظم . بعد به حضور . بعد رفتم اتاق نواب موثق الدوله .\r\nظهر در استاسيون ( فارسيزت ) پياده شده در سالن ناهار صرف كرديم . اميرال مذكور داشت كه ديشب در آن‌وقت كه ترن براى شام خوردن ايستاده بود ، مقارن حركتش يك نفر از ( كن‌دكتر ) ها كه از روى ( رايل ) عبور مىكرده است ، پايش دررفته زمين خورده و بلافاصله عرادهء ( واگون ) به روى او غلطيده از كمر دو پاره‌اش كرده فورى مرده بود و براى آنكه اسباب تألّم نباشد سفارش كرده بود كه به هيچ‌كس نگويند امروز پس از انتشار اعليحضرت شاه چهارصد منات كه دويست تومان\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nباشد ، كرم كردند كه به بازماندگانش برسانند .\r\nبعد از ناهار سوار و راهى شديم . يكى دو نفر از صاحب‌منصبان روس آمدند . اتاق فقير سيگارى كشيدند رفتند . بعد تنها نشسته مشغول روزنامه نوشتن شدم . قدرى خوابيدم . اوّل شب در اتاق حضرت صدر اعظم رفتم . هشت ساعت و ربع كم از ظهر گذشته براى شام خوردن قطار كالسكه در استاسيون شهر ( رستف ) كه در كنارهء درياى ( ازفْ ) است و چون شب بود جز چراغهاى كشتىها هيچ پيدا نبود ، ايستاد . حاكم آنجا كه رئيس كلّ طوايف قزاق است با يكدسته قزاق حاضر بودند . مقدم همايونى را پذيرفتند . اعليحضرت شاه پياده شده جلوى قزاقها راهى رفته سوار شدند . سايرين هم شام خورده سوار شده از استاسيون اين شهر كه مركز طايفهء قزاق و داراى صد و بيست و پنج‌هزار نفر سكنه است ، دور شديم رختخوابها را انداخته بودند . نواب موثق الدوله تقريبا نيم‌ساعت آمد منزل ما . سيگارى كشيده رفت . چون اوّل حركت است ترن قدرى تند مىرود . زيادتر از اين نمىتوانم بنويسم .\r\n\r\nاز رستف به اشلانست -\r\nروز چهارشنبه بيست و يكم ( 21 ) : چاى در اتاق خودم خوردم . ظهير الاعيان يك تيغ شانه‌اى از پاريس خريده است . از كيفش درآورد . ريش خودش را تراشيد وسوسه كرد . من هم مشغول و مبتلا شدم .\r\nبسيار بد تيغى است . اولا خيلى كند بود و دو ساعت معطلم كرد . ثانيا پنج شش جاى صورتم را بريدم . چون فردا انشاء اللّه وارد بادكوبه مىشويم و به ايران مىرسيم ، ريش تراشيدن اوّل و آخرى بود . يكساعت به ظهر مانده كه از زير تيغ ظهير الاعيان خلاص شدم . رخت پوشيده رفتم به اتاق حضرت صدراعظم . از آنجا رفتم حضور . ظهر قطار كالسكه در گار ( مينرال نىودى ) ايستاد . همه براى ناهار خوردن پياده شده در سالن استاسيون ناهار صرف كرده سوار شده به راه افتاديم . از كم راه رفتن اين چند روزه كه در ترن مثل آدمهاى حبس بوديم و هر روزى تقريبا زيادتر از دويست قدم راه نمىرفتيم ، خيلى كسل شده‌ام . بعد از ناهار يك ساعتى خوابيدم . بعد از بيدار شدن به حضور رفتم . اظهار دلتنگى كردم . اعليحضرت شاه ديوان حضرت شاه نعمت‌اللّه ولى قدس سره را كه از تهران همراه آورده‌اند و هميشه با يكى دو كتاب ديگر روى ميزشان است ، به فقير سپردند كه براى رفع دلتنگى\r\n\r\n","description":"","footnote":"","page_name":" 352 ","page_number":352},
  {"content":"\r\n\r\nامانتا بخوانم . آوردم منزل و مشغول شدم . در يك استاسيون كه پنج شش دقيقه ايستادم . درب يك دكان ميوه‌فروشى مختصرى چندتا هندوانه ديدم . پول دادم ( كن‌دكتر ) اتاقم رفت يك هندوانهء خيلى بزرگ خريده آورد . نصفش را دادم اتاق جناب سردار مكرم و ناصر السلطنه . نصف ديگرش را قدرى خودم خوردم .\r\nباقى را ظهير الاعيان و هاشم خان و يكى دو نفر ديگر صرف كردند . جناب ناصر الملك تب كرده است . نيم‌ساعت به عيادتش رفتم . آمدم منزل . با ظهير الاعيان مشغول صحبت شدم . هشت ساعت از شب گذشته قطار كالسكه در استاسيون ( اشلانست ) براى صرف شام ايستاد . موزيك و قزاق حاضر بودند .\r\nجزئى چراغان هم كرده بودند . اعليحضرت شاه پياده شده ، سوار شدند . ماها رفتيم در سالن شام صرف كرده ، سوار شديم و به راه افتاديم . قدرى در راهرو اتاقها با نواب موثق الدوله و جناب ناصر السلطنه راه رفتيم . تا رختخوابها را انداختند خوابيديم .\r\n\r\nاز اشلانست به بادكوبه -\r\nروز پنجشنبه بيست و دويم ( 22 ) : بعد از آنكه دو شبانه‌روز با راه‌آهن در صحراهاى بىآب و علف و آبادى كه مثل دريا از هرطرف نگاه مىكرديم ، افق پيدا بود ، راه پيموديم . امروز صبح كم‌كم آثار تپه و ماهور و علف و نبات شجرى و درختهاى كوچك جنگلى و بعضى رودخانه‌هاى كوچك پيدا شد . دو ساعت قبل از ظهر رسيديم به كنار درياى اخضر كه بحر خزر « 1 » يا درياى مازندرانش مىگوئيم . به‌قدر نيم‌ساعت به اتاق حضرت صدراعظم .\r\nاز آنجا رفتم به حضور ، اعليحضرت شاه . از تاريخ اجدادى فقير از جان محمد خان بزرگ به بعد سؤال كردند . آنچه مىدانستم گفتم . از حضور همايون براى آقا ميرزا جعفر آقا برادر ظهير الاعيان لقب مشير الاعيانى و براى آقا محمد حسين آقا پسرعموى ظهير الاعيان لقب مدير الاعيانى استدعا كردم . مرحمت شد . يك ساعت و نيم به ظهر مانده رسيديم به دربند كه پيشتر ملك ايران بوده است . تبعهء ايران و چند نفر آخوند آمدند دم كالسكه . به حضور مشرف شدند . سه ربع به ظهر مانده در استاسيون ( خشمْش ) قطار كالسكه براى ناهار خوردن ايستاد . چند نفر از تجار ايرانى ساكن بادكوبه و غيره به حضور همايونى مشرف شدند . من‌جمله حاجى\r\n\r\n\r\n","description":"","footnote":"\r\n( 1 ) - متن : خضر\r\n","page_name":" 353 ","page_number":353},
  {"content":"\r\n\r\nرضاى بادكوبه‌اى بود كه چند سال پيشتر معروف شد كه در روز عاشورا با يك زن ارمنيه‌اى مقاربت كرده و به هم چسبيده بودند و با هر تدبير جدا نشده بودند تا آنكه هردو را به دريا غرق كرده بودند و براى نمايش اين معجزه در تهران چندين شب چراغان كرده و عيدها گرفته بودند . و بعد معلوم شده بود كه هيچ اصلى نداشت و يكى از تجار بادكوبه خواسته اعتقادات ايرانيها را بفهمد .\r\nميرزا عبد الرحيم طالبوف معروف كه صاحب تأليفات مفيد است و خيلى خوب به لسان حاليه غيرتمندانه چيز مىنويسد هم به حضور آمد . خيلى پير شده است . تا او را نديده بودم ، خيال مىكردم عمامه دارد و شكم بزرگى و قاطرسوارى و عصاى بلند و آدم مخصوص عصاكش كه جلوى قاطرش بدود بايد داشته باشد و حال آنكه اينطور نبود . شخصى است خيلى پيرمرد و لاغراندام و كلاه پوستى بادكوبه‌اى بسر دارد . ريشش مچه‌پى و سفيد است و چشمهاى شكسته‌اى دارد .\r\nاعليحضرت شاه خيلى به او اظهار التفات كرد . ناهار خورده راهى شديم . بعد از ناهار جناب مشير الملك يكدسته كتاب از تأليفات طالبوف كه خود او داده بود ، به در اتاقها آورد و هر يكى را يكى يادگار داد . با ظهير الاعيان و هاشم خان در اتاق نشسته مشغول خواندن آن كتاب شديم كه چقدر چيزهاى مفيد نوشته است .\r\nعصر رفتم اتاق جناب وزير دربار كه حضرت صدر اعظم و نواب موثق الدوله و جناب ارفع الدوله و جناب ناصر السلطنه هم آنجا بودند . باز هم يكى دو ساعت است كه در بيابان بىآبادى راه مىپيمائيم و گاهى هم دريا پيداست . باد شديدى هم مىآمد . شش ساعت از ظهر گذشته وارد گار بادكوبه شديم . اين گار همان است كه در وقت رفتن اينجا ناهار خورده بوديم و چقدر تعريفش را نوشته بودم .\r\nحالا چون جاهاى بهتر را ديده‌ام ، خيلى به‌نظرم كثيف و كوچك و چرك مىآيد ( يا مولى به دادم برس . وقتى گار راه‌آهن شهر تهران يا حضرت عبد العظيم را ببينم ) اعليحضرت شاه و سايرين رفتيم در همان اطاق كه عرض كردم آيهء قرآن به ديوارش نوشته است . بسيار اتاق كوچك ناقابلى است . حاكم شهر بادكوبه كه روس است و اعاظم شهر و تجار و تبعهء ايرانى و علماء مسلمانان و اجزاى قونسولخانهء تفليس و بادكوبه همه حاضر بودند و معرفى شدند . بعد در كمال بىنظمى و بىتربيتى و شلوغى و داد و بيداد سوار كالسكه‌ها شديم و رو به خانهء\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n( تومانيانس ) ارمنى تاجر معروف كه تبعهء ايران است رفتيم . گردباد و خاك به اندازه‌اى بود كه فقير در مدت عمر به اينطور نديده بودم . بوى نفت و دود نفت هم كه روشن كرده بودند ، كلّهء شخص را ولو مىكرد . درشكه‌چىهاى كرايه‌اى هم كه خيلى بدتر و كثيف‌تر از درشكه و درشكه‌چىهاى كرايهء تهرانند . خيلى داد و فرياد مىكردند و به يكديگر فحش مىدادند و از هم سبقت مىكردند . افتضاح غريبى بود . رسيديم به منزل ( تومانيانس‌ها ) كه بهترين خانه‌هاى شهر بادكوبه است و روسها براى محل جلوس همايونى اجاره كرده‌اند . نسبت به بادكوبه خيلى عمارت ملوكانه‌اى است . اعليحضرت شاه و همراهان پياده شدند . جز اتاق موقع جلوس همايونى هيچ اتاقى معلوم و پيدا و معين نبود . همقطاران بهم ريختند .\r\nفوق‌العاده تماشائى بود . يكى دو اتاق را ضبط مىكرد . مىگفت يكى براى سالن يكى براى خواب . يكى هيچ اتاق نداشت فرياد مىكرد و مىگفت يك تختخواب به من بدهيد . من توى همين راهرو مىخوابم . يكى ملتجى به صاحب‌منصب روس مىشد . يكى به امپراطور فحش مىگفت . يكى بلند مىگفت قربان آن لحافهاى چرك پرشپش خودمان . يكى مىگفت آخ كه در هتلهاى فرنگستان اين چيزها را ياد نمىآورديم . يكى مىگفت به ارواح پدرم كه منزل كردن در كاروانسراهاى خرابهء شاه عباس به آن كثافت با آن‌همه از هر قبيل جانور و حشرات الارض و آن چس‌يابو و الاغهاى زخم چاروادارى هزار مرتبه ترجيح دارد به هتلهاى پاريس و غيره . يكى فرياد مىكرد كه جامه‌دان من نرسيده و دارائى من آن توست . يكى مىگفت خاك بر سرم كه دستمال تيمم من در ترن مانده و از ( كلنل بليكار ) ارس تحقيق مىكرد كه خاك پاك اينجاها كجا هست كه بفرستم بياورند . . . « 1 » در اين غوغا و آشوب كه ارس و مسلمانان بهم ريخته به اين كارها كه عرض كردم ، مشغول بوديم . ميرزا پارسخ خان ارمنى ، مترجم قونسولخانهء تفليس كه پيشتر هم شرح حالش را نوشته‌ام ، آمد . من فقير را گير آورده و از جيبش كاغذى بيرون آورد كه اين عريضه است در باب مواجبى كه از حقوق من در عهد صدارت ميرزا حسينخان مشير الدوله سپهسالار به عهدهء قونسولگرى تفليس مانده ، عرض كرده‌ام .\r\nالان به نظر اعليحضرت شاه رسانده دستخط بگيريد كه پيش هركس هست فردا\r\n\r\n\r\n","description":"","footnote":"\r\n( 1 ) - نقطه‌چين در خود متن است .\r\n","page_name":" 355 ","page_number":355},
  {"content":"\r\n\r\nبگيرند به من بدهند و التماس و گريه مىكرد و دامنم را گرفت . عجبتر از همهء اين كارها آن بود كه در همان ساعت عريضه‌اش را به نظر همايونى رساندم و دستخطى كه مىخواست ، گرفته به او دادم . حضرت صدر اعظم را ديدم كه در گوشهء يك اتاقى تنها نشسته و به‌قدرى از اين حركات اوقاتش تلخ است كه نزديك است گريه كند . در اين هيروبير ( اميرال ) آمد به حضور كه تشريف بياوريد در ايوان عمارت به مسلمانها و اهل بادكوبه كه براى تماشا آمده‌اند ، با دست و اشاره تفقد بفرمائيد . آمدند و كردند . من به اميرال گفتم كه من نمىخواهم اينجا منزل كنم . مرا در هتل منزل بدهيد . خيلى ممنون شد . ( كلنل بليكار ) را خواست و گفت همراه من بيايد در هتل ( مترپل ) كه بهترين هتلهاى شهر بادكوبه است ، براى من منزل معين كند من كه اين كار را كردم ، سه چهار نفر ديگر هم تأسى به من كرده همراه كلنل درشكه نشسته ، ظهير الاعيان و هاشم خان و اسبابها را هم كه در خيابان ويلان و سرگردان بودند ، به درشكه‌ها نشانده رفتيم به هتل ( مترپل ) وارد شديم . خيلى كثيف و چرك و بىنظم بود .\r\n( يعنى نسبت به مهمانخانه‌هاى جاهاى ديگر كه ديده بوديم . نه نسبت به مهمانخانه‌هاى راه رشت به تهران ) يك اتاق سالن خيلى كوچك و يك اتاق خواب كه نمرهء اول و بهترين جاهاى هتل بود ، براى من معين كردند . همين‌قدر كه از گير آن شلوغى و داد و فرياد و وحشيگرى همقطاران دور شده بودم ، خيلى شكر مولى ( ع ) را كرده راحت شدم . شام هم در سالن هتل با ظهير الاعيان و هاشم خان و عكاس‌باشى خورديم . خدام اين هتل چند نفر ارمنى ( به قول ظهير السلطان ، متقلب پدرسوختهء فرنگىمآب ) هستند كه با لباسهاى كثيف و بعضىها دكمه‌هاى شلوار باز ( يعنى دكمه نداشت ) در نهايت بىادبى خدمت مىكنند و يواش‌يواش شل و ول راه مىروند . اين سالن را كه اتاق بزرگى است ، شش ميز گرد كهنهء كثيف كه هر ميزى سه صندلى دورش است و دو چهلچراغ نفتى كه هركدام سه لامپا دارد ، و چند كوزهء شكسته ، درخت بيخودى و علف هرزه مزين كرده است . وقتى سر ميز نشستيم و خوراك خواستيم ، تقريبا نيم‌ساعت به هم نگاه مىكرديم و بدون تكلم بلند مىخنديديم . ارمنى شكم گندهء سرباز و حولهء چركى كه به دوشش انداخته بود و نيم‌تنهء چندين جا چرب و شلوار دكمه ريخته كه\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nگويا ( مترپل ) ( يعنى ناظر ) بود ، ايستاده تعجب مىكرد . از زور گرسنگى يكى دو خوراك خورده آمديم بيرون . عكاسىباشى رفت اتاق خودش . ظهير الاعيان و هاشم خان آمدند كه مرا خوابانده بروند به اتاق خودشان . تختخواب من به باريكى تابوت بود و به‌قدرى از هم دررفته كه به روى آن جرئت نفس كشيدن نمىكردم كه مبادا از هم متلاشى شود . لحافش يك پتوى خيلى كهنه بود . خلاصه خوابيديم .\r\nدر\r\nبادكوبه - روز جمعهء بيست و سيم ( 23 ) : صبح از خواب بيدار شدم .\r\nاز دربچه‌هاى منظر اتاق خواب بيرون را نگاه كردم . يك طرف اين هتل ميدان وسيعى است ، به عرض و طول دويست ذرع در دويست ذرع . اگرچه كثيف است ، پر بد نيست . يك طرفش هم خيابان است . ظهير الاعيان آمد . گفتم چاى خواست . يك مردكهء ارمنى خيلى نجسى يك سماور خيلى قديم با يك قورى چاى توى نعلبكى يك قورى سفيد كوچك و يك استكان نعلبكى روسى بزرگ آورد . روى آن ميز چرك گذارد . با هزار زحمت كه زبان سرش نمىشد به او حالى كرديم كه نان و كره هم بياورد . آورد . خودمان چاى درست كرده خورديم .\r\n( چاى صبح آوردن عمارت امپراطور اتريش يادم آمد . ) بعد از صرف چاى درشكه خواسته رفتم به منزل تومانيانس . به حضور رفتم . اعليحضرت شاه به اندازه‌اى اظهار لطف فرمود كه خجلم كرد . مولى ( ع ) بر قوت و قدرتش بيفزايد . دستخطى به حضرت ملكه ايران نوشته با عكس خودشان دادند كه برسانم . قبل از ظهر پرنس فرمانفرماى كل قفقازيه به حضور آمد . بيست نفر بچه كه از اطفال وزراء و اعيان از تهران خواسته بودند كه به نقاط فرنگستان براى تحصيل بفرستند ، آمدند به حضور . يكىيكى را شخصا خود اعليحضرت شاه تعيين كردند و نوشتند كه در چه مملكت بروند و چه تحصيل كنند . بعد با حضرت صدر اعظم و سايرين رفتيم ناهار كه سفرهء مفصلى در ايوان عمارت حاضر كرده بودند . بعد از ناهار رفتيم اتاق جناب اميربهادر جنگ . به‌قدر يك‌ساعت آنجا بودم . عصر در ركاب همايونى رفتيم به سرچشمه و چاههاى نفت كه واقعا چيز و حاصل غريبى است . فرخ بك داماد نساء خانم ، اعليحضرت شاه را دعوت كرده بود كه چاههاى خودش را نشان بدهد . مىگفت از بادكوبه سالى نيم ميليارد « 1 » منات نفت به فروش مىرسد كه\r\n\r\n\r\n","description":"","footnote":"\r\n( 1 ) - كذا به‌جاى ( ميليارد )\r\n","page_name":" 357 ","page_number":357},
  {"content":"\r\n\r\nتقريبا پانصد كرور تومان ايران است . و تصور كنيد دولت روس چقدر حق دولتى از اين مبلغ مىگيرد و آن‌وقت كه بادكوبه ملك ايران بود ، يقينا پانصد تومان نفتش به فروش نمىرسيد .\r\nروز به روز بادكوبه در ترقى است . و متصل كارخانه مىسازد و آنى غفلت نمىكنند و يكساعت وقت را ضايع نمىگذاردند . نزديك غروب در ركاب مراجعت كرديم . اوّل شب چند كشتى را در دريا چراغان كرده بودند و در آنها آتش‌بازى مىكردند . اعليحضرت شاه در ايوان آمدند و شاگردان مدارس شهر بادكوبه كه پنج‌هزار نفرند ، دسته‌دسته با فانوسهاى كاغذى الوان از خيابان جلوى عمارت با موزيك رد شدند و صدا بلند مىكردند و تماشاى غريبى داشت . تصور بفرمائيد پنج سال ديگر كه اين بچه‌ها با علم از مدارس درآيند ، بادكوبه چه خواهد شد . سبحان اللّه . مردم در چه خيالات عاليه هستند و ما بيچاره ايرانيها در چه خيالات . با آن تفصيلى كه از بادكوبه نوشتم ، يقين بدانيد كه ما در صد سال ديگر به حالاى بادكوبه نخواهيم رسيد . و تا ما به بادكوبه برسيم ، بادكوبه به پطرزبورغ رسيده است . حضرت صدر اعظم خوب گفت . گفت اين سفر ما و تماشاهائى كه كرديم بدان مىماند كه مرد فقير بىچيز گرسنهء بىقوتى از لب بامش ، سفرهء همسايهء غنى دولتمندش را كه انواع اطعمه در آن باشد تماشا كند و آرزو كند و وقتى از بام پائين مىآيد به آرزوى انواع اغذيه كه ديده است ، نان جوين خشك خودش را هم كه به گدائى تحصيل كرده ، نتواند بخورد . عجب است كه آنچه من در اين سفر ديده و فهميده‌ام بينى و بين اللّه ، اعليحضرت شاه نهايت ميل را به ترقى و نمايش و پيشرفت كار ملّت ايران دارد . و هم حضرت صدراعظم و هم تمام وزراء و كاركنان دولتى . يكىيكى آه مىكشند و آرزو مىكنند كه كارها خوب بشود . ولى رويهمرفته اينطور است كه مىبينيم و همه هم عيب كار را مىدانند از كجا است و هم مىدانند كه تا رفع علت نشود ، دفع مرض نمىشود . و دفع و رفع علت و مرض بسته است به اتحاد و همدستى و بىطمعى و خداترسى و غيرتمندى وزراء كه آن هم با اين وضع ممكن نمىنمايد . بلكه محال است . اميدواريم از كرم مولى ( ع ) كه محصلين و بچه‌هاى مدارس حاليهء شهر تهران كه از اول سلطنت اعليحضرت مظفر الدينشاه كه عمرش دراز باد ، باز شده ،\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nيعنى مردمان آتيهء ايران غيرتمندانه كار كنند و در آينده ملّت عزيز پربركت پير خودشان را از ننگ جهالت و بىدانشى كه سرآمد بدبختىها است ، برهانند .\r\nبيچاره ايران كه يك وقتى چه درجهء ترقى و عظمت را دارا بود و حالا در چه اندازهء خفت و بىعلمى است . . . « 1 »\r\n ز شكنج طرّهء پرشكن گره‌ها فتاده به كار ما - يا مولى * به گره‌گشائى زلف خود كه ز كار ما تو گره گشا « 2 » \r\nاميدواريم كه دستى از غيب بيرون آيد و كارى بكند . بعد از تماشاى بچه‌هاى مدارس ، قدرى تنها در اتاق حضرت صدر اعظم رفته دوبه‌دو مشغول از اين قبيل صحبتها شديم . تا وقت شام در جاى امروزى رفته شام صرف كرديم .\r\nبعد از شام اعليحضرت شاه تفقدا قوطى انفيه‌دان الماسى با دستخط مفصل براى فقير كرم كردند . جناب وكيل الدوله آورد در اتاق حضرت صدر اعظم داد . خيلى اسباب سرافرازى شد . بعد از رفتن جناب وكيل الدوله چون فقير انفيه‌كش نبودم ، از حضرت صدر اعظم استدعا كردم كه انفيه‌دان را به صندوقخانهء مباركه رد كرده ، قيمتش را براى مصرفى كه در طى روزنامهء رشت خواهم نوشت ، نقد بگيرم . قبول كرد . مرخص شده با ظهير الاعيان درشكه نشسته آمدم منزل و خوابيدم .\r\nدر\r\nبادكوبه - روز شنبه بيست و چهارم ( 24 ) : چون در بين راه به توسط حضرت صدر اعظم اجازه حاصل كرده بودم كه از بادكوبه مرخص شده از راه رشت بروم تهران و زودتر چشمم به ديدار عزيزان و اخوان روشن شود و امروز روز وداع است ، صبح لباس نيم‌رسمى پوشيده رفتم به حضور حضرت صدراعظم .\r\nحضورا تفقدا تعريف زيادى از فقير به اعليحضرت شاه عرضه داشت و هم ذات شاهانه بىاندازه اظهار لطف و رأفت فرمود به اندازه‌اى كه نمىدانم چرا ؟ گريه كردم و قيمت انفيه‌دان مرحمتى را هزار تومان وجه نقد دادند . در اتاق حضرت صدراعظم بودم . يك نفر ارمنى تبعهء ايران كه هيچ زبان فارسى نمىدانست ، وارد شده به زبان تركى به حضرت صدر اعظم عرض و عجز كرد كه مىخواهم بيايم ايران نوكرى كنم . حضرت صدر اعظم گفت من نوكر لازم ندارم چون خيلى عجز كرد ، نواب موثق الدوله گفت من قبول مىكنم . به شرط آنكه ظهير الدوله چون نوكر\r\n\r\n\r\n","description":"","footnote":"\r\n( 1 ) - نقطه‌چين در متن است .\r\n( 2 ) - وزن بيت درست نيست اما در متن همينطور است .\r\n","page_name":" 359 ","page_number":359},
  {"content":"\r\n . \r\n","description":"","footnote":"","page_name":" 360 ","page_number":360},
  {"content":"\r\n\r\nندارد ، او را از راه رشت تا تهران ببرد . آنجا به امين النّظاره كه پيشكار من است ، بسپارد . همه قبول كرديم و بنا شد همراه فقير باشد . در اتاقهاى همقطاران يكى يكى رفته ، وداع كردم . ناهار خيلى رسمانه صرف شد . بعد از ناهار نواب موثق الدوله و من درشكه نشسته پيش از همه‌كس به گار راه‌آهن رفتيم . چهار ساعت از ظهر گذشته ، موكب شاهى با فرمانفرماى قفقازيه به گار آمده در ترن رفتند . در واگون با اعليحضرت شاه دست‌بوس وداع مؤثرى كردم و ايستادم تا رد شدند . بعد با مصدق الملك سقاباشى كه هم از راه گيلان عازم تهران است ، درشكه نشسته آمديم به هتل . سر و روئى شسته ، چاى حاضر كردند . خورديم .\r\nمصدق الملك با جناب امير اكرم حاكم گيلان كه براى زيارت اعليحضرت شاه به بادكوبه آمده است ، كارى داشت . رفت منزل او . مستشار پستخانه كه ديروز وارد بادكوبه شده و عازم تهران است ، آمد . باهم رفتيم پياده قدرى در ميدان جلوى هتل گشت كرديم . رفتيم به يكى از دكانها يك ياپونچى زنانه خريديم باهم رفتيم به هتل . روبروى هتل خودمان منزل اعتصام السلطنه كه از پاريس مراجعت كرده عازم تهران است ، تا يكى دو ساعت از شب گذشته ، آنجا مشغول صحبت بوديم .\r\nبعد مستشار رفت منزل فرخ‌بك كه امشب جناب ناصر الملك و جمعى و فقير را وعده گرفته بود . گفتم عذر مرا هم بخواهد و من هم آمدم منزل . لخت و راحت شدم . با ظهير الاعيان مشغول صحبت بودم . مصدق الملك آمد . محمد عليخان آجودان كه مرخص شده از اين راه به تهران مىآيد ، آمد . شام خواستيم . آوردند در اتاق من صرف شد . محمد عليخان رفت در اتاق خودش خوابيد . مصدق الملك و ظهير الاعيان هم رفتند گردش . من فقير غريب هم يكه و تنها الان كه يك ساعت به نصف شب مانده است ، مشغول روزنامه نوشتن شدم . يا مولى ( ع ) زودتر مرا به تهران برسان . از اين غربت خلاص شوم .\r\nدر\r\nبادكوبه - روز يكشنبه بيست و پنجم ( 25 ) : صبح محمد عليخان و مصدق الملك آمدند اتاق فقير چاى خورديم . جناب مدير الملك هم كه از رشت براى زيارت اعليحضرت شاه آمده است ، فقيرنوازى كرد . مادر ارمنى نوكر جناب موثق الدوله با پسرش آمد ، مرا ديد و سفارش پسرش را كرده رفت . چون خيلى وقت بود ، حمام نرفته بودم و جناب مدير الملك تعريف بسيار از حمام ( فانتازى )\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nبادكوبه كرد ، ميل كردم بروم . با جناب مدير الملك و ظهير الاعيان درشكه نشسته رفتيم درب حمام . جناب مدير الملك به منزل خودش رفته فقير و ظهير الاعيان وارد درب حمام شديم . فوق‌العاده حمام خوبى است . چندين نمره حمام به زير يك سقف است . از حمام تفليس خيلى بهتر و آلافرنگ‌تر است . فقط بهترى حمام تفليس آب گرم معدنى است . به قول خودمان سركيسهء مفصلى كرده يك ساعت بعد از ظهر از حمام بيرون آمده درشكه نشسته رفتيم به هتل . يكسره وارد سالن بزرگ شده غذا خواستيم . در بين غذا محمد عليخان و مصدق الملك هم آمدند . ناهار خورده بودند .\r\nدولت روس براى ماها كه تقريبا ده پانزده نفر هستيم و از اين راه مرخص شده‌ايم ، مخصوصا كشتى دولتى معين كرده با مهماندار كه هروقت بخواهيم برويم ، ما را به انزلى برساند . ولى چون فقير هم عجله به رفتن دارم و هم از جمعيت و تكلف به‌قدر مقدور گريزانم و ساير همراهان هم قرار گذارده‌اند سه چهار روز ديگر در بادكوبه بمانند و رفع خستگى مسافرت را بكنند ، با محمد عليخان و مصدق الملك قرار گذارديم كه بىخبر از ساير همراهان به خواست مولى امشب كشتى نشسته ، برويم و انشاء اللّه زودتر از همه به رشت و تهران برسيم . پس از اين قرارمدارها ، از سفره‌خانه متفرق شده به منزلهامان رفتيم و مشغول باربندى شديم . به ظهير الاعيان گفتم از ( مترهتل ) صورت كرايهء اتاق و قيمت اغذيه و چيزهاى ديگر را بگيرد بياورد . رفت و آمد . گفت مترهتل مىگويد مهمان امپراطور بوده‌ايد و هيچ پول قبول نمىكنند . فقير هم چهار عدد امپريال انعام به اجزاى هتل كه هشت نفر بودند ، دادم و چاى خواستم . عصر اسد خان پسر نساء خانم آمد . قدرى گله كرد كه چرا ديشب دعوتشان را قبول نكردم و امشب را وعده خواست . با هزار زحمت عذر خواستم . او رفت . جناب ناصر الملك و مستشار آمدند . جناب ناصر الملك اظهار داشت كه من مىروم تفليس چند روزى بمانم .\r\nخوبست تو هم بيائى . خيلى به اين حرف او خنديدم و گفتم كه من با هزار زحمت مرخصى گرفتم كه از اين راه بروم زودتر به تهران برسم . اين چه تكليفى است ؟ باهم رفتيم قدرى در خيابان گردش كرده ، صحبت كرديم . آنها رفتند . من هم آمدم منزل . مشغول باربندى شديم كه به خواست مولى دو ساعت به\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nنصف شب مانده برويم در كشتى . مادر آن ارمنى كه اسمش ( سركيز ) است ، آمد . پيرزن رقيق القلبى است . هزار مرتبه پسرش را به من سپرده رفت . نزديك شام با مصدق الملك و محمد عليخان نشسته بوديم . يك نفر نايب پليس از در درآمده بعد از سلام و تعظيم اظهار داشت كه از كشتى خبر آورده‌اند كه شما مىخواهيد امشب برويد و بليط كشتى خريده‌ايد . حاكم بادكوبه خيلى سلام رسانده مىگويد كه چرا مىخواهيد مرا مورد مؤاخذه كنيد شما مهمان اعليحضرت امپراطور هستيد .\r\nحالا كه ميل داريد با اين كشتى برويد اين است بليط اين كشتى كه مجانا فرستاده‌ام . از بغلش از براى مصدق الملك و محمد عليخان و ظهير الاعيان و سركيز و فقير پنج عدد بليط اتاق نمرهء اول درآورده به روى ميز گذاشت . واقعا از اين انسانيت خجل شدم . تعارفات پيغام كردم . رفت . ظهير الاعيان آمد . پول بليطها را كه خريده بود و آورده به او پس داده بودند ، رد كرد .\r\nدر سنهء ( 1300 ) هزار و سيصد كه در ركاب ناصر الدين شاه شهيد به مشهد مقدس رفته بودم ، يك نفر ارس كه اسمش يحيىبك بود و در ( بجنورد ) منزل داشت و اظهار درويشى مىكرد ، فقير را به منزل خودش دعوت كرده آشنا شده بوديم و پريروز در منزل جناب اميربهادر جنگ هم ديده بودمش ، وارد شده خيلى اظهار تأسف كرد كه او هم در اين هتل منزل داشته و از بودن فقير در اينجا بىخبر بوده است . خيلى صحبتها كرديم . حالا در عشق‌آباد منزل دارد . سفارش فقرا را كردم كه هركدام از عشق‌آباد عبور كنند ، نهايت همراهى را از آنها بكند . مرا اطمينان داد كه از خدمت غفلت نداشته باشد . من هم در حقش دعا كردم . دستى بوسيده رفت .\r\nنه ساعت از ظهر گذشته شام در سالن صرف كرديم . بازم مادر سركيز و رفقايش آمدند . با او وداع كردند . دو ساعت و ربع به نصف شب مانده از هتل پائين آمديم . دم در براى حمل بارها و صندوقها كه در درشكه‌ها بار كرد خيلى دردسر كشيده ، سوار شديم . كنار تخته‌بند دريا پياده شديم . بارها را پائين آورديم .\r\nحمال ايرانى ترك زيادى حاضر شدند . محمد عليخان را پيش بارها و اسبابها گذاشتيم كه رنود نزنند و مصدق الملك و فقير آمديم در كشتى براى تعيين منزل .\r\nمنزل از پيش بارها تا كشتى تقريبا سيصد چهارصد قدم است و اين مسافت پر بود\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nاز عملهء ترك ايرانى كه اول بهار فلك‌زده‌ها براى فعلگى مىآيند اينجاها و پائيز برمىگردند . و بار و صندوق زيادى ريخته بود كه خيلى به زحمت رفتيم تا وارد كشتى شديم و منزل را پيدا كرديم . جناب مهندس الممالك هم با اين كشتى مىآيد . صحاف‌باشى تاجر را ديدم كه با زنش رفته بود اكسپزيسيون و ينگىدنيا و هزار جاى ديگر و حالا با اين كشتى برمىگردد . سه چهار نفر از اخوان را در كشتى ديدم كه آمدند و صفا كرديم . دختر دكتر ( ادكاك ) انگليسى هم با اين كشتى به ايران مراجعت مىكند . بعد از نيم‌ساعتى ظهير الاعيان و سركيز هم كه با صندوقها آمدند ، وارد شدند . سه ربع به نصف شب مانده كشتى سوت سيّم را زده به حركت آمد . رفتيم در بالاى بام كشتى به تماشاى چراغهاى بادكوبه كه از دريا خيلى تماشا دارد . چند چاه نفت كه امروز صبح آتش گرفته بود و دودش تمام شهر بادكوبه را احاطه كرده بود ، هنوز مشتعل بود . آن هم تماشائى بود . در ساعت دوازده پائين آمده براى خواب رفتيم به منزلهامان . ظهير الاعيان و سركيز و فقير در يك اتاق كه سه نيمكت خواب دارد ، منزل داريم . مصدق الملك و محمد عليخان و عليخان پسر جناب مشير الدوله كه به ايران برمىگردد ، در يك اتاق هستند .\r\nاتاقهاى كشتى هم به جامعيت اتاقهاى كالسكهء راه‌آهن است . بجز آنكه در كشتى رختخواب با مسافر است .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\n\r\nدر درياى خزر « 1 »\r\nروز دوشنبه بيست و ششم ( 26 ) : صبح رخت پوشيده رفتم بالا در سالن چاى خورده رفتم در بام كشتى كه محل تفرج هر كشتى منحصر به آن سطح است . مشغول راه رفتن و صحبت با جناب مهندس الممالك و ظهير الاعيان بوديم .\r\nيك ساعت به ظهر مانده ناهار با جماعت در سالن كشتى صرف شد . قريب به ظهر كشتى در لنگرگاه ( لنكران ) ايستاد . براى قدرى تفرج پياده با مصدق الملك و محمد عليخان و ظهير الاعيان و سركيز قصد كردم كه در لتكه نشسته بيرون برويم . مباشر گمرك روسها كه با لتكهء خودش براى سركشى بارها آمده بود و مراجعت كرد . به اصرار ما را در لتكهء خودش نشانده برد تا خشكى . جناب مهندس الممالك هم بيرون آمد . رفتيم تا خشكى پياده شديم . پياده خيلى گردش كرديم . در يك باغى يعنى يك قطعه زمين جنگل چمن طبيعى نشستيم . فرستاديم چاى بياورند . بعد از دو ساعت انتظار يك پسرهء گدائى چهارتا استكان نعلبكى خيلى كثيف در يك سينى و يك قورى آورد . چاى خورده پياده رفتيم . باز لب دريا همان گمركچى حاضر و منتظر بود . ما را به كشتى رساند . در سالن قدرى نشستيم . از خدمات خودش كه به ايرانيها مىكند ، نقل كرد . خيلى ممنون شدم . از حالات ايرانيها كه سالى بيشتر از هزار نفر گدا و لخت و ناخوش مىآيند عملگى و\r\n\r\n\r\n","description":"","footnote":"\r\n( 1 ) - متن : خضر\r\n","page_name":" 365 ","page_number":365},
  {"content":"\r\n\r\nآخر سال مىروند ، تعريف كرد . به‌قدرى اوقاتم تلخ شد كه بىاختيار به بهانهء خوابيدن رفتم پائين در اتاقم و تقريبا دو ساعت دراز كشيده بودم و فكر مىكردم كه آخر اين بدبختى كى است و چارهء اين مرض ملّت بيچاره ايران چيست ؟\r\n( لا إله الّا اللّه ) نزديك غروب بازم رفتيم در بام . سه ساعت به نصف شب مانده شام مثل ناهار صرف شد . زود رفتم در اتاق و خوابيديم . پنج ساعت از نصف شب گذشته بود كه مصدق الممالك از پشت درب اتاق فرياد كشيده بيدارمان كرد كه رسيديم . كشتى ايستاده بود .\r\n\r\nورود به انزلى و رشت -\r\nروز سه‌شنبه بيست و هفتم ( 27 ) : تقريبا نيم ساعت شايد به طلوع صبح مانده بود . كرجىبانهاى گيلانى آمده بودند دور كشتى غوغائى بلند كرده بودند . ظهير الاعيان از سوراخ اتاق با يكى از آنها به زبان خودش حرف زد . برخاستيم رخت پوشيده رفتيم در سالن چاى خورديم . كشتى دودى كوچك كه ( باركاس ) مىگويندش ، حاضر بود . به سلامتى و ميمنت در كمال راحتى و امنيت ، متشكرانه .\r\n\r\n","description":"","footnote":"","page_name":" 366 ","page_number":366},
  {"content":"\r\n\r\n\r\nايران\r\nپنج ساعت به ظهر مانده از كشتى ( قسطنطين ) بيرون آمده به باركاس نشسته از دهنه گذشتيم . شكرا للمولى ( ع ) كه از بادكوبه تا انزلى دريا در نهايت آرامى و پاكى و صافى است ، بخصوص همين دهنه كه كمتر وقتى آرام است .\r\nبدون اغراق مثل حوض است . رسيديم به آن موقعى كه گمركخانهء ايران است . و بارها را رسيدگى مىكنند . ايستاديم . از دور ميرزا حسن خان مدحت السلطنه را ديدم .\r\nبىاندازه مسرور شدم . آمد در باركاس روبوسى و صفا كرديم . بارهاى ما را مىخواستند بيرون برده گشوده گمرك بگيرند . از حضرت صدر اعظم نوشتهء سفارش داشتم ، نمودم . در كمال احترام عذر خواسته به كنار رفتند . چند نفر زوار و فقير هم بودند . بارهاى آنها را هم گفتم متعلق به من است كه متعرض نشدند . از آنجا هم رانديم . وارد لنگرگاه انزلى شديم . تفصيل انزلى همان است كه در وقت رفتن نوشته‌ام . باركاس ايستاد . بيرون آمديم و خيلى شكر كرديم كه الحمد للّه به سلامتى غالب نقاط و دول روى زمين را گشته و چيزهاى تماشائى و صنايع ديدنى و قواعد فهميدنى را ديده و به‌قدر فهمم فهميده و دوباره قدم در خاك وطن عزيز خود گذارديم . گماشتهء ملك التجار انزلى لب آب حاضر بود . به اصرار هرچه تمامتر ميرزا عليخان پسر جناب مشير الدوله و مدحت السلطنه و فقير را برد منزل\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nملك التجار كه آنجا راحت كرده ، چاى بخوريم . محمد عليخان و مصدق الملك هم رفته‌اند عقب بارها و صندوقها . وارد منزل ملك شده ساعتى آسوده چاى صرف كرده براى حركت باركاس كه رو به پيربازار مىرود ، حاضر شده وارد باركاس شديم . خواهندهء زيادى زحمت دادند . متين الملك و مجيب السفرا و آقا رضا و چند نفر ديگر از اعيان رشت كه درويش‌نوازى كرده از رشت آمده بودند ، در باركاس ملاقات شدند . بعد از نيم‌ساعت مصدق الملك و محمد عليخان هم آمده به راه افتاديم . ناهار مفصلى از منزل ملك التجار آورده بودند . صرف شد .\r\nخود ملك التجار هم تا توى باركاس آمد . به او التماس و اصرار كردم كه البته باعث بشود و هرقدر زحمت هم كه داشته باشد ، قبول كند در انزلى تأسيس مدرسه‌اى براى اطفال بكند كه از گير مكتب‌خانهء سرگذر آزاد شوند . بلكه كم‌كم انزلى هم صاحب آبرو بشود . قبول كرد كه انشاء اللّه نهايت كوشش را بجا بياورد .\r\nتا جائى كه باركاس مىآمد ، آمده ، بعد از باركاس حمل و نقل اسباب كرده وارد كرجى شديم . و شش نفر پاروزن مشغول جان كندن شدند . رسيديم به رودخانهء تقريبا ساكتى كه مىرسد به پيربازار . همان‌طورى كه اگر نظرت باشد ، در وقت رفتن نوشته‌ام ، پاروكشها از كرجى به كنار جسته ، با طناب مشغول كشيدن كرجى شدند . سه ساعت و ربع به غروب آفتاب مانده وارد بندر پيربازار شده به توسط همان تختهء تر گلى كم‌عرض و پرطول از كرجى بيرون آمديم . تفصيل پيربازار همان است كه نوشته‌ام . تكرارش بىمزه است .\r\nوزير گيلان و كارگذار مهام خارجه كه تازه به جاى منتظم الملك كه چهار پنج ماه است معزول شده به تهران رفته است ، آمده تا دم كرجى آمده بودند .\r\nوزير اظهار كرد كه از جانب جناب امير اكرم نصرت السلطنه كه از بادكوبه به او تلگراف كرده بوده است ، درشكه آورده است . هرچه خواستيم در درشكه به اين تكلف ننشينيم ، نشد . با مصدق الملك كه از همين نقطه مىرود ، به چاپارخانه و از آنجا امشب رو به تهران حركت خواهد كرد ، وداع كرده با محمد عليخان سوار درشكه شده با چند نفر غلام حكومتى و يدك هم كه داشتيم ، رو به شهر رشت تاختيم . هنوز از پيربازار چندان دور نشده بوديم . چند درشكه از دل گرد نمودار شد . جناب سيد مشير التجار و آقا ميرزا جعفر مشير الاعيان برادر ظهير الاعيان و آقا\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nمحمد حسين آقا مدير الاعيان پسرعموى ظهير الاعيان و جناب ناصر الحكما و آقا على آقا بودند . ايستادند . پياده شدند ، روبوسى معمول شد . به اصرار فرستادمشان پيش ظهير الاعيان كه چند دقيقه بعد از ما از پيربازار سوار شده بود . اين راه كه از پيربازار تا شهر رشت مىرود ، و شايد يك فرسنگ و نيم باشد ، آخر يا اول همان راه روسهاست كه از رشت به تهران كشيده‌اند . دو طرف جاده چمن و جنگل است و مزارع . ولى خود جاده كه شايد پنج شش ذرع عرض داشته باشد ، يك وجب خاك نرم دارد كه در حين عبور مسافر به هوا صعود كرده وقت نزول به سر و ريش مسافر مىنشيند . رسيديم به شهر رشت . از كوچه و بازارها عبور كرده دم منزل ظهير الاعيان پياده شديم . باز هم قربانى مىخواستند بكشند . نگذاشتم . باز هم جناب سيد خطيب الاياله دم در ايستاده بود و بلند سلام كرد . صفا و روبوسى كرده وارد خانه شديم . تفصيل خانه و ترتيب اتاقهاى خانهء ظهير الاعيان به عينه همان است كه وقت رفتن نوشته‌ام . بدون كم و زياد . چند مجموعه شيرينى هم حاضر بود . پس از شش ماه تمام كه به روى صندلى يا نيمكت نشسته بودم ، در ايوان خانهء ظهير الاعيان خيلى معقول دوزانو مؤدب نشستم . محمود على كه چند ماه است از تهران آمده است ، آمد . خيلى از ديدارش خوشحال شدم . احباب و اخوان از قبيل مجير السلطان و غيره و غيره و وزير و كارگذار و مشير التجار همه جمع شدند . چاى و قليان و قهوهء شيرينى بود كه از درب و ديوار مىباريد و همه منتظر بودند كه از اول مسافرتم تا الان را بدون يك نكته فروگذار براى جداجدا تعريف كنم و هرچه ديده‌ام بگويم . من هم ابدا يك كلام نمىگفتم . گاهى يكى از آنها يك مطلبى مىپرسيد ، خيلى مختصر جواب مىدادم . مجلس كه قدرى خلوت‌تر شد ، هزار تومان قيمت انفيه‌دان را كه حوالهء تومانيانس داشتم ، از كيفم بيرون آورده دادم به مشير التجار كه چند قلم جنس رشت بخرد و با خودم به تهران ببرم براى تجارت انجمن اخوت . انشاء اللّه . شام مثل وقت رفتن در اتاق وسطى صرف شد . براى محمد عليخان در اتاق ديگر تختخواب حاضر كرده بودند . براى فقير در همان اتاق خواب كه عرض شد ، دو درب منظر رو به كوچه داشت . عكس زيادى به در و ديوار اتاق ، همه از آشنايان و احباب و اخوان تهران ، كوبيده بود .\r\nتقريبا يك‌ساعت هم تنها مشغول ديد و بازديد عكس‌ها بودم . شش ساعت از\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nشب گذشته خوابيدم .\r\n\r\nرشت -\r\nروز چهارشنبه بيست و هشتم ( 28 ) : صبح به قصد حمام رفتن از اتاق خواب بيرون آمدم . جمعى از محترمين وارد شدند . تقريبا يك‌ساعت نشسته ، عذر خواستم رفتم به حمام . معروف به حمام ابو طالب كه خيلى نزديك به خانهء ظهير الاعيان است . خيلى حمام بزرگ تاريك كثيف قديم سازيست . در هر نقطه و هر قدم كه مىپيمودم ، يكى از حمامهاى فرنگستان يادم مىآمد . ( مىخواستم همان‌طور كه تفصيل حمامهاى فرنگ را گاهى نوشته‌ام ، تفصيل اين حمام را هم مفصلا بنويسم . حب وطن و تعصب نگذاشت . همينطور كه من تفصيل آنها را نوشته‌ام ، شايد يك فرنگى هم گذرش به حمامهاى ما بيفتد و بنويسد . آن‌وقت او را بخوانيد . واقعا خيلى خوب قاعده‌اى است كه فرنگيها را در حمامهاى ما راه نمىدهند . و اقلا از اين جهت ما رسوائىمان كمتر است . ( اگرچه پرسيده‌اند و مثل آنكه ديده باشند مىدانند . ) استحمام مفصلى شده ، شش از دسته گذشته بيرون آمده ، به منزل آمدم . باز هم جماعت كثيرى را پذيرائى كرده ناهار صرف شد . بعد از ناهار محمد عليخان خوابيد . چهار ساعت به غروب آفتاب مانده با مدحت السلطنه كه از صبح پيش فقير بود و ظهير الاعيان و ميرزا اسمعيل خان دكتر و ناصر الحكماء و مدير الاعيان پياده رفتيم به سليمان دارابى . فاتحه‌اى تقديم كرده تا غروب آفتاب در آن جنگل‌هاى كوتاه و چمنهاى طبيعى جلوى مقبره كه خيلى باصفا و طراوت بود ، راحت كرديم . و از قهوه‌خانه چاى خواستيم و قليان ، آوردند .\r\nمفصل و مكرر به ياد احباب صرف شد . نمىدانم چقدر روح فقير به اينطور جاها انس دارد و جسم من به خاك وطن تعلق دارد كه به جان مولى اين يكى دو ساعت اينجا را ترجيح به يك ماه در پاريس ماندن مىدهم و دليلش را هم نمىتوانم بفهمانم . مگر كسى كه سير وهم خيال من باشد يا بشود و خودش بدون گفتن بفهمد . اول غروب آفتاب برخاسته و پياده يواش‌يواش آمديم منزل . به اين ميزان پياده كه ما راه آمديم . يك ساعت و بيست دقيقه از خانهء ظهير الاعيان تا بقعهء سليمان دارابى راه است . يكى دو ساعت هم در منزل بوديم . بعد شام خورده خوابيديم .\r\nرشت - روز پنجشنبه بيست و نهم ( 29 ) : صبح خيلى زود كه سفارش\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nكرده بودم آقا رضا آمد بيدارم كرد . رخت پوشيده به بازديد جناب شيخ محمد حسن حسام الاسلام كه ديروز به ديدنم آمده بود ، رفتم . از آنجا رفتم منزل جناب حاجى شريعتمدار كه از اجلهء علما و معاريف گيلان هستند . خيلى خوش‌صحبت و خوش‌مجلس است و خودش را رند مىداند و تا يك درجه هم نسبتا هست . از آنجا رفتيم منزل جناب سيد مشير التجار كه ديروز به ناهار دعوتمان كرده بود . در راه مردم زيادى ديديم كه رو به درب خانه مىدوند .\r\nپرسيدم ، براى تماشاى كشته شدن يك نفر از سه نفر قاتل كه چند شب پيشتر سه نفر از گماشتگان حكومتى را كشته بودند ، مىرفتند . منزل جناب مشير التجار ناهار خيلى عالى خورديم و اجناسى كه براى تهران و تجارت انجمن خريده بود ، نماياند . همه را پسنديدم . وزير شهر و كارگذار وزارتخارجه هم بودند . بعد از ناهار آمديم منزل . پس از يكى دو ساعت راحت كردن رفتم به ديدن جناب نصر السلطنه امير اكرم كه ديشب از انزلى وارد شده و پايش درد مىكند . جناب اعتصام السلطنه را ديدم كه از بادكوبه آمده فردا عازم تهران است . از دار الحكومه با جناب اعتصام السلطنه درشكه نشسته رفتيم بقعهء سليمان دارابى . بعد از صرف چاى او به منزل مراجعت كرد و فقير چون امشب را به ملاحظهء شب جمعه و شكرانهء سلامتى و مراجعت موكب همايونى و ملتزمين ، آبگوشتى به فقرا مىدادم ، مثل وقت رفتن ماندم . اخوان خودمان قريب بيست نفر و فقراى متفرقه تقريبا صد نفر و شايد خلق اللّه هم صد نفر آمدند . فوق‌العاده خوش گذشت . به ياد تمام اخوان خوش بوديم . چهار ساعت از شب گذشته همه سواره و پياده به منزلها آمديم . تقريبا يكساعت هم در منزل نشسته ، دستورالعمل رفتن فردا را داده خوابيديم .\r\n\r\nحركت از رشت -\r\nروز جمعهء غرهء رجب 1318 : صبح خيلى زود از خواب بيدار شده رفتم پائين . در آن اتاقى كه ظهير الاعيان و متين الملك و مجيب السفرا هم ديشب آنجا بودند . همه بيدار و رخت پوشيده ، در رختخواب روى لحافشان نشسته بودند . يادم آمد از بعضى روزهاى منزل آقاى حسين پاشا خان كه تقريبا گاهى هشت نه دست رختخواب چهار روز پنج روز توى اتاقش گسترده بودند . چاى در همان اتاق ظهير الاعيان خورده رخت همانجا پوشيدم . گفتند جناب حسام الاسلام و جمعى آمده‌اند . پس از صرف چاى و قليان رفتم بالا و هى\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nمردم آمدند . با آنكه خيال داشتم قبل از طلوع آفتاب حركت كنم از دست واردين چهار ساعت و ربع از دسته گذشته آمديم در كالسكه نشستيم . محمد عليخان آجودان چون بارهايش نرسيده بود ، گفت مىمانم تا بارهايم بيايد و ماند . هرچه كردم جناب حسام الاسلام زحمت نكشيد نشد . لابدا با او در درشكه نشستم .\r\nهمه‌جا آمديم تا بازار سنگر . پياده شديم . ناهار قشنگى از منزل ظهير الاعيان آورده بودند . صرف شد . بعد از ناهار با جناب حسام الاسلام و مشير التجار و ناصر الحكما و سيد خطيب الاياله و سيد جعفر لنگرودى وداع كرده محمود على را كه دو سه روز ديگر با گارى و بار مىآيد ، دم كالسكه صدا كرده بعضى سفارشات كرده به راه افتاديم . همه‌جا آمديم تا كهدم جلو مهمانخانه تا اسب عوض كردند نيم‌ساعتى مكث كرده باز راه افتاديم . رسيديم به امامزاده هاشم .\r\nجلو كاروانسرا پياده شده رفتيم درب دكان شانه‌تراش معهود ، مشغول صرف چاى بوديم . جناب اعتصام السلطنه رسيد كه از رشت با چند نفر همراه به تهران مىرود .\r\nخيلى از ديدار هم مسرور شديم . بعد از صرف چاى با متين الملك و مجيب السفراء و مدير الاعيان و آقا رضا و على آقا وداع كرده در كالسكه روباز با اعتصام السلطنه نشسته همه‌جا را پيموديم تا دو ساعت به غروب آفتاب مانده رسيديم ، به مهمانخانهء رستم‌آباد كه تفصيلش از همان قرار است كه نوشته‌ام . پياده شده رفتيم به اتاق نمرهء اوّل كه جز شش ورق اعلان كه به ديوارش هست هيچ در آن اتاق نيست و زير بعضى از اعلانات هم مسافرين بعضى چيزها نوشته‌اند . با هزار مرافعه و تدبير براى شام در پنج ساعت از شب گذشته چندتا جوجه گير آورده كباب كرده و نان و پنير و تخم‌مرغ فراهم كرده سدّ جوعى كرده به روى همان تختهاى آهنى كه عوض پارچهء كتان سفيد به رويش مشمع سياه انداخته‌اند ، خوابيديم .\r\n\r\nحركت از رستم‌آباد -\r\nروز شنبه دويم ( 2 ) : صبح خيلى زود برخاسته مهياى رفتن شديم . اعتصام السلطنه و رفقايش پائين رفته بودند . من هنوز بالا بودم .\r\nصداى سنتور از پائين شنيدم . آمدم پائين . يك مردكه‌اى با كلاه ماهوت و لباس نوكرى تقريبا پيرمرد هم بود ، در كمال ادب نزديك حوض كثيف بدى كه رفتن تفصيلش را نوشته‌ام ، نشسته سنتور مىزند . اعتصام السلطنه و ديگران دورش را\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nگرفته‌اند . نيازى دادند تا ول كرد . يكساعت از آفتاب گذشته سوار شده به راه افتاديم . راه چون از جنگل خارج شده است ، آفتاب و گرد و خاك و باد خيلى آزار مىكند . مثل ديروز اعتصام السلطنه و من در يك درشكه نشسته بوديم و تمام ( سويت‌مان ) دو كالسكه و يك درشكه بود كه ده نفر باشيم . امان امان از اسبهاى اين كالسكه و درشكه‌هاى شكسته كه واقعا از حدّ تكذيب بيرون است . اين وضع مهمانخانه و اسب و كالسكه و خدمه ، الحق و الانصاف اين راه شرف روسها را هم ضايع و ننگين كرده است . خلاصه از رودبار گذشته رسيديم به منجيل كه امان از كثافت آنجا . هيچ ممكن نشد كه خودمان را بتوانيم راضى به پياده شدن بكنيم . همانطور اسبهامان را عوض كردند و راهى شديم . يعنى اسبهاى كالسكه‌ها را عوض كردند و چون ديگر اسب نبود ، گفتند درشكه بايد بماند و اسب تازه برسد ببنديم و روانه كنيم . ( اسب تازه برسد يعنى يك فلك‌زدهء ديگر اگر اتفاقا بيايد ، اسبهاى درشكهء او را باز كرده به اين ببندند و روانه كنند . اگر نيامد هم نيامد . آخر خواهد آمد . ) ناچار راضى شديم . سه ساعت و نيم به غروب آفتاب مانده رسيديم به پاچنار . پياده شديم و در فكر تهيّهء ناهار شديم . چيزى كه اين مهمانخانه دارد كه ساير مهمانخانه‌ها ندارد ، نايب معقول مؤدبى است كه هرچه مىخواهيم يا با تعارف قانعمان مىكند يا به‌قدر قوه كوشش مىكند و پيدا مىكند . مثلا در جزو دستورالعمل غذا اعتصام السلطنه پرسيد به‌قدر پانزده عدد تخم‌مرغ دارى ؟ گفت بله قربان صدتا هم داريم ، دويست‌تا هم داريم . شما نخوريد كى بخورد كه از شما بهتر باشد . نوش جانتان . بعد از نيم‌ساعت يكى از دو كالسكهء خودمان كه از بين راه وامانده بود ، رسيد . ناهارمان بد نبود . مرغ پخته و طاس كباب و نيمرو و ماست و پنير و نان داشتيم . چايمان هم خوب بود . نايب قليان هم داشت . يكساعت به غروب مانده درشكه هم كه در منجيل مانده بود ، رسيد . كه اتفاقا مسافر بيچارهء ديگر رسيده بود و اينها راه افتاده بودند . نزديك غروب اعتصام السلطنه با تفنگ مشغول گنجشك زدن شد . با ساير همراهان هم پياده تا لب رودخانه كه از زيردست مهمانخانه مىگذرد و تا مهمانخانه شايد صد قدم فاصله داشته باشد و چند سنگى هم آب جارى دارد ، رفته ساعتى نشسته .\r\nيكساعت از شب گذشته هم آمديم منزل و بنابراين شد كه خيلى زود شام خورده\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nبخوابيم كه صبح زود بيدار شويم . شاممان هم آنچه امروز داشتيم بود به اضافهء پنجاه شصت عدد گنجشك كه اعتصام السلطنه شكار كرده و سرخ كرده بودند .\r\nبعد از شام مثل ديشب خوابيديم .\r\n\r\nحركت از پاچنار -\r\nروز يكشنبه سيّم ( 3 ) : هنوز صبح نشده بود . بيدارمان كردند . چاى خورديم . تا حاضر شديم نزديك به آفتاب زدن بود . سوار و راهى شديم . چون راه سرابالا است در ده ملاعلى اسب عوض كرديم . در مهمانخانهء يوزباشى چاى و ناهار خورديم . اين مهمانخانه پر بد نيست . يكى دو اتاقى كه دارد تميز است . اصل بناى مهمانخانه را هم تماما با سنگ ساخته‌اند . چون يك موقع حق العبور گرفتن هم همين‌جا است . اين مهمانخانه را روسها ساخته‌اند و يك نفر راهدار ارس هم هميشه با زن و بچه اينجا منزل دارد و تميزى اينجا هم به واسطهء بودن همان يك نفر روس است .\r\nبعد از ناهار اسب عوض كرده به راه افتاديم . در پويونك هم اسب عوض كرده يك‌ساعت و نيم به غروب آفتاب مانده وارد قزوين شديم . چه قزوينى ؟ از خيابان جلوى علىقاپو كه واقعا تميزتر از خيابان الماسيهء تهران بود كه عبور مىكرديم ، من وحشت كردم . مثل شهرى مىماند كه ده سال پىدرپى ناخوشى و با و طاعون در آن بوده است . خيلى خلوت و فوق‌العاده كثيف و بىاندازه خرابه و بىسروصدا . در حكومت آقا باقر خان سعد السلطنه هم قزوين را مكرر ديده بودم .\r\nخيلى آبادتر از حالا بود . بخصوص اين خيابان را به‌طورى تميز نگاه داشته بود كه فرنگيها كه مىآمدند به تهران از اين خيابان تعريف مىكردند . شش ماه پيشتر هم كه عبور كردم ، اگرچه خيلى خراب شده بود ولى به اين خرابى نبود . خيلى دلم سوخت بيچاره اين رعيتها كه دست اين حاكم‌ها مىافتند .\r\nنمىدانم بعد از ديدن شهرهاى خيلى كوچك فرنگستان كه نصف يا ثلث قزوينند و هركدام پنجاه شصت سال بيشتر نيست آباد شده و شهر صوفيا كه تا سى سال پيشتر دهى بيش نبوده و حالا پايتخت بلغارستان است ، ديدن قزوين كه از هفتصد سال پيش تا به‌حال هميشه يا پايتخت سلاطين صفويه بوده يا موقع حكومت شاهزاده‌هاى بزرگ در نظر اعليحضرت شاه و حضرت صدر اعظم و ساير وزراء كه هر يك جداجدا خودشان را مربى نوع و مروّج ملّت و خدمتگذار دولت مىدانند ،\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nچه تأثير خواهد كرد ؟ به قول آن فقير كه گفت : خدايا در قيامت موعود يك روز پنجاه‌هزار سال مخصوصا براى من خلقت كن كه بلندى و عذاب آن چندين مرتبه زيادتر از آنچه وعيد كرده‌اى باشد . به شرط آنكه در روز حساب خلايق ، مرا در گوشه‌اى امان دهى كه تماشا كنم چطور حساب اين مخلوق مشركت را مىكشى و آن بىحياها به تو چه جواب مىگويند . خيلى دلم مىخواهد ببينم مولى ( ع ) با حكام ممالك ايران چه مىكند . . . مىدانم .\r\nبه مهمانخانه وارد شديم . وضع مهمانخانه همان است كه در رفتن نوشته‌ام . هيچ زياد و كم نشده است . پس از ورود و صرف چاى اعتصام السلطنه و همراهانش اسب عوض كرده رفتند كه فردا پيش از ظهر به شهر تهران برسند . من هم براى پاك شدن از گرد و خاك رفتم به همان حمّام كه در معبر مسجد نزديك به مهمانخانه است و اسم حمّام ( حمّام سيدان ) است . صابونى زده بيرون آمدم .\r\nدو ساعت از شب گذشته شامى كه خواسته بوديم حاضر و صرف شد . سفارش كرديم خادم مهمانخانه خيلى پيش از صبح كالسكه حاضر كرده ما را بيدار كند .\r\nچهار ساعت از شب گذشته خوابيديم .\r\n\r\nحركت از قزوين و ورود به تهران -\r\nروز دوشنبه چهارم ( 4 ) : دو ساعت به دستهء ساعت مانده ، خادم مهمانخانه درب اتاق را كوبيده بيدارمان كرد . چاى هم حاضر كرده بود . تا چاى خورديم و رخت پوشيديم و جعبه‌هامان را به كالسكه بردند ، سه ربع ساعت به دستهء ساعت مانده بود . فقير و ظهير الاعيان و اسد خان ( اسد خان اسم سركيز است كه نواب موثق الدوله سپرده است به فقير . خودش نخواست سركيز بگويندش . اسد خان گفتيم . ) سوار كالسكه و راهى شديم . خيلى به طلوع صبح مانده بود . تماشاى ستارهء صبح و ساير ستاره‌هاى آخر شب و كم‌كم روشن شدن هوا و نسيم صبحگاهى كه به پيام آشنائى و مژدهء وصول به شهر و وطن عزيز و ديدار ياران جان مرا تازه مىكرد . بىاندازه مسرورم كرده بود و حال كردم .\r\nطلوع آفتاب هم بىتماشا نبود . رسيديم به مهمانخانهء كمنده . اسب عوض كرده چاى و نان و تخم‌مرغ آب‌پز خورده به راه افتاديم . رسيديم به مهمانخانهء قشلاق .\r\nپياده نشده اسب عوض كرده رو به راه نهاديم . رسيديم به مهمانخانهء ينگىامام . تا اسب عوض مىكردند ، من پياده شدم كه قدرى راه رفته باشم . در درون مهمانخانه\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nصداى هياهوى زيادى شنيدم . از آنكه اسب به كالسكه مىبست تجسّس كردم .\r\nگفت توى مهمانخانه بچه‌ها درس مىخوانند . رفتيم توى حياط در يكى از اتاقهاى دوره رفتيم . در بسته بود . باز كردم ديدم سيزده چهارده نفر بچه با لباس پاره‌پاره هركدام قرآن پاره‌اى در جلوشان گذارده‌اند و به سقف اتاق نگاه مىكنند و گاهى لگد به هم مىزنند و بدون آنكه كلمه‌اى ادا كنند ، فرياد مىكنند . سرم را درست از در تو كردم ديدم معلّمشان هم يك عباى پاره سرش كشيده گوشهء اتاق با اين همه قال و قيل خوابيده است . ظهير الاعيان را گفتم وارد اتاق شده بيدارش كرد .\r\nسرش را از زير عبا درآورده . پيرمرد ريش توپى بود . با شب كلاه ماهوت پاره‌پاره زير پوست اما چه پوست ؟ ظهير الاعيان با او صحبتها كرد . پرسيد جناب آخوند بچه‌ها را چند وقته ملّا مىكنى . گفت من خوب‌جورى درس مىدهم . خيلى زود سوادشان را درمىآورم . گفت خوب آخر چند وقته ؟ گفت اگر ذهنشان كند نباشد و بازيگوش نباشند و هر روز مويز بخورند و پنير هيچ نخورند و آن‌طورى كه من مىگويم درسشان را پس بدهند ، دوازده سيزده ماهه عمه‌جزو را تمام مىكنند . من از روى تعجّب پرسيدم سيزده ماه ؟ ! قدرى مكث كرده گفت بله در ماه چهارده و پانزده مثل آب عمه‌جزو را روان است . بىتأمّل به يكى از بچّه‌ها اشاره كرد و گفت همين را كه مىبينيد الآن پنج ماه تمام است كه پيش من درس مىخواند .\r\nحمد و سوره را مثل بلبل مىخواند . و گفت بخوان پسر . تا گفت بخوان پسر ، پسره غرغر گريه را ول كرده ماها بىاختيار خنديديم . از بس مضحك بود اسد خان را فرستادم از توى كالسكه دوربين عكاسى كه داشتم آورد . از آخوند خواهش كرديم كه با بچّه‌ها بيايند بيرون ، عكسشان را بيندازم . اوّل راضى نمىشد كه گناه دارد .\r\nدو قران دادمش . فورى از جا برخاسته بچّه‌ها را هم آورد . زود تسبيحش را درآورده دست گرفته ايستاد . با كمال افتخار عكس معلّم و متعلّمين مدرسهء ينگىامام را برداشتيم كه براى شاگردان مدرسهء معرفت سوقات ببريم . كالسكه حاضر شده بود . چند دانه تخم‌مرغ و نان و پنير گرفتيم كه در راه بخوريم و راهى شديم .\r\nرسيديم به حصارك . اسب عوض كرديم . تا اسب عوض كنند ، چاى خورديم نايب آن مهمانخانه گفت روز جمعه جناب حاجى سياح و ظهير السلطان و ظهير حضور و ناصر عليخان به خيال آمدن من تا اينجا آمده يك شب هم مانده مراجعت\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nكرده بودند . دعايشان كردم . از پل و رودخانهء كرج هم گذشتيم . رسيديم به مهمانخانهء شاه‌آباد و حال آنكه مخصوصا از رشت تلگراف كرده بودم كه روز جمعه مىآيم كه اسباب زحمت احباب نباشم . دويست سيصد قدم به مهمانخانه مانده جماعتى را ديدم كه پياده مىآيند . من هم پياده شدم . جناب آقا سيد عبد الرحيم و جنابان عميد السلطنه و انتظام السلطنه و تيمور پاشا خان و جمشيد پاشا خان و كيقباد ميرزا و محمد خان و ناصر قليخان و محمد مهديخان و مير عليخان و آقا سردار و غلام حسين خان بودند . با همه صفا كرده از ديدارشان مسرور شدم .\r\nتقريبا نيم‌ساعت نشسته نزديك غروب آفتاب از اخوان درخواست كردم كه تنها وارد شهر بشوم . آنها ماندند كه از عقب بيايند . فقير و ظهير الاعيان و اسد خان سوار كالسكهء خودمان شده ، وارد شهر شده يكساعت از شب گذشته در حالى كه هيچ منتظر نبودند ، وارد خانه شدم و شكرا للمولى ( ع ) همهء اهل خانه را سالم ديدم .\r\nهو ، بارك اللّه ، خانم فروغ الملوك دختر خوب خودم كه در نوشتن مسوده‌جات روزنامه در اينكتاب خيلى كمكم كرد . بلكه غالبش خط اوست .\r\nمولى ( ع ) حفظش فرمايد . به تاريخ پنجشنبه 21 ربيع الثانى 1319 در ورند ، ييلاق شهر سارى مازندران تمام شد .\r\nمتن حاشيه - به تاريخ شهر جمادى الثانيه 1327 اين سفرنامه كه به خط حضرت اشرف اعظم آقاى ظهير الدوله مدّ ظلّه الوالاست از حسين نام سرباز فوج زرند به مبلغ هفتهزار ابتياع شد ( امضا شده ظاهرا ) سهراب خان شاهپورى\r\nالحال 28 برج حوت ئيلان ئيل 1296\r\nمطابق 5 شهر جمادى الثانيه 1336 بنابر تقاضاى جناب ميرزا محمد عليخان قائم مقامى توسط پست ارسال طهران ميدارد كه مىخواهند تقديم مباركشان نمايند ( بقيهء مطالب همراه امضا ناخوانا )\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n\r\nفهرست تصاوير\r\n1 - تصوير ظهير الدوله ( محمد ناصر خان ) 12\r\n2 - تصوير ظهير الدوله ( محمد ناصر خان ) 14\r\n3 - روزنامهء ( الفارس ) 24\r\n4 - نامهء امين دار الضرب به ناصر الدين شاه 30\r\n5 - آخرين صفحه تعرفة الاولياء به امضاى ظهير الدوله 34\r\n6 - تصوير تروريستى كه در پاريس به مظفر الدين شاه تيراندازى كرد 44\r\n7 - تصوير آخرين صفحه خطى سفرنامه 46\r\n8 - تصوير اميربهادر جنگ 61\r\n9 - تصوير ناصر الملك 76\r\n10 - تصوير ظهير الدوله ( پاريس صفر 1318 ) 97\r\n11 - تصوير مظفر الدين شاه و ميرزا على اصغر خان 98\r\n12 - ارفع الدوله و عين الدوله 111\r\n13 - ارفع الدوله همراه ممتحن الدوله و تيمسار سرلشكر حسن ارفع 213\r\n14 - تصوير مهندس الممالك 307\r\n15 - تصوير محمود خان علاء الملك 331\r\n16 - تصوير ظهير الدوله در لباس درويشى 360\r\n17 - آخرين تصوير ظهير الدوله 379\r\n18 - تصوير حضرت صفى عليشاه 380\r\n19 - تصوير عريضه درباره تفسير حضرت صفى عليشاه 381\r\n20 - تصوير معير الممالك 382\r\n21 - مظفر الدين شاه در وليعهدى 383\r\n22 - مظفر الدين شاه و جمعى از درباريان 384\r\n23 - ميرزا عليخان ظهير الدوله ( صفا عليشاه ) ( ايشيك آقاسى باشى ) از مجموعهء جناب آقاى يحيى ذكاء 385\r\n24 - دكتر خليل خان ثقفى 386\r\n25 - مشير السلطنه 387\r\n26 - حكيم الملك 388\r\n\r\n","description":"","footnote":"","page_name":" 378 ","page_number":378},
  {"content":"\r\n . \r\n","description":"","footnote":"","page_name":" 379 ","page_number":379},
  {"content":"\r\n . \r\n","description":"","footnote":"","page_name":" 380 ","page_number":380},
  {"content":"\r\n\r\nمتن دستخط ناصر الدين شاه بالاى صفحه ميرزا ابو تراب خان - تفسير به شعر و نظم جناب حاجى ميرزا حسن ديده شد . الحق بسياربسيار خوب از عهده برآمده است . يادگار بزرگى است كه از ايشان در اين عصر و زمان به روى كار آمده است - فى 308\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nمعير الممالك\r\n\r\n","description":"","footnote":"","page_name":" 382 ","page_number":382},
  {"content":"\r\n . \r\n","description":"","footnote":"","page_name":" 383 ","page_number":383},
  {"content":"\r\n . \r\n","description":"","footnote":"","page_name":" 384 ","page_number":384},
  {"content":"\r\n . \r\n","description":"","footnote":"","page_name":" 385 ","page_number":385},
  {"content":"\r\n . \r\n","description":"","footnote":"","page_name":" 386 ","page_number":386},
  {"content":"\r\n . \r\n","description":"","footnote":"","page_name":" 387 ","page_number":387},
  {"content":"\r\n . \r\n","description":"","footnote":"","page_name":" 388 ","page_number":388},
  {"content":"\r\n\r\n\r\nفهرست اسامى اشخاص ، اماكن و كتب\r\nآ آختى 105 ، 106 ، 118\r\nآخوند ملا آقاى دربندى 345\r\nآدلف پيچمان 244 ، 263 ، 265 ، 268 ، 269 ، 272 ، 275 ، 276 ، 284 ، 293 ، 315 ، 316\r\nآذربايجان 20 ، 82 ، 114 ، 215\r\nآرارات ( كوه ) 105\r\nآرپچاى ( رودخانه ) 106\r\nآرسينوف 348\r\nآرشاك خان كريانس 176 ، 183\r\nآرشيدوك ژوزف اگوست 300 ، 301\r\nآرشيدوك فرانسوا فردينا [ فرديناند 
  ] 299\r\nآرمانويل ( آرمانوئيل ، رستوران ) 242 ، 249 ، 252 ، 253\r\nآستارا 80 ، 82\r\nآشتات دلافن ( جنگل ) 301\r\nآصف السلطنه 110\r\nآقابابا ( قريه ) 18 ، 27 ، 53\r\nآقا حسينقلى تارزن 327\r\nآقاخان محلاتى 266 ، 270\r\nآقارضا 58 ، 80 ، 368 ، 371\r\nآق‌استفا 101 ، 102\r\nآقاسردار 377\r\nآقاسيد جلال الدين 50 ، 51 ، 53 ، 72\r\nآقاسيد حسين 128\r\nآقاسيد عبد الرحيم اصفهانى 264 ، 377\r\nآقسنقا 120\r\nآقامحمد جواد 118\r\nآقامحمد حسين تاجرباشى روس 112\r\nآقامحمد خان قاجار 86 ، 88 ، 108\r\nآقاميرزا احمد 50 ، 51 ، 53 ، 72\r\nآلمان 33 ، 130 ، 133 ، 143 ، 144 ، 145 ، 146 ، 147 ، 197 ، 206 ، 207 ، 208 ، 210 ، 225 ، 226 ، 227 ، 228 ، 237 ، 242 ، 243 ، 244 ، 274 ، 280 ، 281 ، 283 ، 294 ، 305 ، 325 ، 338 ، 350\r\nآمريكا ( آمريك ) 130 ، 259 ، 345\r\nآمريكاى جنوبى 192\r\nآمريكن ( كافه ) 168\r\nآنكس ( هتل ) 232\r\nآوانس خان 334\r\nآيلن‌برگ 206 ، 207\r\nالف ابدس 208\r\nابراهيم ( فرزند حضرت رسول « ص » ) 77\r\nابراهيم‌بك 101 ، 102 ، 106 ، 325 ، 330\r\nابراهيم خان سردار 9 ، 29\r\nابو بكر 333\r\nابو بكر نساج عبد اللّه 31\r\nابو طالب ( حمام ) 370\r\nابو على رودبارى 31\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nابو على كاتب 31\r\nابو عمران مغربى 31\r\nاپراكميك ( تئاتر ) 180\r\nاپىنال 196 ، 197 ، 200\r\nاتريش 33 ، 145 ، 237 ، 244 ، 264 ، 283 ، 284 ، 292 ، 293 ، 294 ، 297 ، 298 ، 299 ، 300 ، 301 ، 304 ، 305 ، 308 ، 309 ، 311 ، 314 ، 315 ، 316 ، 328 ، 338 ، 340 ، 341 ، 346 ، 347 ، 348 ، 357\r\nاتيل ( وتيل ) 200 ، 201 ، 202\r\nاحتشام الملك 141 ، 349\r\nاحمدبك 328 ، 329\r\nاحمد شكر پاشا 333\r\nادكاك ( دكتر ) 364\r\nادوارد برون 263\r\nاردكان هشت\r\nارس ( رودخانه ) 107 ، 109 ، 110\r\nارض اقدس - مشهد\r\nارفع الدوله ، ميرزا رضا خان 27 ، 85 ، 108 ، 110 ، 112 ، 114 ، 128 ، 212 ، 215 ، 219 ، 221 ، 268 ، 269 ، 293 ، 306 ، 309 ، 310 ، 311 ، 312 ، 313 ، 317 ، 354\r\nاركلين 229\r\nارميتاژ 210 ، 211 ، 214 ، 216 ، 218 ، 219 ، 222 ، 223 ، 224\r\nاروپا 42 ، 284\r\nاريان ( هتل ) 87 ، 101 ، 121\r\nازف ( دريا ) 352\r\nازن‌تالا ( ازون تاللر ، ازون تالان ) 102 ، 103\r\nاسپانيول 193\r\nاستاد عباس بنّا 57\r\nاستاند ( بندر ) 40 ، 237 ، 255 ، 256 ، 257 ، 260 ، 263 ، 264 ، 265 ، 266 ، 267 ، 268 ، 269 ، 270 ، 271 ، 272 ، 285\r\nاسترآباد 13 ، 15 ، 150 ، 215\r\nاسكندر خان قاجار نه\r\nاسلامبول 94 ، 269 ، 293 ، 321 ، 323 ، 324 ، 325 ، 326 ، 327 ، 328 ، 329 ، 333 ، 334 ، 335 ، 337 ، 346\r\nاسماعيليه 266\r\nاسمعيل ( ع ) 88\r\nاسمعيل خان ( كمانچه‌زن ) 65\r\nاشلانست 352 ، 353\r\nاصغر 78\r\nاصفهان 33 ، 172 ، 177\r\nاعتصام السلطنه 238 ، 248 ، 262 ، 263 ، 361 ، 371 ، 372 ، 373 ، 375\r\nاعتضاد الدوله 16\r\nاعتضاد السلطنه 18\r\nاعتضاد الوزراره 80\r\nاعتماد السلطنه ( محمد حسن خان ) 13 ، 16\r\nافشار ، ايرج 6 ، 28 ، 35 ، 36 ، 41\r\nافوغادرورى كرنتيو ( جنرال ) 234\r\nاقدسيه 21\r\nاكتاى قاآن 104\r\nاكر 283\r\nالست 230\r\nالكساندر ( تالار ) 298 ، 305\r\nالكساندر ( كشتى ) 212\r\nالكساندر سرگويچ هاولوف 82\r\nالكساندر سيّم ( امپراطور ) 235\r\nالكساندرف 143 ، 209\r\nالكساندر فسكى ( باغ ) 210\r\nالكساندرينا فيدرونا ( امپراطريس ) 211\r\nالمآثر و الآثار 25\r\nالنوكا 105\r\nالهامى ، دكتر عبد الحسين خان 29 ، 37\r\nاليجه‌چاى 109 ، 110 ، 115\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nاليجه‌چاى ( رودخانه ) 115\r\nاليزه [ كاخ 
  ] 204 ، 249 ، 308\r\nاليم‌پيا ( تماشاخانه ) 170\r\nامام حسين بن على ( ع ) 31 ، 333\r\nامامزاده حسن 48\r\nامامزاده هاشم 58 ، 372\r\nامام زين العابدين على بن حسين ( ع ) 31\r\nامام جعفر صادق ابن محمد ( ع ) 31\r\nامام محمد باقر ابن على ( ع ) 31\r\nامام موسى كاظم ابن جعفر ( ع ) 31\r\nامان اللّه ميرزا 263\r\nامير اكرم ، وليخان نصر السلطنه 62 ، 63 ، 64 ، 65 ، 67 ، 70 ، 73 ، 74 ، 75 ، 77 ، 78 ، 361 ، 368 ، 371\r\nامير بهادر جنگ 112 ، 114 ، 116 ، 117 ، 118 ، 129 ، 132 ، 133 ، 137 ، 140 ، 151 ، 155 ، 168 ، 169 ، 172 ، 173 ، 174 ، 180 ، 181 ، 182 ، 195 ، 196 ، 198 ، 199 ، 200 ، 201 ، 202 ، 205 ، 217 ، 222 ، 225 ، 227 ، 228 ، 232 ، 233 ، 235 ، 236 ، 240 ، 248 ، 254 ، 256 ، 269 ، 274 ، 275 ، 278 ، 284 ، 289 ، 290 ، 292 ، 302 ، 303 ، 311 ، 314 ، 330 ، 334 ، 341 ، 345 ، 346 ، 351 ، 357 ، 363\r\nامير تيمور گوركانى 130 ، 131\r\nامير حسينعلى خان خافى 17\r\nاميركبير ، ميرزا تقى خان 8 ، 9\r\nامير نظام ، محمد رحيم خان 53\r\nاميريه ( خيابان ) 48\r\nامين‌آباد 87\r\nامين الدوله ، فرخ خان 16 ، 54\r\nامين السلطان ، ميرزا على اصغر خان اتابك اعظم 27 ، 29 ، 48 ، 110\r\nامين الملك ، پاشا خان 16 ، 17 ، 20\r\nامين النظّاره 361\r\nامين‌بك 325 ، 329\r\nامين دار الضرب ، حاج محمد حسن 28 ، 29 ، 71\r\nامين دار الضرب ، حاج محمد حسين 71 ، 195 ، 222\r\nامين ديوان ، نور محمد خان بيست\r\nامينى ، احمد 36\r\nانتظام السلطنه ، ميرزا سيد محمد خان 34 ، 35 ، 377\r\nانجمن اخوت 33 ، 35 ، 36 ، 99 ، 175 ، 369 ، 371\r\nانجمن ولايتى 36\r\nانزلى ( بندر ) 19 ، 78 ، 79 ، 80 ، 81 ، 132 ، 220 ، 362 ، 366 ، 367 ، 368 ، 371\r\nانگليس 19 ، 49 ، 66 ، 82 ، 131 ، 184 ، 195 ، 205 ، 215 ، 237 ، 259 ، 263 ، 266 ، 342\r\nانگليس ( سفارت ) 27 ، 175\r\nانوليت ( هتل ) 204\r\nاياصوفى ( مسجد ) 333\r\nايتاليا 130 ، 155 ، 200 ، 233 ، 234 ، 237 ، 241\r\nايران 11 ، 19 ، 20 ، 33 ، 40 ، 41 ، 47 ، 55 ، 64 ، 66 ، 68 ، 69 ، 78 ، 80 ، 82 ، 84 ، 85 ، 87 ، 88 ، 89 ، 90 ، 92 ، 94 ، 96 ، 106 ، 107 ، 108 ، 112 ، 113 ، 114 ، 115 ، 118 ، 120 ، 121 ، 124 ، 128 ، 130 ، 131 ، 133 ، 135 ، 138 ، 140 ، 143 ، 149 ، 150 ، 152 ، 155 ، 156 ، 158 ، 162 ، 164 ، 165 ، 166 ، 170 172 ، 174 ، 177 ، 180 ، 191 ، 192 ، 195 ، 197 ، 210 ، 211 ، 214 ، 221 ، 223 ، 226 ، 227 ، 236 ، 237 ، 238 ، 239 ، 241 ، 244 ، 252 ، 255 ، 259 ، 261 ، 262 ، 264 ، 265 ، 266 ، 271 ، 278 ، 281 ، 283 ، 294 ، 297 ، 298 ، 299 ، 301 ، 304 ، 306 ، 311 ، 313 ، 317 ، 320 ، 321 ، 324 ، 327 ، 328 ، 330 ، 341 ، 345 ، 348 ، 350 ، 352 ، 353 ، 355 ، 358 ، 359 ، 364 ، 366 ، 367 ، 375\r\nايران ( سفارت ) 185 ، 274 ، 275 ، 310 ، 328\r\nايروان 102 ، 106 ، 116 ، 117 ، 118\r\n\r\n","description":"","footnote":"","page_name":" 391 ","page_number":391},
  {"content":"\r\n\r\n155 ، 156 ، 157 ، 158 ، 159 ، 161 ، 162 ، 163 ، 164 ، 165 ، 166 ، 168 ، 169 ، 172 ، 173 ، 174 ، 175 ، 177 ، 178 ، 179 ، 180 ، 181 ، 182 ، 183 ، 184 ، 185 ، 186 ، 187 ، 188 ، 190 ، 191 ، 192 ، 194 ، 195 ، 196 ، 198 ، 199 ، 201 ، 202 ، 203 ، 204 ، 216 ، 230 ، 231 ، 232 ، 233 ، 235 ، 236 ، 237 ، 238 ، 239 ، 242 ، 244 ، 246 ، 248 ، 249 ، 250 ، 252 ، 253 ، 254 ، 255 ، 256 ، 262 ، 264 ، 265 ، 267 ، 269 ، 271 ، 273 ، 274 ، 275 ، 277 ، 286 ، 288 ، 290 ، 292 ، 308 ، 309 ، 311 ، 314 ، 318 ، 328 ، 355 ، 361 ، 370\r\nپانينى 206\r\nپتىكروا 203\r\nپراتر ( باغ ) 299\r\nپرشلادناى 130\r\nپرو 192\r\nپروس - آلمان\r\nپطرزبورغ 85 ، 210 ، 211 ، 212 ، 216 ، 217 ، 219 ، 221 ، 222 ، 224 ، 255 ، 264 ، 267 ، 310 ، 358\r\nپطرفسكى 211 ، 217\r\nپطر كبير 217 ، 223\r\nپطرهف ( عمارت ) 211 ، 212 ، 216 ، 220 ، 279 ، 308\r\nپكن 168\r\nپويونك 374\r\nپيت رادوار 298\r\nپيربازار 78 ، 79 ، 368 ، 369\r\nت تاريخ جرايد و مجلات ايران 22\r\nتاكان رك 131\r\nتبريز 9 ، 110 ، 113 ، 114\r\nتجريش 103\r\nتذكرة الاولياء 67\r\nتذكرهء دولتشاهى 263 ، 297\r\nترانسوال 66 ، 184\r\nترخان پاشا 329\r\nتركمانچاى ( معاهده ) 107\r\nترن 208\r\nترياكيان ( دكتر ) 180\r\nتعرفة الاولياء ( رساله ) 31\r\nتفليس 48 ، 83 ، 85 ، 86 ، 87 ، 88 ، 89 ، 90 ، 91 ، 92 ، 93 ، 94 ، 95 ، 96 ، 99 ، 100 ، 101 ، 102 ، 104 ، 114 ، 120 ، 121 ، 122 ، 123 ، 125 ، 126 ، 131 ، 133 ، 135 ، 141 ، 255 ، 354 ، 355 ، 362\r\nتك ( مغازه ) 163\r\nتكيهء دولتى تهران 174\r\nتكيهء دولتى رشت 77\r\nتلينك ( عمارت ) 299\r\nتوران آغا - فروغ الدوله ، ملكهء ايران\r\nتوفيق پاشا 325\r\nتومانيانس 355 ، 357 ، 369\r\nتهران 5 ، 8 ، 9 ، 11 ، 18 ، 19 ، 26 ، 27 ، 28 ، 29 ، 31 ، 33 ، 34 ، 36 ، 47 ، 48 ، 49 ، 51 ، 52 ، 53 ، 54 ، 55 ، 56 ، 57 ، 58 ، 65 ، 67 ، 68 ، 70 ، 71 ، 72 ، 73 ، 75 ، 77 ، 80 ، 82 ، 85 ، 86 ، 89 ، 90 ، 91 ، 92 ، 93 ، 95 ، 96 ، 103 ، 105 ، 108 ، 114 ، 116 ، 117 ، 119 ، 120 ، 122 ، 123 ، 124 ، 127 ، 129 ، 131 ، 132 ، 133 ، 136 ، 139 ، 140 ، 141 ، 142 ، 144 ، 145 ، 147 ، 155 ، 156 ، 158 ، 160 ، 162 ، 163 ، 164 ، 165 ، 166 ، 169 ، 170 ، 172 ، 174 ، 175 ، 176 ، 177 ، 178 ، 179 ، 180 ، 182 ، 183 ، 186 ، 188 ، 191 ، 192 ، 194 ،\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nايليار 106\r\nب باب الماسيه ( خيابان ) 53 ، 374\r\nباب همايون ( خيابان ) 48\r\nبادبالن ( ييلاق ) 185 ، 186 ، 216 ، 248 ، 273 ، 318\r\nبادبالن ( خيابان ) 231 ، 233 ، 242\r\nبادكوبه 19 ، 69 ، 83 ، 84 ، 85 ، 86 ، 87 ، 94 ، 107 ، 121 ، 135 ، 352 ، 353 ، 354 ، 355 ، 356 ، 357 ، 358 ، 359 ، 361 ، 362 ، 363 ، 364 ، 367 ، 368 ، 371\r\nباركاس ( كشتى ) 366 ، 367 ، 368\r\nبارن‌درپ 255 ، 261 ، 262 ، 269 ، 272\r\nباش نوراشين 106 ، 116\r\nباطوم 93 ، 96\r\nباغ شاه 48\r\nباقراوف ، ( سيد اسد اللّه ) 51 ، 53 ، 56 ، 57 ، 69 ، 70 ، 93\r\nبالندر 18\r\nبامداد ، مهدى 23\r\nبجنورد 363\r\nبحر خزر 19 ، 353\r\nبخشعلى خان قراباغى 7 ، 8\r\nبرانسبر 226\r\nبرج ايفل 158 ، 161 ، 163 ، 173 ، 174 ، 182 ، 186 ، 193 ، 204\r\nبرج شاه عباسى 84\r\nبرژم 95 ، 99\r\nبرلتْ 133\r\nبرلين 227\r\nبروكسل 264 ، 268 ، 269 ، 271 ، 272 ، 273 ، 274 ، 275 ، 278 ، 293\r\nبسطام 13 ، 15\r\nبسكوف 224 ، 225\r\nبقاء السلطنه ، ميرزا على اصغر خان 85\r\nبكندى 53\r\nبلاريا 298\r\nبلژيك 33 ، 131 ، 193 ، 229 ، 255 ، 260 ، 261 ، 262 ، 265 ، 269 ، 271 ، 272 ، 276 ، 278 ، 289 ، 296\r\nبلژيك ( سفارت ) 36 ، 261\r\nبلغارستان 33 ، 68 ، 322 ، 323 ، 328 ، 335 ، 337 ، 338 ، 339 ، 374\r\nبلفور 203\r\nبلگراد 301 ، 320 ، 339\r\nبلودر 299\r\nبلوى ( هتل ) 272\r\nبليكار ( كلنل ) 123 ، 215 ، 224 ، 355 ، 356\r\nبن‌مارشه ( مغازه ) 174\r\nبوداپست 40 ، 300 ، 315 ، 316 ، 317 ، 318 ، 319 ، 340 ، 341 ، 342 ، 343 ، 345 ، 346\r\nبوژن 145\r\nبوتريوفاليو 234\r\nبهبهان 22\r\nبهمن ميرزا 141 ، 224\r\nبىبى شهربانو 87\r\nبيرزولا 348 ، 350\r\nبيزمارك 187\r\nبيگلربيگى ( باغ صفائيه ) 64 ، 73 ، 74\r\nبيگلربيگى ، على اكبر خان 59 ، 75\r\nبيگلربيگى ، ميرزا فتح اللّه خان 63 ، 70 ، 230\r\nبيوك دوزا 107\r\nپ پاچنار 54 ، 374\r\nپاركلوپ 301\r\nپاريس 42 ، 43 ، 47 ، 60 ، 66 ، 122 ، 142 ، 149 ،\r\n\r\n","description":"","footnote":"","page_name":" 393 ","page_number":393},
  {"content":"\r\n\r\n195 ، 196 ، 197 ، 199 ، 200 ، 201 ، 202 ، 205 ، 206 ، 207 ، 208 ، 215 ، 217 ، 222 ، 224 ، 225 ، 226 ، 230 ، 233 ، 235 ، 236 ، 237 ، 238 ، 244 ، 250 ، 255 ، 260 ، 261 ، 262 ، 263 ، 264 ، 266 ، 268 ، 273 ، 275 ، 278 ، 283 ، 286 ، 287 ، 291 ، 292 ، 293 ، 295 ، 296 ، 303 ، 304 ، 305 ، 308 ، 309 ، 311 ، 315 ، 319 ، 322 ، 323 ، 324 ، 325 ، 328 ، 329 ، 335 ، 341 ، 342 ، 343 ، 351 ، 352 ، 354 ، 355 ، 356 ، 357 ، 358 ، 359 ، 361 ، 362 ، 368 ، 369 ، 371 ، 372 ، 374 ، 375 ، 377\r\nتيمور پاشا خان 377\r\nج جان محمد خان ، ايلخانى قاجار 29 ، 32 ، 43\r\nجعفرآباد شميران 31 ، 57 ، 139 ، 140 ، 152\r\nجلفا 106 ، 109 ، 110 ، 112 ، 114 ، 117 ، 348\r\nجمال‌آباد شميران 28 ، 29 ، 33 ، 36\r\nجمال الدين 23\r\nجمشيد پاشا خان 377\r\nجمشيد ميرزا ( شاهزاده ) 224\r\nجنيد بغدادى 31\r\nجوشقان 16\r\nچ چرچيل 27 ، 174\r\nچنتهء صفا ( رساله ) 33\r\nچين 167 ، 168 ، 257\r\nح حاجب الدوله ( كاروانسرا ) 237\r\nحاجى آقارضا 59\r\nحاجى استاد غلامرضاى شيشه‌بر 329\r\nحاجى باقر خراسانى 256 ، 290\r\nحاجى رضا بادكوبه‌اى 354\r\nحاجى سياح 47 ، 131 ، 376\r\nحاجى شريعتمدار 371\r\nحاجى عبد الغفار 71\r\nحاجى عبد الغفور 71\r\nحاجىقبول 86\r\nحاجى محمد جعفرآبادى 152\r\nحاجى ملارفيع 19\r\nحاجى ميرزا آقاسى 7 ، 8 ، 80\r\nحاجى ميرزا نصير گيلانى 65\r\nحاجى نايب الصدر 64\r\nحسام الاسلام ، شيخ محمد حسن 64 ، 68 ، 77 ، 371 ، 372\r\nحسام السلطنه ، ابو النصر ميرزا 53\r\nحسام السلطنه ، سلطان مراد ميرزا 9 ، 10 ، 13\r\nحسن خان ، سرهنگ 65\r\nحسن خان سالار 8 ، 9 ، 10\r\nحسين ( سرباز فوج زرند ) 377\r\nحسين پاشا خان 50 ، 51 ، 53 ، 56 ، 61 ، 68 ، 69 ، 74 ، 75 ، 78 ، 79 ، 81 ، 83 ، 85 ، 86 ، 87 ، 88 ، 89 ، 90 ، 91 ، 93 ، 94 ، 95 ، 96 ، 99 ، 100 ، 101 ، 102 ، 122 ، 123 ، 371\r\nحسينعلى محلاتى 34\r\nحشمت الدوله 11\r\nحصارك 49 ، 50 ، 376\r\nحضرت ابراهيم ( ع ) 88\r\nحضرت على بن ابيطالب ( ع ) 19 ، 31 ، 115 ، 333\r\nحضرت عيسى ( ع ) 221 ، 223 ، 310\r\nحضرت نوح ( ع ) 105\r\nحضور على نعمت اللهى 31\r\nحقايق الاخبار ناصرى 11\r\nحكيم الملك 100 ، 110 ، 129\r\nحمزه‌لو 106\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nحيدر على خان ( سرهنگ ) 9\r\nخ خاتون‌آباد 16\r\nخاركف 131 ، 132\r\nخاطرات و اسناد ظهير الدوله 6 ، 28\r\nخان حكيم ، محمد مهدى خان 69\r\nخانرود 18\r\nخراسان 9 ، 10 ، 11 ، 13 ، 16 ، 17 ، 18 ، 20 ، 23 ، 33 ، 145 ، 191\r\nخسرو و شيرين 31 ، 33\r\nخشمش 353\r\nخطيب الاياله 369 ، 372\r\nخطيب الملك ، سيد مرتضى 34\r\nخلعت پوشان 75\r\nخليل خان ( دكتر ) 110 ، 174 ، 275 ، 286\r\nخمسه 114\r\nخوانسار 16\r\nد دئوورن ( هتل ) 231\r\nدار الفنون ( مدرسه ) 65 ، 155 ، 263\r\nداش ازخْ 106 ، 107\r\nدالاچيكى 348\r\nدانب ( رود ) 316 ، 317\r\nدبير الملك 16 ، 47 ، 289\r\nدربند 353\r\nدرويش حسين مارگير 286\r\nدرويش خرّم 49 ، 53 ، 72 ، 78 ، 80\r\nدشت قبچاق 131\r\nدل 150\r\nدليجان 103 ، 104 ، 119 ، 120\r\nدليجان ( درّه ) 102 ، 103 ، 119\r\nدمدسين ( موزه ) 183\r\nدنائو ( رودخانه ) 342\r\nدنيه‌پر ( رودخانه ) 132\r\nدو رساله در تاريخ جديد تصوف ايران 34\r\nدوشان تپه 16\r\nدولت ( خيابان ) 175\r\nدولو 106 ، 117\r\nدويتا 210\r\nدوينسكى 209 ، 212\r\nر راغب افندى 323\r\nرتردام 277\r\nرحمتعليشاه ( حاجى ميرزا كوچك نايب الصدر ) 32\r\nرستف 351 ، 352\r\nرستم‌آباد 55 ، 372\r\nرشت 18 ، 19 ، 26 ، 27 ، 40 ، 48 ، 51 ، 54 ، 55 ، 58 ، 59 ، 60 ، 61 ، 62 ، 63 ، 64 ، 65 ، 66 ، 67 ، 68 ، 69 ، 70 ، 71 ، 72 ، 73 ، 74 ، 75 ، 77 ، 78 ، 80 ، 120 ، 177 ، 356 ، 359 ، 361 ، 362 ، 366 ، 368 ، 369 ، 370 ، 371 ، 377\r\nرضا خان ميرپنج 28\r\nرعنا و زيبا ( كتاب ) 31 ، 33\r\nرفائيل ( نقّاش ) 223\r\nرمضان 65\r\nرن ( رودخانه ) 227\r\nرودبار 55 ، 373\r\nروزنامهء ايران 20 ، 21 ، 22\r\nروزنامهء پرورش 233 ، 270\r\nروزنامهء ثريا 270\r\nروزنامهء دولت عليه ايران 11 ، 13\r\nروزنامهء دولتى 17 ، 18\r\nروزنامهء نسيم شمال 25\r\nروسيه ( روس ) 19 ، 33 ، 40 ، 58 ، 60 ، 64 ، 68 ، 80 ، 82 ، 87 ، 91 ، 92 ، 100 ، 107 ، 108 ،\r\n\r\n","description":"","footnote":"","page_name":" 395 ","page_number":395},
  {"content":"\r\n\r\n116 ، 118 ، 120 ، 122 ، 125 ، 128 ، 130 ، 141 ، 143 ، 144 ، 145 ، 146 ، 193 ، 207 ، 209 ، 210 ، 212 ، 214 ، 216 ، 218 ، 221 ، 225 ، 239 ، 243 ، 244 ، 245 ، 272 ، 279 ، 281 ، 294 ، 304 ، 305 ، 308 ، 309 ، 339 347 ، 348 ، 349 ، 350 ، 352 ، 358\r\nروس ( سفارت ) 56\r\nرى 87\r\nرينك ( خيابان ) 298\r\nز زهرا سلطان 82\r\nژ ژاردن دوپارى ( باغ ) 178 ، 181 ، 232\r\nژيت كوهى ت 133\r\nژيد كونن 225\r\nس سارى 377\r\nسالار الدوله 114\r\nسالار الملك 195\r\nسالار امجد ( مصطفى خان قاجار ) 34\r\nسالسوى ( سلْسُنْ ) 43 ، 241\r\nسجهء صفا ( كتاب ) 31 ، 33\r\nسپهسالار اعظم - ميرزا حسين خان مشير الدوله سربستان ( سروستان ، صربستان ) 33 ، 242 ، 320 ، 321 ، 339 ، 340 ، 341 ، 343\r\nسردار افخم 27\r\nسردارك 106\r\nسردار كل 117 ، 118 ، 119 ، 123 ، 216 ، 276 ، 303 ، 306 ، 311 ، 345\r\nسردار معتمد 26\r\nسردار مكرم ، ميرزا كريمخان فيروزكوهى 121 ، 122 ، 123 ، 124 ، 127 ، 128 ، 129 ، 133 ، 137 ، 142 ، 173 ، 200 ، 216 ، 219 ، 222 ، 228 ، 264 ، 265 ، 266 ، 278 ، 289 ، 297 ، 303 ، 309 ، 318 ، 346 ، 348 ، 353\r\nسرس كى سيل 212 ، 222\r\nسركيز ، اسدخان 362 ، 363 ، 364 ، 365 ، 375 ، 376 ، 377\r\nسرور الدوله 53\r\nسرى سقطى 31\r\nسعد الدوله 255 ، 256 ، 260 ، 267 ، 289 ، 296\r\nسعد السلطنه ، آقا باقر خان 374\r\nسفرنامهء فرنگستان 42\r\nسفيدرود 55 ، 58 ، 64\r\nسكريپ ( هتل ) 233\r\nسل‌وييانسك 131\r\nسلطان جلال الدين 9\r\nسلطان عبد الحميد خان 269 ، 293\r\nسلطان محمد شاه 266\r\nسلطان محمد فاتح 333\r\nسليمان دارابى ( ييلاق ) 66 ، 69 ، 70 ، 73 ، 75 ، 370 ، 371\r\nسملس 301\r\nسمنفكا 104 ، 105 ، 119\r\nسن ( رودخانه ) 178 ، 204\r\nسنائى 179 ، 182 ، 194\r\nسنت اسحق ( كليسا ) 222\r\nسنستينسلا 135\r\nسنگر ( بازار ) 59\r\nسوئد 193\r\nسور ( كارخانهء چينىسازى ) 204 ، 242\r\nسوزدك 279\r\nسويس 149 ، 180 ، 314\r\nسهراب‌بك 101 ، 102 ، 104\r\nسهراب خان شاهپورى 377\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nسيد اسد اللّه عراقى 34\r\nسيد اشرف الدين گيلانى 25\r\nسيدان ( حمام ) 375\r\nسيد برهان الدين خليل اللّه 32\r\nسيد جعفر لنگرودى 372\r\nسيد جلال الدين اصفهانى 34\r\nسيد حبيب الدين ثانى 32\r\nسيد حبيب الدين محب اللّه 32\r\nسيد حسين بحرينى 287\r\nسيد شمس الدين محمّد 32\r\nسيد معصوم عليشاه 32\r\nسيد مير شمس الدين ثالث 32\r\nسيد مير شمس الدين ثانى 32\r\nسيد مير كمال الدين ثانى 32\r\nسير العباد 182\r\nسيقلان رود 60\r\nش شالكوى ( باغ ) 26 ، 75\r\nشامپردومارى ( تالار ) 245\r\nشانزليزه ( خيابان ) 157 ، 185 ، 242 ، 253\r\nشاه‌آباد 47 ، 48 ، 49 ، 377\r\nشاه آقاچى ( بازار ) 59\r\nشاهرود 13 ، 15\r\nشاهرود ( رودخانه ) 54\r\nشاهزاده عبد العظيم 82 ، 85 ، 144 - 354\r\nشاه سلطان حسين صفوى 175\r\nشاه عباس صفوى 91 ، 251\r\nشاهنامه 151\r\nشاه نعمة اللّه ولى 32 ، 352\r\nشمس‌آباد 28\r\nشمس الدين‌بك 94\r\nشمس الشعراء 164 ، 185\r\nشمس العرفا ، رضا 32\r\nشمس العماره ( عمارتى در انزلى ) 79\r\nشمشى ( تئاتر ) 343 ، 345 ، 346\r\nشميران 104 ، 278 ، 322\r\nشميران ( دختر اكتاى قاآن ) 104\r\nشن‌برن 300 ، 314\r\nشيخ ابو البركات 31\r\nشيخ ابو الفتوح شهيد 31\r\nشيخ ابو الفضل بغدادى 31\r\nشيخ ابو القاسم گوركانى 31\r\nشيخ ابو المدين مغربى 31\r\nشيخ ابو سعيد اندلسى 31\r\nشيخ احمد غزالى 31\r\nشيخ زين الدين حسين 32\r\nشيخ سليمان دارابى 66 ، 67\r\nشيخ صالح بربرى 32\r\nشيخ صنعان 87\r\nشيخ عبد اللّه يافعى 32\r\nشيخ عطّار 67\r\nشيخ كمال الدين كوفى 32\r\nشيخ محمود كنى 32\r\nشيخ مفيد نائينى 34\r\nشيخ موسى مازندرانى 34\r\nشيراز 22 ، 23 ، 86 ، 160 ، 177\r\nص صحاف‌باشى تاجر 364\r\nصدر هاشمى 22\r\nصفاء الملك ، ميرزا فتح اللّه 34\r\nصفويه 374\r\nصفى عليشاه ، ( حاجى ميرزا حسن اصفهانى ) 29 ، 31 ، 32 ، 33 ، 36 ، 39 ، 43 ، 96 ، 133\r\nصنيع الدوله 226\r\nصنيع السلطنه ، ميرزا احمد خان 123 ، 174 ، 225\r\nصنيع الملك ، محمد حسن خان 13\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nصوفيا 322 ، 337 ، 374\r\nض ضياء الدين بك 94 ، 329\r\nضياء الملك ، ميرزا محمد تقى 34\r\nط طالبوف ، ميرزا عبد الرحيم 354\r\nطالش 19 ، 62 ، 63\r\nطبس 17\r\nظ ظل السلطان ، مسعود ميرزا يمين الدوله 15 ، 21 ، 22 ، 23 ، 43\r\nظهير الاطباء ، حاجى ميرزا محمد على 166\r\nظهير الاعيان ، ميرزا مهديخان گيلانى 34 ، 50 ، 51 ، 52 ، 58 ، 60 ، 74 ، 75 ، 77 ، 78 ، 80 ، 288 ، 308 ، 310 ، 313 ، 316 ، 317 ، 321 ، 322 ، 323 ، 324 ، 328 ، 329 ، 332 ، 335 ، 337 ، 342 ، 343 ، 344 ، 345 ، 346 ، 348 ، 351 ، 352 ، 353 ، 354 ، 356 ، 357 ، 359 ، 361 ، 362 ، 363 ، 364 ، 365 ، 366 ، 368 ، 369 ، 370 ، 371 ، 372 ، 375 ، 376 ، 377\r\nظهير الدوله ، عليخان صفا عليشاه 5 ، 6 ، 7 ، 23 ، 25 ، 26 ، 27 ، 28 ، 29 ، 31 ، 32 ، 34 ، 35 ، 47 ، 114 ، 151 ، 359 ، 377\r\nظهير الدوله ، محمدناصر خان قاجاردولو 6 ، 7 ، 8 ، 9 ، 10 ، 11 ، 13 ، 15 ، 16 ، 17 ، 18 ، 19 ، 20 ، 21 ، 22 ، 23 ، 25 ، 28 ، 29 ، 32 ، 36 ، 43\r\nظهير السلطان ، محمد ناصر خان 23 ، 47 ، 48 ، 90 ، 140 ، 159 ، 172 ، 184 ، 217 ، 260 ، 268 ، 288 ، 289 ، 291 ، 318 ، 342 ، 344 ، 356 ، 376\r\nظهير حضور ، ناصر قليخان 345 ، 376\r\nع عباس‌بك 126\r\nعباس خان ( پسر قوام الدوله ، محمد عليخان ) 295\r\nعباسقلى خان بن محمد زكيخان نورى 9\r\nعباس ميرزا 107\r\nعبد الرحيم كاشانى 34\r\nعبد الصمد 43\r\nعبد اللّه خان 80\r\nعثمان 333\r\nعثمانى 19 ، 33 ، 88 ، 94 ، 122 ، 155 ، 173 ، 237 ، 239 ، 294 ، 320 ، 322 ، 323 ، 326 ، 327 ، 328 ، 330 ، 334 ، 335 ، 337 ، 339\r\nعسك 152\r\nعشق‌آباد 363\r\nعلاء الدوله ، محمد رحيم خان 25\r\nعلاء السلطنه 195 ، 266\r\nعلاء الملك ، ميرزا محمود خان 155 ، 199 ، 320 ، 327 ، 330 ، 346\r\nعلىآباد 28\r\nعلى آقا 58 ، 80 ، 369 ، 372\r\nعلى بن موسى الرضا ( ع ) 18 ، 31\r\nعليخان ( خان حاكم ) 75\r\nعليخان سرتيپ 110 ، 116 ، 118 ، 173 ، 232 ، 254 ، 258\r\nعليرضا ميرزاى خسروى 35\r\nعلى قاپى ( خيابان ) 53 ، 374\r\nعلى محمد خان 48\r\nعماد الدوله ( پدر ) 52\r\nعماد الدوله ( پسر ) 52\r\nعمارت صدرى 79\r\nعمارت معتمدى 79\r\nعمر بن خطاب 174 ، 193 ، 333\r\nعميد السلطنه 377\r\nعميد الملك 74 ، 75\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nعينك 68 ، 72 ، 74\r\nغ غلامحسين خان 377\r\nغلامحسين خان ( پسر مؤيد السلطنه ) 156\r\nغلامعلى 72 ، 73 ، 78 ، 80\r\nغيرت كرمانشاهى 37\r\nف فارس 15 ، 21 ، 22 ، 23 ، 32 ، 33\r\nفارسيرت 351\r\nفانتازى ( حمام ) 361\r\nفاتازيا ( باغ ) 93 ، 96 ، 99\r\nفتحعليشاه ، قاجار 52 ، 57 ، 79\r\nفخر الدوله 54\r\nفرانسوا ژوزف ( ايستگاه ترن ) 298 ، 304\r\nفرانسوا ژوزف ( امپراطور اتريش ) 304\r\nفرانسه 19 ، 20 ، 33 ، 43 ، 150 ، 162 ، 166 ، 169 ، 187 ، 201 ، 202 ، 203 ، 205 ، 207 ، 209 ، 229 ، 230 ، 231 ، 239 ، 241 ، 242 ، 243 ، 244 ، 248 ، 249 ، 254 ، 272 ، 275 ، 294 ، 304 ، 305 ، 309\r\nفرانسه ( سفارت ) 277\r\nفرانسه ( هتل ) 216\r\nفرانك‌فرت ( فرانكفورت ) 146\r\nفرخ بك 126 ، 127 ، 128 ، 357 ، 361\r\nفرخ خان 126\r\nفردريك اول 207\r\nفردوسى 151\r\nفردوسى ( خيابان ) 36\r\nفروغ الدوله - توران آغا ، ملكهء ايران فروغ الملوك 342 ، 377\r\nفريدون خان آجودان 267 ، 269\r\nفضلعلى خان بيگلربيگى 8\r\nفليپ ال 323\r\nفليمارينى ( تماشاخانه ) 168\r\nفؤاد بك 329 ، 332 ، 335 ، 347\r\nفوج زرند 377\r\nق قاجاريه 40\r\nقاسم‌آباد 28\r\nقاسمخان والى 21 ، 75\r\nقرآن 332 ، 354 ، 376\r\nقراخان دولو 29 ، 32\r\nقزوين 18 ، 27 ، 40 ، 48 ، 49 ، 51 ، 52 ، 53 ، 54 ، 56 ، 59 ، 69 ، 72 ، 73 ، 106 ، 374\r\nقسطنطين ( كشتى ) 367\r\nقفقاز 19 ، 33 ، 36 ، 92 ، 94 ، 95 ، 101 ، 120 ، 125 ، 357 ، 361\r\nقوام الدوله ، ( ميرزا محمد آشتيانى ) 11\r\nقوام الدوله ، محمد عليخان 28 ، 159 ، 176 ، 195 ، 196 ، 232 ، 275 ، 295\r\nقوام السلطنه ، نريمان خان 27 ، 205 ، 283 ، 284 ، 295 ، 306 ، 310\r\nقوام دفتر 192\r\nقولى بكين ( ژنرال ) 19\r\nقهرمان خان 53 ، 54 ، 156 ، 157\r\nك كاباره ن آ 180\r\nكاخانوفسكى 215\r\nكارنيلف ( كشتى ) 81\r\nكازبك 125\r\nكازبك ( كوه قاف ) 125\r\nكاشان 195\r\nكالزباد 295\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nكالزوسكى ( دكتر ) 183 ، 185\r\nكاله 205\r\nكبرك ( پرنس ) 237\r\nكبلس 299\r\nكتابچى خان ( جنرال ) 122 ، 172 ، 180 ، 182 ، 183 ، 184 ، 192\r\nكر ( رودخانه ) 86 ، 91 ، 102\r\nكراسنى سيل 211 ، 218\r\nكراكاو 145\r\nكربلائى حسن 139\r\nكربلائى محمد اصفهانى 34\r\nكرج ( رودخانه ) 49 ، 377\r\nكردون ( جنرال ) 260\r\nكرمان 8 ، 9\r\nكرمانشاه 25 ، 27 ، 29 ، 36\r\nكريم‌آباد 28\r\nكريون ( موزه ) 245\r\nكلرپيت 300\r\nكلزدم ( كليسا ) 227\r\nكلن 226 ، 227 ، 228 ، 252\r\nكلين كر ( هتل ) 284\r\nكمرلو 106\r\nكنت دمنت فرت ، آنتوان 48 ، 50 ، 51 ، 54 ، 56 ، 59 ، 60 ، 61 ، 65 ، 74 ، 75 ، 77 ، 78 ، 81 ، 82 ، 83 ، 85 ، 86 ، 87 ، 88 ، 89 ، 90 ، 92 ، 93 ، 94 ، 95 ، 96 ، 99 ، 100 ، 101 ، 114 ، 120 ، 121 ، 123 ، 124 ، 125 ، 126 ، 127 ، 128 ، 129 ، 137 ، 138 ، 140 ، 141 ، 145 ، 152 ، 153 ، 155 ، 156 ، 157 ، 159 ، 160 ، 163 ، 164 ، 166 ، 169 ، 170 ، 172 ، 173 ، 174 ، 175 ، 176 ، 179 ، 182 ، 183 ، 184 ، 185 ، 186 ، 189 ، 190 ، 192 ، 193 ، 194 ، 195 ، 196 ، 198 ، 200 ، 202 ، 205 ، 222 ، 224 ، 225 ، 232 ، 233 ، 235 ، 239 ، 244 ، 248 ، 249 ، 254 ، 256 ، 260 ، 261 ، 265 ، 266 ، 272 ، 273 ، 275 ، 276 ، 278 ، 279 ، 281 ، 284 ، 286 ، 288 ، 289 ، 290 ، 293 ، 297 ، 302 ، 303 ، 305 ، 308 ، 312 ، 313 ، 317 ، 318 ، 322 ، 324 ، 326 ، 328 ، 335 ، 336 ، 342 ، 343 ، 344 ، 345 ، 346 ، 348 ، 351\r\nكنت ركسويل ( ريكسويل ) 47 ، 143 ، 144 ، 146 ، 151 ، 152 ، 153 ، 154 ، 155 ، 156 ، 157 ، 165 ، 174 ، 175 ، 180 ، 182 ، 186 ، 192 ، 193 ، 194 ، 195 ، 196 ، 198 ، 199 ، 200 ، 201 ، 202 ، 205 ، 206 ، 235 ، 238 ، 264 ، 268\r\nكنده 51\r\nكنسر ( تالار ) 212 ، 224\r\nكوراخ 107\r\nكورسال 262 ، 263 ، 266 ، 270\r\nكورفرنت ( هتل ) 227\r\nكوركاظم 64\r\nكهدم 56 ، 57 ، 58\r\nكيقباد ميرزا 48 ، 377\r\nگ گران‌بلوار [ گراند 
  ] 168\r\nگران‌هتل [ گراند 
  ] 117 ، 118 ، 236\r\nگزيدهء اسناد سياسى ايران و عثمانى 43\r\nگكچاى ( درياچه ) 105 ، 119\r\nگلپايگان 16\r\nگلدسته 28\r\nگليوم اول 206\r\nگنجه 89 ، 104\r\nگوهررود 60 ، 75\r\nگيلان 18 ، 19 ، 25 ، 26 ، 27 ، 33 ، 36 ، 54 ، 59 ، 62 ، 63 ، 65 ، 68 ، 70 ، 73 ، 77 ، 150 ، 347 ،\r\n\r\n","description":"","footnote":"","page_name":" 400 ","page_number":400},
  {"content":"\r\n\r\n361 ، 371\r\nل لارستان 23\r\nلاريجان 152 ، 196\r\nلاكن 273\r\nلاله‌زار ( خيابان ) 55 ، 163\r\nلاهه 277 ، 278 ، 280\r\nلدنيز ( جنگل ) 300\r\nلسان الحكماء 185\r\nلشت‌نشاء 54\r\nلمپپ‌درم ( سيرك ) 237\r\nلندن 27 ، 72 ، 82 ، 260 ، 263 ، 266\r\nلندن ( هتل ) 92\r\nلنكران 82 ، 83 ، 365\r\nلنكم ( لانكام ، هتل ) 232 ، 244\r\nلوشان ( پل ) 54\r\nلوفى فانتن 106\r\nلوكزم‌بورغ 192\r\nلوور ( مغازه ) 163 ، 174\r\nلوور ( موزه ) 178 ، 184 ، 205\r\nلهستان 135 ، 136 ، 145 ، 208\r\nليلا خانم 48\r\nم ماداگاسكار 166 ، 167 ، 184\r\nمادام لوبه 204\r\nمادام نيكلا 244\r\nمادام هفمان 238 ، 249\r\nمارگريپ ( جزيره ) 301\r\nمارى فيدرونا 211\r\nماريم‌باد 237 ، 282 ، 283 ، 284 ، 285 ، 286 ، 287 ، 288 ، 289 ، 290 ، 291 ، 292 ، 293 ، 295 ، 296 ، 297 ، 298 ، 302 ، 303 ، 304\r\nمازندران 20 ، 25 ، 26 ، 33 ، 36 ، 150 ، 152 ، 271 ، 377 .\r\nمايانس 206\r\nمترپل 356\r\nمتين الملك 72 ، 80 ، 368 ، 371 ، 372\r\nمثنوى 33\r\nمجارستان 33 ، 297 ، 298 ، 300 ، 301 ، 304 ، 305 ، 315 ، 316 ، 317 ، 318 ، 338 ، 341\r\nمجتهد ( باغ ) 90 ، 93 ، 99 ، 126\r\nمجد الدوله ، امير اصلان خان 15 ، 19 ، 25\r\nمجد الدوله ، مهدى قليخان قاجار 49\r\nمجد الملك ، حاج ميرزا محمد خان 17\r\nمجذوبعليشاه ، حاجى ملا جعفر كبوترآهنگى 32\r\nمجلسى 345\r\nمجلهء اخوت 29 ، 36\r\nمجموعهء اخلاق ( مجله ) 36\r\nمجيب السفراء 72 ، 80 ، 368 ، 371 ، 372\r\nمجير السلطان 239\r\nمحاسب الدوله ، ميرزا آقا خان 34\r\nمحبوبى اردكانى ، دكتر حسين 35 ، 36\r\nمحتشم الملك 71 ، 72\r\nمحسن ميرزا 164 ، 166 ، 168 ، 169 ، 182\r\nمحمد ابراهيم خان ( پسر ظهير الدوله بزرگ ) 11 ، 13\r\nمحمد ابراهيم خان سردار 32\r\nمحمد بن عبد اللّه ( ص ) 31 ، 333\r\nمحمد جعفر خورموجى 11\r\nمحمد خان 377\r\nمحمد شاه 7 ، 8 ، 9\r\nمحمد شفيع ميرزا 141 ، 142 ، 143 ، 348 ، 349\r\nمحمد صادقخان 48\r\nمحمد عليخان آجودان 361 ، 362 ، 363 ، 364 ، 365 ، 368 ، 369 ، 370 ، 372\r\nمحمد عليشاه 36 ، 45\r\nمحمد على قمشه‌اى 34\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nمحمد كريم خان 22\r\nمحمد مهدى خان 377\r\nمحمد يوسف رشتى 57\r\nمحمود على 369 ، 372\r\nمخزن الاسرار 31 ، 33\r\nمدحت السلطنه ، ميرزا حسن خان 74 ، 80 ، 367 ، 370\r\nمدير الاعيان ، آقا محمد حسين 58 ، 353 ، 369 ، 370 ، 372\r\nمدير السفراء ، حسينعلى خان 296\r\nمدير السفراء ، محمد عليخان نوائى 296\r\nمدير الملك ، عبد الحسين خان 62 ، 63 ، 64 ، 67 ، 68 ، 73 ، 74 ، 75 ، 361 ، 362\r\nمديريّه ( باغ ) 67\r\nمرآت البلدان 9 ، 10 ، 11 ، 13 ، 15 ، 16 ، 18 ، 20\r\nمرآت الصفى 31 ، 33\r\nمركورى ( كمپانى ) 81\r\nمستشار على ، حاج عبد اللّه نعمتى 29 ، 36\r\nمست عليشاه ، حاجى زين العابدين شيروانى 32\r\nمست عليشاه ، حاجى زين العابدين شيروانى 32\r\nمستوفى ( ناشر ) 6\r\nمستوفى الممالك 238\r\nمسجد جامع تهران 160\r\nمسجد جامع قزوين 52\r\nمسجد شاه 160\r\nمسكو 51 ، 70 ، 131 ، 167\r\nمسن 203\r\nمسيو ايفل 162\r\nمسيو بل 20\r\nمسيو پاتييوش كوف 56\r\nمسيو اپرليش 309 ، 311\r\nمسيو ترانشان 239\r\nمسيو جن 175 ، 176 ، 179 ، 180 ، 239\r\nمسيو دكارت 207\r\nمسيو ركفريه 198 ، 202 ، 203 ، 237\r\nمسيو رنى 82 ، 83 ، 86 ، 88\r\nمسيو زيناوىيوف 328\r\nمسيو گريهم ( گرايهام ) 49 ، 263\r\nمسيو لمر 199 ، 303\r\nمسيو لوهار 230\r\nمسيو نيكلا 244\r\nمسيو هنن 131\r\nمشهد 9 ، 17 ، 18 ، 315 ، 363\r\nمشهدى غلامحسين اصفهانى 286\r\nمشير الاعيان ، آقا ميرزا جعفر 58 ، 80 ، 353 ، 368\r\nمشير التجار قزوينى ، آقا سيد عبد الجواد 70 ، 368 ، 369 ، 371 ، 372\r\nمشير الدوله ، ميرزا حسين خان سپهسالار 20 ، 79 ، 324 ، 355 ، 364 ، 367\r\nمشير السلطان 110\r\nمشير السلطنه ، ميرزا احمد خان 62 ، 63\r\nمشير الملك 22 ، 123 ، 260 ، 265 ، 293 ، 303 ، 354\r\nمشير الوزاره ، عليخان 64 ، 90\r\nمصباح نظام ، شير خان 69\r\nمصدق الملك 361 ، 362 ، 363 ، 364 ، 365 ، 366 ، 368\r\nمصر 173 ، 319\r\nمصطفى خان ( پسر محمد عليخان قوام الدوله ) 159 ، 160 ، 161 ، 163 ، 176 ، 182 ، 232 ، 248\r\nمظفر الدينشاه 5 ، 33 ، 41 ، 47 ، 159 ، 160 ، 166 ، 214 ، 241 ، 358\r\nمطلع الانوار 31 ، 33\r\nمعاون الدوله 195\r\nمعاون ديوان ، ميرزا يوسف خان 64\r\nمعتمد الدوله ، منوچهر خان 79\r\nمعرفت ( مدرسه ) 117 ، 160 ، 169 ، 172 ، 376\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nمعروف كرخى 31\r\nمعير الممالك شانزده ، 48 ، 238\r\nمعين الدوله ، حسينعلى خان 53\r\nمعين السلطنه 75\r\nمعين الملك 54\r\nمعين دربار 107\r\nمفخم الدوله 123 ، 127 ، 260 ، 293 ، 303 ، 345\r\nمقتدر الممالك ، ميرزا خير اللّه خان 68 ، 71\r\nملا عبد الكريم سمنانى 34\r\nملا على 10 ، 374\r\nملا محمد على سمنانى 34\r\nملت 123 ، 124\r\nملك التجار 368\r\nملكهء ايران ، توران آغا فروغ الدوله 27 ، 28 ، 36 ، 43 ، 47 ، 129 ، 141 ، 168 ، 196 ، 202 ، 274 ، 286 ، 293 ، 351 ، 357\r\nممتحن الدوله ، ميرزا مهدى خان 222\r\nمنبتون 300\r\nمنتظم السلطنه ، ميرزا احمد خان 68 ، 71\r\nمنتظم الملك ، حاجى ميرزا سيد مهدى خان 62 ، 64 ، 368\r\nمنتظم ديوان ، ميرزا عباس خان 73\r\nمنجيل 53 ، 55 ، 57 ، 373\r\nمنجيل ( پل شريعتمدار ) 55\r\nموثق الملك 128 ، 132 ، 137 ، 164\r\nموثق الدوله 27 ، 110 ، 112 ، 114 ، 116 ، 117 ، 118 ، 120 ، 121 ، 122 ، 128 ، 129 ، 137 ، 140 ، 151 ، 152 ، 153 ، 155 ، 168 ، 195 ، 196 ، 197 ، 198 ، 200 ، 201 ، 205 ، 209 ، 212 ، 217 ، 221 ، 222 ، 223 ، 225 ، 228 ، 232 ، 233 ، 236 ، 238 ، 240 ، 242 ، 248 ، 252 ، 253 ، 256 ، 257 ، 260 ، 266 ، 267 ، 268 ، 269 ، 270 ، 271 ، 273 ، 274 ، 275 ، 276 ، 278 ، 280 ، 281 ، 282 ، 284 ، 285 ، 286 ، 287 ، 288 ، 289 ، 290 ، 292 ، 293 ، 295 ، 296 ، 297 ، 302 ، 303 ، 304 ، 306 ، 309 ، 311 ، 312 ، 313 ، 314 ، 317 ، 318 ، 335 ، 337 ، 339 ، 342 ، 343 ، 345 ، 346 ، 347 ، 350 ، 351 ، 352 ، 354 ، 359 ، 360 ، 361 ، 375\r\nمؤدب الملك ، ميرزا يوسف خان 244 ، 245 ، 248\r\nموز ( پل ) 277\r\nموسى خان قاجار 25\r\nمؤيد الدوله ، ابو الفتح ميرزا 65\r\nمؤيد الدوله ، طهماسب ميرزا 11 ، 13\r\nمؤيد السلطنه ، ميرزا رضا خان 143 ، 146 ، 206 ، 225 ، 228 ، 229\r\nمهدوى ، دكتر اصغر 28\r\nمهرآباد 48\r\nمهندس الممالك 117 ، 119 ، 120 ، 123 ، 127 ، 128 ، 146 ، 196 ، 197 ، 216 ، 237 ، 268 ، 289 ، 290 ، 301 ، 305 ، 306 ، 310 ، 311 ، 315 ، 343 ، 344 ، 364 ، 365\r\nميدان توپخانه 164\r\nميرزا ابراهيم خان اصفهانى 34\r\nميرزا ابو الحسن خان 156 ، 157\r\nميرزا احمد خان 93 ، 94 ، 96 ، 158 ، 200\r\nميرزا اسد اللّه خان 92 ، 93 ، 95 ، 96 ، 99 ، 100 ، 101 ، 120 ، 123 ، 125 ، 129\r\nميرزا اسماعيل خان 261 ، 262\r\nميرزا اسماعيل خان آجودانباشى 315 ، 317\r\nميرزا اسماعيل خان رشتى ( طبيب ) 183 ، 184 ، 195 ، 196 ، 370\r\nميرزا تقى خان سرتيپ ( حكيم‌باشى ) 22\r\nميرزا تقى خان محجوبعلى 34\r\nميرزا جعفر خان ( برادر حاجى سياح ) 131 ، 132\r\nميرزا حبيب اللّه خان تبريزى 74\r\nميرزا حسن خان شوكت 165 ، 172\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nميرزا حسن قمشه‌اى 34\r\nميرزا داود خان 93 ، 99 ، 122\r\nميرزا رحيم 125 ، 126 ، 127\r\nميرزا سيد حسين خان بحرينى 297\r\nميرزا سيد محمود متولى باشى كرمانى 34\r\nميرزا عباس عليخان 165\r\nميرزا عبد الكريم خان 271 ، 274 ، 340\r\nميرزا عبد اللّه خان 68\r\nميرزا عليخان ( پسر مشير الدوله ) 364 ، 367\r\nميرزا كريم خان 90 ، 101\r\nميرزا محمد ( رئيس دفتر وزارتخارجه ) 19 ، 20 ، 21 ، 68\r\nميرزا محمد تقى دماوندى 34\r\nميرزا محمد خان 48\r\nميرزا محمد خان سركشيكچى باشى 7\r\nميرزا محمد خان قاجار دولو ( سپهسالار ) 17\r\nميرزا محمد على 10\r\nميرزا محمد عليخان غفارى 123\r\nميرزا محمد عليخان قائم مقامى 377\r\nميرزا محمود رئيس مازندرانى 33\r\nميرزا مهدى رئيس السادات مازندرانى 34\r\nميرزا مطلب خان ( مستشار پستخانه ) 155 ، 185 ، 295\r\nميرزا نجف خان 10\r\nميرزا هادى موسوى رشتى 34\r\nميرزا يارسخ خان ارمنى 90 ، 96 ، 355\r\nميرزا يوسف خان 157\r\nميرزا يوسف خان رشيار 199 ، 286\r\nمير عليخان 377\r\nمينرال نىودى 352\r\nن ناپلئون 178 ، 184 ، 245\r\nناپلئون سوم 143\r\nناسخ التواريخ 8 ، 9\r\nناصر الحكماء 58 ، 80 ، 369 ، 370 ، 372\r\nناصر الدينشاه 5 ، 8 ، 9 ، 11 ، 13 ، 15 ، 17 ، 19 ، 21 ، 23 ، 27 ، 28 ، 29 ، 33 ، 36 ، 41 ، 42 ، 43 ، 79 ، 81 ، 135 ، 129 ، 165 ، 184 ، 317 ، 363\r\nناصر السلطنه 225 ، 228 ، 232 ، 233 ، 236 ، 248 ، 257 ، 264 ، 273 ، 275 ، 293 ، 353 ، 354\r\nناصر الملك ، عباسقلى ميرزا 27 ، 40 ، 77 ، 78 ، 80 ، 81 ، 82 ، 83 ، 85 ، 86 ، 87 ، 90 ، 91 ، 92 ، 93 ، 95 ، 96 ، 99 ، 100 ، 101 ، 102 ، 104 ، 105 ، 106 ، 107 ، 108 ، 109 ، 110 ، 114 ، 116 ، 117 ، 118 ، 119 ، 120 ، 122 ، 128 ، 129 ، 142 ، 193 ، 194 ، 201 ، 228 ، 240 ، 260 ، 280 ، 285 ، 287 ، 306 ، 311 ، 344 ، 348 ، 353 ، 361 ، 362\r\nناصر خاقان 132 ، 200 ، 208 ، 228 ، 256 ، 260 ، 263 ، 264 ، 266 ، 267 ، 268 ، 270 ، 284 ، 287 ، 288 ، 290 ، 351\r\nناصر عليخان 376\r\nناصر قليخان 47 ، 48 ، 200 ، 343 ، 377\r\nناظم افندى 19\r\nناظم الدوله ، ميرزا ملكم خان 154 ، 239 ، 267 ، 268 ، 269\r\nناظم الملك 87 ، 89 ، 91 ، 93 ، 94 ، 95 ، 96 ، 99 ، 100 ، 101\r\nنايب السلطنه ، كامران ميرزا 53\r\nنخجوان 107 ، 108 ، 109 ، 114 ، 115 ، 116 ، 117 ، 118\r\nنخجوان‌چاى ( رودخانه ) 108 ، 115\r\nنديم السلطان 123 ، 127 ، 128 ، 132 ، 137 ، 142 ، 144 ، 216 ، 232 ، 278 ، 292\r\nنروژ 193\r\nنساء خانم غفارى 92 ، 96 ، 100 ، 101 ، 102 ،\r\n\r\n","description":"","footnote":"","page_name":" 404 ","page_number":404},
  {"content":"\r\n\r\n123 ، 125 ، 126 ، 127 ، 357 ، 362\r\nنصر السلطنه - وليخان امير اكرم نظام الدوله ، حسين خان شاهسون 23 ، 235 ، 236\r\nنظامى 31 ، 33\r\nنعمة اللهيه 31 ، 34\r\nنقل بر ( راهدارخانه ) 57\r\nنوا ( رودخانه ) 210 ، 214\r\nنور عليشاه 32\r\nنوروز خان 316\r\nنوسكى ( خيابان ) 210\r\nنويان 218\r\nنيكلا 212\r\nنيكلاى ( امپراطور روسيه ) 136 ، 210 ، 212 ، 214 ، 245\r\nنيم‌آورد 39\r\nنى وين ميسكايا 130\r\nو واردات ( مجموعهء اشعار ) 31 ، 41 .\r\nوارزبا 132\r\nوالدى 300\r\nوالكين‌سوا 350 ، 351\r\nوحيد دستگردى 38\r\nورامين 28\r\nورت ( مغازه ) 238\r\nورساى ( كاخ ) 239 ، 242\r\nورشاوى ( ورشو 2 ) 133 ، 134 ، 135 ، 138 ، 141 ، 142 ، 143 ، 145 ، 147 ، 153 ، 190 ، 255 ، 290 ، 317\r\nوزير همايون 42 ، 118 ، 132 ، 151 ، 155 ، 185 ، 280\r\nوكيل التجار 84\r\nوكيل الدوله 119 ، 123 ، 151 ، 276 ، 278 ، 290 ، 303 ، 345 ، 346 ، 359\r\nولاد قفقاز 124 ، 125 ، 126 ، 128 ، 129 ، 130 ، 149 ، 209\r\nولايتى ( دكتر ) 42\r\nولت 203\r\nونس ( قلعه ) 204 ، 242\r\nونيز 137\r\nويرژبال 207 ، 208 ، 209\r\nويكتوريا ( ملكهء انگليس ) 215\r\nويلنا 210 ، 225\r\nويل هلمين ( ملكهء هند ) 278\r\nوينه ( وين ) 244 ، 297 ، 298 ، 299 ، 300 ، 302 ، 304 ، 306 ، 310 ، 312 ، 313 ، 314 ، 315 ، 316 ، 317 ، 343 ، 351\r\nه هاشم خان سرتيپ 121 ، 124 ، 142 ، 154 ، 155 ، 194 ، 201 ، 202 ، 233 ، 248 ، 252 ، 254 ، 258 ، 260 ، 263 ، 265 ، 266 ، 270 ، 271 ، 274 ، 288 ، 289 ، 290 ، 291 ، 292 ، 293 ، 296 ، 303 ، 308 ، 313 ، 328 ، 337 ، 342 ، 343 ، 344 ، 345 ، 346 ، 347 ، 353 ، 354 ، 356 ، 357\r\nهالوآن 255\r\nهامپرت 234\r\nهرات 10\r\nهژمرگا 350\r\nهف‌بورغ 298 ، 299 ، 305 ، 314\r\nهلند 277 ، 278 ، 279 ، 280 ، 281 ، 283\r\nهمدان 25 ، 33 ، 36 ، 54\r\nهنگرى ( هنگارى ) 315 ، 318\r\nهون‌گاريا ( هتل ) 300 ، 346\r\nى يحيى بك 363\r\nيلديز 326\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nيليارنا يازوزدا ( كشتى ) 212\r\nيلىسويت كرات 350\r\nيمين السلطان ، شاهزاده محمد حسين ميرزا 112 ، 113\r\nيمين السلطنه 149 ، 151 ، 156 ، 157 ، 198 ، 206 ، 231 ، 237 ، 248 ، 277 ، 286\r\nينگىامام 49 ، 50 ، 51 ، 375 ، 376\r\nيوزباشى چائى 54\r\n\r\n\r\n","description":"","footnote":"","page_name":" 406 ","page_number":406}
  ]